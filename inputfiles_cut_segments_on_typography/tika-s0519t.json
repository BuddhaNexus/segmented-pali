{
  "tika-s0519t:6_0": "Namo tassa bhagavato arahato sammāsambuddhassa",
  "tika-s0519t:7_0": "Khuddakanikāye",
  "tika-s0519t:8_0": "Nettippakaraṇa-ṭīkā",
  "tika-s0519t:9_0": "Ganthārambhakathāvaṇṇanā",
  "tika-s0519t:10_0": "Saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ,",
  "tika-s0519t:10_1": "taṃ pana dhammasaṃvaṇṇanāsu viññūnaṃ bahumānuppādanatthaṃ,",
  "tika-s0519t:10_2": "taṃ sammadeva tesaṃ uggahaṇadhāraṇādikkamaladdhabbāya sammāpaṭipattiyā sabbahitasukhanipphādanatthaṃ.",
  "tika-s0519t:10_3": "Atha vā maṅgalabhāvato,",
  "tika-s0519t:10_4": "sabbakiriyāsu pubbakiccabhāvato,",
  "tika-s0519t:10_5": "paṇḍitehi sammācaritabhāvato,",
  "tika-s0519t:10_6": "āyatiṃ paresaṃ diṭṭhānugatiāpajjanato ca saṃvaṇṇanāyaṃ ratanattayapaṇāmakiriyā.",
  "tika-s0519t:10_7": "Atha vā ratanattayapaṇāmakaraṇaṃ pūjanīyapūjāpuññavisesanibbattanatthaṃ,",
  "tika-s0519t:10_8": "taṃ attano yathāladdhasampattinimittassa kammassa balānuppadānatthaṃ,",
  "tika-s0519t:10_9": "antarā ca tassa asaṅkocanatthaṃ,",
  "tika-s0519t:10_10": "tadubhayaṃ anantarāyena aṭṭhakathāya parisamāpanatthaṃ.",
  "tika-s0519t:10_11": "Idameva ca payojanaṃ ācariyena idhādhippetaṃ.",
  "tika-s0519t:10_12": "Tathā hi vakkhati “vandanājanitaṃ…pe…",
  "tika-s0519t:10_13": "tassa tejasā”ti.",
  "tika-s0519t:10_14": "Vatthuttayapūjā hi niratisayapuññakkhettasambuddhiyā aparimeyyappabhāvo puññātisayoti bahuvidhantarāyepi",
  "tika-s0519t:10_15": "lokasannivāse antarāyanibandhanasakalasaṃkilesaviddhaṃsanāya pahoti,",
  "tika-s0519t:10_16": "bhayādiupaddavañca nivāreti. Yathāha –",
  "tika-s0519t:11_0": "“Pūjārahe pūjayato, buddhe yadi va sāvake”ti. ca,",
  "tika-s0519t:12_0": "Tathā –",
  "tika-s0519t:13_0": "“Ye, bhikkhave, buddhe pasannā, agge te pasannā, agge kho pana pasannānaṃ aggo vipāko hotī”ti ca,",
  "tika-s0519t:14_0": "Tathā –",
  "tika-s0519t:15_0": "“‘Buddho’ti kittayantassa, kāye bhavati yā pīti;",
  "tika-s0519t:16_0": "Varameva hi sā pīti, kasiṇenapi jambudīpassa;",
  "tika-s0519t:17_0": "“‘Dhammo’ti…pe… ‘saṅgho’ti…pe… dīpassā”ti. ca,",
  "tika-s0519t:18_0": "Tathā –",
  "tika-s0519t:19_0": "“Yasmiṃ, mahānāma,",
  "tika-s0519t:19_1": "samaye ariyasāvako tathāgataṃ anussarati,",
  "tika-s0519t:19_2": "nevassa tasmiṃ samaye rāgapariyuṭṭhitaṃ cittaṃ hoti,",
  "tika-s0519t:19_3": "na dosa…pe…",
  "tika-s0519t:19_4": "na mohapariyuṭṭhitaṃ cittaṃ hotī”ti ca,",
  "tika-s0519t:20_0": "Tathā –",
  "tika-s0519t:21_0": "“Araññe rukkhamūle vā…pe…;",
  "tika-s0519t:22_0": "Bhayaṃ vā chambhitattaṃ vā, lomahaṃso na hessatī”ti. ca;",
  "tika-s0519t:23_0": "Tattha yassa ratanattayassa vandanaṃ kattukāmo,",
  "tika-s0519t:23_1": "tassa guṇātisayayogasandassanatthaṃ “mahākāruṇika”ntiādinā gāthāttayamāha.",
  "tika-s0519t:23_2": "Guṇātisayayogena hi vandanārahabhāvo,",
  "tika-s0519t:23_3": "vandanārahe ca katā vandanā yathādhippetappayojanaṃ sādhetīti.",
  "tika-s0519t:23_4": "Tattha yassā saṃvaṇṇanaṃ kattukāmo,",
  "tika-s0519t:23_5": "sā netti visesato yathānulomasāsanasannissayā,",
  "tika-s0519t:23_6": "tassa ca vicittākārappavattivibhāvinī.",
  "tika-s0519t:23_7": "Tathā hi suttantadesanā na vinayadesanā viya karuṇāppadhānā,",
  "tika-s0519t:23_8": "nāpi abhidhammadesanā viya paññāppadhānā,",
  "tika-s0519t:23_9": "atha kho karuṇāpaññāppadhānāti tadubhayappadhānadesanāvisesavibhāvanaṃ tāva sammāsambuddhassa thomanaṃ",
  "tika-s0519t:23_10": "kātuṃ tammūlakattā sesaratanānaṃ “mahākāruṇikaṃ nātha”ntiādi vuttaṃ.",
  "tika-s0519t:24_0": "Tattha kiratīti karuṇā,",
  "tika-s0519t:24_1": "paradukkhaṃ vikkhipati apanetīti attho.",
  "tika-s0519t:24_2": "Atha vā kiṇātīti karuṇā,",
  "tika-s0519t:24_3": "paradukkhe sati kāruṇikaṃ hiṃsati vibādhatīti attho.",
  "tika-s0519t:24_4": "Kampanaṃ karotīti vā karuṇā,",
  "tika-s0519t:24_5": "paradukkhe sati sādhūnaṃ hadayakhedaṃ karotīti attho.",
  "tika-s0519t:24_6": "Kamiti vā sukhaṃ,",
  "tika-s0519t:24_7": "taṃ rundhatīti karuṇā.",
  "tika-s0519t:24_8": "Esā hi paradukkhāpanayanakāmatālakkhaṇā,",
  "tika-s0519t:24_9": "attasukhanirapekkhatāya kāruṇikānaṃ sukhaṃ rundhati vibandhatīti attho.",
  "tika-s0519t:24_10": "Kiriyati dukkhitesu pasāriyatīti vā karuṇā,",
  "tika-s0519t:24_11": "karuṇāya niyuttoti kāruṇiko yathā “dovāriko”ti.",
  "tika-s0519t:24_12": "Yathā hi dvāraṭṭhānato aññattha vattamānopi dvārapaṭibaddhajīviko puriso dvārānativattavuttitāya dvāre niyuttoti “dovāriko”ti vuccati,",
  "tika-s0519t:24_13": "evaṃ bhagavā mettādivasena karuṇāvihārato aññattha vattamānopi karuṇānativattavuttitāya karuṇāya niyuttoti “kāruṇiko”ti vuccati.",
  "tika-s0519t:24_14": "Mahābhinīhārato paṭṭhāya hi yāva mahāparinibbānā lokahitatthameva lokanāthā tiṭṭhantīti.",
  "tika-s0519t:24_15": "Mahanto kāruṇikoti mahākāruṇiko.",
  "tika-s0519t:24_16": "Satipi bhagavato tadaññaguṇānampi vasena mahantabhāve kāruṇikasaddasannidhānena vuttattā karuṇāvasenevettha",
  "tika-s0519t:24_17": "mahantabhāvo veditabbo yathā “mahāveyyākaraṇo”ti.",
  "tika-s0519t:24_18": "Evañca katvā “mahākāruṇiko”ti iminā padena puggalādhiṭṭhānena satthu mahākaruṇā vuttā hoti.",
  "tika-s0519t:25_0": "Aparo nayo –",
  "tika-s0519t:25_1": "atthasādhanato karuṇaṃ karuṇāyanaṃ karuṇāsampavattanaṃ arahatīti kāruṇiko.",
  "tika-s0519t:25_2": "Bhagavato hi sabbaññutāya anavasesato sattānaṃ hitaṃ,",
  "tika-s0519t:25_3": "hitupāyañca jānato,",
  "tika-s0519t:25_4": "tattha ca akilāsuno hitesitā satthikā,",
  "tika-s0519t:25_5": "na tathā aññesanti.",
  "tika-s0519t:25_6": "Atha vā karuṇā karuṇāyanaṃ sīlaṃ pakati sabhāvo etassāti kāruṇiko.",
  "tika-s0519t:25_7": "Bhagavā hi pathavīphassādayo viya kakkhaḷaphusanādisabhāvā karuṇāsabhāvo sabhāvabhūtakaruṇoti attho.",
  "tika-s0519t:25_8": "Sesaṃ purimasadisameva.",
  "tika-s0519t:25_9": "Atha vā mahāvisayatāya,",
  "tika-s0519t:25_10": "mahānubhāvatāya,",
  "tika-s0519t:25_11": "mahapphalatāya ca mahatī karuṇāti mahākaruṇā.",
  "tika-s0519t:25_12": "Bhagavato hi karuṇā niravasesesu sattesu pavattati,",
  "tika-s0519t:25_13": "pavattamānā ca anaññasādhāraṇā pavattati,",
  "tika-s0519t:25_14": "diṭṭhadhammikādibhedañca mahantameva sattānaṃ hitasukhaṃ ekantato nipphādeti,",
  "tika-s0519t:25_15": "mahākaruṇāya niyuttoti mahākāruṇiko,",
  "tika-s0519t:25_16": "taṃ mahākāruṇikaṃ.",
  "tika-s0519t:25_17": "Sesaṃ sabbaṃ vuttanayeneva veditabbaṃ.",
  "tika-s0519t:25_18": "Sumāgadhādipadānaṃ viya cettha saddasiddhi veditabbā.",
  "tika-s0519t:26_0": "Nāthatīti nātho,",
  "tika-s0519t:26_1": "veneyyānaṃ hitasukhaṃ āsīsati patthetīti attho,",
  "tika-s0519t:26_2": "mettāyanavasena cettha hitasukhāsīsanaṃ veditabbaṃ,",
  "tika-s0519t:26_3": "na karuṇāyanavasena paṭhamapadena vuttattā.",
  "tika-s0519t:26_4": "Atha vā nāthati veneyyagataṃ kilesabyasanaṃ upatāpetīti nātho,",
  "tika-s0519t:26_5": "nāthatīti vā nātho,",
  "tika-s0519t:26_6": "yācatīti attho.",
  "tika-s0519t:26_7": "Bhagavā hi “sādhu,",
  "tika-s0519t:26_8": "bhikkhave,",
  "tika-s0519t:26_9": "bhikkhu kālena kālaṃ attasampattiṃ paccavekkhitā”tiādinā sattānaṃ taṃ taṃ hitappaṭipattiṃ yācitvāpi mahākaruṇāya samussāhito te tattha niyojeti.",
  "tika-s0519t:26_10": "Paramena vā cittissariyena samannāgato,",
  "tika-s0519t:26_11": "sabbasatte vā sīlādiguṇehi īsati abhibhavatīti paramissaro bhagavā “nātho”ti vuccati,",
  "tika-s0519t:26_12": "taṃ nāthaṃ.",
  "tika-s0519t:27_0": "Ñātabbanti ñeyyaṃ,",
  "tika-s0519t:27_1": "atītādibhedabhinnaṃ sabbaṃ saṅkhataṃ,",
  "tika-s0519t:27_2": "asaṅkhatañca.",
  "tika-s0519t:27_3": "Saṅgaraṇaṭṭhena sāgaro,",
  "tika-s0519t:27_4": "patitapatitānaṃ attano puthulagambhīrabhāvehi saṃsīdanaṃ nimmujjanaṃ karotīti attho. Saṃ-",
  "tika-s0519t:27_5": "saddassa cettha “sābhāvo,",
  "tika-s0519t:27_6": "sārāgo”tiādīsu viya niruttinayena daṭṭhabbo.",
  "tika-s0519t:27_7": "Saṅgaraṇaṭṭhenāti vā saṅgarakaraṇaṭṭhena,",
  "tika-s0519t:27_8": "ṭhitadhammatāya “ayaṃ me mariyādā,",
  "tika-s0519t:27_9": "imaṃ velaṃ nātikkamāmī”ti lokena saṅgaraṃ saṅketaṃ karonto viya hotīti attho.",
  "tika-s0519t:27_10": "Saṅgaraṇaṃ vā samantato galanaṃ sandanaṃ udakena karotīti sāgaro.",
  "tika-s0519t:27_11": "Kappavuṭṭhānakāle hi mahāsamuddo ito cito ca paggharitvā sakalaṃ lokadhātuṃ ekoghaṃ karotīti.",
  "tika-s0519t:27_12": "Lokiyā pana vadanti “sāgarassa rañño puttehi sāgarehi nibbattito khatoti sāgaro,",
  "tika-s0519t:27_13": "puratthimo samuddappadeso,",
  "tika-s0519t:27_14": "taṃsambandhatāya ruḷhivasena sabbopi samuddo tathā voharīyatī”ti.",
  "tika-s0519t:27_15": "Sāgarasadisattā sāgaro,",
  "tika-s0519t:27_16": "ñeyyameva sāgaroti ñeyyasāgaro.",
  "tika-s0519t:27_17": "Sadisatā cettha puthuladuttaragambhīrānādikālikatāhi veditabbā,",
  "tika-s0519t:27_18": "nihīnaṃ cetamopammaṃ.",
  "tika-s0519t:27_19": "Tathā hi ñeyyasseva sātisayā puthulatā aparimāṇalokadhātubyāpanato,",
  "tika-s0519t:27_20": "sabbaññutaññāṇasseva taraṇīyatāya duttaratā,",
  "tika-s0519t:27_21": "gambhīratā,",
  "tika-s0519t:27_22": "ādikoṭirahitā ca pavatti,",
  "tika-s0519t:27_23": "na itarassa paricchinnadesattā bāhirakavītarāgehipi ittarena khaṇena atikkamitabbattā,",
  "tika-s0519t:27_24": "parimitagambhīrattā,",
  "tika-s0519t:27_25": "parimitakālattā ca.",
  "tika-s0519t:27_26": "Ñeyyasāgarassa pāraṃ pariyantaṃ gatoti ñeyyasāgarapāragū,",
  "tika-s0519t:27_27": "taṃ ñeyyasāgarapāraguṃ.",
  "tika-s0519t:28_0": "Gamanañcettha ñāṇagamanameva,",
  "tika-s0519t:28_1": "na itaraṃ ñeyyaggahaṇato,",
  "tika-s0519t:28_2": "taṃ pana ñāṇaṃ duvidhaṃ sammasanapaṭivedhabhedato,",
  "tika-s0519t:28_3": "tathā hetuphalabhedato.",
  "tika-s0519t:28_4": "Tattha “kicchaṃ vatāyaṃ loko āpanno”tiādinā karuṇāyanavaseneva abhinivisitvā anekākāravokāre saṅkhāre",
  "tika-s0519t:28_5": "sammasantaṃ bhagavato sammasanañāṇaṃ chattiṃsakoṭisatasahassamukhena ñeyyasāgaraṃ ajjhogāhetvā tassa",
  "tika-s0519t:28_6": "pāraṃ pariyantaṃ agamāsi,",
  "tika-s0519t:28_7": "yaṃ “mahāvajirañāṇa”nti vuccati.",
  "tika-s0519t:28_8": "Paṭivedhañāṇaṃ pana sabbaññutaññāṇapadaṭṭhānaṃ āsavakkhayañāṇaṃ,",
  "tika-s0519t:28_9": "āsavakkhayañāṇapadaṭṭhānañca sabbaññutaññāṇaṃ,",
  "tika-s0519t:28_10": "yaṃ “mahābodhī”ti vuccati.",
  "tika-s0519t:28_11": "Pāragamanañca tassa kiccasiddhiyā,",
  "tika-s0519t:28_12": "samatthatāya ca veditabbaṃ.",
  "tika-s0519t:28_13": "Tathā yathāvuttaṃ sammasanañāṇaṃ hetu,",
  "tika-s0519t:28_14": "itaraṃ phalaṃ.",
  "tika-s0519t:28_15": "Saha sammasanañāṇena vā āsavakkhayañāṇaṃ hetu,",
  "tika-s0519t:28_16": "sabbaññutaññāṇaṃ phalaṃ tadānisaṃsabhāvatoti veditabbaṃ.",
  "tika-s0519t:29_0": "Vandeti namāmi,",
  "tika-s0519t:29_1": "abhitthavāmi vā.",
  "tika-s0519t:29_2": "Saṇhaṭṭhena nipuṇā,",
  "tika-s0519t:29_3": "anupacitañāṇasambhārānaṃ agādhaṭṭhena gambhīrā,",
  "tika-s0519t:29_4": "ekattādibhedato nandiyāvaṭṭādivibhāgato ca vicitrā visiṭṭhā nānāvidhā nayā etissāti nipuṇagambhīravicitranayā,",
  "tika-s0519t:29_5": "nipuṇagambhīravicitranayā desanā assāti nipuṇagambhīravicitranayadesano,",
  "tika-s0519t:29_6": "taṃ nipuṇa…pe… desanaṃ.",
  "tika-s0519t:29_7": "Nayatīti vā nayo, pāḷigati,",
  "tika-s0519t:29_8": "sā ca vuttanayena atthato nipuṇā,",
  "tika-s0519t:29_9": "atthato byañjanato ca gambhīrā,",
  "tika-s0519t:29_10": "saṅkhepavitthārānulomādippavattiyā nānāvidhatāya vicitrā.",
  "tika-s0519t:29_11": "Tathā hi paññattianupaññattiādivasena,",
  "tika-s0519t:29_12": "saṃkilesabhāgiyādilokiyāditadubhayavomissatādivasena,",
  "tika-s0519t:29_13": "kusalādikhandhādisaṅgahādisamayavimuttādiṭhapanādikusalamūlāditikapaṭṭhānādivasena ca anekavidhā pāḷigatīti.",
  "tika-s0519t:30_0": "Tattha dvīhākārehi bhagavato thomanā veditabbā attahitasampattito,",
  "tika-s0519t:30_1": "parahitappaṭipattito ca.",
  "tika-s0519t:30_2": "Tesu attahitasampatti anāvaraṇañāṇādhigamato,",
  "tika-s0519t:30_3": "savāsanānaṃ sabbesaṃ kilesānaṃ accantappahānato ca veditabbā,",
  "tika-s0519t:30_4": "parahitappaṭipatti lābhasakkārādinirapekkhacittassa sabbadukkhaniyyānikadhammadesanato,",
  "tika-s0519t:30_5": "paṭiviruddhesupi niccaṃ hitajjhāsayañāṇaparipākakālāgamanato ca veditabbā.",
  "tika-s0519t:30_6": "Sā panettha payogato,",
  "tika-s0519t:30_7": "āsayato ca duvidhā,",
  "tika-s0519t:30_8": "parahitappaṭipatti,",
  "tika-s0519t:30_9": "yathāvuttabhedā duvidhā ca attahitasampatti pakāsitā hoti. Kathaṃ?",
  "tika-s0519t:30_10": "“Mahākāruṇika”nti iminā āsayato,",
  "tika-s0519t:30_11": "“nipuṇa…pe…",
  "tika-s0519t:30_12": "desana”nti iminā payogato,",
  "tika-s0519t:30_13": "“nātha”nti iminā pana ubhayathāpi bhagavato parahitappaṭipatti pakāsitā karuṇākiccadīpanato,",
  "tika-s0519t:30_14": "“ñeyyasāgarapāragu”nti iminā sātisayaṃ attahitasampatti paramukkaṃsagatañāṇakiccadīpanato.",
  "tika-s0519t:31_0": "Atha vā tīhākārehi bhagavato thomanā veditabbā hetuto, phalato,",
  "tika-s0519t:31_1": "upakārato ca.",
  "tika-s0519t:31_2": "Tattha hetu mahākaruṇā,",
  "tika-s0519t:31_3": "sā pana paṭhamapadena sarūpeneva dassitā.",
  "tika-s0519t:31_4": "Phalaṃ catubbidhaṃ ñāṇasampadā pahānasampadā ānubhāvasampadā rūpakāyasampadā cāti.",
  "tika-s0519t:31_5": "Tāsu padhānabhūtā ñāṇapahānasampadā “ñeyyasāgarapāragu”nti iminā padena pakāsitā.",
  "tika-s0519t:31_6": "Padhāne hi dassite avinābhāvato itarampi dvayaṃ dassitameva hoti.",
  "tika-s0519t:31_7": "Na hi buddhānaṃ ānubhāvarūpakāyasampattīhi vinā kadācipi dhammakāyasirī vattatīti.",
  "tika-s0519t:31_8": "Upakāro anantaraṃ abāhiraṃ katvā tividhayānamukhena vimuttidhammadesanā,",
  "tika-s0519t:31_9": "sā “nāthaṃ,",
  "tika-s0519t:31_10": "nipuṇa…pe…",
  "tika-s0519t:31_11": "desana”nti padadvayena pakāsitāti veditabbaṃ.",
  "tika-s0519t:32_0": "Tattha “mahākāruṇika”nti etena sammāsambodhiyā mūlaṃ dasseti.",
  "tika-s0519t:32_1": "Mahākaruṇāsañcoditamānaso hi bhagavā saṃsārapaṅkato sattānaṃ samuddharaṇatthaṃ katābhinīhāro anupubbena",
  "tika-s0519t:32_2": "pāramiyo pūretvā anuttaraṃ sammāsambodhiṃ adhigatoti karuṇā sammāsambodhiyā mūlaṃ.",
  "tika-s0519t:32_3": "“Ñeyyasāgarapāragu”nti etena pubbabhāgappaṭipattiyā saddhiṃ sammāsambodhiṃ dasseti.",
  "tika-s0519t:32_4": "Anāvaraṇañāṇapadaṭṭhānañhi maggañāṇaṃ,",
  "tika-s0519t:32_5": "maggañāṇapadaṭṭhānañca anāvaraṇañāṇaṃ “sammāsambodhī”ti vuccati.",
  "tika-s0519t:32_6": "Vuttappabhedaṃ pana sammasanañāṇaṃ saha paññāpāramiyā tassā pubbabhāgapaṭipadā.",
  "tika-s0519t:32_7": "Tassā hi ānubhāvena līnuddhaccapatiṭṭhānāyūhanakāmasukhallikattakilamathānuyogasassatucchedādiantadvayavirahitā",
  "tika-s0519t:32_8": "ukkaṃsapāramippattā majjhimā paṭipadā bhāvanāpāripūriṃ gatā.",
  "tika-s0519t:32_9": "“Nātha”nti iminā sammāsambodhiyā phalaṃ dasseti lokattayanāyakabhāvadīpanato.",
  "tika-s0519t:32_10": "Tathā hi sabbānatthaparihārapubbaṅgamāya niravasesahitasukhavidhānatapparāya niratisayāya payogasampattiyā,",
  "tika-s0519t:32_11": "sadevamanussāya pajāya accantupakāritāya aparimitanirupamabhāvaguṇavisesasamaṅgitāya ca sabbasattuttamo",
  "tika-s0519t:32_12": "bhagavā aparimāṇāsu lokadhātūsu aparimāṇānaṃ sattānaṃ anuttaragāravaṭṭhānabhūtatāya ca “nātho”ti vuccatīti.",
  "tika-s0519t:32_13": "“Nipuṇa…pe…",
  "tika-s0519t:32_14": "desana”nti iminā sammāsambodhiyā payojanaṃ dasseti.",
  "tika-s0519t:32_15": "Saṃsāramahoghato sattasantāraṇatthañhi bhagavatā sammāsambodhi abhipatthitā,",
  "tika-s0519t:32_16": "tañca sattasantāraṇaṃ yathāvuttadesanāsampattiyā samijjhati tadavinābhāvato.",
  "tika-s0519t:32_17": "Iminā bhagavato sātisayā parahitappaṭipatti dassitā,",
  "tika-s0519t:32_18": "itarehi attahitasampattīti tadubhayena attahitāya paṭipannādīsu catūsu puggalesu bhagavato catutthapuggalabhāvaṃ dīpeti,",
  "tika-s0519t:32_19": "tena ca anuttaradakkhiṇeyyabhāvaṃ,",
  "tika-s0519t:32_20": "uttamavandanīyabhāvaṃ,",
  "tika-s0519t:32_21": "attano ca vandanakiriyāya khettaṅgatabhāvaṃ dīpeti.",
  "tika-s0519t:33_0": "Ettha ca yathā “mahākāruṇika”nti iminā padena bhagavato mahākaruṇā dassitā,",
  "tika-s0519t:33_1": "evaṃ “ñeyyasāgarapāragu”nti etena mahāpaññā dassitā.",
  "tika-s0519t:33_2": "Tesu karuṇāggahaṇena lokiyesu mahaggatabhāvappattāsādhāraṇaguṇadīpanato bhagavato sabbalokiyaguṇasampatti dassitā hoti,",
  "tika-s0519t:33_3": "paññāggahaṇena sabbaññutaññāṇapadaṭṭhānamaggañāṇadīpanato sabbalokuttaraguṇasampatti.",
  "tika-s0519t:33_4": "Tadubhayaggahaṇasiddho eva cattho nāthasaddena pakāsīyati.",
  "tika-s0519t:33_5": "Karuṇāvacanena upagamanaṃ nirupakkilesaṃ dasseti,",
  "tika-s0519t:33_6": "paññāvacanena apagamanaṃ.",
  "tika-s0519t:33_7": "Tathā karuṇāggahaṇena lokasamaññānurūpaṃ bhagavato pavattiṃ dasseti lokavohāravisayattā karuṇāya,",
  "tika-s0519t:33_8": "paññāggahaṇena samaññāya anatidhāvanaṃ.",
  "tika-s0519t:33_9": "Sabhāvānavabodhena hi dhammānaṃ samaññaṃ atidhāvitvā sattādisammasanaṃ hotīti.",
  "tika-s0519t:33_10": "Tathā karuṇāggahaṇena mahākaruṇāsamāpattivihāraṃ dasseti,",
  "tika-s0519t:33_11": "paññāggahaṇena tīsu kālesu appaṭihatañāṇaṃ,",
  "tika-s0519t:33_12": "catusaccañāṇaṃ,",
  "tika-s0519t:33_13": "catupaṭisambhidāñāṇaṃ,",
  "tika-s0519t:33_14": "catuvesārajjañāṇaṃ.",
  "tika-s0519t:33_15": "Karuṇāggahaṇena mahākaruṇāsamāpattiñāṇassa gahitattā sesāsādhāraṇañāṇāni,",
  "tika-s0519t:33_16": "cha abhiññā,",
  "tika-s0519t:33_17": "aṭṭhasu parisāsu akampanañāṇāni,",
  "tika-s0519t:33_18": "dasa balāni,",
  "tika-s0519t:33_19": "cuddasa buddhañāṇāni,",
  "tika-s0519t:33_20": "soḷasa ñāṇacariyā,",
  "tika-s0519t:33_21": "aṭṭhārasa buddhadhammā,",
  "tika-s0519t:33_22": "catucattālīsa ñāṇavatthūni sattasattati ñāṇavatthūnīti evamādīnaṃ anekesaṃ paññāppabhedānaṃ vasena ñāṇacāraṃ dasseti.",
  "tika-s0519t:34_0": "Tathā karuṇāggahaṇena caraṇasampatti,",
  "tika-s0519t:34_1": "paññāggahaṇena vijjāsampatti.",
  "tika-s0519t:34_2": "Karuṇāggahaṇena sattādhipatitā,",
  "tika-s0519t:34_3": "paññāggahaṇena dhammādhipatitā.",
  "tika-s0519t:34_4": "Karuṇāggahaṇena lokanāthabhāvo,",
  "tika-s0519t:34_5": "paññāggahaṇena attanāthabhāvo.",
  "tika-s0519t:34_6": "Tathā karuṇāggahaṇena pubbakāribhāvo,",
  "tika-s0519t:34_7": "paññāggahaṇena kataññutā.",
  "tika-s0519t:34_8": "Karuṇāggahaṇena aparantapatā,",
  "tika-s0519t:34_9": "paññāggahaṇena anattantapatā.",
  "tika-s0519t:34_10": "Karuṇāggahaṇena vā buddhakaradhammasiddhi,",
  "tika-s0519t:34_11": "paññāggahaṇena buddhabhāvasiddhi.",
  "tika-s0519t:34_12": "Tathā karuṇāggahaṇena paresaṃ tāraṇaṃ,",
  "tika-s0519t:34_13": "paññāggahaṇena sayaṃ tāraṇaṃ.",
  "tika-s0519t:34_14": "Tathā karuṇāggahaṇena sabbasattesu anuggahacittatā,",
  "tika-s0519t:34_15": "paññāggahaṇena sabbadhammesu virattacittatā dassitā hoti.",
  "tika-s0519t:34_16": "Sabbesañca buddhaguṇānaṃ karuṇā ādi taṃnidānabhāvato,",
  "tika-s0519t:34_17": "paññā pariyosānaṃ tato uttari karaṇīyābhāvato,",
  "tika-s0519t:34_18": "iti ādipariyosānadassanena sabbe buddhaguṇā dassitā honti.",
  "tika-s0519t:34_19": "Tathā karuṇāvacanena sīlakkhandhapubbaṅgamo samādhikkhandho dassito hoti.",
  "tika-s0519t:34_20": "Karuṇānidānañhi sīlaṃ tato pāṇātipātādiviratippavattito,",
  "tika-s0519t:34_21": "sā ca jhānattayasampayoginīti.",
  "tika-s0519t:34_22": "Paññāvacanena paññākkhandho.",
  "tika-s0519t:34_23": "Sīlañca sabbabuddhaguṇānaṃ ādi,",
  "tika-s0519t:34_24": "samādhi majjhe,",
  "tika-s0519t:34_25": "paññā pariyosānanti evampi ādimajjhapariyosānakalyāṇā sabbe buddhaguṇā dassitā honti nayato dassitattā.",
  "tika-s0519t:34_26": "Eso eva hi niravasesato buddhaguṇānaṃ dassanupāyo,",
  "tika-s0519t:34_27": "yadidaṃ nayaggāhaṇaṃ,",
  "tika-s0519t:34_28": "aññathā ko nāma samattho bhagavato guṇe anupadaṃ niravasesato dassetuṃ.",
  "tika-s0519t:34_29": "Tenevāha –",
  "tika-s0519t:35_0": "“Buddhopi buddhassa bhaṇeyya vaṇṇaṃ, kappampi ce aññamabhāsamāno;",
  "tika-s0519t:36_0": "Khīyetha kappo ciradīghamantare, vaṇṇo na khīyetha tathāgatassā”ti. ;",
  "tika-s0519t:37_0": "Teneva ca āyasmatā sāriputtattherenāpi buddhaguṇaparicchedanaṃ pati anuyuttena “no hetaṃ,",
  "tika-s0519t:37_1": "bhante”ti paṭikkhipitvā “apica me, bhante,",
  "tika-s0519t:37_2": "dhammanvayo vidito”ti vuttaṃ.",
  "tika-s0519t:38_0": "Evaṃ saṅkhepena sakalasabbaññuguṇehi bhagavantaṃ abhitthavitvā idāni saddhammaṃ thometuṃ “vijjācaraṇasampannā”tiādimāha.",
  "tika-s0519t:38_1": "Tattha vijjācaraṇasampannā hutvāti vacanaseso.",
  "tika-s0519t:38_2": "Vindiyaṃ dhammānaṃ salakkhaṇaṃ,",
  "tika-s0519t:38_3": "sāmaññalakkhaṇañca vindatīti vijjā,",
  "tika-s0519t:38_4": "lobhakkhandhādīni vā vijjhanaṭṭhena vijjā,",
  "tika-s0519t:38_5": "catunnaṃ vā ariyasaccānaṃ viditakaraṇaṭṭhena vijjāti evaṃ tāvettha vacanatthato vijjā veditabbā.",
  "tika-s0519t:38_6": "Pabhedato pana tissopi vijjā vijjā bhayabheravasutte āgataniyāmeneva,",
  "tika-s0519t:38_7": "aṭṭhapi vijjā vijjā ambaṭṭhasuttādīsu āgataniyāmeneva.",
  "tika-s0519t:38_8": "Caranti tehīti caraṇāni,",
  "tika-s0519t:38_9": "sīlasaṃvarādayo pañcadasa dhammā,",
  "tika-s0519t:38_10": "iti imāhi vijjāhi,",
  "tika-s0519t:38_11": "imehi ca caraṇehi sampannā sampannāgatāti vijjācaraṇasampannā.",
  "tika-s0519t:39_0": "Yenāti yena dhammena karaṇabhūtena,",
  "tika-s0519t:39_1": "hetubhūtena ca.",
  "tika-s0519t:39_2": "Tattha maggadhammassa karaṇattho veditabbo niyyānakiriyāsādhakatamabhāvato,",
  "tika-s0519t:39_3": "nibbānadhammassa hetuattho ārammaṇapaccayabhāvato.",
  "tika-s0519t:39_4": "Paccayattho hi ayaṃ hetvattho.",
  "tika-s0519t:39_5": "Pariyattidhammassapi hetuattho yujjateva paramparāya hetubhāvato.",
  "tika-s0519t:39_6": "Phaladhamme pana ubhayampi sambhavati. Kathaṃ?",
  "tika-s0519t:39_7": "“Tāya saddhāya avūpasantāyā”ti vacanato maggena samucchinnānaṃ kilesānaṃ paṭippassaddhippahānakiccatāya phalassa niyyānānuguṇatā,",
  "tika-s0519t:39_8": "niyyānapariyosānatā cāti iminā pariyāyena siyā karaṇattho niyyānakiriyāya.",
  "tika-s0519t:39_9": "Sakadāgāmimaggavipassanādīnaṃ pana upanissayapaccayabhāvato siyā hetuattho.",
  "tika-s0519t:39_10": "Evañca katvā aggappasādasuttādīsu aggādibhāvena aggahitāpi phalapariyattidhammā chattamāṇavakavimānādīsu",
  "tika-s0519t:39_11": "saraṇīyabhāvena gahitāti tesaṃ magganibbānānaṃ viya mahāaṭṭhakathāyaṃ saraṇabhāvo uddhaṭo.",
  "tika-s0519t:39_12": "Visesato cettha maggapariyāpannā eva vijjācaraṇadhammā veditabbā.",
  "tika-s0519t:39_13": "Te hi nippariyāyena niyyānakiriyāya sādhakatamabhūtā, na itare.",
  "tika-s0519t:39_14": "Itaresaṃ pana niyyānatthatāya niyyānatā.",
  "tika-s0519t:39_15": "Yadi evaṃ kasmā “vijjācaraṇasampannā hutvā”ti vuttaṃ,",
  "tika-s0519t:39_16": "niyyānasamakālameva hi yathāvuttavijjācaraṇasampattisamadhigamoti?",
  "tika-s0519t:39_17": "Nāyaṃ virodho samānakālatāya eva adhippetattā yathā “cakkhuñca paṭicca rūpe ca uppajjati cakkhuviññāṇa”nti.",
  "tika-s0519t:39_18": "Sampannāti vā padassa vattamānakālatthatā veditabbā “uppannā dhammā”ti ettha uppannasaddassa viya.",
  "tika-s0519t:39_19": "Evañca katvā vacanasesamantareneva padayojanā siddhā hoti.",
  "tika-s0519t:39_20": "“Yenā”ti ca padaṃ ubhayattha sambandhitabbaṃ “yena dhammena vijjācaraṇasampannā,",
  "tika-s0519t:39_21": "yena dhammena niyyantī”ti.",
  "tika-s0519t:40_0": "Lokatoti khandhādilokato,",
  "tika-s0519t:40_1": "vaṭṭatoti attho.",
  "tika-s0519t:40_2": "Nti taṃ magganibbānaphalapariyattibhedaṃ dhammaṃ.",
  "tika-s0519t:40_3": "Uttamanti seṭṭhaṃ.",
  "tika-s0519t:40_4": "Tathā hesa attanā uttaritarassa abhāvena “anuttaro”ti vuccati.",
  "tika-s0519t:40_5": "Tattha maggassa niyyānahetuādiatthena,",
  "tika-s0519t:40_6": "nibbānassa nissaraṇavivekādiatthena,",
  "tika-s0519t:40_7": "phalassa ariyasantabhāvādiatthena ca seṭṭhatā veditabbā.",
  "tika-s0519t:40_8": "Svāyamattho “yāvatā,",
  "tika-s0519t:40_9": "bhikkhave,",
  "tika-s0519t:40_10": "dhammā saṅkhatā,",
  "tika-s0519t:40_11": "ariyo aṭṭhaṅgiko maggo tesaṃ aggamakkhāyatī”ti ādisuttapadānusārena vibhāvetabbo.",
  "tika-s0519t:41_0": "Dhammanti yathānusiṭṭhaṃ paṭipajjamāne apāyato,",
  "tika-s0519t:41_1": "saṃsārato ca apatamāne katvā dhāretīti dhammo. Sammā,",
  "tika-s0519t:41_2": "sāmañca sabbadhammānaṃ buddhattā sammāsambuddho,",
  "tika-s0519t:41_3": "sabbaññutāanāvaraṇañāṇo samantacakkhu bhagavā,",
  "tika-s0519t:41_4": "tena yathā sammāsambodhisamadhigameneva sabbe buddhaguṇā sampāpuṇīyanti,",
  "tika-s0519t:41_5": "evaṃ sammadeva āsevanāya bhāvanāya bahulīkiriyāya sammāpaṭipattiyā sammadeva paccavekkhaṇāya sakkaccaṃ",
  "tika-s0519t:41_6": "dhammadesanāya veneyyasantānesu patiṭṭhāpanena –",
  "tika-s0519t:42_0": "“Ariyaṃ,",
  "tika-s0519t:42_1": "vo bhikkhave,",
  "tika-s0519t:42_2": "sammāsamādhiṃ desessāmi.",
  "tika-s0519t:42_3": "Maggānaṭṭhaṅgiko seṭṭho. Yāvatā,",
  "tika-s0519t:42_4": "bhikkhave,",
  "tika-s0519t:42_5": "dhammā saṅkhatā vā asaṅkhatā vā,",
  "tika-s0519t:42_6": "virāgo tesaṃ aggamakkhāyati.",
  "tika-s0519t:42_7": "Ekāyano ayaṃ,",
  "tika-s0519t:42_8": "bhikkhave,",
  "tika-s0519t:42_9": "maggo sattānaṃ visuddhiyā. Dhammaṃ,",
  "tika-s0519t:42_10": "vo bhikkhave,",
  "tika-s0519t:42_11": "desessāmi ādikalyāṇa”nti –",
  "tika-s0519t:43_0": "Ādivacanehi,",
  "tika-s0519t:43_1": "abhitthavanena ca pūjito mānito apacitoti sammāsambuddhapūjito,",
  "tika-s0519t:43_2": "taṃ sammāsambuddhapūjitaṃ dhammaṃ vandeti sambandho.",
  "tika-s0519t:44_0": "Ayaṃ panettha saṅkhepattho –",
  "tika-s0519t:44_1": "yassa dhammassa adhigamane vijjāsampannā ceva honti caraṇasampannā ca,",
  "tika-s0519t:44_2": "sabbavaṭṭadukkhato ca niyyanti,",
  "tika-s0519t:44_3": "tameva ariyānaṃ sakalaguṇasamaṅgibhāvanimittaṃ,",
  "tika-s0519t:44_4": "anavasesadukkhanissaraṇahetubhūtañca uttamaṃ pavaraṃ saddhiṃ pariyattidhammena navavidhaṃ lokuttaradhammaṃ",
  "tika-s0519t:44_5": "bhagavatāpi sammāpaṭipattiādividhinā pūjitaṃ namāmi,",
  "tika-s0519t:44_6": "abhitthavāmi vāti.",
  "tika-s0519t:45_0": "Ettha ca “yena lokato niyyanti,",
  "tika-s0519t:45_1": "vijjācaraṇasampannā ca hontī”ti padadvayena yathākkamaṃ dhammassa bhāvetabbabhāvo,",
  "tika-s0519t:45_2": "sacchikātabbabhāvo ca vutto.",
  "tika-s0519t:45_3": "Tesu paṭhamena vijjāsampattiyā dhammaṃ thometi,",
  "tika-s0519t:45_4": "dutiyena vimuttisampattiyā.",
  "tika-s0519t:45_5": "Tathā paṭhamena jhānasampadāya,",
  "tika-s0519t:45_6": "dutiyena vimokkhasampadāya.",
  "tika-s0519t:45_7": "Paṭhamena vā samādhisampadāya,",
  "tika-s0519t:45_8": "dutiyena samāpattisampadāya.",
  "tika-s0519t:45_9": "Paṭhamena vā khayañāṇabhāvena,",
  "tika-s0519t:45_10": "dutiyena anuppādañāṇabhāvena.",
  "tika-s0519t:45_11": "Atha vā purimena vijjūpamatāya,",
  "tika-s0519t:45_12": "dutiyena vajirūpamatāya.",
  "tika-s0519t:45_13": "Purimena vā virāgasampattiyā,",
  "tika-s0519t:45_14": "dutiyena nirodhasampattiyā.",
  "tika-s0519t:45_15": "Tathā paṭhamena niyyānabhāvena,",
  "tika-s0519t:45_16": "dutiyena nissaraṇabhāvena.",
  "tika-s0519t:45_17": "Paṭhamena vā hetubhāvena,",
  "tika-s0519t:45_18": "dutiyena asaṅkhatabhāvena.",
  "tika-s0519t:45_19": "Paṭhamena vā dassanabhāvena,",
  "tika-s0519t:45_20": "dutiyena vivekabhāvena.",
  "tika-s0519t:45_21": "Paṭhamena vā adhipatibhāvena,",
  "tika-s0519t:45_22": "dutiyena amatabhāvena dhammaṃ thometi.",
  "tika-s0519t:45_23": "Atha vā paṭhamena niyyānikabhāvadassanato svākkhātatāya dhammaṃ thometi,",
  "tika-s0519t:45_24": "dutiyena sacchikātabbabhāvato sandiṭṭhikatāya.",
  "tika-s0519t:45_25": "Tathā purimena akālikatāya,",
  "tika-s0519t:45_26": "pacchimena ehipassikatāya.",
  "tika-s0519t:45_27": "Purimena vā opaneyyikatāya,",
  "tika-s0519t:45_28": "pacchimena paccattaṃ veditabbatāya dhammaṃ thometi.",
  "tika-s0519t:46_0": "“Uttama”nti ca etena aññassa visiṭṭhassa abhāvadīpanena paripuṇṇatāya dhammaṃ thometi,",
  "tika-s0519t:46_1": "“sammāsambuddhapūjita”nti etena parisuddhatāya.",
  "tika-s0519t:46_2": "Sabbadosāpagamena hissa pūjanīyatā.",
  "tika-s0519t:46_3": "Parisuddhatāya cassa pahānasampadā,",
  "tika-s0519t:46_4": "paripuṇṇatāya pabhavasampadā.",
  "tika-s0519t:46_5": "Pahānasampattiyā ca bhāvanāpāripūrī anavasesadosasamugghāṭanato,",
  "tika-s0519t:46_6": "pabhavasampattiyā sacchikiriyanibbatti tatuttari karaṇīyābhāvato.",
  "tika-s0519t:46_7": "Anaññasādhāraṇatāya hi uttamoti.",
  "tika-s0519t:46_8": "Tathā bhāvetabbabhāvenassa saha pubbabhāgasīlādīhi sekkhā sīlasamādhipaññākkhandhā,",
  "tika-s0519t:46_9": "sacchikātabbabhāvena saha asaṅkhatāya dhātuyā asekkhā sīlasamādhipaññākkhandhā dassitā hontīti.",
  "tika-s0519t:47_0": "Evaṃ saṅkhepena sabbasaddhammaguṇehi saddhammaṃ thometvā idāni ariyasaṅghaṃ thometuṃ “sīlādiguṇasampanno”tiādi vuttaṃ.",
  "tika-s0519t:47_1": "Tattha sīlādiguṇasampannoti sīlasamādhipaññāvimuttiyādiguṇehi sampanno samannāgato,",
  "tika-s0519t:47_2": "sampannasīlādiguṇo vā.",
  "tika-s0519t:47_3": "Ariyānañhi taṃtaṃmaggavajjhakilesappahānena hatapaṭipakkhā suvisuddhā sīlādayo “sampannā”ti vattabbataṃ arahanti,",
  "tika-s0519t:47_4": "na puthūjjanānaṃ,",
  "tika-s0519t:47_5": "yato “suppaṭipanno”tiādinā ariyasaṅgho thomīyati.",
  "tika-s0519t:47_6": "Atha vā sīlādiguṇasampannoti paripuṇṇasīlādiguṇo.",
  "tika-s0519t:47_7": "Ariyapuggalānañhi ariyasaccappaṭivedhena saheva yathārahaṃ sekkhāsekkhā sīlādidhammakkhandhā pāripūriṃ gacchantīti.",
  "tika-s0519t:47_8": "Ṭhito maggaphalesūti maggesu,",
  "tika-s0519t:47_9": "phalesu ca ṭhito,",
  "tika-s0519t:47_10": "maggaṭṭho,",
  "tika-s0519t:47_11": "phalaṭṭho cāti attho.",
  "tika-s0519t:47_12": "Yoti aniyamato ariyasaṅghaṃ niddisati,",
  "tika-s0519t:47_13": "tassa “ta”nti iminā niyamaṃ veditabbaṃ.",
  "tika-s0519t:48_0": "Nanu ca ariyasaṅghe na sabbe ariyapuggalā maggaṭṭhā,",
  "tika-s0519t:48_1": "nāpi sabbe phalaṭṭhāti?",
  "tika-s0519t:48_2": "Saccametaṃ,",
  "tika-s0519t:48_3": "avayavadhammena pana samudāyaṃ niddisanto evamāha yathā “samaṃ cuṇṇa”nti.",
  "tika-s0519t:48_4": "Yathā hi yogacuṇṇassa avayavesu labbhamāno samabhāvo samudāye apadisīyati “samaṃ cuṇṇa”nti,",
  "tika-s0519t:48_5": "evaṃ ariyasaṅghassa avayavabhūtesu ariyapuggalesu labbhamāno maggaṭṭhaphalaṭṭhabhāvo samudāyabhūte ariyasaṅghe",
  "tika-s0519t:48_6": "ṭhito “maggaphalesū”ti apadiṭṭhoti veditabbaṃ.",
  "tika-s0519t:49_0": "Ārakattā kilesehi,",
  "tika-s0519t:49_1": "anaye na iriyanato,",
  "tika-s0519t:49_2": "aye ca iriyanato,",
  "tika-s0519t:49_3": "sadevakena ca lokena “saraṇa”nti araṇīyato ariyo,",
  "tika-s0519t:49_4": "diṭṭhisīlasāmaññena saṃhatattā saṅgho,",
  "tika-s0519t:49_5": "ariyo ca so saṅgho cāti ariyasaṅgho,",
  "tika-s0519t:49_6": "taṃ ariyasaṅghaṃ.",
  "tika-s0519t:49_7": "Pujjabhavaphalanibbattanato attano santānaṃ punātīti vā puññaṃ,",
  "tika-s0519t:49_8": "khittaṃ vuttaṃ bījaṃ viruhanaṭṭhānatāya tāyati rakkhatīti khettaṃ kedārādi,",
  "tika-s0519t:49_9": "khettaṃ viyāti khettaṃ,",
  "tika-s0519t:49_10": "sattānaṃ puññassa mahapphalabhāvakaraṇena viruhanaṭṭhānatāya khettanti puññakkhettaṃ.",
  "tika-s0519t:49_11": "Anuttaraṃ vandeti sambandho.",
  "tika-s0519t:50_0": "Ettha ca “sīlādiguṇasampanno”ti etena ariyasaṅghassa bhagavato anujātaputtataṃ dasseti,",
  "tika-s0519t:50_1": "tenassa pabhavasampadā dīpitā hoti.",
  "tika-s0519t:50_2": "“Ṭhito maggaphalesū”ti etena pahānasampadaṃ,",
  "tika-s0519t:50_3": "ñāṇasampadañca dasseti kilesānaṃ samucchedappaṭippassaddhippahānadīpanato,",
  "tika-s0519t:50_4": "maggaphalañāṇādhigamadīpanato ca.",
  "tika-s0519t:50_5": "“Ariyasaṅgha”nti etena pabhavasampadaṃ sabbasaṅghānaṃ aggabhāvadīpanato,",
  "tika-s0519t:50_6": "sadevakena ca lokena araṇīyabhāvadīpanato.",
  "tika-s0519t:50_7": "“Puññakkhettaṃ anuttara”nti etena lokassa bahūpakārataṃ dasseti aggadakkhiṇeyyabhāvadīpanato.",
  "tika-s0519t:51_0": "Tathā “sīlādiguṇasampanno”ti idaṃ ariyasaṅghassa sammāujuñāyasāmīcippaṭipannabhāvadīpanaṃ.",
  "tika-s0519t:51_1": "“Ṭhito maggaphalesū”ti idaṃ satipi santānavibhāgena anekabhāve catupurisayugaaṭṭhapurisapuggalabhāvadīpanaṃ.",
  "tika-s0519t:51_2": "“Ariyasaṅgha”nti idaṃ āhuneyyādibhāvadīpanaṃ.",
  "tika-s0519t:51_3": "“Puññakkhettaṃ anuttara”nti idaṃ lokassa hitasukhāya paṭipannatādīpanaṃ.",
  "tika-s0519t:51_4": "Tathā “ṭhito maggaphalesū”ti idaṃ ariyasaṅghassa lokuttarasaraṇagamanasabbhāvadīpanaṃ,",
  "tika-s0519t:51_5": "tenassa bhagavato orasaputtabhāvo dassito hoti.",
  "tika-s0519t:51_6": "“Sīlādiguṇasampanno”ti iminā panassa vihatavidhastakilesā anavasesā sekkhāsekkhā sīlādidhammakkhandhā dassitā.",
  "tika-s0519t:51_7": "“Ariyasaṅghaṃ puññakkhettaṃ anuttara”nti iminā tesaṃ tesaññeva yathāvuttaguṇavisesānaṃ suparisuddhataṃ dīpeti.",
  "tika-s0519t:51_8": "Tenassa mahānubhāvataṃ,",
  "tika-s0519t:51_9": "anuttaradakkhiṇeyyabhāvaṃ,",
  "tika-s0519t:51_10": "vandanārahabhāvaṃ,",
  "tika-s0519t:51_11": "attano ca vandanākiriyāya khettaṅgatabhāvaṃ dīpeti.",
  "tika-s0519t:51_12": "Saraṇagamanañca sāvakānaṃ sabbaguṇānaṃ ādi,",
  "tika-s0519t:51_13": "sapubbabhāgappaṭipadā sekkhā sīlakkhandhādayo majjhe,",
  "tika-s0519t:51_14": "asekkhā sīlakkhandhādayo pariyosānanti ādimajjhapariyosānakalyāṇā sabbe ariyasaṅghaguṇā imāya gāthāya pakāsitāti veditabbaṃ.",
  "tika-s0519t:52_0": "Evaṃ gāthāttayena saṅkhepato sakalaguṇasaṃkittanamukhena ratanattayassa paṇāmaṃ katvā idāni taṃ nipaccakāraṃ",
  "tika-s0519t:52_1": "yathādhippete payojane pariṇāmento “vandanājanita”nti gāthamāha.",
  "tika-s0519t:52_2": "Tattha vandanājanitanti vandanākārena nibbattitaṃ,",
  "tika-s0519t:52_3": "ratanattayaguṇābhitthavanavasena,",
  "tika-s0519t:52_4": "nipaccakāravasena vā uppāditanti attho.",
  "tika-s0519t:52_5": "Itīti evaṃ “mahākāruṇika”ntiādippakārena.",
  "tika-s0519t:52_6": "Ratijananaṭṭhena ratanaṃ,",
  "tika-s0519t:52_7": "buddhadhammasaṅghā,",
  "tika-s0519t:52_8": "cittīkatādibhāvo vā ratanaṭṭho.",
  "tika-s0519t:52_9": "Vuttañhetaṃ –",
  "tika-s0519t:53_0": "“Cittīkataṃ mahagghañca, atulaṃ dullabhadassanaṃ;",
  "tika-s0519t:54_0": "Anomasattaparibhogaṃ, ratanaṃ tena vuccatī”ti. ;",
  "tika-s0519t:55_0": "Cittīkatabhāvādayo ca anaññasādhāraṇā buddhādīsu eva labbhanti,",
  "tika-s0519t:55_1": "ratanānaṃ tayaṃ ratanattayaṃ,",
  "tika-s0519t:55_2": "tasmiṃ ratanattaye.",
  "tika-s0519t:55_3": "Hatantarāyoti vidhastaupaddavo hutvāti sambandho,",
  "tika-s0519t:55_4": "etena attano pasādasampattiyā,",
  "tika-s0519t:55_5": "ratanattayassa ca khettabhāvasampattiyā tassa puññassa atthasaṃvaṇṇanāya upaghātakaupaddavānaṃ vihanane samatthataṃ dasseti.",
  "tika-s0519t:55_6": "Sabbatthāti sabbasmiṃ anto ceva bahi ca,",
  "tika-s0519t:55_7": "ajjhattikabāhiravatthūsūti attho.",
  "tika-s0519t:55_8": "Sabbatthāti vā sabbasmiṃ kāle,",
  "tika-s0519t:55_9": "saṃvaṇṇanāya ādimajjhapariyosānakālesūti vuttaṃ hoti.",
  "tika-s0519t:55_10": "Hutvāti pubbakālakiriyā,",
  "tika-s0519t:55_11": "tassa “karissāmatthavaṇṇana”nti etena sambandho.",
  "tika-s0519t:55_12": "Tassāti yaṃ ratanattaye vandanājanitaṃ puññaṃ, tassa.",
  "tika-s0519t:55_13": "Tejasāti ānubhāvena balena.",
  "tika-s0519t:56_0": "Evaṃ ratanattayavandanāya payojanaṃ dassetvā idāni nettippakaraṇassa gambhīratthattā atthasaṃvaṇṇanāya dukkarabhāvaṃ dassetuṃ “ṭhiti”ntiādimāha.",
  "tika-s0519t:56_1": "Tattha ṭhitinti ṭhānaṃ anantaradhānaṃ avicchedappavattiṃ.",
  "tika-s0519t:56_2": "Ākaṅkhamānenāti icchamānena patthayantena,",
  "tika-s0519t:56_3": "“ahovatāyaṃ saddhammanetti ciraṃ tiṭṭheyyā”ti evaṃ patthayantenāti vuttaṃ hoti.",
  "tika-s0519t:56_4": "Ciranti dīghakālaṃ,",
  "tika-s0519t:56_5": "pañcavassasahassaparimāṇaṃ kālanti attho.",
  "tika-s0519t:56_6": "Saddhammanettiyāti saddhammasaṅkhātāya nettiyā.",
  "tika-s0519t:56_7": "Saddhammo hi veneyyasantānesu ariyaguṇānaṃ nayanato netti,",
  "tika-s0519t:56_8": "saddhammassa vā netti saddhammanetti,",
  "tika-s0519t:56_9": "tassā saddhammanettiyā,",
  "tika-s0519t:56_10": "svāyamattho aṭṭhakathāyaṃ vicārito eva.",
  "tika-s0519t:56_11": "Therenāti thiraguṇayuttena.",
  "tika-s0519t:56_12": "Abhiyācitoti ādaragāravena yācito.",
  "tika-s0519t:56_13": "Abhimukhaṃ vā yācito,",
  "tika-s0519t:56_14": "anuttaraṃ katvā yācitoti attho.",
  "tika-s0519t:56_15": "Uddissa vā yācito,",
  "tika-s0519t:56_16": "garutaraṃ katvā yācitoti attho,",
  "tika-s0519t:56_17": "“karotu āyasmā nettippakaraṇassa kañci atthasaṃvaṇṇana”nti evaṃ nettiyā atthasaṃvaṇṇanaṃ pati ajjhesitoti vuttaṃ hoti.",
  "tika-s0519t:56_18": "Ettha ca saddhammassa ciraṃ ṭhitikāmena ajjhāsayasampannena sāsane thiraguṇayuttena sabrahmacārinā ādaragāravena,",
  "tika-s0519t:56_19": "abhimukhaṃ vā yācitena me na sakkā tassa abhiyācanaṃ paṭikkhipitunti dasseti “ṭhitiṃ ākaṅkhamānenā”ti gāthāya.",
  "tika-s0519t:57_0": "Padumuttaranāthassāti padumuttarassa sammāsambuddhassa.",
  "tika-s0519t:57_1": "Passatāti pubbenivāsacakkhunā,",
  "tika-s0519t:57_2": "samantacakkhunā eva vā hatthatale ṭhapitaāmalakaṃ viya abhinīhāraṃ passantena.",
  "tika-s0519t:57_3": "Tādināti tādibhāvayuttena,",
  "tika-s0519t:57_4": "sabbattha vā nibbikārena,",
  "tika-s0519t:57_5": "“amhākaṃ bhagavatā”ti vacanaseso.",
  "tika-s0519t:57_6": "Yassāti āyasmato mahākaccānattherassa.",
  "tika-s0519t:57_7": "Ṭhapitoti –",
  "tika-s0519t:58_0": "“Etadaggaṃ,",
  "tika-s0519t:58_1": "bhikkhave,",
  "tika-s0519t:58_2": "mama sāvakānaṃ bhikkhūnaṃ saṃkhittena bhāsitassa vitthārena atthaṃ vibhajantānaṃ yadidaṃ mahākaccāno”ti –",
  "tika-s0519t:59_0": "Evaṃ ṭhapito.",
  "tika-s0519t:59_1": "Sīlādiguṇavisesehi mahantā sāvakāti mahāsāvakā,",
  "tika-s0519t:59_2": "mahākassapādayo,",
  "tika-s0519t:59_3": "tesu ayamāyasmā aññataroti,",
  "tika-s0519t:59_4": "mahāsāvako ca so guṇavisesayogato uttamo cāti mahāsāvakuttamo.",
  "tika-s0519t:60_0": "Jhānādīsu sātisayānaṃ āvajjanādivasībhāvānaṃ,",
  "tika-s0519t:60_1": "ariyiddhivasena paramassa ca cetovasībhāvassa adhigatattā vasippatto.",
  "tika-s0519t:60_2": "Atthādīsu savisesabhedagatapaṭisambhidāñāṇattā pabhinnapaṭisambhido. “Paṇḍito,",
  "tika-s0519t:60_3": "bhikkhave,",
  "tika-s0519t:60_4": "mahākaccāno,",
  "tika-s0519t:60_5": "mahāpañño,",
  "tika-s0519t:60_6": "bhikkhave,",
  "tika-s0519t:60_7": "mahākaccāno”tiādinā anekesu ṭhānesu bhagavatā pasaṃsitattā sambuddhena pasaṃsito.",
  "tika-s0519t:60_8": "Tena vuttaṃ “satthu ceva saṃvaṇṇito saṃbhāvito,",
  "tika-s0519t:60_9": "viññūnañca sabrahmacārina”nti.",
  "tika-s0519t:61_0": "Anumoditāti “sādhu sādhu, kaccāna,",
  "tika-s0519t:61_1": "sādhu kho,",
  "tika-s0519t:61_2": "tvaṃ kaccāna,",
  "tika-s0519t:61_3": "imaṃ dhammasaṃvaṇṇanaṃ abhāsī”ti evaṃ anumoditā.",
  "tika-s0519t:61_4": "Ekasmiṃ kira samaye ayaṃ mahāthero jambuvanasaṇḍe viharanto attano santikāvacarānaṃ bhikkhūnaṃ imaṃ hāranayapaṭimaṇḍitaṃ pakaraṇaṃ abhāsi.",
  "tika-s0519t:61_5": "Bhāsitvā ca bhagavato santikaṃ upasaṅkamitvā bhagavantaṃ abhivādetvā ekamantaṃ nisinno yathābhāsitaṃ imaṃ pakaraṇaṃ bhagavato nivedesi.",
  "tika-s0519t:61_6": "Taṃ sutvā bhagavā “sādhu sādhū”tiādinā anumoditvā “tasmātiha,",
  "tika-s0519t:61_7": "tvaṃ kaccāna,",
  "tika-s0519t:61_8": "imaṃ dhammasaṃvaṇṇanaṃ dhammanettitveva dhārehī”ti nāmaggahaṇaṃ akāsīti vadanti.",
  "tika-s0519t:61_9": "Desanāhārādinandiyāvaṭṭanayādihāranayānusāreneva sabbadhammasaṃvaṇṇanānaṃ gatiyoti āha “sāsanassa sadāyattā,",
  "tika-s0519t:61_10": "navaṅgassatthavaṇṇanā”ti.",
  "tika-s0519t:62_0": "Gambhīrañāṇehīhi gambhīrehi ñāṇehi,",
  "tika-s0519t:62_1": "na saddhāmattakena,",
  "tika-s0519t:62_2": "gambhīrañāṇehi vā mahāpaññehi ariyehi.",
  "tika-s0519t:62_3": "Pakaraṇassa gambhīratthataṃ,",
  "tika-s0519t:62_4": "attano ca ñāṇassa nātivisayataṃ viditvā saṃvaṇṇanārambhe saṃsīdantampi maṃ sāsanaguṇādiupanissayasampadā",
  "tika-s0519t:62_5": "ussāhesīti imamatthaṃ dasseti “kiñcāpī”tiādinā.",
  "tika-s0519t:63_0": "“Pañcapi nikāye ogāhetvā”ti iminā nettiyā pañcapi mahānikāye anupavisitvā avaṭṭhānaṃ,",
  "tika-s0519t:63_1": "tesaṃ saṃvaṇṇanābhāvañca dīpeti.",
  "tika-s0519t:63_2": "Tattha “katamo assādo ca ādīnavo cā”tiādipeṭakopadesapāḷiṃ ānetvā idha desanāhārādīnaṃ padatthavinicchayo peṭakena saṃsandanaṃ nāma.",
  "tika-s0519t:63_3": "“yathābala”nti iminā sabbathā sabbabhāgenāpi nettiyā saṃvaṇṇanā mayā na sukarā kātuṃ,",
  "tika-s0519t:63_4": "attano pana ñāṇabalānurūpaṃ karissāmīti niratimānataṃ dīpeti.",
  "tika-s0519t:64_0": "Suvisuddhanti suṭṭhu visuddhaṃ,",
  "tika-s0519t:64_1": "nikāyantaraladdhidosehi antarantarā anuppavesitehi asammissanti adhippāyo.",
  "tika-s0519t:64_2": "Asaṃkiṇṇanti sanikāyepi padatthantaraparikappanādinā asaṃkiṇṇaṃ tādisasaṅkararahitaṃ anākulaṃ suparicchinnaṃ.",
  "tika-s0519t:64_3": "Vividhehi ākārehi nicchinotīti vinicchayo.",
  "tika-s0519t:64_4": "Atthānaṃ vinicchayo atthavinicchayo.",
  "tika-s0519t:64_5": "Gaṇṭhiṭṭhānabhūtesu atthesu khilamaddanākārena pavattā vimaticchedakathā,",
  "tika-s0519t:64_6": "nipuṇo sukhumo saṇho atthavinicchayo etassāti nipuṇatthavinicchayo.",
  "tika-s0519t:64_7": "Atha vā atthe vinicchinotīti atthavinicchayo,",
  "tika-s0519t:64_8": "yathāvuttaatthavisayañāṇaṃ,",
  "tika-s0519t:64_9": "nipuṇo cheko atthavinicchayo etassāti nipuṇatthavinicchayo,",
  "tika-s0519t:64_10": "taṃ nipuṇatthavinicchayaṃ.",
  "tika-s0519t:64_11": "Samayanti siddhantaṃ.",
  "tika-s0519t:64_12": "Idaṃ vuttaṃ hoti –",
  "tika-s0519t:64_13": "mahāvihāravāsīnaṃ siddhanto vuttanayena suparisuddho, anākulo,",
  "tika-s0519t:64_14": "saṇhasukhumavinicchayo ca,",
  "tika-s0519t:64_15": "siddhantaṃ taṃ avilomento anukūlato tattha siddhaṃyeva dhammanettiṃ pakāsayanto nettippakaraṇassa atthasaṃvaṇṇanaṃ karissāmīti.",
  "tika-s0519t:65_0": "Pamādalekhanti aparabhāge potthakāruḷhakāle pamajjitvā likhanavasena pavattappamādapāṭhaṃ.",
  "tika-s0519t:65_1": "Vajjetvāti apanetvā.",
  "tika-s0519t:65_2": "Pāḷiṃ sammā niyojayanti taṃ taṃ nettipāḷiṃ tattha tattha udāharaṇabhāvena ānītasutte sammadeva niyojento,",
  "tika-s0519t:65_3": "atthasaṃvaṇṇanāya vā taṃ taṃ udāharaṇasuttasaṅkhātaṃ pāḷiṃ tasmiṃ tasmiṃ lakkhaṇabhūte nettiganthe sammadeva niyojento.",
  "tika-s0519t:65_4": "Upadesanti nettiupanisaṃ nettihadayaṃ.",
  "tika-s0519t:65_5": "Yvāyaṃ sapaṭṭhānavibhāgassa tettiṃsavidhassa nettipadatthassa saha nimittavibhāgena asaṅkarato vavatthito visayo, taṃ.",
  "tika-s0519t:65_6": "Vibhāvento pakāsento.",
  "tika-s0519t:65_7": "Tassā nettiyā karissāmi atthavaṇṇananti sambandho.",
  "tika-s0519t:66_0": "Ettha ca “abhiyācito”ti iminā atthasaṃvaṇṇanāya nimittaṃ dasseti,",
  "tika-s0519t:66_1": "“ṭhitiṃ ākaṅkhamānena ciraṃ saddhammanettiyā”ti iminā payojanaṃ,",
  "tika-s0519t:66_2": "“karissāmatthavaṇṇana”nti iminā piṇḍatthaṃ.",
  "tika-s0519t:66_3": "Saṃvaṇṇiyamānā hi pakaraṇatthā saṃvaṇṇanāya piṇḍattho.",
  "tika-s0519t:66_4": "“Tamupanissāyā”tiādinā karaṇappakāraṃ.",
  "tika-s0519t:67_0": "Idāni saṃvaṇṇanāya savane niyojento “iti attha”nti osānagāthamāha.",
  "tika-s0519t:67_1": "Tattha “sakkacca”nti padaṃ ubhayattha yojetabbaṃ “sakkaccaṃ vibhajantassa,",
  "tika-s0519t:67_2": "sakkaccaṃ nisāmayathā”ti.",
  "tika-s0519t:68_0": "Ganthārambhakathāvaṇṇanā niṭṭhitā.",
  "tika-s0519t:69_0": "Nidānakathāvaṇṇanā",
  "tika-s0519t:70_0": "Vacanatthajānanena viditappakaraṇatthasāmaññatthassa pakaraṇakathā vuccamānā sobheyyāti nettipadatthaparijānanameva",
  "tika-s0519t:70_1": "ādimhi yuttarūpanti tadatthaṃ pucchati “tattha kenaṭṭhena nettī”ti.",
  "tika-s0519t:70_2": "Tattha tatthāti “tassā nettiyā karissāmatthavaṇṇana”nti yadidaṃ vuttaṃ, tasmiṃ;",
  "tika-s0519t:70_3": "yassā karissāmatthavaṇṇananti paṭiññātaṃ,",
  "tika-s0519t:70_4": "sā netti kenaṭṭhena nettīti attho.",
  "tika-s0519t:70_5": "Tatthāti vā “nettippakaraṇassā”ti etasmiṃ vacane yā netti vuttā,",
  "tika-s0519t:70_6": "sā kenaṭṭhena nettīti attho.",
  "tika-s0519t:70_7": "“Nayanaṭṭhenā”ti idaṃ kattukaraṇādhikaraṇasādhanānaṃ sādhāraṇavacananti “ariyadhammaṃ nayatī”ti kattusādhanavasena",
  "tika-s0519t:70_8": "tāva nettisaddassa atthaṃ vatvā idāni karaṇādhikaraṇasādhanavasena vattuṃ “nayanti tāyā”tiādi vuttaṃ.",
  "tika-s0519t:71_0": "Tathā hi vuttanti nettiupadesādhīnattā eva suttāvabodhassa vuttaṃ.",
  "tika-s0519t:71_1": "Peṭake “tasmā nibbāyitukāmena sutamayena atthā pariyesitabbā,",
  "tika-s0519t:71_2": "tattha pariyesanāya ayaṃ anupubbī bhavati soḷasa hārā pañca nayā aṭṭhārasa mūlapadānī”tiādi.",
  "tika-s0519t:71_3": "Hāranayavicāraṇā vinimutto atthasaṃvaṇṇanāviseso natthīti āha “suttassa atthasaṃvaṇṇanā nettiupadesāyattā”ti.",
  "tika-s0519t:71_4": "Svāyamattho parato pakiṇṇakakathāyaṃ āvi bhavissati.",
  "tika-s0519t:71_5": "Evaṃ mahāvisayā cāyaṃ netti kuto pabhavāti āha “suttappabhavā”ti,",
  "tika-s0519t:71_6": "etena nettiyā pamāṇabhūtataṃ dasseti.",
  "tika-s0519t:71_7": "Idañca suttassa nettisannissayatāparidīpanaparaṃ,",
  "tika-s0519t:71_8": "na therappabhavatāpaṭikkhepaparaṃ.",
  "tika-s0519t:71_9": "Thero hi pañca mahānikāye ogāhetvā taṃsannissayeneva tesaṃ saṃvaṇṇanābhūtaṃ imaṃ pakaraṇaṃ abhāsi,",
  "tika-s0519t:71_10": "tasmā ayameva saṃvaṇṇanādhammo,",
  "tika-s0519t:71_11": "yadidaṃ saṃvaṇṇetabbadhammasannissayatā.",
  "tika-s0519t:72_0": "Pakaraṇaparicchedatoti pakaraṇassa vibhāgato.",
  "tika-s0519t:72_1": "Hāravicārādayo hi tayo nettippakaraṇassa vibhāgā,",
  "tika-s0519t:72_2": "pakaraṇabhūtaparicchedato vā.",
  "tika-s0519t:72_3": "Tīṇi hi etāni pakaraṇāni tayo adhikārā,",
  "tika-s0519t:72_4": "yadidaṃ hāravicārādayo.",
  "tika-s0519t:72_5": "Pāḷivavatthānatoti pāṭhasannivesato.",
  "tika-s0519t:73_0": "“Sabbo hi pakaraṇattho”tiādinā saṅgahavārassa anvatthasaññataṃ dasseti.",
  "tika-s0519t:73_1": "“Nanu cettha paṭṭhānaṃ asaṅgahita”nti codako byabhicāramāha.",
  "tika-s0519t:73_2": "Itaro yadipi sarūpato asaṅgahitaṃ,",
  "tika-s0519t:73_3": "atthato pana saṅgahitanti dassento “nayidameva”tiādinā pariharati.",
  "tika-s0519t:73_4": "Puna “tathā hī”tiādinā tamevatthaṃ pāḷiyā pākaṭataraṃ karoti.",
  "tika-s0519t:73_5": "Atthanayā nandiyāvaṭṭādayo.",
  "tika-s0519t:73_6": "Saṅkhārattikā puññābhisaṅkhārādayo,",
  "tika-s0519t:73_7": "kāyasaṅkhārādayo ca.",
  "tika-s0519t:73_8": "Tesu atthanayānaṃ aññamaññasaṅgaho parato āvi bhavissati.",
  "tika-s0519t:73_9": "Itare pana kāmāvacarā,",
  "tika-s0519t:73_10": "rūpāvacarā ca kusalā cetanā puññābhisaṅkhāro,",
  "tika-s0519t:73_11": "akusalā cetanā apuññābhisaṅkhāro,",
  "tika-s0519t:73_12": "arūpāvacarā kusalā cetanā āneñjābhisaṅkhāro.",
  "tika-s0519t:73_13": "Puññābhisaṅkhāro ca apuññābhisaṅkhāro ca kāyadvārappavatto kāyasaṅkhāro,",
  "tika-s0519t:73_14": "so eva vacīdvārappavatto vacīsaṅkhāro,",
  "tika-s0519t:73_15": "manodvārappavatto pana tividhopi cittasaṅkhāro.",
  "tika-s0519t:73_16": "Iti jātivasena purimattike vuttā eva dhammā dvāravasena dutiyattike vuttā,",
  "tika-s0519t:73_17": "te eva ca purimattiketi aññamaññasaṅgaho veditabbo.",
  "tika-s0519t:74_0": "Yatthāti yasmiṃ vāre.",
  "tika-s0519t:74_1": "Peṭaketi peṭakopadese.",
  "tika-s0519t:74_2": "Sampatamānāti saṃvaṇṇanāvasena sannipatantā.",
  "tika-s0519t:74_3": "“Byañjanavidhiputhuttā”ti idaṃ ekasmiṃ sutte anekesaṃ hārānaṃ sannipatanassa kāraṇavacanaṃ.",
  "tika-s0519t:74_4": "Tathā hi “anekasāmatthiyanicitā saddā”ti akkharacintakā vadanti.",
  "tika-s0519t:75_0": "“Na sarūpato”ti iminā saṅgahavāre viya uddesaniddesavāresupi paṭṭhānassa atthato uddhaṭataṃ dasseti.",
  "tika-s0519t:75_1": "Mūlapadaggahaṇeneva gahitattā uddesavāre tāva evaṃ hotu,",
  "tika-s0519t:75_2": "niddesavāre pana kathanti?",
  "tika-s0519t:75_3": "Tatthāpi nayaggahaṇeneva mūlapadānipi gahitānīti veditabbaṃ.",
  "tika-s0519t:75_4": "Na hi mūlapadehi vinā kāci nayayojanā sambhavati.",
  "tika-s0519t:75_5": "Apare pana “hāranayā viya paṭṭhānaṃ na suttassa saṃvaṇṇanāviseso,",
  "tika-s0519t:75_6": "atha kho tasmiṃ tasmiṃ sutte saṃkilesabhāgiyatādilabbhamānavisesamattanti na tassa pakaraṇassa padatthasaṅgaho.",
  "tika-s0519t:75_7": "Evañca katvā tettiṃsāya nettipadatthesu paṭṭhānaṃ asaṅgahitaṃ,",
  "tika-s0519t:75_8": "uddesaniddesavāresu ca anuddhaṭamevā”ti vadanti.",
  "tika-s0519t:76_0": "“Pāḷito eva viññāyatī”ti vuttamatthaṃ samatthento “tathā hi…pe…",
  "tika-s0519t:76_1": "ābhata”nti āha,",
  "tika-s0519t:76_2": "tena therena bhāsitabhāvo viya bhagavatā anumoditabhāvopi pāḷianugato evāti dasseti.",
  "tika-s0519t:76_3": "Sāvakabhāsitattā nidānaṃ na vuttanti na sakkā vattunti codento “sāvaka…pe…",
  "tika-s0519t:76_4": "bhāsita”nti āha.",
  "tika-s0519t:76_5": "Nayidaṃ ekantikanti ca sāvakabhāsitabuddhabhāsitabhāvo nidānāvacanassa,",
  "tika-s0519t:76_6": "nidānavacanassa ca akāraṇaṃ ubhayatthāpi ubhayassa dassanato.",
  "tika-s0519t:76_7": "Tasmā nidānāvacanena nettiyā asāvakabhāsitatā na sijjhatīti dasseti.",
  "tika-s0519t:76_8": "Tenāha “na ca tāvatā tāni appamāṇaṃ,",
  "tika-s0519t:76_9": "evamidhāpi daṭṭhabba”nti.",
  "tika-s0519t:77_0": "Yeneva kāraṇena nidānāvacanassa pamāṇabhāvasādhanatā,",
  "tika-s0519t:77_1": "teneva kāraṇena imassa pakaraṇassa pamāṇabhāvasiddhīti dasseti “nidānañca nāmā”tiādinā.",
  "tika-s0519t:77_2": "Idāni “atha vā”tiādinā nettiyā nidānāvacanena abyabhicārahetumāha.",
  "tika-s0519t:77_3": "Ayañhettha payogo na nettiyā nidānaṃ vattabbaṃ pāḷiyā atthasaṃvaṇṇanābhāvato.",
  "tika-s0519t:77_4": "Yā hi pāḷiyā atthasaṃvaṇṇanā na tassā nidānavacanaṃ diṭṭhaṃ yathā paṭisambhidāmaggassa,",
  "tika-s0519t:77_5": "niddesādīnañcāti.",
  "tika-s0519t:78_0": "“Ayaṃ vibhāgo”tiādinā ekavidhato paṭṭhāya yāva caturāsītisahassappabhedā,",
  "tika-s0519t:78_1": "tāva yathādassitassa pakaraṇavibhāgassa puna “ādinā nayena pakaraṇavibhāgo veditabbo”ti idaṃ nigamanaṃ.",
  "tika-s0519t:78_2": "Tattha ādinā nayenāti ādisaddena abhiññeyyadhammaniddesato paññattipaññapetabbadhammavibhajanato tiyaddhapariyāpannadhammavicārato",
  "tika-s0519t:78_3": "caturoghanittharaṇatthato pañcābhinandanādippahānato chataṇhākāyupasamanato saṅgahavārādisattavārasaṅgahato",
  "tika-s0519t:78_4": "aṭṭhamicchattasamugghātadīpanatoti evamādīnaṃ saṅgaho daṭṭhabbo.",
  "tika-s0519t:79_0": "1. Saṅgahavāravaṇṇanā",
  "tika-s0519t:80_0": "Yanti aniyamattho sabbanāmasaddo kammasādhanavasena vutto.",
  "tika-s0519t:80_1": "Atthāvabodhanattho saddappayogo atthaparādhīno kevalo atthapadatthako,",
  "tika-s0519t:80_2": "so padatthavipariyesakārinā iti-",
  "tika-s0519t:80_3": "saddena parabhūtena saddapadatthako jāyatīti āha “yanti aniyamato upayoganiddeso”ti.",
  "tika-s0519t:80_4": "Lokoti kattuniddesotiādīsupi eseva nayo.",
  "tika-s0519t:81_0": "Evaṃ “ya”ntiādīnaṃ gāthāpadānaṃ kammakattukiriyākattuvisesanādidassanavasena atthaṃ vatvā idāni avayavajotanavasena",
  "tika-s0519t:81_1": "padatthaṃ dassetuṃ “lokiyanti etthā”tiādimāha.",
  "tika-s0519t:81_2": "Lokasaddo idha sāmatthiyato sattalokavacano daṭṭhabbo.",
  "tika-s0519t:81_3": "Tenāha “pūjanakiriyāyogyabhūtatāvasenā”ti.",
  "tika-s0519t:81_4": "Sāsanantaradhānato paraṃ pūjanā aññabuddhuppādena veditabbā,",
  "tika-s0519t:81_5": "yathetarahi vipassīādisammāsambuddhānaṃ.",
  "tika-s0519t:81_6": "“Dīpaṅkaro”tiādinā yadipi buddhavaṃsadesanāyaṃ bhagavatāva vuttaṃ,",
  "tika-s0519t:81_7": "sumedhapaṇḍitattabhāvena pana pavattiṃ sandhāya vuttanti āha “yathāha bhagavā sumedhabhūto”ti.",
  "tika-s0519t:82_0": "Pariññākkamenāti ñātapariññādipaṭipāṭiyā.",
  "tika-s0519t:82_1": "Lakkhaṇāvabodhappaṭipattiyāti vipassanāya.",
  "tika-s0519t:82_2": "Tena vuttaṃ “suññatamukhādīhī”ti.",
  "tika-s0519t:82_3": "Tathā ca vuttanti viññūhi vedanīyatāya eva sāsanavarassa vuttaṃ bhagavatā –",
  "tika-s0519t:83_0": "“Etu viññū puriso asaṭho amāyāvī ujujātiko,",
  "tika-s0519t:83_1": "ahamanusāsāmi,",
  "tika-s0519t:83_2": "ahaṃ dhammaṃ desemi,",
  "tika-s0519t:83_3": "yathānusiṭṭhaṃ tathā paṭipajjamāno na cirasseva sāmaññeva ussati,",
  "tika-s0519t:83_4": "sāmaṃ dakkhitī”tiādi.",
  "tika-s0519t:84_0": "Yaṃ-",
  "tika-s0519t:84_1": "saddo sāsanavisayo,",
  "tika-s0519t:84_2": "lokapālasaddo satthuvisayopi lokaṃ pati guṇībhūtoti “tassā”ti paṭiniddesassa kathaṃ satthuvisayatāti",
  "tika-s0519t:84_3": "codanaṃ manasikatvā āha “salokapāloti cetthā”tiādi,",
  "tika-s0519t:84_4": "guṇībhūtopi lokapālasaddo padhānabhūto viya paṭiniddesaṃ arahati.",
  "tika-s0519t:84_5": "Añño hi saddakkamo,",
  "tika-s0519t:84_6": "añño atthakkamoti.",
  "tika-s0519t:85_0": "Dhammagāravena bhagavā dhammaṃ pūjento veneyyabandhave acintetvā samāpattisamāpajjanadhammapaccavekkhaṇāhi",
  "tika-s0519t:85_1": "sattasattāhaṃ vītināmesīti āha “bhagavato…pe…",
  "tika-s0519t:85_2": "dīpetabbā”ti.",
  "tika-s0519t:85_3": "Tattha ādisaddena sāvakehi dhammassavanassa,",
  "tika-s0519t:85_4": "tesaṃ paccuggamanādīnañca saṅgaho veditabbo.",
  "tika-s0519t:86_0": "Iccassāti iti assa,",
  "tika-s0519t:86_1": "evaṃ bhagavato aviparītaanantarāyikaniyyānikadhammadesanāya sabbaññutānāvaraṇabhāvadīpanenāti attho.",
  "tika-s0519t:86_2": "Tenāti catuvesārajjayogena.",
  "tika-s0519t:86_3": "Tadavinābhāvinā dasabala…pe…",
  "tika-s0519t:86_4": "pakāsitā hoti.",
  "tika-s0519t:86_5": "Āveṇikabuddhadhammādīti ettha ādisaddena tīsu kālesu appaṭihatañāṇāni,",
  "tika-s0519t:86_6": "catusaccañāṇāni,",
  "tika-s0519t:86_7": "catupaṭisambhidāñāṇāni,",
  "tika-s0519t:86_8": "pañcagatiparicchedakañāṇāni,",
  "tika-s0519t:86_9": "cha abhiññāñāṇāni,",
  "tika-s0519t:86_10": "satta ariyadhanāni,",
  "tika-s0519t:86_11": "satta bojjhaṅgā,",
  "tika-s0519t:86_12": "aṭṭha vijjā,",
  "tika-s0519t:86_13": "aṭṭhasu parisāsu akampanañāṇāni,",
  "tika-s0519t:86_14": "aṭṭha vimokkhā,",
  "tika-s0519t:86_15": "nava samādhicariyā,",
  "tika-s0519t:86_16": "nava anupubbavihārā,",
  "tika-s0519t:86_17": "dasa nāthakaraṇā dhammā,",
  "tika-s0519t:86_18": "dasa ariyavāsā,",
  "tika-s0519t:86_19": "dvādasa dhammacakkākārā,",
  "tika-s0519t:86_20": "terasa dhutadhammā,",
  "tika-s0519t:86_21": "cuddasa buddhañāṇāni,",
  "tika-s0519t:86_22": "pannarasa caraṇadhammā,",
  "tika-s0519t:86_23": "soḷasa ñāṇacariyā,",
  "tika-s0519t:86_24": "soḷasa ānāpānassatī,",
  "tika-s0519t:86_25": "ekūnavīsati paccavekkhaṇañāṇāni,",
  "tika-s0519t:86_26": "catuvīsati paccayavibhāvanañāṇāni,",
  "tika-s0519t:86_27": "catucattārīsa ñāṇavatthūni,",
  "tika-s0519t:86_28": "sattasattati ñāṇavatthūni,",
  "tika-s0519t:86_29": "catuvīsatikoṭisatasahassasamāpattisañcārimahāvajirañāṇaṃ,",
  "tika-s0519t:86_30": "anantanayasamantapaṭṭhānapavicayadesanākārappavattañāṇāni cāti evamādīnaṃ bhagavato guṇavisesānaṃ saṅgaho daṭṭhabbo.",
  "tika-s0519t:87_0": "Aparo nayo –",
  "tika-s0519t:87_1": "guṇavisiṭṭhataṃ dīpeti,",
  "tika-s0519t:87_2": "sā ca guṇavisiṭṭhatā mahākaruṇāmahāpaññāhi veditabbā tāhi satthusampattisiddhito.",
  "tika-s0519t:87_3": "Tattha mahākaruṇāya pavattibhedo “bahukehi ākārehi passantānaṃ buddhānaṃ bhagavantānaṃ sattesu mahākaruṇā",
  "tika-s0519t:87_4": "okkamatī”tiādinā paṭisambhidāmagge vuttanayena veditabbo.",
  "tika-s0519t:87_5": "Mahāpaññāya pana pavattibhedo vutto eva.",
  "tika-s0519t:87_6": "Tattha karuṇāya bhagavato caraṇasampatti,",
  "tika-s0519t:87_7": "paññāya vijjāsampatti.",
  "tika-s0519t:87_8": "Karuṇāya sattādhipatitā,",
  "tika-s0519t:87_9": "paññāya dhammādhipatitā.",
  "tika-s0519t:87_10": "Karuṇāya lokanāthatā,",
  "tika-s0519t:87_11": "paññāya attanāthatā.",
  "tika-s0519t:87_12": "Karuṇāya pubbakāritā,",
  "tika-s0519t:87_13": "paññāya kataññutā.",
  "tika-s0519t:87_14": "Karuṇāya aparantapatā,",
  "tika-s0519t:87_15": "paññāya anattantapatā.",
  "tika-s0519t:87_16": "Karuṇāya buddhakaradhammasiddhi,",
  "tika-s0519t:87_17": "paññāya buddhabhāvasiddhi.",
  "tika-s0519t:87_18": "Karuṇāya paresaṃ tāraṇaṃ,",
  "tika-s0519t:87_19": "paññāya sayaṃ tāraṇaṃ.",
  "tika-s0519t:87_20": "Karuṇāya sabbasattesu anuggahacittatā,",
  "tika-s0519t:87_21": "paññāya sabbadhammesu virattacittatā pakāsitā hotīti anavasesato parahitapaṭipattiyā,",
  "tika-s0519t:87_22": "attahitasampattiyā ca pāripūrī veditabbā.",
  "tika-s0519t:87_23": "Tīsupi avatthāsūti hetuphalasattūpakārāvatthāsu.",
  "tika-s0519t:88_0": "Abhisamayo paṭivedhasāsanassa,",
  "tika-s0519t:88_1": "manasikaraṇaṃ paṭipattisāsanassa,",
  "tika-s0519t:88_2": "savanādīhi paricayakaraṇaṃ pariyattisāsanassāti tiṇṇampi vasena yojetabbo.",
  "tika-s0519t:88_3": "Tenāha “yathāraha”nti.",
  "tika-s0519t:88_4": "“Sakkaccaṃ dhammadesanenā”ti iminā idha “sāsana”nti vuttassa tividhassāpi saddhammassa avisesena desanāpūjaṃ",
  "tika-s0519t:88_5": "vatvā thomanāpūjanassa vasena taṃ vibhajitvā dassento “ariyaṃ,",
  "tika-s0519t:88_6": "vo bhikkhave”tiādimāha.",
  "tika-s0519t:88_7": "Tattha “thomanenā”ti padenāpi “sakkacca”nti padaṃ yojetabbaṃ.",
  "tika-s0519t:88_8": "Pūjanādvayassāpi vā vasena idhāpi padayojanā veditabbā.",
  "tika-s0519t:88_9": "Ariyabhāvādayoti ariyaseṭṭhaaggabhāvādayo.",
  "tika-s0519t:88_10": "Niyyānādayoti niyyānahetudassanādayo.",
  "tika-s0519t:88_11": "Svākkhātatādayoti svākkhātasandiṭṭhikatādayo.",
  "tika-s0519t:89_0": "Idāni ariyasaṅghaguṇānampi imāya gāthāya pakāsitabhāvaṃ dassetuṃ “yasmā panā”tiādi vuttaṃ.",
  "tika-s0519t:89_1": "Bālyādisamatikkamanatoti bālaabyattabhāvādisamatikkamanato.",
  "tika-s0519t:90_0": "Ñāṇaviseso sutacintābhāvanāmayañāṇāni.",
  "tika-s0519t:90_1": "Sotabbamanasikātabbapaṭivijjhitabbāvatthā avatthābhedo.",
  "tika-s0519t:90_2": "Ubhayanti byañjanapadaṃ,",
  "tika-s0519t:90_3": "atthapadañca.",
  "tika-s0519t:90_4": "Ubhayathāti karaṇakammasādhanavasena paccekaṃ yojetabbaṃ.",
  "tika-s0519t:90_5": "Paṭipajjitabbattāti ñātabbattā.",
  "tika-s0519t:91_0": "“Ayañca gāthā”tiādi kesañci vādo.",
  "tika-s0519t:91_1": "Tathā hi apare “therenevāyaṃ gāthā bhāsitā”ti vadanti.",
  "tika-s0519t:91_2": "Attūpanāyikāpi hi kadāci dhammadesanā hoti eva yathā “dasabalasamannāgato,",
  "tika-s0519t:91_3": "bhikkhave,",
  "tika-s0519t:91_4": "tathāgato catuvesārajjavisārado”tiādi.",
  "tika-s0519t:91_5": "Evañca katvā “katame soḷasa hārā”tiādivacanaṃ samatthitaṃ hoti.",
  "tika-s0519t:92_0": "Yathāvuttaatthamukhenevāti mūlapadasaṅkhātaatthuddhāreneva.",
  "tika-s0519t:92_1": "Parato āgamissatīti niddesavārassa pariyosāne āgamissati “tīṇi ca nayā anūnā”tiādinā.",
  "tika-s0519t:93_0": "Vuccatīti kattari kammaniddesoti āha “vadatī”ti.",
  "tika-s0519t:93_1": "Atha vā vuccatīti kammakattuniddesoyaṃ.",
  "tika-s0519t:93_2": "Ayañhettha attho – hārā,",
  "tika-s0519t:93_3": "nayā cāti ubhayaṃ pariggahitaṃ saṃvaṇṇakena sabbathā gahitañce,",
  "tika-s0519t:93_4": "vuccati suttaṃ,",
  "tika-s0519t:93_5": "sayameva suttaṃ saṃvaṇṇetīti,",
  "tika-s0519t:93_6": "etena hāranayesu vasībhāvena suttasaṃvaṇṇanāya sukarataṃ dasseti.",
  "tika-s0519t:94_0": "Pakārantarenāti pubbe “sāsana”nti vuttamatthaṃ “desanā,",
  "tika-s0519t:94_1": "desita”nti tato aññena pakārena.",
  "tika-s0519t:94_2": "Niyametvāti tassa ekantato viññeyyataṃ avadhāretvā.",
  "tika-s0519t:94_3": "Viññeyyatā visiṭṭhesu desanādesitesu viññeyyapade labbhamānā vijānanakiriyā.",
  "tika-s0519t:95_0": "Desanādesitāni ca yāvadeva vijānanatthānīti vijānanaṃ padhānanti tameva niddhārento “tatrāti tasmiṃ vijānane”ti āha.",
  "tika-s0519t:96_0": "Etthāhāti navaṅgasāsananavavidhasuttantāti etasmiṃ atthavacane āha codako.",
  "tika-s0519t:96_1": "Tassāyaṃ adhippāyo –",
  "tika-s0519t:96_2": "navahi aṅgehi vavatthitehi aññamaññasaṅkararahitehi bhavitabbaṃ,",
  "tika-s0519t:96_3": "tathā ca sati asuttasabhāvāneva geyyaṅgādīnīti navavidhasuttantavacanaṃ virujjheyya.",
  "tika-s0519t:96_4": "Atha suttasabhāvāni geyyaṅgādīni,",
  "tika-s0519t:96_5": "evaṃ sati “sutta”nti visuṃ suttaṅgaṃ na siyā,",
  "tika-s0519t:96_6": "evaṃ sante aṭṭhaṅgasāsanaṃ āpajjatīti.",
  "tika-s0519t:96_7": "Tenāha “kathaṃ panā”tiādi.",
  "tika-s0519t:96_8": "Geyyaṅgādīsu katipayānampi suttabhāve yathāvuttadosānativatti,",
  "tika-s0519t:96_9": "pageva sabbesanti dasseti “yañcā”tiādinā.",
  "tika-s0519t:96_10": "Saṅgahesūti aṭṭhakathāsu.",
  "tika-s0519t:96_11": "Porāṇaṭṭhakathānañhi saṅkhepabhūtā idāni aṭṭhakathā “saṅgahā”ti vuttā.",
  "tika-s0519t:96_12": "Suttaṃ nāma sagāthakaṃ vā siyā,",
  "tika-s0519t:96_13": "niggāthakaṃ vāti aṅgadvayeneva tadubhayaṅgaṃ katanti visuṃ suttaṅgassa asambhavo tadubhayavinimuttassa suttassa abhāvato.",
  "tika-s0519t:96_14": "Tena vuttaṃ “suttaṅgameva na siyā”ti.",
  "tika-s0519t:96_15": "Athāpi kathañci.",
  "tika-s0519t:96_16": "Siyāti vakkhamānaṃ sāmaññavidhiṃ sandhāyāha.",
  "tika-s0519t:96_17": "Evampi ayaṃ dosoti dassento “maṅgalasuttādīna”ntiādimāha.",
  "tika-s0519t:97_0": "Tabbhāvanimittanti geyyaṅgabhāvanimittaṃ.",
  "tika-s0519t:97_1": "Veyyākaraṇassa tabbhāvanimittanti sambandho.",
  "tika-s0519t:97_2": "Codako “gāthāvirahe”ti vacanaṃ aggaṇhanto “pucchāvissajjanaṃ byākaraṇa”nti vacanamattameva gahetvā “evaṃ sante”tiādinā codeti.",
  "tika-s0519t:97_3": "Itaro pana okāsavidhito anokāso vidhi balavāti ñāyaṃ gāthāvirahitaṃyeva veyyākaraṇanti,",
  "tika-s0519t:97_4": "idhādhippetanti ca dassento “nāpajjatī”tiādinā pariharati.",
  "tika-s0519t:97_5": "Tathā hīti teneva kāraṇena,",
  "tika-s0519t:97_6": "satipi saññantaranimittayoge anokāsasaññānaṃ balavabhāvenevāti attho.",
  "tika-s0519t:98_0": "Saṅgahavāravaṇṇanā niṭṭhitā.",
  "tika-s0519t:99_0": "2. Uddesavāravaṇṇanā",
  "tika-s0519t:100_0": "1.",
  "tika-s0519t:100_1": "Vibhāgenāti sarūpavibhāgena.",
  "tika-s0519t:100_2": "Adiṭṭhaṃ jotīyati etāyāti adiṭṭhajotanā.",
  "tika-s0519t:100_3": "Diṭṭhaṃ saṃsandīyati etāyāti diṭṭhasaṃsandanā,",
  "tika-s0519t:100_4": "saṃsandanaṃ cettha sākacchāvasena vinicchayakaraṇaṃ.",
  "tika-s0519t:100_5": "Vimati chijjati etāyāti vimaticchedanā.",
  "tika-s0519t:100_6": "Anumatiyā pucchā anumatipucchā.",
  "tika-s0519t:100_7": "“Taṃ kiṃ maññathā”ti hi kā tumhākaṃ anumatīti anumati pucchitā.",
  "tika-s0519t:100_8": "Kathetukamyatāti kathetukamyatāya.",
  "tika-s0519t:101_0": "“Harīyanti etehī”tiādinā karaṇādhikaraṇakattubhāvakammasādhanānaṃ vasena hāra-",
  "tika-s0519t:101_1": "saddassa atthaṃ vatvā sadisakappanāvasena dassetuṃ “hārā viyā”tiādi vuttaṃ.",
  "tika-s0519t:101_2": "Puna ganthakaraṇādiatthena ganthādisaddānaṃ viya hārakaraṇādiatthena hārasaddasiddhiṃ dassetuṃ “hārayantī”tiādimāha.",
  "tika-s0519t:101_3": "“Haraṇato,",
  "tika-s0519t:101_4": "ramaṇato cā”ti iminā manoharā manoramā cete saṃvaṇṇanāvisesāti dasseti.",
  "tika-s0519t:102_0": "Upapattisādhanayuttīti lakkhaṇahetu.",
  "tika-s0519t:102_1": "Vuttanayenāti “nanu ca aññepi hārā yuttisahitā evā”tiādinā desanāhāre vuttanayānusārena.",
  "tika-s0519t:103_0": "Catunnaṃ byūho etthāti bhinnādhikaraṇānampi padānaṃ aññapadatthasamāso labbhati “urasilomo”tiādīnaṃ viyāti vuttaṃ.",
  "tika-s0519t:104_0": "Sesanti “vivacanameva vevacana”nti evamādi.",
  "tika-s0519t:105_0": "Anuppavesīyantīti avagāhīyanti.",
  "tika-s0519t:105_1": "Samādhīyantīti pariharīyanti.",
  "tika-s0519t:105_2": "Vinā vikappenāti jāti sāmaññaṃ,",
  "tika-s0519t:105_3": "bhedo sāmaññaṃ,",
  "tika-s0519t:105_4": "sambandho sāmaññantiādinā padatthantarabhāvavikappanamantarena.",
  "tika-s0519t:106_0": "Padaṭṭhānādimukhenāti padaṭṭhānavevacanabhāvanāpahānamukhena.",
  "tika-s0519t:106_1": "Kecīti padaṭṭhānaparikkhāraāvaṭṭaparivattanapaññattiotaraṇe sandhāya vadati.",
  "tika-s0519t:107_0": "2.",
  "tika-s0519t:107_1": "Sambandhoti hetuphalabhāvayogo.",
  "tika-s0519t:107_2": "Tathābhūtānañhi dhammānaṃ ekasantānasiddhatā ekattanayo.",
  "tika-s0519t:107_3": "Vibhāgo satipi nesaṃ hetuphalabhāve vibhattasabhāvatā.",
  "tika-s0519t:107_4": "Añño eva hi hetu,",
  "tika-s0519t:107_5": "aññaṃ phalanti.",
  "tika-s0519t:107_6": "Byāpāraviraho nirīhatā.",
  "tika-s0519t:107_7": "Na hi hetuphalānaṃ evaṃ hoti “ahaṃ imaṃ nibbattemi,",
  "tika-s0519t:107_8": "imināhaṃ nibbatto”ti.",
  "tika-s0519t:107_9": "Anurūpaphalatā paccayuppannānaṃ paccayānukūlatā.",
  "tika-s0519t:107_10": "Samūhādiṃ upādāya lokasaṅketasiddhā vohāramattatā sammutisabhāvo.",
  "tika-s0519t:107_11": "Pathavīphassādīnaṃ kakkhaḷaphusanādilakkhaṇaṃ paramatthasabhāvo.",
  "tika-s0519t:107_12": "Ayañhettha saṅkhepo –",
  "tika-s0519t:107_13": "yasmiṃ bhinne,",
  "tika-s0519t:107_14": "itarāpohe vā cittena katena tathā buddhi,",
  "tika-s0519t:107_15": "idaṃ sammutisaccaṃ yathā ghaṭe,",
  "tika-s0519t:107_16": "sasambhārajale ca,",
  "tika-s0519t:107_17": "tabbipariyāyena paramatthasaccanti.",
  "tika-s0519t:107_18": "Paramatthasaccappaṭivedhāyāti nibbānādhigamāya.",
  "tika-s0519t:108_0": "Antoti abbhantaro.",
  "tika-s0519t:108_1": "Padhānāvayavenāti mūlabhāvena.",
  "tika-s0519t:108_2": "“Nandī dukkhassa mūla”ntiādīsu taṇhā “nandī”ti vuttā.",
  "tika-s0519t:108_3": "“Saṅgāme ca nandiṃ caratī”tiādīsu pamodoti āha “taṇhāya,",
  "tika-s0519t:108_4": "pamodassa vā”ti.",
  "tika-s0519t:109_0": "3.",
  "tika-s0519t:109_1": "Jātibhedatoti kusalā,",
  "tika-s0519t:109_2": "akusalāti imasmā visesā.",
  "tika-s0519t:109_3": "Yujjantīti ettha hetuattho antonīto veditabboti āha “yojīyantī”ti.",
  "tika-s0519t:109_4": "Kehi yojīyanti?",
  "tika-s0519t:109_5": "Saṃvaṇṇanakehīti adhippāyo.",
  "tika-s0519t:109_6": "Yujjantīti vā yuttā honti,",
  "tika-s0519t:109_7": "tehi samānayogakkhamā taggahaṇeneva gahitā hontīti attho tadekaṭṭhabhāvato.",
  "tika-s0519t:109_8": "Imasmiṃ atthe “navahi padehī”ti sahayoge karaṇavacanaṃ,",
  "tika-s0519t:109_9": "purimasmiṃ karaṇe.",
  "tika-s0519t:109_10": "“Ete kho”ti ca pāṭho.",
  "tika-s0519t:109_11": "Tattha kho-",
  "tika-s0519t:109_12": "saddassa padapūraṇatā,",
  "tika-s0519t:109_13": "avadhāraṇatthatā vā veditabbā.",
  "tika-s0519t:109_14": "Ete evāti ete taṇhādayo eva,",
  "tika-s0519t:109_15": "na ito aññeti attho.",
  "tika-s0519t:109_16": "Aṭṭhāraseva na tato uddhaṃ,",
  "tika-s0519t:109_17": "adho vāti.",
  "tika-s0519t:109_18": "Purimasmiṃ pakkhe mūlapadantarābhāvo,",
  "tika-s0519t:109_19": "dutiyasmiṃ tesaṃ anūnādhikatā dīpitā hoti.",
  "tika-s0519t:110_0": "Uddesavāravaṇṇanā niṭṭhitā.",
  "tika-s0519t:111_0": "3. Niddesavāravaṇṇanā",
  "tika-s0519t:112_0": "4.",
  "tika-s0519t:112_1": "Niddesavāre sāmaññatoti sādhāraṇato.",
  "tika-s0519t:112_2": "Visesenāti asādhāraṇato.",
  "tika-s0519t:112_3": "Padatthoti saddattho.",
  "tika-s0519t:112_4": "Lakkhaṇanti sabhāvo.",
  "tika-s0519t:112_5": "Kamoti anupubbī.",
  "tika-s0519t:112_6": "Ettāvatāti ettakappamāṇabhāvo.",
  "tika-s0519t:112_7": "Hetvādīti hetuphalabhūmiupanisāsabhāgavisabhāgalakkhaṇanayā.",
  "tika-s0519t:112_8": "Visesato pana lakkhaṇanti sambandho.",
  "tika-s0519t:113_0": "Hārasaṅkhepavaṇṇanā",
  "tika-s0519t:114_0": "1. Yaṃ,",
  "tika-s0519t:114_1": "bhikkhaveti ettha yanti paccattavacanaṃ,",
  "tika-s0519t:114_2": "tañca sukhaṃ,",
  "tika-s0519t:114_3": "somanassanti dvayena samānādhikaraṇanti katvā “assādīyatīti assādo, sukhaṃ,",
  "tika-s0519t:114_4": "somanassañcā”ti vuttaṃ.",
  "tika-s0519t:114_5": "Sukhādivedanā viya manāpiyarūpādipi avītarāgassa assādetabbanti āha “evaṃ iṭṭhārammaṇampī”ti.",
  "tika-s0519t:114_6": "“Assādeti etāyāti vā assādo,",
  "tika-s0519t:114_7": "taṇhā”ti etena “ya”nti hetuatthe nipātoti dasseti.",
  "tika-s0519t:114_8": "Tatrāyamattho –",
  "tika-s0519t:114_9": "yena hetunā pañcupādānakkhandhe paṭicca assādanīyabhāvena uppajjati sukhaṃ somanassaṃ,",
  "tika-s0519t:114_10": "ayaṃ taṇhāsaṅkhāto assādo assādanakiriyāya kāraṇanti.",
  "tika-s0519t:114_11": "Iti katvā ayamattho diṭṭhābhinandanādibhāvato vipallāsesupi sambhavatīti āha “evaṃ vipallāsāpī”ti.",
  "tika-s0519t:114_12": "Aniṭṭhampīti pi-",
  "tika-s0519t:114_13": "saddena iṭṭhampīti yojetabbaṃ,",
  "tika-s0519t:114_14": "anavasesā sāsavā dhammā idha ārammaṇaggahaṇena gahitāti āha “sabbesaṃ tebhūmakasaṅkhārāna”nti.",
  "tika-s0519t:115_0": "Dukkhādukkhamasukhavedanānanti ettha dukkhasabhāvā eva adukkhamasukhā vedanā gahitā aniṭṭhārammaṇassa adhippetattā,",
  "tika-s0519t:115_1": "na sukhasabhāvā.",
  "tika-s0519t:115_2": "Yaṃ sandhāya vuttaṃ “yāyaṃ, bhante,",
  "tika-s0519t:115_3": "adukkhamasukhā vedanā,",
  "tika-s0519t:115_4": "santasmiṃ esā paṇīte sukhe vuttā bhagavatā”ti.",
  "tika-s0519t:115_5": "“Sukhapariyāyasabbhāvato”ti iminā iṭṭhatāmattatopi lesena sattānaṃ ārammaṇassa assādanīyatā sambhavatīti dasseti.",
  "tika-s0519t:116_0": "Ādīnavo dosanissandanatāya doso,",
  "tika-s0519t:116_1": "svāyaṃ pīḷanavuttiyā veditabboti āha “ādīnavo dukkhā vedanā,",
  "tika-s0519t:116_2": "tissopi vā dukkhatā”ti.",
  "tika-s0519t:116_3": "Evaṃ dosatthataṃ ādīnavassa dassetvā idāni kapaṇatthataṃ dassetuṃ “atha vā”tiādi vuttaṃ.",
  "tika-s0519t:116_4": "Yatoti yasmā dosakapaṇasabhāvattāti vuttaṃ hoti.",
  "tika-s0519t:117_0": "Nissaratīti vivitti,",
  "tika-s0519t:117_1": "sabbasaṅkhāravivekoti attho.",
  "tika-s0519t:117_2": "Sāmaññaniddesenāti nissaraṇasaddavacanīyatāsāmaññena.",
  "tika-s0519t:117_3": "Purimānanti assādādīnavatānaṃ.",
  "tika-s0519t:117_4": "Upāyo cātiādīsu ca-",
  "tika-s0519t:117_5": "saddo padapūraṇamattanti katvā āha “pacchimānañcā”ti,",
  "tika-s0519t:117_6": "phalādīnanti attho.",
  "tika-s0519t:117_7": "Tadantogadhabhedānanti ariyamaggapariyāpannavisesānaṃ.",
  "tika-s0519t:118_0": "Kāmabhavādīnanti ādi-",
  "tika-s0519t:118_1": "saddena na rūpārūpabhavā eva gahitā,",
  "tika-s0519t:118_2": "atha kho te ca saññībhavādayo ca ekavokārabhavādayo ca gahitā.",
  "tika-s0519t:118_3": "Tenāha “tiṇṇaṃ tiṇṇaṃ bhavāna”nti.",
  "tika-s0519t:119_0": "Yāvadeva anupādāparinibbānatthā bhagavato desanāti āha “nanu ca…pe…",
  "tika-s0519t:119_1": "nipphādīyatī”ti.",
  "tika-s0519t:119_2": "“Vuttamevā”ti iminā punaruttidosaṃ codeti.",
  "tika-s0519t:119_3": "Itaro “saccameta”nti anujānitvā “tañca kho”tiādinā pariharati.",
  "tika-s0519t:119_4": "“Paramparāyā”ti etena ajjhattaṃ yonisomanasikāro viya na paratoghoso āsannakāraṇaṃ dhammādhigamassa dhammassa paccattaṃ vedanīyattāti dasseti.",
  "tika-s0519t:119_5": "Tathā hi “akkhātāro tathāgatā,",
  "tika-s0519t:119_6": "paṭipannā pamokkhanti,",
  "tika-s0519t:119_7": "jhāyino mārabandhanā”ti vuttaṃ.",
  "tika-s0519t:119_8": "Tadadhigamakāraṇaṃ ariyamaggādhigamakāraṇaṃ siyā.",
  "tika-s0519t:119_9": "Kiṃ pana tanti āha “sampattibhavahetū”ti,",
  "tika-s0519t:119_10": "tena carimattabhāvahetubhūtaṃ puññasampattiṃ vadati.",
  "tika-s0519t:120_0": "“Attānudiṭṭhiṃ ūhacca,",
  "tika-s0519t:120_1": "evaṃ maccutaro siyā”ti idaṃ ariyamaggassa pubbabhāgapaṭipadāya phalabhāvasādhanaṃ.",
  "tika-s0519t:120_2": "Yena hi vidhinā attānudiṭṭhisamugghāto,",
  "tika-s0519t:120_3": "maccutaraṇañca siyā,",
  "tika-s0519t:120_4": "so “eva”nti iminā pakāsitoti.",
  "tika-s0519t:120_5": "Attānudiṭṭhisamugghātamaccutaraṇānaṃ phalabhāve vattabbameva natthi.",
  "tika-s0519t:121_0": "“Dhammo have”ti pana gāthāyaṃ lokiyassa puññaphalassa vuttattā āha “idaṃ phala”nti.",
  "tika-s0519t:121_1": "Yaṃ nibbattetabbaṃ,",
  "tika-s0519t:121_2": "taṃ phalaṃ.",
  "tika-s0519t:121_3": "Yaṃ nibbattakaṃ, so upāyo.",
  "tika-s0519t:121_4": "Ayamettha vinicchayo.",
  "tika-s0519t:121_5": "Tenāha “etena nayenā”tiādi.",
  "tika-s0519t:121_6": "Upadhisampattīti attabhāvasobhā.",
  "tika-s0519t:122_0": "Visuddhīti ñāṇadassanavisuddhi adhippetāti āha –",
  "tika-s0519t:122_1": "“etthāpi…pe…",
  "tika-s0519t:122_2": "viññātu”nti.",
  "tika-s0519t:122_3": "“Yasmā panā”tiādināpi tamevatthaṃ vacanantare pākaṭataraṃ karoti.",
  "tika-s0519t:123_0": "Sarūpato āgatāni “yato kho,",
  "tika-s0519t:123_1": "bhikkhave,",
  "tika-s0519t:123_2": "bhikkhu pañcannaṃ upādānakkhandhānaṃ samudayañca atthaṅgamañca assādañca ādīnavañca nissaraṇañca yathābhūtaṃ pajānātī”tiādīsu.",
  "tika-s0519t:123_3": "Ekadesena āgatāni “saṃyojaniyesu,",
  "tika-s0519t:123_4": "bhikkhave,",
  "tika-s0519t:123_5": "dhammesu assādānupassino viharato,",
  "tika-s0519t:123_6": "bahudukkhā bahupāyāsā,",
  "tika-s0519t:123_7": "ādīnavo ettha bhiyyo,",
  "tika-s0519t:123_8": "saṅkhārānametaṃ nissaraṇaṃ,",
  "tika-s0519t:123_9": "yadidaṃ nibbāna”ntiādīsu.",
  "tika-s0519t:123_10": "Na sarūpena āgatāni yathā sāmaññaphalasuttādīsu.",
  "tika-s0519t:123_11": "Atthavasenāti assādetabbādiatthavasena.",
  "tika-s0519t:123_12": "Na papañcitoti na vitthārito.",
  "tika-s0519t:124_0": "2.",
  "tika-s0519t:124_1": "Eseva nayoti atidesena viciyamānavacanaseso atidiṭṭho.",
  "tika-s0519t:124_2": "Bhāvatthe tohi āha “vissajjitanti vissajjanā”ti.",
  "tika-s0519t:124_3": "Sutte āgataṃ na atthasaṃvaṇṇanāvasena aṭṭhakathāyaṃ āgatanti adhippāyo.",
  "tika-s0519t:124_4": "Pucchānurūpatā idha pubbāparanti catubyūhapubbāparato imaṃ visesetvā dasseti.",
  "tika-s0519t:124_5": "Pucchānusandhīti pucchāya vissajjanena anusandhānaṃ.",
  "tika-s0519t:124_6": "Aṭṭhakathāyaṃ pana heṭṭhimadesanāya pucchānimittapavattauparidesanāya sambandho “pucchānusandhī”ti vuttaṃ.",
  "tika-s0519t:124_7": "Pubbāpekkhanti pucchitavissajjitapadāpekkhaṃ.",
  "tika-s0519t:124_8": "“Suttassā”ti vā iminā pucchāvissajjanāanugītiyo ṭhapetvā seso vicayahārapadattho saṅgahitoti padassāpi saṅgaho veditabbo.",
  "tika-s0519t:124_9": "Imasmiṃ pakkhe gāthāyaṃ ca-",
  "tika-s0519t:124_10": "saddo padapūraṇamatte daṭṭhabbo.",
  "tika-s0519t:125_0": "“Cakkhu anicca”nti puṭṭhe “āma,",
  "tika-s0519t:125_1": "cakkhu aniccamevā”ti ekantato vissajjanaṃ ekaṃsabyākaraṇaṃ.",
  "tika-s0519t:125_2": "“Aññindriyaṃ bhāvetabbaṃ,",
  "tika-s0519t:125_3": "sacchikātabbañcā”ti puṭṭhe “maggapariyāpannaṃ bhāvetabbaṃ,",
  "tika-s0519t:125_4": "phalapariyāpannaṃ sacchikātabba”nti vibhajitvā vissajjanaṃ vibhajjabyākaraṇaṃ.",
  "tika-s0519t:125_5": "“Aññindriyaṃ kusala”nti puṭṭhe “kiṃ anavajjaṭṭho kusalaṭṭho,",
  "tika-s0519t:125_6": "udāhu sukhavipākaṭṭho”ti paṭipucchitvā vissajjanaṃ paṭipucchābyākaraṇaṃ.",
  "tika-s0519t:125_7": "“Sassato attā,",
  "tika-s0519t:125_8": "asassato vā”ti vutte “abyākatameta”ntiādinā avissajjanaṃ ṭhapanaṃ.",
  "tika-s0519t:125_9": "“Kiṃ panete kusalāti vā dhammāti vā ekatthā,",
  "tika-s0519t:125_10": "udāhu nānatthā”ti idaṃ pucchanaṃ sāvasesaṃ.",
  "tika-s0519t:125_11": "Vissajjanassa pana sāvasesatā veneyyajjhāsayavasena desanāyaṃ veditabbā.",
  "tika-s0519t:125_12": "Appāṭihīrakaṃ sauttaraṃ.",
  "tika-s0519t:125_13": "Sappāṭihīrakaṃ niruttaraṃ.",
  "tika-s0519t:125_14": "Sesaṃ vicayahāraniddese suviññeyyameva.",
  "tika-s0519t:126_0": "Ettha ca assādo assādahetu yāva āṇattihetūti evaṃ hetūnampi assādādayo veditabbā.",
  "tika-s0519t:126_1": "Tattha saṅkhepato sukhasukhapaccayalakkhaṇo assādo,",
  "tika-s0519t:126_2": "so visesato saggasampattiyā dīpetabbo.",
  "tika-s0519t:126_3": "Sā hi tassa ukkaṃso,",
  "tika-s0519t:126_4": "sesā panettha bhavasampatti tadanvāyikā veditabbā.",
  "tika-s0519t:126_5": "Tassa hetu dānamayaṃ,",
  "tika-s0519t:126_6": "sīlamayañca puññakiriyavatthu.",
  "tika-s0519t:126_7": "Dukkhadukkhapaccayalakkhaṇo ādīnavo.",
  "tika-s0519t:126_8": "Vipariṇāmasaṅkhāradukkhatānaṃ tadavarodhato vaṭṭadukkhassāpi ettha saṅgaho.",
  "tika-s0519t:126_9": "Visesato pana kāmānaṃ okāroti daṭṭhabbo,",
  "tika-s0519t:126_10": "svāyaṃ saṃkilesavatthunā,",
  "tika-s0519t:126_11": "ittarapaccupaṭṭhānatādīhi ca vibhāvetabbo,",
  "tika-s0519t:126_12": "tassa hetu dasa akusalakammapathā.",
  "tika-s0519t:126_13": "Nekkhammaṃ nissaraṇaṃ,",
  "tika-s0519t:126_14": "tassa hetu yathārahaṃ tadanucchavikā pubbabhāgappaṭipadā.",
  "tika-s0519t:126_15": "Phalaṃ desanāphalameva,",
  "tika-s0519t:126_16": "tassa hetu desanā.",
  "tika-s0519t:126_17": "Upāyo yathāvuttaupāyova,",
  "tika-s0519t:126_18": "tassa hetu cattāri cakkāni.",
  "tika-s0519t:126_19": "Āṇatti upadeso,",
  "tika-s0519t:126_20": "tassa rāgaggiādīhi lokassa ādittatā,",
  "tika-s0519t:126_21": "satthu mahākaruṇāyogo ca hetu.",
  "tika-s0519t:127_0": "Tathā catūsu ariyasaccesu samudayena assādo,",
  "tika-s0519t:127_1": "dukkhena ādīnavo,",
  "tika-s0519t:127_2": "magganirodhehi nissaraṇaṃ,",
  "tika-s0519t:127_3": "maggo vā upāyo,",
  "tika-s0519t:127_4": "tadupadeso āṇatti,",
  "tika-s0519t:127_5": "anupādisesā nibbānadhātu phalaṃ.",
  "tika-s0519t:127_6": "Iti anupubbakathāya saddhiṃ buddhānaṃ sāmukkaṃsikāya dhammadesanāya niddhāraṇabhāvena vicayo veditabbo.",
  "tika-s0519t:127_7": "Padassa padatthasambandho hetu.",
  "tika-s0519t:127_8": "So hi tassa pavattinimittaṃ,",
  "tika-s0519t:127_9": "pañhassa ñātukāmatā,",
  "tika-s0519t:127_10": "kathekukāmatā ca.",
  "tika-s0519t:127_11": "Adiṭṭhajotanādīnañhi catunnaṃ ñātukāmatā,",
  "tika-s0519t:127_12": "itarassa itarā.",
  "tika-s0519t:127_13": "Vissajjanassa pañho hetu.",
  "tika-s0519t:127_14": "Evaṃ sesānampi yathārahaṃ vattabbaṃ.",
  "tika-s0519t:128_0": "3.",
  "tika-s0519t:128_1": "Byañjanatthānaṃ yuttāyuttaparikkhāti byañjanaggahaṇena padaṃ gahitaṃ,",
  "tika-s0519t:128_2": "atthaggahaṇena pañhādīhi saddhiṃ assādādayo gahitā.",
  "tika-s0519t:128_3": "Vicayahārapadatthā eva hi yuttāyuttādivisesasahitā yuttihārādīnaṃ padatthā.",
  "tika-s0519t:128_4": "Tathā hi padaṭṭhānapadaṭṭhānikabhāvavisiṭṭhā teyeva padaṭṭhānahārassa padatthā.",
  "tika-s0519t:128_5": "Lakkhaṇalakkhitabbatāvisiṭṭhā,",
  "tika-s0519t:128_6": "niddhāritā ca lakkhaṇahārassa,",
  "tika-s0519t:128_7": "nibbacanādivibhāvanāvisiṭṭhā catubyūhahārassa,",
  "tika-s0519t:128_8": "sabhāgadhammavasena,",
  "tika-s0519t:128_9": "visabhāgadhammavasena ca āvaṭṭanavisiṭṭhā āvaṭṭahārassa,",
  "tika-s0519t:128_10": "bhūmivibhāgādivisiṭṭhā vibhattihārassa,",
  "tika-s0519t:128_11": "paṭipakkhato parivattanavisiṭṭhā parivattanahārassa,",
  "tika-s0519t:128_12": "pariyāyavevacanavisiṭṭhā vevacanahārassa,",
  "tika-s0519t:128_13": "pabhavādipaññāpanavisiṭṭhā paññattihārassa,",
  "tika-s0519t:128_14": "khandhādimukhehi otaraṇavisiṭṭhā otaraṇahārassa,",
  "tika-s0519t:128_15": "padapadatthapañhārambhasodhanavisiṭṭhā sodhanahārassa,",
  "tika-s0519t:128_16": "sāmaññavisesaniddhāraṇavisiṭṭhā adhiṭṭhānahārassa,",
  "tika-s0519t:128_17": "paccayadhammehi parikkharaṇavisiṭṭhā parikkhārahārassa,",
  "tika-s0519t:128_18": "pahātabbabhāvetabbatāniddhāraṇavisiṭṭhā samāropanahārassa padatthā.",
  "tika-s0519t:128_19": "“Byañjanassa sabhāvaniruttitā,",
  "tika-s0519t:128_20": "atthassa suttādīhi avilomanaṃ yuttabhāvo”ti iminā asabhāvaniruttitā,",
  "tika-s0519t:128_21": "suttādīhi vilomanañca ayuttabhāvoti dīpeti,",
  "tika-s0519t:128_22": "tena yuttāyuttīnaṃ hetuṃ dasseti.",
  "tika-s0519t:129_0": "4.",
  "tika-s0519t:129_1": "Yonisomanasikārādīti ādisaddena saddhammassavanasappurisūpanissayādisādhāraṇaṃ,",
  "tika-s0519t:129_2": "asādhāraṇañca deyyapaṭiggāhakādiṃ saṅgaṇhāti.",
  "tika-s0519t:129_3": "Sambhavatoti yathārahaṃ tassa dhammassa anurūpaṃ.",
  "tika-s0519t:129_4": "Yāva sabbadhammāti ettha sabbaṃ nāma padesasabbaṃ,",
  "tika-s0519t:129_5": "na sabbasabbanti.",
  "tika-s0519t:129_6": "Ayañhi sabbasaddo yathā paṭhamavikappe sutte āgatadhammavasena padesavisayo,",
  "tika-s0519t:129_7": "evaṃ dutiyavikappe padaṭṭhānapadaṭṭhānikaniddhāraṇena taṃtaṃpakaraṇaparicchinnadhammaggahaṇato padesavisayo eva,",
  "tika-s0519t:129_8": "na anavasesadhammavisayoti.",
  "tika-s0519t:129_9": "Suttāgatadhammānaṃ yāni padaṭṭhānāni,",
  "tika-s0519t:129_10": "tesañca yānīti evaṃ kāraṇaparamparāniddhāraṇalakkhaṇo padaṭṭhānahāro,",
  "tika-s0519t:129_11": "parikkhārahāro pana suttāgatadhammānaṃ taṃtaṃpaccayuppannānaṃ paṭihetupaccayatāvisesavibhāvanalakkhaṇoti",
  "tika-s0519t:129_12": "satipi kāraṇavicāraṇabhāve ayaṃ padaṭṭhānahāraparikkhārahārānaṃ viseso.",
  "tika-s0519t:130_0": "5.",
  "tika-s0519t:130_1": "Yathā “samānādhikaraṇasamānapade”tiādīsu ekasaddassa attho samānasaddo,",
  "tika-s0519t:130_2": "evaṃ ekarasaṭṭhena bhāvanā “ekuppādā”tiādīsu viya ekalakkhaṇāti ettha ekasaddo samānatthoti āha “samānalakkhaṇā”ti.",
  "tika-s0519t:130_3": "Saṃvaṇṇanāvasenāti ettha kammatthe ana- saddo,",
  "tika-s0519t:130_4": "saṃvaṇṇetabbatāvasenāti attho.",
  "tika-s0519t:130_5": "Lakkhaṇāti upalakkhaṇā.",
  "tika-s0519t:130_6": "“Nānattakāyanānattasaññino,",
  "tika-s0519t:130_7": "nānattasaññānaṃ amanasikārā”tiādīsu sahacāritā daṭṭhabbā.",
  "tika-s0519t:130_8": "Saññāsahagatā hi dhammā tattha saññāggahaṇena gahitā.",
  "tika-s0519t:130_9": "“Dadaṃ mittāni ganthatī”tiādīsu samānakiccatā.",
  "tika-s0519t:130_10": "Piyavacanatthacariyā samānattatāpi hi tattha mittaganthanakiccena samānakiccā gayhanti saṅgahavatthubhāvato.",
  "tika-s0519t:130_11": "“Phassapaccayā vedanā”tiādīsu samānahetutā.",
  "tika-s0519t:130_12": "Yathā hi phasso vedanāya,",
  "tika-s0519t:130_13": "evaṃ saññādīnampi sahajātādinā paccayo hoti evāti tepi samānahetutāya vuttā eva honti.",
  "tika-s0519t:130_14": "Tathā hi vuttaṃ “tajjāmanoviññāṇadhātusamphassajā cetanā”ti,",
  "tika-s0519t:130_15": "“phuṭṭho sañjānāti,",
  "tika-s0519t:130_16": "phuṭṭho cetetī”tiādi.",
  "tika-s0519t:130_17": "Evaṃ “taṇhāpaccayā upādāna”nti evamādipi udāharitabbaṃ.",
  "tika-s0519t:130_18": "“Avijjāpaccayā saṅkhārā”tiādīsu samānaphalatā daṭṭhabbā.",
  "tika-s0519t:130_19": "Yathā hi saṅkhārā avijjāya phalaṃ,",
  "tika-s0519t:130_20": "evaṃ taṇhupādādīnampīti tepi tattha gahitāva honti.",
  "tika-s0519t:130_21": "Tenāha “purimakammabhavasmiṃ moho avijjā āyūhanā saṅkhārā nikanti taṇhā upagamanaṃ upādāna”nti.",
  "tika-s0519t:130_22": "“Rūpaṃ assādeti abhinandati,",
  "tika-s0519t:130_23": "taṃ ārabbha rāgo uppajjatī”ti vutte taṃsampayuttā vedanādayo vuttā eva honti samānārammaṇabhāvato.",
  "tika-s0519t:130_24": "Na hi tehi vinā tassa uppatti atthi.",
  "tika-s0519t:130_25": "Evamādīhīti ettha ādisaddena atthappakaraṇaliṅgasaddantarasannidhānasāmatthiyādīnampi saṅgaho daṭṭhabbo.",
  "tika-s0519t:130_26": "Atthādivasenapi hi sutte avuttānampi vuttānaṃ viya niddhāraṇaṃ sambhavatīti.",
  "tika-s0519t:130_27": "Vuttappakārenāti “vadhakaṭṭhena ekalakkhaṇānī”tiādinā pāḷiyaṃ,",
  "tika-s0519t:130_28": "“sahacāritā”tiādinā aṭṭhakathāyañca vuttena pakārena.",
  "tika-s0519t:131_0": "6.",
  "tika-s0519t:131_1": "“Phusanaṭṭhena phasso”tiādinā niddhāretvā vacanaṃ nibbacanaṃ,",
  "tika-s0519t:131_2": "taṃ pana padasseva,",
  "tika-s0519t:131_3": "na vākyassāti āha “padanibbacana”nti.",
  "tika-s0519t:131_4": "Adhippāyanidānānipettha byañjanamukheneva niddhāretabbāni.",
  "tika-s0519t:131_5": "Nibbacanapubbāparasandhīsu vattabbameva natthīti āha “visesato byañjanadvāreneva atthapariyesanā”ti.",
  "tika-s0519t:131_6": "Pavattinimittaṃ ajjhāsayādi.",
  "tika-s0519t:132_0": "7.",
  "tika-s0519t:132_1": "“Padaṭṭhāne”ti idaṃ sutte āgatadhammānaṃ kāraṇabhūtepi dhamme niddhāretvā sabhāgato,",
  "tika-s0519t:132_2": "visabhāgato ca āvaṭṭanaṃ kātabbanti dassanatthaṃ vuttaṃ,",
  "tika-s0519t:132_3": "na tantivasena.",
  "tika-s0519t:132_4": "Tasmā padaṭṭhānaniddhāraṇāya vināpi āvaṭṭanaṃ yuttamevāti siddhaṃ hoti.",
  "tika-s0519t:132_5": "Padassa vā saddapavattiṭṭhānaṃ padaṭṭhānaṃ padattho.",
  "tika-s0519t:132_6": "Etasmiṃ pakkhe “ārambhatha nikkamathāti vīriyassa padaṭṭhāna”nti ettha yvāyamārambhadhātuādiko attho vutto,",
  "tika-s0519t:132_7": "taṃ vīriyasaddassa pavattiṭṭhānaṃ vīriyasaddābhidheyyo atthoti evamattho veditabbo.",
  "tika-s0519t:132_8": "Sesesupi eseva nayo.",
  "tika-s0519t:132_9": "Sesakaṃ nāmagahitato itaraṃ,",
  "tika-s0519t:132_10": "taṃ pana tassa paṭipakkhabhūtaṃ vā siyā,",
  "tika-s0519t:132_11": "aññaṃ vāti āha “visabhāgatāya aggahaṇena vā”ti.",
  "tika-s0519t:132_12": "Saṃvaṇṇanāya yojentoti yathāvuttavisabhāgadhammaniddhāraṇabhūtena atthakathanena pāḷiyaṃ yojento.",
  "tika-s0519t:132_13": "Tenāha “desana”nti.",
  "tika-s0519t:132_14": "“Paṭipakkhe”ti idaṃ nidassanamattaṃ daṭṭhabbaṃ sabhāgadhammavasenapi āvaṭṭanassa icchitattā.",
  "tika-s0519t:133_0": "8.",
  "tika-s0519t:133_1": "Nāmavasenāti sādhāraṇanāmavasena.",
  "tika-s0519t:133_2": "Pāḷiyaṃ pana “micchattaniyatānaṃ sattānaṃ,",
  "tika-s0519t:133_3": "aniyatānañca sattānaṃ dassanapahātabbā kilesā sādhāraṇā”tiāgatattā “dassanapahātabbādināmavasenā”ti vuttaṃ.",
  "tika-s0519t:133_4": "Vatthuvasenāti sattasantānavasena.",
  "tika-s0519t:133_5": "So hi dhammānaṃ pavattiṭṭhānatāya idha “vatthū”ti adhippeto. Tenāha –",
  "tika-s0519t:133_6": "“puthujjanassa,",
  "tika-s0519t:133_7": "sotāpannassa ca kāmarāgabyāpādā sādhāraṇā”tiādi.",
  "tika-s0519t:133_8": "Vuttavipariyāyenāti nāmato,",
  "tika-s0519t:133_9": "vatthuto ca āveṇikatāya.",
  "tika-s0519t:133_10": "Taṃtaṃmaggaphalaṭṭhānañhi taṃtaṃmaggaphalaṭṭhatā,",
  "tika-s0519t:133_11": "bhabbānaṃ bhabbatā,",
  "tika-s0519t:133_12": "abhabbānaṃ abhabbatā asādhāraṇā.",
  "tika-s0519t:134_0": "9.",
  "tika-s0519t:134_1": "“Bhāvite”ti idaṃ bhāvanākiriyāya upalakkhaṇaṃ,",
  "tika-s0519t:134_2": "na ettha kālavacanicchāti āha “bhāvetabbeti attho”ti.",
  "tika-s0519t:134_3": "Bhāvanā cettha āsevanāti,",
  "tika-s0519t:134_4": "kusalasaddopi anavajjaṭṭhoti veditabbo.",
  "tika-s0519t:134_5": "Paṭipakkhatoti vipakkhato.",
  "tika-s0519t:134_6": "Visadisūdāharaṇena byatirekato yathādhippetadhammappatiṭṭhānā hesā.",
  "tika-s0519t:135_0": "10. Padatthassāti padābhidheyyassa atthassa, sabhāvadhammassa vā.",
  "tika-s0519t:136_0": "11.",
  "tika-s0519t:137_0": "Nikkhepo desanā. Pabhavo samudayo.",
  "tika-s0519t:138_0": "12. “Avuttānampi saṅgaho”ti iminā avuttasamuccayattho ca-saddoti dasseti.",
  "tika-s0519t:139_0": "13.",
  "tika-s0519t:139_1": "“Gāthāruḷhe”ti iminā pāḷiāgatova pañho veditabbo,",
  "tika-s0519t:139_2": "na itaroti dasseti.",
  "tika-s0519t:139_3": "Tenāha “buddhādīhi byākate”ti.",
  "tika-s0519t:139_4": "Tassa atthassāti āraddhassa atthassa,",
  "tika-s0519t:139_5": "tena ārambhasodhanassa visayamāha.",
  "tika-s0519t:139_6": "Ettha ca atthadvāreneva padapucchāsodhanampi karīyatīti puna “tassa atthassā”ti vuttaṃ.",
  "tika-s0519t:139_7": "Atha vā vissajjitamhīti vissajjane.",
  "tika-s0519t:139_8": "Vissajjanasodhanena hi pañhāsodhanaṃ.",
  "tika-s0519t:139_9": "Pañheti pucchāyaṃ.",
  "tika-s0519t:139_10": "Gāthāyanti upalakkhaṇaṃ,",
  "tika-s0519t:139_11": "tena gāthāyaṃ,",
  "tika-s0519t:139_12": "suttageyyādīsu cāti vuttaṃ hoti.",
  "tika-s0519t:139_13": "Yamārabbhāti yaṃ sīlādimārabbha gāthādīsu desitaṃ,",
  "tika-s0519t:139_14": "tasmiṃ ārambheti attho.",
  "tika-s0519t:139_15": "Pucchitāti pucchākārinī,",
  "tika-s0519t:139_16": "“kā ettha padasuddhi,",
  "tika-s0519t:139_17": "kā pañhāsuddhi,",
  "tika-s0519t:139_18": "kā ārambhasuddhī”ti evaṃ pucchākārinī pucchaṃ katvā pavattitā suddhāsuddhaparikkhāti yojanā.",
  "tika-s0519t:140_0": "14.",
  "tika-s0519t:140_1": "Na vikappayitabbāti yathā loke “jāti sāmaññaṃ,",
  "tika-s0519t:140_2": "bhedo sāmaññaṃ,",
  "tika-s0519t:140_3": "sambandho sāmañña”ntiādinā sāmaññaṃ jātiādiṃ,",
  "tika-s0519t:140_4": "tabbidhurañca visesaṃ vikappenti parikappenti,",
  "tika-s0519t:140_5": "evaṃ na vikappayitabbāti attho.",
  "tika-s0519t:140_6": "Yadā yo kālaviseso “sve”ti laddhavohāro,",
  "tika-s0519t:140_7": "tadā so taṃdivasātikkame “ajjā”ti,",
  "tika-s0519t:140_8": "puna taṃdivasātikkame “hiyyo”ti voharīyatīti anavaṭṭhitasabhāvā ete kālavisesā.",
  "tika-s0519t:140_9": "Disāyapi “ekaṃ avadhiṃ apekkhitvā puratthimā disā,",
  "tika-s0519t:140_10": "tato aññaṃ apekkhitvā pacchimā nāma hotī”tiādinā anavaṭṭhitasabhāvatā veditabbā.",
  "tika-s0519t:140_11": "Jātiādiapekkhāyāti jātiādidukkhavisesāpekkhāya.",
  "tika-s0519t:140_12": "Saccāpekkhāyāti saccasāmaññāpekkhāya.",
  "tika-s0519t:140_13": "“Taṇhā”ti vuccamānaṃ kāmataṇhādiapekkhāya sāmaññampi samānaṃ saccāpekkhāya viseso hotīti evamādiṃ sandhāyāha “esa nayo samudayādīsupī”ti.",
  "tika-s0519t:141_0": "16.",
  "tika-s0519t:141_1": "Etthāti etasmiṃ buddhavacane.",
  "tika-s0519t:141_2": "Tenāha “sikkhattayasaṅkhātassā”tiādi.",
  "tika-s0519t:141_3": "Yathārutaṃ yathākathitaṃ saddato adhigataṃ niddhāritaṃ,",
  "tika-s0519t:141_4": "na atthappakaraṇaliṅgasaddantarasannidhānādippamāṇantarādhigataṃ.",
  "tika-s0519t:141_5": "“Atthato dassitā”ti idaṃ yasmiṃ sutte bhāvanāva kathitā,",
  "tika-s0519t:141_6": "na pahānaṃ,",
  "tika-s0519t:141_7": "taṃ sandhāya vuttaṃ.",
  "tika-s0519t:142_0": "Nayasaṅkhepavaṇṇanā",
  "tika-s0519t:143_0": "17.",
  "tika-s0519t:143_1": "Taṇhāvijjāhi karaṇabhūtāhi.",
  "tika-s0519t:143_2": "Saṃkileso pakkho etassāti saṃkilesapakkho,",
  "tika-s0519t:143_3": "saṃkilesapakkhiko suttattho,",
  "tika-s0519t:143_4": "tassa nayanalakkhaṇoti yojanā.",
  "tika-s0519t:143_5": "Vodānapakkhassa suttatthassāti sambandho.",
  "tika-s0519t:143_6": "Vuṭṭhānagāminiyā,",
  "tika-s0519t:143_7": "balavavipassanāya ca dukkhādīsu pariññeyyatādīni maggānuguṇo gahaṇākāro anugāhaṇanayo.",
  "tika-s0519t:143_8": "Yadi evaṃ kathaṃ nayoti āha “tassa panā”tiādi.",
  "tika-s0519t:143_9": "Tattha “nayavohāro”ti iminā nayādhiṭṭhānaṃ nayoti vuttanti dasseti.",
  "tika-s0519t:144_0": "18.",
  "tika-s0519t:144_1": "Bādhakādibhāvatoti bādhakapabhavasantiniyyānabhāvato.",
  "tika-s0519t:144_2": "Aññathābhāvābhāvenāti abādhakaappabhavaasanti aniyyānabhāvābhāvena.",
  "tika-s0519t:144_3": "Saccasabhāvattāti amusāsabhāvattā.",
  "tika-s0519t:144_4": "Avisaṃvādanatoti ariyasabhāvādibhāvassa na visaṃvādanato ekantikattāti attho.",
  "tika-s0519t:145_0": "19.",
  "tika-s0519t:145_1": "Saṃkiliṭṭhadhammāti saṃkilesasamannāgatā dhammā saddhammanayakovidāti saccapaṭiccasamuppādādidhammanayakusalā,",
  "tika-s0519t:145_2": "ekattādinayakusalā vā.",
  "tika-s0519t:146_0": "20.",
  "tika-s0519t:146_1": "Atthavissajjanesūti “ime dhammā kusalā”tiādinā sutte katapañhavissajjanesu ceva aṭṭhakathāya kataatthasaṃvaṇṇanāsu ca.",
  "tika-s0519t:146_2": "“Vodāniyā”ti iminā anavajjadhammā idha kusalāti adhippetā,",
  "tika-s0519t:146_3": "na sukhavipākāti dasseti.",
  "tika-s0519t:146_4": "Tassa tassa atthanayassa yojanatthaṃ manasā volokayateti yojanā.",
  "tika-s0519t:147_0": "21.",
  "tika-s0519t:147_1": "Yadi karaṇabhūtaṃ,",
  "tika-s0519t:147_2": "kathaṃ tassa atthantarābhāvoti āha “yena hī”tiādi.",
  "tika-s0519t:147_3": "Disābhūtadhammānaṃ volokayanasamānayanabhāvato vohārabhūto,",
  "tika-s0519t:147_4": "kammabhūto ca nayo,",
  "tika-s0519t:147_5": "na nandiyāvaṭṭādayo viya atthabhūtoti “vohāranayo,",
  "tika-s0519t:147_6": "kammanayo”ti ca vuccati.",
  "tika-s0519t:148_0": "Dvādasapadavaṇṇanā",
  "tika-s0519t:149_0": "23.",
  "tika-s0519t:149_1": "Apariyosite padeti uccāraṇavelāyaṃ pade asamatte,",
  "tika-s0519t:149_2": "vippakateti attho.",
  "tika-s0519t:149_3": "Pariyosite hi “pada”ntve samaññā siyā,",
  "tika-s0519t:149_4": "na “akkhara”nti adhippāyo.",
  "tika-s0519t:149_5": "Padassa vevacanatāya atthavasena pariyāyaṃ kharantaṃ sañcarantaṃ viya hoti,",
  "tika-s0519t:149_6": "na evaṃ vaṇṇo avevacanattāti āha pariyāyavasena akkharaṇato”ti.",
  "tika-s0519t:149_7": "Na hi vaṇṇassa pariyāyo vijjatī”ti idaṃ akārādivaṇṇavisesaṃ sandhāya vadati,",
  "tika-s0519t:149_8": "na vaṇṇasāmaññaṃ.",
  "tika-s0519t:149_9": "Tassa hi vaṇṇo akkharanti pariyāyo vutto evāti.",
  "tika-s0519t:150_0": "Akkharasaddassa atthaṃ vatvā tappasaṅgena vaṇṇasaddassapi vattuṃ “kenaṭṭhena vaṇṇo”tiādimāha.",
  "tika-s0519t:150_1": "Tattha nanu padena,",
  "tika-s0519t:150_2": "vākyena vā attho saṃvaṇṇīyati,",
  "tika-s0519t:150_3": "na akkharenāti codanaṃ manasi katvā āha “vaṇṇo eva hī”tiādi.",
  "tika-s0519t:150_4": "Padādibhāvenāti padavākyabhāvena.",
  "tika-s0519t:150_5": "Yathāsambandhanti yathāsaṅketaṃ. Ayaṃ-",
  "tika-s0519t:150_6": "saddo imassatthassa vācako,",
  "tika-s0519t:150_7": "ayaṃ attho imassa saddassa vacanīyoti yathāgahitasaṅketānurūpaṃ saddatthānaṃ vācakavacanīyabhāvo.",
  "tika-s0519t:150_8": "Atha vā yvāyaṃ saddatthānaṃ aññamaññaṃ avinābhāvo,",
  "tika-s0519t:150_9": "so sambandho.",
  "tika-s0519t:150_10": "Tadanurūpaṃ ekakkharaṃ nāmapadaṃ “mā evaṃ maññasī”tiādīsu mā- kārādi.",
  "tika-s0519t:150_11": "Kecīti abhayagirivāsino.",
  "tika-s0519t:150_12": "Te hi abhidhammadesanaṃ “manasādesanā”ti vadanti,",
  "tika-s0519t:150_13": "yato rāhulācariyo “visuddhakaruṇānaṃ manasādesanā vācāya akkharaṇato akkharasaññitā”ti āha.",
  "tika-s0519t:151_0": "Satvappadhānanti drabyappadhānaṃ.",
  "tika-s0519t:151_1": "Nāmapade hi drabyamāvibhūtarūpaṃ,",
  "tika-s0519t:151_2": "kiriyā anāvibhūtarūpā yathā “phasso”ti.",
  "tika-s0519t:151_3": "Ākhyātapade pana kiriyā āvibhūtarūpā,",
  "tika-s0519t:151_4": "drabyamanāvibhūtarūpaṃ yathā “phusatī”ti.",
  "tika-s0519t:151_5": "Tena nesaṃ satvakiriyāppadhānatā vuttā.",
  "tika-s0519t:151_6": "Kiriyāvisesaggahaṇanimittanti kiriyāvisesāvabodhahetu kiriyāvisesadīpanato,",
  "tika-s0519t:151_7": "yathā “cirappavāsi”nti ettha pa-",
  "tika-s0519t:151_8": "saddo vasanakiriyāya viyogavisiṭṭhataṃ dīpeti.",
  "tika-s0519t:151_9": "“Evaṃ manasi karotha,",
  "tika-s0519t:151_10": "mā evaṃ manasākatthā”tiādīsu kiriyāvisesassa jotako evaṃ- saddo.",
  "tika-s0519t:151_11": "“Evaṃsīlā evaṃdhammā”tiādīsu satvavisesassa.",
  "tika-s0519t:151_12": "Evaṃ sesanipātapadānampīti adhippāyo.",
  "tika-s0519t:151_13": "Tenāha “kiriyāya…pe…",
  "tika-s0519t:151_14": "nipātapada”nti.",
  "tika-s0519t:152_0": "Saṅkhepato vuttaṃ,",
  "tika-s0519t:152_1": "kiṃ pana tanti āha “padābhihita”nti.",
  "tika-s0519t:152_2": "Atha vā saṅkhepato vuttaṃ,",
  "tika-s0519t:152_3": "yo akkharehi saṅkāsitoti vuccati.",
  "tika-s0519t:152_4": "Padābhihitaṃ padehi kathitaṃ,",
  "tika-s0519t:152_5": "yo padehi pakāsitoti vuccati.",
  "tika-s0519t:152_6": "Tadubhayaṃ,",
  "tika-s0519t:152_7": "yadi padasamudāyo vākyaṃ,",
  "tika-s0519t:152_8": "tassa ko paricchedo.",
  "tika-s0519t:152_9": "Yāvatā adhippetatthapariyosānaṃ,",
  "tika-s0519t:152_10": "tāvatā ekavākyantipi vadanti,",
  "tika-s0519t:152_11": "bahūpettha pakāre vaṇṇenti. Kiṃ tehi,",
  "tika-s0519t:152_12": "sākhyātaṃ sābyayaṃ sakārakaṃ savisesanaṃ “vākya”nti daṭṭhabbaṃ.",
  "tika-s0519t:152_13": "Nanu ca padenapi attho byañjīyatīti codanaṃ manasi katvā āha “padamattasavanepi hī”tiādi.",
  "tika-s0519t:152_14": "Ākāresu vākyavibhāgesu abhihitaṃ kathitaṃ nibbacanaṃ ākārābhihitaṃ nibbacanaṃ.",
  "tika-s0519t:152_15": "“Abhihitanti ca pāḷiāgata”nti vadanti.",
  "tika-s0519t:153_0": "“Nibbānaṃ maggati,",
  "tika-s0519t:153_1": "nibbānatthikehi vā maggīyati,",
  "tika-s0519t:153_2": "kilese vā mārento gacchatīti maggo”tiādinā nibbacanānaṃ vitthāro.",
  "tika-s0519t:153_3": "Taṃniddesakathanattā niddesoti imamatthamāha “nibbacanavitthāro niravasesadesanattā niddeso”ti.",
  "tika-s0519t:153_4": "Padehīti vākyāvayavabhūtehi,",
  "tika-s0519t:153_5": "vākyato vibhajjamānehi vā ākhyātādipadehi.",
  "tika-s0519t:153_6": "Tenāha “vākyassa vibhāgo”ti,",
  "tika-s0519t:153_7": "tathā cāha “apariyosite”tiādi.",
  "tika-s0519t:153_8": "Apare pana “pakatipaccayalopādesādivasena akkharavibhāgo ākāro,",
  "tika-s0519t:153_9": "niruttinayena padavibhāgo nibbacanaṃ,",
  "tika-s0519t:153_10": "vākyavibhāgo niddeso.",
  "tika-s0519t:153_11": "Vaṇṇapadavākyāni hi avibhattāni,",
  "tika-s0519t:153_12": "vibhattāni ca cha byañjanapadānī”ti vadanti.",
  "tika-s0519t:153_13": "Chaṭṭhaṃ vacananti chaṭṭhaṃ padaṃ.",
  "tika-s0519t:153_14": "Kātabbanti “akkharaṃ padaṃ byañjanaṃ ākāro tatheva nirutti niddeso chaṭṭhavacana”nti gāthāyaṃ evaṃ kattabbaṃ,",
  "tika-s0519t:153_15": "saṃvaṇṇanāvasena vā ākārapadaṃ catutthaṃ kātabbanti attho.",
  "tika-s0519t:153_16": "Sabbo saddavohāro vibhattehi,",
  "tika-s0519t:153_17": "avibhattehi ca akkharapadavākyeheva,",
  "tika-s0519t:153_18": "tadaññappakāro natthīti āha “yānimānī”tiādi.",
  "tika-s0519t:154_0": "24.",
  "tika-s0519t:154_1": "Kāsanāsaddo kammatthoti dassetuṃ “kāsīyatī”tiādi vuttaṃ.",
  "tika-s0519t:154_2": "Padehi tāva atthassa saṅkāsanā,",
  "tika-s0519t:154_3": "pakāsanā ca hotu,",
  "tika-s0519t:154_4": "padāvadhikāpi saṃvaṇṇanā icchitāti akkharehi pana kathanti āha “akkharehi suyyamānehī”tiādi.",
  "tika-s0519t:154_5": "Padatthasampaṭipattīti padābhidheyyaatthāvabodho.",
  "tika-s0519t:154_6": "“Akkharehi saṅkāsetī”tiādinā akkharakaraṇaṃ saṅkāsanabhūtaṃ ugghaṭanakiriyaṃ vadantena yathāvutto attho sādhitoti dassetuṃ “tathā hī”tiādi vuttaṃ.",
  "tika-s0519t:155_0": "Vibhajanuttānīkammapaññattīti ekattaniddeso samāhāroti ayaṃ dvandasamāso.",
  "tika-s0519t:155_1": "Ubhayenāti “vivaraṇā,",
  "tika-s0519t:155_2": "vibhajanā”ti iminā dvayena.",
  "tika-s0519t:155_3": "Etehīti ettha eva-",
  "tika-s0519t:155_4": "kāro luttaniddiṭṭhoti āha “etehi evā”ti.",
  "tika-s0519t:155_5": "“Saṅkāsanā…pe…",
  "tika-s0519t:155_6": "abhāvato”ti iminā yathādhippetaanūnāvadhāraṇaphalaṃ dasseti.",
  "tika-s0519t:155_7": "Ugghaṭanādīti ādisaddena vipañcananayāni saṅgaṇhāti.",
  "tika-s0519t:156_0": "25.",
  "tika-s0519t:156_1": "Sammā yuttoti sammā aviparītaṃ,",
  "tika-s0519t:156_2": "anavasesato ca yutto sahito.",
  "tika-s0519t:156_3": "Tathā hi vuttaṃ “anūnā”ti.",
  "tika-s0519t:156_4": "Sabbo hi pāḷiattho atthapadaatthanayehi anavasesato saṅgahito.",
  "tika-s0519t:156_5": "Tenāha “sabbassa hī”tiādi.",
  "tika-s0519t:157_0": "26.",
  "tika-s0519t:157_1": "Kasmā panettha mūlapadapadaṭṭhānāni asaṅgahitānīti?",
  "tika-s0519t:157_2": "Padatthantarābhāvato.",
  "tika-s0519t:157_3": "Mūlapadāni hi nayānaṃ samuṭṭhānamattattā padaṭṭhānānīti dassitoyaṃ nayo.",
  "tika-s0519t:157_4": "Tena vuttaṃ “ito vinimutto koci nettipadattho natthī”ti.",
  "tika-s0519t:158_0": "Nettiyā kāraṇabhūtāya.",
  "tika-s0519t:158_1": "Hārā saṃvaṇṇetabbāti suttassa atthasaṃvaṇṇanāvasena hārā vitthāretabbā.",
  "tika-s0519t:158_2": "Svāyanti so ayaṃ saṃvaṇṇanākkamo.",
  "tika-s0519t:158_3": "Yena anukkamena nettiyaṃ desitā,",
  "tika-s0519t:158_4": "teneva sutte atthasaṃvaṇṇanāvasena yojetabbāti.",
  "tika-s0519t:158_5": "Evaṃ siddheti desanākkameneva siddhe.",
  "tika-s0519t:158_6": "Ayaṃ ārambhoti “soḷasa hārā paṭhama”nti evaṃ pavatto ārambho.",
  "tika-s0519t:158_7": "Imamatthanti imaṃ vuccamānaniyamasaṅkhātaṃ atthaṃ.",
  "tika-s0519t:159_0": "Yadi desitakkameneva hāranayā sutte yojetabbā siyuṃ,",
  "tika-s0519t:159_1": "kiṃ so kamo kāraṇanirapekkho,",
  "tika-s0519t:159_2": "udāhu kāraṇasāpekkhoti?",
  "tika-s0519t:159_3": "Kiñcettha –",
  "tika-s0519t:159_4": "yadi tāva kāraṇanirapekkho hāranayānaṃ anukkamo,",
  "tika-s0519t:159_5": "aneke atthā vuccamānā avassaṃ ekena kamena vuccantīti.",
  "tika-s0519t:159_6": "Evaṃ sante yena kenaci kamena sutte yojetabbā siyuṃ,",
  "tika-s0519t:159_7": "tathā sati niyamo niratthako siyā.",
  "tika-s0519t:159_8": "Atha kāraṇasāpekkho,",
  "tika-s0519t:159_9": "kiṃ taṃ kāraṇanti?",
  "tika-s0519t:159_10": "Itaro kāraṇagavesanaṃ akatvā attho evettha gavesitabboti adhippāyena “nāyamanuyogo na katthaci anukkame",
  "tika-s0519t:159_11": "nivisatī”ti vatvā “na pana mayaṃ devānaṃpiyassa manorathavighātāya cetemā”ti kamakāraṇaṃ vicārento “apicā”tiādinā",
  "tika-s0519t:159_12": "desanāhārassa tāva ādito desanāya kāraṇaṃ patiṭṭhapeti.",
  "tika-s0519t:159_13": "Tattha dhammadesanāya nissayo assādādīnavanissaraṇāni,",
  "tika-s0519t:159_14": "sarīraṃ āṇatti.",
  "tika-s0519t:159_15": "Pakatiyā sabhāvena.",
  "tika-s0519t:159_16": "Niddhāraṇena vināpi patiṭṭhābhāvato nissayabhāvato.",
  "tika-s0519t:160_0": "“Tathā hi vakkhatī”tiādinā yathāvuttaṃ atthaṃ pākaṭataraṃ karoti. Esa nayo itaresupi.",
  "tika-s0519t:161_0": "Vicayānantaranti vicayahārānantaraṃ.",
  "tika-s0519t:161_1": "Sesesupi eseva nayo.",
  "tika-s0519t:161_2": "Tathā hīti lakkhaṇahāravibhaṅge yuttāyuttānaṃ kāraṇaparamparāya pariggahitasabhāvānaṃ avuttānampi ekalakkhaṇatāya gahaṇaṃ vuttaṃ.",
  "tika-s0519t:162_0": "Atthato niddhāritānanti atthuddhārapubbāparānusandhiādiatthato suttantarato uddhaṭānaṃ saṃvaṇṇiyamānasutte ānītānaṃ pāḷidhammānaṃ. Saddato,",
  "tika-s0519t:162_1": "pamāṇantarato ca laddhānaṃ idha vicāretabbattā āha “niravasesato”ti.",
  "tika-s0519t:162_2": "Atthassāti abhidheyyatthassa.",
  "tika-s0519t:162_3": "Dhammassāti sabhāvadhammassa.",
  "tika-s0519t:162_4": "Tattha tattha taṃ abhiniropetīti tasmiṃ tasmiṃ atthe,",
  "tika-s0519t:162_5": "dhamme ca taṃ nāmaṃ abhiniropeti,",
  "tika-s0519t:162_6": "“ayamevaṃnāmo”ti voharati.",
  "tika-s0519t:162_7": "“Atthassa,",
  "tika-s0519t:162_8": "dhammassā”ti padadvayena sāmaññato attho,",
  "tika-s0519t:162_9": "dhammo ca anavasesetvā gahitoti āha “anavasesapariyādāna”nti,",
  "tika-s0519t:162_10": "yato vuttaṃ “tattha tatthā”ti.",
  "tika-s0519t:162_11": "Tathāti yathā anavasesatthāvabodhadīpakaṃ anavasesapariyādānaṃ kataṃ catubyūhapāḷiyaṃ,",
  "tika-s0519t:162_12": "evaṃ punappunaṃ gabbhamupetīti ettha asaddavatī atthā pavattivasena labbhamānā sammāpaṭipatti uddhaṭāti upasaṃhārattho tathā- saddo.",
  "tika-s0519t:163_0": "Tenevāti suttantarasaṃsandanassa sabhāgavisabhāgadhammantarāvaṭṭanūpāyabhāvato eva.",
  "tika-s0519t:163_1": "Yatoti sabhāgavisabhāgadhammāvaṭṭanassa sādhāraṇādidhammavibhajanūpāyattā.",
  "tika-s0519t:163_2": "Paṭivibhattasabhāveti paṭibhāgabhāvena vibhattasabhāve.",
  "tika-s0519t:164_0": "Te dhammāti paṭipakkhato parivattitadhammā.",
  "tika-s0519t:164_1": "Na pariyāyavibhāvanā paññattivibhāgapariggāhikāti āha “pariyā…pe…",
  "tika-s0519t:164_2": "subodhanañcā”ti.",
  "tika-s0519t:165_0": "Pucchāvisodhanaṃ vissajjanaṃ.",
  "tika-s0519t:165_1": "Ārambhavisodhanaṃ desanāya atthakathanaṃ.",
  "tika-s0519t:165_2": "Tadubhayavicāro dhātādīsu asammuyhantasseva sambhavatīti āha “dhātāyatanā…pe…",
  "tika-s0519t:165_3": "sampādetu”nti.",
  "tika-s0519t:165_4": "Suddho ārambhotiādipāḷinidassanenapi ayamevattho udāhaṭoti veditabbaṃ.",
  "tika-s0519t:166_0": "“Kāraṇākāro”ti padaṭṭhānaṃ sandhāya vadati.",
  "tika-s0519t:166_1": "Pabhedato desanākāroti vevacanaṃ.",
  "tika-s0519t:166_2": "Niddhāretvā vuccamānānīti uddharitvā samāropiyamānānīti adhippāyo.",
  "tika-s0519t:166_3": "Suttassa atthaṃ tathattāvabodhāyāti suttassa padatthāvagamamukhena catusaccābhisamayāya.",
  "tika-s0519t:167_0": "Veneyyattayayutto atthanayattayūpadeso “veneyyattayappayojito”ti vutto.",
  "tika-s0519t:167_1": "Veneyyattayañhi paccayasamavāye tadupadesaphalaṃ adhigacchantaṃ atthaṃ payojeti nāmāti.",
  "tika-s0519t:167_2": "Tadanukkamenevāti tesaṃ ugghaṭitaññuādīnaṃ desanānukkameneva.",
  "tika-s0519t:167_3": "Teti tayo atthanayā.",
  "tika-s0519t:167_4": "Tesanti ugghaṭitaññuādīnaṃ.",
  "tika-s0519t:167_5": "Yathā uddesādīnaṃ saṅkhepamajjhimavitthāravuttiyā tiṇṇaṃ puggalānaṃ upakāratā,",
  "tika-s0519t:167_6": "evaṃ tesaṃ atthanayānaṃ.",
  "tika-s0519t:167_7": "Tassāti atthanayatthassa.",
  "tika-s0519t:167_8": "Tatthāti tassaṃ tassaṃ bhūmiyaṃ.",
  "tika-s0519t:168_0": "Samuṭṭhānaṃ nidānaṃ.",
  "tika-s0519t:168_1": "Anekadhā saddanayato,",
  "tika-s0519t:168_2": "niruttinayato cāti anekappakāraṃ.",
  "tika-s0519t:168_3": "Padattho saddattho.",
  "tika-s0519t:168_4": "Vidhi anuvādoti idamettha vidhivacanaṃ,",
  "tika-s0519t:168_5": "ayamanuvādoti ayaṃ vibhāgo veditabbo.",
  "tika-s0519t:168_6": "Samādhātabboti pariharitabbo.",
  "tika-s0519t:168_7": "Anusandhīyā anurūpaṃ nigametabbanti yāya anusandhiyā sutte upari desanā pavattā,",
  "tika-s0519t:168_8": "tadanurūpaṃ saṃvaṇṇanā nigametabbā.",
  "tika-s0519t:168_9": "Payojananti phalaṃ.",
  "tika-s0519t:168_10": "Piṇḍatthoti saṅkhepattho.",
  "tika-s0519t:168_11": "Anusandhīti pucchānusandhiādianusandhi.",
  "tika-s0519t:168_12": "Upogghāṭoti nidassanaṃ.",
  "tika-s0519t:168_13": "Cālanāti codanā.",
  "tika-s0519t:168_14": "Paccupaṭṭhānaṃ parihāro.",
  "tika-s0519t:169_0": "Pakatiādipadāvayavaṃ bhinditvā kathanaṃ bhedakathā yathā “dibbantīti devā”ti.",
  "tika-s0519t:169_1": "Padassa atthakathanaṃ tatvakathā yathā “buddhoti yo so bhagavā sayambhū anācariyako”ti.",
  "tika-s0519t:169_2": "Pariyāyavacanaṃ vevacanaggahaṇaṃ yathā “paññā pajānanā”ti.",
  "tika-s0519t:169_3": "Vicayayutticatubyūhaparivattanahārekadesasaṅgahitā,",
  "tika-s0519t:169_4": "vevacanahārasaṅgahitā cāti āha “te idha katipayahārasaṅgahitā”ti.",
  "tika-s0519t:170_0": "Attano phalaṃ dhāretīti dhammoti hetuno dhammabhāvo veditabbo.",
  "tika-s0519t:170_1": "Ñāpakahetūpi ñāṇakaraṇaṭṭhena kārake pakkhipitvā āha “kārako sampāpakoti duvidho”ti.",
  "tika-s0519t:170_2": "Puna cakkhubījādinibbattakameva kāraṇaṃ katvā dassento “puna…pe…",
  "tika-s0519t:170_3": "tividho”tiādimāha.",
  "tika-s0519t:170_4": "“Tayo kusalahetū”tiādinā āgatā alobhādayo,",
  "tika-s0519t:170_5": "lobhādayo ca hetuhetu nāma.",
  "tika-s0519t:170_6": "“Cattāro kho,",
  "tika-s0519t:170_7": "bhikkhave,",
  "tika-s0519t:170_8": "mahābhūtā hetu,",
  "tika-s0519t:170_9": "cattāro mahābhūtā paccayo rūpakkhandhassa paññāpanāyā”tiādinā āgato paccayahetu nāma.",
  "tika-s0519t:170_10": "Kusalākusalaṃ kammaṃ attano vipākaṃ pati uttamahetu nāma.",
  "tika-s0519t:170_11": "Cakkhādibījādi cakkhuviññāṇaaṅkurādīnaṃ asādhāraṇahetu nāma.",
  "tika-s0519t:170_12": "Kusalākusalānaṃ satipi paccayadhammabhāve iṭṭhāniṭṭhaphalavisesahetubhāvadassanatthaṃ visuṃ gahaṇaṃ,",
  "tika-s0519t:170_13": "saddamaggānaṃ pana ñāpakasampāpakahetubhāvadassanatthanti daṭṭhabbaṃ.",
  "tika-s0519t:170_14": "Aṅkurādikassa asādhāraṇahetu bījādisamānajātiyahetutāya sabhāgahetu.",
  "tika-s0519t:170_15": "Sādhāraṇahetu bhusasalilādiasamānajātiyatāya asabhāgahetu.",
  "tika-s0519t:170_16": "Indriyabaddhasantāniko ajjhattikahetu,",
  "tika-s0519t:170_17": "itaro bāhirahetu.",
  "tika-s0519t:170_18": "Keci pana “sasantāniko ajjhattikahetu,",
  "tika-s0519t:170_19": "itaro bāhirahetū”ti vadanti.",
  "tika-s0519t:170_20": "Pariggāhako upatthambhako.",
  "tika-s0519t:170_21": "Paramparahetu upanissayapaccayo.",
  "tika-s0519t:171_0": "Nibbānassa anibbattaniyepi samudayappahānasamudayanirodhānaṃ adhigamādhigantabbabhāvato nibbānaṃ pati",
  "tika-s0519t:171_1": "maggassa hetubhāvo viya maggaṃ pati nibbānassa phalabhāvo upacārasiddhoti āha “phalapariyāyo labbhatī”ti.",
  "tika-s0519t:172_0": "Paṭipajjamānabhūmi maggadhammā. Paṭipannabhūmi phaladhammā.",
  "tika-s0519t:173_0": "Kiccatoti sarasato.",
  "tika-s0519t:173_1": "Lakkhaṇatoti upalakkhaṇato.",
  "tika-s0519t:173_2": "Sāmaññatoti samānabhāvato.",
  "tika-s0519t:173_3": "Tena samānahetutā,",
  "tika-s0519t:173_4": "samānaphalatā,",
  "tika-s0519t:173_5": "samānārammaṇatā ca gahitā hotīti.",
  "tika-s0519t:173_6": "Tattha yaṃ vattabbaṃ,",
  "tika-s0519t:173_7": "taṃ heṭṭhā lakkhaṇahāraniddesavaṇṇanāyaṃ vuttameva.",
  "tika-s0519t:174_0": "Apicettha sampayogavippayogavirodhapakaraṇaliṅgasaddantarasannidhānasāmatthiyādīnampi vasena nayavibhāgo veditabbo.",
  "tika-s0519t:174_1": "Tattha sampayogato tāvanayavibhāgo – “nāhaṃ,",
  "tika-s0519t:174_2": "bhikkhave,",
  "tika-s0519t:174_3": "aññaṃ ekadhammampi samanupassāmi,",
  "tika-s0519t:174_4": "yaṃ evaṃ lahuparivattaṃ,",
  "tika-s0519t:174_5": "yathayidaṃ citta”nti cittassa lahuparivattitā gahitā,",
  "tika-s0519t:174_6": "taṃsampayogato cetasikānampi gahitāva hoti aññattha nesaṃ cittena sampayogadīpanato.",
  "tika-s0519t:174_7": "Atha vā “saññino”ti.",
  "tika-s0519t:174_8": "Saññāsahitatāvacanena hi nesaṃ vedanācetanādivantatāpi sampayogato dīpitā hoti.",
  "tika-s0519t:175_0": "Vippayogato –",
  "tika-s0519t:175_1": "“ahetukā”ti.",
  "tika-s0519t:175_2": "Hetusampayuttā hi dhammā “sahetukā”ti vuttāti tabbidhurā dhammā vippayogato “ahetukā”ti vuttāti viññāyati.",
  "tika-s0519t:175_3": "Atha vā “asaññino”ti.",
  "tika-s0519t:175_4": "Saññāvippayuttā hi dhammapavatti idhādhippetā,",
  "tika-s0519t:175_5": "na saññāya abhāvamattanti viññāyati.",
  "tika-s0519t:176_0": "Virodhato –",
  "tika-s0519t:176_1": "“aṭṭhamako,",
  "tika-s0519t:176_2": "saddhānusārī”ti ca vutte taṃ santatiyaṃ saṃyojanattayappahānaṃ viññāyati,",
  "tika-s0519t:176_3": "tathā “sati vā upādisese anāgāmitā”ti vutte pañcorambhāgiyasaṃyojanappahānaṃ,",
  "tika-s0519t:176_4": "“diṭṭheva dhamme aññā”ti vutte anavasesasaṃyojanappahānaṃ viññāyati.",
  "tika-s0519t:177_0": "Pakaraṇato –",
  "tika-s0519t:177_1": "“abyākatā dhammā”ti.",
  "tika-s0519t:177_2": "Adhikārato hi kusalākusalabhāvena na kathitāti ñāyati.",
  "tika-s0519t:177_3": "“Upadhī hi narassa socanā”ti ca.",
  "tika-s0519t:177_4": "Bāhirā hi dhammā idha “upadhī”ti adhippetāti viññāyati.",
  "tika-s0519t:178_0": "Liṅgato –",
  "tika-s0519t:178_1": "“sītenapi ruppati,",
  "tika-s0519t:178_2": "uṇhenapi ruppatī”tiādi.",
  "tika-s0519t:178_3": "Sītādiggahaṇena hi liṅgena bhūtupādāyappakārasseva dhammassa rūpabhāvo,",
  "tika-s0519t:178_4": "na itarassa.",
  "tika-s0519t:179_0": "Saddantarasannidhānato –",
  "tika-s0519t:179_1": "“kāyapassaddhi,",
  "tika-s0519t:179_2": "kāyāyatana”nti.",
  "tika-s0519t:179_3": "“Yā vedanākkhandhassā”tiādivacanato hi purimo kāyasaddo samūhavācī,",
  "tika-s0519t:179_4": "itaro āyatanasaddasannidhānato pasādavācī.",
  "tika-s0519t:180_0": "Sāmatthiyato – “sabbaṃ,",
  "tika-s0519t:180_1": "bhikkhave, ādittaṃ,",
  "tika-s0519t:180_2": "sabbe tasanti daṇḍassā”ti ca,",
  "tika-s0519t:180_3": "tathā “sabbāvantaṃ lokaṃ mettāsahagatena cetasā…pe…",
  "tika-s0519t:180_4": "pharitvā viharatī”tiādi.",
  "tika-s0519t:180_5": "Ettha hi satipi sabbasaddassa anavasesasattavācakatte ādittatā sāpekkhasseva atthassa vācakattā padesavācī sabbasaddo,",
  "tika-s0519t:180_6": "lokasaddopi sattavācī.",
  "tika-s0519t:180_7": "Sattārammaṇā hi appamaññāti.",
  "tika-s0519t:180_8": "Tathā “mātaraṃ pitaraṃ hantvā”ti sabbena sabbaṃ hi sapaṭikkhepato,",
  "tika-s0519t:180_9": "mātupitughātakammassa ca mahāsāvajjatāpavedanato,",
  "tika-s0519t:180_10": "idha ca tadanuññāya katāya mātupituṭṭhāniyā tādisā keci pāpadhammā veneyyavasena gahitā viññāyati.",
  "tika-s0519t:180_11": "Ke pana teti?",
  "tika-s0519t:180_12": "Taṇhāmānā.",
  "tika-s0519t:180_13": "Taṇhā hi jananī sattānaṃ.",
  "tika-s0519t:180_14": "“Taṇhā janeti purisa”nti hi vuttaṃ.",
  "tika-s0519t:180_15": "Pituṭṭhāniyo māno taṃ nissāya attasampaggaṇhato “ahaṃ asukassa ruñño,",
  "tika-s0519t:180_16": "rājamahāmattassa vā putto”ti yathā.",
  "tika-s0519t:180_17": "Sāmatthiyādīnanti ādisaddena desapakatiādayo saṅgayhanti.",
  "tika-s0519t:181_0": "Labbhamānapadatthaniddhāraṇamukhenāti tasmiṃ tasmiṃ sutte labbhamānaassādādihārapadatthaniddhāraṇadvārena.",
  "tika-s0519t:181_1": "Yathālakkhaṇanti yaṃ yaṃ lakkhaṇaṃ,",
  "tika-s0519t:181_2": "lakkhaṇānurūpaṃ vā yathālakkhaṇaṃ.",
  "tika-s0519t:181_3": "Hetuphalādīni upadhāretvā yojetabbāni tesaṃ vasenāti adhippāyo.",
  "tika-s0519t:181_4": "Idāni hetuphalādayo ye yasmiṃ hāre savisesaṃ icchitabbā,",
  "tika-s0519t:181_5": "te dassetuṃ “visesato panā”tiādimāha.",
  "tika-s0519t:181_6": "Taṃ suviññeyyameva.",
  "tika-s0519t:182_0": "Niddesavāravaṇṇanā niṭṭhitā.",
  "tika-s0519t:183_0": "4. Paṭiniddesavāravaṇṇanā",
  "tika-s0519t:184_0": "1. Desanāhāravibhaṅgavaṇṇanā",
  "tika-s0519t:185_0": "5.",
  "tika-s0519t:185_1": "Anvatthasaññatanti atthānugatasaññabhāvaṃ,",
  "tika-s0519t:185_2": "“desanāhāro”ti ayaṃ saññā anvatthā atthānugatāti attho.",
  "tika-s0519t:186_0": "Avuttamevāti pubbe asaṃvaṇṇitapadameva.",
  "tika-s0519t:186_1": "“Dhammaṃ vo”tiādi vacanassa sambandhaṃ dassetuṃ “kattha panā”tiādi vuttaṃ.",
  "tika-s0519t:186_2": "Tepiṭakassa hi buddhavacanassa saṃvaṇṇanālakkhaṇaṃ nettippakaraṇaṃ,",
  "tika-s0519t:186_3": "tañca pariyattidhammasaṅgāhake suttapade saṃvaṇṇetabbabhāvena gahite gahitameva hoti.",
  "tika-s0519t:186_4": "Tenāha “desanāhārena…pe…",
  "tika-s0519t:186_5": "dassetī”ti.",
  "tika-s0519t:187_0": "Yesaṃ assādādīnaṃ vibhajanalakkhaṇo desanāhāro,",
  "tika-s0519t:187_1": "te gāthāya,",
  "tika-s0519t:187_2": "idhāpi ca āgate “assādaṃ ādīnava”ntiādinā udāharaṇavasena vibhajituṃ “tattha katamo assādo”tiādi āraddhaṃ.",
  "tika-s0519t:187_3": "Tattha tatthāti tassaṃ “assādādīnavatā”ti gāthāyaṃ vutto katamo assādo.",
  "tika-s0519t:187_4": "Atha vā “assādaṃ ādīnava”ntiādinā yo idha assādādīnaṃ uddeso,",
  "tika-s0519t:187_5": "tattha katamo assādoti ceti attho.",
  "tika-s0519t:187_6": "Esa nayo sesesupi.",
  "tika-s0519t:187_7": "Kammakaraṇatthabhinnassa visayavisayitālakkhaṇassa assādadvayassa nidassanatthaṃ gāthādvayudāharaṇaṃ,",
  "tika-s0519t:187_8": "tathā kāmavipariṇāmalakkhaṇassa,",
  "tika-s0519t:187_9": "vaṭṭadukkhalakkhaṇassa cāti duvidhassāpi ādīnavassa nidassanatthaṃ “ariyamaggo nibbāna”nti duvidhassāpi",
  "tika-s0519t:187_10": "nissaraṇassa nidassananidassanatthañca dve dve gāthā udāhaṭā.",
  "tika-s0519t:188_0": "Dhammo have rakkhati dhammacārinti ettha dhammacārino maggaphalanibbānehi sātisayārakkhā sambhavati,",
  "tika-s0519t:188_1": "sampattibhavassāpi vipariṇāmasaṅkhāradukkhatāhi duggatibhāvo icchitovāti adhippāyenāha “nissaraṇaṃ anāmasitvā”ti.",
  "tika-s0519t:188_2": "Tathā hi vakkhati “nibbānaṃ vā upanidhāya sabbā upapattiyo duggatī”ti.",
  "tika-s0519t:189_0": "Avekkhassūti vidhānaṃ.",
  "tika-s0519t:189_1": "Tassā pana avekkhāya pavattiākāro, visayo,",
  "tika-s0519t:189_2": "kattā ca “suññato, lokaṃ,",
  "tika-s0519t:189_3": "mogharājā”ti padattayena vuttāti āha –",
  "tika-s0519t:189_4": "“suññato…pe…",
  "tika-s0519t:189_5": "āṇattī”ti.",
  "tika-s0519t:189_6": "Tattha saṅkhārānaṃ suññatā anattasabhāvatāya,",
  "tika-s0519t:189_7": "attasuññatāya ca siyā.",
  "tika-s0519t:189_8": "Yato te na vasavattino,",
  "tika-s0519t:189_9": "attasāravirahitā ca,",
  "tika-s0519t:189_10": "yato te anattā, rittā,",
  "tika-s0519t:189_11": "tucchā ca attanā,",
  "tika-s0519t:189_12": "tadubhayaṃ dasseti “avasavattitā”tiādinā.",
  "tika-s0519t:189_13": "Evaṃ maccutaro siyāti evaṃ paṭipattiyā maccutaro bhaveyyāti attho.",
  "tika-s0519t:189_14": "Parikappetvā vidhiyamānassa maccutaraṇassa pubbabhāgapaṭipadā desanāya paccakkhato sijjhamānaṃ sātisayaṃ phalanti āha “tassa yaṃ…pe…",
  "tika-s0519t:189_15": "phala”nti.",
  "tika-s0519t:190_0": "6.",
  "tika-s0519t:190_1": "Udāharaṇavasenāti nidassanavasena.",
  "tika-s0519t:190_2": "Tattha “puggalavibhāgenā”ti iminā ugghaṭitaññuādipuggalapayojito assādādīsu bhagavato desanāvisesoti dasseti.",
  "tika-s0519t:191_0": "Ghaṭitamattanti sotadvārānusārena manodvārikaviññāṇasantānena ālambitamattaṃ.",
  "tika-s0519t:191_1": "Sassatādiākārassāti sassatucchedākārassa.",
  "tika-s0519t:191_2": "Idañhi dvayaṃ dhammadesanāya cāletabbaṃ,",
  "tika-s0519t:191_3": "na anulomikakhanti,",
  "tika-s0519t:191_4": "yathābhūtañāṇaṃ vā.",
  "tika-s0519t:191_5": "Etasmiñhi catukke āsayasāmaññatā.",
  "tika-s0519t:191_6": "Vuttañhetaṃ –",
  "tika-s0519t:192_0": "“Sassatucchedadiṭṭhī ca, khanti cevānulomikā;",
  "tika-s0519t:193_0": "Yathābhūtañca yaṃ ñāṇaṃ, etaṃ āsayasaññita”nti. ;",
  "tika-s0519t:194_0": "Calanāyāti vikkhambhanāya.",
  "tika-s0519t:194_1": "Parānuvattiyāti samucchedanāya.",
  "tika-s0519t:194_2": "Ugghaṭite jānātīti ugghaṭitaññūti mūlavibhujādipakkhepena saddasiddhi veditabbā.",
  "tika-s0519t:194_3": "Vipañcitanti “visamaṃ candimasūriyā parivattantī”tiādīsu viya bhāvanapuṃsakaniddesoti āha “mandaṃ saṇika”nti.",
  "tika-s0519t:194_4": "Nissaraṇaādīnavanissaraṇaassādādīnavanissaraṇānaṃ vibhāvanā veneyyattayavinayanasamatthā.",
  "tika-s0519t:195_0": "Cattāroti assādo ca ādīnavo ca assādo ādīnavo ca assādo nissaraṇañcāti ete cattāro.",
  "tika-s0519t:195_1": "Yadi nissaraṇavibhāvanā veneyyavinayanasamatthā,",
  "tika-s0519t:195_2": "kasmā pañcamo na gahitoti āha “ādīnavāvacanato”ti.",
  "tika-s0519t:195_3": "Yadi hi ugghaṭitaññuṃ sandhāya ayaṃ nayo vuccati,",
  "tika-s0519t:195_4": "nissaraṇamattena siddhaṃ siyā.",
  "tika-s0519t:195_5": "Atha vipañcitaññuṃ,",
  "tika-s0519t:195_6": "neyyaṃ vā,",
  "tika-s0519t:195_7": "ādīnavo ca nissaraṇañca assādo ca ādīnavo nissaraṇañca vattabbo siyā?",
  "tika-s0519t:195_8": "Tathā appavattattā na gahito.",
  "tika-s0519t:195_9": "Tenāha “ādīnavāvacanato”tiādi.",
  "tika-s0519t:195_10": "Desananti sāmaññato gahitaṃ “suttekadesaṃ gāthaṃ vā”ti viseseti.",
  "tika-s0519t:195_11": "Padaparamaaggahaṇañcettha saupāyassa nissaraṇassa anāmaṭṭhattā.",
  "tika-s0519t:196_0": "“Kalyāṇa”nti iminā iṭṭhavipāko,",
  "tika-s0519t:196_1": "“pāpaka”nti aniṭṭhavipāko adhippetoti āha “ayaṃ assādo,",
  "tika-s0519t:196_2": "ayaṃ ādīnavo”ti.",
  "tika-s0519t:196_3": "Lābhādīnaṃ puññaphalattā tadanurodhaṃ vā sandhāya “ayaṃ assādo”ti vuttaṃ.",
  "tika-s0519t:196_4": "Tabbipariyāyena alābhādīnaṃ ādīnavatā veditabbā.",
  "tika-s0519t:197_0": "Kāmāti kilesakāmasahitā vatthukāmā.",
  "tika-s0519t:197_1": "Virūparūpenāti appatirūpākārena.",
  "tika-s0519t:197_2": "Mathentīti maddanti.",
  "tika-s0519t:197_3": "Pabbajitomhīti pabbajjaṃ upagato amhi.",
  "tika-s0519t:197_4": "Apaṇṇakanti avirajjhanakaṃ.",
  "tika-s0519t:197_5": "Sāmaññanti samaṇabhāvo.",
  "tika-s0519t:197_6": "Samitapāpabhāvoyeva seyyo sundarataro.",
  "tika-s0519t:198_0": "Tattha “kāmā hi citrā madhurā manoramā”ti ayaṃ assādo,",
  "tika-s0519t:198_1": "“virūparūpena mathenti citta”nti ayaṃ ādīnavo,",
  "tika-s0519t:198_2": "“apaṇṇakaṃ sāmañña”nti idaṃ nissaraṇanti āha “ayaṃ…pe…",
  "tika-s0519t:198_3": "nissaraṇañcā”ti.",
  "tika-s0519t:199_0": "Phalādīnaṃ ekakavasena ca tikavasena ca pāḷiyaṃ udāhaṭattā vuttaṃ “dukavasenapī”ti.",
  "tika-s0519t:200_0": "Sukhā paṭipadā,",
  "tika-s0519t:200_1": "dukkhā paṭipadāti yā dve paṭipadā,",
  "tika-s0519t:200_2": "tāsu ekekā dandhakhippābhiññatāya dve dve hontīti āha “paṭipadābhiññākato vibhāgo paṭipadākato hotī”ti.",
  "tika-s0519t:200_3": "Katapubbakiccassa pathavīkasiṇādīsu sabbapaṭhamaṃ “pathavī”tiādinā pavattamanasikāro paṭhamasamannāhāro.",
  "tika-s0519t:200_4": "Upacāranti upacārajjhānaṃ.",
  "tika-s0519t:200_5": "Paṭipajjitabbatāya jhānampi “paṭipadā”ti vuccati.",
  "tika-s0519t:200_6": "Tadaññā heṭṭhimapaññato adhikā paññāti katvā “abhiññā”ti vuccati.",
  "tika-s0519t:201_0": "Kileseti nīvaraṇappakāre, taṃsahagatakilese ca. Aṅgapātubhāvanti vitakkādijhānaṅgapaṭilābhaṃ.",
  "tika-s0519t:202_0": "Abhinivisantoti paṭṭhapento.",
  "tika-s0519t:202_1": "Rūpārūpaṃ pariggaṇhantoti rūpārūpadhamme lakkhaṇādīhi paricchinditvā gaṇhanto.",
  "tika-s0519t:202_2": "Pariggahitarūpārūpassa maggapātubhāvadandhatā ca nāmarūpavavatthānādīnaṃ kicchasiddhiyā siyāti na rūpārūpapariggahakicchatāya",
  "tika-s0519t:202_3": "eva dukkhāpaṭipadatā vattabbāti ce? Na,",
  "tika-s0519t:202_4": "nāmarūpavavatthāpanādīnaṃ paccanīkakilesamandatāya sukhasiddhiyampi tathāsiddhavipassanāsahagatānaṃ indriyānaṃ mandatāya maggapātubhāvato.",
  "tika-s0519t:202_5": "Rūpārūpaṃ pariggahetvāti akicchenapi pariggahetvā,",
  "tika-s0519t:202_6": "kicchena pariggahite vattabbameva natthi.",
  "tika-s0519t:202_7": "Evaṃ sesesupi.",
  "tika-s0519t:202_8": "Nāmarūpaṃ vavatthāpentoti “nāmarūpamattametaṃ,",
  "tika-s0519t:202_9": "na añño koci sattādiko”ti vavatthāpanaṃ karonto.",
  "tika-s0519t:202_10": "Kataro panettha vāro yuttarūpoti?",
  "tika-s0519t:202_11": "Yo koci sakiṃ,",
  "tika-s0519t:202_12": "dvikkhattuṃ,",
  "tika-s0519t:202_13": "anekasatakkhattunti evamādīsu hi vikkhambhanavāresu sakiṃ,",
  "tika-s0519t:202_14": "dvikkhattuñca vikkhambhanavāro sukhā paṭipadā eva,",
  "tika-s0519t:202_15": "na tato uddhaṃ sukhā paṭipadā hoti,",
  "tika-s0519t:202_16": "tasmā tikkhattuṃ vikkhambhanavārato paṭṭhāya dukkhā paṭipadā veditabbā.",
  "tika-s0519t:202_17": "Apica kalāpasammasanāvasāne udayabbayānupassanāya uppannassa vipassanupakkilesassa tikkhattuṃ vikkhambhanena kicchatāvāro dukkhā paṭipadā veditabbā.",
  "tika-s0519t:202_18": "Ettha dandhattā paṭipadāya etassa akicchattepi purimānaṃ kicchatte dukkhāpaṭipadatā vuttanayāva.",
  "tika-s0519t:202_19": "Yassa pana sabbattha akicchatā,",
  "tika-s0519t:202_20": "tassa paramukkaṃsagatā sukhā paṭipadā veditabbā.",
  "tika-s0519t:203_0": "Yathā nāmarūpapariggahakicchatāya maggapātubhāvadandhatāya dukkhā paṭipadā dandhābhiññā vuttā,",
  "tika-s0519t:203_1": "tathā tabbipariyāyena catutthī,",
  "tika-s0519t:203_2": "tadubhayavomissatāvasena dutiyā,",
  "tika-s0519t:203_3": "tatiyā ca ñātabbāti dassento āha “iminā…pe…",
  "tika-s0519t:203_4": "veditabbā”ti.",
  "tika-s0519t:203_5": "Vaṭṭadukkhato niyyānassa adhippetattā “vipassanāpakkhikā evā”ti vuttaṃ.",
  "tika-s0519t:204_0": "Hetupāyaphalehīti ettha taṇhācaritatā,",
  "tika-s0519t:204_1": "mandapaññatā ca paṭhamāya paṭipadāya hetu,",
  "tika-s0519t:204_2": "taṇhācaritatā,",
  "tika-s0519t:204_3": "udatthapaññatā ca dutiyāya,",
  "tika-s0519t:204_4": "diṭṭhicaritatā,",
  "tika-s0519t:204_5": "mandapaññatā ca tatiyāya,",
  "tika-s0519t:204_6": "diṭṭhicaritatā,",
  "tika-s0519t:204_7": "udatthapaññatā ca catutthiyā.",
  "tika-s0519t:204_8": "Upāyo pana yathākkamaṃ satisamādhivīriyapaññindriyāni,",
  "tika-s0519t:204_9": "satipaṭṭhānajhānasammappadhānasaccāni ca upanissayabhūtāni.",
  "tika-s0519t:204_10": "Phalaṃ vaṭṭadukkhato niyyānaṃ.",
  "tika-s0519t:205_0": "Samādhimukhenāti samādhimukhena bhāvanānuyogena.",
  "tika-s0519t:205_1": "Tenevāha “samathapubbaṅgamāya vipassanāyā”ti.",
  "tika-s0519t:205_2": "Idhāti imasmiṃ nettippakaraṇe.",
  "tika-s0519t:205_3": "Vakkhati “rāgavirāgā cetovimutti sekkhaphala”nti,",
  "tika-s0519t:205_4": "“rāgavirāgā cetovimuttikāmadhātusamatikkama”nti ca.",
  "tika-s0519t:205_5": "Soti anāgāmī.",
  "tika-s0519t:206_0": "Tenāti paṭipakkhena.",
  "tika-s0519t:206_1": "Tatoti paṭipakkhato.",
  "tika-s0519t:206_2": "Samānādhikaraṇavasena ca cetovimuttisaddānaṃ samāsaṃ katvā bhinnādhikaraṇavasena vattuṃ “atha vā”tiādi vuttaṃ.",
  "tika-s0519t:206_3": "Puna “cetaso vā”tiādinā aññapadatthavasena cetovimuttipadānaṃ samāsaṃ dasseti.",
  "tika-s0519t:206_4": "Viññāṇapariyāyena ceto-",
  "tika-s0519t:206_5": "saddena vuttayojanā na sambhavatīti āha “yathāsambhava”nti.",
  "tika-s0519t:207_0": "Hā-",
  "tika-s0519t:207_1": "saddo gatiattho,",
  "tika-s0519t:207_2": "gati cettha ñāṇagati adhippetāti āha “hātabbāti gametabbā”ti.",
  "tika-s0519t:207_3": "Netabbāti ñāpetabbā.",
  "tika-s0519t:208_0": "7.",
  "tika-s0519t:208_1": "Tanti puggalavibhāgaṃ.",
  "tika-s0519t:208_2": "Ñāṇavibhāgenāti sutamayādiñāṇappabhedena.",
  "tika-s0519t:208_3": "Nibbattananti uppādanaṃ.",
  "tika-s0519t:208_4": "Tatthāti tasmiṃ ugghaṭitaññutātiādipuggalavibhāgabhūte desanābhājane.",
  "tika-s0519t:208_5": "Desanāyanti sutte.",
  "tika-s0519t:208_6": "Taṃ dassetunti taṃ puggalavibhāgaṃ dassetuṃ.",
  "tika-s0519t:208_7": "“Svāyaṃ hāro kathaṃ sambhavatī”ti keci paṭhanti.",
  "tika-s0519t:209_0": "Sāti vuttappakāradhammatthānaṃ vīmaṃsanapaññā.",
  "tika-s0519t:209_1": "Adhikāratoti “satthā vā dhammaṃ desayatī”tiādiadhikārato.",
  "tika-s0519t:209_2": "Sāmatthiyato ugghaṭitaññuādiveneyyavinayanasamatthabhāvato.",
  "tika-s0519t:209_3": "Pariyattidhammassa upadhāraṇanti etthāpi “adhikārato sāmatthiyato vā”ti ānetvā yojetabbaṃ.",
  "tika-s0519t:210_0": "“Vīmaṃsādipariyāyavatī paṭhamavikappavasena,",
  "tika-s0519t:210_1": "vīmaṃsādivibhāgavatī dutiyavikappavasena,",
  "tika-s0519t:210_2": "cintāya hetubhūtāya nibbattā cintāmayī”ti evamādivuttanayānusārena sakkā yojetunti āha “sesaṃ vuttanayamevā”ti.",
  "tika-s0519t:211_0": "Sutacintāmayañāṇesūti sutamayañāṇe ca cintāmayañāṇe ca sutacintāmayañāṇesu ca sutacintāmayañāṇesūti ekadesasarūpekaseso veditabbo.",
  "tika-s0519t:211_1": "Cintāmayañāṇeyeva hi patiṭṭhitā mahābodhisattā carimabhave vipassanaṃ ārabhanti,",
  "tika-s0519t:211_2": "itare sutacintāmayañāṇesūti.",
  "tika-s0519t:211_3": "Tehīti tathā paṭhantehi.",
  "tika-s0519t:211_4": "Vuttanayenāti “upādārūpaṃ pariggaṇhāti,",
  "tika-s0519t:211_5": "arūpaṃ pariggaṇhātī”tiādinā paṭipadākathāyaṃ vuttanayena.",
  "tika-s0519t:212_0": "8.",
  "tika-s0519t:212_1": "Parato ghoso paccayabhūto etissāti adhippāyo.",
  "tika-s0519t:212_2": "“Paccattasamuṭṭhitena ca yonisomanasikārenā”ti idaṃ āvuttinayena dutiyaṃ āvaṭṭatīti veditabbaṃ.",
  "tika-s0519t:212_3": "Tena sāvakānaṃ bhāvanāmayañāṇuppatti saṅgahitā hoti.",
  "tika-s0519t:212_4": "Sāvakānameva vā ñāṇuppatti idhādhippetā ugghaṭitaññuādivibhāgakathanato.",
  "tika-s0519t:212_5": "Etasmiṃ pakkhe pubbe vuttaekasesanayopi paṭikkhitto daṭṭhabbo.",
  "tika-s0519t:212_6": "“Āsayapayogapabodhassa nipphāditattā”ti etena pacchimacakkadvayapariyāpannāni pubbahetusaṅgahāni sutacintāmayañāṇāni",
  "tika-s0519t:212_7": "sandhāya “imā dve paññā atthī”ti vuttanti dasseti.",
  "tika-s0519t:212_8": "Atthibhāvo cetāsaṃ paṭipakkhena anupaddutatā veditabbā.",
  "tika-s0519t:212_9": "Aparikkhatattā anabhisaṅkhatattā.",
  "tika-s0519t:212_10": "Sutamayañāṇassāpi purimasiddhassa.",
  "tika-s0519t:213_0": "9.",
  "tika-s0519t:213_1": "Desanāpaṭipadāñāṇavibhāgehīti nissaraṇadesanādidesanāvibhāgehi,",
  "tika-s0519t:213_2": "dukkhāpaṭipadādipaṭipadāvibhāgehi,",
  "tika-s0519t:213_3": "sutamayañāṇādiñāṇavibhāgehi.",
  "tika-s0519t:214_0": "Avasiṭṭhapārisajjenāti khattiyagahapatiparisapariyāpannena.",
  "tika-s0519t:214_1": "Aṭṭhannanti khattiyaparisā brāhmaṇagahapatisamaṇacātumahārājikatāvatiṃsamārabrahmaparisāti imāsaṃ aṭṭhannaṃ.",
  "tika-s0519t:215_0": "Samatthetīti samatthaṃ sambandhatthaṃ karoti.",
  "tika-s0519t:216_0": "Tameva dvādasapadabhāvaṃ dīpetvāti sambandho.",
  "tika-s0519t:216_1": "Tadatthassāti chachakkapariyāyatthassa.",
  "tika-s0519t:216_2": "Sabbapariyattidhammasaṅgāhakattā chachakkapariyāyassa,",
  "tika-s0519t:216_3": "tadatthassa ca dhammacakkappavattena suttena saṅgahitattā vuttaṃ “sabbassāpi…pe…",
  "tika-s0519t:216_4": "vibhāvento”ti.",
  "tika-s0519t:216_5": "Visayibhāvena byañjanapadānaṃ,",
  "tika-s0519t:216_6": "visayabhāvena atthapadānaṃ sambandhaṃ sandhāyāha “tesaṃ…pe…",
  "tika-s0519t:216_7": "sambandhabhāva”nti.",
  "tika-s0519t:217_0": "Padāvayavo akkharāni.",
  "tika-s0519t:217_1": "Padatthoti padatthāvayavo.",
  "tika-s0519t:217_2": "Padatthaggahaṇassāti padatthāvabodhassa.",
  "tika-s0519t:217_3": "Visesādhānaṃ visesuppatti.",
  "tika-s0519t:217_4": "Vākyabhedeti vākyavisese.",
  "tika-s0519t:217_5": "Cittaparitosanaṃ cittārādhanaṃ.",
  "tika-s0519t:217_6": "Buddhinisānaṃ paññāya tejanaṃ tikkhabhāvakaraṇaṃ.",
  "tika-s0519t:217_7": "Nānāvākyavisayatāpi siddhā hoti padādīhipi saṅkāsanassa siddhattā.",
  "tika-s0519t:217_8": "Ekavākyavisayatāya hi atthapadānaṃ saṅkāsanādayo yathākkamaṃ akkharādivisayā evāti niyamo siyā.",
  "tika-s0519t:217_9": "Etenāti atthapadānaṃ nānāvākyavisayatthena.",
  "tika-s0519t:218_0": "Ugghaṭanādiatthānīti ugghaṭanavipañcananayanappayojanāni.",
  "tika-s0519t:219_0": "10.",
  "tika-s0519t:219_1": "Upatiṭṭhati etthāti upaṭṭhitanti upaṭṭhitasaddassa adhikaraṇatthataṃ dassetuṃ “upatiṭṭhanaṭṭhāna”nti vuttaṃ yathā “padakkanta”nti.",
  "tika-s0519t:219_2": "Tenāha “idaṃ nesa”ntiādi.",
  "tika-s0519t:219_3": "Paṭipattidesanāgamanehīti paṭipattigamanadesanāgamanehi.",
  "tika-s0519t:219_4": "“Kicchaṃ vatāyaṃ loko āpanno jāyati ca…pe…",
  "tika-s0519t:219_5": "jarāmaraṇassā”tiādinā jarāmaraṇato paṭṭhāya paṭiccasamuppādamukhena vipassanaṃ abhinivisitvā mahāgahanaṃ",
  "tika-s0519t:219_6": "chindituṃ nisānasilāyaṃ pharasuṃ nisento viya kilesagahanaṃ chindituṃ lokanātho ñāṇapharasuṃ tejento",
  "tika-s0519t:219_7": "buddhabhāvāya hetusampattiyā paripākagatattā sabbaññutaññāṇādhigamāya vipassanāgabbhaṃ gaṇhāpento antarantarā",
  "tika-s0519t:219_8": "nānāsamāpattiyo samāpajjitvā anupadadhammavipassanāvasena anekākāravokārasaṅkhāre sammasanto chattiṃsakoṭisatasahassamukhena",
  "tika-s0519t:219_9": "yaṃ ñāṇaṃ pavattesi,",
  "tika-s0519t:219_10": "taṃ “mahāvajirañāṇa”nti vadanti.",
  "tika-s0519t:219_11": "Aṭṭhakathāyaṃ pana “catuvīsatikoṭisatasahassasamāpattisañcārimahāvajirañāṇa”nti āgataṃ,",
  "tika-s0519t:219_12": "taṃ devasikaṃ vaḷañjanakasamāpattīnaṃ purecarānucarañāṇaṃ sandhāya vuttaṃ.",
  "tika-s0519t:219_13": "Yaṃ pana vakkhati “ñāṇavajiramohajālapadālana”nti,",
  "tika-s0519t:219_14": "taṃ saha vipassanāya maggañāṇaṃ veditabbaṃ.",
  "tika-s0519t:219_15": "Etaṃ brahmacariyanti sāsanabrahmacariyaṃ adhippetanti taṃ dassento “brahmuno”tiādimāha.",
  "tika-s0519t:220_0": "Desanāyāti karaṇatthe idaṃ karaṇavacanaṃ.",
  "tika-s0519t:220_1": "Niyuttoti ettha hetuattho antonītoti dassento “niddhāretvā yojito”ti āha.",
  "tika-s0519t:221_0": "Desanāhāravibhaṅgavaṇṇanā niṭṭhitā.",
  "tika-s0519t:222_0": "2. Vicayahāravibhaṅgavaṇṇanā",
  "tika-s0519t:223_0": "11.",
  "tika-s0519t:223_1": "Jātiliṅgakālasādhanavibhattisaṅkhyāvisesādito saddato padavicayo kātabbo.",
  "tika-s0519t:223_2": "Tattha kariyamāno ca yathāsabhāvaniruttiyā eva kato sukato hotīti dassento “idaṃ nāmapadaṃ …pe…",
  "tika-s0519t:223_3": "ayaṃ saddato padavicayo”ti vatvā “so panāya”ntiādimāha.",
  "tika-s0519t:223_4": "Vattabbaatthasaṃvaṇṇanāti taṃtaṃpadavacanīyassa atthassa bhedaṃ vatvā pariyāyehi vivaritvā kathanaṃ.",
  "tika-s0519t:224_0": "Viciyamānassa suttapadassāti pucchāvasena pavattasuttapadassa.",
  "tika-s0519t:224_1": "“Suttantarapadānipi pucchāvaseneva pavattānī”ti vadanti “na sabbampi suttapada”nti.",
  "tika-s0519t:224_2": "Ekasseva padassa sambhavantānaṃ anekesaṃ atthānaṃ uddhāro atthuddhāro.",
  "tika-s0519t:224_3": "Ekasseva pana atthassa sambhavantānaṃ anekesaṃ padānaṃ uddhāro paduddhāro.",
  "tika-s0519t:224_4": "Sabbe hi saṃvaṇṇiyamāne sutte labbhamāne sabbe padatthe.",
  "tika-s0519t:224_5": "Nava suttanteti suttageyyādivasena navappakāre suttasmiṃ ānetvā vicinatīti yojanā.",
  "tika-s0519t:224_6": "Atha vā “sabbe nava suttante”ti iminā pavicayalakkhaṇena hārena suttageyyādīni sabbānipi navappakārāni suttāni vicinatīti attho.",
  "tika-s0519t:224_7": "Tenāha “suttageyyādike”tiādi.",
  "tika-s0519t:225_0": "“Kosalānaṃ purā rammā”tiādikā chapaññāsa gāthā vatthugāthā.",
  "tika-s0519t:225_1": "“Pārāyanamanugāyissa”nti pana ādikā ekūnavīsati gāthā anugītigāthā.",
  "tika-s0519t:225_2": "Idaṃ nāmaṃ katanti idaṃ “pārāyana”nti nāmaṃ kataṃ.",
  "tika-s0519t:225_3": "Tenāha “pāraṃ gamanīyā ime dhammā,",
  "tika-s0519t:225_4": "tasmā imassa dhammapariyāyassa ‘pārāyanantveva adhivacana”’nti.",
  "tika-s0519t:225_5": "Buddhiyaṃ viparivattamānanti imassa vicayahāravibhaṅgassa desanākāle āyasmā mahākaccāno attano buddhiyaṃ vattamānaṃ katvā evamāhāti yojanā.",
  "tika-s0519t:226_0": "Ekaṃsabyākaraṇassa ayanti ekaṃsabyākaraṇīyā,",
  "tika-s0519t:226_1": "ekaṃsena vā byākātabbattā ekaṃsabyākaraṇīyā,",
  "tika-s0519t:226_2": "ekaṃsabyākaraṇayoggāti attho.",
  "tika-s0519t:226_3": "Sesapadadvayepi eseva nayo.",
  "tika-s0519t:226_4": "Ṭhapanīyāti ṭhapetabbattā abyākaraṇīyāti attho.",
  "tika-s0519t:226_5": "Samayantaraparicayena nivāraṇadhammaṃ pati saṃsayapakkhando pucchatīti adhippāyenāha “vimaticchedana”nti.",
  "tika-s0519t:226_6": "Pakatiyā pana nivāraṇadhammaṃ ajānanto ñātukāmatāya pucchatīti adiṭṭhajotanāya pucchāpi siyā.",
  "tika-s0519t:226_7": "Tathā hi vakkhati “lokassa nivāraṇādīni ajānantenā”ti.",
  "tika-s0519t:227_0": "Ekavatthupariggahāti ekassa abhidheyyatthassa gahaṇato.",
  "tika-s0519t:228_0": "Vimuttiparipācakaindriyāni vivaṭṭapakkhe ṭhitassa saddhādayo dhammā,",
  "tika-s0519t:228_1": "kiṃ panettha ariyānampi indriyalokena saṅgaho hotīti āha “pariyāpannadhammavasenā”tiādi.",
  "tika-s0519t:229_0": "Kāḷapakkhacātuddasīghanavanasaṇḍameghapaṭalacchādanaaḍḍharattīnaṃ vasena caturaṅgasamannāgatena.",
  "tika-s0519t:229_1": "Vivicchāti vicikicchāya.",
  "tika-s0519t:229_2": "Tenāha “vicikicchāhetū”ti.",
  "tika-s0519t:229_3": "Dukkhamassa mahabbhayanti ettha vuttaṃ “assā”ti padaṃ “jappābhilepanaṃ assa brūmī”ti ānetvā sambandhitabbanti",
  "tika-s0519t:229_4": "dassento “jappā taṇhā assa lokassā”ti āha.",
  "tika-s0519t:229_5": "“Sabbasattāna”ntiādinā,",
  "tika-s0519t:229_6": "“sabbasovā”tiādinā ca anvayato,",
  "tika-s0519t:229_7": "byatirekato ca sātisayaṃ avijjāya nīvaraṇabhāvaṃ dasseti.",
  "tika-s0519t:229_8": "“Dūre santo pakāsanti,",
  "tika-s0519t:229_9": "ratto atthaṃ na jānātī”ti gāthādvayenāpi anugītivicayaṃ dassetīti yojetabbaṃ.",
  "tika-s0519t:230_0": "Rūpāvacarāti rūpāvacarasattā.",
  "tika-s0519t:230_1": "Vipariṇāmadukkhatāya muccanassa kāraṇavacananti sambandho.",
  "tika-s0519t:230_2": "Yato vaṭṭadukkhato muccanaṃ.",
  "tika-s0519t:230_3": "Taṃ vaṭṭadukkhaṃ anavasesapariyādānavasena saṅkhāradukkhatāgahaṇena.",
  "tika-s0519t:231_0": "Ekādhāranti ekavatthu adhiṭṭhānaṃ.",
  "tika-s0519t:231_1": "Nivāraṇaṃ vikkhambhanaṃ pidhānaṃ samucchedoti atthadvayassa pucchitattā “anekādhāraṃ dassetu”nti vuttaṃ.",
  "tika-s0519t:231_2": "Tenāha “nivāraṇasaṅkhātaṃ saṃvaraṃ…pe…",
  "tika-s0519t:231_3": "pidhiyyanti pacchijjantī”ti.",
  "tika-s0519t:231_4": "Tassattho “nivāraṇasaṅkhātaṃ vikkhambhanaṃ, saṃvaraṃ,",
  "tika-s0519t:231_5": "pidhānañca kathehī”ti.",
  "tika-s0519t:232_0": "“Vodāna”nti iminā sotānaṃ vikkhambhanavisuddhi,",
  "tika-s0519t:232_1": "“vuṭṭhāna”nti iminā samucchedavisuddhi adhippetāti āha “pucchāya duvidhatthavisayataṃ vivarituṃ ‘eva’ntiādi vutta”nti.",
  "tika-s0519t:232_2": "Tathā cāha “vodāyati…pe…",
  "tika-s0519t:232_3": "ariyamaggo”ti.",
  "tika-s0519t:233_0": "Diṭṭhimānāvijjāsotāpi taṇhāsotānugāti āha “yebhuyyena anurodhavasenā”ti.",
  "tika-s0519t:233_1": "Upacāravasenāti nissitupacāravasena.",
  "tika-s0519t:233_2": "Sabbasmāti cakkhuto yāva manatoti sabbasmā dvārato.",
  "tika-s0519t:233_3": "Sabbappakārenātti taṇhāyanamicchābhinivesanaunnamanādippakārena.",
  "tika-s0519t:234_0": "Tameva satinti yāyaṃ sati pubbabhāge sotānaṃ vikkhambhanavasena vuttā,",
  "tika-s0519t:234_1": "tameva satiṃ.",
  "tika-s0519t:234_2": "Maggakkhaṇe sotānaṃ saṃvaraṃ pidhānaṃ brūmi.",
  "tika-s0519t:234_3": "Yasmā pana pidhāyikāpi sati maggakkhaṇe paññānugā,",
  "tika-s0519t:234_4": "paññākiccamevettha adhikaṃ,",
  "tika-s0519t:234_5": "tasmā vuttaṃ “paññāyete pidhīyare”ti.",
  "tika-s0519t:235_0": "Saṃvarapidhānānanti ettha saṃvarasaddena nivāraṇaṃ vuttaṃ.",
  "tika-s0519t:236_0": "Yasmiṃ yasmiṃ ariyamagge anadhigate yaṃ yaṃ abhisaṅkhāraviññāṇaṃ uppajjanārahaṃ,",
  "tika-s0519t:236_1": "tasmiṃ tasmiṃ adhigate taṃ taṃ viññāṇaṃ anuppādanirodhena nirujjhati saddhiṃ attanā sampayuttanāmarūpenāti",
  "tika-s0519t:236_2": "āha “tassa tassa viññāṇassa nirodhena sahevā”ti.",
  "tika-s0519t:236_3": "Anuppādanirodho hi ettha “nirodho”ti adhippeto anupādisesanibbānassa adhippetattāti.",
  "tika-s0519t:236_4": "Anusandhīyati etenāti anusandhi,",
  "tika-s0519t:236_5": "idha pucchiyamāno attho.",
  "tika-s0519t:237_0": "Saha visayena dassetunti ettha saccāni eva visayo.",
  "tika-s0519t:237_1": "Pahātabbasabhāvaṃ samudayasaccaṃ,",
  "tika-s0519t:237_2": "tassa visayo dukkhasaccaṃ.",
  "tika-s0519t:237_3": "“Saṃyojaniyesu,",
  "tika-s0519t:237_4": "bhikkhave,",
  "tika-s0519t:237_5": "dhammesu assādānupassino viharato taṇhā pavaḍḍhatī”ti hi vuttaṃ.",
  "tika-s0519t:237_6": "Pahāyakasabhāvaṃ maggasaccaṃ,",
  "tika-s0519t:237_7": "tassa visayo nirodhasaccanti āha “saha visayena…pe…",
  "tika-s0519t:237_8": "saccesū”ti.",
  "tika-s0519t:237_9": "Kāmañcettha “samudayo dvīsu bhūmīsu pahīyatī”ti āraddhaṃ,",
  "tika-s0519t:237_10": "“dassanena tīṇi saṃyojanāni pahīyanti,",
  "tika-s0519t:237_11": "bhāvanāya satta saṃyojanāni pahīyantī”ti pana vibhāgavacanameva vattanti āha “pahāyakavibhāgamukhena pahātabbavibhāgaṃ dassetu”nti.",
  "tika-s0519t:238_0": "Niravasesakāmarāgabyāpādā tatiyamaggena pahīyanti,",
  "tika-s0519t:238_1": "itare catutthamaggenāti vuttaṃ “itarehi pana niravasesa”nti.",
  "tika-s0519t:238_2": "Tatthāti kammavipākavaṭṭappabhedena tedhātuke bhavattaye.",
  "tika-s0519t:238_3": "Saṃyojanavasenāti sabbadā yojanavasena bandhanavasena.",
  "tika-s0519t:239_0": "12.",
  "tika-s0519t:239_1": "Aggaphalañāṇatāya ekampi samānaṃ tannimittassa khayānuppādārammaṇassa paccavekkhaṇañāṇassa vasena phalavohārena dve nāmāni labhati.",
  "tika-s0519t:240_0": "Somanassanāmalābho iminā ārammaṇasaṅketenāti tadatthaṃ vivaranto “khaye…pe… samaññāyā”ti āha.",
  "tika-s0519t:241_0": "13.",
  "tika-s0519t:241_1": "Taggahaṇenevāti phassapañcamakapañcarūpindriyaggahaṇeneva.",
  "tika-s0519t:241_2": "Sahacaraṇādināti sahajātādianantarādipaccayabhāvena ceva nissayārammaṇādinā ca.",
  "tika-s0519t:241_3": "“Sampayutta”nti iminā sahitatā avisiṭṭhatā idhādhippetāti āha “avibhāgena gahaṇīyabhāvaṃ sandhāyā”ti.",
  "tika-s0519t:242_0": "Kathaṃ samādhindriyaṃ uppādetīti āha “satiggahaṇena cettha pariyuṭṭhānappahānaṃ idhādhippeta”nti.",
  "tika-s0519t:242_1": "Na hi samādhinā pariyuṭṭhānappahānaṃ sambhavati.",
  "tika-s0519t:243_0": "Padahati etenāti padhānaṃ, vīriyaṃ.",
  "tika-s0519t:243_1": "Teti vīriyasaṅkhārā.",
  "tika-s0519t:243_2": "Ekarasenāti yathā indriyāni ekarasāni honti,",
  "tika-s0519t:243_3": "evaṃ ekarasabhāvena saraṇato pavattanato.",
  "tika-s0519t:243_4": "Tathā pavattiyā eva suṭṭhu vata vīriyaṃ vāhesīti yoginā saṅkappetabbato tadupagavīriyavāhanaṭṭhena “sampahaṃsanā”ti vuttaṃ.",
  "tika-s0519t:243_5": "Tenāha “evaṃ me…pe…",
  "tika-s0519t:243_6": "hetubhāvato”ti.",
  "tika-s0519t:244_0": "Iddhisaddassa paṭhamo kattuattho,",
  "tika-s0519t:244_1": "dutiyo karaṇattho vutto,",
  "tika-s0519t:244_2": "pādasaddassa eko karaṇattho eva.",
  "tika-s0519t:244_3": "Pajjitabbā ca iddhī vuttā,",
  "tika-s0519t:244_4": "na ca ijjhanti.",
  "tika-s0519t:244_5": "Pajjitabbā ca iddhī pajjanakaraṇena pādena samānādhikaraṇā na hontīti “paṭhamena atthena iddhi eva pādo”ti kathaṃ sakkā vattuṃ,",
  "tika-s0519t:244_6": "tathā iddhikiriyākaraṇena sādhetabbā buddhisaṅkhātā iddhi pajjanakiriyākaraṇena pajjitabbāti dvinnaṃ",
  "tika-s0519t:244_7": "karaṇānaṃ na samānādhikaraṇatā sambhavatīti “dutiyena atthena iddhiyā pādo”ti kathaṃ sakkā vattunti ce?  Sakkā,",
  "tika-s0519t:244_8": "pādassa ijjhamānakoṭṭhāsa ijjhanakaraṇūpāyabhāvato.",
  "tika-s0519t:244_9": "Atha vā “paṭhamena atthena iddhiyā pādo,",
  "tika-s0519t:244_10": "dutiyena atthena iddhi eva pādo iddhipādo”ti evaṃ yojanato. Kathaṃ?",
  "tika-s0519t:244_11": "Anantarattho paccāsattiñāyena idha paṭhamoti adhippeto,",
  "tika-s0519t:244_12": "tato purimo dutiyoti.",
  "tika-s0519t:245_0": "“Chandaṃ ce bhikkhu adhipatiṃ karitvā labhati samādhi”ntiādi vacanato chandasamādhippadhānasaṅkhārasamannāgataṃ",
  "tika-s0519t:245_1": "iddhipādaṃ bhāvetīti etthāpi chandādhipati samādhi chandasamādhīti adhipatisaddalopaṃ katvā samāso vuttoti",
  "tika-s0519t:245_2": "viññāyati.",
  "tika-s0519t:245_3": "Adhipatisaddatthadassanavaseneva pana “chandahetuko,",
  "tika-s0519t:245_4": "chandādhiko vā samādhī”ti sammohavinodaniyaṃ vuttaṃ,",
  "tika-s0519t:245_5": "tasmā idhāpi chandādhipati samādhi chandasamādhīti veditabbo.",
  "tika-s0519t:245_6": "Taṃ pana chandaṃ vuttanayena saddhāsīsena dassento “saddhādhipateyyā cittekaggatā”ti vuttaṃ.",
  "tika-s0519t:245_7": "“Idaṃ padhāna”nti vā vīriyaṃ vuttaṃ.",
  "tika-s0519t:245_8": "Vīriyasaddāpekkhāsahitaṃ ekavacanena vatvā catubbidhassapi vīriyassa adhippetattā nibbattetabbadhammavibhāgena ca “ime saṅkhārā”ti vuttaṃ.",
  "tika-s0519t:245_9": "Tena padhānabhūtā saṅkhārāti evaṃ samāso veditabbo.",
  "tika-s0519t:245_10": "Saṅkhatasaṅkhārādinivattanatthañcettha padhānaggahaṇaṃ.",
  "tika-s0519t:245_11": "Atha vā taṃ taṃ visesaṃ saṅkharotīti saṅkhāro,",
  "tika-s0519t:245_12": "sabbampi vīriyaṃ.",
  "tika-s0519t:245_13": "Tattha catukiccasādhakato aññassa nivattanatthaṃ padhānaggahaṇanti padhānabhūtā seṭṭhabhūtāti attho.",
  "tika-s0519t:246_0": "Vīriyiddhipādaniddese “vīriyasamādhippadhānasaṅkhārasamannāgata”nti dvikkhattuṃ vīriyaṃ āgataṃ.",
  "tika-s0519t:246_1": "Tattha purimaṃ samādhivisesanaṃ “vīriyādhipati samādhi vīriyasamādhī”ti,",
  "tika-s0519t:246_2": "dutiyaṃ samannāgamaṅgadassanatthaṃ.",
  "tika-s0519t:246_3": "Dve eva hi sabbattha samannāgamaṅgāni samādhi,",
  "tika-s0519t:246_4": "padhānasaṅkhāro ca.",
  "tika-s0519t:246_5": "Chandādayo samādhivisesanāni.",
  "tika-s0519t:246_6": "Padhānasaṅkhāro pana padhānavacaneneva visesito,",
  "tika-s0519t:246_7": "na chandādīhīti na idha vīriyādhipatitā padhānasaṅkhārassa vuttā hoti.",
  "tika-s0519t:246_8": "Vīriyañca samādhiṃ visesetvā ṭhitameva samannāgamaṅgavasena padhānasaṅkhāravacanena vuttanti nāpi dvīhi vīriyehi samannāgamo vutto hoti.",
  "tika-s0519t:246_9": "Yasmā pana chandādīhi visiṭṭho samādhi tathā visiṭṭheneva tena sampayutto padhānasaṅkhāro,",
  "tika-s0519t:246_10": "sesadhammā ca,",
  "tika-s0519t:246_11": "tasmā samādhivisesanānaṃ vasena “cattāro iddhipādā”ti vuttā.",
  "tika-s0519t:246_12": "Visesanabhāvo ca chandādīnaṃ taṃtaṃapassayanavasena hotīti chandasamādhi…pe…",
  "tika-s0519t:246_13": "iddhipādanti ettha nissayatthepi pādasaddena upāyatthena chandādīnaṃ iddhipādatā vuttā hoti.",
  "tika-s0519t:246_14": "Tathā hi abhidhamme uttaracūḷabhājanīye “cattāro iddhipādā chandiddhipādo”tiādinā chandādīnameva iddhipādatā vuttā.",
  "tika-s0519t:246_15": "Pañhāpucchake ca “cattāro iddhipādā –",
  "tika-s0519t:246_16": "idha bhikkhu chandasamādhī”ti ārabhitvāpi puna chandādīnaṃyeva kusalādibhāvo vibhatto.",
  "tika-s0519t:246_17": "Upāyiddhipādadassanatthameva hi nissayiddhipādadassanaṃ kataṃ.",
  "tika-s0519t:246_18": "Aññathā catubbidhatāva na hotīti.",
  "tika-s0519t:246_19": "Ayamettha pāḷivasena atthavinicchayo veditabbo.",
  "tika-s0519t:247_0": "Tadaṅgasamucchedanissaraṇavivekanissitattaṃ vatvā paṭippassaddhivivekanissitassa avacanaṃ “chandasamādhi…pe…",
  "tika-s0519t:247_1": "iddhipādaṃ bhāvetī”ti bhāvetabbānaṃ iddhipādānaṃ vuttattā.",
  "tika-s0519t:247_2": "Bhāvitiddhipādassa hi sacchikātabbā phalapariyāpannā iddhipādāti.",
  "tika-s0519t:248_0": "Vossaggasaddo pariccāgattho,",
  "tika-s0519t:248_1": "pakkhandanattho cāti vossaggassa duvidhatā vuttā.",
  "tika-s0519t:248_2": "Yathāvuttena pakārenāti tadaṅgasamucchedappakārena,",
  "tika-s0519t:248_3": "tanninnabhāvārammaṇappakārena ca.",
  "tika-s0519t:248_4": "Pariṇamantaṃ vipassanakkhaṇe.",
  "tika-s0519t:249_0": "14.",
  "tika-s0519t:249_1": "Pubbabhāgapaññāyāti ekāvajjananānāvajjanavīthīsu pavattaupacārapaññāya.",
  "tika-s0519t:249_2": "Adhigamapaññāyāti appanāpaññāya.",
  "tika-s0519t:249_3": "Puna pubbabhāgapaññāyāti nānāvajjanupacārapaññāya,",
  "tika-s0519t:249_4": "paṭisandhipaññāya vā.",
  "tika-s0519t:249_5": "Upacārapaññāyāti ekāvajjane,",
  "tika-s0519t:249_6": "sabbattha vā pavattaupacārapaññāya.",
  "tika-s0519t:250_0": "Pucchāvissajjanavicayopīti yathāvuttāya pucchāya vissajjanavicayopi.",
  "tika-s0519t:250_1": "Vuttanayānusārenāti adiṭṭhajotanā,",
  "tika-s0519t:250_2": "vimaticchedanā cāti heṭṭhā vuttanayānugamanena.",
  "tika-s0519t:251_0": "15.",
  "tika-s0519t:251_1": "Sekhe asekheti sekkhe ariyapuggale,",
  "tika-s0519t:251_2": "asekkhe ariyapuggale.",
  "tika-s0519t:251_3": "Vipassanāpubbaṅgamappahāneti vipassanaṃ purecārikaṃ katvā pavattakilesappahāne,",
  "tika-s0519t:251_4": "pahānābhisamayeti attho.",
  "tika-s0519t:252_0": "“Yaṃ aniccaṃ dukkhaṃ anattā”ti pāḷiṃ dassetvā puna “yaṃ anicce dukkhe anattanī”ti vacanaṃ evampettha paṭhantīti dassetuṃ.",
  "tika-s0519t:253_0": "Sesasaṃkilesavodānadhammāti gedhato avasiṭṭhasaṃkilesadhammā ca sabbavodānadhammā ca.",
  "tika-s0519t:253_1": "Abhāvenāti abhāvanena abhāvakaraṇena.",
  "tika-s0519t:254_0": "Payogaparakkamanti bhusaṃ yogo payogo,",
  "tika-s0519t:254_1": "payogova parakkamo payogaparakkamo, cittaṃ.",
  "tika-s0519t:254_2": "Ukkhipatīti kosajjapakkhe patituṃ adento kusalapakkhe uddhaṃ khipento viya pavattati.",
  "tika-s0519t:254_3": "Padhānavīriyanti akusalānaṃ anuppādanaṭṭhena uttamavīriyaṃ.",
  "tika-s0519t:254_4": "Yojetabbānīti “āsevamāno vāyamatī”tiādinā yojetabbāni.",
  "tika-s0519t:254_5": "Anuppannāti avattabbataṃ āpannānanti bhūmiladdhārammaṇādhiggahitāvikkhambhitāsamugghāṭituppannānaṃ.",
  "tika-s0519t:255_0": "16.",
  "tika-s0519t:255_1": "“Aṭṭhamakassa indriyānī”ti vuttattā “paṭhamamagge saddhādayo”tiādi vuttaṃ.",
  "tika-s0519t:255_2": "Indriyaggahaṇañca pāḷiyaṃ nidassanamattaṃ daṭṭhabbaṃ.",
  "tika-s0519t:256_0": "Asubhānupassanā kāyānupassanāsatipaṭṭhānanti āha “satipaṭṭhānabhāvanāya suniggahito kāmavitakko”ti.",
  "tika-s0519t:256_1": "Samādhi uppajjamāno kāmavitakkampi niggahetvā eva uppajjatīti dassento “anavajjasukhapadaṭṭhānenā”tiādimāha.",
  "tika-s0519t:256_2": "“Kusalesu dhammesu āraddhavīriyo”tiādinā dhammacchandato uppajjamāno vīriyacchando khantiṃ paribrūhetīti dasseti.",
  "tika-s0519t:256_3": "Anavajjadhammānaṃ upakārakadhammāsevanaṃ viya anupakārakadhammaparivajjanampi paññānisevaneneva hotīti āha “samādhiādīna”ntiādi.",
  "tika-s0519t:257_0": "17.",
  "tika-s0519t:257_1": "Sabbadhammādhiṭṭhānaṃ desanaṃ puggalādhiṭṭhānena vibhajituṃ “loko nāmā”tiādi vuttanti dassento “sabbadhammānanti…pe…",
  "tika-s0519t:257_2": "dassetu”nti āha.",
  "tika-s0519t:257_3": "Mahaggatadhammesu ṭhānaṃ taṃsampādanāva.",
  "tika-s0519t:257_4": "Tathā sesesu.",
  "tika-s0519t:257_5": "Vaḍḍhiyamānesūti yathā vimuttiṃ paripācayanti,",
  "tika-s0519t:257_6": "evaṃ brūhiyamānesu.",
  "tika-s0519t:258_0": "Dassanapariññāti rūpārūpadhammānaṃ salakkhaṇato,",
  "tika-s0519t:258_1": "paccayato ca parijānanā.",
  "tika-s0519t:258_2": "Tenāha “ñātapariññā”ti.",
  "tika-s0519t:258_3": "Paṭipakkhavidhamanena saddhiṃ lakkhaṇattayavibhāvanā idha “bhāvanāpariññā”ti adhippetāti āha “bhāvanā…pe…",
  "tika-s0519t:258_4": "pariññā cā”ti.",
  "tika-s0519t:258_5": "Dassanatthā pariññā dassanapariññā,",
  "tika-s0519t:258_6": "bhāvanatthā pariññā bhāvanāpariññāti evaṃ vā ettha attho daṭṭhabbo.",
  "tika-s0519t:259_0": "Kakkhaḷaphusanādīti kakkhaḷādiphusanādi.",
  "tika-s0519t:259_1": "Abhijānitvāti abhiññāya paññāya jānitvā,",
  "tika-s0519t:259_2": "ṭhitassa abhijānanahetu vāti attho.",
  "tika-s0519t:259_3": "Atthoti phalaṃ.",
  "tika-s0519t:259_4": "Nayoti vuttanayo.",
  "tika-s0519t:260_0": "“Yaṃ asaṅkhata”ntipi paṭhanti.",
  "tika-s0519t:260_1": "Catunayakovidoti ekattanānattādinayacatukke nipuṇo.",
  "tika-s0519t:260_2": "Desanāyuttikusaloti dhammānaṃ desanāvidhimhi kusalo.",
  "tika-s0519t:261_0": "Sadisī kātabbā saṃsandanavasenāti adhippāyo.",
  "tika-s0519t:261_1": "Ānetabbā “ayaṃ desanā imāya desanāya evaṃ saṃsandatī”ti.",
  "tika-s0519t:261_2": "Atthato apetanti ayuttatthaṃ.",
  "tika-s0519t:261_3": "Asambandhatthanti aññamaññaṃ asambandhapadatthaṃ.",
  "tika-s0519t:261_4": "Nanu paṭṭhānavicāro nayavicāro viya hārehi asammisso vicāraṇantaroti codanaṃ manasi katvā āha “yasmā panā”tiādi.",
  "tika-s0519t:261_5": "Idha nikkhittoti idha suttavicaye suttatthavicārabhāvato nikkhitto,",
  "tika-s0519t:261_6": "etena vā paṭṭhānassa hārantogadhabhāvadassaneneva mūlapadānaṃ viya paṭṭhānassa padatthantarābhāvo dassitoti veditabbaṃ.",
  "tika-s0519t:262_0": "Imassa suttassāti saṃvaṇṇiyamānasuttaṃ sandhāyāha.",
  "tika-s0519t:262_1": "Kasmiṃ vā padeti saṃvaṇṇiyamānaṃ gāthaṃ sandhāyāha.",
  "tika-s0519t:262_2": "Tabbicayenāti pucchādivicayena,",
  "tika-s0519t:262_3": "assādādivicayena ca.",
  "tika-s0519t:263_0": "Vicayahāravibhaṅgavaṇṇanā niṭṭhitā.",
  "tika-s0519t:264_0": "3. Yuttihāravibhaṅgavaṇṇanā",
  "tika-s0519t:265_0": "18.",
  "tika-s0519t:265_1": "Evametassa suttassa attho na gahetabbo,",
  "tika-s0519t:265_2": "evaṃ pana gahetabboti aggahetabbagahetabbānaṃ atthānaṃ vijahanaggahaṇatthāya yuttāyuttivicāraṇāyaṃ vajjetabbesu",
  "tika-s0519t:265_3": "tāva paṭhamaṃ paṭipattīti dassento āha “atathākārena gayhamānā suttatthā visayo”ti yathā “vāmaṃ muñca,",
  "tika-s0519t:265_4": "dakkhiṇaṃ gaṇhā”ti.",
  "tika-s0519t:265_5": "Vajjetabbabhāvato hi suttapadehi suttatthe vivecite gahetabbabhāvo ca avasiṭṭho hoti.",
  "tika-s0519t:265_6": "Tathā hi vakkhati “mettāvihārassa sato byāpādo cittaṃ pariyādāya ṭhassatī’ti na yujjati desanā,",
  "tika-s0519t:265_7": "‘byāpādo pahānaṃ abbhatthaṃ gacchatī’ti yujjati desanā”ti.",
  "tika-s0519t:266_0": "Yuttiniddhāraṇena ayathāsabhāvato vivecitvā yathāsabhāvato dhammassa gahaṇakāraṇāni kathento “mahantā",
  "tika-s0519t:266_1": "apadisitabbā etesanti mahāpadesā”ti imamatthamāha “buddhādayo”tiādinā.",
  "tika-s0519t:266_2": "Patiṭṭhānānīti patiṭṭhānasādhanāni.",
  "tika-s0519t:266_3": "Sesesūti saṅghāpadesādīsu.",
  "tika-s0519t:266_4": "Paṭhamattho eva hi idha pāḷi āgato,",
  "tika-s0519t:266_5": "vinicchayane kāraṇaṃ mahāpadesoti adhippāyo.",
  "tika-s0519t:266_6": "Suttotaraṇādīti ādisaddena suttānotaraṇādipi saṅgayhati.",
  "tika-s0519t:266_7": "Suttotaraṇavinayasandassanāni hi kenaci yathābhatassa ganthassa “dhammo”ti vinicchayane kāraṇaṃ.",
  "tika-s0519t:266_8": "Suttānotaraṇavinayāsandassanāni “adhammo”ti.",
  "tika-s0519t:266_9": "Yadi evanti yadi yathābhatassa ganthassa suttavinayehi saṃsandanaṃ “dhammo”ti,",
  "tika-s0519t:266_10": "asaṃsandanaṃ “adhammo”ti vinicchayakāraṇaṃ,",
  "tika-s0519t:266_11": "evaṃ santeti attho.",
  "tika-s0519t:266_12": "Sampadīyati ñāpīyati dhammo etehīti sampadāyā,",
  "tika-s0519t:266_13": "akkhātāro.",
  "tika-s0519t:267_0": "Vinīyanti rāgādayo etenāti vinayo, kāraṇaṃ.",
  "tika-s0519t:267_1": "Tenāha “rāgādivūpasamanimitta”nti.",
  "tika-s0519t:267_2": "Kiṃ pana taṃ?",
  "tika-s0519t:267_3": "Sādhiṭṭhānasamathavipassanādidhammā.",
  "tika-s0519t:267_4": "Ye parato “tecattālīsaṃ bodhaṅgamā dhammā”ti vakkhati.",
  "tika-s0519t:268_0": "Vinayamahāpadesā kappiyānulomato anulomakappiyaṃ nāma,",
  "tika-s0519t:268_1": "taṃsadisatāya suttantamahāpadesāpi anulomakappiyanti aṭṭhakathāvohāro.",
  "tika-s0519t:268_2": "Tena vuttaṃ “yaṃ anulomakappiyanti vuccatī”ti.",
  "tika-s0519t:269_0": "Yadipi tattha tattha pavattā bhagavato pakiṇṇakadesanā aṭṭhakathā,",
  "tika-s0519t:269_1": "sā pana dhammasaṅgāhakehi tepiṭakaṃ buddhavacanaṃ saṅgāyitvā tassa atthasaṃvaṇṇanānurūpena vācanāmaggaṃ āropitattā ācariyavādo nāma.",
  "tika-s0519t:269_2": "Tena vuttaṃ “ācariyavādo nāma aṭṭhakathā”ti.",
  "tika-s0519t:269_3": "Tissopi saṅgītiyo āruḷho eva hi buddhavacanassa atthasaṃvaṇṇanābhūto kathāmaggo pacchā tambapaṇṇiyehi mahātherehi sīhaḷabhāsāya ṭhapito.",
  "tika-s0519t:269_4": "Attanomati theravādo.",
  "tika-s0519t:269_5": "Samentameva gahetabbanti yathā pāḷiyā saṃsandati,",
  "tika-s0519t:269_6": "evaṃ mahāpadesato atthā uddharitabbāti dasseti.",
  "tika-s0519t:269_7": "Pamādapāṭhavasena ācariyavādassa kadāci pāḷiyā asaṃsandanāpi siyā,",
  "tika-s0519t:269_8": "so na gahetabboti dassento āha –",
  "tika-s0519t:269_9": "“suttena samento eva gahetabbo”ti.",
  "tika-s0519t:270_0": "Catūhi mahāpadesehi yujjatīti catūhi mahāpadesehi na virujjhati.",
  "tika-s0519t:270_1": "Idāni taṃ avirujjhanākāraṃ dassento “yena yenā”tiādi vuttaṃ.",
  "tika-s0519t:270_2": "Suttotaraṇādi eva hettha kāraṇaṃ.",
  "tika-s0519t:270_3": "Tassa ca anekākāratāya “pakārenā”ti vutto.",
  "tika-s0519t:270_4": "Saṃvaṇṇiyamāne sutte saṃvaṇṇanāvasena gahetabbanti sambandho.",
  "tika-s0519t:270_5": "Ābhatenāti ānītena.",
  "tika-s0519t:270_6": "Suttatoti suttantarato.",
  "tika-s0519t:270_7": "Ayañhettha attho –",
  "tika-s0519t:270_8": "kenaci pasaṅgena suttantarato uddharitvā ānītena suttapadena suttotaraṇādinā,",
  "tika-s0519t:270_9": "kāraṇappakārena ca catumahāpadesāvirodhena saṃvaṇṇiyamāne sutte saṃvaṇṇanāvasena atthajātaṃ gahetabbanti.",
  "tika-s0519t:270_10": "Tenāha “tena…pe…",
  "tika-s0519t:270_11": "kātabbā”ti.",
  "tika-s0519t:270_12": "Tattha yuttihārayojanā kātabbāti yuttiniddhāraṇavasena ayaṃ yuttihāro yojetabbo.",
  "tika-s0519t:270_13": "Atha vā yuttihārayojanā kātabbāti iminā hārena vakkhamānanayena yuttigavesanaṃ katvā tāya yuttiyā sabbahārayojanā kātabbāti attho.",
  "tika-s0519t:270_14": "Lakkhaṇañhetaṃ yuttigavesanāya,",
  "tika-s0519t:270_15": "yadidaṃ yuttihāro.",
  "tika-s0519t:270_16": "Tenāha “sabbesaṃ hārānaṃ, yā bhūmī,",
  "tika-s0519t:270_17": "yo ca gocaro tesaṃ.",
  "tika-s0519t:270_18": "“Yuttāyuttaparikkhā”ti,",
  "tika-s0519t:270_19": "“imāya yuttiyā aññamaññehi kāraṇehi gavesitabba”nti ca.",
  "tika-s0519t:271_0": "19. Yadi vā sabbāni padāni ekaṃ atthaṃ abhivadantīti yojanā.",
  "tika-s0519t:272_0": "20.",
  "tika-s0519t:272_1": "Jarāyaṃ ṭhitassa aññathattanti ṭhitassa yaṃ aññathattaṃ aññathābhāvo,",
  "tika-s0519t:272_2": "ayaṃ jarā nāma.",
  "tika-s0519t:272_3": "Khaṇikamaraṇaṃ khaṇikanirodho.",
  "tika-s0519t:272_4": "Samucchedamaraṇaṃ khīṇāsavānaṃ khandhaparinibbānaṃ.",
  "tika-s0519t:273_0": "Kevalassāti jarāya amissassa.",
  "tika-s0519t:273_1": "Aññāva jarā,",
  "tika-s0519t:273_2": "aññaṃ maraṇanti “paṭiññātassa kevalassa maraṇassa diṭṭhattā”ti hetu.",
  "tika-s0519t:273_3": "Yathā taṃ devānanti sadisūdāharaṇaṃ,",
  "tika-s0519t:273_4": "visadisūdāharaṇaṃ pana iddhipādādayo,",
  "tika-s0519t:273_5": "anvayabyatirekā gahetvā yojetabbā.",
  "tika-s0519t:274_0": "Tehīti jarāmaraṇehi.",
  "tika-s0519t:275_0": "“Jīraṇabhijjanasabhāvā”ti iminā lesena taṇhājarāmaraṇānaṃ anaññattaṃ yojeti.",
  "tika-s0519t:275_1": "Yadipi “aññā taṇhā,",
  "tika-s0519t:275_2": "aññā jarā,",
  "tika-s0519t:275_3": "aññaṃ maraṇa”nti siddhovāyamattho,",
  "tika-s0519t:275_4": "yaṃ sandhāya vuttaṃ “na ida”ntiādi,",
  "tika-s0519t:275_5": "tathāpi sakkuṇeyyaparihārāyaṃ codanāti ajjhāruḷhaṃ tattha dosaṃ dassetuṃ “yadi ca yathā jarāmaraṇa”nti pāḷipavattāni dassento “yadi…pe…",
  "tika-s0519t:275_6": "dassetī”ti āha.",
  "tika-s0519t:275_7": "Bhāvoti adhippāyo.",
  "tika-s0519t:275_8": "Etesanti taṇhājarāmaraṇānaṃ.",
  "tika-s0519t:276_0": "“Imāya yuttiyā aññamaññehi kāraṇehi gavesitabba”nti ca keci paṭhanti,",
  "tika-s0519t:276_1": "byañjanatopi gavesitabbaṃ,",
  "tika-s0519t:276_2": "aññattha atthato aññatthampīti adhippāyo.",
  "tika-s0519t:276_3": "Tameva byañjanato aññatthaṃ dassetuṃ pāḷiyaṃ “salloti vā”tiādi vuttaṃ.",
  "tika-s0519t:276_4": "Imesanti salladhūpāyanānaṃ.",
  "tika-s0519t:276_5": "Icchāvipariyāyeti icchitālābhe,",
  "tika-s0519t:276_6": "appaccayasamavāye vā.",
  "tika-s0519t:276_7": "Idampi samatthanaṃ hoti yathādhippetassa aññatthassa byatirekadassanabhāvato.",
  "tika-s0519t:276_8": "Jarāmaraṇavipariyāyeti jarāmaraṇe asati.",
  "tika-s0519t:276_9": "Na hi yathādhippetajarāmaraṇābhāve taṇhā na hotīti.",
  "tika-s0519t:277_0": "Dvidhā vuttāti dvippakārena vuttā,",
  "tika-s0519t:277_1": "dvikkhattuṃ vā vuttā.",
  "tika-s0519t:277_2": "Yaṃ idaṃ…pe…",
  "tika-s0519t:277_3": "ārammaṇakaraṇavasena vā abhilapananti evaṃ kiriyāparāmasanaṃ yojetabbanti veditabbaṃ.",
  "tika-s0519t:277_4": "Visesoti ayaṃ etāsaṃ icchātaṇhānaṃ pakatisaṅkhāto viseso.",
  "tika-s0519t:277_5": "“Dvīhi nāmehī”tipi pāḷi.",
  "tika-s0519t:277_6": "Yadipi evanti kāmaṃ visayavisesesu evaṃ yathāvuttaavatthāvisesena icchātaṇhānaṃ atthi kāci bhedamattāti attho.",
  "tika-s0519t:277_7": "Sabhāvato pana bhedo natthīti dassento “tathāpī”ti āha.",
  "tika-s0519t:278_0": "Icchantīti kāmenti.",
  "tika-s0519t:278_1": "Taṇhāyanā pātukāmatā.",
  "tika-s0519t:278_2": "Santāpanaṭṭhenāti paridahanabhāvena.",
  "tika-s0519t:278_3": "Ākaḍḍhanaṭṭhenāti avaharaṇaṭṭhena.",
  "tika-s0519t:278_4": "Saritānīti rāgavasena allāni.",
  "tika-s0519t:278_5": "Taṃsampayuttapītivasena siniddhāni sinehitāni.",
  "tika-s0519t:278_6": "Visattikāti vitthatā rūpādīsu tebhūmakadhammesu byāpanavasena.",
  "tika-s0519t:278_7": "Visaṭāti purimavevacanameva ta-",
  "tika-s0519t:278_8": "kārassa ṭa-",
  "tika-s0519t:278_9": "kāraṃ katvā vuttaṃ.",
  "tika-s0519t:278_10": "Visālāti vipulā.",
  "tika-s0519t:278_11": "Visakkatīti parisakkati sahati.",
  "tika-s0519t:278_12": "Ratto hi rāgavatthunā pādena tāḷiyamānopi sahati.",
  "tika-s0519t:278_13": "“Osakkanaṃ,",
  "tika-s0519t:278_14": "vipphandanaṃ vā visakkana”nti vadanti.",
  "tika-s0519t:278_15": "Aniccādikaṃ niccādito gaṇhantī visaṃvādikā hoti.",
  "tika-s0519t:278_16": "Visaṃharatīti tathā tathā kāmesu ānisaṃsaṃ dassentī vividhehi ākārehi nekkhammābhimukhappavattito cittaṃ saṃharati saṃkhipati.",
  "tika-s0519t:278_17": "Visaṃ vā dukkhaṃ,",
  "tika-s0519t:278_18": "taṃ harati,",
  "tika-s0519t:278_19": "vahatīti attho.",
  "tika-s0519t:278_20": "Dukkhanibbattakassa kammassa hetubhāvato visamūlā,",
  "tika-s0519t:278_21": "visaṃ vā dukkhādibhedā vedanā mūlaṃ etāyāti visamūlā,",
  "tika-s0519t:278_22": "dukkhasamudayattā visaṃ phalaṃ etissāti visaphalā.",
  "tika-s0519t:278_23": "Rūpādidukkhasseva paribhogo etāya,",
  "tika-s0519t:278_24": "na amatassāti visaparibhogā.",
  "tika-s0519t:278_25": "Sabbattha niruttivasena padasiddhi veditabbā.",
  "tika-s0519t:278_26": "Yo panettha padhāno attho,",
  "tika-s0519t:278_27": "taṃ dassetuṃ puna “visatā vā panā”tiādi vuttaṃ.",
  "tika-s0519t:279_0": "Sinehanaṃ pemakaraṇaṃ.",
  "tika-s0519t:279_1": "Bandhanaṭṭhenāti saṃyojanaṭṭhena.",
  "tika-s0519t:279_2": "Āsīsanaṭṭhenāti icchanaṭṭhena.",
  "tika-s0519t:279_3": "Abhinandanaṭṭhenāti assādanaṭṭhena,",
  "tika-s0519t:279_4": "sampaṭicchanaṭṭhena vā.",
  "tika-s0519t:280_0": "21.",
  "tika-s0519t:280_1": "Anabhiratīti ukkaṇṭhā.",
  "tika-s0519t:280_2": "Ñāṇanibbidāti nibbidānupassanā.",
  "tika-s0519t:280_3": "Yathā ca dukkhū…pe…",
  "tika-s0519t:280_4": "cāresu yutti vuttāti yojanā.",
  "tika-s0519t:281_0": "Sukhāpaṭipadādandhābhiññā sukhāpaṭipadākhippābhiññā sukhāpaṭipadādayo.",
  "tika-s0519t:281_1": "Yo dukkhāya paṭipadāya visesaṃ adhigantuṃ bhabbo,",
  "tika-s0519t:281_2": "tassa sukhāpaṭipadāyogyassa viya kariyamānā dhammadesanā visesāvahā na hoti,",
  "tika-s0519t:281_3": "tasmā sā na yuttāti imamatthaṃ dasseti “rāgacarito”tiādinā.",
  "tika-s0519t:281_4": "Rāgacaritassa tathā tathā kāmānaṃ ādīnavaṃ, okāraṃ,",
  "tika-s0519t:281_5": "saṃkilesaṃ,",
  "tika-s0519t:281_6": "nekkhamme ānisaṃsañca avibhāvetvā ādito vipassanākathāva kariyamānā na visesāvahā hoti āsayassa asodhitattāti",
  "tika-s0519t:281_7": "etamatthaṃ dassento pāḷiyaṃ “vipassanā…pe…",
  "tika-s0519t:281_8": "desanā”ti āhāti veditabbaṃ.",
  "tika-s0519t:281_9": "Sesapadesupīti yathā “rāgacaritassā”tiādinā rāgacaritakoṭṭhāsavasena pāḷiyaṃ desanāya ayutti vuttā,",
  "tika-s0519t:281_10": "iminā nayena sesapadesupi dosacaritakoṭṭhāsādīsupi “dosacaritassa puggalassa asubhaṃ deseyyā”tiādinā",
  "tika-s0519t:281_11": "pāḷiyaṃ avuttopi yathāsambhavamattho niddhāretvā vattabbo.",
  "tika-s0519t:281_12": "Kasmā pana yuttihāre ayuttiniddhāraṇā katāti codanaṃ manasi katvā āha “ettha cā”tiādi.",
  "tika-s0519t:281_13": "Sesesupi eseva nayoti sesesupi dosacaritādivasena niddhāritesu ayuttigavesanesu ayameva upāyo.",
  "tika-s0519t:281_14": "Anulomappahāna”ntipi pāḷi,",
  "tika-s0519t:281_15": "so evattho.",
  "tika-s0519t:282_0": "“Yāvatikā ñāṇassa bhūmī”ti etena yuttihārassa mahāvisayataṃ dasseti.",
  "tika-s0519t:282_1": "Kasmā panāyaṃ mahāvisayoti?",
  "tika-s0519t:282_2": "Yuttivicārabhāvato,",
  "tika-s0519t:282_3": "saṃvaṇṇetabbassa ca dhammassa nānānayanipuṇādiguṇavisesayogatoti dassento “taṃ kissa hetū”ti āha.",
  "tika-s0519t:283_0": "Aparabhāgeti pacchābhāge.",
  "tika-s0519t:283_1": "Mettāvihāribhāgassa aparihīnatāvacanato ayogo vutto.",
  "tika-s0519t:283_2": "Tenāha “sato”ti.",
  "tika-s0519t:283_3": "Yathāvuttakāraṇato evāti paṭipakkhattā eva.",
  "tika-s0519t:284_0": "Pahānekaṭṭhabhāvato diṭṭhimaññitassa.",
  "tika-s0519t:284_1": "Ādīnavadassanena vitakkaṃ jigucchantā dutiyajjhānassa āsannaupacārajjhānadhammāpi vitakkārammaṇā na honti,",
  "tika-s0519t:284_2": "pageva dutiyajjhānadhammāti adhippāyenāha “ārammaṇakaraṇattho hettha sahagatasaddo”ti.",
  "tika-s0519t:285_0": "Evaṃ yuttihāralakkhaṇaṃ āgamato yuttāyuttavicāraṃ dassetvā idāni āgamānugatāya yuttiyāpi taṃ dassetuṃ",
  "tika-s0519t:285_1": "guṇamukhena dosavibhajanaṃ vibhajanto “apicetthā”tiādimāha.",
  "tika-s0519t:285_2": "Taṃ uttānatthameva.",
  "tika-s0519t:286_0": "Yuttihāravibhaṅgavaṇṇanā niṭṭhitā.",
  "tika-s0519t:287_0": "4. Padaṭṭhānahāravibhaṅgavaṇṇanā",
  "tika-s0519t:288_0": "22.",
  "tika-s0519t:288_1": "Tesaṃ tesanti anavasesapariyādānaṃ,",
  "tika-s0519t:288_2": "tena ye sutte vuttā ca dhammā,",
  "tika-s0519t:288_3": "ye ca tesaṃ kāraṇabhūtaṃ,",
  "tika-s0519t:288_4": "tesaṃ sabbesampīti vuttaṃ hoti.",
  "tika-s0519t:288_5": "Sabbadhammayāthāvaasampaṭivedhoti imamatthaṃ dassetuṃ “kattha pana so”tiādi vuttaṃ.",
  "tika-s0519t:289_0": "Piyāyitabbajātiyanti pemanīyasabhāvaṃ.",
  "tika-s0519t:289_1": "Micchāpaṭipadāti pamādāpatti,",
  "tika-s0519t:289_2": "micchābhiniveso vā.",
  "tika-s0519t:289_3": "Ekavāraṃ uppannāpi pāṇātipātacetanā verappasavanato dosassa,",
  "tika-s0519t:289_4": "ekavāraṃ uppannāpi pamādāpatti,",
  "tika-s0519t:289_5": "micchābhiniveso vā mohassa uppattikāraṇanti pāḷiyaṃ avuttampi nayato niddhāretabbanti dassento “dosassa…pe…",
  "tika-s0519t:289_6": "imināva nayena attho veditabbo”ti āha.",
  "tika-s0519t:289_7": "Nimittatthaggahaṇalakkhaṇaṃ vaṇṇasaṇṭhānaṃ,",
  "tika-s0519t:289_8": "anubyañjanatthaggahaṇalakkhaṇaṃ anubyañjananti “nimittānubyañjanaggahaṇalakkhaṇā”ti vuttaṃ.",
  "tika-s0519t:289_9": "Tattha tattha nimittaṃ itthipurisanimittaṃ.",
  "tika-s0519t:289_10": "Anubyañjanaṃ hatthapādahasitakathitādi.",
  "tika-s0519t:289_11": "Phasso paccayo etissāti phassapaccayā,",
  "tika-s0519t:289_12": "taṃbhāvo phassapaccayatā.",
  "tika-s0519t:289_13": "Assādeti etāyāti assādo, taṇhā.",
  "tika-s0519t:290_0": "Vatthūni ñeyyadhammoti āha “vatthuavippaṭipatti visayasabhāvapaṭivedho”ti.",
  "tika-s0519t:290_1": "Idhādhippetaṃ sammāpaṭipattiṃ dassetuṃ “sīlasamādhisampadāna”nti vuttaṃ.",
  "tika-s0519t:290_2": "Ekadesupalakkhaṇavasena,",
  "tika-s0519t:290_3": "vaṇṇagandharāgisappāyavasena vā pāḷiyaṃ “vinīlakavipubbakaggahaṇalakkhaṇā asubhasaññā”ti vatvā “tassā",
  "tika-s0519t:290_4": "nibbidāpadaṭṭhāna”nti vuttaṃ nibbidaṃ dassento “nibbidā”tiādi vuttaṃ.",
  "tika-s0519t:290_5": "Tattha paritassanato visesetuṃ “ñāṇenā”ti visesitaṃ.",
  "tika-s0519t:290_6": "Tathā pavattanti nibbidanākārena pavattanaṃ.",
  "tika-s0519t:291_0": "Yoniso ummujjantiyā videharañño dhītāya rucāya jātissarañāṇaṃ kammassakataññāṇassa kāraṇaṃ ahosi,",
  "tika-s0519t:291_1": "na pana asappurisūpanissayato,",
  "tika-s0519t:291_2": "ayoniso ummujjantassa tasseva rañño senāpatino alātassa bījakassa dāsassāti imamatthaṃ dassento “imassa ca…pe…",
  "tika-s0519t:291_3": "udāharitabbo”ti āha.",
  "tika-s0519t:291_4": "Soti pasādo.",
  "tika-s0519t:291_5": "Avatthāvisesoti sampayuttadhammānaṃ anāvilabhāvalakkhito avatthābhedo.",
  "tika-s0519t:291_6": "Āyatanagatoti ṭhānagato,",
  "tika-s0519t:291_7": "ratanattayavisayoti attho.",
  "tika-s0519t:291_8": "“Kāyo”tiādinā avatthāvisesena vinā sabhāvasiddhameva padaṭṭhānaṃ dasseti.",
  "tika-s0519t:292_0": "Imasmiṃ ca ṭhāne pāḷiyaṃ pubbe yesaṃ dhammānaṃ padaṭṭhānaṃ niddhāritaṃ,",
  "tika-s0519t:292_1": "te dhammā yesaṃ dhammānaṃ padaṭṭhānāni honti,",
  "tika-s0519t:292_2": "te dassetuṃ “aparo nayo”tiādi āraddhanti veditabbaṃ.",
  "tika-s0519t:292_3": "Assādamanasikāro ayonisomanasikāralakkhaṇo vutto nidassanamattaatthoti veditabbo,",
  "tika-s0519t:292_4": "yebhuyyena sattānaṃ lobhavasena ayonisomanasikārā saṃvattantītti dassanatthaṃ vā evaṃ vuttaṃ.",
  "tika-s0519t:292_5": "Upapatti eva opapaccayaṃ,",
  "tika-s0519t:292_6": "tassa bhāvo opapaccayikanti āha “upapattibhavabhāvenā”ti.",
  "tika-s0519t:292_7": "Vavatthitabhāvoti vavatthitabhāvo rūpassa dassanādipaṭiniyatārammaṇakiccatā.",
  "tika-s0519t:292_8": "Bhavassa aṅgānīti bhavassa kāraṇāni.",
  "tika-s0519t:292_9": "Dutiye aṅgānīti avayavā,",
  "tika-s0519t:292_10": "kammavaṭṭampi vā kāraṇaṅgabhāvena yojetabbaṃ.",
  "tika-s0519t:293_0": "Kammaṭṭhānassāti bhāvanāya brūhanā vaḍḍhanā.",
  "tika-s0519t:293_1": "Tesūti titthaññutādīsu.",
  "tika-s0519t:293_2": "Kalyāṇamittassa sammadeva payirupāsanāyapīti taṃ nissāya laddhena sabbāya dhammassavanena dhammupasaṃhitaṃ",
  "tika-s0519t:293_3": "pāmojjaṃ hotīti titthaññutā pītaññutāya padaṭṭhānaṃ.",
  "tika-s0519t:293_4": "Evaṃ yāya vimuttiyā sati vimuttiñāṇadassanaṃ hotīti sā tassa padaṭṭhānanti ayamattho pākaṭoti āha “purimānaṃ…pe…",
  "tika-s0519t:293_5": "suviññeyyo evā”ti.",
  "tika-s0519t:293_6": "Saha adhiṭṭhānenāti ñātapariññāya saddhiṃ.",
  "tika-s0519t:293_7": "Ñātapariññā hi tīraṇapariññāya adhiṭṭhānaṃ.",
  "tika-s0519t:293_8": "Sesaṃ suviññeyyameva.",
  "tika-s0519t:294_0": "Padaṭṭhānahāravibhaṅgavaṇṇanā niṭṭhitā.",
  "tika-s0519t:295_0": "5. Lakkhaṇahāravibhaṅgavaṇṇanā",
  "tika-s0519t:296_0": "23.",
  "tika-s0519t:296_1": "“Lakkhaṇahārassa visayaṃ pucchatī”ti vuttaṃ,",
  "tika-s0519t:296_2": "“ko pana tassa visayo”ti vutte samānalakkhaṇā avuttadhammā.",
  "tika-s0519t:296_3": "Kāyānupassanāya samāraddhāya vedanānupassanādayo sukheneva sijjhantīti tabbacanena vedanāgatāsatiādīnaṃ",
  "tika-s0519t:296_4": "vuttabhāvo dassito satipaṭṭhānabhāvena ekalakkhaṇattāti kāyānupassanāsatipaṭṭhānassa saddhānuggahitāni",
  "tika-s0519t:296_5": "vīriyasatisamādhipaññindriyāni sādhanaṃ,",
  "tika-s0519t:296_6": "evaṃ itaresampīti katvā vuttaṃ.",
  "tika-s0519t:296_7": "Ayaṃ attho aṭṭhakathāyameva parato āgamissati.",
  "tika-s0519t:296_8": "Iminā nayena sesesupi ekalakkhaṇatāniddesesu attho veditabbo.",
  "tika-s0519t:296_9": "Paratoti catubyūhahāravaṇṇanāyaṃ.",
  "tika-s0519t:297_0": "Asammissatoti vedanādayopi ettha sitā ettha paṭisandhāti kāye vedanādianupassanāpasaṅgepi āpanne tadasammissatoti attho.",
  "tika-s0519t:298_0": "Avayavigāhasamaññātidhāvanasārādānābhinivesanisedhanatthaṃ kāyaṃ aṅgapaccaṅgehi,",
  "tika-s0519t:298_1": "tāni ca kesādīhi,",
  "tika-s0519t:298_2": "kesādike ca bhūtupādāyarūpehi vinibbhujituṃ “tathā na kāye”tiādimāha.",
  "tika-s0519t:298_3": "Pāsādādinagarāvayavasamūhe avayavivādinopi avayavigāhaṇaṃ karonti.",
  "tika-s0519t:298_4": "Nagaraṃ nāma koci attho atthīti pana kesañci samaññātidhāvanaṃ siyāti itthipurisādisamaññātidhāvane nagaranidassanaṃ vuttaṃ.",
  "tika-s0519t:298_5": "Añño koci sattādiko.",
  "tika-s0519t:298_6": "Yaṃ passati itthiṃ,",
  "tika-s0519t:298_7": "purisaṃ vā.",
  "tika-s0519t:298_8": "Nanu cakkhunā itthipurisadassanaṃ natthīti?",
  "tika-s0519t:298_9": "Saccaṃ natthi,",
  "tika-s0519t:298_10": "“itthiṃ passāmi,",
  "tika-s0519t:298_11": "purisaṃ passāmī”ti pana pavattasamaññāvasena “yaṃ passatī”ti vuttaṃ.",
  "tika-s0519t:298_12": "Micchādassanena vā diṭṭhiyā yaṃ passati,",
  "tika-s0519t:298_13": "na taṃ diṭṭhaṃ rūpāyatanaṃ hoti,",
  "tika-s0519t:298_14": "rūpāyatanaṃ vā taṃ na hotīti attho.",
  "tika-s0519t:298_15": "Atha vā taṃ kosādibhūtupādāyasamūhasaṅkhātaṃ diṭṭhaṃ na hoti,",
  "tika-s0519t:298_16": "diṭṭhaṃ vā yathāvuttaṃ na hotīti attho.",
  "tika-s0519t:298_17": "Yaṃ diṭṭhaṃ taṃ na passatīti yaṃ rūpāyatanaṃ,",
  "tika-s0519t:298_18": "kesādibhūtupādāyasamūhasaṅkhātaṃ vā diṭṭhaṃ,",
  "tika-s0519t:298_19": "taṃ paññācakkhunā bhūtato na passatīti attho.",
  "tika-s0519t:299_0": "Na aññadhammānupassīti na aññasabhāvānupassī, asubhādito aññākārānupassī na hotīti vuttaṃ hoti.",
  "tika-s0519t:300_0": "Pathavīkāyanti kesādiṃ pathavīdhammasamūhattā “kāyo”ti vadati,",
  "tika-s0519t:300_1": "lakkhaṇapathavimeva vā anekabhedabhinnaṃ sakalasarīragataṃ pubbāpariyabhāvena pavattamānaṃ samūhavasena gahetvā “kāyo”ti vadati.",
  "tika-s0519t:300_2": "Evaṃ aññatthāpi.",
  "tika-s0519t:301_0": "Ākārasamūhasaṅkhātassāti aniccatādiākārasamudāyapariyāyassa.",
  "tika-s0519t:302_0": "Tīsu bhavesu kileseti bhavattayavisayakilese.",
  "tika-s0519t:302_1": "Sabbatthikanti sabbattha līne,",
  "tika-s0519t:302_2": "uddhate ca citte icchitabbatthā,",
  "tika-s0519t:302_3": "sabbe vā līne,",
  "tika-s0519t:302_4": "uddhate ca bhāvetabbā bojjhaṅgā atthikā etāyāti sabbatthikā.",
  "tika-s0519t:302_5": "Anto saṅkocoti anto olīyanā,",
  "tika-s0519t:302_6": "kosajjanti attho.",
  "tika-s0519t:303_0": "24.",
  "tika-s0519t:303_1": "Gahitesūti bhāvanāggahaṇena gahitesu,",
  "tika-s0519t:303_2": "bhāvitesūti attho,",
  "tika-s0519t:303_3": "vacanena vā gahitesu.",
  "tika-s0519t:303_4": "Bhāvanāggahaṇadīpanatthattā pana vacanena gahaṇassa bhāvanāggahaṇamettha padhānaṃ.",
  "tika-s0519t:303_5": "Yassa satipaṭṭhānā bhāvitā,",
  "tika-s0519t:303_6": "tassa sammappadhānādayo bodhipakkhiyadhammā na bhāvitāti netaṃ ṭhānaṃ vijjatīti ca samānalakkhaṇatāpadesena",
  "tika-s0519t:303_7": "imamatthaṃ dassetuṃ pāḷiyaṃ “catūsu satipaṭṭhānesu bhāviyamānesu cattāro sammappadhānā bhāvanāpāripūriṃ",
  "tika-s0519t:303_8": "gacchantī”tiādi vuttaṃ.",
  "tika-s0519t:304_0": "Vipallāsā pahīyanti ujuvipaccanīkabhāvato.",
  "tika-s0519t:304_1": "“Āhārasamudayā kāyassa samudayo,",
  "tika-s0519t:304_2": "phassasamudayā vedanānaṃ samudayo,",
  "tika-s0519t:304_3": "saṅkhārapaccayā viññāṇaṃ,",
  "tika-s0519t:304_4": "viññāṇapaccayā nāmarūpa”nti vacanato kāyādīnaṃ samudayabhūtā kabaḷīkārāhāraphassamanosañcetanāviññāṇāhārākāyādīnaṃ",
  "tika-s0519t:304_5": "parijānanena pariññātā honti tappaṭipakkhappahānatoti dassento “cattāro āhārā”tiādimāha.",
  "tika-s0519t:304_6": "Sabbatthāti “upādānehi anupādāno bhavatī”ti evamādīsu.",
  "tika-s0519t:305_0": "Tattha yasmā pañca kāmaguṇā savisesā kāye labbhantīti visesena kāyo kāmupādānassa vatthu,",
  "tika-s0519t:305_1": "sukhavedanassādavasena paralokanirapekkho “natthi dinna”ntiādi parāmāsaṃ uppādetīti diṭṭhupādānassa vedanā,",
  "tika-s0519t:305_2": "citte niccaggahaṇavasena sassatassa “attano sīlādivasena parisuddhaparāmasanaṃ hotī”ti sīlabbatupādānassa cittaṃ,",
  "tika-s0519t:305_3": "nāmarūpaparicchedena bhūtaṃ bhūtato apassantassa “attābhiniveso hotī”ti attavādupādānassa dhammā vatthu,",
  "tika-s0519t:305_4": "tasmā “catūsu satipaṭṭhānesu bhāviyamānesu upādānehi anupādāno bhavatī”ti vuttaṃ.",
  "tika-s0519t:306_0": "Yasmā pana vuttanayeneva kāyo kāmayogassa vatthu,",
  "tika-s0519t:306_1": "bhavesu sukhaggahaṇavasena bhavassādo hotīti bhavayogassa vedanā,",
  "tika-s0519t:306_2": "santatighanaggahaṇavasena citte attābhiniveso hotīti diṭṭhiyogassacittaṃ,",
  "tika-s0519t:306_3": "dhammavinibbhogassa dukkarattā,",
  "tika-s0519t:306_4": "dhammānaṃ dhammamattatāya ca duppaṭivijjhattā sammoho hotīti avijjāyogassa dhammā, vatthu,",
  "tika-s0519t:306_5": "tasmā catusatipaṭṭhānabhāvanāya tesu tesaṃ pahānasiddhito yogehi visaṃyuttatā vuttā.",
  "tika-s0519t:306_6": "Eteneva āsavehi anāsavatā,",
  "tika-s0519t:306_7": "oghehi nittiṇṇatā ca saṃvaṇṇitā hoti kāmarāgādīnaṃ eva kāmayogakāmāsavakāmoghādibhāvato.",
  "tika-s0519t:307_0": "Vuttanayeneva kāyo abhijjhākāyaganthassa vatthu,",
  "tika-s0519t:307_1": "“dukkhāya vedanāya paṭighānusayo anusetī”ti dukkhadukkhavipariṇāmadukkhasaṅkhāradukkhabhūtā vedanā visesena byāpādakāyaganthassa vatthu,",
  "tika-s0519t:307_2": "citte niccābhinivesavasena sassatassa “attano sīlena suddhī”tiādiparāmasanaṃ hotīti sīlabbataparāmāsassa cittaṃ vatthu,",
  "tika-s0519t:307_3": "sappaccayanāmarūpadassanābhāvato bhavavibhavadiṭṭhisaṅkhāto idaṃsaccābhiniveso hotīti tassa dhammā vatthūti catusatipaṭṭhānāti yojetabbaṃ.",
  "tika-s0519t:308_0": "Vuttanayeneva visesato kāyo rāgasallassa vatthu,",
  "tika-s0519t:308_1": "vedanā dosasallassa,",
  "tika-s0519t:308_2": "“cittaṃ niccaggahaṇavasena attābhinivesaṃ attānaṃ seyyādito dahatī”ti cittaṃ mānasallassa,",
  "tika-s0519t:308_3": "vuttanayeneva dhammā mohasallassa vatthūti catusatipaṭṭhānāti yojetabbaṃ.",
  "tika-s0519t:309_0": "Yasmā pana kāyānupassanādīhi kāyavedanācittadhammesu pariññātesu rūpavedanāsaññāsaṅkhārakkhandhā pariññātā honti,",
  "tika-s0519t:309_1": "citte hi pariññāte saññāpi pariññātāva hoti,",
  "tika-s0519t:309_2": "tasmā “viññāṇaṭṭhitiyo cassa pariññaṃ gacchantī”ti vuttaṃ.",
  "tika-s0519t:310_0": "Tathā visesato kāye sāpekkhā chandāgatiṃ gacchatīti kāyo chandāgatiyā vatthu,",
  "tika-s0519t:310_1": "vuttanayeneva vedanā byāpādassa nimittanti sā dosāgatiyā vatthu,",
  "tika-s0519t:310_2": "santatighanaggahaṇavasena sarāgādicitte sammoho hotīti mohāgatiyā cittaṃ,",
  "tika-s0519t:310_3": "dhammasabhāvānavabodhena bhayaṃ hotīti bhayāgatiyā dhammā vatthūti catusatipaṭṭhānabhāvanāya agatigamanappahānaṃ",
  "tika-s0519t:310_4": "hotīti āha “agatigamanehi ca na agatiṃ gacchatī”ti.",
  "tika-s0519t:311_0": "“Akusalassa somanassassa vasenā”ti idaṃ “ayampi attho sambhavatī”ti katvā vuttaṃ.",
  "tika-s0519t:311_1": "“Sukhāya vedanāya rāgānusayo anusetī”ti pana vacanato sukhavedanāggahaṇena tatthānusayanena samudayasaccaṃ desitanti veditabbaṃ.",
  "tika-s0519t:311_2": "Desitaṃ dukkhaṃ ariyasaccanti dukkhadukkhaggahaṇena sātisayaṃ dukkhaṃ ariyasaccaṃ pakāsitaṃ hotīti pāḷiyaṃ “dukkhaṃ ariyasaccaṃ desita”nti vuttaṃ.",
  "tika-s0519t:311_3": "Sahacaraṇādīsu yaṃ vattabbaṃ,",
  "tika-s0519t:311_4": "taṃ heṭṭhā niddesavāravaṇṇanāyaṃ vuttaṃ.",
  "tika-s0519t:312_0": "Lakkhaṇahāravibhaṅgavaṇṇanā niṭṭhitā.",
  "tika-s0519t:313_0": "6. Catubyūhahāravibhaṅgavaṇṇanā",
  "tika-s0519t:314_0": "25.",
  "tika-s0519t:314_1": "Hārānanti niddhāraṇe sāmivacanaṃ.",
  "tika-s0519t:314_2": "Hāresu imassa catubyūhahārassa visesato suttassa byañjanavicayabhāvatoti yojanā.",
  "tika-s0519t:314_3": "Tena vuttaṃ “byañjana…pe…",
  "tika-s0519t:314_4": "dassetī”ti.",
  "tika-s0519t:314_5": "Yāyāti niruttiyā.",
  "tika-s0519t:315_0": "Yathārahanti saṃvaṇṇiyamāne sutte yaṃ yaṃ arahati nibbacanaṃ vattuṃ,",
  "tika-s0519t:315_1": "taṃtaṃlokasamaññānurodheneva.",
  "tika-s0519t:315_2": "Pubbabhāgapaṭipadā sampādetvā pacchā saccābhisamayaṃ pāpuṇātīti āha “sammuti…pe… hotī”ti,",
  "tika-s0519t:315_3": "taṃtaṃpaññattiggahaṇamukhena paramatthaggahaṇaṃ hotīti evaṃ vā iminā sambandho.",
  "tika-s0519t:316_0": "Yamidaṃ anindriyabaddharūpasantānaṃ sandhāya “ubhayamantarenā”ti idha vuttaṃ.",
  "tika-s0519t:316_1": "Otaraṇahāre panassa dvārappavattaphassādidhamme sandhāya vuttabhāvaṃ dassetuṃ “ubhayamantarenāti phassasamuditesu dhammesū”ti attho vutto.",
  "tika-s0519t:316_2": "Aṭṭhakathācariyā panāhu “antarenāti vacanaṃ pana vikappantaradīpana”nti.",
  "tika-s0519t:316_3": "Tasmā ayamettha attho –",
  "tika-s0519t:316_4": "na imaṃ lokaṃ,",
  "tika-s0519t:316_5": "na huraṃ lokaṃ,",
  "tika-s0519t:316_6": "atha kho ubhayamantarenāti.",
  "tika-s0519t:316_7": "Aparo vikappo –",
  "tika-s0519t:316_8": "ubhayamantarenāti vā vacanaṃ vikappantarābhāvadīpanaṃ.",
  "tika-s0519t:316_9": "Tassattho –",
  "tika-s0519t:316_10": "na imaṃ lokaṃ,",
  "tika-s0519t:316_11": "na huraṃ lokaṃ nissāya jhāyati jhāyī,",
  "tika-s0519t:316_12": "ubhayamantarena pana aññaṃ ṭhānaṃ atthīti.",
  "tika-s0519t:317_0": "Yepi ca “antarāparinibbāyī,",
  "tika-s0519t:317_1": "sambhavesī”ti ca imesaṃ suttapadānaṃ atthaṃ micchā gahetvā atthi eva antarābhavoti vadanti,",
  "tika-s0519t:317_2": "tepi yasmā avihādīsu tattha tattha āyuvemajjhaṃ anatikkamitvā antarā aggamaggādhigamena anavasesakilesaparinibbānena",
  "tika-s0519t:317_3": "parinibbāyantīti antarāparinibbāyī,",
  "tika-s0519t:317_4": "na antarābhavabhūtoti purimassa suttapadassa attho.",
  "tika-s0519t:317_5": "Pacchimassa ca ye bhūtā eva,",
  "tika-s0519t:317_6": "na puna bhavissanti,",
  "tika-s0519t:317_7": "te hi khīṇāsavā,",
  "tika-s0519t:317_8": "purimapadehi “bhūtā”ti vuttā.",
  "tika-s0519t:317_9": "Tabbiparītatāya sambhavaṃ esantīti sambhavesino.",
  "tika-s0519t:317_10": "Appahīnabhavasaṃyojanattā sekkhā,",
  "tika-s0519t:317_11": "puthujjanā ca.",
  "tika-s0519t:317_12": "Catūsu vā yonīsu aṇḍajajalābujasattā yāva aṇḍakosaṃ,",
  "tika-s0519t:317_13": "vatthikosañca na bhindanti,",
  "tika-s0519t:317_14": "tāva sambhavesī nāma.",
  "tika-s0519t:317_15": "Aṇḍakosato,",
  "tika-s0519t:317_16": "vatthikosato ca bahi nikkhantā bhūtā nāma.",
  "tika-s0519t:317_17": "Saṃsedajaopapātikā ca paṭhamacittakkhaṇe sambhavesī nāma,",
  "tika-s0519t:317_18": "dutiyacittakkhaṇato paṭṭhāya bhūtā nāma.",
  "tika-s0519t:317_19": "Yena vā iriyāpathena jāyanti,",
  "tika-s0519t:317_20": "yāva tato aññaṃ na pāpuṇanti,",
  "tika-s0519t:317_21": "tāva sambhavesī,",
  "tika-s0519t:317_22": "tato paraṃ bhūtāti attho,",
  "tika-s0519t:317_23": "tasmā natthīti paṭikkhipitabbaṃ.",
  "tika-s0519t:317_24": "Sati hi ujuke pāḷianugate atthe kiṃ aniddhāritasāmatthiyena antarābhavena attabhāvaparikappitena payojananti.",
  "tika-s0519t:318_0": "Yaṃ pana ye “santānavasena pavattamānānaṃ dhammānaṃ avicchedena desantaresu pātubhāvo diṭṭho.",
  "tika-s0519t:318_1": "Yathā taṃ vīhiādiaviññāṇakasantāne,",
  "tika-s0519t:318_2": "evaṃ saviññāṇakasantānepi avicchedena desantaresu pātubhāvena bhavitabbaṃ.",
  "tika-s0519t:318_3": "Ayañca nayo sati antarābhave yujjati,",
  "tika-s0519t:318_4": "nāññathā”ti yuttiṃ vadanti.",
  "tika-s0519t:318_5": "Tehi iddhimato cetovasippattassa cittānugatikaṃ kāyaṃ adhiṭṭhahantassa khaṇena brahmalokato idhūpasaṅkamane,",
  "tika-s0519t:318_6": "ito vā brahmalokagamane yutti vattabbā.",
  "tika-s0519t:318_7": "Yadi sabbattheva vicchinnadese dhammānaṃ pavatti na icchitā,",
  "tika-s0519t:318_8": "yadipi siyā “iddhivisayo acinteyyo”ti,",
  "tika-s0519t:318_9": "taṃ idhāpi samānaṃ “kammavipāko acinteyyo”ti vacanato,",
  "tika-s0519t:318_10": "tasmā taṃ tesaṃ matimattameva.",
  "tika-s0519t:318_11": "Acinteyyasabhāvā hi sabhāvadhammā,",
  "tika-s0519t:318_12": "te katthaci paccayavisesena vicchinnadese pātubhavanti,",
  "tika-s0519t:318_13": "katthaci avicchinnadese ca.",
  "tika-s0519t:318_14": "Tathā hi mukhaghosādīhi aññasmiṃ dese ādāsapabbatappadesādike paṭibimbapaṭighosādikaṃ paccayuppannaṃ nibbattamānaṃ dissati,",
  "tika-s0519t:318_15": "tasmā na sabbaṃ sabbattha upanetabbanti ayamettha saṅkhepo.",
  "tika-s0519t:318_16": "Vitthārato pana paṭibimbassa udāharaṇabhāvasādhanādiko antarābhavavicāro kathāvatthuppakaraṇassaṭīkāyaṃ gahetabbo.",
  "tika-s0519t:319_0": "Apare pana “idhāti kāmabhavo,",
  "tika-s0519t:319_1": "huranti arūpabhavo,",
  "tika-s0519t:319_2": "ubhayamantarenāti rūpabhavo vutto”ti vadanti,",
  "tika-s0519t:319_3": "“idhāti paccayadhammā,",
  "tika-s0519t:319_4": "huranti paccayuppannadhammā,",
  "tika-s0519t:319_5": "ubhayamantarenāti paṇṇattidhammā vuttā”ti ca vadanti,",
  "tika-s0519t:319_6": "taṃ sabbaaṭṭhakathāsu natthi,",
  "tika-s0519t:319_7": "tasmā vuttanayeneva attho veditabbo.",
  "tika-s0519t:319_8": "Avasiṭṭhaṃ rūpanti āpodhātuākāsadhātūhi saddhiṃ lakkhaṇarūpāni,",
  "tika-s0519t:319_9": "ojañca sandhāyāha anindriyabaddharūpassa adhippetattā.",
  "tika-s0519t:319_10": "Tassa khīṇāsavassa taṃ nibbānārammaṇaṃ cittaṃ na jānanti na ñāyanti “jhāyamānā”ti vuttattā.",
  "tika-s0519t:319_11": "Sesaṃ suviññeyyameva.",
  "tika-s0519t:320_0": "Catubyūhahāravibhaṅgavaṇṇanā niṭṭhitā.",
  "tika-s0519t:321_0": "7. Āvaṭṭahāravibhaṅgavaṇṇanā",
  "tika-s0519t:322_0": "29.",
  "tika-s0519t:322_1": "Akusalānaṃ dhammānaṃ viddhaṃsanasabhāvattā,",
  "tika-s0519t:322_2": "akusalānaṃ vā pajahane kusalānaṃ sampādane paṭṭhapanasabhāvattā ārambhadhātu.",
  "tika-s0519t:322_3": "Tathābhūtāti sīlādīhi samaṅgībhūtā.",
  "tika-s0519t:322_4": "Kāmadhātuādikā tidhātuyova tedhātu.",
  "tika-s0519t:322_5": "Tassa abhibhavanato tedhātuissaro maccurājā.",
  "tika-s0519t:322_6": "Anādimatisaṃsāre cirakālaṃ laddhapatiṭṭhāpi acirakālaṃ bhāvitehi kusalehi dhammehi samucchindanīyattā abalā kilesāti vuttaṃ “abalaṃ dubbala”nti.",
  "tika-s0519t:322_7": "Tenāha “abalā naṃ balīyantī”ti.",
  "tika-s0519t:323_0": "Idaṃ vacanaṃ ayaṃ gāthāpādo.",
  "tika-s0519t:323_1": "Samādhissa padaṭṭhānanti ettha samādhissa kāraṇaṃ samatānuyoge niyojanatoti yojetabbaṃ.",
  "tika-s0519t:323_2": "Esa nayo sesesupi.",
  "tika-s0519t:323_3": "Papañcāti rāgādayova.",
  "tika-s0519t:323_4": "Tathā ceva saṃvaṇṇitanti desanāya padaṭṭhānabhāveneva atthasaṃvaṇṇanā katāti attho.",
  "tika-s0519t:324_0": "Nti taṃ desanaṃ.",
  "tika-s0519t:324_1": "Tassāti sabhāgādivasena āvaṭṭanassa.",
  "tika-s0519t:324_2": "Paripakkañāṇānaṃ visesādhigamāya.",
  "tika-s0519t:324_3": "Lābhavinicchayapariggahamacchariyānītiādīsu lābhoti rūpādiārammaṇappaṭilābho.",
  "tika-s0519t:324_4": "So pariyesanāya sati hotīti pariyesanāggahaṇena gahito.",
  "tika-s0519t:324_5": "Vinicchayoti “ettakaṃ me rūpārammaṇatthāya bhavissati,",
  "tika-s0519t:324_6": "ettakaṃ saddādiārammaṇatthāya,",
  "tika-s0519t:324_7": "ettakaṃ mayhaṃ,",
  "tika-s0519t:324_8": "ettakaṃ parassa,",
  "tika-s0519t:324_9": "ettakaṃ paribhuñjissāmi,",
  "tika-s0519t:324_10": "ettakaṃ nidahissāmī”ti evaṃ pavatto vitakko vinicchayo.",
  "tika-s0519t:324_11": "So lāpitahetukattā pariyesanamūlakatāya pariyesanāggahaṇeneva gahito,",
  "tika-s0519t:324_12": "tathā pariggahamacchariyāni.",
  "tika-s0519t:324_13": "Tattha pariggaho “mama ida”nti pariggaṇhanaṃ.",
  "tika-s0519t:324_14": "Macchariyaṃ “mayheva hotū”ti parehi sādhāraṇabhāvāsahanaṃ.",
  "tika-s0519t:324_15": "Tenevassa porāṇā evaṃ vacanatthaṃ vadanti “mayhevidamacchariyaṃ hotu,",
  "tika-s0519t:324_16": "mā aññesaṃ acchariyaṃ hotūti pavattattā macchariyanti vuccatī”ti.",
  "tika-s0519t:324_17": "Paribhogatthānaṃ pana vinicchayādīnaṃ paribhogantogadhatā veditabbā.",
  "tika-s0519t:324_18": "Chandarāgo dubbalarāgo.",
  "tika-s0519t:324_19": "Ajjhosānaṃ “mama ida”nti taṇhāvasena balavasanniṭṭhānanti āha “chandarāgaajjhosānā taṇhā evā”ti.",
  "tika-s0519t:324_20": "Ārakkhanimittaṃ dvārapidahanamañjūsāgopanādinā suṭṭhu rakkhaṇanimittaṃ.",
  "tika-s0519t:324_21": "Pāpāni karonto paribhoganimittaṃ ratto giddho gadhito mucchito hutvā migova paribhuñjananimittaṃ pamādaṃ",
  "tika-s0519t:324_22": "āpajjatīti evaṃ pariyenārakkhā paribhoganimittaṃ.",
  "tika-s0519t:324_23": "Pamādo tividho taṇhāya vasena kathitoti dassento “tividho taṇhāyāti vutta”nti āha.",
  "tika-s0519t:325_0": "Avisesena vuttanti “katamena upādānena saupādānā”ti vibhāgena pucchitvāpi “avijjāya ca taṇhāya cā”ti avinibbhujitvā vuttaṃ.",
  "tika-s0519t:325_1": "Taṇhañca avijjañca caturupādānaṃ vasenāti kāmupādānādīnaṃ catunnaṃ upādānānaṃ vasena vibhajitvā khandhānaṃ",
  "tika-s0519t:325_2": "dukkhabhāvena dukkhasaccabhāvena saha pariññeyyabhāvaṃ,",
  "tika-s0519t:325_3": "upādānānaṃ samudayabhāvena samudayasaccabhāvena saha pahātabbabhāvaṃ dassetīti yojanā.",
  "tika-s0519t:326_0": "30.",
  "tika-s0519t:326_1": "“Yo”tiādinā vutto tividho pamādo pariyesati,",
  "tika-s0519t:326_2": "ārakkhaṇañca karoti,",
  "tika-s0519t:326_3": "paribhoganimittañcāti sambandho.",
  "tika-s0519t:326_4": "Pamādo hi pamajjantassa puggalassa bhogānaṃ pariyesanāya,",
  "tika-s0519t:326_5": "ārakkhaṇāya ca hetubhūto kattubhāvena upacarito,",
  "tika-s0519t:326_6": "paribhogassa pana nimittaṃ.",
  "tika-s0519t:326_7": "“Tappaṭipakkhenā”ti padassa atthaṃ vivarati “appamādānuyogenā”ti,",
  "tika-s0519t:326_8": "tena samathabhāvaṃ dasseti.",
  "tika-s0519t:326_9": "Khepanāti khayapāpanā.",
  "tika-s0519t:326_10": "Vodānapakkhavisabhāgadhammavasenāti vodānapakkho ca so pamādassa visabhāgadhammo cāti vodāna…pe… dhammo, samatho,",
  "tika-s0519t:326_11": "tassa vasena.",
  "tika-s0519t:327_0": "Samathe satīti adhiṭṭhānabhūte jhāne sati,",
  "tika-s0519t:327_1": "taṃ pādakaṃ katvāti attho.",
  "tika-s0519t:327_2": "Yā paññāti nāmarūpaparicchedādivasena pavattapaññā.",
  "tika-s0519t:327_3": "Tenāha “ayaṃ vipassanā”ti.",
  "tika-s0519t:327_4": "Pahīnesūti pahīyamānesu.",
  "tika-s0519t:328_0": "Vodānapakkhanti ārambhadhātuādivodānapakkhaṃ nikkhipitvā.",
  "tika-s0519t:328_1": "Visabhāgadhammavasenāti pamādavaseneva.",
  "tika-s0519t:328_2": "Sabhāgadhammavasenāti pubbe nikkhittassa ārambhadhātuādivodānadhammassa samathādisabhāgadhammavasena.",
  "tika-s0519t:329_0": "Puna apariyodāpaniyaṃ sikhāppattapariyodāpanaṃ idhādhippetanti āha “taṃ pana arahattena hotī”ti.",
  "tika-s0519t:330_0": "Mohasamuṭṭhānatā vuttā “moho eva samuṭṭhāna”nti katvā.",
  "tika-s0519t:330_1": "Aññathā pisuṇāvācāya dosasamuṭṭhānatā musāvādassa viya mohasamuṭṭhānabhāvā vattabbā siyā.",
  "tika-s0519t:331_0": "Kammapathabhāvaṃ pattānaṃ,",
  "tika-s0519t:331_1": "appattānañca akusaladhammānaṃ “sabbapāpa”nti padena pariggahitattā vuttaṃ “kammapathakammavibhāgenā”ti.",
  "tika-s0519t:332_0": "31.",
  "tika-s0519t:332_1": "Sesapadānanti “kusalassa upasampadā”tiādīnaṃ gāthāya avasiṭṭhapadānaṃ.",
  "tika-s0519t:332_2": "Yathādhigatanti attanā adhigatappakāraṃ,",
  "tika-s0519t:332_3": "pacchā bhūmidisā.",
  "tika-s0519t:333_0": "Upari yāpentīti manussalokato upariṭṭhimaṃ devalokaṃ gamenti.",
  "tika-s0519t:334_0": "32.",
  "tika-s0519t:334_1": "Yathāvuttassa dhammassāti sīlassa ca maggassa ca.",
  "tika-s0519t:334_2": "Taṇhāvijjādīnanti ādisaddena tadekaṭṭhakilesā gayhanti,",
  "tika-s0519t:334_3": "tesaṃ padaṭṭhānadhammā ca.",
  "tika-s0519t:334_4": "Samathavipassanādīnanti ādisaddena sāmaññaphalānaṃ saṅgaho.",
  "tika-s0519t:334_5": "Yadaggena cettha “nirodho rakkhatī”ti vutto,",
  "tika-s0519t:334_6": "tadaggena maggo rakkhaṇakiriyāya karaṇaṃ vuttaṃ “yena rakkhatī”ti.",
  "tika-s0519t:334_7": "Visabhāgadhammavasena purimāni sabhāgadhammāvaṭṭanavasena pacchimāni saccāni niddhāritānīti yojetabbaṃ.",
  "tika-s0519t:335_0": "Āvaṭṭahāravibhaṅgavaṇṇanā niṭṭhitā.",
  "tika-s0519t:336_0": "8. Vibhattihāravibhaṅgavaṇṇanā",
  "tika-s0519t:337_0": "33.",
  "tika-s0519t:337_1": "Dhammesūti puññādidānādibhedabhinnesu sabhāvadhammesu.",
  "tika-s0519t:337_2": "Tattha labbhamānoti tesu yathāvuttesu dhammesu labbhamāno.",
  "tika-s0519t:337_3": "Bhūmivibhāgoti kāmāvacarādidassanādibhūmippabhedo.",
  "tika-s0519t:337_4": "Padaṭṭhānavibhāgoti te puññādidhammā yesaṃ padaṭṭhānaṃ,",
  "tika-s0519t:337_5": "tesaṃ vā ye dhammā padaṭṭhānaṃ,",
  "tika-s0519t:337_6": "tabbibhāgo.",
  "tika-s0519t:337_7": "Yesaṃ suttānanti mūlapadaṭṭhānabhūtānaṃ saṃkilesabhāgiyādīnaṃ catunnaṃ suttānaṃ vasena.",
  "tika-s0519t:337_8": "Asaṅkaravavatthānena hi etesu suttesu sātisayaṃ dhammā vibhattā nāma honti.",
  "tika-s0519t:337_9": "Tenāha “visesato”ti.",
  "tika-s0519t:337_10": "Yadi evaṃ kasmā vāsanābhāgiyanibbedhabhāgiyasuttāni evettha gahitānīti?",
  "tika-s0519t:337_11": "Nayidamevaṃ nikkhamanapariyosānabhāvena itaresampi gahitattā.",
  "tika-s0519t:337_12": "Yato hi nissaṭā vāsanābhāgiyā dhammā,",
  "tika-s0519t:337_13": "te saṃkilesabhāgiyā.",
  "tika-s0519t:337_14": "Yaṃpariyosānā nibbedhabhāgiyā dhammā,",
  "tika-s0519t:337_15": "te asekkhabhāgiyāti dvayaggahaṇeneva itarampi dvayaṃ gahitameva hoti.",
  "tika-s0519t:337_16": "Tenāha “imesaṃ catunnaṃ suttānaṃ desanāyā”ti.",
  "tika-s0519t:337_17": "Imāni cattāri suttānīti pāḷiyā,",
  "tika-s0519t:337_18": "vakkhamānāya desanāya vā itaradvayasaṅgaho daṭṭhabbo,",
  "tika-s0519t:337_19": "na paṭikkhepo.",
  "tika-s0519t:338_0": "Tenevāti niyamassa akatattā,",
  "tika-s0519t:338_1": "tato ca tena tannissitena ca brahmacārī bhavatīti siddhaṃ hoti. Eva-",
  "tika-s0519t:338_2": "saddo vā samuccayattho daṭṭhabbo.",
  "tika-s0519t:338_3": "Siyā tassa paṭikkhepoti tassa aṭṭhasamāpattibrahmacariyassa siyā paṭikkhepo.",
  "tika-s0519t:338_4": "Evaṃ sati sāvasesā desanā siyā.",
  "tika-s0519t:339_0": "Tadaṅgādippahānadvayaṃ padaṭṭhānabhūtaṃ idha gaṇanūpagaṃ na hotīti “samucchedapaṭippassaddhippahānānaṃ vasenā”ti vuttaṃ.",
  "tika-s0519t:339_1": "Tathā hettha keci “tenevā”ti paṭhanti.",
  "tika-s0519t:339_2": "“Teneva brahmacariyenāti paṭhantī”ti idaṃ “saṃvarasīle ṭhito”ti ettha vuttaṃ pāḷivikappaṃ sandhāya vadati.",
  "tika-s0519t:339_3": "“Yasmā…pe…",
  "tika-s0519t:339_4": "vakkhatī”ti idaṃ pacchimapāṭhasseva yuttatāya kāraṇavacanaṃ.",
  "tika-s0519t:340_0": "Kathaṃ mantāti?",
  "tika-s0519t:340_1": "Anibbedhasabhāvattā mahaggatapuññānaṃ na nibbedhabhāgiyasuttena saṅgaho,",
  "tika-s0519t:340_2": "vāsanābhāgiyattā pana vāsanābhāgiyasutteneva saṅgahoti.",
  "tika-s0519t:340_3": "Tadupasaṅgā hi pacchimo eva pāṭho yuttataro.",
  "tika-s0519t:340_4": "Itarathā sāvasesā desanā bhaveyya.",
  "tika-s0519t:340_5": "Tenāha “na hi…pe…",
  "tika-s0519t:340_6": "desetī”ti.",
  "tika-s0519t:341_0": "Saṃkilesabhāgiyaasekkhabhāgiyānaṃ parato vakkhamānattā vuttaṃ “vakkhamānānaṃ…pe…",
  "tika-s0519t:341_1": "vasenā”ti.",
  "tika-s0519t:341_2": "“Sabbato”ti idaṃ pubbaparāpekkhaṃ.",
  "tika-s0519t:341_3": "Tassa parāpekkhatāya “sabbatobhāgena ekādasasu ṭhānesu pakkhipitvā”ti aṭṭhakathāyaṃ yojitaṃ.",
  "tika-s0519t:341_4": "Tattha padādike vicayahārapadatthe sandhāya “ekādasasu ṭhānesū”ti vuttaṃ.",
  "tika-s0519t:341_5": "Pubbapekkhatāya pana “sabbatobhāgena desanāya phalenā”tiādinā yojetabbaṃ.",
  "tika-s0519t:342_0": "Saṃkilesabhāgiyānaṃ taṇhāsaṃkilesādinā desanānayo veditabbo.",
  "tika-s0519t:342_1": "Phalaṃ apāyadukkhena manussesu dobhaggiyena.",
  "tika-s0519t:342_2": "Asekkhabhāgiyānaṃ asekkhehi sīlakkhandhādīhi desanānayo.",
  "tika-s0519t:342_3": "Phalaṃ aggaphalena ca anupādisesāya ca nibbānadhātuyā veditabbaṃ.",
  "tika-s0519t:342_4": "Itaresaṃ pāḷiyaṃ vuttameva.",
  "tika-s0519t:342_5": "Kāmarāgabyāpādauddhambhāgiyasaṃyojanaggahaṇena saṃkilesabhāgiyānaṃ,",
  "tika-s0519t:342_6": "virāgaggahaṇena asekkhaggahaṇeneva ca asekkhabhāgiyānaṃ vakkhamānattā vuttaṃ “vakkhamānānaṃ…pe…",
  "tika-s0519t:342_7": "vasenā”ti.",
  "tika-s0519t:342_8": "Padapadatthavicārayuttiniddhāraṇamukhena dhammavibhattiādivicāro kātabboti dassetuṃ pāḷiyaṃ “vicayena…pe…",
  "tika-s0519t:342_9": "tabbānī”ti vuttanti aṭṭhakathāyaṃ “vicayena…pe…",
  "tika-s0519t:342_10": "dassetī”ti vuttaṃ.",
  "tika-s0519t:343_0": "34.",
  "tika-s0519t:343_1": "Evanti iti.",
  "tika-s0519t:343_2": "Dhammeti vuttasabhāgadhamme.",
  "tika-s0519t:343_3": "Sādhāraṇāsādhāraṇabhāvehīti sāmaññavisesena visiṭṭhehi.",
  "tika-s0519t:343_4": "Dve dhammā sādhāraṇāti dve ime dhammā yehi sabhāgadhammā sādhāraṇā nāma honti.",
  "tika-s0519t:343_5": "Katame dve? Nāmaṃ,",
  "tika-s0519t:343_6": "vatthu ca.",
  "tika-s0519t:343_7": "Tattha nāmaṃ nāmapaññatti,",
  "tika-s0519t:343_8": "taṃmukheneva saddato tadatthāvagamo.",
  "tika-s0519t:343_9": "Saddena ca sāmaññarūpeneva tathārūpassa atthassa gahaṇaṃ,",
  "tika-s0519t:343_10": "na visesarūpena,",
  "tika-s0519t:343_11": "tasmā saddavacanīyā atthā sādhāraṇarūpanāmāyattagahaṇīyatāya nāmasādhāraṇā vuttā.",
  "tika-s0519t:343_12": "Vatthūti pavattiṭṭhānaṃ.",
  "tika-s0519t:343_13": "Yattha hi ye dhammā pavattanti,",
  "tika-s0519t:343_14": "tesaṃ sabbesaṃ te dhammā sādhāraṇāti pavattiṭṭhānasaṅkhātānaṃ vatthūnaṃ sādhāraṇā.",
  "tika-s0519t:343_15": "Yasmā panidaṃ dvayaṃ tesaṃ dhammānaṃ sādhāraṇabhāve pakatibhūtaṃ sabhāvabhūtaṃ,",
  "tika-s0519t:343_16": "tasmā vuttaṃ “dve dhammāti duve pakatiyo”ti.",
  "tika-s0519t:343_17": "Ekasantatipatitatāyāti samānasantatipavattiyā.",
  "tika-s0519t:343_18": "Tenāha “samānavatthukā”ti.",
  "tika-s0519t:343_19": "Dassanapahātabbānañhi yathā micchattaniyatasattā pavattiṭṭhānaṃ,",
  "tika-s0519t:343_20": "evaṃ aniyatāpīti ubhaye hi te samānavatthukā.",
  "tika-s0519t:343_21": "Esa nayo itaresupi.",
  "tika-s0519t:343_22": "Sakkāyadiṭṭhivicikicchāsīlabbataparāmāsā hi bhinnasabhāvāpete dhammā dassanena pahātabbataṃ nātivattantīti te nāmasāmaññataṃ pattā,",
  "tika-s0519t:343_23": "rūparāgādayo ca bhāvanāya pahātabbatanti āha “pahānekaṭṭhā nāmasādhāraṇā”ti.",
  "tika-s0519t:343_24": "Yathā pana “vatthūnaṃ sādhāraṇā vatthusādhāraṇā”ti ayamattho labbhati,",
  "tika-s0519t:343_25": "evaṃ “vatthunā sādhāraṇā vatthusādhāraṇā”ti ayampi attho labbhatīti dassento “sahajekaṭṭhā vatthusādhāraṇā”ti āha.",
  "tika-s0519t:343_26": "Te hi aññamaññaṃ phusanādisabhāvato bhinnāpi yasmiṃ pavattanti,",
  "tika-s0519t:343_27": "tena vatthunā sādhāraṇā nāma honti.",
  "tika-s0519t:343_28": "Ettha ca labbhamānampi kusalādināmasādhāraṇaṃ anāmasitvā vatthusādhāraṇā tāva yojitāti veditabbā.",
  "tika-s0519t:343_29": "Paṭipakkhādīhīti ādisaddena samānaphalatāsahabyatādike saṅgaṇhāti.",
  "tika-s0519t:343_30": "Sesapadesūti “puthujjanassā”tiādivākyesu. Kathaṃ?",
  "tika-s0519t:343_31": "Tattha hi puthujjanassa,",
  "tika-s0519t:343_32": "sotāpannassa ca sambhavato anāgāmino,",
  "tika-s0519t:343_33": "arahato ca asambhavatotiādinā yojetabbaṃ.",
  "tika-s0519t:344_0": "Kathaṃ te odhiso gahitāti kenākārena te “sādhāraṇā”ti vuttadhammā bhāgaso gahitā.",
  "tika-s0519t:344_1": "“Amukassa,",
  "tika-s0519t:344_2": "amukassa cā”ti ayañhettha attho.",
  "tika-s0519t:344_3": "Sāmaññabhūtā dhammā sādhāraṇā nāma,",
  "tika-s0519t:344_4": "evaṃ sante kathaṃ tesaṃ micchattaniyatāniyatādivasena vibhāgena pavattiṭṭhānatā vuccati,",
  "tika-s0519t:344_5": "na vattabbanti adhippāyo.",
  "tika-s0519t:344_6": "Atha vibhāgena taṃ vattabbaṃ,",
  "tika-s0519t:344_7": "nanu te sādhāraṇāti na vattabbamevāti?",
  "tika-s0519t:344_8": "Evaṃ sādhāraṇāti micchattaniyatānaṃ,",
  "tika-s0519t:344_9": "aniyatānanti imesaṃ ubhayesaṃyeva te dhammā sādhāraṇā. Tenāha –",
  "tika-s0519t:344_10": "“na sabbasattānaṃ sādhāraṇatāya sādhāraṇā”ti.",
  "tika-s0519t:344_11": "“Yasmā”tiādinā tattha kāraṇamāha,",
  "tika-s0519t:344_12": "tenetaṃ dasseti “keci dhammā kesañcideva dhammānaṃ sādhāraṇā honti,",
  "tika-s0519t:344_13": "aññesaṃ asādhāraṇā”ti.",
  "tika-s0519t:344_14": "Tenāha “paṭiniyatañhi tesaṃ pavattiṭṭhāna”nti.",
  "tika-s0519t:345_0": "Itarathāti aniyatapavattiṭṭhānatāya sabbesaṃ sādhāraṇā,",
  "tika-s0519t:345_1": "asādhāraṇā vā siyuṃ,",
  "tika-s0519t:345_2": "tathā sati.",
  "tika-s0519t:345_3": "Tathā vohāroti “sādhāraṇā,",
  "tika-s0519t:345_4": "asādhāraṇā”ti ca ayaṃ vohāro sāmaññā eva na bhaveyya.",
  "tika-s0519t:345_5": "Ete eva dhammāti “sādhāraṇā”ti vuttadhammā eva.",
  "tika-s0519t:345_6": "Evanti “micchattaniyatāna”ntiādinā vuttappakārena.",
  "tika-s0519t:345_7": "Niyatavisayā paricchinnappavattiṭṭhānā.",
  "tika-s0519t:345_8": "“Yopī”tiādi puggalādhiṭṭhānena vuttassevatthassa pākaṭakaraṇaṃ.",
  "tika-s0519t:345_9": "“Na hī”tiādinā anvayato,",
  "tika-s0519t:345_10": "byatirekato ca tamevatthaṃ vibhāveti.",
  "tika-s0519t:345_11": "Sesepīti “bhāvanāpahātabbā”ti evamādimhipi.",
  "tika-s0519t:346_0": "Paccattaniyatoti pāṭipuggaliko.",
  "tika-s0519t:346_1": "Itarassāti apaccattaniyatassa.",
  "tika-s0519t:346_2": "Tathāti asādhāraṇabhāvena.",
  "tika-s0519t:346_3": "Koci dhammo kañci dhammaṃ upādāya sādhāraṇopi samāno tadaññaṃ upādāya asādhāraṇopi hotīti āha “sādhāraṇāvidhuratāyā”ti.",
  "tika-s0519t:346_4": "Tenāha “taṃ taṃ upādāyā”tiādi.",
  "tika-s0519t:346_5": "Tathā hi “dhammatā”ti vuttapaṭhamamaggaṭṭhatā dīpitā,",
  "tika-s0519t:346_6": "tādisānaṃ eva anekesaṃ ariyānaṃ vasena sādhāraṇāti.",
  "tika-s0519t:346_7": "Paṭhamassāti aṭṭhamakassa.",
  "tika-s0519t:346_8": "Dutiyassāti sotāpannassa.",
  "tika-s0519t:346_9": "Puna aṭṭhamakassāti “aṭṭhamakassa,",
  "tika-s0519t:346_10": "anāgāmissa cā”ti ettha vuttaaṭṭhamakassa.",
  "tika-s0519t:346_11": "Tenāha “anāgāmimaggaṭṭhassā”ti.",
  "tika-s0519t:346_12": "Aggaphalaṭṭhato paṭṭhāya paṭilomato gaṇiyamāno paṭhamamaggaṭṭho aṭṭhamako,",
  "tika-s0519t:346_13": "maggaṭṭhatāya,",
  "tika-s0519t:346_14": "pahīyamānakilesatāya ca sabbepi maggaṭṭhā aṭṭhamakā viyāti aṭṭhamakā,",
  "tika-s0519t:346_15": "“ekacittakkhaṇato uddhaṃ na tiṭṭhatīti aṭṭhamako”ti apare niruttinayena.",
  "tika-s0519t:346_16": "“Sekkhā”ti nāmaṃ sādhāraṇanti sambandho.",
  "tika-s0519t:346_17": "Itaresūti “bhabbābhabbā”ti vuttesu anariyesu.",
  "tika-s0519t:346_18": "Tenāha pāḷiyaṃ “hīnukkaṭṭhamajjhimaṃ upādāyā”ti.",
  "tika-s0519t:347_0": "Niyāmāvakkantiyāti avakkantaniyāmatāya.",
  "tika-s0519t:347_1": "Ñāṇuttharassāti ñāṇādhikassa.",
  "tika-s0519t:347_2": "Tathāvidhapaccayasamāyogeti ñāṇavisesapaccayasamavāye.",
  "tika-s0519t:347_3": "Yathā hi ñāṇabalena dandhābhiññatā na hoti,",
  "tika-s0519t:347_4": "evaṃ paṭipadāpaṭipannopi sukhena visosīyatīti.",
  "tika-s0519t:347_5": "Sā hi sukhāpaṭipadā khippābhiññā taṃsamaṅgino ñāṇuttarattā vipassanāya padaṭṭhānanti vuttā.",
  "tika-s0519t:348_0": "Dhammato anapetā cintā dhammacintā,",
  "tika-s0519t:348_1": "yonisomanasikārena pavattitattā dhammesu cintā,",
  "tika-s0519t:348_2": "dhammo vā ñāṇaṃ,",
  "tika-s0519t:348_3": "tasmā dhammāvahā cintā dhammacintā,",
  "tika-s0519t:348_4": "cintāmayañāṇassa hetubhūtā cintāti attho.",
  "tika-s0519t:349_0": "Pāḷiyaṃ sutamayapaññāggahaṇena “ye te dhammā ādikalyāṇā…pe…",
  "tika-s0519t:349_1": "tathārūpāssa dhammā bahussutā hontī”tiādi suttapadasaṅgaho attho pariggahito,",
  "tika-s0519t:349_2": "tathā yonisomanasikāraggahaṇena “so ‘anicca’nti yoniso manasi karotī”tiādinā vutto upāyamanasikāro pariggahito.",
  "tika-s0519t:349_3": "Sammādiṭṭhiggahaṇena “sammādiṭṭhiṃ bhāveti vivekanissita”ntiādinā vuttā sammādiṭṭhi pariggahitāti dassento āha “atha kho…pe…",
  "tika-s0519t:349_4": "dassetu”nti.",
  "tika-s0519t:349_5": "Sesanti “dhammasvākkhātatā”ti evamādi.",
  "tika-s0519t:350_0": "Yassa ca pubbe attho na saṃvaṇṇito,",
  "tika-s0519t:350_1": "tattha kalyāṇamittatāya āyatanagato pasādo,",
  "tika-s0519t:350_2": "cittavūpasamo ca phalanti dassento “sappurisa…pe…",
  "tika-s0519t:350_3": "padaṭṭhāna”nti āha.",
  "tika-s0519t:350_4": "Attasammāpaṇihitattā pāpajegucchinibbidādibahulova hotīti dassento āha “attha…pe…",
  "tika-s0519t:350_5": "padaṭṭhāna”nti.",
  "tika-s0519t:350_6": "Dhammo svākkhāto ādito paṭṭhāya yāva pariyosānā sabbasampattipāripūrihetūti dassento “dhammasvākkhātatā…pe…",
  "tika-s0519t:350_7": "padaṭṭhāna”nti āha.",
  "tika-s0519t:350_8": "Kusalamūlaropanā hi samāpattipariyosānāti.",
  "tika-s0519t:350_9": "Saṅghasuṭṭhutāya saṅghassa suṭṭhubhāvāya saṅghassa sappatissatāya “suṭṭhu,",
  "tika-s0519t:350_10": "bhante”ti vacanasampaṭicchanabhāvāya.",
  "tika-s0519t:350_11": "Itaraṃ suviññeyyameva.",
  "tika-s0519t:351_0": "Vibhattihāravibhaṅgavaṇṇanā niṭṭhitā.",
  "tika-s0519t:352_0": "9. Parivattanahāravibhaṅgavaṇṇanā",
  "tika-s0519t:353_0": "35.",
  "tika-s0519t:353_1": "Sammādiṭṭhissa…pe…",
  "tika-s0519t:353_2": "nijjiṇṇā bhavatīti ettha yathā maggasammādiṭṭhivasenattho vutto,",
  "tika-s0519t:353_3": "evaṃ kammassakatākammapathasammādiṭṭhīnampi vasena attho labbhateva.",
  "tika-s0519t:353_4": "Kammapathakathā hesā.",
  "tika-s0519t:353_5": "Yathāvuttenākārenāti “avimuttāva samānā”ti,",
  "tika-s0519t:353_6": "“avimuttiya”nti ca vuttappakārena.",
  "tika-s0519t:353_7": "Micchābhinivesavasenāti asammāsambuddhaṃ eva sammāsambuddhoti,",
  "tika-s0519t:353_8": "aniyyānikaṃ eva niyyānikoti,",
  "tika-s0519t:353_9": "asantaṃ eva pana santanti,",
  "tika-s0519t:353_10": "anariyaṃ eva ariyoti viparītābhinivesavasena.",
  "tika-s0519t:353_11": "Micchādhimokkhoti ayāthāvapasādo,",
  "tika-s0519t:353_12": "ayāthāvasanniṭṭhānaṃ vā.",
  "tika-s0519t:353_13": "Uppannamoho micchāvimuttiñāṇadassananti sambandho.",
  "tika-s0519t:354_0": "36.",
  "tika-s0519t:354_1": "Vādānaṃ vā anuvādā vādānuvādā,",
  "tika-s0519t:354_2": "tesaṃ vādānaṃ upādāti attho.",
  "tika-s0519t:354_3": "Vādānupavattiyoti vādānaṃ dosānaṃ anupavattiyo.",
  "tika-s0519t:355_0": "Antadvayaparivattananti kāmasukhaattakilamathānuyogasaṅkhātassa antadvayassa paṭipakkhavasena parivattanaṃ.",
  "tika-s0519t:356_0": "Etesupi vāresūti “niyyāniko dhammo tesaṃ adhammo,",
  "tika-s0519t:356_1": "sukho tesaṃ adhammo”ti ca imesu vāresu.",
  "tika-s0519t:356_2": "Vuttanayenāti yadi attaparitāpanaṃ attano dukkhāpanaṃ dhammo,",
  "tika-s0519t:356_3": "dhammassa paṭiviruddho adhammo siyā,",
  "tika-s0519t:356_4": "dukkhassa ca sukhapaṭiviruddhanti jhānamaggaphalasukhassa,",
  "tika-s0519t:356_5": "anavajjapaccayaparibhogasukhassa ca tesaṃ adhammabhāvo āpajjatīti evaṃ vattabbā.",
  "tika-s0519t:356_6": "“Yaṃ yaṃ vā panātiādinā”ti idaṃ avasesapāṭhāmasanaṃ.",
  "tika-s0519t:356_7": "Ettha yaṃ yaṃ vā pana dhammanti yaṃ vā taṃ vā dhammaṃ,",
  "tika-s0519t:356_8": "kusalaṃ vā akusalaṃ vā iṭṭhaṃ vā aniṭṭhaṃ vāti vuttaṃ hoti.",
  "tika-s0519t:356_9": "Rocayati vā upagacchati vāti cittena rocati,",
  "tika-s0519t:356_10": "diṭṭhiyā upagacchatīti.",
  "tika-s0519t:356_11": "Tassa tassa dhammassa yo paṭipakkhoti tassa tassa rucitassa,",
  "tika-s0519t:356_12": "upagatassa vā dhammassa yo paṭipakkho nāma.",
  "tika-s0519t:356_13": "Svassa aniṭṭhato ajjhāpanno bhavatīti yo dhammo assa rucitassa,",
  "tika-s0519t:356_14": "upagatassa vā dhammassa aniṭṭhato paccanīkato abbhupagato hoti,",
  "tika-s0519t:356_15": "tena paṭipakkhena desanāya parivattanaṃ parivattano hāroti attho.",
  "tika-s0519t:356_16": "Tenāha “paṭipakkhassa lakkhaṇaṃ vibhāvetī”ti.",
  "tika-s0519t:357_0": "Parivattanahāravibhaṅgavaṇṇanā niṭṭhitā.",
  "tika-s0519t:358_0": "10. Vevacanahāravibhaṅgavaṇṇanā",
  "tika-s0519t:359_0": "37.",
  "tika-s0519t:359_1": "Aññamaññehīti aññehi aññehi.",
  "tika-s0519t:359_2": "Āyatinti paccavekkhaṇakāle.",
  "tika-s0519t:359_3": "Kathañcīti yena kenaci pakārena,",
  "tika-s0519t:359_4": "paṭhamaṃ vuttena pariyāyena appaṭivijjhanto aparena pariyāyena paṭivijjheyyāti adhippāyo.",
  "tika-s0519t:359_5": "Pariyāyavacanaṃ niddisatīti sambandho.",
  "tika-s0519t:359_6": "Evaṃ sabbattha.",
  "tika-s0519t:359_7": "Tasmiṃ khaṇeti pariyāyavacanassa vuttakkhaṇe.",
  "tika-s0519t:359_8": "Vikkhittacittānanti ārammaṇantarehi vividhakhittacittānaṃ.",
  "tika-s0519t:359_9": "Aññavihitānanti aññaṃ cintentānaṃ.",
  "tika-s0519t:359_10": "Kasmā pana aññena pariyāyena tadatthāvabodhanaṃ,",
  "tika-s0519t:359_11": "nanu tena vutte daḷhīkaraṇaṃ hotīti codanaṃ sandhāyāha “tenevā”tiādi.",
  "tika-s0519t:359_12": "Tattha tadaññesanti tehi vikkhittacittādīhi aññesaṃ,",
  "tika-s0519t:359_13": "yehi paṭhamaṃ vacanaṃ sammadeva gahitaṃ.",
  "tika-s0519t:359_14": "Tatthāti vuttavacaneneva punappunaṃ vacane.",
  "tika-s0519t:359_15": "Adhigataanvatthatāya punarutti parivajjanatthaṃ visesanabhāvena tāhi tāhi saññāhipi ayampi saddo imassatthassa vācako,",
  "tika-s0519t:359_16": "ayampi saddo imassatthassa vācakoti paññāpanehi.",
  "tika-s0519t:359_17": "Desetabbassa tassa tassa atthassa attano citte upanibandhanaṃ ṭhapanaṃ.",
  "tika-s0519t:359_18": "Tatthāti dhammaniruttipaṭisambhidāyaṃ.",
  "tika-s0519t:359_19": "Bījāvāpanaṃ hetusampādanaṃ.",
  "tika-s0519t:360_0": "Evaṃ bhagavato pariyāyadesanāyaṃ anekāni payojanāni vatvā idāni attano sammāsambuddhatāya evaṃ tathāgatā",
  "tika-s0519t:360_1": "buddhalīlāya anekehi pariyāyehi dhammaṃ desentīti dassento “kiṃ bahunā”tiādimāha.",
  "tika-s0519t:361_0": "Pāḷiyaṃ “pihā nāma yā vattamānassa atthassa patthanā”ti paccuppannavisayataṃ dassetvā puna anāgatavisayataṃ",
  "tika-s0519t:361_1": "dassetuṃ “seyyataraṃ vā”tiādi vuttanti “anāgatapaccuppannatthavisayā taṇhā pihā”ti āha.",
  "tika-s0519t:362_0": "Atthanipphattipaṭipālanāti imasmiṃ vā pade pihāya evatthavasena anāgatapaccuppannatthavisayabhāvadīpanato.",
  "tika-s0519t:363_0": "Dhammārammaṇeneva saṅgahitā “dhammārammaṇa”ntveva gahaṇaṃ gatā.",
  "tika-s0519t:363_1": "Catuvīsati padānīti ettha gehasitadomanassūpavicārādīnaṃ catunnaṃ chakkānaṃ vasena catuvīsa koṭṭhāsā.",
  "tika-s0519t:364_0": "38.",
  "tika-s0519t:364_1": "Sāyeva patthanākārena dhammanandītiādimāhāti ettha ayamattho –",
  "tika-s0519t:364_2": "sā eva patthanākārena pavattiyā āsādipariyāyena vuttā taṇhā rūpādidhammesu nandanaṭṭhena dhammanandī.",
  "tika-s0519t:364_3": "Tesaṃ eva piyāyanaṭṭhena dhammapemaṃ.",
  "tika-s0519t:364_4": "Gilitvā pariniṭṭhapetvā ṭhānato dhammajjhosānanti.",
  "tika-s0519t:365_0": "Imināpīti na kevalaṃ “paññā pajānanā”tiādiāveṇikapariyāyeneva vevacanaṃ vattabbaṃ,",
  "tika-s0519t:365_1": "atha kho iminā ādhipateyyādisādhāraṇapariyāyenapi vevacanaṃ vattabbanti attho.",
  "tika-s0519t:365_2": "Imināva nayenāti etena pariyāyavacanena.",
  "tika-s0519t:365_3": "Na hi desanatthasādhanaṃ “itipi so bhagavā”tiādipāḷinayadassananti dasseti.",
  "tika-s0519t:365_4": "Balanipphattigatotiādīsu dasasu tathāgatabalesu nipphattiṃ pāripūriṃ gato.",
  "tika-s0519t:365_5": "Sambodhipahānantarāyadesanā visesacodanāsu visāradabhāvasaṅkhātāni cattāri ñāṇāni patto adhigatoti vesārajjappatto.",
  "tika-s0519t:366_0": "Lobhajjhāsayādiajjhāsayaṃ visesena ativattoti ajjhāsayavītivatto.",
  "tika-s0519t:366_1": "Atītahetusaṅkhepādisaṅkhepavirahitatāya asaṅkhepasaṅkhātaṃ nibbānaṃ,",
  "tika-s0519t:366_2": "akuppadhammatāya guṇehi vā asaṅkhepaṃ asaṅkhyeyyaṃ gato upagatoti asaṅkhepagato.",
  "tika-s0519t:366_3": "Sesaṃ suviññeyyameva.",
  "tika-s0519t:366_4": "Uddheyyanti uddharitabbaṃ.",
  "tika-s0519t:367_0": "Dhammānussatiyaṃ evaṃ attho daṭṭhabboti sambandho.",
  "tika-s0519t:367_1": "Saṃsāradukkhato pāti,",
  "tika-s0519t:367_2": "santena sukhena rameti cāti vā pāraṃ.",
  "tika-s0519t:368_0": "Abhūtapubbattāti anuppannapubbattā,",
  "tika-s0519t:368_1": "tenassa niccataṃva vibhāveti kenaci devatopasaggādinā anupasajjanīyattā anupasaṭṭhattā.",
  "tika-s0519t:369_0": "“Duppassa”ntipi pāḷi,",
  "tika-s0519t:369_1": "duradhigamanti attho.",
  "tika-s0519t:369_2": "Guṇasobhāsurabhibhāvenāti guṇehi sobhāya,",
  "tika-s0519t:369_3": "sugandhibhāvena ca.",
  "tika-s0519t:370_0": "Yathā akkhaṇavedhī puggalo sippanipphattiyā rattandhakāratimisāya acirakkhaṇālokena atisukhumampi dūragataṃ lakkhaṃ vijjhati,",
  "tika-s0519t:370_1": "evaṃ ariyasāvako sīlasampattiyā atisukhumaṃ nibbānaṃ catusaccadhammaṃ ekapaṭivedheneva paṭivijjhatīti āha “sippañca sīlaṃ akkhaṇavedhitāyā”ti.",
  "tika-s0519t:370_2": "Lokikanti nidassanamattaṃ daṭṭhabbaṃ lokuttaradhammaolokanassāpi adhiṭṭhānabhāvato.",
  "tika-s0519t:371_0": "Vevacanahāravibhaṅgavaṇṇanā niṭṭhitā.",
  "tika-s0519t:372_0": "11. Paññattihāravibhaṅgavaṇṇanā",
  "tika-s0519t:373_0": "39.",
  "tika-s0519t:373_1": "Bhagavato sābhāvikadhammakathāyāti attano bhāvo sabhāvo,",
  "tika-s0519t:373_2": "sabhāvena nibbattā,",
  "tika-s0519t:373_3": "tato vā āgatāti sābhāvikā,",
  "tika-s0519t:373_4": "sā eva dhammakathāti sābhāvikadhammakathā,",
  "tika-s0519t:373_5": "buddhānaṃ sāmukkaṃsikadhammakathāti attho,",
  "tika-s0519t:373_6": "tāya karaṇabhūtāya dhammadesanāya anaññattepi kathādesanānaṃ upacārasiddhena bhedenevaṃ vuttaṃ,",
  "tika-s0519t:373_7": "avayavasamudāyavibhāgena vā.",
  "tika-s0519t:373_8": "Tenāha “kā ca pakatikathāya desanā?",
  "tika-s0519t:373_9": "Cattāri saccānī”ti.",
  "tika-s0519t:373_10": "Idañhi atthassa desanāya abhedopacāraṃ katvā vuttaṃ.",
  "tika-s0519t:373_11": "Tassā desanāya paññāpanā.",
  "tika-s0519t:373_12": "Ayaṃ paññattihāroti saṅkhepeneva paññattihārassa sarūpamāha.",
  "tika-s0519t:373_13": "Sāti yathāvuttadesanā.",
  "tika-s0519t:373_14": "Tathā tathāti yathā yathā saccāni desetabbāni,",
  "tika-s0519t:373_15": "tathā tathā.",
  "tika-s0519t:373_16": "Kathañcetāni desetabbāni?",
  "tika-s0519t:373_17": "Pariññeyyādippakārena.",
  "tika-s0519t:373_18": "Yathādhippetanti adhippetānurūpaṃ,",
  "tika-s0519t:373_19": "bodhaneyyabandhavānaṃ bodhanādhippāyānukūlanti attho.",
  "tika-s0519t:373_20": "Atthanti desetabbatthaṃ,",
  "tika-s0519t:373_21": "dukkhādiatthameva vā.",
  "tika-s0519t:373_22": "Nikkhipatīti patiṭṭhāpeti.",
  "tika-s0519t:373_23": "Yato “cattāro suttanikkhepā”tiādi aṭṭhakathāsu vuccati.",
  "tika-s0519t:374_0": "Tatthāti nikkhepadesanāyanti attho. Maggapakkhiyāti dukkhasaccato bahikatāti adhippāyo.",
  "tika-s0519t:375_0": "Yasmiṃ ṭhāneti yasmiṃ bhavādisaṅkhāte ṭhāne.",
  "tika-s0519t:375_1": "Yathāvuttā desanāti caturāhārapaṭibaddharāgādimukhena vaṭṭadīpanī vuttappakārā desanā.",
  "tika-s0519t:376_0": "41.",
  "tika-s0519t:376_1": "Teparivaṭṭavasenāti etthāpi “saccesū”ti yojetabbaṃ.",
  "tika-s0519t:376_2": "Pariññāpaññattīti āhāti sambandho.",
  "tika-s0519t:376_3": "Ajjhattarato,",
  "tika-s0519t:376_4": "samāhitoti padadvayena samādhānavisiṭṭhaṃ ajjhattaratatābhāvanaṃ dīpeti gocarajjhattatādīpanato.",
  "tika-s0519t:376_5": "Kevalo hi ajjhattasaddo ajjhattajjhattagocarajjhattesupi vattati.",
  "tika-s0519t:376_6": "Ajjhattaratatāvisiṭṭhañca samādhānaṃ sātisayaṃ cittaṭṭhitiṃ dīpetīti imamatthaṃ dasseti “samādhānavisiṭṭhassā”tiādinā.",
  "tika-s0519t:377_0": "Āsajjanaṭṭhenāti āsaṅganaṭṭhena.",
  "tika-s0519t:377_1": "Tathā dassananti atathābhūtassāpi bhabbarūpassa viya attano vidaṃsanaṃ.",
  "tika-s0519t:377_2": "Alakkhikoti vilakkhiko.",
  "tika-s0519t:378_0": "Kāmānanti kāmāvacaradhammānaṃ.",
  "tika-s0519t:378_1": "Rūpānanti rūpāvacaradhammānaṃ.",
  "tika-s0519t:378_2": "Nissaraṇanti kāmānaṃ rūpāvacaradhammā nissaraṇaṃ,",
  "tika-s0519t:378_3": "tesaṃ arūpāvacaradhammā nissaraṇaṃ.",
  "tika-s0519t:378_4": "Evaṃ taṃsabhāvānanti sauttarasabhāvānaṃ.",
  "tika-s0519t:378_5": "Tathāti yathā saṅkhatadhammānaṃ nissaraṇabhāvato,",
  "tika-s0519t:378_6": "kilesasamucchedakassa ariyamaggassa ārammaṇabhāvato ca attheva asaṅkhatā dhātu,",
  "tika-s0519t:378_7": "tathā vuccamānenāpi kāraṇena attheva asaṅkhatā dhātūti dasseti.",
  "tika-s0519t:378_8": "Katthaci visayeti asaṅkhatadhātuṃ sandhāya vadati.",
  "tika-s0519t:378_9": "Aviparītatthoti bhūtattho.",
  "tika-s0519t:378_10": "“Yato kho bho ayaṃ attā pañcahi kāmaguṇehi samappito samaṅgībhūto paricāreti,",
  "tika-s0519t:378_11": "ettāvatā kho bho ayaṃ attā paramadiṭṭhadhammanibbānappatto hoti,",
  "tika-s0519t:378_12": "sapakaṭṭhanibbānabhāvino”ti ca evamādīsu upacāravuttisabbhāvato.",
  "tika-s0519t:378_13": "Yathā taṃ sīhasaddoti yathā “sīho māṇavako”tiādinā māṇavakādīsu upacāravuttinā vattamāno migarāje bhūtatthavisaye diṭṭho,",
  "tika-s0519t:378_14": "evaṃ nibbānasaddopi kāmaguṇarūpajjhānasamaṅgitāsu upacāravuttiyā vattamāno katthaci visaye aviparītattho.",
  "tika-s0519t:378_15": "Yattha ca visaye aviparītattho,",
  "tika-s0519t:378_16": "sā asaṅkhatā dhātu.",
  "tika-s0519t:378_17": "Hatthatale saāmalakaṃ viya ñeyyaṃ paccakkhato passantassa ekappamāṇassa satthuvacanamevettha pamāṇanti dassento “kiṃ vā etāya yutticintāyā”tiādimāha.",
  "tika-s0519t:378_18": "“Paṭiññātassa atthassa siddhiyā pakāsanāpaññattī”ti nigamaṃ sandhāyāhāti.",
  "tika-s0519t:379_0": "Paññattihāravibhaṅgavaṇṇanā niṭṭhitā.",
  "tika-s0519t:380_0": "12. Otaraṇahāravibhaṅgavaṇṇanā",
  "tika-s0519t:381_0": "42.",
  "tika-s0519t:381_1": "Indriyehīti karaṇe karaṇavacanaṃ “maggena gacchatī”tiādīsu viya,",
  "tika-s0519t:381_2": "“pharasunā chindatī”ti evamādīsu viya ca.",
  "tika-s0519t:381_3": "Otaraṇāti anuppavesanā.",
  "tika-s0519t:382_0": "Paññākkhandhe saṅgaṇhanavasena sammāsaṅkappo viyāti yojanā.",
  "tika-s0519t:382_1": "Adhicittaanuyuttānaṃ saddahanussahanupaṭṭhānasamādahanehi saddhādīsu upakarontesu eva paññā dassanakiccaṃ sādhetīti dassento “saddhā..pe…",
  "tika-s0519t:382_2": "vuttānī”ti āha.",
  "tika-s0519t:382_3": "No ca bhavaṅgāti tesaṃ saṅkhārānaṃ pavattikāraṇatābhāvaṃ dasseti.",
  "tika-s0519t:383_0": "43. Tathā vuttoti “nissayo”ti vutto. Cetanāsīsena taṇhaṃ eva vadati cetanāsahacaraṇato.",
  "tika-s0519t:384_0": "Rattassāti maggena asamucchinnarāgassa.",
  "tika-s0519t:384_1": "Yena puggalo “ratto”ti vuccati,",
  "tika-s0519t:384_2": "tassa rāgassa sambandhinī sukhā vedanā vuttā tattha tassa anusayanato.",
  "tika-s0519t:384_3": "Tenāha “sukhāya…pe…",
  "tika-s0519t:384_4": "vutta”nti.",
  "tika-s0519t:384_5": "Esa nayo sesesupi.",
  "tika-s0519t:384_6": "Tenāha “tathā”tiādi.",
  "tika-s0519t:385_0": "Tāni eva indriyānīti sukhasomanassupekkhindriyāni.",
  "tika-s0519t:385_1": "“Saṅkhārapariyāpannānī”ti vacanaṃ sandhāyāha “idha vedanāsīsena cetanā vuttā”ti.",
  "tika-s0519t:385_2": "Na hi vedanā saṅkhārakkhandhapariyāpannā hoti. Taṇhāya,",
  "tika-s0519t:385_3": "diṭṭhiyāti ca upayoge karaṇavacananti dassento “taṇhāyā”tiādimāha.",
  "tika-s0519t:385_4": "Idāni upayogavaseneva “taṇhāyā”tiādīnaṃ atthaṃ dassetuṃ “yathā vā”tiādimāha.",
  "tika-s0519t:385_5": "Tattha sesadhammānanti taṇhāvajjitaavisiṭṭhadhammānaṃ.",
  "tika-s0519t:385_6": "Taṇhāya nissayabhāveti yadā taṇhā tesaṃ nissayo hoti.",
  "tika-s0519t:386_0": "Taṇhāya sesadhammānaṃ paccayabhāveti yadā sesadhammā taṇhāpaccayā honti.",
  "tika-s0519t:386_1": "“Karajakāyasannissitā”ti iminā vedanādikkhandhattayanissitāpi gahitā kāyappassaddhibhāvato.",
  "tika-s0519t:386_2": "Kāraṇabhāvanti paramparahetubhāvaṃ.",
  "tika-s0519t:386_3": "Taṇhādiṭṭhiupayenāti diṭṭhiupayena ca diṭṭhisahagatataṇhāupayena ca.",
  "tika-s0519t:387_0": "“Āgatīti idhāgati,",
  "tika-s0519t:387_1": "gatīti peccabhavo”ti padadvayena vuttamevatthaṃ pākaṭataraṃ kātuṃ pāḷiyaṃ “āgatigatīpi na bhavantī”ti vuttaṃ.",
  "tika-s0519t:387_2": "Idha huranti dvārārammaṇadhammā dassitā āsannadūrabhāvehi dvārārammaṇehi vinivattetvā gahitattā.",
  "tika-s0519t:387_3": "Idha dvārappavattadhammā “ubhayamantarenā”ti padassa atthabhāvena vuttā.",
  "tika-s0519t:387_4": "Catubyūhahāre pana anindriyabaddharūpadhammā tathā vuttā.",
  "tika-s0519t:387_5": "Kāraṇabhūtena anantarapaccayabhūtena,",
  "tika-s0519t:387_6": "upanissayapaccayabhūtena ca.",
  "tika-s0519t:387_7": "Ye dhammā upādāya “attā”ti samaññā,",
  "tika-s0519t:387_8": "tesaṃ viññāṇādidhammānaṃ abhāvena anuppādadhammataṃ āpāditattāti attho.",
  "tika-s0519t:387_9": "“Anissitassa calitaṃ natthī”tiādinā paṭilomato paccayabhāvo dassitoti dassento pāḷiyaṃ “esevanto dukkhassāti",
  "tika-s0519t:387_10": "paṭiccasamuppādo”ti vatvā nanu “avijjāpaccayā saṅkhārā”tiādiko paṭiccasamuppādoti codanaṃ sandhāya yathāvuttassa",
  "tika-s0519t:387_11": "paṭiccasamuppādabhāvaṃ dassetuṃ “so duvidho”tiādinā lokiyalokuttaravasena paṭiccasamuppādo vibhatto.",
  "tika-s0519t:387_12": "Tadatthatāyāti vītarāgavimuttiatthatāya.",
  "tika-s0519t:387_13": "Tabbhāvanti lokuttarapaṭiccasamuppādabhāvaṃ.",
  "tika-s0519t:388_0": "Otaraṇahāravibhaṅgavaṇṇanā niṭṭhitā.",
  "tika-s0519t:389_0": "13. Sodhanahāravibhaṅgavaṇṇanā",
  "tika-s0519t:390_0": "45.",
  "tika-s0519t:390_1": "Sodheti nāmāti pucchitamatthaṃ hatthatale ṭhapitaāmalakaṃ viya paccakkhato dassento niggumbaṃ nijjaṭaṃ",
  "tika-s0519t:390_2": "katvā vivaranto tabbisayaaññāṇasaṃsayādimalāpanayanena sodheti,",
  "tika-s0519t:390_3": "evaṃ sodhento ca padassa atthena abhedopacāraṃ katvā “padaṃ sodheti”cceva vuccati.",
  "tika-s0519t:390_4": "Tenāha “padaṃ sodheti nāmā”ti.",
  "tika-s0519t:390_5": "Pucchāya vissajjanamevettha sodhananti āha “tadatthassa vissajjanato”ti.",
  "tika-s0519t:390_6": "Ārabhīyatīti ārambho,",
  "tika-s0519t:390_7": "desanāya pakāsiyamāno attho.",
  "tika-s0519t:390_8": "Tenāha “na tāva…pe…",
  "tika-s0519t:390_9": "pabodhitattā”ti.",
  "tika-s0519t:390_10": "Idha sodhanaṃ nāma paṭicchannarūpassa atthassa desanānubhāvena vivaṭabhāvakaraṇanti tamatthaṃ upamāya vibhāvetuṃ “aññāṇapakkhandāna”ntiādi vuttaṃ.",
  "tika-s0519t:391_0": "Sodhanahāravibhaṅgavaṇṇanā niṭṭhitā.",
  "tika-s0519t:392_0": "14. Adhiṭṭhānahāravibhaṅgavaṇṇanā",
  "tika-s0519t:393_0": "46.",
  "tika-s0519t:393_1": "Dhārayitabbāti upadhāretabbā,",
  "tika-s0519t:393_2": "upalakkhitabbāti attho.",
  "tika-s0519t:393_3": "Vuttameva “sāmaññavisesakappanāya vohārabhāvena anavaṭṭhānato”tiādinā.",
  "tika-s0519t:394_0": "Taṃ taṃ phalanti nirayādiṃ taṃ taṃ phalaṃ.",
  "tika-s0519t:394_1": "Añcitāti gatā.",
  "tika-s0519t:394_2": "Yonīti ekajāti.",
  "tika-s0519t:394_3": "Samānavasena missībhavati etāyāti hi yoni, upapatti.",
  "tika-s0519t:394_4": "Peccāti maritvā.",
  "tika-s0519t:394_5": "Ussannatāyāti vitakkabahulatāya.",
  "tika-s0519t:394_6": "“Ussannattā”tipi vadanti.",
  "tika-s0519t:394_7": "Sassatādīhi vā ussannattā.",
  "tika-s0519t:394_8": "Asurajātiyā nibbattāpanako asurajātinibbattanako.",
  "tika-s0519t:395_0": "Saṅkhāti paññā. Paññāpadhānā ca bhāvanāti āha “paṭisaṅkhāya paṭipakkhabhāvanāyā”ti.",
  "tika-s0519t:396_0": "47.",
  "tika-s0519t:396_1": "Patthaṭabhāvena pathavī.",
  "tika-s0519t:396_2": "Sabhāvadhāraṇaṭṭhena,",
  "tika-s0519t:396_3": "nissattanijjīvaṭṭhena ca dhātu. Āpīyati,",
  "tika-s0519t:396_4": "appāyatīti vā āpo.",
  "tika-s0519t:396_5": "Tejanavasena tikkhatāvasena,",
  "tika-s0519t:396_6": "dahanavasena vā tejo.",
  "tika-s0519t:396_7": "Vāyanavasena vegagamanavasena,",
  "tika-s0519t:396_8": "samudīraṇavasena vā vāyo.",
  "tika-s0519t:396_9": "Vīsati ākārāti kesādayo vīsati koṭṭhāsā,",
  "tika-s0519t:396_10": "pakārā vā.",
  "tika-s0519t:396_11": "Kakkhaḷalakkhaṇādhikatāya kesādī kakkhaḷalakkhaṇā vuttā.",
  "tika-s0519t:397_0": "Pāṭiyekko pathavīdhātukoṭṭhāsoti pathavīkoṭṭhāsamatto,",
  "tika-s0519t:397_1": "attasuññadhammamattoti attho.",
  "tika-s0519t:397_2": "Santappatīti ettha sarīrapakatimatikkamitvā uṇhabhāvo santāpo,",
  "tika-s0519t:397_3": "sarīradahanavasena pavatto mahādāho,",
  "tika-s0519t:397_4": "ayametesaṃ viseso.",
  "tika-s0519t:397_5": "Yena ca jīrīyatīti ekāhikādijarārogena jarīyatīti ca attho yujjati.",
  "tika-s0519t:397_6": "“Satavāraṃ tāpetvā tāpetvā udake pakkhipitvā uddhaṭasappi satadhotasappī”ti vadanti.",
  "tika-s0519t:397_7": "Rasarudhiramaṃsamedanhāruaṭṭhiaṭṭhimiñjā rasādayo.",
  "tika-s0519t:397_8": "Keci nhāruṃ apanetvā sukkaṃ sattamaṃ dhātuṃ vadanti.",
  "tika-s0519t:397_9": "Vivekanti visuṃbhāvaṃ,",
  "tika-s0519t:397_10": "visadisabhāvanti attho.",
  "tika-s0519t:397_11": "Vatthusaṅkhāto hi āhāro pariṇāmaṃ gacchanto pāṇabhakkhagahaṇipadaniya muttakarīsabhāvehi viya attanāpi",
  "tika-s0519t:397_12": "visadisarasasaṅkhātaṃ visuṃbhāvaṃ nibbattento tabbhāvaṃ gacchatīti vuccati,",
  "tika-s0519t:397_13": "tathā rasādayopi rudhirādikoṭṭhāsaṃ.",
  "tika-s0519t:397_14": "Tenāha “rasādibhāvena vivekaṃ gacchatī”ti.",
  "tika-s0519t:398_0": "Sabhāvalakkhaṇatoti asucibhāvena lakkhitabbato.",
  "tika-s0519t:399_0": "48.",
  "tika-s0519t:399_1": "Yāthāvasarasalakkhaṇanti rasitabboti raso,",
  "tika-s0519t:399_2": "paṭivijjhitabbo sabhāvo,",
  "tika-s0519t:399_3": "attano raso saraso,",
  "tika-s0519t:399_4": "yāthāvo saraso,",
  "tika-s0519t:399_5": "yāthāvasaraso yāthāvasaraso eva lakkhitabbattā lakkhaṇanti yāthāvasarasalakkhaṇaṃ.",
  "tika-s0519t:399_6": "Atha vā yāthāvasarasalakkhaṇanti aviparītaṃ attano pavattisaṅkhātaṃ kiccañceva pīḷanasaṅkhātaṃ lakkhaṇañca.",
  "tika-s0519t:399_7": "“Idaṃ kiccaṃ,",
  "tika-s0519t:399_8": "idaṃ lakkhaṇa”nti avijjāhetu ñātuṃ na sakkoti,",
  "tika-s0519t:399_9": "tabbisayañāṇuppattiṃ nivārentī chādetvā pariyonandhitvā tiṭṭhatīti vuttā.",
  "tika-s0519t:399_10": "Tena vuttaṃ “jānituṃ paṭivijjhituṃ na detī”ti.",
  "tika-s0519t:399_11": "Tayidamassā kiccanti kiccato kathitā.",
  "tika-s0519t:399_12": "Kathitāti ca vuttā,",
  "tika-s0519t:399_13": "yato ca avijjā asampaṭivedharasāti vuccati.",
  "tika-s0519t:399_14": "Jāyati etthāti jāti,",
  "tika-s0519t:399_15": "uppattiṭṭhānaṃ.",
  "tika-s0519t:399_16": "Yadipi nirodhamagge avijjā ārammaṇaṃ na karoti,",
  "tika-s0519t:399_17": "te pana jānitukāmassa tappaṭicchādanavasena anirodhamaggesu nirodhamaggaggahaṇassa kāraṇabhāvena pavattamānā tattha uppajjatīti vuccati,",
  "tika-s0519t:399_18": "tesampi avijjāya uppattiṭṭhānatā hoti,",
  "tika-s0519t:399_19": "itaresaṃ ārammaṇabhāvena cāti.",
  "tika-s0519t:400_0": "Atthānatthanti hitāhitaṃ.",
  "tika-s0519t:400_1": "Sammohavinodaniyaṃ pana “atthattha”nti vuttaṃ,",
  "tika-s0519t:400_2": "tattha attho eva atthatthoti atthassa aviparītatādassanatthaṃ dutiyena atthasaddena visesanaṃ.",
  "tika-s0519t:400_3": "Na hi ñāṇaṃ anatthe “attho”ti gaṇhātīti.",
  "tika-s0519t:400_4": "Kāraṇākāraṇanti etthāpi evaṃ daṭṭhabbaṃ.",
  "tika-s0519t:400_5": "Atthatthanti vā āmeḍitavacanaṃ sabbesaṃ atthānaṃ pākaṭakaraṇabhāvappakāsanatthaṃ,",
  "tika-s0519t:400_6": "phalaṃ phalanti attho,",
  "tika-s0519t:400_7": "hitapariyāyepi eseva nayo.",
  "tika-s0519t:400_8": "Nti atthānatthādikaṃ.",
  "tika-s0519t:400_9": "Ākāranti atthādikāraṇameva.",
  "tika-s0519t:401_0": "Paṭividdhassa puna avekkhanā paccavekkhaṇā.",
  "tika-s0519t:401_1": "Ducintitacintitādilakkhaṇassa bālassa bhāvo bālyaṃ.",
  "tika-s0519t:401_2": "Sampajānātīti samaṃ pakārehi jānāti.",
  "tika-s0519t:401_3": "Balavamoho pamoho.",
  "tika-s0519t:401_4": "Samantato mohanaṃ sammoho.",
  "tika-s0519t:401_5": "Duggatigāmikammassa visesapaccayattā avindiyaṃ.",
  "tika-s0519t:401_6": "Vindatīti labhati.",
  "tika-s0519t:401_7": "Anavajjadhammānaṃ vijjā viya visesapaccayo na hotīti vindiyaṃ na vindati.",
  "tika-s0519t:401_8": "Ayaṃ avijjāya vemattatāti ayaṃ “dukkhe aññāṇa”ntiādinā kiccajātilakkhaṇehi vutto avijjāya aviseso.",
  "tika-s0519t:401_9": "Vijjātiādīnaṃ vuttanayānasārena attho veditabbo.",
  "tika-s0519t:402_0": "Pāsāṇasakkharavālikāvirahitā bhūmi saṇhāti “saṇhaṭṭhenā”ti vuttaṃ.",
  "tika-s0519t:403_0": "Tattakameva kālanti pañcakappasatāni.",
  "tika-s0519t:403_1": "Vibhūtaṃ samattikkantaṃ rūpasaññāsaṅkhātaṃ rūpaṃ etāyāti vibhūtarūpaṃ,",
  "tika-s0519t:403_2": "samāpattinti padattho.",
  "tika-s0519t:403_3": "Na hi kāci arūpasamāpatti rūpasaññāsahagatā pavattīti.",
  "tika-s0519t:403_4": "Nirodhasamāpattiyaṃ vattabbameva natthi,",
  "tika-s0519t:403_5": "tattha nevasaññānāsaññāyatanasamāpattiyā visuṃ gahitattā vuttaṃ “sesāruppasamāpattiyo”ti.",
  "tika-s0519t:404_0": "Damathaṃ anupagacchanto duṭṭhasso khaluṅkasso. Uttaridamathāyāti ariyamaggadamathāya.",
  "tika-s0519t:405_0": "Itaroti dukkhāpaṭipado khippābhiñño,",
  "tika-s0519t:405_1": "sukhāpaṭipado ca khippābhiñño.",
  "tika-s0519t:405_2": "Ubhayatobhāgehīti rūpakāyanāmakāyabhāgehi.",
  "tika-s0519t:405_3": "Ubhayatoti vikkhambhanasamucchedavimuttivasena.",
  "tika-s0519t:406_0": "Anekopīti sabhāvena anekopi. Ekasaddābhidheyyatāyāti sāmaññasaddābhidheyyatāya.",
  "tika-s0519t:407_0": "Adhiṭṭhānahāravibhaṅgavaṇṇanā niṭṭhitā.",
  "tika-s0519t:408_0": "15. Parikkhārahāravibhaṅgavaṇṇanā",
  "tika-s0519t:409_0": "49.",
  "tika-s0519t:409_1": "“Hinotī”ti padassa atthaṃ dassento “kāraṇabhāvaṃ gacchatī”ti āha anekatthattā dhātūnaṃ.",
  "tika-s0519t:409_2": "Etīti āgacchati,",
  "tika-s0519t:409_3": "uppajjatīti attho.",
  "tika-s0519t:410_0": "Avijjāyapi hetubhāveti ettha avijjā anantarāya avijjāya anantarasamanantarūpanissayanatthivigatāsevanapaccayehi,",
  "tika-s0519t:410_1": "anantarāya pana sahajātāya sahajātaaññamaññanissayasampayuttaatthiavigatahetupaccayehi,",
  "tika-s0519t:410_2": "asahajātāya upanissayakoṭiyā eva paccayo hotīti veditabbaṃ.",
  "tika-s0519t:410_3": "Attano phalaṃ karotīti kāraṇanti āha “kāraṇabhāvo ca phalāpekkhāyā”ti.",
  "tika-s0519t:411_0": "Nibbattiattho phalattho phalasaṅkhāto attho.",
  "tika-s0519t:412_0": "Yo sabhāvoti puññādiabhisaṅkhārānaṃ yo abhisaṅkharaṇasabhāvo, so hetu.",
  "tika-s0519t:412_1": "Sesapadesūti viññāṇādipadesu.",
  "tika-s0519t:412_2": "Yathāvuttappabhedoti “asādhāraṇalakkhaṇo hetū”tiādinā vuttappabhedo.",
  "tika-s0519t:412_3": "Yo koci paccayoti janakādibhedaṃ yaṃ kiñci kāraṇaṃ.",
  "tika-s0519t:412_4": "Abhisaṅkharaṇatoti paccakkhato,",
  "tika-s0519t:412_5": "paramparāya ca nibbattanato.",
  "tika-s0519t:413_0": "Parikkhārahāravibhaṅgavaṇṇanā niṭṭhitā.",
  "tika-s0519t:414_0": "16. Samāropanahāravibhaṅgavaṇṇanā",
  "tika-s0519t:415_0": "50.",
  "tika-s0519t:415_1": "Suttena gahiteti sutte vutte.",
  "tika-s0519t:415_2": "Padaṭṭhānaggahaṇaṃ adhiṭṭhānavisayadassanatthaṃ,",
  "tika-s0519t:415_3": "vevacanaggahaṇaṃ adhivacanavibhāgadassanatthanti yojanā.",
  "tika-s0519t:415_4": "Visayādhiṭṭhānabhāvatoti visayasaṅkhātapavattiṭṭhānabhāvato.",
  "tika-s0519t:415_5": "Vanīyatīti bhajīyati.",
  "tika-s0519t:415_6": "Vanatīti bhajati sevati.",
  "tika-s0519t:415_7": "Vanuteti yācati,",
  "tika-s0519t:415_8": "patthetīti attho.",
  "tika-s0519t:415_9": "Pañca kāmaguṇā kāmataṇhāya kāraṇaṃ hoti ārammaṇapaccayatāya.",
  "tika-s0519t:415_10": "Nimittaggāho anubyañjanaggāhassa kāraṇaṃ hoti upanissayatāyāti evaṃ sesesupi yathārahaṃ kāraṇatā vattabbā.",
  "tika-s0519t:416_0": "51.",
  "tika-s0519t:416_1": "“Kāye kāyānupassī viharāhī”tiādīsu yaṃ vattabbaṃ,",
  "tika-s0519t:416_2": "taṃ heṭṭhā lakkhaṇahāravibhaṅgavaṇṇanāyaṃ vuttanayeneva veditabbaṃ.",
  "tika-s0519t:416_3": "Ayaṃ pana viseso –",
  "tika-s0519t:416_4": "rūpadhammapariññāyāti rūpūpikaviññāṇaṭṭhitipariññāya.",
  "tika-s0519t:417_0": "“Dukkha”nti passantī sā vedanānupassanāti yojetabbaṃ.",
  "tika-s0519t:417_1": "Vedanāhetupariññāyāti phassapariññāya.",
  "tika-s0519t:417_2": "“Vedanāvasenā”ti padena attanā uppāditadukkhavasena.",
  "tika-s0519t:417_3": "Vedanāpariññāyāti vedanūpikaviññāṇaṭṭhitipariññāya.",
  "tika-s0519t:417_4": "Niccābhinivesapaṭipakkhato aniccānupassanāyāti adhippāyo.",
  "tika-s0519t:417_5": "Niccasaññānimittassāti niccasaññāhetukassa.",
  "tika-s0519t:417_6": "Saññāpariññāyāti saññūpikaviññāṇaṭṭhitipariññāya.",
  "tika-s0519t:417_7": "Paṭhamamaggavajjhattā agatigamanassa vuttaṃ “diṭṭhābhinivesassa…pe…",
  "tika-s0519t:417_8": "agatigamanassa cā”ti.",
  "tika-s0519t:418_0": "Saṅkhārapariññāyāti saṅkhārūpikaviññāṇaṭṭhitipariññāya.",
  "tika-s0519t:419_0": "Samāropanahāravibhaṅgavaṇṇanā niṭṭhitā.",
  "tika-s0519t:420_0": "Niṭṭhitā ca hāravibhaṅgavaṇṇanā.",
  "tika-s0519t:421_0": "1. Desanāhārasampātavaṇṇanā",
  "tika-s0519t:422_0": "“Eva”ntiādi hārasampātadesanāya sambandhadassanaṃ.",
  "tika-s0519t:422_1": "Tattha purimena upamādvayena suparikammakatamaṇikoṭṭimasadisī,",
  "tika-s0519t:422_2": "suviracitajambunadābharaṇasadisī ca pāḷi.",
  "tika-s0519t:422_3": "Tattha katanānāvaṇṇapupphūpahārasadisī,",
  "tika-s0519t:422_4": "vividharaṃsijālāsamujjalabaddhanānāratanāvalisadisī ca hāravibhaṅgadesanāti dasseti.",
  "tika-s0519t:422_5": "Pacchimena tassa paṇītamahārahe jaṭāhi saddhiṃ dukkaratarataṃ dīpeti.",
  "tika-s0519t:422_6": "Yāyaṃ gāthā vuttāti yojanā.",
  "tika-s0519t:423_0": "52.",
  "tika-s0519t:423_1": "Yasmāyaṃ hāravibhaṅgavāro nappayojeti yathāvuttena kāraṇena,",
  "tika-s0519t:423_2": "tasmā sā hāravibhaṅgavārassa ādimhi na paccāmaṭṭhāti adhippāyo.",
  "tika-s0519t:423_3": "Hārasampātavāro pana taṃ payojetīti yasmā pana hārasampātavāro taṃ gāthaṃ payojeti yathāvutteneva kāraṇena,",
  "tika-s0519t:423_4": "tasmā “soḷasa…pe…",
  "tika-s0519t:423_5": "āhā”ti āha.",
  "tika-s0519t:423_6": "Yojanānayadassananti yojanāya nayadassanaṃ.",
  "tika-s0519t:424_0": "Tenāti “taṃ maccuno pada”nti vacanena.",
  "tika-s0519t:424_1": "Sabbaṃ vipallāsanti dvādasavidhampi vipallāsaṃ.",
  "tika-s0519t:424_2": "Sāmaññassa…pe…",
  "tika-s0519t:424_3": "voharīyati yattha patiṭṭhitaṃ sāmaññaṃ,",
  "tika-s0519t:424_4": "so viseso.",
  "tika-s0519t:424_5": "Atthato pana saññādayo eva rūpādivisayaṃ viparītākārena gaṇhante vipallāsoti dassento “saññāvipallāso”tiādimāha.",
  "tika-s0519t:425_0": "Indajālādivasena maṇiādiākārena upaṭṭhahante upādānakkhandhapañcake ahaṃmamādikāraṇatāya niruttinayena",
  "tika-s0519t:425_1": "“attā”ti vuccamāno taṃbuddhivohārappavattinimittatāya attabhāvo sukhādīnaṃ vatthutāya “attabhāvavatthū”ti",
  "tika-s0519t:425_2": "pavuccatīti āha “tehī”tiādi.",
  "tika-s0519t:425_3": "Tesanti upādānakkhandhānaṃ.",
  "tika-s0519t:425_4": "Vipallāsānaṃ pavattiākāro “asubhe subha”ntiādi.",
  "tika-s0519t:425_5": "Visayo kāyavedanācittadhammā.",
  "tika-s0519t:425_6": "Avijjā ca…pe…",
  "tika-s0519t:425_7": "eva sammohapubbakattā sabbavipallāsānaṃ. Ca-",
  "tika-s0519t:425_8": "saddo subhasukhasaññānanti etthāpi ānetvā yojetabbo.",
  "tika-s0519t:426_0": "Tatthāyaṃ yojanā –",
  "tika-s0519t:426_1": "“avijjā ca subhasukhasaññānaṃ paccayo eva,",
  "tika-s0519t:426_2": "na taṇhā eva,",
  "tika-s0519t:426_3": "avijjā subhasukhasaññānañca paccayo,",
  "tika-s0519t:426_4": "na niccaattasaññānaṃ evā”ti.",
  "tika-s0519t:426_5": "Evaṃ santepi purimānaṃ dvinnaṃ viparītasaññānaṃ taṇhā,",
  "tika-s0519t:426_6": "pacchimānaṃ avijjā visesapaccayoti dassento āha “tathāpī”tiādi.",
  "tika-s0519t:426_7": "Avijjāsīsena cettha diṭṭhiyā gahaṇaṃ veditabbaṃ.",
  "tika-s0519t:426_8": "Tenāha “diṭṭhinivutaṃ citta”nti,",
  "tika-s0519t:426_9": "“yo diṭṭhivipallāso”ti ca ādi,",
  "tika-s0519t:426_10": "yathā ca avijjāsīsena diṭṭhiyā gahaṇaṃ,",
  "tika-s0519t:426_11": "evaṃ diṭṭhisīsena avijjāyapi gahaṇaṃ siyāti āha “diṭṭhisīsena avijjā vuttā”ti.",
  "tika-s0519t:426_12": "Taṇhāvijjāsu subhasukhasaññānaṃ yathā taṇhā visesapaccayo,",
  "tika-s0519t:426_13": "na evaṃ avijjā.",
  "tika-s0519t:426_14": "Niccaattasaññānaṃ pana yathā avijjā visesapaccayo,",
  "tika-s0519t:426_15": "na tathā taṇhāti dassento “moho visesapaccayo”ti āha.",
  "tika-s0519t:427_0": "Pacchimānaṃ dvinnaṃ…pe…",
  "tika-s0519t:427_1": "hotīti atītaṃse taṇhābhinivesassa balavabhāvābhāvato.",
  "tika-s0519t:427_2": "Teneva hi “so atītaṃ rūpaṃ attato samanupassati”cceva vuttaṃ,",
  "tika-s0519t:427_3": "na “abhinandatī”ti.",
  "tika-s0519t:427_4": "Taṇhāvipallāsoti taṇhaṃ upanissāya pavatto vipallāso,",
  "tika-s0519t:427_5": "na hi taṇhā sayaṃ vipallāso.",
  "tika-s0519t:427_6": "Tenāha “taṇhāmūlako vipallāso”ti.",
  "tika-s0519t:427_7": "Diṭṭhābhinandanavasenāti taṇhupanissayadiṭṭhābhinandanavasena,",
  "tika-s0519t:427_8": "yato so “taṇhāvipallāso”ti vutto.",
  "tika-s0519t:427_9": "Etenāti “yo taṇhāvipallāso”tiādipāṭhena.",
  "tika-s0519t:427_10": "Soḷasa saññīvādā,",
  "tika-s0519t:427_11": "aṭṭha asaññīvādā,",
  "tika-s0519t:427_12": "aṭṭha nevasaññīnāsaññīvādā,",
  "tika-s0519t:427_13": "pañca paramadiṭṭhadhammanibbānavādā ca,",
  "tika-s0519t:427_14": "yathā attano gatāya,",
  "tika-s0519t:427_15": "nibbānappattiyā ca parikappavasena subhasukhākāraggāhino,",
  "tika-s0519t:427_16": "na evaṃ satta ucchedavādāti āha “yebhuyyenā”ti.",
  "tika-s0519t:427_17": "Paṭipakkhavasenapīti visuddhivasenapi.",
  "tika-s0519t:427_18": "Yāva hi upakkilesā,",
  "tika-s0519t:427_19": "tāva cittaṃ na visujjhateva.",
  "tika-s0519t:427_20": "Yadā ca te pahīnā,",
  "tika-s0519t:427_21": "tadā visuddhameva.",
  "tika-s0519t:427_22": "Tenāha “na hī”tiādi.",
  "tika-s0519t:427_23": "“Arakkhitena cittenā”ti pāḷiṃ nikkhipitvā vipallāsamukheneva desanāya niddhāriyamānattā vuttaṃ “yathānusandhināva gāthaṃ niṭṭhapetu”nti.",
  "tika-s0519t:428_0": "Mārassāti kilesamārassa.",
  "tika-s0519t:428_1": "Tassa hi vase ṭhito sesamārānaṃ hatthagato evāti.",
  "tika-s0519t:428_2": "Tenāha “kilesamāraggahaṇenevā”tiādi.",
  "tika-s0519t:429_0": "Mārabandhananti sattamārapakkhe mārassa bandhananti mārabandhanaṃ.",
  "tika-s0519t:429_1": "So hi kilesabandhanabhūte attano samārakaparise maññati.",
  "tika-s0519t:429_2": "Tena vuttaṃ “antali…pe…",
  "tika-s0519t:429_3": "mokkhasī”ti.",
  "tika-s0519t:429_4": "Itaramārapakkhe mārova bandhananti mārabandhanaṃ.",
  "tika-s0519t:429_5": "Visaṅkhāro nibbānaṃ.",
  "tika-s0519t:430_0": "Mohasampayogato cittaṃ “mūḷha”nti vuttanti rattaduṭṭhānampi mūḷhatāya sabbhāve “mūḷha”nti visuṃ vacanaṃ",
  "tika-s0519t:430_1": "āveṇikamohavasena vuttanti dassento “dvinnaṃ momūhacittuppādānaṃ vasenā”ti āha.",
  "tika-s0519t:430_2": "Evanti evaṃ rāgādiakusalappattiyā kusalabhaṇḍacchedanato arakkhitaṃ cittaṃ hoti,",
  "tika-s0519t:430_3": "sabbopi micchābhiniveso ettheva saṅgahaṃ samosaraṇaṃ gacchatīti āha “micchādiṭṭhi …pe…",
  "tika-s0519t:430_4": "veditabba”nti.",
  "tika-s0519t:430_5": "Sabbepīti “arakkhitaṃ,",
  "tika-s0519t:430_6": "micchādiṭṭhihataṃ,",
  "tika-s0519t:430_7": "thinamiddhābhibhūta”nti tīhipi padehi vuttadhammā.",
  "tika-s0519t:431_0": "Cakkhunāti dvārena.",
  "tika-s0519t:431_1": "Rūpanti visabhāgavatthusannissitaṃ rūpāyatanaṃ.",
  "tika-s0519t:431_2": "Nimittaggāhīti “itthī”ti vā puriso”ti vā “subha”nti vā “asubha”nti vā parikappitanimittaṃ gaṇhāti,",
  "tika-s0519t:431_3": "tassa vā gahaṇasīlo.",
  "tika-s0519t:431_4": "Anubyañjanaggāhīti hatthapādahasitakathitādippabhede kilesānaṃ anu anu byañjanato anubyañjanasaññite ākāre gaṇhāti,",
  "tika-s0519t:431_5": "tesaṃ vā gahaṇasīlo.",
  "tika-s0519t:431_6": "Yatvādhikaraṇanti yaṃ nimittaṃ,",
  "tika-s0519t:431_7": "nimittānubyañjanaggahaṇanimittanti attho.",
  "tika-s0519t:431_8": "Evaṃ “cakkhundriyaṃ asaṃvutaṃ viharanta”nti,",
  "tika-s0519t:431_9": "yo “nimittaggāhī,",
  "tika-s0519t:431_10": "anubyañjanaggāhī”ti ca vutto puggalo,",
  "tika-s0519t:431_11": "tamenaṃ cakkhundriyaṃ cakkhudvāraṃ asaṃvutaṃ satikavāṭena apihitaṃ katvā vattantaṃ,",
  "tika-s0519t:431_12": "tassa ca rūpassa iṭṭhākāraggahaṇe abhijjhā,",
  "tika-s0519t:431_13": "aniṭṭhākāraggahaṇe domanassaṃ,",
  "tika-s0519t:431_14": "asamapekkhane moho micchābhinivese micchādiṭṭhīti evaṃ abhijjhābyāpādā,",
  "tika-s0519t:431_15": "aññe ca lāmakaṭṭhena pāpakā akosallasambhūtaṭṭhena akusalā dhammā anvāssaveyyuṃ anu anu pavatteyyuṃ.",
  "tika-s0519t:432_0": "Tassa saṃvarāya na paṭipajjatīti tassa cakkhudvārassa saṃvarāya satikavāṭena pidahanatthaṃ na paṭipajjati.",
  "tika-s0519t:432_1": "Sā pana appaṭipatti cakkhundriyassa anārakkhāsaṃvarassa anuppādoti dassento “na rakkhati…pe…",
  "tika-s0519t:432_2": "āpajjatī”ti āha.",
  "tika-s0519t:432_3": "Javane uppajjamānopi hi asaṃvaro tena dvārena pavattanato “cakkhundriyāsaṃvaro”tveva vuccatīti.",
  "tika-s0519t:432_4": "Sesadvāresupi vuttanayeneva attho veditabbo.",
  "tika-s0519t:432_5": "“Pubbantakappanavasena cā”tiādinā saṅkhepato vuttamatthaṃ vitthārato dassento “saṅkhepato ca vitthāro",
  "tika-s0519t:432_6": "añño”ti katvā taṃ samuccinanto “yā ca kho imā”tiādimāha.",
  "tika-s0519t:433_0": "Yathāvuttā akusalā dhammāti dvādasa akusalacittuppādadhammā,",
  "tika-s0519t:433_1": "tesaṃ vatthūni vā.",
  "tika-s0519t:433_2": "Te hi samudayavajjā pañcupādānakkhandhā.",
  "tika-s0519t:433_3": "“Eva”nti iminā nettipāḷiyaṃ,",
  "tika-s0519t:433_4": "aṭṭhakathāyañca niddhāritappakārena.",
  "tika-s0519t:433_5": "Idhāti imissaṃ “arakkhitena cittenā”ti gāthāyaṃ.",
  "tika-s0519t:434_0": "Yadipi desanāhārasampātapāḷiyaṃ “tasmā rakkhitacittassā”ti gāthā sarūpato na gahitā,",
  "tika-s0519t:434_1": "atthato pana “tesaṃ bhagavā pariññāyā”tiādinā gahitā evāti tassā gahitabhāvaṃ vibhāvetuṃ “kathaṃ desetī”ti",
  "tika-s0519t:434_2": "pucchitvā “tasmā rakkhitacittassā”ti gāthaṃ uddhari.",
  "tika-s0519t:435_0": "Yonisomanasikārena kammaṃ karontoti “so ‘idaṃ dukkha’nti yoniso manasi karotī”tiādinā nayena vipassanāsaṅkhātena",
  "tika-s0519t:435_1": "yonisomanasikārena bhāvanākammaṃ karonto,",
  "tika-s0519t:435_2": "bhāventoti attho.",
  "tika-s0519t:435_3": "Yathābhūtañāṇanti ñātapariññāya pubbabhāgavipassanāya “avijjāsamudayā rūpasamudayo,",
  "tika-s0519t:435_4": "avijjānirodhā rūpanirodho”tiādinā samapaññāsāya ākārehi.",
  "tika-s0519t:435_5": "Nirayagatiyaṃ dukkhadukkhatā,",
  "tika-s0519t:435_6": "sugativisese brahmalokekadese saṅkhāradukkhatā,",
  "tika-s0519t:435_7": "itarattha dve tissopīti dassento āha “yathāsambhavaṃ tividhadukkhatāyogenā”ti.",
  "tika-s0519t:436_0": "Desanāhārasampātavaṇṇanā niṭṭhitā.",
  "tika-s0519t:437_0": "2. Vicayahārasampātavaṇṇanā",
  "tika-s0519t:438_0": "53.",
  "tika-s0519t:438_1": "Kusaladhammārammaṇāti kusaladhamme uddissa pavattimattaṃ sandhāya vuttaṃ,",
  "tika-s0519t:438_2": "na tesaṃ ārammaṇapaccayataṃ idha “kusalā dhammā”ti lokuttaradhammānaṃ adhippetattā.",
  "tika-s0519t:438_3": "Na hi kadāci anupādāniyā dhammā upādānārammaṇā honti.",
  "tika-s0519t:438_4": "Phaladhamme uddissa pavattāya taṇhāya gahitattā “kusala…pe…",
  "tika-s0519t:438_5": "daṭṭhabbo”ti vuttaṃ.",
  "tika-s0519t:438_6": "Desanāhāreti desanāhārasampāte.",
  "tika-s0519t:438_7": "Kathaṃ pana kusalabhāvoti “kusalā”ti vacanamattaṃ gahetvā codeti,",
  "tika-s0519t:438_8": "tañca nidassanamattaṃ daṭṭhabbaṃ,",
  "tika-s0519t:438_9": "pahānahetubhāvopissā siyā codakena sampaṭicchitova.",
  "tika-s0519t:438_10": "“Mānopi duvidho”tiādinā mānassa ca tassā taṇhāya ca sevitabbabhāvo akusalānaṃ pahānāya,",
  "tika-s0519t:438_11": "kusalānaṃ uppattiyā ca paccayabhāvato.",
  "tika-s0519t:439_0": "Nekkhammassitaṃ domanassaṃ nāma “ariyabhūmiṃ pāpuṇituṃ nāsakkhi”nti anusocato uppannaṃ domanassanti sambandho.",
  "tika-s0519t:439_1": "Evanti iminā pāḷiyaṃ vuttappakārena,",
  "tika-s0519t:439_2": "pihaṃ upaṭṭhapetvā chasu dvāresu iṭṭhārammaṇe āpāthagate aniccādivasena vipassanaṃ paṭṭhapetvāti yojanā.",
  "tika-s0519t:439_3": "Iṭṭhārammaṇañcettha yathāvuttaanusocanadomanassuppattīnaṃ yathābhiniviṭṭhassa ārammaṇassa aniṭṭhatāyāti dassanatthaṃ.",
  "tika-s0519t:439_4": "“Kathaṃ nekkhammavasenā”ti padassa atthaṃ vivarituṃ “vipassanāvasenā”tiādi vuttaṃ.",
  "tika-s0519t:439_5": "Vipassanādivinimuttā vā paṭhamajjhānādivasena vuttā kusalā dhammā idha nekkhammaṃ.",
  "tika-s0519t:439_6": "Anussatiggahaṇena upacārajjhānameva gahitanti “paṭhamajjhānādivasenā”ti vuttaṃ.",
  "tika-s0519t:439_7": "Ādisaddena dutiyajjhānato paṭṭhāya yāva aggaphalā uparivisesā saṅgahitā.",
  "tika-s0519t:439_8": "Yāya paññāvimuttiyā.",
  "tika-s0519t:440_0": "Upekkhāsatipārisuddhibhāvenāti upekkhājanitasatipārisuddhisabbhāvena.",
  "tika-s0519t:440_1": "Kammayogganti vipassanābhāvanādikammassa yoggaṃ anurūpaṃ anucchavikaṃ.",
  "tika-s0519t:440_2": "Assaddhiyeti assaddhiyahetu,",
  "tika-s0519t:440_3": "“assaddhiyenā”tipi paṭhanti,",
  "tika-s0519t:440_4": "so evattho.",
  "tika-s0519t:440_5": "Obhāsagatanti ñāṇobhāsagataṃ.",
  "tika-s0519t:440_6": "Kāmaṃ pubbepi paññā vuttā,",
  "tika-s0519t:440_7": "assaddhiyādīhi pana aññesaṃ kilesānaṃ vidhamanampi paññāya eva hoti,",
  "tika-s0519t:440_8": "sā ca evaṃbhūtāti dassanatthaṃ “obhāsagataṃ kilesandhakāre na iñjatī”ti vuttaṃ.",
  "tika-s0519t:441_0": "Kopo kodho.",
  "tika-s0519t:441_1": "Appaccayo domanassaṃ.",
  "tika-s0519t:441_2": "Iddhividhañāṇādikā cha abhiññā pākaṭā evāti “dve ca visese”ti vuttadhamme dassetuṃ “manomayiddhi,",
  "tika-s0519t:441_3": "vipassanāñāṇañcā”ti āha.",
  "tika-s0519t:441_4": "Aṅgaṇāni rāgādayo.",
  "tika-s0519t:441_5": "Upakkilesā abhijjhāvisamalobhādayo.",
  "tika-s0519t:441_6": "Anulomanaṃ tadekaṭṭhatā.",
  "tika-s0519t:441_7": "Phandanā dubbalā vikkhepappavatti.",
  "tika-s0519t:441_8": "Balavatī anavaṭṭhānaṃ.",
  "tika-s0519t:441_9": "Sabbo micchābhiniveso ayonisomanasikārena hoti,",
  "tika-s0519t:441_10": "micchāvitakkena ca.",
  "tika-s0519t:441_11": "Tattha ayonisomanasikāro akusalacittuppādo tappariyāpanno micchāvitakko vikkhepasahito evāti vuttaṃ “micchābhinivesahetutāya",
  "tika-s0519t:441_12": "diṭṭhipakkho”ti vuttañhetaṃ “vitakkopi diṭṭhiṭṭhānaṃ,",
  "tika-s0519t:441_13": "ayoniso manasikāropi diṭṭhiṭṭhāna”nti.",
  "tika-s0519t:442_0": "Atha vā iñjanāti phandanā,",
  "tika-s0519t:442_1": "diṭṭhaparittāso.",
  "tika-s0519t:442_2": "Yathāha “tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassitavipphanditamevā”ti.",
  "tika-s0519t:442_3": "Aṭṭhitīti anavaṭṭhānaṃ,",
  "tika-s0519t:442_4": "diṭṭhivitakko.",
  "tika-s0519t:442_5": "Tena hi puthujjano kāle sassataṃ,",
  "tika-s0519t:442_6": "kāle ucchedanti taṃ taṃ diṭṭhiggahaṇaṃ pakkhandanto sattato paribbhaṭṭhaandho viya,",
  "tika-s0519t:442_7": "samudde vissaṭṭhavāhanikā viya,",
  "tika-s0519t:442_8": "yante yuttagoṇo viya ca tathā tathā paribbhamati.",
  "tika-s0519t:442_9": "Tenāha “diṭṭhiyopi diṭṭhiṭṭhānaṃ,",
  "tika-s0519t:442_10": "vitakkopi diṭṭhiṭṭhāna”nti ca.",
  "tika-s0519t:442_11": "Etasmiñca pakkhe micchābhinivesatāya,",
  "tika-s0519t:442_12": "micchābhinivesahetutāya ca tassā dve pakkhāti ekadesasarūpekaseso katoti veditabbaṃ.",
  "tika-s0519t:443_0": "“Eva”ntiādinā “so uparima”ntiādipāḷiyaṃ sambandhaṃ dasseti.",
  "tika-s0519t:443_1": "Paṭighasaññāti bhummatthe paccattavacananti dassento “paṭigha…pe…",
  "tika-s0519t:443_2": "saññāsū”ti āha.",
  "tika-s0519t:443_3": "Rūpāvacarasaññāti saññāsīsena rūpāvacarajjhānāni vadati.",
  "tika-s0519t:443_4": "Nānattasaññāti nānāsabhāvā,",
  "tika-s0519t:443_5": "nānāsabhāve vā ārammaṇe saññā.",
  "tika-s0519t:443_6": "Ṭhapetvā paṭighasaññā avasiṭṭhakāmāvacarasaññā hetā.",
  "tika-s0519t:443_7": "Tā samatikkamatīti tā rūpasaññānānattasaññāyo ārammaṇehi saddhiṃ sammadeva atikkamati.",
  "tika-s0519t:444_0": "Rūpāvacarajjhānobhāsopi kasiṇārammaṇā.",
  "tika-s0519t:444_1": "Kasiṇanissando hi āruppajjhānuppatti.",
  "tika-s0519t:444_2": "Dassananti kasiṇarūpānaṃ dassanaṃ.",
  "tika-s0519t:444_3": "Abhijjhābyāpādappahānena saddhiṃ vīriyārambho upakārako samatho satipassaddhiyo parikkhāraṅgatā vuttā eva.",
  "tika-s0519t:444_4": "Satirahitaṃ sammasanaṃ nāma natthīti “yā upaṭṭhitā sati asammuṭṭhā,",
  "tika-s0519t:444_5": "ayaṃ vipassanā”ti vuttaṃ.",
  "tika-s0519t:444_6": "Tena satisīsena vipassanā gahitāti dasseti.",
  "tika-s0519t:444_7": "Sammosānaṃ pahānamāhāti sambandho.",
  "tika-s0519t:445_0": "54.",
  "tika-s0519t:445_1": "Paccuppannasukhaāyatisukhavipākakiriyanirāmisaakāpurisasevitabhāvehi eva sesā pāḷiyaṃ etassa samādhissa santapaṇītatādivisesā vuttā,",
  "tika-s0519t:445_2": "tepi idha saṅgahitāti tesaṃ padānaṃ atthaṃ dassento “aṅgasantatāyā”tiādimāha.",
  "tika-s0519t:445_3": "Tattha aṅgasantatāyāti phalajhānaṅgānaṃ upasantatāya.",
  "tika-s0519t:445_4": "Kilesadarathasantatāyāti kilesadarathapaṭippassaddhiyā.",
  "tika-s0519t:445_5": "Paṇītoti uḷāro.",
  "tika-s0519t:445_6": "Ekodibhāvenāti maggasamādhisaṅkhātena ekodibhāvena.",
  "tika-s0519t:445_7": "Ekodibhāvanti samādhānaṃ.",
  "tika-s0519t:445_8": "Lokiyasamādhissa paccanīkanīvaraṇapaṭhamajjhānanikantiādīni niggahetabbāni,",
  "tika-s0519t:445_9": "aññe ca kilesā vāretabbā.",
  "tika-s0519t:445_10": "Imassa pana arahattasamādhissa paṭippassaddhakilesattā na niggahetabbaṃ,",
  "tika-s0519t:445_11": "vāretabbañca atthīti so maggānantaraṃ samāpattikkhaṇeva appayogeneva adhigatattā,",
  "tika-s0519t:445_12": "ṭhitattā ca aparihānivasena vā adhigatattā nasasaṅkhāraniggayhavāritagato.",
  "tika-s0519t:446_0": "“Sativepullappatto”ti etena appavattamānāyapi satiyā satibahulatāya sato eva nāmāti dasseti.",
  "tika-s0519t:446_1": "“Yathāparicchinnakālavasenā”ti etena paricchinnasatiyā satoti dasseti.",
  "tika-s0519t:447_0": "Vakkhamānenāti “pītipharaṇā”tiādinā anantaraṃ vakkhamānena.",
  "tika-s0519t:447_1": "“Pītipharaṇatā”ti pana pāḷi āgatā.",
  "tika-s0519t:447_2": "Taṃ “pañcaṅgiko sammāsamādhī”ti samādhiaṅgabhāvena paññā uddiṭṭhāti katvā vuttaṃ.",
  "tika-s0519t:447_3": "Tato eva aṭṭhakathāyaṃ “pītipharaṇatā”tiādīnañca atthasaṃvaṇṇanā katā.",
  "tika-s0519t:447_4": "Tattha “so imameva kāyaṃ vivekajena pītisukhena abhisandetī”tiādinā nayena pītiyā,",
  "tika-s0519t:447_5": "sukhassa ca pharaṇaṃ veditabbaṃ.",
  "tika-s0519t:447_6": "Sesaṃ suviññeyyameva.",
  "tika-s0519t:448_0": "Samādhivasena samatho uddhaṭoti sabhāvavasena samatho uddhaṭo, na upakārakadhammavasenāti adhippāyo.",
  "tika-s0519t:449_0": "55.",
  "tika-s0519t:449_1": "Rāgapaṭipakkhattā samādhissa “adhicittasikkhāya sikkhanto”ti vuttaṃ.",
  "tika-s0519t:449_2": "Vuttanayānusārenāti “sukhapaṇidhiādisamugghāṭanena appaṇihito”tiādinā.",
  "tika-s0519t:449_3": "Ettha ca saṅkhārānaṃ khaṇabhaṅgurataṃ sammadeva passantassa na rāgo patiṭṭhaṃ labhatīti aniccānupassanā rāgacaritassa sappāyā vuttā,",
  "tika-s0519t:449_4": "tathā saṅkhārānaṃ sabhāvadukkhataṃ sammadeva passantassa pakatiyāpi dukkhitesu dukkhuppādanaṃ vaṇe khārodakasekasadisanti",
  "tika-s0519t:449_5": "na doso patiṭṭhaṃ labhatīti dukkhānupassanā dosacaritassa sappāyā vuttā,",
  "tika-s0519t:449_6": "tathā saṅkhāresu sammadeva ghanavinibbhoge kate attasuññatāya upaṭṭhahamānāya na moho patiṭṭhaṃ labhatīti",
  "tika-s0519t:449_7": "anattānupassanā mohacaritassa sappāyā vuttāti veditabbaṃ.",
  "tika-s0519t:449_8": "Rāgapaṭipakkhattā samādhissa “adhicittasikkhāya sikkhanto”ti vuttaṃ.",
  "tika-s0519t:449_9": "Esa nayo itaresu.",
  "tika-s0519t:449_10": "Sesamettha suviññeyyaṃ.",
  "tika-s0519t:450_0": "Khantibahulo uppannaṃ aratiṃ anabhiratiṃ abhibhuyya viharanto sukhena samādhiṃ adhigacchatīti khantippadhānatāpi",
  "tika-s0519t:450_1": "samathapakkhabhajanassa kāraṇaṃ vuttā.",
  "tika-s0519t:450_2": "Uṭṭhānaṃ sampajjatīti sampannakāyikavīriyaṃ.",
  "tika-s0519t:450_3": "Sammākammantavāyāmānaṃ yo kāyikādivikappo vutto pāḷiyaṃ,",
  "tika-s0519t:450_4": "so nesaṃ kāyikassa payogassa samuṭṭhānavasena veditabbo.",
  "tika-s0519t:451_0": "“Khippādhigamo”ti iminā maggāsevanabhāvaṃ dasseti.",
  "tika-s0519t:451_1": "“Vipassanāya vimuttādhigamo”ti iminā vipassanānubhāvena samucchedavimutti vikkhambhanavimutti viya samathānubhāvenāti dasseti.",
  "tika-s0519t:451_2": "Lokiyehīti nissakkavacanaṃ.",
  "tika-s0519t:451_3": "Mahantānanti uḷārānaṃ,",
  "tika-s0519t:451_4": "paṇītānanti attho.",
  "tika-s0519t:452_0": "56.",
  "tika-s0519t:452_1": "Tanti vicayahāraṃ.",
  "tika-s0519t:452_2": "Visaṃvādanahetūnaṃ lobhādīnaṃ pāpadhammānaṃ.",
  "tika-s0519t:452_3": "Sodhentoti yathā saraṇādivisayā aññāṇādisaṃkilesā na pavattanti,",
  "tika-s0519t:452_4": "evaṃ sodhento.",
  "tika-s0519t:452_5": "Paripūrentāti yathā sīlaṃ akhaṇḍādibhāvena paripuṇṇaṃ hoti anūnaṃ,",
  "tika-s0519t:452_6": "evaṃ paripūrentā.",
  "tika-s0519t:453_0": "“Tathā paṭipajjanto”ti iminā satthu mahāpatikārabhāvo paripuṇṇo dassitoti paṭhamavāde “dassanābhūmiñca bhāvanābhūmiñcā”ti vuttaṃ.",
  "tika-s0519t:454_0": "Yassa atthāyāti yassa yassa pahānatthāya.",
  "tika-s0519t:454_1": "Tathā paṭipannassāti yathā asubhajjhānādiṃ pādakaṃ katvā anāgāmimaggādiadhigamo hoti,",
  "tika-s0519t:454_2": "tathā paṭipannassa.",
  "tika-s0519t:455_0": "Vadhitanti ghātitaṃ.",
  "tika-s0519t:456_0": "“Manussabhūto”ti idaṃ pubbāparāpekkhaṃ katvā “pitā manussabhūto khīṇāsavo”ti ca tathā “mātā manussabhūtā”ti yojetabbaṃ.",
  "tika-s0519t:456_1": "Bhedānurūpassa sāvanaṃ anussāvanaṃ,",
  "tika-s0519t:456_2": "bhedānurūpena vā vacanena viññāpanaṃ.",
  "tika-s0519t:457_0": "57.",
  "tika-s0519t:457_1": "Manussattanti manussajātitā.",
  "tika-s0519t:457_2": "Liṅgasampattīti purisabhāvo.",
  "tika-s0519t:457_3": "Hetūti manovacīpaṇidhānasiddhiyā saddhiṃ pubbahetusampadā.",
  "tika-s0519t:457_4": "Satthāradassananti satthu sammukhībhāvo.",
  "tika-s0519t:457_5": "Guṇasampattīti abhiññāsamāpattilābho.",
  "tika-s0519t:457_6": "Adhikāroti attano sarīranirapekkhaṃ satthu upakārakaraṇaṃ.",
  "tika-s0519t:457_7": "Chandatāti buddhabhāvāya daḷhacchandatā anivattidhammatā.",
  "tika-s0519t:458_0": "Na uppajjantīti pana atthīti “na me ācariyo atthi,",
  "tika-s0519t:458_1": "sadiso me na vijjatī”tiādi imissā lokadhātuyā ṭhatvā vadantena bhagavatā “kiṃ panāvuso sāriputta,",
  "tika-s0519t:458_2": "atthetarahi añño samaṇo vā brāhmaṇo vā bhagavato samasamo sambodhiyanti evaṃ puṭṭho ahaṃ, bhante,",
  "tika-s0519t:458_3": "‘no’ti vadeyya”nti vatvā tassa kāraṇaṃ dassetuṃ “aṭṭhānametaṃ anavakāso,",
  "tika-s0519t:458_4": "yaṃ ekissā lokadhātuyā dve arahanto sammāsambuddhā”ti imaṃ suttaṃ dassentena dhammasenāpatināva buddhakhettabhūtaṃ",
  "tika-s0519t:458_5": "imaṃ lokadhātuṃ ṭhapetvā aññattha anuppatti vuttā hotīti adhippāyo.",
  "tika-s0519t:459_0": "Khettapariggaho kato nāma hoti “idaṃ buddhakhettaṃ nāmā”ti.",
  "tika-s0519t:460_0": "Evaṃ ṭhānāṭṭhānabhāvaṃ gatāti vuttappakārena ṭhānabhūtā,",
  "tika-s0519t:460_1": "vuttanayena vā aññepi yathārahaṃ ṭhānāṭṭhānabhāvena pavattā.",
  "tika-s0519t:460_2": "Sattapaññattiyā upādānabhūtāti indriyabaddhe khandhe sandhāya vadati.",
  "tika-s0519t:461_0": "58.",
  "tika-s0519t:461_1": "Phalassa paccakkhakāritāti “imassa kammassa idaṃ phala”nti taṃtaṃkammaphalāvabodho.",
  "tika-s0519t:461_2": "Appadānābhāvoti paccayasamavāye kammassa ekantato phaluppādanaṃ.",
  "tika-s0519t:461_3": "Tenāha “katūpacitāna”nti.",
  "tika-s0519t:462_0": "59.",
  "tika-s0519t:462_1": "Ajjhositavatthunāti taṇhābhinivesavasena abhiniviṭṭhavatthunā.",
  "tika-s0519t:462_2": "Rūpabhavaarūpabhavādināti bhavataṇhā viya sayaṃ dasseti.",
  "tika-s0519t:463_0": "Khandhattayavasenāti sīlādikkhandhattayavasena.",
  "tika-s0519t:463_1": "Paṭipadāvibhāgenāti “sabbatthagāminī”ti ādipaṭipadāya bhedena.",
  "tika-s0519t:464_0": "Tatthatatthagāminīti nirayādinibbānanti dvīsu gandhabbaṭṭhānesu tattha tattheva gamanasīlā.",
  "tika-s0519t:464_1": "Sabbatthagāminīti yathāvuttesu sabbaṭṭhānesu ca gamanasīlā.",
  "tika-s0519t:465_0": "Sañjīvo kāḷasuttaṃ saṅghāto roruvo mahāroruvo tāpano mahātāpano avīcīti ete aṭṭha mahānirayā.",
  "tika-s0519t:465_1": "Ekekassa cattāri cattāri dvārāni,",
  "tika-s0519t:465_2": "ekekasmiṃ dvāre cattāro cattāro gūthanirayādayoti evaṃ soḷasa ussadaniraye vaṇṇenti.",
  "tika-s0519t:466_0": "Sakkasuyāmādiko jeṭṭhakadevarājā. Pajāpativaruṇaīsānādayo viya dutiyādiṭṭhānantarakārako paricārako.",
  "tika-s0519t:467_0": "Kilesakāmapakkheti “saṅkappo kāmo,",
  "tika-s0519t:467_1": "rāgo kāmo,",
  "tika-s0519t:467_2": "saṅkapparāgo kāmoti ettha vuttasaṅkappavasena vuttaṃ.",
  "tika-s0519t:467_3": "Sopi hi vibādhati,",
  "tika-s0519t:467_4": "upatāpeti cāti kilesattasambhavato kilesakāmo vutto,",
  "tika-s0519t:467_5": "na kilesavatthubhāvato.",
  "tika-s0519t:467_6": "Kāmapaṭisaṃyuttoti kāmarāgasaṅkhātena kāmena sampayutto,",
  "tika-s0519t:467_7": "kāmapaṭibaddho vā.",
  "tika-s0519t:467_8": "Aññesu ca kāmapaṭisaṃyuttesu dhammesu vijjamānesu vitakke eva kāmasaddo dhātusaddo niruḷhoti veditabbo vitakkassa kāmasaṅkappavuttiyā sātisayattā.",
  "tika-s0519t:467_9": "Esa nayo byāpādadhātuādīsu. Parassa,",
  "tika-s0519t:467_10": "attano ca dukkhāpanaṃ vihiṃsā.",
  "tika-s0519t:467_11": "Taṃ tu micchāhi vihiṃsā.",
  "tika-s0519t:468_0": "Bījādidhātunānattavasena khandhādinānattaṃ veditabbaṃ. Khandhoti dvidhābhūtaggo.",
  "tika-s0519t:469_0": "60.",
  "tika-s0519t:469_1": "Ajjhāsayadhātūti ajjhāsayasabhāvo.",
  "tika-s0519t:469_2": "Yathā gūthādīnaṃ sabhāvo eso yaṃ gūthādīheva saṃsandati,",
  "tika-s0519t:469_3": "evaṃ puggalānaṃ ajjhāsayassevesa sabhāvo,",
  "tika-s0519t:469_4": "yaṃ dussīlādayo dussīlādikeheva saṃsandanti.",
  "tika-s0519t:470_0": "Saddhāmūlakattā kusalakiriyāya vuttaṃ “yaṃ saddhāvasenā”tiādi.",
  "tika-s0519t:470_1": "Tathā hi vuttaṃ “saddhā bīja”nti.",
  "tika-s0519t:470_2": "Yaṃ lobhavasena,",
  "tika-s0519t:470_3": "saddhāvasena ca dosavasena,",
  "tika-s0519t:470_4": "saddhāvasena ca mohavasena,",
  "tika-s0519t:470_5": "saddhāvasena cāti yojetabbaṃ.",
  "tika-s0519t:470_6": "Vīriyavasenāti sammappadhānavīriyavasena.",
  "tika-s0519t:470_7": "Paññāvasenāti maggasammādiṭṭhivasena.",
  "tika-s0519t:471_0": "Akusalassa kammassa katokāsatāya pāḷiyaṃ vuttattā “vipākāvaraṇena nivuta”nti vuttaṃ.",
  "tika-s0519t:471_1": "Taṃ pana nidassanamattaṃ daṭṭhabbaṃ kammāvaraṇādīhipi nivutatāya icchitattā.",
  "tika-s0519t:471_2": "Tathā hi yathā devadattaṃ kokālikaṃ sunakkhattaṃ licchaviputtanti udāhaṭaṃ,",
  "tika-s0519t:471_3": "yadipi bhagavā paṭivedhassa aṭṭhānataṃ disvā nibbedhabhāgiyadesanaṃ na deseti,",
  "tika-s0519t:471_4": "vāsanābhāgiyaṃ pana tathārūpassa deseti evāti dassento “saccappaṭivedha”ntiādimāha.",
  "tika-s0519t:471_5": "Ajātasattuādīnanti ādisaddena saccakādīnaṃ saṅgaho daṭṭhabbo.",
  "tika-s0519t:471_6": "Tassāpi bhagavā anāgate vāsanatthāya dhammaṃ desesi.",
  "tika-s0519t:471_7": "Satthā hi “anāgate tambapaṇṇidīpe sāsanaṃ patiṭṭhahissatī”ti tatthāyaṃ kulaghare nibbatto pabbajitvā",
  "tika-s0519t:471_8": "kāḷabuddharakkhitatthero nāma pabhinnapaṭisambhido mahākhīṇāsavo bhavissatīti idaṃ disvā dhammaṃ desesi,",
  "tika-s0519t:471_9": "so ca tathā ahosīti.",
  "tika-s0519t:472_0": "Asampuṇṇeti ekantato vipākadānasamatthatāvasena pāripūriṃ anupagate.",
  "tika-s0519t:472_1": "Diṭṭhupanissayadiṭṭhisahagatassa kammaṃ sandhāya “kamme asampuṇṇe”ti vuttaṃ.",
  "tika-s0519t:472_2": "Tenāha “kilesantarāya missakaṃ kammantarāyaṃ dassetvā”ti.",
  "tika-s0519t:473_0": "61.",
  "tika-s0519t:473_1": "Diṭṭhi panettha padhānabhāvena pāḷiyaṃ gahitā sīlabbataparāmāsassa adhippetattā.",
  "tika-s0519t:473_2": "Tathā hi vuttaṃ “yathā puṇṇañca govatikaṃ,",
  "tika-s0519t:473_3": "acelañca kukkuravatika”nti.",
  "tika-s0519t:473_4": "Asampuṇṇattā eva hi tassa micchādiṭṭhikammasamādānassa tesaṃ bhagavā “cattārimāni, puṇṇa,",
  "tika-s0519t:473_5": "kammānī”tiādinā dhammaṃ desesi.",
  "tika-s0519t:473_6": "Tāya ca desanāya te taṃ diṭṭhiṃ paṭinissajjitvā sammatte patiṭṭhahiṃsu.",
  "tika-s0519t:474_0": "62.",
  "tika-s0519t:474_1": "Paguṇatāya vodānaṃ paguṇavodānaṃ.",
  "tika-s0519t:474_2": "Tadeva paṭhamajjhānādīhi vuṭṭhahitvā dutiyajjhānādiadhigamassa paccayattā vuṭṭhānaṃ nāma hotīti āha “vuṭṭhānaṃ paguṇavodāna”nti.",
  "tika-s0519t:474_3": "Bhavaṅgavuṭṭhānaṃ bhavaṅguppatti.",
  "tika-s0519t:474_4": "Bhavaṅgacitte hi uppanne taṃsamaṅgisamāpattito vuṭṭhito nāma hoti.",
  "tika-s0519t:474_5": "Saññāvedayitaapagamo eva apagamavimokkho.",
  "tika-s0519t:475_0": "Idaṃ vuṭṭhānanti idaṃ yathāvuttaṃ kosallaṃ vuṭṭhānahetubhāvato vuṭṭhānaṃ.",
  "tika-s0519t:475_1": "Tathā hi vuttaṃ “vodānampi tamhā tamhā samādhimhā vuṭṭhāna”nti.",
  "tika-s0519t:475_2": "Imāya pana vuṭṭhānapāḷiyā asaṅgahitattā “nirodhasamāpattiyā vuṭṭhānaṃ pāḷimuttakavuṭṭhānaṃ nāmā”ti sammohavinodaniyaṃ vuttaṃ.",
  "tika-s0519t:475_3": "Ye pana “nirodhato phalasamāpattiyā vuṭṭhāna”nti pāḷiyaṃ natthīti vadeyyuṃ,",
  "tika-s0519t:475_4": "te “nirodhā vuṭṭhahantassa nevasaññānāsaññāyatanaṃ phalasamāpattiyā anantarapaccayena paccayo”ti imāya pāḷiyā paṭisedhetabbā.",
  "tika-s0519t:476_0": "63.",
  "tika-s0519t:476_1": "Ayaṃ cassa āsayoti ettha āsayajānanādinā yehi indriyehi yehi paroparehi sattā kalyāṇapāpāsayādikā honti,",
  "tika-s0519t:476_2": "tesaṃ pajānanaṃ vibhāvetīti veditabbaṃ.",
  "tika-s0519t:476_3": "Evañca katvā indriyaparopariyattaāsayānusayañāṇānaṃ visuṃ asādhāraṇatā,",
  "tika-s0519t:476_4": "indriyaparopariyattanānādhimuttikatāñāṇānaṃ visuṃ balatā ca siddhā hoti.",
  "tika-s0519t:477_0": "Thāmagatoti ettha thāmagamanaṃ nāma aññesaṃ asādhāraṇo kāmarāgādīnaṃ eva āveṇiko sabhāvo veditabbo,",
  "tika-s0519t:477_1": "yato “thāmagato anusayaṃ pajahatī”ti vuttaṃ.",
  "tika-s0519t:478_0": "Āvajjanamatteneva sarati ākaṅkhāyattavuttikattā.",
  "tika-s0519t:478_1": "Vuttañhi “ākaṅkhapaṭibaddhaṃ buddhassa bhagavato ñāṇaṃ,",
  "tika-s0519t:478_2": "manasikārapaṭibaddhaṃ buddhassa bhagavato ñāṇa”ntiādi.",
  "tika-s0519t:478_3": "Sabbaññutaññāṇaṃ viya hi sabbaṃ bhagavato ñāṇaṃ parikammanirapekkhanti.",
  "tika-s0519t:479_0": "64.",
  "tika-s0519t:479_1": "Upakkilesavimuttattāti ettha cittādi eva upakkilesā,",
  "tika-s0519t:479_2": "nibbattakassa vā kammassa pāribandhakilesā.",
  "tika-s0519t:479_3": "Kasiṇakammaparikammajhānanibbattanakasiṇabhāvo cuddasavidhena cittaparidamanaṃ abhiññābhinīhāroti sabbatthāpi",
  "tika-s0519t:479_4": "vīriyabalassa bahūpakārattā vuttaṃ “vīriyabhāvanābalanibbatta”nti.",
  "tika-s0519t:479_5": "Dibbasadisattāti dibbe bhavanti dibbaṃ,",
  "tika-s0519t:479_6": "yathāvuttaṃ pasādacakkhu,",
  "tika-s0519t:479_7": "dibbaṃ viyāti dibbaṃ,",
  "tika-s0519t:479_8": "aggataṃ abhiññāṇaṃ.",
  "tika-s0519t:479_9": "Dibbavihāro cattāri rūpāvacarajjhānāni.",
  "tika-s0519t:479_10": "Tesaṃ vasena nibbattitvā paṭiladdhabbattā dibbaṃ,",
  "tika-s0519t:479_11": "tena dibbahetukattā dibbanti vuttanti dasseti.",
  "tika-s0519t:479_12": "Dibbavihārasannissitattāti rūpāvacaracatutthajjhānena nissayapaccayena nibbattattā,",
  "tika-s0519t:479_13": "tena dibbanissitaṃ dibbanti dasseti.",
  "tika-s0519t:479_14": "Divusaddaṃ akkharacintakā kīḷādīsu paṭhantīti vuttaṃ “taṃ sabbaṃ saddasatthānusārena veditabba”nti.",
  "tika-s0519t:479_15": "Purimā hi tayo atthā kīḷatthassa vasena,",
  "tika-s0519t:479_16": "itare jutigatiatthavaseneva dassitāti.",
  "tika-s0519t:480_0": "Manussūpacāranti manussagocaraṃ.",
  "tika-s0519t:480_1": "Daṭṭhuṃ na sakkā ittarakhaṇattā khaṇapaccuppannassa.",
  "tika-s0519t:480_2": "“Āsannacutikā”tiādinā santatipaccuppannavasena “cavamāne upapajjamāne”ti vuttanti dasseti.",
  "tika-s0519t:480_3": "“Mohanissandayuttattā”tiādinā sattānaṃ hīnapaṇītattādibhāvassa mohādikammanidānahetukataṃ,",
  "tika-s0519t:480_4": "nissandaphalatañca dasseti.",
  "tika-s0519t:480_5": "Dibbacakkhussa pādakaṃ etesanti dibbacakkhupādakāni.",
  "tika-s0519t:480_6": "Tena vuttaṃ “dibbacakkhunā saheva ijjhantī”ti.",
  "tika-s0519t:480_7": "Tāni hissa paribhaṇḍañāṇāni.",
  "tika-s0519t:481_0": "Samādīyantīti samādānāni,",
  "tika-s0519t:481_1": "kammāni samādānāni etesanti kammasamādānā.",
  "tika-s0519t:481_2": "Samādātabbanānāvidhakammāti attho purime atthe,",
  "tika-s0519t:481_3": "dutiye pana kammāni samādāpentīti kammasamādānā,",
  "tika-s0519t:481_4": "micchādiṭṭhiyā kammasamādānā micchādiṭṭhikammasamādānā,",
  "tika-s0519t:481_5": "hetuatthe cetaṃ karaṇavacanaṃ.",
  "tika-s0519t:482_0": "Taṃ vācanti taṃ ariyānaṃ upavadanavācaṃ.",
  "tika-s0519t:482_1": "Taṃ cittanti samuṭṭhāpakacittaṃ.",
  "tika-s0519t:482_2": "Taṃ diṭṭhinti yena micchāgāhena ariye anuddhaṃseti,",
  "tika-s0519t:482_3": "micchābhinivesaṃ.",
  "tika-s0519t:482_4": "Ayampettha attho –",
  "tika-s0519t:482_5": "yathā nāma hetusampannassa bhikkhuno visuddhaṃ sīlaṃ,",
  "tika-s0519t:482_6": "samādhiñca sampādetvā ṭhitassa dandho satuppādo khippābhiññāya diṭṭheva dhamme aññā,",
  "tika-s0519t:482_7": "sati vā upādisese anāgāmitā.",
  "tika-s0519t:482_8": "Evamevaṃ yo ariyūpavādī yathāvuttacittadiṭṭhīhi apakkamitvā appatirūpaṃ sabhāvaṃ “mayā, bhante,",
  "tika-s0519t:482_9": "tumhākaṃ upari vutta’nti accayadesanāya te na khamāpeti,",
  "tika-s0519t:482_10": "so kāyassa bhedā niraye evāti.",
  "tika-s0519t:482_11": "Tesu pasannacittassa khamāpanañhettha tesaṃ vācādīnaṃ pahānaṃ paṭinissaggova.",
  "tika-s0519t:482_12": "Ito sāvajjataraṃ nāma aññaṃ natthi sabbānatthavidhānato,",
  "tika-s0519t:482_13": "sabbahitasukhaparidhaṃsanato ca.",
  "tika-s0519t:483_0": "Kāyassa bhedāti idha kāyasaddo attabhāvapariyāyoti āha “upādinnakkhandhapariccāgā”ti.",
  "tika-s0519t:483_1": "Tadanantaranti tassa maraṇasaṅkhātassa khandhapariccāgassa anantaraṃ.",
  "tika-s0519t:483_2": "Abhinibbattakkhandhattho parasaddo,",
  "tika-s0519t:483_3": "anorimabhūtavatthuvisayo vā siyā,",
  "tika-s0519t:483_4": "avadhivisesanamattaṃ vā.",
  "tika-s0519t:483_5": "Tesu purimaṃ sandhāyāha “abhinibbattakkhandhaggahaṇe”ti,",
  "tika-s0519t:483_6": "pacchimassa pana vasena “cutito uddha”nti.",
  "tika-s0519t:484_0": "Vuttavipariyāyenāti “suṭṭhu caritaṃ, sobhanaṃ vā carita”ntiādinā. Hanananti ghātanaṃ.",
  "tika-s0519t:485_0": "Kāraṇākāraṇanti ṭhānāṭṭhānaṃ.",
  "tika-s0519t:485_1": "Cetanācetanāsampayuttadhamme nirayādinibbānagāmipaṭipadābhūte kammanti gahetvā āha “kammaparicchedamevā”ti.",
  "tika-s0519t:485_2": "Kammavipākantaraṃ kammavipākaviseso kammavipākassa vibhāgo.",
  "tika-s0519t:485_3": "Appetuṃ na sakkoti aṭṭhamanavamabalāni viya,",
  "tika-s0519t:485_4": "taṃsadisaṃ iddhividhañāṇaṃ viya vikubbituṃ,",
  "tika-s0519t:485_5": "etenassa balasadisatañca nivāreti.",
  "tika-s0519t:485_6": "Jhānādiñāṇaṃ viya vā appetuṃ,",
  "tika-s0519t:485_7": "vikubbituñca.",
  "tika-s0519t:485_8": "Yadipi hi jhānādipaccavekkhaṇāñāṇaṃ idha chaṭṭhaṃ balanti tassa savitakkasavicāratā vuttā,",
  "tika-s0519t:485_9": "tathāpi jhānādīhi vinā paccavekkhaṇā natthīti jhānādisahagataṃ ñāṇaṃ tadantogadhaṃ katvā evaṃ vuttaṃ.",
  "tika-s0519t:485_10": "Atha vā sabbaññutaññāṇaṃ jhānādikiccaṃ viya na sabbaṃ balakiccaṃ kātuṃ sakkotīti dassetuṃ “jhānaṃ hutvā appetuṃ,",
  "tika-s0519t:485_11": "iddhi hutvā vikubbituñca na sakkotī”ti vuttaṃ,",
  "tika-s0519t:485_12": "na pana kassaci balassa jhānaiddhibhāvoti daṭṭhabbaṃ.",
  "tika-s0519t:486_0": "Vicayahārasampātavaṇṇanā niṭṭhitā.",
  "tika-s0519t:487_0": "3. Yuttihārasampātavaṇṇanā",
  "tika-s0519t:488_0": "65.",
  "tika-s0519t:488_1": "Paṭipakkhapaṭibāḷhā kusalā dhammā uppajjitumeva na sakkonti,",
  "tika-s0519t:488_2": "uppannāpi sammadeva attano kiccaṃ kātuṃ asamatthatāya anuppannasadisāti paṭipakkhanivāraṇena kusalānaṃ",
  "tika-s0519t:488_3": "dhammānaṃ kiccakaraṇabhāvaṃ dassetuṃ “manacchaṭṭhāni…pe…",
  "tika-s0519t:488_4": "bhavissatī”ti vuttaṃ.",
  "tika-s0519t:488_5": "Viharantassāti viharaṇahetu.",
  "tika-s0519t:488_6": "Viharantoti etthāpi eseva nayo,",
  "tika-s0519t:488_7": "tena rakkhitacittatā vuttanayena ekantato sammāsaṅkappagocaratāya ca saṃvattatīti dasseti.",
  "tika-s0519t:488_8": "Vuttanayenāti micchāsaṅkappānaṃ avasaraṃ adatvā visodhitanekkhammādivitakkatāya.",
  "tika-s0519t:488_9": "Aviparītamevāti kāyādiasubhādito ādānaṃ.",
  "tika-s0519t:488_10": "Vinipātabhayanti duggatibhayaṃ.",
  "tika-s0519t:488_11": "Sabbopi cāyamatthoti “sammāsaṅkappagocaro sammādiṭṭhi bhavissatī”tiādīsu attho yuttiyā yutto eva anarūpakāraṇabhāvato.",
  "tika-s0519t:489_0": "Yuttihārasampātavaṇṇanā niṭṭhitā.",
  "tika-s0519t:490_0": "4. Padaṭṭhānahārasampātādivaṇṇanā",
  "tika-s0519t:491_0": "66.",
  "tika-s0519t:491_1": "Yasmā vā saṃkilesato rakkhitacittassa tīṇi sucaritāni pāripūriṃ gacchanti,",
  "tika-s0519t:491_2": "tasmā rakkhitacittassāti ettha yāyaṃ rakkhitacittatā,",
  "tika-s0519t:491_3": "sā kāyasucaritādīnaṃ tiṇṇaṃ sucaritānaṃ padaṭṭhānanti evamettha attho veditabbo.",
  "tika-s0519t:491_4": "Attādhīnanti attaparādhīnaṃ.",
  "tika-s0519t:492_0": "Tato evāti kāraṇaggahaṇena phalassa gahitattā eva.",
  "tika-s0519t:493_0": "68. Tattha itisaddoti “paripālīyatī”ti itisaddo.",
  "tika-s0519t:494_0": "73- 4.",
  "tika-s0519t:494_1": "Pāḷiyaṃ pañcindriyāni tīhi khandhehi saṅgahitānīti ettha saddhāvīriyasatindriyehi pātimokkhādi tividhaṃ sīlaṃ gahitaṃ sodhetabbattā.",
  "tika-s0519t:494_2": "Tesanti tehi sīlakkhandho saṅgahito.",
  "tika-s0519t:494_3": "Samādhipaññindriyehi samādhipaññākkhandhā gahitāti pākaṭoyamattho,",
  "tika-s0519t:494_4": "tathā sesampīti āha “ito paresu…pe…",
  "tika-s0519t:494_5": "vuttanayamevā”ti.",
  "tika-s0519t:495_0": "76. Hetuhetusamuppannapaccayapaccayuppannasaṅkhātassāti ettha hetupaccayavibhāgo heṭṭhā vuttoyeva.",
  "tika-s0519t:496_0": "Padaṭṭhānahārasampātādivaṇṇanā niṭṭhitā.",
  "tika-s0519t:497_0": "Missakahārasampātavaṇṇanā",
  "tika-s0519t:498_0": "Idāni yasmā suttesu hārānaṃ yojanānayadassanattā hārasampātadesanā hāravibhaṅgadesanā viya na hārasarūpamattadassanattā,",
  "tika-s0519t:498_1": "tasmā peṭakopadese āgatanayānusārena aparehi vipariyāyehi hārasampātayojanāvidhiṃ dassento “apicā”tiādimāha.",
  "tika-s0519t:498_2": "Tattha vijjāvijjāya kusalākusalacittappavattiyā alobhādosalobhadosāpi paramparabhāvena pavattanti nidānabhāvatoti dassento “cha dhammā…pe…",
  "tika-s0519t:498_3": "mūlānī”ti āha.",
  "tika-s0519t:498_4": "Yathā ca nidānabhāvena pubbaṅgamatā,",
  "tika-s0519t:498_5": "evaṃ attano vasevattanenāpi pubbaṅgamatā labbhatevāti vuttaṃ “sādhipatikānaṃ adhipati,",
  "tika-s0519t:498_6": "sabbacittuppādānaṃ indriyānī”ti.",
  "tika-s0519t:498_7": "Alobhassāti alobhayuttassa cittuppādassa.",
  "tika-s0519t:498_8": "Nekkhammacchandenāti kusalacchandena.",
  "tika-s0519t:498_9": "Nekkhammasaddo pabbajjādīsu niruḷho.",
  "tika-s0519t:498_10": "Vuttañhi –",
  "tika-s0519t:499_0": "“Pabbajjā paṭhamaṃ jhānaṃ, nibbānañca vipassanā;",
  "tika-s0519t:500_0": "Sabbepi kusalā dhammā, ‘nekkhamma’nti pavuccare”ti. –",
  "tika-s0519t:501_0": "Tesu idha kusalā dhammā adhippetā.",
  "tika-s0519t:501_1": "Tena vuttaṃ “kusalacchandenā”ti.",
  "tika-s0519t:501_2": "Nekkhammacchandena upanissayabhūtena,",
  "tika-s0519t:501_3": "na adhipatibhūtena.",
  "tika-s0519t:501_4": "Idaṃ vuttaṃ hoti –",
  "tika-s0519t:501_5": "alobhappadhāno ce cittuppādo hoti,",
  "tika-s0519t:501_6": "nekkhammacchandena upanissayabhūtena mano tassa pubbaṅgamo hoti.",
  "tika-s0519t:501_7": "Sesapadadvayepi eseva nayo.",
  "tika-s0519t:502_0": "Yadaggena tesaṃ dhammānaṃ mano pubbaṅgamaṃ,",
  "tika-s0519t:502_1": "tadaggena tesaṃ jeṭṭhaṃ,",
  "tika-s0519t:502_2": "padhānañcāti vuttaṃ “manoseṭṭhāti mano tesaṃ dhammāna”ntiādi.",
  "tika-s0519t:502_3": "Manomayatā manena katādibhāvo,",
  "tika-s0519t:502_4": "so ca manassa tesaṃ sahajātādinā paccayabhāvo evāti vuttaṃ “manomayāti…pe…",
  "tika-s0519t:502_5": "paccayo”ti.",
  "tika-s0519t:502_6": "Te panāti ettha pana-",
  "tika-s0519t:502_7": "saddo visesatthadīpako,",
  "tika-s0519t:502_8": "tenetaṃ dasseti –",
  "tika-s0519t:502_9": "yadipi tesaṃ dhammānaṃ chandādayopi paccayā eva,",
  "tika-s0519t:502_10": "indriyādipaccayena pana savisesaṃ paccayabhūtassa manasseva vaseneva vuttaṃ “manomayā”ti.",
  "tika-s0519t:502_11": "Tattha chandasamudānītāti yathāvuttanekkhammādichandena sammā uddhamuddhaṃ nītā,",
  "tika-s0519t:502_12": "tato samudāgatāti attho.",
  "tika-s0519t:502_13": "Tato eva nekkhammavitakkādito samuppannattā anāvilasaṅkappasamuṭṭhānā.",
  "tika-s0519t:502_14": "Tajjāmanoviññāṇadhātusamphassena sahādhiṭṭhānato phassasamodhānā. “Phuṭṭho,",
  "tika-s0519t:502_15": "bhikkhave, vedeti,",
  "tika-s0519t:502_16": "phuṭṭho sañjānāti,",
  "tika-s0519t:502_17": "phuṭṭho cetetī”ti hi vuttaṃ.",
  "tika-s0519t:502_18": "Idaṃ manokammanti kāyaṅgavācaṅgacopanaṃ akatvā saddhāsamannāgatena pasannena manasā pavattaṃ idaṃ kusalaṃ manokammaṃ.",
  "tika-s0519t:502_19": "Taṃ pana anabhijjhāsahagataṃ,",
  "tika-s0519t:502_20": "abyāpādasahagataṃ,",
  "tika-s0519t:502_21": "sammādiṭṭhisahagatanti tividhaṃ hoti.",
  "tika-s0519t:503_0": "Bhāsatīti avisaṃvādanādinā vācaṅgacopanāvasena pavattentiyā vacīviññattiyā sādhetabbaṃ sādhetīti attho,",
  "tika-s0519t:503_1": "tena kāyadvārato pavattakusalavacīkammampi saṅgahitaṃ hoti.",
  "tika-s0519t:503_2": "Tathā hi vakkhati “vacīviññattivipphārato,",
  "tika-s0519t:503_3": "tathā sādiyanato ca bhāsatī”ti.",
  "tika-s0519t:503_4": "Sabbampi vacīkammaṃ saccādivasena catubbidhaṃ.",
  "tika-s0519t:503_5": "Karotīti attano,",
  "tika-s0519t:503_6": "paresañca hitāhitāni kāraṇākāraṇehi kāyaṅgacopanāvasena pavattentiyā kāyaviññattiyā sādhetabbaṃ sādhetīti attho,",
  "tika-s0519t:503_7": "tena vacīdvārato pavattakusalakāyakammampi saṅgahitaṃ hoti.",
  "tika-s0519t:503_8": "Tathā ca vakkhati “kāyaviññattivipphārato,",
  "tika-s0519t:503_9": "tathā sādiyanato ca karotī”ti.",
  "tika-s0519t:503_10": "Kammapathavasena gayhamāne pāṇātipātādivasena taṃ tividhaṃ hoti.",
  "tika-s0519t:503_11": "Tenāha “iti dasakusalakammapathādassitā”ti.",
  "tika-s0519t:503_12": "Dasapuññakiriyavatthuvasenāpi gāthāya attho yujjati.",
  "tika-s0519t:503_13": "Tathā hi vakkhati “so pasannacitto”tiādi.",
  "tika-s0519t:503_14": "Bhāsati vā karoti vā kevalaṃ manasā pavattatīti aniyamattho vā- saddo.",
  "tika-s0519t:503_15": "Tathā ceva saṃvaṇṇitaṃ.",
  "tika-s0519t:504_0": "Dasavidhassa kusalakammassāti dasavidhassa kusalakammapathakammassa,",
  "tika-s0519t:504_1": "vakkhamānanayena vā dasapuññakiriyavatthusaṅkhātassa kusalakammassa.",
  "tika-s0519t:504_2": "Nanu tattha dānādimayaṃ tividhameva puññakiriyavatthu vuttanti? Saccaṃ,",
  "tika-s0519t:504_3": "taṃ pana itaresaṃ tadantogadhattā.",
  "tika-s0519t:505_0": "“Sukhamanvetī”ti saṅkhepena vuttaṃ sukhānugamaṃ vitthārena dassento “idhassu puriso”tiādimāha.",
  "tika-s0519t:505_1": "Tattha evaṃ santanti evaṃ bhūtaṃ,",
  "tika-s0519t:505_2": "appahīnānusayo hutvā sukhavedanīyaphassasambhūtanti attho.",
  "tika-s0519t:506_0": "Tattha “yaṃ mano”tiādinā gāthātthavasena catusaccaṃ niddhāreti.",
  "tika-s0519t:506_1": "Ādito vavatthāpitesu khandhādīsu khandhamukhena saccānaṃ kathitattā sattānaṃ bhinnarucibhāvato nānānayehi vipassanābhūmikosallatthaṃ,",
  "tika-s0519t:506_2": "pubbāparasambandhadassanatthañca evaṃ vuttaṃ “evaṃ…pe…",
  "tika-s0519t:506_3": "niddhāretabbānī”ti.",
  "tika-s0519t:506_4": "Saccamukhena assādādike niddhāretvā desanāhārasampātaṃ yojetuṃ “tattha samudayenā”tiādimāha,",
  "tika-s0519t:506_5": "taṃ vuttanayameva.",
  "tika-s0519t:506_6": "Yañhettha aññampi atthato na vibhattaṃ,",
  "tika-s0519t:506_7": "taṃ heṭṭhā vuttanayattā,",
  "tika-s0519t:506_8": "uttānatthattā cāti veditabbaṃ.",
  "tika-s0519t:507_0": "Mananalakkhaṇeti mananalakkhaṇahetu.",
  "tika-s0519t:507_1": "“Mananalakkhaṇenā”ti vā pāṭho.",
  "tika-s0519t:507_2": "Īhābhāvato byāpārābhāvato.",
  "tika-s0519t:507_3": "Yena pasādena samannāgatattā mano “pasanno”ti vutto,",
  "tika-s0519t:507_4": "tassa pasādassa kiccaṃ mane āropetvā āha “akālusiyato,",
  "tika-s0519t:507_5": "ārammaṇassa okappanato ca pasannenā”ti.",
  "tika-s0519t:507_6": "Tathā sādiyanatoti vācāya vattabbaṃ avatvāva phassasādiyanato anujānato.",
  "tika-s0519t:507_7": "Dutiye tathā sādiyanatoti kāyena kātabbaṃ yathā kataṃ hoti,",
  "tika-s0519t:507_8": "tathā vācāya saṃvidhānato.",
  "tika-s0519t:507_9": "Tathā pasutattāti yathā sukhamanveti,",
  "tika-s0519t:507_10": "tathā upacitattā evāti attho.",
  "tika-s0519t:507_11": "Tatoti tato kāraṇā,",
  "tika-s0519t:507_12": "manasā pasannena,",
  "tika-s0519t:507_13": "bhāsanena,",
  "tika-s0519t:507_14": "karaṇena ca hetunāti vuttaṃ hoti.",
  "tika-s0519t:507_15": "Anaññatthāti etasmiṃ pana atthe.",
  "tika-s0519t:507_16": "Tatoti tato eva.",
  "tika-s0519t:507_17": "Yo hi pasannamano tena yaṃ bhāsanaṃ,",
  "tika-s0519t:507_18": "karaṇañca,",
  "tika-s0519t:507_19": "tato eva naṃ sukhamanvetīti vuttaṃ hoti.",
  "tika-s0519t:507_20": "Sātabhāvatoti sātavedanābhāvato.",
  "tika-s0519t:507_21": "Iṭṭhabhāvatoti manāpabhāvato.",
  "tika-s0519t:507_22": "Kammato vipākuppattiphaladānasamatthabhāvena kammassa nibbattattā vipākasseva anibbattattāti āha “katū…pe…",
  "tika-s0519t:507_23": "anvetīti vutta”nti kāraṇāyatta vuttitoti katabhāvahetukattā kammassāti adhippāyo.",
  "tika-s0519t:507_24": "Asaṅkantitoti yasmiṃ santāne kammaṃ nibbattaṃ,",
  "tika-s0519t:507_25": "tadaññasantānā saṅkamanato.",
  "tika-s0519t:508_0": "Ādhipaccayogatoti sahajātādhipativasena ādhipaccayuttattā.",
  "tika-s0519t:508_1": "Sahajātadhammānañhi taṃsampayuttassa manassa vasena pubbaṅgamatā idhādhippetā.",
  "tika-s0519t:508_2": "Tato evāti ādhipaccayogato eva.",
  "tika-s0519t:508_3": "Manassāti upayogatthe sāmivacanaṃ.",
  "tika-s0519t:508_4": "Tesaṃ dhammānanti sambandho.",
  "tika-s0519t:508_5": "Kusalabhāvo yujjati pasādassa yonisomanasikārahetukattā.",
  "tika-s0519t:508_6": "Nanu vibhajjabyākaraṇesu tesaṃ sāvakānaṃ saddhā uppajjatīti?",
  "tika-s0519t:508_7": "Nāyaṃ saddhā,",
  "tika-s0519t:508_8": "tadākārā pana akusalā dhammā tathā vuccantīti veditabbaṃ.",
  "tika-s0519t:508_9": "Tathā hi vakkhati “nāyaṃ pasādo”tiādi.",
  "tika-s0519t:508_10": "Sukhaṃ anvetīti yujjati kammassa phaladāne samatthabhāvato.",
  "tika-s0519t:508_11": "Yathā hi kataṃ kammaṃ phaladānasamatthaṃ hoti,",
  "tika-s0519t:508_12": "tathā kataṃ upacitanti vuccatīti.",
  "tika-s0519t:509_0": "Manopavicārā idha nekkhammasitā somanassūpavicārā,",
  "tika-s0519t:509_1": "upekkhūpavicārā ca veditabbā kusalādhikārattā.",
  "tika-s0519t:509_2": "Te pana yasmā cittaṃ nissāyeva pavattanti,",
  "tika-s0519t:509_3": "nānissāya,",
  "tika-s0519t:509_4": "tasmā vuttaṃ “mano manopavicārānaṃ padaṭṭhāna”nti.",
  "tika-s0519t:509_5": "Kusalapakkhassa padaṭṭhānanti ettha kusalo tāva phasso kusalassa vedanākkhandhassa saññākkhandhassa saṅkhārakkhandhassa sahajātādinā paccayo hoti. “Phuṭṭho,",
  "tika-s0519t:509_6": "bhikkhave, vedeti,",
  "tika-s0519t:509_7": "phuṭṭho sañjānāti,",
  "tika-s0519t:509_8": "phuṭṭho cetetī”ti vuttaṃ.",
  "tika-s0519t:509_9": "Evaṃ vedanādīnampi veditabbaṃ.",
  "tika-s0519t:509_10": "Saddhādīnampi paccayabhāve vattabbameva natthi.",
  "tika-s0519t:509_11": "Sabbassāti catubhūmakassa.",
  "tika-s0519t:509_12": "Kāmāvacarā hi kusalā dhammā yathārahaṃ catubhūmakassāpi kusalassa paccayā honti,",
  "tika-s0519t:509_13": "evaṃ itarabhūmakāpi.",
  "tika-s0519t:510_0": "“Pasannena manasā bhāsatī”ti vuttattā visesato sammāvācāpaccayaṃ bhāsanaṃ idhādhippetanti vuttaṃ “bhāsatīti sammāvācā”ti.",
  "tika-s0519t:510_1": "Tatthāyamadhippāyo “bhāsatīti yamidaṃ padaṃ,",
  "tika-s0519t:510_2": "iminā sammāvācā gahitā hotī”ti.",
  "tika-s0519t:510_3": "Karotīti sammākammantoti etthāpi eseva nayo.",
  "tika-s0519t:510_4": "Suparisuddhe kāyavacīkamme ṭhitassa ājīvapārisuddhi,",
  "tika-s0519t:510_5": "na itarassāti vuttaṃ “te sammāājīvassa padaṭṭhāna”nti.",
  "tika-s0519t:510_6": "Tattha teti sammāvācākammantā.",
  "tika-s0519t:510_7": "Yasmā pana ājīvaṭṭhamake sīle patiṭṭhitassa uppannānuppannānaṃ akusaladhammānaṃ pahānānuppādanāni,",
  "tika-s0519t:510_8": "anuppannuppannānaṃ kusaladhammānaṃ uppādanapāripūriyā ca sambhavanti,",
  "tika-s0519t:510_9": "tathā sammāvāyāme ṭhitasseva kāyādīsu subhasaññādividdhaṃsinī sammāsati sambhavati,",
  "tika-s0519t:510_10": "tasmā vuttaṃ “sammāājīvo…pe…padaṭṭhāna”nti.",
  "tika-s0519t:510_11": "Jeṭṭhakasīlaṃ pātimokkhasaṃvaro,",
  "tika-s0519t:510_12": "saddhāsādhano ca soti āha “taṃ sīlassa padaṭṭhāna”nti.",
  "tika-s0519t:511_0": "Tesanti kāyavacīkammānaṃ. Kammapaccayatāyāti kusalakammahetukatāya.",
  "tika-s0519t:512_0": "Padattho ca vuttanayenāti “mananato ārammaṇavijānanato”tiādinā.",
  "tika-s0519t:513_0": "Ayaṃ āvaṭṭoti ayaṃ sabhāgavisabhāgadhammāvaṭṭanavasena āvaṭṭo.",
  "tika-s0519t:513_1": "Ettha hi kusalamūlasammattamaggādiniddhāraṇā sabhāgadhammāvaṭṭanā.",
  "tika-s0519t:513_2": "Avijjābhavataṇhānaṃ niddhāraṇā visabhāgadhammāvaṭṭanā.",
  "tika-s0519t:514_0": "Vibhattihāre padaṭṭhānabhūmivibhāgā vuttanayā,",
  "tika-s0519t:514_1": "suviññeyyā cāti dhammavibhāgameva dassento “nayida”ntiādimāha.",
  "tika-s0519t:514_2": "Tattha “nayidaṃ yathārutavasena gahetabba”nti suttassa neyyatthataṃ vatvā “yohī”tiādinā taṃ vivarati.",
  "tika-s0519t:514_3": "“Dukkhameva anvetī”ti kasmā vuttaṃ,",
  "tika-s0519t:514_4": "nanu yattha katthaci hitesitā kusalamevāti?",
  "tika-s0519t:514_5": "Nayidamīdisaṃ sandhāya vuttaṃ,",
  "tika-s0519t:514_6": "adhammaṃ pana dhammoti,",
  "tika-s0519t:514_7": "dhammañca pana adhammoti dīpanena lokassa sabbānatthabījabhūtesu sakalahitasukhupāyapaṭikkhepakesu titthakaresu",
  "tika-s0519t:514_8": "asantaguṇasambhāvanavasena pavattamicchādhimokkhaṃ sandhāya vuttaṃ.",
  "tika-s0519t:514_9": "Yo hi loke appamattakampi puññaṃ kātukāmaṃ pāpikaṃ diṭṭhiṃ nissāya paṭibāhati,",
  "tika-s0519t:514_10": "sopi gārayho,",
  "tika-s0519t:514_11": "kimaṅgaṃ pana ariyavinaye sammāpaṭipattiṃ paṭibāhantesūti dukkhaphalāva tattha sambhāvanāpasaṃsā payirupāsanā.",
  "tika-s0519t:514_12": "Tathā hi vuttaṃ –",
  "tika-s0519t:514_13": "“na kho ahaṃ,",
  "tika-s0519t:514_14": "moghapurisa,",
  "tika-s0519t:514_15": "arahattassa maccharāyāmi,",
  "tika-s0519t:514_16": "apica tuyhevetaṃ pāpakaṃ diṭṭhigataṃ…pe…",
  "tika-s0519t:514_17": "dīgharattaṃ ahitāya dukkhāya saṃvattatī”ti,",
  "tika-s0519t:514_18": "“yo nindiyaṃ pasaṃsati,",
  "tika-s0519t:514_19": "sabbassāpi anatthassa mūlaṃ bālūpasevanā”ti ca.",
  "tika-s0519t:515_0": "Idañhi suttanti “manopubbaṅgamā…pe…pada”nti paṭhamaṃ gāthaṃ sandhāya vadati.",
  "tika-s0519t:515_1": "Etassāti saṃvaṇṇiyamānasuttassa.",
  "tika-s0519t:516_0": "Kiccapaññattīti adhipatipaccayasaṅkhātassa kiccassa paññāpanaṃ.",
  "tika-s0519t:516_1": "Padhānapaññattīti padhānabhāvassa paññāpanā.",
  "tika-s0519t:516_2": "Sahajātapaññattīti tesaṃ dhammānaṃ manasā sahabhāvapaññāpanā.",
  "tika-s0519t:517_0": "Mahābhūtātīti itisaddo ādiattho, tena mahābhūtāvinābhāvī sabbo rūpadhammo saṅgayhati.",
  "tika-s0519t:518_0": "“Manopubbaṅgamā”ti samāsapade “mano”ti padaṃ tadavayavamattanti āha “neva padasuddhī”ti.",
  "tika-s0519t:518_1": "Tenevāha “manopubbaṅgamāti padasuddhī”ti.",
  "tika-s0519t:518_2": "“Chāyāva anapāyinī”ti idaṃ sukhānugamassa udāharaṇamattaṃ,",
  "tika-s0519t:518_3": "na yathādhippetatthaparisamāpanaṃ.",
  "tika-s0519t:518_4": "“Sukhamanvetī”ti pana yathādhippetatthaparisamāpananti vuttaṃ “padasuddhi ceva ārambhasuddhi cā”ti.",
  "tika-s0519t:519_0": "Ekattatāti manopubbaṅgamādisāmaññaṃ sandhāya vadati.",
  "tika-s0519t:519_1": "Evaṃ sesesupi.",
  "tika-s0519t:519_2": "Vemattatā “manopubbaṅgamā”tiādinā sāmaññato vuttadhamme pasādo dhāraṇāya nivattetvā pasannasaṅkhāte visese avaṭṭhāpanato.",
  "tika-s0519t:519_3": "Sesesupi eseva nayo.",
  "tika-s0519t:519_4": "Pasādo sinehasabhāvo,",
  "tika-s0519t:519_5": "assaddhiyaṃ viya lūkhasabhāvaṃ dosaṃ vinodetīti āha “byāpādavikkhambhanato”ti.",
  "tika-s0519t:519_6": "Bahiddhāti saddheyyavatthuṃ sandhāyāha.",
  "tika-s0519t:519_7": "Okappanatoti ārammaṇaṃ anupavisitvā anupakkhanditvā saddahanato.",
  "tika-s0519t:520_0": "Deyyadhammādayoti ettha ādisaddena saṃvegahirottappakasiṇamaṇḍalādayo saṅgayhanti.",
  "tika-s0519t:520_1": "Iṭṭhārammaṇādayoti ādisaddena iṭṭhamajjhattārammaṇā,",
  "tika-s0519t:520_2": "dvāradhammā,",
  "tika-s0519t:520_3": "manasikāroti evamādīnaṃ saṅgaho daṭṭhabbo.",
  "tika-s0519t:520_4": "Tathā phassoti yathā vedanādīnaṃ iṭṭhārammaṇādayo paccayo,",
  "tika-s0519t:520_5": "evaṃ phassopīti paccayatāsāmaññameva upasaṃharati tathā- saddo.",
  "tika-s0519t:520_6": "Vedanādīnanti hi vedanādayo tayo khandhā gahitā.",
  "tika-s0519t:520_7": "Viññāṇassa vedanādayoti nāmarūpaṃ sandhāya vadati.",
  "tika-s0519t:521_0": "“Sīlamayassa adoso padaṭṭhāna”nti vuttaṃ khantipadhānattā sīlassa.",
  "tika-s0519t:521_1": "Adhiṭṭhātīti anuyuñjati uppādeti.",
  "tika-s0519t:521_2": "Soti evaṃ kusalacittaṃ bhāvento.",
  "tika-s0519t:521_3": "“Anuppannāna”ntiādinā bhāvanāpahānasamāropanāni dassento nibbedhabhāgiyavasena gāthāya atthaṃ vicinitvā samāropeti,",
  "tika-s0519t:521_4": "evampi sakkā yojetunti vāsanābhāgiyavasena padaṭṭhānaniddese udāharīyati.",
  "tika-s0519t:522_0": "Evaṃ “manopubbaṅgamā dhammā”ti gāthāya vasena hārasampātayojanāvidhiṃ dassetvā idāni gāthāntarena dassetuṃ “tathā dadato puñña”ntiādimāha.",
  "tika-s0519t:522_1": "Tattha bhāvanāmayanti paññābhāvanāmayaṃ.",
  "tika-s0519t:523_0": "“Alobho kusalamūla”ntiādi dānādīnaṃ alobhādipadhānattā vuttaṃ,",
  "tika-s0519t:523_1": "sabbattha ca “vutta”nti padaṃ ānetvā yojetabbaṃ.",
  "tika-s0519t:523_2": "Tesanti rāgādīnaṃ.",
  "tika-s0519t:523_3": "Nissaraṇanti ca parinibbānameva sandhāya vadati.",
  "tika-s0519t:524_0": "Pariccāgasīlo alobhajjhāsayo kāmesu ādīnavadassāvī sammadeva sīlaṃ paripūretīti āha “dadato…pe…",
  "tika-s0519t:524_1": "padaṭṭhāna”nti.",
  "tika-s0519t:524_2": "Idha oḷārikā nāma kilesā vītikkamāvatthānaṃ,",
  "tika-s0519t:524_3": "tappahānaṃ tadaṅgappahānena veditabbaṃ.",
  "tika-s0519t:524_4": "Majjhimānanti pariyuṭṭhānāvatthānaṃ.",
  "tika-s0519t:524_5": "Sukhumānanti anusayāvatthānaṃ.",
  "tika-s0519t:524_6": "Katāvībhūmi nti khīṇāsavabhūmiṃ.",
  "tika-s0519t:525_0": "Dadatoti maggasahagatena alobhena sadevakassa lokassa abhayadānaṃ dadato.",
  "tika-s0519t:525_1": "Puññanti lokuttarakusalaṃ.",
  "tika-s0519t:525_2": "Saṃyamatoti maggapariyāpannehi sammāvācākammantājīvehi diṭṭhekaṭṭhādisaṃkilesato maggasaṃyamena saṃyamantassa.",
  "tika-s0519t:525_3": "Veranti pāṇātipātādipāpaṃ.",
  "tika-s0519t:525_4": "Kusaloti maggasammādiṭṭhiyā kusalo vicakkhaṇo.",
  "tika-s0519t:525_5": "Jahāti pāpakanti tehi tehi maggehi taṃ taṃ pahātabbaṃ pāpadhammaṃ odhiso jahāti samucchindati.",
  "tika-s0519t:525_6": "Tenāha “maggo vutto”ti.",
  "tika-s0519t:526_0": "“Dadato”tiādinā pubbe avibhāgena kusalamūlāni uddhaṭānīti idāni vibhāgena tāni uddharanto “lokiyakusalamūla”ntiādimāha.",
  "tika-s0519t:527_0": "Puthujjanabhūmi sekkhabhūmi dassitā pahānassa vippakatabhāvadīpanato.",
  "tika-s0519t:527_1": "Asekkhabhūmi dassitā anupādāparinibbānadīpanato.",
  "tika-s0519t:528_0": "Saggagāminī paṭipadā pubbabhāgappaṭipatti.",
  "tika-s0519t:529_0": "Puññe kathite puññaphalampi kathitameva hotīti vuttaṃ “dadato…pe…",
  "tika-s0519t:529_1": "desanamāhā”ti.",
  "tika-s0519t:529_2": "Saccakammaṭṭhānena vinā saṃkilesappahānaṃ natthīti dassento āha “kusalo…pe…",
  "tika-s0519t:529_3": "desanamāhā”ti.",
  "tika-s0519t:530_0": "Verasaddo adinnādānādipāpadhammesupi niruḷhoti vuttaṃ “evaṃ sabbānipi sikkhāpadāni vitthāretabbānī”ti.",
  "tika-s0519t:530_1": "Dvepi vimuttiyo sekkhāsekkhavimuttiyo,",
  "tika-s0519t:530_2": "saupādisesaanupādisesavimuttiyo ca.",
  "tika-s0519t:530_3": "Tathā hi vakkhati “nibbutoti dve nibbānadhātuyo”tiādi.",
  "tika-s0519t:531_0": "Kāraṇūpacārena,",
  "tika-s0519t:531_1": "kāraṇaggahaṇena vā phalaṃ gahitanti āha “dve sugatiyo”tiādi.",
  "tika-s0519t:531_2": "Vaṭṭavivaṭṭasampattiyo imissā desanāya phalaṃ,",
  "tika-s0519t:531_3": "tassa dānaṃ sīlaṃ bhāvanā upāyo,",
  "tika-s0519t:531_4": "“sampattidvayaṃ icchantena dānādīsu appamattena bhavitabba”nti ayamettha bhagavato āṇattīti imamatthaṃ",
  "tika-s0519t:531_5": "sandhāyāha “phalādīni yathārahaṃ veditabbānī”ti.",
  "tika-s0519t:532_0": "Vicayoti vicayahārasampāto,",
  "tika-s0519t:532_1": "so vuccatīti attho.",
  "tika-s0519t:532_2": "Esa nayo ito paresupi.",
  "tika-s0519t:532_3": "“Tividhampi dānamaya”ntiādinā padatthavicayaṃ dasseti,",
  "tika-s0519t:532_4": "tena assādādayo,",
  "tika-s0519t:532_5": "itare ca vicayahārapadatthā atthato vicitā eva hontīti.",
  "tika-s0519t:532_6": "Rūpādiārammaṇassa pariccāgo vuttoti sambandho.",
  "tika-s0519t:532_7": "Sabboti sakalo anavasesato kiccassa vuttattā.",
  "tika-s0519t:533_0": "Dānābhiratassa cāgādhiṭṭhānaṃ pāripūriṃ gacchatīti vuttaṃ “dadato…pe…",
  "tika-s0519t:533_1": "padaṭṭhāna”nti.",
  "tika-s0519t:533_2": "Viratisacce,",
  "tika-s0519t:533_3": "vacīsacce ca tiṭṭhato saccādhiṭṭhānaṃ pāripūriṃ gacchatīti vuttaṃ “saṃyama…pe…",
  "tika-s0519t:533_4": "padaṭṭhāna”nti.",
  "tika-s0519t:533_5": "Kosallayogato ca pāpappahānato ca paññāpāripūriṃ gacchatīti vuttaṃ “kusalo…pe…",
  "tika-s0519t:533_6": "padaṭṭhāna”nti.",
  "tika-s0519t:533_7": "Anavasesarāgādīsu pahīnesu upasamo upaṭṭhito nāma hotīti vuttaṃ “rāga…pe…",
  "tika-s0519t:533_8": "padaṭṭhāna”nti.",
  "tika-s0519t:534_0": "Kusaloti puggalādhiṭṭhānena kosallasammādiṭṭhi vuttāti āha “kusalo…pe…",
  "tika-s0519t:534_1": "maggaṅgādibhāvena ekalakkhaṇattā”ti.",
  "tika-s0519t:534_2": "Ādisaddena bodhipakkhiyabhāvādiṃ saṅgaṇhāti.",
  "tika-s0519t:534_3": "Khepetabbabhāvenāti pahātabbabhāvena.",
  "tika-s0519t:535_0": "Averatanti asapattataṃ.",
  "tika-s0519t:535_1": "Kusaladhammehīti anavajjadhammehi,",
  "tika-s0519t:535_2": "phalanibbānehīti adhippāyo.",
  "tika-s0519t:535_3": "Dānassa mahapphalatā,",
  "tika-s0519t:535_4": "sīlādiguṇehi satthu anuttaradakkhiṇeyyabhāvo,",
  "tika-s0519t:535_5": "anupādāparinibbānanti imesaṃ paccavekkhaṇā imassa dānassa nidānanti ayamattho pāḷiyaṃ niruḷhova.",
  "tika-s0519t:535_6": "Nibbacananidānasandhayo suviññeyyāvāti āha “nibbacananidānasandhayo vattabbā”ti.",
  "tika-s0519t:536_0": "Paṭipakkhaniddesena samudayoti desanatthaṃ paṭipakkhaniddesanena niddhārito ayaṃ macchariyādisaṃkilesapakkhiko samudayo.",
  "tika-s0519t:536_1": "Alobhena…pe…",
  "tika-s0519t:536_2": "dānādīhīti yehi alobhādīhi dānādayo dhammā sambhavanti,",
  "tika-s0519t:536_3": "tāni dānādiggahaṇeneva gahitānīti kusalamūlāni niddhāreti “imāni tīṇi kusalānī”ti.",
  "tika-s0519t:536_4": "Tesanti kusalamūlānaṃ.",
  "tika-s0519t:537_0": "Bhayahetu deti paṇṇākārādivasena.",
  "tika-s0519t:537_1": "Rāgahetu deti sabhāgavatthussa.",
  "tika-s0519t:537_2": "Āmisakiñcikkhahetu deti lañjādivasena.",
  "tika-s0519t:537_3": "Anukampanto vā karuṇākhette.",
  "tika-s0519t:537_4": "Apacayamāno guṇakhette,",
  "tika-s0519t:537_5": "upakārakhette vā.",
  "tika-s0519t:537_6": "Bhayūparatoti bhayena orato.",
  "tika-s0519t:537_7": "Tena tathārūpena saṃyamena veraṃ na ciyateva.",
  "tika-s0519t:537_8": "Evaṃ sabbassa akusalassa pāpako vipākoti yojanā.",
  "tika-s0519t:538_0": "“Dadato”tiādinā yathā dānapaṭikkhepena parivattanaṃ dassitaṃ,",
  "tika-s0519t:538_1": "evaṃ pahānapaṭikkhepenapi parivattanaṃ dassetabbanti vuttaṃ “akusalo pana na jahātī”ti.",
  "tika-s0519t:539_0": "Kammaphalaṃ saddahanto dānakiriyāyaṃ padahanto yena vidhinā dānaṃ dātabbaṃ,",
  "tika-s0519t:539_1": "tattha satiṃ upaṭṭhapento cittaṃ samādahanto sammādiṭṭhiṃ purakkharonto dāne sammāpaṭipanno hotīti āha “dānaṃ nāma…pe… hotī”ti.",
  "tika-s0519t:540_0": "Bhāvanāpahānasamāropanāni pāḷiyaṃ sarūpato viññāyantīti padaṭṭhānavevacanasamāropanāni dassetuṃ “taṃ sīlassa padaṭṭhāna”ntiādi vuttaṃ,",
  "tika-s0519t:540_1": "taṃ suviññeyyaṃ.",
  "tika-s0519t:540_2": "Aññañca yadettha atthato na vibhattaṃ,",
  "tika-s0519t:540_3": "taṃ vuttanayattā,",
  "tika-s0519t:540_4": "uttānatthattā cāti veditabbaṃ.",
  "tika-s0519t:541_0": "Hārasampātavāravaṇṇanā niṭṭhitā.",
  "tika-s0519t:542_0": "Nayasamuṭṭhānavāravaṇṇanā",
  "tika-s0519t:543_0": "79.",
  "tika-s0519t:543_1": "“Visayabhedato”ti saṅkhepena vuttamatthaṃ vitthārato vivarituṃ “yathā hī”tiādimāha.",
  "tika-s0519t:543_2": "Tattha nayatoti nayaggāhato.",
  "tika-s0519t:543_3": "Na hi paṭivedhañāṇaṃ viya vipassanāñāṇaṃ paccakkhato pavattatīti.",
  "tika-s0519t:543_4": "Anubujjhiyamānoti abhisamayañāṇassa anurūpaṃ bujjhiyamāno.",
  "tika-s0519t:543_5": "Yathā ekapaṭivedheneva maggañāṇaṃ pavattati,",
  "tika-s0519t:543_6": "evaṃ tadanucchavikaṃ vipassanāñāṇena gayhamānoti attho.",
  "tika-s0519t:543_7": "Evañca katvā nandiyāvaṭṭādīnaṃ tiṇṇaṃ atthanayabhāvo samatthito hotīti.",
  "tika-s0519t:543_8": "Tathā hi atthavisesasarūpatāya tayo nayā “suttattho”ti vuttā,",
  "tika-s0519t:543_9": "padatthavicārabhāvepi pana hārā “byañjanavicayo”ti.",
  "tika-s0519t:543_10": "Yadi evaṃ kathaṃ tayoti codanaṃ sandhāyāha “paṭivijjhantānaṃ panā”tiādi.",
  "tika-s0519t:543_11": "Tattha ekameko saṃkilesavodānānaṃ vibhāgato dvisaṅgahoti yojanā.",
  "tika-s0519t:543_12": "Catuchaaṭṭhadiso cāti na paccekaṃ te nandiyāvaṭṭādayo catuchaaṭṭhadisā,",
  "tika-s0519t:543_13": "atha kho yathākkamanti.",
  "tika-s0519t:543_14": "“Eva”ntiādi yathāvuttassa atthassa nigamanaṃ.",
  "tika-s0519t:544_0": "Tathā cāti yathāvuttassa atthassa upacayena samatthanā.",
  "tika-s0519t:544_1": "Pubbā koṭi na paññāyatīti ettha yaṃ vattabbaṃ,",
  "tika-s0519t:544_2": "taṃ parato paṭṭhānakathāyaṃ āvi bhavissati.",
  "tika-s0519t:544_3": "“Andhaṃ tamaṃ tadā hoti,",
  "tika-s0519t:544_4": "yaṃ lobho sahate nara”ntiādi vacanato kāmataṇhāpi paṭicchādanasabhāvā,",
  "tika-s0519t:544_5": "yato kāmacchandaṃ “nīvaraṇa”nti vuttaṃ.",
  "tika-s0519t:544_6": "Avijjāya pana bhavesu ādīnavappaṭicchādanaṃ sātisayanti.",
  "tika-s0519t:544_7": "Tathā avijjāpi saṃyojanasabhāvā,",
  "tika-s0519t:544_8": "yato sā bahiddhā saṃyojanabhāvena vuttā.",
  "tika-s0519t:544_9": "Evaṃ santepi taṇhāya bandhanaṭṭho sātisayo apekkhitabhāvatoti imamatthaṃ dassento “tathāpi…pe…",
  "tika-s0519t:544_10": "vutta”nti āha.",
  "tika-s0519t:545_0": "“Saṃyuttā”ti padassa sampayuttāti atthoti āha “missitā”ti.",
  "tika-s0519t:545_1": "“Avijjābhibhūtā…pe…",
  "tika-s0519t:545_2": "abhinivisantā”ti etena avijjāya ayāthāvagahaṇahetutaṃ dasseti,",
  "tika-s0519t:545_3": "tato so avindiyaṃ vindatīti avijjāti vuccati.",
  "tika-s0519t:545_4": "Kilissanaṃ upatāpananti āha “kilissanappayogaṃ attaparitāpanapaṭipatti”nti.",
  "tika-s0519t:545_5": "Allīyanaṃ sevanaṃ.",
  "tika-s0519t:546_0": "Dukkhanti …pe…",
  "tika-s0519t:546_1": "jānantīti attanā anubhūyamānaṃ tathā tathā upaṭṭhitaṃ kāyikacetasikadukkhaṃ,",
  "tika-s0519t:546_2": "itarampi vā ekadesaṃ jānanti.",
  "tika-s0519t:546_3": "Taṇhāyapi eseva nayo.",
  "tika-s0519t:546_4": "Sabhāgavisabhāgapaṭipajjitabbākārato tattha tesaṃ ñāṇaṃ natthevātidassento “idaṃ dukkha”ntiādimāha.",
  "tika-s0519t:546_5": "Pavattipavattihetumattampīti “pavatti pavattihetū”ti ettakampi.",
  "tika-s0519t:546_6": "Kā pana kathāti pacurajanasādhāraṇe lokiyepi nāma atthe yesaṃ ñāṇassa paṭighāto,",
  "tika-s0519t:546_7": "paramagambhīre ariyānaṃ eva visayabhūte lokuttare nivattinivattihetusaṅkhāte atthe kā nāma kathā,",
  "tika-s0519t:546_8": "chinnā kathāti attho.",
  "tika-s0519t:546_9": "Aṭṭhasamāpattipabhedassa kevalassa samathassa tādise kāle bāhirakānañca ijjhanato “vipassanādhiṭṭhāna”nti visesitaṃ.",
  "tika-s0519t:546_10": "Vūpasamo samucchedo,",
  "tika-s0519t:546_11": "paṭippassaddhi ca.",
  "tika-s0519t:547_0": "“Saṃsārassa anupacchedanato”ti idaṃ diṭṭhigatānaṃ diṭṭhigatikamatadassanaṃ.",
  "tika-s0519t:547_1": "So hi puttamukhadassane asati saṃsāro ucchijjeyyāti bhāyati.",
  "tika-s0519t:547_2": "Yato vuttaṃ –",
  "tika-s0519t:548_0": "“Gaṇḍuppādo kikī ceva, kuntī brāhmaṇadhammiko;",
  "tika-s0519t:549_0": "Ete abhayaṃ bhāyanti, sammūḷhā caturo janā”ti. ;",
  "tika-s0519t:550_0": "Tadabhiññāti taṃ yathāvuttaantadvayaṃ abhijānanti guṇaṃ āropetvā jānantīti tadabhiññā.",
  "tika-s0519t:550_1": "Atthabhañjanato,",
  "tika-s0519t:550_2": "rogagaṇḍasallasadisatāya attabhāvasaṃkilesānañca rogagaṇḍasallatā.",
  "tika-s0519t:551_0": "Sakkāyadassaneti ettha diṭṭhidassanaṃ,",
  "tika-s0519t:551_1": "sakkāyova dassanaṃ sakkāyadassananti attho veditabbo.",
  "tika-s0519t:551_2": "Tesanti diṭṭhicaritānaṃ.",
  "tika-s0519t:551_3": "Attābhiniveso balavā.",
  "tika-s0519t:551_4": "Tasmā yathāupaṭṭhitaṃ rūpaṃ “attā”icceva gaṇhantīti adhippāyo.",
  "tika-s0519t:551_5": "Tathā vedanādiṃ.",
  "tika-s0519t:551_6": "Taṇhācarito pana yathāupaṭṭhitaṃ rūpaṃ taṇhāvatthuṃ katvā attaniyābhinivesena abhinivisantā tadaññameva attato samanupassanti.",
  "tika-s0519t:551_7": "Evaṃ vedanādīsu.",
  "tika-s0519t:551_8": "Tenāha “taṇhācaritā”tiādi.",
  "tika-s0519t:551_9": "Vijjamāneti paramatthato upalabbhamāne.",
  "tika-s0519t:551_10": "Kāyeti samūhe.",
  "tika-s0519t:551_11": "Diṭṭhiyā parikappito attādi eva paramatthato nupalabbhati,",
  "tika-s0519t:551_12": "diṭṭhi pana labbhatevāti āha “satī vā vijjamānā”ti.",
  "tika-s0519t:552_0": "Sakkāyadassanamukhenāti sakkāyadiṭṭhimukhena.",
  "tika-s0519t:553_0": "Ucchedasassatanti taṃsahacaraṇato ucchedasassatadiṭṭhi vuttā. “Ucchedasassatavādā”tipi pāṭho.",
  "tika-s0519t:554_0": "Kasiṇāyatanānīti kasiṇajjhānāni.",
  "tika-s0519t:555_0": "Tejetvāti nisānetvā.",
  "tika-s0519t:556_0": "81.",
  "tika-s0519t:556_1": "Ettāvatā nandiyāvaṭṭassa bhūmiracanavasena saṃkilesapakkho dassitoti āha “tattha diṭṭhicaritotiādinā vodānapakkhaṃ dassetī”ti.",
  "tika-s0519t:556_2": "“Yasmā sallekhe tibbagāravo”ti iminā tattha tibbagāravattā saṃlekhānusantatavuttinā bhavatīti dasseti.",
  "tika-s0519t:556_3": "Sesesupi eseva nayo.",
  "tika-s0519t:556_4": "Micchādhimokkho saddhāpatirūpako avatthusmiṃ pasādo.",
  "tika-s0519t:557_0": "Puggalādhiṭṭhānena dhammameva vibhajatīti āha “sattāpi…pe… dassetī”ti.",
  "tika-s0519t:558_0": "Ye hi kecīti ettha hi-",
  "tika-s0519t:558_1": "saddo nipātamattaṃ.",
  "tika-s0519t:558_2": "“Imāhi eva catūhi paṭipadāhī”tipi pāḷi.",
  "tika-s0519t:558_3": "Dukkhāpaṭipadādivibhāgena maggo eva idha vuttoti āha “paṭipadā hi maggo”ti catuddisāsaṅkhātaṃ magganti catuddisāsaṅkhātaṃ pavattanupāyaṃ.",
  "tika-s0519t:558_4": "Dve disā etissāti dvidisā.",
  "tika-s0519t:558_5": "Nandiyāvaṭṭassāti nandiyāvaṭṭanayassa.",
  "tika-s0519t:559_0": "82.",
  "tika-s0519t:559_1": "Vivattati vaṭṭaṃ etthāti vivattaṃ,",
  "tika-s0519t:559_2": "vivattaṃ eva vivaṭṭaṃ,",
  "tika-s0519t:559_3": "asaṅkhatadhātu,",
  "tika-s0519t:559_4": "nibbuti eva vā.",
  "tika-s0519t:559_5": "Tena vuttaṃ “nibbāna”nti.",
  "tika-s0519t:560_0": "“Kattha daṭṭhabba”nti vā pāḷi.",
  "tika-s0519t:560_1": "Upacayeti upacayāvatthāyanti attho.",
  "tika-s0519t:560_2": "Dasannanti lobhādikilesavatthūnaṃ.",
  "tika-s0519t:560_3": "Vipallāsahetubhāvatoti subhasaññādivipallāsahetukabhāvato.",
  "tika-s0519t:560_4": "Vipariyesaggāhavasena hi ādīnavesu eva saṃyojaniyesu dhammesu assādānupassitā.",
  "tika-s0519t:560_5": "Na hi yathābhūtañāṇe sati tathā sambhavo.",
  "tika-s0519t:560_6": "Tena vuttaṃ “dasannaṃ…pe…",
  "tika-s0519t:560_7": "bhāvato”ti.",
  "tika-s0519t:560_8": "Dasavidhakāraṇeti dasavidhe kāraṇe,",
  "tika-s0519t:560_9": "dasavidhassa vā kāraṇe.",
  "tika-s0519t:560_10": "Ayonisomanasikāraparikkhatā dhammā subhārammaṇādayo.",
  "tika-s0519t:561_0": "Tabbisayā kilesāti āhārapariññāparibandhabhūtā kilesā.",
  "tika-s0519t:561_1": "Viññāṇaṭṭhitīsupi eseva nayo.",
  "tika-s0519t:561_2": "Kāye pavattamāno paṭhamo vipallāso kāyasamudāye,",
  "tika-s0519t:561_3": "kāyekadese ca kabaḷīkāre āhāre pavatto eva hotīti vuttaṃ “paṭhame āhāre visayabhūte paṭhamo vipallāso pavattatī”ti.",
  "tika-s0519t:561_4": "Tathā vedanāyaṃ pavattamāno dutiyavipallāso tappaccaye phassāhāre,",
  "tika-s0519t:561_5": "citte pavattamāno tatiyavipallāso tappaccaye manosañcetanāhāre,",
  "tika-s0519t:561_6": "dhammesu pavattamāno catutthavipallāso tappaccaye viññāṇāhāre pavatto eva hotīti vuttaṃ “catutthe āhāre catuttho vipallāso”ti.",
  "tika-s0519t:561_7": "Tenāha “sesāhāresupi eseva nayo”ti.",
  "tika-s0519t:561_8": "Āhārasīsena vā āhārapaṭibaddho chandarāgo gahito.",
  "tika-s0519t:561_9": "Viññāṇaṭṭhitīsupi eseva nayo.",
  "tika-s0519t:561_10": "Tenevāha “āhārasīsena tabbisayā kilesā adhippetā”ti.",
  "tika-s0519t:561_11": "Paṭhame āhāre visayabhūteti ca paṭhame āhāre chandarāgassa visayabhāvaṃ patte,",
  "tika-s0519t:561_12": "tabbhāvaṃ anatikkanteti attho.",
  "tika-s0519t:561_13": "Appahīnacchandarāgassa hi tattha vipallāsā sambhavanti,",
  "tika-s0519t:561_14": "na itarassa.",
  "tika-s0519t:561_15": "Tathā dutiyavipallāsādīsu appahīnesu.",
  "tika-s0519t:561_16": "Itare upādānāni pavattanteva appahīnattāti āha “sesapadesupi eseva nayo”ti.",
  "tika-s0519t:561_17": "Yasmā ca upādānādīsu appahīnesupi yogādayo pavattanteva yathārahaṃ taṃsabhāvattā,",
  "tika-s0519t:561_18": "tadekaṭṭhasabhāvato ca,",
  "tika-s0519t:561_19": "tasmā vuttaṃ pāḷiyaṃ “paṭhame upādāne paṭhamo yogo”tiādi.",
  "tika-s0519t:561_20": "Tenāha “sesapadesupi eseva nayo”ti.",
  "tika-s0519t:562_0": "83.",
  "tika-s0519t:562_1": "Aparijānantassāti ñātapariññāya,",
  "tika-s0519t:562_2": "tīraṇapariññāya,",
  "tika-s0519t:562_3": "pahānapariññāyāti tīhi pariññāhi paricchinditvā ajānantassa,",
  "tika-s0519t:562_4": "tesaṃ samudayañca atthaṅgamañca assādañca ādīnavañca nissaraṇañca yathābhūtaṃ anavabujjhantassāti attho.",
  "tika-s0519t:562_5": "Tibbo bahalo chandarāgo hoti taṇhācaritabhāvatoti adhippāyo.",
  "tika-s0519t:562_6": "Iti upakkilesassa diṭṭhābhinivesassa hetubhāvatoti imamatthaṃ sandhāyāha “vuttanayenevā”ti.",
  "tika-s0519t:562_7": "Subhasukhasaññākāmupādānakāmabhavayogaabhijjhākāyaganthakāmabhavāsava-",
  "tika-s0519t:562_8": "kāmabhavogharāgasallachandāgatigamanāni taṇhāpakkhikatāya,",
  "tika-s0519t:562_9": "taṇhāsabhāvatāya ca taṇhāpadhānāni.",
  "tika-s0519t:562_10": "Sīlabbatupādānabyāpādakāyaganthadosasalladosāgatigamanāni pana taṇhābhāve bhāvato,",
  "tika-s0519t:562_11": "viññāṇaṭṭhitiyo taṇhāvisayato,",
  "tika-s0519t:562_12": "sabbesaṃ vā taṇhāvisayato taṇhāpadhānatā labbhateva.",
  "tika-s0519t:562_13": "Pacchimakānaṃ diṭṭhipadhānatā vuttanayānusārena veditabbā.",
  "tika-s0519t:563_0": "84.",
  "tika-s0519t:563_1": "Kabaḷīkāre āhāreti kabaḷīkārāhāravisaye chandarāge.",
  "tika-s0519t:563_2": "“Appahīne”tiādikaṃ pariyāyakathaṃ muñcitvā nippariyāyameva dassento kabaḷīkārāhārassa “asubhasabhāvattā,",
  "tika-s0519t:563_3": "asubhasamuṭṭhānattā cā”ti vuttaṃ.",
  "tika-s0519t:563_4": "Labbhamāne hi ujuke atthe kiṃ pariyāyakathāyāti.",
  "tika-s0519t:563_5": "Chandarāgo vā tattha atthasiddhoti evampettha attho vutto.",
  "tika-s0519t:563_6": "Na hi tattha asati chandarāge vipallāso sambhavati.",
  "tika-s0519t:563_7": "Dukkhasabhāvattāti saṅkhāradukkhatāya dukkhasabhāvattā.",
  "tika-s0519t:563_8": "Dukkhapaccayattāti tividhadukkhatālakkhaṇassa dukkhassa kāraṇato.",
  "tika-s0519t:563_9": "Viññāṇe niccasaññino.",
  "tika-s0519t:563_10": "Tathā hi sāti nāma bhikkhu kevaṭṭaputto “taṃyeva viññāṇaṃ sandhāvati saṃsaratī”ti tattha niccābhinivesaṃ saṃvedesi.",
  "tika-s0519t:563_11": "Yebhuyyena saṅkhāresu attasaññitā diṭṭhigatikānaṃ “cetanā attā”tiādidiṭṭhiparidīpanesu veditabbā.",
  "tika-s0519t:563_12": "“Bhavavisuddhī”ti padassa atthavacanaṃ “nibbutisukha”nti.",
  "tika-s0519t:563_13": "“Sīlabbatehi…pe…",
  "tika-s0519t:563_14": "sukhanti daḷhaṃ gaṇhātī”ti iminā sīlabbatupādānaṃ idha bhavupādānanti dasseti.",
  "tika-s0519t:563_15": "Tathā hi vakkhati “sīlabbatupādānasaṅkhātena bhavupādānenā”ti.",
  "tika-s0519t:564_0": "Paccayā honti upanissayapaccayādinā.",
  "tika-s0519t:564_1": "Paṭhame yoge ṭhitoti paṭhame yoge patiṭṭhito.",
  "tika-s0519t:564_2": "Appahīnā hi kilesā kammavaṭṭādīnaṃ kāraṇabhūtā taṃsamaṅgino sattassa patiṭṭhāti vuccanti.",
  "tika-s0519t:564_3": "Parassa abhijjhāyanaṃ parābhijjhāyanaṃ.",
  "tika-s0519t:564_4": "Bhavapatthanāya bhavadiṭṭhibhavarāgavasena piyāyitassa vatthuno vipariṇāmaññathābhāve domanassuppattiṃ sandhāya vuttaṃ “bhavarāga…pe…",
  "tika-s0519t:564_5": "padūsentī”ti.",
  "tika-s0519t:565_0": "Ganthitvāti ganthiṃ katvā.",
  "tika-s0519t:565_1": "Dvidhābhūtaṃ rajjuādike viya ganthikaraṇañhi ganthanaṃ.",
  "tika-s0519t:565_2": "Cittaṃ pariyādāya tiṭṭhantā āsavānaṃ uppattihetu hontīti sambandho.",
  "tika-s0519t:565_3": "Pariyuṭṭhānappattā ekacce kilesā visesato āsavuppattihetu hontīti dassanatthaṃ aṭṭhakathāyaṃ uppaṭipāṭivacanaṃ.",
  "tika-s0519t:565_4": "Tappaṭipakkhe visaye patthetīti yojanā.",
  "tika-s0519t:565_5": "Tabbisayabahule bhave patthetīti yathā mānusakehi kāmehi nibbinnarūpā devūpapatti.",
  "tika-s0519t:565_6": "Taṃsabhāvattāti diṭṭhisabhāvattā.",
  "tika-s0519t:565_7": "Aparāparanti aññamaññaṃ.",
  "tika-s0519t:565_8": "Ekaccā hi diṭṭhi ekaccassa diṭṭhābhinivesassa kāraṇaṃ hoti,",
  "tika-s0519t:565_9": "yathā sakkāyadiṭṭhi itarāsaṃ.",
  "tika-s0519t:565_10": "Abhinivisantassāti abhinivesanahetu.",
  "tika-s0519t:565_11": "“Ayonisomanasikārato…pe…",
  "tika-s0519t:565_12": "avijjāsavo uppajjatī”ti idaṃ saccābhinivesassa phalabhūtaṃ avijjāsavaṃ dasseti ekantavassimeghavuṭṭhānena viya mahoghappavatti.",
  "tika-s0519t:565_13": "Avijjāsavo siddho hoti vuṭṭhihetukamahoghasiddhiyā uparimeghavuṭṭhānaṃ viya.",
  "tika-s0519t:566_0": "“Nandīrāgasahagatā”tiādīsu viya tabbhāvattho sahagatasaddoti āha “anusaya…pe…",
  "tika-s0519t:566_1": "bhūtā vā”ti.",
  "tika-s0519t:566_2": "Cittassa abbhantarasaṅkhātaṃ hadayanti vipākacittappavattiṃ sandhāya vadati.",
  "tika-s0519t:566_3": "Vipākavaṭṭepi kilesavāsanāhitā atthi kāci visesamattā.",
  "tika-s0519t:567_0": "Lobhasahagatassa viññāṇassa.",
  "tika-s0519t:567_1": "Itarassa dosasahagatādikassa.",
  "tika-s0519t:567_2": "Byañjanena viya bhojanassa ārammaṇassa abhisaṅkharaṇaṃ visesāpādanaṃ upasecanaṃ,",
  "tika-s0519t:567_3": "nandī sappītikataṇhā upasecanaṃ etassāti nandūpasecanaṃ upasecanabhūtāyapi nandiyā rāgasallaupanisato.",
  "tika-s0519t:567_4": "Upasitte pana vattabbameva natthīti dassetuṃ pāḷiyā “rāgasallena nandūpasecanena viññāṇenā”ti vuttanti",
  "tika-s0519t:567_5": "tamatthaṃ pākaṭaṃ kātuṃ “kena pana taṃ nandūpasecana”nti pucchati.",
  "tika-s0519t:568_0": "Rāgasallenāti hetumhi karaṇavacananti dassento “rāgasallena hetubhūtenā”ti āha.",
  "tika-s0519t:568_1": "Upanissayapaccayattho cettha hetvattho.",
  "tika-s0519t:568_2": "Upagantabbato viññāṇenāti vibhattiṃ pariṇāmetvā yojetabbaṃ.",
  "tika-s0519t:568_3": "“Patiṭṭhābhāvato”ti iminā viññāṇassa nissayādipaccayataṃ vadati.",
  "tika-s0519t:568_4": "Tenāha “rūpakkhandhaṃ nissāya tiṭṭhatī”ti.",
  "tika-s0519t:568_5": "Evaṃ dutiyādiviññāṇaṭṭhitīsupi nissayādipaccayatā vattabbā patiṭṭhāvacanato.",
  "tika-s0519t:569_0": "85.",
  "tika-s0519t:569_1": "Yadipi akusalamūlādike tipukkhalassa,",
  "tika-s0519t:569_2": "taṇhādike nandiyāvaṭṭassa disābhāvena vakkhati,",
  "tika-s0519t:569_3": "tathāpi aññamaññānuppavesato ekasmiṃ naye siddhe itarepi siddhā eva hontīti imassa visesassa dassanatthaṃ “āhārādayo…pe…",
  "tika-s0519t:569_4": "vavatthapetu”nti vuttaṃ.",
  "tika-s0519t:569_5": "Vakkhamāne vā akusalamūlataṇhādike ādisaddena saṅgahetvā “āhārādayo”ti vadanto “nayāna”nti bahuvacanamāha.",
  "tika-s0519t:569_6": "Ekassa atthassāti rāgacaritassa upakkilesatāsaṅkhātassa ekassa payojanassa.",
  "tika-s0519t:569_7": "Byañjanatthopi gahito,",
  "tika-s0519t:569_8": "na byañjanameva gahitanti suttapadāni aññamaññapariyāyavacanāni yathārahaṃ taṇhāvatthūnaṃ tattha kathitattā vuttaṃ “savatthukā taṇhā vuttā”ti.",
  "tika-s0519t:569_9": "Dosavatthūnaṃ,",
  "tika-s0519t:569_10": "diṭṭhivatthūnañca tattha kathitattā “savatthuko doso,",
  "tika-s0519t:569_11": "savatthukā diṭṭhi ca vuttā”ti imamatthaṃ sandhāyāha “vuttanayānusārenā”ti.",
  "tika-s0519t:570_0": "Dukkhākārena saha dukkhākāraṃ gahetvāti attho.",
  "tika-s0519t:570_1": "Evañcetanti yadi taṃtaṃanupassanābahulassa vasena purimāhāradvayādīsu vimokkhamukhavisesaniddhāraṇaṃ kataṃ,",
  "tika-s0519t:570_2": "etaṃ evameva veditabbaṃ,",
  "tika-s0519t:570_3": "na aññathā.",
  "tika-s0519t:570_4": "Tattha kāraṇaṃ vadanto “na hī”tiādimāha.",
  "tika-s0519t:570_5": "Tassattho –",
  "tika-s0519t:570_6": "yathā ariyamaggānaṃ odhiso kilesappajahanato pahātabbesu dhammesu niyamo atthi,",
  "tika-s0519t:570_7": "na evaṃ vipassanāya pariññāpahānānaṃ aniccantikattāti.",
  "tika-s0519t:571_0": "Apare panāhu –",
  "tika-s0519t:571_1": "purime āhāradvaye parikilesabhāvena,",
  "tika-s0519t:571_2": "dukkhapaccayattā ca dukkhalakkhaṇaṃ supākaṭaṃ.",
  "tika-s0519t:571_3": "Tattha purime viññāṇaṭṭhitidvayaviññāṇāhāre tatiyaviññāṇaṭṭhitiyaṃ aniccalakkhaṇaṃ,",
  "tika-s0519t:571_4": "manosañcetanāhāre catutthaviññāṇaṭṭhitiyaṃ anattalakkhaṇaṃ supākaṭanti tissannaṃ anupassanānaṃ pavattimukhatāya",
  "tika-s0519t:571_5": "tehi appaṇihitādivimokkhamukhehi pariññaṃ gacchantīti.",
  "tika-s0519t:571_6": "Tathā vipallāsādīsu purimadvayaṃ dukkhānupassanāya ujuvipaccanīkaṃ,",
  "tika-s0519t:571_7": "itaradvayaṃ aniccānattānupassanānaṃ.",
  "tika-s0519t:571_8": "Iti pavattimukhatāya ca ujuvipaccanīkatāya ca ime dhammā yathārahaṃ appaṇihitādivimokkhamukhehi pariññeyyā,",
  "tika-s0519t:571_9": "pahātabbā ca vuttā.",
  "tika-s0519t:571_10": "Tattha subhasukhasaññākāmupādānasīlabbatupādānakāmayogabhavayogaabhijjhākāya ganthakāmāsavakāmogha bhavogha",
  "tika-s0519t:571_11": "rāgasallachandaagatigamanāni sukhassādavasena pavattanato dukkhānupassanāya paṭipakkhabhāvato byāpādakāyaganthadosasalladosaagatigamanāni",
  "tika-s0519t:571_12": "pavattimukhatāya appaṇihitavimokkhamukhena pahātabbāni.",
  "tika-s0519t:571_13": "Tatiyasaññādayo niccābhinivesatannimittāhi aniccānupassanāya paṭipakkhabhāvato animittavimokkhamukhena pahātabbā.",
  "tika-s0519t:571_14": "Catutthasaññādayo attābhinivesatannittāhi anattānupassanāya paṭipakkhabhāvato suññatavimokkhamukhena pahātabbā.",
  "tika-s0519t:571_15": "Tattha mānasallabhayaagatigamanānaṃ niccābhinivesanimittatā veditabbā.",
  "tika-s0519t:571_16": "Na hi aniccato passato mānajappanaṃ,",
  "tika-s0519t:571_17": "bhayaṃ vā sambhavati.",
  "tika-s0519t:571_18": "Avijjāyogādīnaṃ attābhinivesanimittatā pākaṭā evāti.",
  "tika-s0519t:572_0": "86.",
  "tika-s0519t:572_1": "Appamaññāvajjā rūpāvacarasamāpattiyo dibbavihārā “devūpapattisaṃvattanikakusalasamāpattiyo cā”ti katvā,",
  "tika-s0519t:572_2": "satipi tabbhāve parahitapaṭipattito,",
  "tika-s0519t:572_3": "niddosatāya ca seṭṭhā vihārāti catasso appamaññā brahmavihārā,",
  "tika-s0519t:572_4": "catasso phalasamāpattiyo ariyavihārā “ārakā kilesehi ariyānaṃ vihārā”ti.",
  "tika-s0519t:572_5": "Catasso āruppasamāpattiyo āneñjavihārā,",
  "tika-s0519t:572_6": "satipi devūpapattisaṃvattanikakusalasamāpattibhāve āneñjasantatāhi lokiyesu sikhāppattito.",
  "tika-s0519t:573_0": "Adhikaraṇabhedenāti vatthubhedena.",
  "tika-s0519t:574_0": "Yaṃ abhiṇhaṃ na pavattati,",
  "tika-s0519t:574_1": "taṃ acchariyanti dassetuṃ “andhassa…pe…",
  "tika-s0519t:574_2": "uppajjanaka”nti vuttaṃ.",
  "tika-s0519t:574_3": "Adhitiṭṭhati sīlādi etena saccena,",
  "tika-s0519t:574_4": "ettha vā sacce nimittabhūte,",
  "tika-s0519t:574_5": "adhiṭṭhānamattameva vā taṃ saccanti evaṃ karaṇādhikaraṇabhāvatthā paccayavasena veditabbā samānādhikaraṇasamāsapakkhe.",
  "tika-s0519t:574_6": "Tathā aññapadatthasamāsapakkhe.",
  "tika-s0519t:574_7": "Itarasmiṃ pana samāse karaṇādhikaraṇatthā eva,",
  "tika-s0519t:574_8": "te ca kho sīlādivasena ca veditabbā.",
  "tika-s0519t:574_9": "Sukhanti jhānavipassanāmaggaphalanibbānasukhaṃ.",
  "tika-s0519t:574_10": "Lokiyavipākasukhampi labbhateva.",
  "tika-s0519t:574_11": "“Nāññatra bojjhā…pe…",
  "tika-s0519t:574_12": "pāṇina”nti hi imāya gāthāya saṅgahitā anattaparihāramukhena sattānaṃ abhayā nibbānasampattisukhāvahā cattāro dhammā idha “sukhabhāgiyā”ti vuttāti.",
  "tika-s0519t:574_13": "Anavasesapariyādānatoti pharaṇavasena anavasesaggahaṇato.",
  "tika-s0519t:575_0": "Paṭhamassa satipaṭṭhānassa paṭhamapaṭipadāvasena pavattassāti adhippāyo.",
  "tika-s0519t:575_1": "Evaṃ sesesupi.",
  "tika-s0519t:575_2": "“Yathā hī”tiādinā yathāvuttapaṭipadāsatipaṭṭhānānaṃ nānantariyakataṃ upamāya vibhāveti.",
  "tika-s0519t:575_3": "Satipi ca sabbāhi paṭipadāhi sabbesaṃ satipaṭṭhānānaṃ niyamābhāve nānantarikabhāvena desanākkamenevettha nesaṃ ayamanukkamo katoti veditabbo.",
  "tika-s0519t:575_4": "Atha vā kāyavedanāsu subhasukhasaññānaṃ dubbiniveṭhiyatāya asubhadukkhānupassanānaṃ kiccasiddhito purimena",
  "tika-s0519t:575_5": "paṭipadādvayena purimaṃ satipaṭṭhānadvayaṃ yojitaṃ tadabhāvato.",
  "tika-s0519t:575_6": "Itarena itaraṃ.",
  "tika-s0519t:575_7": "Tāni hi purimesu satipaṭṭhānesu katakammassa icchitabbāni.",
  "tika-s0519t:575_8": "Atha vā yathā taṇhācaritadiṭṭhicaritānaṃ mandatikkhapaññānaṃ vasena catasso paṭipadā yojitā,",
  "tika-s0519t:575_9": "evaṃ cattāri satipaṭṭhānāni sambhavantīti dassetuṃ paṭipadāsatipaṭṭhānānaṃ ayamanukkamo kato.",
  "tika-s0519t:576_0": "“Tathā”ti iminā yathā samānapaṭipakkhatāya paṭhamassa satipaṭṭhānassa bhāvanā paṭhamassa jhānassa visesāvahā,",
  "tika-s0519t:576_1": "evaṃ pītisahagatādisamānatāya dutiyasatipaṭṭhānādibhāvanā dutiyajjhānādīnaṃ visesāvahāti imamatthaṃ upasaṃharati.",
  "tika-s0519t:576_2": "Pītipaṭisaṃvedanādīti ādisaddena sukhapaṭisaṃvedanaṃ,",
  "tika-s0519t:576_3": "cittasaṅkhārapaṭisaṃvedanaṃ,",
  "tika-s0519t:576_4": "passambhanañca saṅgaṇhāti.",
  "tika-s0519t:576_5": "Cittassa abhippamodanaggahaṇañcettha nidassanamattaṃ daṭṭhabbaṃ paṭisaṃvedanasamādahanavimocanānampi vasena pavattiyā icchitabbattā.",
  "tika-s0519t:576_6": "Aniccavirāgādīti ādisaddena nirodhapaṭinissaggā saṅgayhanti.",
  "tika-s0519t:577_0": "Rūpāvacarasamāpattīnanti ettha paṭiladdhamattaṃ paṭhamajjhānaṃ paṭhamajjhānasamāpattiyā paguṇavasībhāvāpādanassa paccayo hoti,",
  "tika-s0519t:577_1": "na itarāsaṃ.",
  "tika-s0519t:577_2": "Itarāsaṃ pana adhiṭṭhānabhāvena paramparāya paccayo hotīti veditabbaṃ.",
  "tika-s0519t:577_3": "Byāpādavihiṃsāvitakkaaratirāgā byāpādavitakkādayo.",
  "tika-s0519t:577_4": "Sukhenāti akicchena,",
  "tika-s0519t:577_5": "akasirenāti attho.",
  "tika-s0519t:578_0": "Dibbavihārādike cattāro vihāre padaṭṭhānaṃ katvā nānāsantānesu uppannāya vuṭṭhānagāminivipassanāya yathākkamaṃ",
  "tika-s0519t:578_1": "anuppannākusalānuppādanādivasena pavattavisayaṃ sandhāya pāḷiyaṃ “paṭhamo vihāro bhāvito bahulīkato”tiādi vuttaṃ.",
  "tika-s0519t:578_2": "Sammappadhānasadisañhettha sammappadhānaṃ vuttaṃ.",
  "tika-s0519t:578_3": "Ariyavihāre ca heṭṭhime nissāya uparimaggādhigamāya vāyamantassa ayaṃ nayo labbhati.",
  "tika-s0519t:578_4": "Maggapariyāpannasseva vā sammappadhānassa nānāsantānikassa yathāvuttavipassanāgamanena taṃtaṃkiccādikassa vasenetaṃ vuttaṃ.",
  "tika-s0519t:578_5": "Sakkā hi vipassanāgamanena saddhindriyāditikkhatāviseso viya vīriyassa kiccavisesavisayo maggo viññātuṃ.",
  "tika-s0519t:579_0": "Tathā sikhāppattaupekkhāsatipārisuddhidibbavihāraṃ nissāya uppannaṃ paṭhamaṃ sammappadhānaṃ mānappahānaṃ ukkaṃseti,",
  "tika-s0519t:579_1": "brahmavihārasannissaye uppannaṃ dutiyaṃ sammappadhānaṃ kāmālayasamugghātaṃ,",
  "tika-s0519t:579_2": "ariyavihārasannissayena uppannaṃ tatiyaṃ sammappadhānaṃ avijjāpahānaṃ,",
  "tika-s0519t:579_3": "santavimokkhasannissayena uppannaṃ catutthaṃ sammappadhānaṃ bhavūpasamaṃ ukkaṃsetīti dassetuṃ “paṭhamaṃ sammappadhāna”ntiādi vuttaṃ.",
  "tika-s0519t:580_0": "Pahīnamāno na visaṃvādeyyāti mānappahānaṃ saccādhiṭṭhānaṃ vaḍḍheti visaṃvādananimittasseva abhāvato.",
  "tika-s0519t:580_1": "Appahīnamāno hi mānanissayena kiñci visaṃvādeyya. Kāmālaye,",
  "tika-s0519t:580_2": "diṭṭhālaye ca samugghāṭite cāgapaṭipakkhassa avasaro eva natthīti ālayasamugghāto cāgādhiṭṭhānaṃ vaḍḍheti.",
  "tika-s0519t:580_3": "Avijjāya samucchinnāya paññābuddhiyā paribandhova natthi,",
  "tika-s0519t:580_4": "bhavasaṅkhāresu ossaṭṭhesu abhavūpasamassa okāsova natthīti mānappahānādayo saccādhiṭṭhānādike saṃvaḍḍhentīti dassetuṃ “mānappahāna”ntiādi vuttaṃ.",
  "tika-s0519t:581_0": "Avisaṃvādanasīlo dhammacchandabahulo chandādhipateyyaṃ samādhiṃ nibbatteti.",
  "tika-s0519t:581_1": "Cāgādhimutto nekkhammajjhāsayo akosajjabahulatāya vīriyādhipateyyaṃ,",
  "tika-s0519t:581_2": "ñāṇuttaro cittaṃ attano vase vattento cittādhipateyyaṃ,",
  "tika-s0519t:581_3": "vūpasantasabhāvo upasamahetubhūtāya vīmaṃsāya vīmaṃsayato vīmaṃsādhipateyyaṃ samādhiṃ nibbattetīti saccādhiṭṭhānādipārisuddhichandasamādhiādīnaṃ",
  "tika-s0519t:581_4": "pāripūriyā saṃvattatīti dassetuṃ “saccādhiṭṭhānaṃ bhāvita”ntiādi vuttaṃ.",
  "tika-s0519t:582_0": "Dhammacchandabahulo chandasamādhimhi ṭhito iṭṭhāniṭṭhachaḷārammaṇāpāte anavajjasevī hoti.",
  "tika-s0519t:582_1": "Āraddhavīriyo vīriyasamādhimhi ṭhito saṃkilesapakkhassa santapanavaseneva puññaṃ paripūreti.",
  "tika-s0519t:582_2": "Cittaṃ attano vase vattento cittasamādhimhi ṭhito paññāya upakārānupakārake dhamme pariggaṇhanto buddhiṃ phātiṃ gamissati.",
  "tika-s0519t:582_3": "Vīmaṃsāsamādhimhi ṭhito dhammavicayabahulo upadhipaṭinissaggāvahameva paṭipattiṃ brūhetīti imamatthaṃ dassetuṃ “chandasamādhi bhāvito”tiādi vuttaṃ.",
  "tika-s0519t:583_0": "Dūrādūrapaccatthikanivāraṇe bahūpakāro indriyasaṃvaro mettāya visesuppattihetuto mettaṃ vaḍḍheti.",
  "tika-s0519t:583_1": "Tapena saṃkilesadhamme vikkhambhento vīriyādhiko paradukkhāpanayanakāmataṃ sāhatthikaṃ karotīti tapo karuṇaṃ saṃvaḍḍheti.",
  "tika-s0519t:583_2": "Paññā pariyodāpitā sāvajjānavajjadhamme pariggaṇhantī pahāsanipātato muditaṃ rakkhantī paribrūheti.",
  "tika-s0519t:583_3": "Upadhinissaggo pakkhando ninnapoṇapabbhārova sammadeva sattasaṅkhāresu udāsino hotīti so upekkhāvihāraṃ",
  "tika-s0519t:583_4": "parivaḍḍhetīti imamatthaṃ dassetuṃ “indriyasaṃvaro bhāvito”tiādi vuttaṃ.",
  "tika-s0519t:583_5": "Tenāha “yo yassa visesapaccayo,",
  "tika-s0519t:583_6": "so taṃ paripūretīti vutto”ti.",
  "tika-s0519t:584_0": "87.",
  "tika-s0519t:584_1": "Disābhāvenāti nayānaṃ disābhāvenāti yojetabbaṃ.",
  "tika-s0519t:584_2": "Atthopissa pubbe vuttanayeneva veditabbo.",
  "tika-s0519t:584_3": "Yena catukkena yassa rāgacaritādipuggalassa vodānaṃ visuddhi.",
  "tika-s0519t:584_4": "Yathā apariññātā,",
  "tika-s0519t:584_5": "appahīnā ca paṭhamāhāravipallāsādayo rāgacaritādīnaṃ puggalānaṃ upakkilesā,",
  "tika-s0519t:584_6": "evaṃ paṭhamapaṭipadādayo bhāvitā bahulīkatā nesaṃ visuddhiyo hontīti vuttanayānusārena sakkā viññātunti āha “heṭṭhā vuttanayamevā”ti.",
  "tika-s0519t:585_0": "Atha vā purimāhi dvīhi paṭipadāhi sijjhamānā vipassanā attano kiccavuttisaṅkhātaṃ pavattidukkhampi saṅgaṇhantī",
  "tika-s0519t:585_1": "dukkhānupassanābāhullavisesato dukkhalakkhaṇaṃ paṭivijjhantī “appaṇihitaṃ vimokkhamukha”nti vuttā.",
  "tika-s0519t:585_2": "Tatiyāya paṭipadāya sijjhamānā sukhappavattikatāya sammadeva santatighanaṃ bhinditvā aniccalakkhaṇaṃ vibhāventī “animittaṃ vimokkhamukha”nti vuttā.",
  "tika-s0519t:585_3": "Catutthāya pana paṭipadāya sijjhamānā sukhappavattikatāya,",
  "tika-s0519t:585_4": "visadañāṇatāya ca samūhakiccārammaṇaghanaṃ bhinditvā sammadeva anattalakkhaṇaṃ vibhāventī “suññataṃ vimokkhamukha”nti vuttā.",
  "tika-s0519t:586_0": "Tathā kāyavedanānupassanā visesato dukkhalakkhaṇaṃ vibhāventī,",
  "tika-s0519t:586_1": "cittānupassanā aniccalakkhaṇaṃ,",
  "tika-s0519t:586_2": "dhammānupassanā anattalakkhaṇanti tā yathākkamaṃ “appaṇihitādivimokkhamukha”nti vuttā.",
  "tika-s0519t:587_0": "Sappītikatāya assādāni paṭhamadutiyajjhānāni virajjanavasena visesato dukkhato passantiyā vipassanāya vasena “appaṇihitaṃ vimokkhamukha”nti vuttāni.",
  "tika-s0519t:587_1": "Tatiyaṃ santasukhatāya bāhirakānaṃ niccābhinivesavatthubhūtaṃ sabhāvato “anicca”nti passantiyā vipassanāya vasena “animittaṃ vimokkhamukha”nti vuttaṃ.",
  "tika-s0519t:587_2": "Catutthaṃ upakkilesavigamādīhi parisuddhaṃ susamāhitaṃ yathā paresaṃ,",
  "tika-s0519t:587_3": "evaṃ attano ca yathābhūtasabhāvāvabodhahetutāya sammadeva “suñña”nti passantiyā vipassanāya vasena “suññataṃ vimokkhamukha”nti vuttaṃ.",
  "tika-s0519t:588_0": "Evaṃ vihārānaṃ vipassanāvaseneva vimokkhamukhatā,",
  "tika-s0519t:588_1": "tattha “dibbabrahmavihārānaṃ santasukhatāya assādanīyatā”tiādinā appaṇihitavimokkhamukhatā yojetabbā.",
  "tika-s0519t:588_2": "Ariyavihārassa paññādhikattā visesato anattānupassanāsannissayatāya suññatavimokkhatā.",
  "tika-s0519t:588_3": "Āneñjavihārassa santavimokkhatāya aniccalakkhaṇappaṭivedhassa visesapaccayasabhāvato animittavimokkhamukhatā yojetabbā.",
  "tika-s0519t:589_0": "Tathā purimānaṃ dvinnaṃ sammappadhānānaṃ saṃkilesavisayattā kilesadukkhavītikkamassa dukkhānupassanābāhullattā appaṇihitavimokkhamukhatā.",
  "tika-s0519t:589_1": "Tatiyassa anuppannakusaluppādanena dhammānaṃ udayavayavantatāvibhāvanato aniccalakkhaṇaṃ pākaṭanti animittavimokkhamukhatā.",
  "tika-s0519t:589_2": "Catutthassa uppannānaṃ ṭhitattaṃ byāpārāpajjanena dhammānaṃ avasavattitādīpanato anattalakkhaṇaṃ supākaṭanti suññatavimokkhamukhatā.",
  "tika-s0519t:590_0": "Mānappahānālayasamugghātānaṃ sahāyataṇhāpahānatāya taṇhāpaṇidhivisodhanato appaṇihitavimokkhamukhatā.",
  "tika-s0519t:590_1": "Avijjāpahānassa paññākiccādhikatāya suññatavimokkhamukhatā.",
  "tika-s0519t:590_2": "Bhavūpasamassa saṅkhāranimittapaṭipakkhatāya animittavimokkhamukhatā.",
  "tika-s0519t:591_0": "Pakatiyā dukkhasabhāve saṅkhāre ñāṇasaccena avisaṃvādento dukkhato eva passati,",
  "tika-s0519t:591_1": "cāgādhivimuttatāya taṇhaṃ vidūrīkaronto rāgappaṇidhiṃ visosetīti purimaṃ adhiṭṭhānadvayaṃ “appaṇihitaṃ vimokkhamukha”nti vuttaṃ.",
  "tika-s0519t:591_2": "Itarassa pana adhiṭṭhānadvayassa suññatānimittavimokkhamukhatā vuttanayā eva.",
  "tika-s0519t:592_0": "Chandādhipateyyā cittekaggatā visesato dhammacchandavato nekkhammavitakkabahulassa hoti,",
  "tika-s0519t:592_1": "vīriyādhipateyyā pana kāmavitakkādike vinodentassāti tadubhayaṃ nissāya pavattā vipassanā visesato rāgādippaṇidhīnaṃ",
  "tika-s0519t:592_2": "visosanato “appaṇihitaṃ vimokkhamukha”nti vuttā.",
  "tika-s0519t:592_3": "Cittādhipateyyaṃ,",
  "tika-s0519t:592_4": "vīmaṃsādhipateyyañca nissāya pavattā yathākkamaṃ aniccānattānupassanābāhullato “animittaṃ vimokkhamukhaṃ,",
  "tika-s0519t:592_5": "appaṇihitaṃ vimokkhamukha”nti ca vuttā.",
  "tika-s0519t:593_0": "Abhijjhāvinayano indriyasaṃvaro,",
  "tika-s0519t:593_1": "kāmasaṅkappādivinodano tapo ca vuttanayeneva paṇidhipaṭipakkhato appaṇihitaṃ vimokkhamukhaṃ,",
  "tika-s0519t:593_2": "buddhi anattānupassanānimittaṃ,",
  "tika-s0519t:593_3": "upadhipaṭinissaggo nimittaggāhapaṭipakkhoti tadubhayasannissayā vipassanā yathākkamaṃ “suññataṃ,",
  "tika-s0519t:593_4": "animittaṃ vimokkhamukha”nti vuttā.",
  "tika-s0519t:594_0": "Āsannapaccatthikarāgaṃ paṭibāhantī mettā rāgapaṇidhiyā paṭipakkho,",
  "tika-s0519t:594_1": "karuṇā paradukkhāpanayanākāravuttikā dukkhasahagatāya dukkhānupassanāya visesapaccayoti tadubhayasannissayā",
  "tika-s0519t:594_2": "vipassanā “appaṇihitaṃ vimokkhamukha”nti vuttā.",
  "tika-s0519t:594_3": "Muditā sattānaṃ modaggahaṇabahulā tadaniccatādassanato aniccānupassanāya visesapaccayoti tannissayā vipassanā animittaṃ vimokkhamukhaṃ.",
  "tika-s0519t:594_4": "Upekkhā ñāṇakiccādhikatāya anattānupassanāya visesapaccayoti tannissayā vipassanā “suññataṃ vimokkhamukha”nti",
  "tika-s0519t:594_5": "vuttāti evamettha pavattiākārato vipassato nissayato,",
  "tika-s0519t:594_6": "kiccato ca bhinditvā vimokkhamukhāni yojitānīti.",
  "tika-s0519t:595_0": "Samatikkamanaṃ pariññāpahānañca.",
  "tika-s0519t:595_1": "Saparasantāneti attano,",
  "tika-s0519t:595_2": "paresañca santāne,",
  "tika-s0519t:595_3": "tena kāyiko,",
  "tika-s0519t:595_4": "vācasiko ca vihāro “vikkīḷita”nti vuttoti dasseti “vividho hāro”ti katvā.",
  "tika-s0519t:595_5": "Tassa pana vibhāvanā idha adhippetā nayassa bhūmibhāvato.",
  "tika-s0519t:595_6": "Yena paṭipakkhabhāvena.",
  "tika-s0519t:595_7": "Tesaṃ paṭipakkhabhāvoti tesaṃ āhārādīnaṃ paṭipakkhabhāvo pahātabbabhāvo paṭipadādīnaṃ paṭipakkhabhāvo pahāyakabhāvoti yojetabbaṃ.",
  "tika-s0519t:595_8": "Tattha paṭipadāggahaṇena vipassanā kathitā.",
  "tika-s0519t:595_9": "Vipassanā ca cattāro āhāre parijānantī tappaṭibaddhachandarāgaṃ pajahatīti ujukameva tesaṃ paṭipakkhatā,",
  "tika-s0519t:595_10": "evaṃ jhānādīnampi upādānādipaṭipakkhatā veditabbā tadupadesena vipassanāya kathitattā.",
  "tika-s0519t:595_11": "Vipallāsasatipaṭṭhānānaṃ paṭipakkhabhāvo pākaṭo eva.",
  "tika-s0519t:595_12": "Nti sīhavikkīḷitaṃ.",
  "tika-s0519t:595_13": "Vīsatiyā catukkehi visabhāgato vitthārena vibhattanti tīhi padehi saṅgahetvā kathikattā vuttaṃ “saṅkhepena dassento”ti.",
  "tika-s0519t:596_0": "Indriyānanti saddhādiindriyānaṃ. Dasannaṃ catukkānaṃ niddhāraṇāti yojanā.",
  "tika-s0519t:597_0": "88.",
  "tika-s0519t:597_1": "Niggacchatīti nikkhamati.",
  "tika-s0519t:597_2": "Tato niddhāretvā vuccamāno hi niggacchanto viya hotīti.",
  "tika-s0519t:597_3": "Cattāro puggaleti “taṇhācarito mando”tiādinā vutte cattāro puggale.",
  "tika-s0519t:597_4": "Puggalādhiṭṭhānena cettha dhammo vuttoti āha “bhūmiṃ niddisitvā”ti.",
  "tika-s0519t:597_5": "Tato evāti yathāvuttapuggalacatukkato eva.",
  "tika-s0519t:597_6": "Itaratthāpīti “sukhāya…pe…",
  "tika-s0519t:597_7": "puggalā”ti etthāpi.",
  "tika-s0519t:597_8": "Sādhāraṇāyāti paṭhamacatutthāhipi vimissāya.",
  "tika-s0519t:597_9": "Yathāvuttāsūti dutiyatatiyāsu.",
  "tika-s0519t:598_0": "Heṭṭhāti desanāhāravibhaṅgavicayahārasampātavaṇṇanāsu.",
  "tika-s0519t:599_0": "Eseva nayoti kusalamūlādidvādasatikasaṅgaho anavajjapakkho.",
  "tika-s0519t:599_1": "“Vodāyati sujjhati etenāti vodāna”nti vaṃ netabbataṃ sandhāyāha.",
  "tika-s0519t:600_0": "Yathā hārauddeso kato,",
  "tika-s0519t:600_1": "evaṃ nayānaṃ akaraṇe kāraṇaṃ,",
  "tika-s0519t:600_2": "payojanañca vibhāvetukāmo “kasmā panā”tiādimāha.",
  "tika-s0519t:600_3": "Nayehi nayantarehi.",
  "tika-s0519t:600_4": "Sambhavadassanatthanti upapattidassanatthaṃ.",
  "tika-s0519t:600_5": "Tattha sambhavo anuddesakkamena niddisane karaṇaṃ dassanaṃ payojanaṃ.",
  "tika-s0519t:600_6": "Yadi hi ime nayā uppattiṭṭhānavasena asaṃkiṇṇā bhaveyyuṃ,",
  "tika-s0519t:600_7": "hārā viya uddesānukkameneva niddisitabbā siyuṃ.",
  "tika-s0519t:600_8": "Tathā hi vuttaṃ hārānaṃ uddesāvasāne “ete soḷasa hārā pakittitā atthato asaṃkiṇṇā”ti.",
  "tika-s0519t:601_0": "Yasmā panete mūlapadehi mūlapadantaraniddhāraṇena aññamaññaṃ te niggacchanti,",
  "tika-s0519t:601_1": "tasmā ekasmiṃ niddiṭṭhe itaropi atthato niddiṭṭhoyeva nāma hotīti imassa atthassa dassanatthaṃ “uddesānukkamena niddeso na kato”ti.",
  "tika-s0519t:602_0": "Idāni tameva saṅkhepena vuttamatthaṃ vitthārena dassetuṃ “paṭhamanayato hī”tiādi vuttaṃ.",
  "tika-s0519t:602_1": "Tattha taṇhādiṭṭhicaritavasena dvidhā puggale vibhajitvā tesaṃ vasena nandiyāvaṭṭanayaṃ nīharitvā puna",
  "tika-s0519t:602_2": "te eva taṇhādiṭṭhicarite catuppaṭipadāvibhāgena vibhajitvā sīhavikkīḷitassa nayassa sambhavo dassito,",
  "tika-s0519t:602_3": "te eva catuppaṭipadābhedabhinne puggale puna ugghaṭitaññuādivibhāgena tidhā vibhajitvā tipukkhalassa nayassa sambhavo dassito.",
  "tika-s0519t:602_4": "Taṃ sandhāyāha “paṭhamanayato…pe…",
  "tika-s0519t:602_5": "niddiṭṭho”ti.",
  "tika-s0519t:603_0": "Yasmā subhasukhasaññāhi lobho,",
  "tika-s0519t:603_1": "niccasaññāya doso “iminā me anattho kato”ti āghātuppattito,",
  "tika-s0519t:603_2": "attasaññāya moho gahito hoti.",
  "tika-s0519t:603_3": "Tathā asubhasaññādīhi alobhādayo,",
  "tika-s0519t:603_4": "tasmā dhammādhiṭṭhānavasena tatiyanayato dutiyanayassa sambhavo.",
  "tika-s0519t:603_5": "Yasmā pana lobhe sati sambhavato lobhaggahaṇeneva doso gayhati.",
  "tika-s0519t:603_6": "Lobho ca taṇhā,",
  "tika-s0519t:603_7": "moho avijjā,",
  "tika-s0519t:603_8": "tappaṭipakkhato alobhādosehi samatho gayhati,",
  "tika-s0519t:603_9": "amohena vipassanā,",
  "tika-s0519t:603_10": "tasmā dhammādhiṭṭhānavaseneva dutiyanayato paṭhamanayassa sambhavoti imaṃ visesaṃ dīpetuṃ uddesānukkamena",
  "tika-s0519t:603_11": "niddeso na katoti dassento “dhammādhiṭṭhānavasena panā”tiādimāha.",
  "tika-s0519t:604_0": "Tenevāti tatiyanayato dutiyanayassa viya dutiyanayato paṭhamanayassapi sambhavato.",
  "tika-s0519t:604_1": "Evaṃ pāḷiyaṃ puggalādhiṭṭhānavasena āgataṃ nissāya aṭṭhakathāyaṃ dhammādhiṭṭhānavaseneva nayaniggamo niddhāritoti ayameva viseso.",
  "tika-s0519t:604_2": "Yadi evanti pāḷiyaṃ āgatappakārato aññenapi pakārena nayā niddhāretabbā,",
  "tika-s0519t:604_3": "evaṃ sante yathā puggalādhiṭṭhānavasena paṭhamanayato tatiyanayassa,",
  "tika-s0519t:604_4": "tatiyanayato dutiyanayassa sambhavo dassito,",
  "tika-s0519t:604_5": "evaṃ dhammādhiṭṭhānavaseneva paṭhamanayato tatiyanayadutiyanayānaṃ,",
  "tika-s0519t:604_6": "dhammādhiṭṭhānavaseneva dutiyanayato tatiyanayassa sambhavo dīpetabboti imamatthamāha “dve hutvā…pe… siyā”ti.",
  "tika-s0519t:605_0": "Tattha nayoti pacchā vuttadutiyanayo.",
  "tika-s0519t:605_1": "Atthatoti atthāpattito,",
  "tika-s0519t:605_2": "atthato labbhamānattā eva sarūpena na kathitoti attho.",
  "tika-s0519t:605_3": "Idāni taṃ atthāpattiṃ ekantikaṃ katvā dassetuṃ “yasmā”tiādi vuttaṃ.",
  "tika-s0519t:605_4": "Anuppaveso icchito taṃtaṃnayamūlapadānaṃ nayantaramūlapadesu samavarujjhanato.",
  "tika-s0519t:605_5": "Tathā hi “yattha sabbo akusalapakkho saṅgahaṃ samosaraṇaṃ gacchati,",
  "tika-s0519t:605_6": "yattha sabbo kusalapakkho saṅgahaṃ samosaraṇaṃ gacchatī”ti ca vuttaṃ.",
  "tika-s0519t:605_7": "Ayañca atthoti “nayānaṃ aññamaññaanuppaveso niggamo”ti ayaṃ duvidho attho.",
  "tika-s0519t:605_8": "Piṭakānaṃ atthakathanaṃ peṭakaṃ,",
  "tika-s0519t:605_9": "so eva upadesoti peṭakopadeso,",
  "tika-s0519t:605_10": "upadesabhūtā pariyattisaṃvaṇṇanāti attho.",
  "tika-s0519t:606_0": "Ādito paṭṭhāyāti nayānaṃ aññamaññaanuppavesaniggamamattameva avibhāvetvā nayavicārassa paṭhamāvayavato pabhuti vibhāvanā dīpanā pakāsanā.",
  "tika-s0519t:607_0": "Dosadiṭṭhīti appassādatādidosagāhikadiṭṭhī,",
  "tika-s0519t:607_1": "dosadassinoti attho.",
  "tika-s0519t:607_2": "Te hi asamūhatānusayā,",
  "tika-s0519t:607_3": "kāmesu ca ādīnavadassino.",
  "tika-s0519t:607_4": "Idañhi nesaṃ aṅgadvayaṃ attakilamathānuyogassa kāraṇaṃ vuttaṃ.",
  "tika-s0519t:607_5": "Natthi atthoti yo rāgābhibhūtehi andhabālehi parikappito diṭṭhadhammiko kāmehi attho,",
  "tika-s0519t:607_6": "so madhubindugiddhassa madhulittasatthadhārāvalehanasadiso appassādo bahudukkho bahupāyāso bahuādīnavo",
  "tika-s0519t:607_7": "savighāto sapariḷāho samparāyiko tathevāti sabbadāpi viññūjātikassa kāmehi payojanaṃ na vijjati.",
  "tika-s0519t:607_8": "Anajjhositāti anabhibhūtā viharanti.",
  "tika-s0519t:607_9": "Tena vuccati sukhā paṭipadāti tena mandakilesabhāvena tesaṃ puggalānaṃ akicchena sijjhamānā vipassanā paṭipadā “sukhā paṭipadā”ti vuccati.",
  "tika-s0519t:607_10": "Ajjhositāti abhiniviṭṭhā.",
  "tika-s0519t:607_11": "Ime sabbe sattāti ime taṇhādiṭṭhicaritabhāvena dvidhā vuttā aparimāṇappabhedā sabbepi paṭipajjantā sattā.",
  "tika-s0519t:608_0": "Sukhena paṭinissajjantīti kilese akicchena pajahanti.",
  "tika-s0519t:608_1": "“Imā catasso paṭipadā”tiādi paṭipadānaṃ ettāvatāyaṃ,",
  "tika-s0519t:608_2": "visayabhāvakiccesu ca byabhicārābhāvadassanaṃ.",
  "tika-s0519t:608_3": "Ayaṃ paṭipadāti nigamanaṃ,",
  "tika-s0519t:608_4": "ayaṃ paṭipadā yāya vasena sīhavikkīḷitassa nayassa bhūmidassanatthaṃ cattāro puggalā niddhāritāti adhippāyo.",
  "tika-s0519t:608_5": "Catukkamaggena kilese niddisatīti anantaraṃ vakkhamānena āhārādicatukkamaggena dasavatthuke kilesasamūhe niddisati.",
  "tika-s0519t:608_6": "Catukkamaggena ariyadhammesu niddisitabbāti tappaṭipakkhena paṭipadādicatukkamaggena ariyadhammesu bodhipakkhiyesu",
  "tika-s0519t:608_7": "visayabhūtesu niddhāretvā kathetabbā.",
  "tika-s0519t:609_0": "Idañca pamāṇaṃ cattāro āhārāti imesaṃ vipallāsānaṃ pavattiyā pamāṇaṃ,",
  "tika-s0519t:609_1": "yadidaṃ cattāro āhārā.",
  "tika-s0519t:609_2": "Idaṃ vuttaṃ hoti –",
  "tika-s0519t:609_3": "yāvadeva cattāro āhārā pariññaṃ na gacchanti,",
  "tika-s0519t:609_4": "tāvadeva cattāro vipallāse vibhajanti.",
  "tika-s0519t:609_5": "Yāvadeva cattāro vipallāsā appahīnā,",
  "tika-s0519t:609_6": "tāvadeva cattāri upādānāni paribrūhantīti.",
  "tika-s0519t:609_7": "Evaṃ sabbattha yathārahaṃ vattabbaṃ.",
  "tika-s0519t:609_8": "Tenāha “evaṃ imāni sabbāni dasa padānī”ti.",
  "tika-s0519t:609_9": "“Yojetabbānī”ti ca vacanaseso.",
  "tika-s0519t:610_0": "“Abhijjhāya ganthatī”ti iminā abhijjhāyanameva ganthananti dasseti.",
  "tika-s0519t:610_1": "Esa nayo sesesupi.",
  "tika-s0519t:610_2": "Papañcentoti diṭṭhābhinivesaṃ vitthārento.",
  "tika-s0519t:611_0": "Vippaṭisāruppattihetubhāvo kilesānaṃ āsavananti āha “āsavantī”ti.",
  "tika-s0519t:611_1": "Kiṃ vippaṭisārāti tena kilesānaṃ vītikkamavatthuṃ vadati.",
  "tika-s0519t:611_2": "Yasmā appahīnānusayasseva vippaṭisārā,",
  "tika-s0519t:611_3": "na itarassa,",
  "tika-s0519t:611_4": "tasmā “ye vippaṭisārā,",
  "tika-s0519t:611_5": "te anusayā”ti vuttaṃ.",
  "tika-s0519t:611_6": "Padadvayenapi phalūpacārena kāraṇaṃ vuttaṃ.",
  "tika-s0519t:612_0": "Paṭhamena padenāti yathāvuttesu dasasu suttapadesu paṭhamena padena.",
  "tika-s0519t:612_1": "Paṭhamāya disāyāti tadatthasaṅkhātāya sīhavikkīḷitassa saṃkilesapakkhe paṭhamāya disāya.",
  "tika-s0519t:613_0": "Itīti evaṃ,",
  "tika-s0519t:613_1": "vuttanayenāti attho.",
  "tika-s0519t:613_2": "Kusalākusalānanti yathāvuttaanavajjasāvajjadhammānaṃ.",
  "tika-s0519t:613_3": "Pakkhapaṭipakkhavasenāti vodānapakkhatappaṭipakkhavasena.",
  "tika-s0519t:613_4": "Yojanāti paṭhamadisādibhāvena yutte katvā manasānupekkhanā.",
  "tika-s0519t:613_5": "“Manasā volokayate”ti hi vuttaṃ.",
  "tika-s0519t:614_0": "Tassāti disālokanassa.",
  "tika-s0519t:614_1": "Sotāpattiphalādīnaṃ pariyosānatā indriyavasena veditabbā.",
  "tika-s0519t:614_2": "Yesañhi saddhādīnaṃ indriyānaṃ vasena satipaṭṭhānādīni sijjhanti,",
  "tika-s0519t:614_3": "tesaṃ vasena sotāpattiphalādīnaṃ pariyosānatā.",
  "tika-s0519t:614_4": "Tattha sotāpattiphale saddhindriyaṃ pāripūriṃ gacchati.",
  "tika-s0519t:614_5": "Sotāpanno hi saddhāya paripūrikārī.",
  "tika-s0519t:614_6": "Sakadāgāmiphale vīriyindriyaṃ pāripūriṃ gacchati.",
  "tika-s0519t:614_7": "Sakadāgāmī hi āraddhavīriyo uparimaggādhigamāya.",
  "tika-s0519t:614_8": "Anāgāmiphale samādhindriyaṃ pāripūriṃ gacchati.",
  "tika-s0519t:614_9": "Anāgāmī samādhismiṃ paripūrikārī.",
  "tika-s0519t:614_10": "Aggaphale arahatte satindriyañca paññindriyañca pāripūriṃ gacchati.",
  "tika-s0519t:614_11": "Arahā hi sativepullappatto,",
  "tika-s0519t:614_12": "paññāvepullappatto cāti.",
  "tika-s0519t:615_0": "Apare panāhu –",
  "tika-s0519t:615_1": "saddhābalena subhasaññāya pahānaṃ.",
  "tika-s0519t:615_2": "Saddahanto hi paṭikkūlamanasikāre kammaṃ karoti.",
  "tika-s0519t:615_3": "Vīriyabalena sukhasaññāya pahānaṃ.",
  "tika-s0519t:615_4": "Vīriyavā hi sukhassādaṃ abhibhavitvā yonisomanasikāramanuyuñjati.",
  "tika-s0519t:615_5": "Samādhibalena niccasaññāya pahānaṃ.",
  "tika-s0519t:615_6": "Samāhito hi saṅkhārānaṃ udayabbayaṃ pariggaṇhanto aniccasaññaṃ paṭilabhati.",
  "tika-s0519t:615_7": "Paññābalena attasaññāya pahānaṃ.",
  "tika-s0519t:615_8": "Paññavā hi saṅkhārānaṃ avasavattitaṃ sallakkhento attasuññataṃ paṭivijjhati.",
  "tika-s0519t:615_9": "Sati pana sabbatthāpi icchitabbā.",
  "tika-s0519t:615_10": "Tenāha “satiṃ ca khvāhaṃ,",
  "tika-s0519t:615_11": "bhikkhave,",
  "tika-s0519t:615_12": "sabbatthikaṃ vadāmī”ti.",
  "tika-s0519t:615_13": "Evaṃ catuvipallāsappahāyīnaṃ catunnaṃ indriyānaṃ pāripūriṭṭhānaṃ cattāri sāmaññaphalāni catuvipallāsamukhānaṃ catunnaṃ disānaṃ pariyosānāni vuttānīti.",
  "tika-s0519t:616_0": "“Lobho akusalamūla”ntiādi lobhādīnaṃ hetuphalabhāvena sampayuttatāya dassanaṃ.",
  "tika-s0519t:617_0": "Tattha manāpikenāti yebhuyyavasena vuttaṃ.",
  "tika-s0519t:617_1": "Amanāpikenāpi hi ārammaṇena vipariyesavasena lobho uppajjati.",
  "tika-s0519t:617_2": "Manāpikenāti vā manāpikākārena.",
  "tika-s0519t:617_3": "Phassavedanūpavicārarāgavitakkapariḷāhā sahajātāpi labbhanti,",
  "tika-s0519t:617_4": "asahajātāpi.",
  "tika-s0519t:617_5": "“Uppādo”ti etena uppajjamānasaṅkhāraggahaṇanti “uppajjatī”ti vuttaṃ.",
  "tika-s0519t:617_6": "Uppādalakkhaṇasseva pana gahaṇe “uppajjatī”ti na vattabbaṃ siyā.",
  "tika-s0519t:617_7": "Na hi uppādo uppajjati,",
  "tika-s0519t:617_8": "rāgajapariḷāhahetukatā ca tesaṃ rāgassa taṇhāsabhāvattā.",
  "tika-s0519t:617_9": "Taṇhā hi dukkhassa samudayo,",
  "tika-s0519t:617_10": "yaṃ kiñci samudayadhammaṃ,",
  "tika-s0519t:617_11": "sabbaṃ taṃ dukkhanti.",
  "tika-s0519t:617_12": "Tathā ca vuttaṃ “taṇhāsahajātavedanāya pana lobho sahajātādipaccayehi ca paccayo”ti.",
  "tika-s0519t:617_13": "Evaṃ iṭṭhārammaṇe uppannalobhasahagatasukhavedanāya udayo idha “uppādo saṅkhatalakkhaṇa”nti vutto,",
  "tika-s0519t:617_14": "tassā vipariṇāmo “vipariṇāmadukkhatā”ti.",
  "tika-s0519t:617_15": "Vipariṇāmāvatthā ca udayāvatthaṃ vinā na hotīti sā taṃ nissāya uppajjantī viya vuttā “uppādaṃ…pe…",
  "tika-s0519t:617_16": "dukkhatā”ti.",
  "tika-s0519t:618_0": "Doso akusalamūlantiādīsupi vuttanayānusārena attho veditabbo.",
  "tika-s0519t:618_1": "Ayaṃ pana viseso –",
  "tika-s0519t:618_2": "ṭhitassa aññathattaṃ nāma jarā,",
  "tika-s0519t:618_3": "taṃ nissāya domanassassa uppajjanato vuttaṃ “ṭhitassa…pe…",
  "tika-s0519t:618_4": "dukkhadukkhatā”ti.",
  "tika-s0519t:618_5": "Dosajapariḷāhahetukatā jarāya dosabahulassa puggalassa nacirena jīraṇato veditabbā.",
  "tika-s0519t:619_0": "Vayoti saṅkhārānaṃ nirodho.",
  "tika-s0519t:619_1": "Aniccatāvasena ca saṅkhatadhammānaṃ saṅkhāradukkhatāti vuttaṃ “vaya…pe…",
  "tika-s0519t:619_2": "saṅkhāradukkhatā”ti.",
  "tika-s0519t:619_3": "Tenāha bhagavā “yadaniccaṃ taṃ dukkha”nti.",
  "tika-s0519t:619_4": "Mohajapariḷāhahetukatā vayalakkhaṇassa yebhuyyena sammohanimittattā,",
  "tika-s0519t:619_5": "maraṇassa avijjāpaccayattā ca saṃsārappavattiyā veditabbā.",
  "tika-s0519t:620_0": "Alobhādīnaṃ paññādipāripūrihetukatā yathārahaṃ upanissayakoṭisahajātakoṭiyā ca paccayabhāvena veditabbā.",
  "tika-s0519t:620_1": "Sabbe hi kusalā dhammā sabbesaṃ kusalānaṃ dhammānaṃ yathāsambhavaṃ paccayavisesā honti evāti.",
  "tika-s0519t:620_2": "Abyāpādavitakkasannissayo upavicāro abyāpādūpavicāro.",
  "tika-s0519t:620_3": "Avihiṃsūpacārepi eseva nayo.",
  "tika-s0519t:621_0": "Ayaṃ tipukkhalo nāma dutiyo nayo saddhiṃ disālokananayena niddiṭṭhoti vacanaseso.",
  "tika-s0519t:621_1": "“Ime cattāro”tiādi puggalādhiṭṭhāneneva nandiyāvaṭṭassa nayassa bhūmidassanatthaṃ āraddhaṃ.",
  "tika-s0519t:621_2": "Ime yathāvuttapaṭipadācatukkassa vasena catubbidhā.",
  "tika-s0519t:621_3": "Visesenāti diṭṭhitaṇhāsannissayatāvisesena.",
  "tika-s0519t:621_4": "Diṭṭhicarito hi tikkhapañño,",
  "tika-s0519t:621_5": "mandapañño ca sukhāya paṭipadāya khippābhiññāya ca dandhābhiññāya ca niyyātīti dvidhā vuttoti.",
  "tika-s0519t:621_6": "Tathā taṇhācarito dukkhāya paṭipadāya khippābhiññāya ca dandhābhiññāya ca niyyātīti dvidhā vuttoti dassito cāyamattho.",
  "tika-s0519t:621_7": "Tenāha “dve honti diṭṭhicarito ca taṇhācarito cā”ti.",
  "tika-s0519t:622_0": "Cattāro hutvāti sīhavikkīḷitassa nayassa bhūmidassane cattāro hutvā ṭhitā,",
  "tika-s0519t:622_1": "catuppaṭipadāvasena cattāro katvā vuttāti attho.",
  "tika-s0519t:622_2": "Tayo hontīti tipukkhalassa nayassa bhūmidassane ugghaṭitaññuādivasena tayo bhavanti.",
  "tika-s0519t:622_3": "Tayo hutvāti tathā tayo hutvā ṭhitā tayo katvā kathitā.",
  "tika-s0519t:622_4": "Dve hontīti idāni nandiyāvaṭṭassa nayassa bhūmidassane dve bhavanti.",
  "tika-s0519t:622_5": "Ajjhosānanti diṭṭhiajjhosānaṃ.",
  "tika-s0519t:622_6": "Abhinivesoti taṇhābhiniveso.",
  "tika-s0519t:622_7": "Ahaṃkāroti ahaṃmāno “aha”nti vā karaṇaṃ ahaṃkāro.",
  "tika-s0519t:622_8": "Diṭṭhimānamaññanānaṃ vasena “ahamasmī”ti samanupassanā mamaṃkāro,",
  "tika-s0519t:622_9": "mamāyanaṃ taṇhāggāho.",
  "tika-s0519t:623_0": "Dasapadāni “paṭhamā disā”ti kātabbānīti nandiyāvaṭṭassa nayassa “paṭhamā disā”ti karaṇīyāni,",
  "tika-s0519t:623_1": "“paṭhamā disā”ti vavatthapetabbānīti attho.",
  "tika-s0519t:623_2": "Saṃkhittena…pe…",
  "tika-s0519t:623_3": "pakkhassāti anekappabhedassapi kaṇhapakkhassa saṃkilesapakkhassa atthaṃ saṃkhittena saṅkhepena paṭipakkhe",
  "tika-s0519t:623_4": "vattamāne vodānadhamme uddissa ñāpenti pakāsenti,",
  "tika-s0519t:623_5": "paṭhamā kātabbāti yojanā.",
  "tika-s0519t:623_6": "Dasa padāni dutiyakānīti taṇhādikā dasa koṭṭhāsā “dutiyā disā”ti kātabbā.",
  "tika-s0519t:623_7": "“Saṃkhittena…pe…",
  "tika-s0519t:623_8": "kaṇhapakkhassā”ti ānetvā yojetabbaṃ.",
  "tika-s0519t:624_0": "Yonisoti upāyaso.",
  "tika-s0519t:624_1": "Yoniso manasikāro aniccādivasena paṭhamamanasikāro.",
  "tika-s0519t:624_2": "Paññāti sutacintāmayī paññā,",
  "tika-s0519t:624_3": "jhānābhiññā ca.",
  "tika-s0519t:624_4": "Nibbidāti nibbedhañāṇaṃ.",
  "tika-s0519t:624_5": "Somanassadhammūpasañhitaṃ pamodādisahagataṃ cetasikasukhaṃ.",
  "tika-s0519t:625_0": "Kusalapakkhe cāti ca-",
  "tika-s0519t:625_1": "saddo samuccayattho,",
  "tika-s0519t:625_2": "tena ubhayapakkhato samuccayavasena catasso disā,",
  "tika-s0519t:625_3": "na paccekanti dasseti.",
  "tika-s0519t:626_0": "Tesanti taṇhādīnaṃ, taṇhāya,",
  "tika-s0519t:626_1": "taṇhāpakkhikānañcāti attho.",
  "tika-s0519t:626_2": "Satipi anavasesato rāge pahīyamāne anavasesato avijjāpi pahīyateva,",
  "tika-s0519t:626_3": "rāgassa pana cetovimutti ujupaṭipakkhoti dassanatthaṃ “rāgavirāgā”ti vuttaṃ.",
  "tika-s0519t:626_4": "Avijjāvirāgāti etthāpi eseva nayo.",
  "tika-s0519t:626_5": "Ayañca attho “āsavānaṃ khayā anāsavaṃ cetovimuttiṃ paññāvimutti”ntiādinā āgatapāḷiyā atthavaṇṇanāvasena vuttā,",
  "tika-s0519t:626_6": "idha pana “rāgavirāgā cetovimutti sekkhaphalaṃ,",
  "tika-s0519t:626_7": "avijjāvirāgā paññāvimutti asekkhaphala”ntiādinā vevacanasamāropane āgatattā purimā anāgāmiphalaṃ.",
  "tika-s0519t:626_8": "Tañhi kāmarāgassa ujuvipaccanīkato samādhipāripūriyāva visesato “rāgavirāgā cetovimuttī”ti vuccati,",
  "tika-s0519t:626_9": "pacchimā arahattaphalaṃ taṇhāya,",
  "tika-s0519t:626_10": "avijjāya ca anavasesappahānato,",
  "tika-s0519t:626_11": "paññāpāripūriyā ca “avijjāvirāgā paññāvimuttī”ti vuccati.",
  "tika-s0519t:627_0": "Tatthāti nandiyāvaṭṭanaye.",
  "tika-s0519t:627_1": "Tesūti “cattāri padānī”ti vuttesu taṇhādīsu catūsu mūlapadesu.",
  "tika-s0519t:627_2": "Idha samosaraṇanti saṅgaho vutto,",
  "tika-s0519t:627_3": "so ca sabhāvato,",
  "tika-s0519t:627_4": "sabhāgato ca hotīti taṇhādīni cattāri dassetvā “tesu aṭṭhārasa mūlapadāni samosarantī”ti vuttaṃ.",
  "tika-s0519t:627_5": "Samathaṃ bhajanti sabhāvato,",
  "tika-s0519t:627_6": "sabhāgato cāti adhippāyo.",
  "tika-s0519t:627_7": "Vipassanaṃ bhajantīti etthāpi eseva nayo.",
  "tika-s0519t:627_8": "Nayādhiṭṭhānānaṃ nayādhiṭṭhāne anuppaveso nayānaṃ nayesu anuppaveso eva nāma hotīti āha “tipukkhalo…pe…",
  "tika-s0519t:627_9": "anuppavisantī”ti.",
  "tika-s0519t:628_0": "Alobhāmohapakkhaṃ abhajāpetvā adosapakkhaṃ bhajāpetabbassa nandiyāvaṭṭasīhavikkīḷitamūlapadassa abhāvato",
  "tika-s0519t:628_1": "adoso ekasuttakoṭiyā ekakova hotīti dassento āha “adoso adoso evā”ti.",
  "tika-s0519t:628_2": "Doso doso evāti etthāpi eseva nayo.",
  "tika-s0519t:628_3": "Samosaranti sabhāgato ca sabhāvato ca saṅgahaṃ gacchantīti attho.",
  "tika-s0519t:629_0": "Bhūmi gocaroti ca mūlapadāni eva sandhāya vadati.",
  "tika-s0519t:629_1": "Ekekaṃ nayaṃ anuppavisati taṃtaṃmūlapadānuppavesato.",
  "tika-s0519t:629_2": "Kusale vā viññāte akusalo paṭipakkho,",
  "tika-s0519t:629_3": "akusale vā kusalo paṭipakkho anvesitabbo saṃvaṇṇiyamānasuttapadānurūpato upaparikkhitabbo.",
  "tika-s0519t:629_4": "Anvesanā upaparikkhā “disālokana”nti vuccati.",
  "tika-s0519t:629_5": "So nayo niddisitabboti tathā anvesitvā tehi dhammehi disā vavatthapetvā so so nayo niddhāretvā yojetabbo.",
  "tika-s0519t:629_6": "Yathā mūlapadesu mūlapadānaṃ anuppaveso saṃvaṇṇito,",
  "tika-s0519t:629_7": "imināva nayena mūlapadato mūlapadānaṃ niddhāraṇāti veditabbāti dassento “yathā ekamhi…pe…",
  "tika-s0519t:629_8": "niddisitabbānī”ti āha.",
  "tika-s0519t:629_9": "“Ekekasmiñhī”tiādi kāraṇavacanaṃ.",
  "tika-s0519t:630_0": "Tattha tatthāti ekekasmiṃ naye.",
  "tika-s0519t:630_1": "Ekasmiṃ dhamme viññāteti taṇhādike ekasmiṃ mūlapadadhamme sarūpato,",
  "tika-s0519t:630_2": "niddhāraṇavasena vā viññāte.",
  "tika-s0519t:630_3": "Sabbe dhammā viññātā hontīti tadaññamūlapadabhūtā sabbe lobhādayo viññātā nayassa bhūmicaraṇāyogyatāya pakāsā pākaṭā honti.",
  "tika-s0519t:630_4": "“Imesa”ntiādi nayattayadisābhūtadhammānaṃ matthakapāpanena tiṇṇaṃ nayānaṃ kūṭaggahaṇaṃ,",
  "tika-s0519t:630_5": "taṃ heṭṭhā vuttanayameva.",
  "tika-s0519t:631_0": "Puna “imesū”tiādi kammanayadvayassa vibhāgavibhāvanaṃ, taṃ viññeyyameva.",
  "tika-s0519t:632_0": "Nayasamuṭṭhānavāravaṇṇanā niṭṭhitā.",
  "tika-s0519t:633_0": "Sāsanapaṭṭhānavāravaṇṇanā",
  "tika-s0519t:634_0": "89.",
  "tika-s0519t:634_1": "Saṅgahavārādīsūti saṅgahavārauddesaniddesavāresu.",
  "tika-s0519t:634_2": "Sarūpato na dassitaṃ,",
  "tika-s0519t:634_3": "atthato pana dassitamevāti adhippāyo.",
  "tika-s0519t:634_4": "Tameva hi atthato dassanatthaṃ udāharaṇabhāvena nikkhipati,",
  "tika-s0519t:634_5": "yathā mūlapadehi paṭṭhānaṃ niddhāretabbanti.",
  "tika-s0519t:634_6": "“Aññamaññasaṅgaho”ti idaṃ mūlapadapaṭṭhānānaṃ aññamaññato niddhāretabbatāya kāraṇavacanaṃ “sati anuppavese tato viniggāmo siyā”ti.",
  "tika-s0519t:634_7": "Paṭṭhānanti ettha pa-",
  "tika-s0519t:634_8": "iti upasaggapadaṃ,",
  "tika-s0519t:634_9": "taṃ pana “vibhattesu dhammesu yaṃ seṭṭhaṃ,",
  "tika-s0519t:634_10": "tadupāgamu”ntiādīsu viya pakāratthajotakanti dassento “pakārehi ṭhāna”ntiādīsu viya pakāratthajotakanti dassento “pakārehi ṭhāna”nti āha.",
  "tika-s0519t:634_11": "Idhāti imasmiṃ nettippakaraṇe.",
  "tika-s0519t:634_12": "Tassāti desanāsaṅkhātassa pariyattisāsanassa.",
  "tika-s0519t:634_13": "Tathābhāvadīpananti veneyyajjhāsayānurūpena pavattitattā saṃkilesabhāgiyatādippakārehi ṭhitabhāvena dīpetabbattā “dīpissatīti dīpana”nti katvā.",
  "tika-s0519t:634_14": "Patiṭṭhahanti adhisīlasikkhādayo samudāyarūpena gahitā.",
  "tika-s0519t:634_15": "Etehi saṃkilesadhammādīhi,",
  "tika-s0519t:634_16": "saṃkilesadhammādīnaṃ adhisīlasikkhādīnaṃ pavattanupāyatā anupubbikathāya sāmukkaṃsikāya dhammadesanāya dīpetabbā.",
  "tika-s0519t:634_17": "Tesanti saṃkilesadhammādīnaṃ.",
  "tika-s0519t:634_18": "Puna tesanti suttāni sandhāyāha.",
  "tika-s0519t:635_0": "Goṭṭhāti vajā.",
  "tika-s0519t:635_1": "Paṭṭhitagāvoti gatagāvo.",
  "tika-s0519t:635_2": "Āgataṭṭhānasminti sīhanādasuttaṃ vadati.",
  "tika-s0519t:635_3": "Pavattagamanattā etthāti vacanaseso.",
  "tika-s0519t:635_4": "Atha vā gacchati etthāti gamanaṃ,",
  "tika-s0519t:635_5": "desanāñāṇassa nissaṅgavasena pavattagamanadesabhāvato paṭṭhānaṃ nāmāti attho.",
  "tika-s0519t:635_6": "Vomissāti “saṃkilesabhāgiyañca vāsanābhāgiyañcā”tiādinā dukatikacatukkabhāvena missitā.",
  "tika-s0519t:636_0": "Saṃkilesabhāve ñāpetabbe pavattaṃ,",
  "tika-s0519t:636_1": "taṃ visayaṃ katvā desitanti attho,",
  "tika-s0519t:636_2": "atthamattavacanañcetaṃ,",
  "tika-s0519t:636_3": "saṃkilesabhāge bhavanti saddanayena attho veditabbo.",
  "tika-s0519t:636_4": "“Saṃkilesabhāgika”ntipi pāṭho,",
  "tika-s0519t:636_5": "tassa saṃkilesabhāgo etassa atthi,",
  "tika-s0519t:636_6": "saṃkilesabhāge vā niyuttaṃ,",
  "tika-s0519t:636_7": "saṃkilesabhāgassa vā pabodhanasīlaṃ saṃkilesabhāgikaṃ,",
  "tika-s0519t:636_8": "tadeva saṃkilesabhāgiyanti attho veditabbo.",
  "tika-s0519t:636_9": "Padālanaṃ samucchindanaṃ,",
  "tika-s0519t:636_10": "padālanasannissayatā cettha padālanaggahaṇena gahitāti daṭṭhabbaṃ.",
  "tika-s0519t:636_11": "Asekkheti asekkhadhamme.",
  "tika-s0519t:636_12": "Tesaṃ vomissakanayavasenāti tesaṃ saṃkilesabhāgiyādīnaṃ catunnaṃ paṭikkhepāpaṭikkhepavomissakanayavasena.",
  "tika-s0519t:637_0": "“Tāni pana cha dukā”tiādinā padānaṃ gahaṇaparicchedato vavatthāpanataṃ vatvā parato “sādhāraṇāni katānī”ti",
  "tika-s0519t:637_1": "padassa atthasaṃvaṇṇanāya sayameva sarūpato dassessati.",
  "tika-s0519t:637_2": "“Anuddharaṇe kāraṇaṃ natthī’ti vatvā uddharaṇe pana kāraṇaṃ dassento “tathā hi vakkhatī”tiādinā pāḷimāhari.",
  "tika-s0519t:637_3": "Vodānaṃ nāma saṃkilesato hoti saṃkiliṭṭhasseva vodānassa icchitattā.",
  "tika-s0519t:637_4": "Yasmā vodānaṃ tadaṅgādivasena saṃkilesato visujjhanaṃ,",
  "tika-s0519t:637_5": "tasmā “taṃ pana atthato vāsanābhāgiyādi eva hotī”ti vuttaṃ.",
  "tika-s0519t:637_6": "Tattha tadaṅgavikkhambhanehi vodānaṃ vāsanābhāgiyādivasena hoti,",
  "tika-s0519t:637_7": "samucchedapaṭippassaddhīhi vodānaṃ nibbedhabhāgiyavasena,",
  "tika-s0519t:637_8": "asekkhabhāgiyavasena vodānaṃ paṭippassaddhiyā eva veditabbaṃ.",
  "tika-s0519t:637_9": "Yāyaṃ desanā rāgādibhāginī siyā,",
  "tika-s0519t:637_10": "sā saṃkilesabhāgiyā.",
  "tika-s0519t:637_11": "Yāyaṃ desanā cāgādibhāginī siyā,",
  "tika-s0519t:637_12": "sā vāsanābhāgiyā.",
  "tika-s0519t:637_13": "Yā pana āpattivicchedanī sāvasesaṃ,",
  "tika-s0519t:637_14": "anavasesañca,",
  "tika-s0519t:637_15": "sā nibbedhabhāgiyā,",
  "tika-s0519t:637_16": "asekkhabhāgiyā ca.",
  "tika-s0519t:638_0": "“Taṇhāsaṃkilesabhāgiyaṃ sutta”ntiādinā paṭhamameva saṃkilesabhāgassa dassitattā vuttaṃ “saṃkileso tividho…pe…",
  "tika-s0519t:638_1": "visayadassanatthaṃ āraddha”nti.",
  "tika-s0519t:638_2": "Bhavarāgo bhavapatthanā.",
  "tika-s0519t:638_3": "Uppajjatīti na vigacchati.",
  "tika-s0519t:638_4": "Tatra tatra bhaveti yadi vā kāmabhave,",
  "tika-s0519t:638_5": "yadi vā rūpabhave,",
  "tika-s0519t:638_6": "yadi vā arūpabhave.",
  "tika-s0519t:638_7": "Padantarasaṃyojanavasenāti dukanayeneva padantarena yojanavasena.",
  "tika-s0519t:638_8": "Missitāni katānīti saṃsaṭṭhāni katāni.",
  "tika-s0519t:639_0": "Ekakacatukkavasena dassitabbāni padāni eva gahetvā āvuttinayadassanavasena missetvā avasiṭṭhadukavasena,",
  "tika-s0519t:639_1": "tikacatukkavasena ca itare aṭṭha paṭṭhānabhāgā dassitāti āha “tāniyeva yathāvuttāni aṭṭha suttānī”tiādi.",
  "tika-s0519t:639_2": "Cattāro ekakāyeva pāḷiyaṃ ādito dassitā.",
  "tika-s0519t:639_3": "Chadukā pāḷiyaṃ āgatā cattāro,",
  "tika-s0519t:639_4": "aṭṭhakathāyaṃ dveti.",
  "tika-s0519t:639_5": "Cattāro tikā pāḷiyaṃ āgatā dve,",
  "tika-s0519t:639_6": "aṭṭhakathāyaṃ dveti.",
  "tika-s0519t:639_7": "Dve catukkā pana aṭṭhakathāyameva āgatā.",
  "tika-s0519t:639_8": "“Pāḷiyaṃ anāgatā”ti idaṃ sarūpato anāgamanaṃ sandhāya vuttaṃ,",
  "tika-s0519t:639_9": "nayato pana āgatabhāvo dassito eva.",
  "tika-s0519t:639_10": "Ye panettha pāḷiyaṃ anāgatā,",
  "tika-s0519t:639_11": "tesaṃ udāharaṇāni parato dassayissāma.",
  "tika-s0519t:640_0": "Soḷasahīti soḷasavidhehi.",
  "tika-s0519t:640_1": "Na hi tāni suttāni soḷaseva,",
  "tika-s0519t:640_2": "atha kho soḷasappakārānīti mūlagaṇanaṃ ṭhapetvā kāraṇasuttaladdhena saṅkhāragabbhena tadanurūpo yo gaṇanavitthāro,",
  "tika-s0519t:640_3": "tassa pattharaṇavidhi paṭṭhānanayo. Iminā…pe…",
  "tika-s0519t:640_4": "natthīti yathāvuttapaṭṭhānavinimutto pariyattisāsanappadeso na vijjati yathārahaṃ taṃtaṃpaṭṭhānabhāvena pavattattāti dasseti.",
  "tika-s0519t:640_5": "Yadi suttageyyādi navavidhaṃ pariyattisāsanaṃ yathāvuttapaṭṭhānavaseneva pavattaṃ,",
  "tika-s0519t:640_6": "tattha kathamidha anidassitānaṃ gāthādīnaṃ saṃkilesabhāgiyādibhāvo gahetabboti pañhaṃ sandhāya “gāthāya",
  "tika-s0519t:640_7": "gāthā anuminitabbā”tiādipāḷi pavattāti dassetuṃ “kathaṃ panā”tiādi vuttaṃ.",
  "tika-s0519t:641_0": "Tattha ayaṃ gāthā viyāti “kāmandhā jālasañchannā,",
  "tika-s0519t:641_1": "manopubbaṅgamā dhammā,",
  "tika-s0519t:641_2": "uddhaṃ adho sabbadhi vippamutto,",
  "tika-s0519t:641_3": "yassa selūpamaṃ citta”ntiādinā idha udāhaṭagāthā viya.",
  "tika-s0519t:641_4": "Gāthāti aññāpi tepiṭake buddhavacane āgatā idha anudāhaṭā.",
  "tika-s0519t:641_5": "Saṃvaṇṇanākāle sammukhībhāvena “ayaṃ gāthā viyā”ti vuttā yā kāci gāthā “saṃkilesabhāgiyā”ti vā “saṃkilesavāsanānibbedhaasekkhabhāgiyā”ti",
  "tika-s0519t:641_6": "vā anuminitabbā nayaggāhena ñāpetabbāti dassetuṃ vuttaṃ “saṃkilesa…pe…",
  "tika-s0519t:641_7": "jānitabbāti attho”ti. Vā-",
  "tika-s0519t:641_8": "saddo hi idha avuttavikappanattho.",
  "tika-s0519t:641_9": "Sesapadesūti veyyākaraṇasuttapadesu.",
  "tika-s0519t:642_0": "90. Ariyānaṃ dhammanti cārittavārittabhedaṃ sīlācāraṃ. Ekantakaraṇīyassa akaraṇampi vītikkamo eva.",
  "tika-s0519t:643_0": "Avijjādike saṃkilesadhamme tadaṅgādivasena dhunātīti dhonā vuccati paññā.",
  "tika-s0519t:643_1": "Paccavekkhitvā paribhuñjanapaññāti pana pakaraṇena avacchinnattā vuttaṃ.",
  "tika-s0519t:643_2": "Taṃ atikkamitvā carantoti paccayānaṃ apaccavekkhitvā paccayaparibhoge ādīnavaṃ apassanto iṇaparibhogavasena",
  "tika-s0519t:643_3": "paribhuñjanto na parimuccati nirayādidukkhato,",
  "tika-s0519t:643_4": "vaṭṭadukkhato ca.",
  "tika-s0519t:644_0": "Kukkujanakaṃ nāma kadaliyā pupphanāḷi.",
  "tika-s0519t:644_1": "Parābhavāyāti vināsāya.",
  "tika-s0519t:644_2": "Tathāti yathā phalapākantā kadalī,",
  "tika-s0519t:644_3": "evaṃ veḷunaḷāpi osadhijātikattāti upasaṃhārattho tathā- saddo.",
  "tika-s0519t:644_4": "Tenāha “phalaṃ veḷuṃ phalaṃ naḷa”nti.",
  "tika-s0519t:645_0": "Sukhettepīti pi-",
  "tika-s0519t:645_1": "saddena ko pana vādo ūsarādidosaduṭṭhesu khettesūti dasseti.",
  "tika-s0519t:645_2": "“Chakaṇa…pe…",
  "tika-s0519t:645_3": "attho”ti etena yathāvuttaabhisaṅkharaṇābhāvena bījadosaduṭṭhanti dasseti.",
  "tika-s0519t:646_0": "91. Sajjitanti sañjitaṃ. Aparikkhateti paṭipakkhehi dhammehi avikkhambhite aroge.",
  "tika-s0519t:647_0": "Yāya samannāgato puggalo “kiṃ sutaṃ mayā,",
  "tika-s0519t:647_1": "kiṃ vā suṇāmī”ti kusalaṃ gavesī carati,",
  "tika-s0519t:647_2": "sā dhammojapaññā kissavā nāma.",
  "tika-s0519t:647_3": "Dubbhāsitāti duṭṭhu bhāsitā,",
  "tika-s0519t:647_4": "issāmacchariyadosādīhi duṭṭhā vā bhāsitā.",
  "tika-s0519t:648_0": "92. Vicinātīti visesato cināti pasavati.",
  "tika-s0519t:649_0": "Vigatabhūtāti vigatasacca. Tenāha “alīkavādī”ti.",
  "tika-s0519t:650_0": "Avajātaputtāti lāmakaputta.",
  "tika-s0519t:650_1": "Bhagavato sāsane pabbajitvā nihīnavuttitaṃ sandhāya vadati.",
  "tika-s0519t:650_2": "Nerayikoti niraye nibbattanako.",
  "tika-s0519t:650_3": "Pāpakammino papatanti etthāti papataṃ, narakaṃ.",
  "tika-s0519t:651_0": "Taṇhādīnaṃ sabhāvabhedatoti taṇhādiṭṭhiduccaritānaṃ taṇhāyanaviparītadassanaduṭṭhacaritatāsaṅkhātasabhāvavibhāgato.",
  "tika-s0519t:651_1": "Avatthābhedatoti taṇhāya chandapemalobharāganandīpipāsāmucchādayo,",
  "tika-s0519t:651_2": "diṭṭhiyā gāhaparāmāsamicchābhinivesavisukavipphanditaviparītadassanādayo,",
  "tika-s0519t:651_3": "duccaritassa tiracchānapettivisayaasurayonigāmitādayo avatthāvisesā. Ca-",
  "tika-s0519t:651_4": "saddena tesaṃ kāmataṇhādirūpataṇhādiattānudiṭṭhādisassatagāhādikāyaduccaritādi-",
  "tika-s0519t:651_5": "pāṇātipātādippakārabhedo saṅgayhati.",
  "tika-s0519t:652_0": "93.",
  "tika-s0519t:652_1": "Vipulanti uḷāraṃ,",
  "tika-s0519t:652_2": "telādīhi ceva dhanadhaññādīhi ca pahūtasannicayanti attho.",
  "tika-s0519t:652_3": "Sambādhāti janasaṃmaddasaṅghaṭā.",
  "tika-s0519t:653_0": "Daṇḍena na hiṃsatīti ettha vuttaṃ yaṃ daṇḍanidhānaṃ,",
  "tika-s0519t:653_1": "taṃ vaṭṭavivaṭṭanissitaṃ.",
  "tika-s0519t:653_2": "Tadubhayassāpi phalaṃ dassento “so puggalo”tiādimāha.",
  "tika-s0519t:654_0": "94.",
  "tika-s0519t:654_1": "Kiñcati taṃsamaṅginaṃ vimaddatīti kiñcanaṃ, rāgādi,",
  "tika-s0519t:654_2": "palibundhati kusalappavattiṃ nivāretīti palibodho,",
  "tika-s0519t:654_3": "rāgādiyeva,",
  "tika-s0519t:654_4": "kiñcanameva palibodho kiñcanapalibodho.",
  "tika-s0519t:654_5": "Atha vā kiñcanañca palibodho ca kiñcanapalibodho,",
  "tika-s0519t:654_6": "āmisakiñcikkhañca rāgādisaṃkileso cāti attho.",
  "tika-s0519t:655_0": "Visesitanti vilomaṃ, visamaṃ kiriyanti attho. Rājabhaṇḍanti orodhe sandhāya vadanti.",
  "tika-s0519t:656_0": "Yācayogoti yācanayogo,",
  "tika-s0519t:656_1": "yācakānaṃ manorathaparipūraṇato.",
  "tika-s0519t:656_2": "Tenāha “yācitabbayutto”ti.",
  "tika-s0519t:656_3": "Dānayuttoti satataṃ dānakiriyāsamaṅgī.",
  "tika-s0519t:656_4": "Dānasaṃvibhāgaratoti ettha dānaṃ nāma atthikānaṃ yathādhippāyapaṭiyattapariccāgo,",
  "tika-s0519t:656_5": "saṃvibhāgo attanā paribhuñjitabbato appamattakatopi saṃvibhajanaṃ.",
  "tika-s0519t:656_6": "Imehi kho…pe…",
  "tika-s0519t:656_7": "hotīti ettha hotisaddena “samannāgato”ti padaṃ sambandhitabbaṃ,",
  "tika-s0519t:656_8": "na “sotāpanno”ti dassetuṃ “sotāpanno…pe…",
  "tika-s0519t:656_9": "hotī”ti vuttaṃ.",
  "tika-s0519t:656_10": "Tehi dhammehi samannāgamo hi idha vidhīyati,",
  "tika-s0519t:656_11": "na sotāpannabhāvo,",
  "tika-s0519t:656_12": "tena sotāpannalakkhaṇamete dhammā,",
  "tika-s0519t:656_13": "na sotāpannabhāvalakkhaṇanti dasseti.",
  "tika-s0519t:656_14": "Tathā hi “sotāpannena…pe…",
  "tika-s0519t:656_15": "labbhamānataṃ dassetī”ti vuttaṃ.",
  "tika-s0519t:657_0": "95. Lapati katheti etenāti lapanaṃ, oṭṭhaṃ.",
  "tika-s0519t:658_0": "97. Muditoti dibbasampattiyā pamudito.",
  "tika-s0519t:659_0": "99.",
  "tika-s0519t:659_1": "Kiñcāpi udatārīti taraṇakiriyā atītabhāvena vuttā,",
  "tika-s0519t:659_2": "taraṇameva pana gahetvā āha “oghataraṇassa ariyamaggakiccattā”ti.",
  "tika-s0519t:659_3": "Evaṃ vippamutto,",
  "tika-s0519t:659_4": "vimuttoti ca ettha muccanakiriyāyapi vattabbaṃ.",
  "tika-s0519t:660_0": "100. Pātu-",
  "tika-s0519t:660_1": "saddapubbako bhavanti-",
  "tika-s0519t:660_2": "saddo siyā uppādapariyāyo siyā āvibhāvapariyāyoti “pātubhavantī”ti padassa “uppajjanti,",
  "tika-s0519t:660_3": "pakāsenti cā”ti attho vutto.",
  "tika-s0519t:660_4": "Pātubhūtadhammassāti uppannabodhipakkhiyadhammassa,",
  "tika-s0519t:660_5": "vibhūtacatusaccadhammassa vā.",
  "tika-s0519t:660_6": "No kalloti na yutto.",
  "tika-s0519t:660_7": "Sahetudhammanti ettha paccayuppannadhammāva gahitā,",
  "tika-s0519t:660_8": "na paccayadhammāti?",
  "tika-s0519t:660_9": "Nayidamevaṃ daṭṭhabbaṃ paccayadhammānampi paccayuppannabhāvānativattanato.",
  "tika-s0519t:660_10": "Atha vā sahetudhammanti paccayuppannadhammo padhānabhāvena vutto,",
  "tika-s0519t:660_11": "paccayadhammo pana guṇabhāvenāti evamettha ubhayesaṃ vuttabhāvo veditabbo.",
  "tika-s0519t:661_0": "Āraññakanti āraññakaṅgasamannāgataṃ.",
  "tika-s0519t:661_1": "Aññātoti paricayavasena na ñāto,",
  "tika-s0519t:661_2": "asaṃsaṭṭhoti attho.",
  "tika-s0519t:661_3": "Tenāha “niccanavo”ti.",
  "tika-s0519t:662_0": "Byāpādavihiṃsāvitakkavirahe veriparisaṅkāya abhāve akittiparimuttīti evamādīhipi kāraṇehi kodhappahānena sukhaṃ supati.",
  "tika-s0519t:662_1": "Kodhapariḷāhābhāvo pana pākaṭataroti āha “kodha…pe…",
  "tika-s0519t:662_2": "sayatī”ti.",
  "tika-s0519t:662_3": "Visamūlassāti ettha visasarikkhatāya “visa”nti dukkhaṃ adhippetanti āha “dukkhavipākassā”ti.",
  "tika-s0519t:662_4": "Sukhanti cetasikasukhaṃ.",
  "tika-s0519t:662_5": "Akkuṭṭhassa paccakkositvā ca paccakkosanahetu uppajjatīti yojanā.",
  "tika-s0519t:663_0": "101. Sallubbāhanaṃ salluddharaṇaṃ.",
  "tika-s0519t:664_0": "Visayabhedena, pavattiākārabhedena ca anekabhedattā kāmasaññāya vuttaṃ “yāya kāyacī”ti.",
  "tika-s0519t:665_0": "Dānamukhenāti dānena mukhabhūtena, dānaṃ pamukhaṃ katvāti attho.",
  "tika-s0519t:666_0": "“Ariyamaggasampāpanavasenā”ti iminā anukampānuddayānaṃ ekantānavajjatameva vibhāveti.",
  "tika-s0519t:666_1": "“Anukampā”ti padassatthavivaraṇaṃ “karuṇāyanā”ti,",
  "tika-s0519t:666_2": "itarassa “mettāyanā”ti.",
  "tika-s0519t:667_0": "102. Pakatiādīti ādisaddena aṇuissarapajāpatipurisakālādhiṭṭhāyakāriādike saṅgaṇhāti.",
  "tika-s0519t:668_0": "Kāmesūti kāmaguṇesu rūpādivisayesu.",
  "tika-s0519t:669_0": "Bahalakilesatāyāti bahulakilesabhāvena. Pubbahetumandatāyāti vivaṭṭūpanissayassa kusalassa akatattā.",
  "tika-s0519t:670_0": "Cittavūpasamabhāvanāyāti cittavūpasamakarabhāvanāya samathavipassanāya.",
  "tika-s0519t:671_0": "Parissayā sīlādiparipūraṇassa paribandhabhūtā kilesā eva.",
  "tika-s0519t:671_1": "Anariyā paññāsīsaṃ ukkhipitvā ṭhātumeva na sakkontīti vuttaṃ “ñāṇasirena adhosirā hutvā”ti.",
  "tika-s0519t:672_0": "103.",
  "tika-s0519t:672_1": "Bhagavato,",
  "tika-s0519t:672_2": "bhikkhusaṅghassa ca vasanayogyabhāvo,",
  "tika-s0519t:672_3": "tehi nivutthabhāvo ca tassa sātisayo vaṇṇoti vuttaṃ “paṭhamagāthāya jetavanassa vaṇṇaṃ kathetvā”ti.",
  "tika-s0519t:672_4": "Vuttañhetaṃ –",
  "tika-s0519t:673_0": "“Gāme vā yadi vāraññe, ninne vā yadi vā thale;",
  "tika-s0519t:674_0": "Yattha arahanto viharanti, taṃ bhūmirāmaṇeyyaka”nti. ;",
  "tika-s0519t:675_0": "Idha dhammasaddo samādhipariyāyo “evaṃdhammā te bhagavanto”tiādīsu viyāti āha “dhammoti samādhī”ti samādhipakkhikā dhammā sativāyāmā.",
  "tika-s0519t:676_0": "Nānugaccheyyāti nānutaseyya.",
  "tika-s0519t:676_1": "Anutasanameva hi taṇhādiṭṭhīhi anugamanaṃ.",
  "tika-s0519t:676_2": "Paṭivipasseyyāti vipassanāsammasanamāha. Yamakato,",
  "tika-s0519t:676_3": "hi khaṇikato,",
  "tika-s0519t:676_4": "paṭipāṭito ca sammasanaṃ vipassanāyapi sammasanato paṭivipassanā nāma.",
  "tika-s0519t:676_5": "Sā hi vipassanāya diṭṭhiugghāṭanamānasamugghāṭananikantipariyādānahetutāya visesato paṭipakkhena asaṃhīraasaṃkuppanahetubhūtā paribrūhanā hoti.",
  "tika-s0519t:676_6": "“Punappunaṃ…pe…",
  "tika-s0519t:676_7": "appento”ti etena nibbānārammaṇadhammānubrūhanaṃ yathā “brūhetā suññāgārāna”nti dasseti.",
  "tika-s0519t:677_0": "Yaṃ kiñci apadisitvā paṭiññādānaṃ saṅgaro.",
  "tika-s0519t:677_1": "So pana attano kiccavisesaṃ apadisitvā mittasanthavavasena vā kālāgamanaṃ apadisitvā kiñcikkhānuppadānena",
  "tika-s0519t:677_2": "vā paṭibāhakaraṇaṃ apadisitvā balaggabodhavasena vā siyāti tassa mittakaraṇādipariyāyataṃ sandhāyāha",
  "tika-s0519t:677_3": "“saṅgaroti…pe… nāma”nti.",
  "tika-s0519t:677_4": "Evaṃ paṭipannattāti evaṃ aniccasaññāmukhena tiyaddhakesu saṅkhāresu appamādappaṭipattiyā paṭipannattā.",
  "tika-s0519t:678_0": "Dibbacakkhu suvisuddhanti sāvasesā desanāti āha “yaṃ sacchikarotī”ti. Rūpāyatanañhettha adhippetaṃ.",
  "tika-s0519t:679_0": "104.",
  "tika-s0519t:679_1": "Antanti saṅkhārānaṃ pārimantabhūtaṃ.",
  "tika-s0519t:679_2": "Vedānanti maggañāṇavedānameva.",
  "tika-s0519t:679_3": "Arahattādhigamena antaṃ pariyosānaṃ gatattā.",
  "tika-s0519t:679_4": "Kammavipākavaṭṭānaṃ,",
  "tika-s0519t:679_5": "kilesavaṭṭassāpi ca ussadena upacayena ussadā, rāgādayo.",
  "tika-s0519t:680_0": "Sukkobhāsatāya sukkā,",
  "tika-s0519t:680_1": "abhivisiṭṭhaggahā.",
  "tika-s0519t:680_2": "Sabbāni vā tārakarūpāni sukkā.",
  "tika-s0519t:680_3": "Vindatīti upalabhati,",
  "tika-s0519t:680_4": "paṭivijjhatīti attho.",
  "tika-s0519t:681_0": "“Ajjhattaṃ vipassanābhiniveso hotī”ti idaṃ “sakesu dhammesū”ti pāragubhāvassa visesitattā vuttaṃ,",
  "tika-s0519t:681_1": "tañca kho abhiniveseneva desitaṃ. “Sabbaṃ,",
  "tika-s0519t:681_2": "bhikkhave,",
  "tika-s0519t:681_3": "abhiññeyya”nti vuttaṃ.",
  "tika-s0519t:681_4": "Pāragutā ca tesaṃ khandhānaṃ pariññābhisamayavasena hoti.",
  "tika-s0519t:681_5": "Tato ca nesaṃ hetubhūtasamudaye,",
  "tika-s0519t:681_6": "tadappavattilakkhaṇe nirodhe,",
  "tika-s0519t:681_7": "nirodhagāminiyā paṭipadāya ca pahānasacchikiriyābhāvanābhisamayapāripūrivasena itarasaccesupi pāragubhāvo vutto eva hoti.",
  "tika-s0519t:681_8": "Sabbaso hi sakaattabhāvabodhenapi catusaccābhisamayo hotiyeva.",
  "tika-s0519t:681_9": "Vuttañhetaṃ “imasmiṃyeva byāmamatte kaḷevare sasaññimhi samanake lokañca paññapemi,",
  "tika-s0519t:681_10": "lokasamudayañcā”tiādi.",
  "tika-s0519t:681_11": "Atha vā sakesu dhammesūti attano dhammesu.",
  "tika-s0519t:681_12": "Attadhammā nāma atthakāmassa kulaputtassa sīlādidhammā.",
  "tika-s0519t:681_13": "Sīlasamādhipaññādayo hi vodānadhammā ekantahitasukhasampādanato purisassa sakadhammā nāma,",
  "tika-s0519t:681_14": "na anatthāvahā saṃkilesadhammā viya paradhammā.",
  "tika-s0519t:681_15": "Tesaṃ sīlādīnaṃ pāripūriyā pāraṃ pariyantaṃ gatoti pāragū.",
  "tika-s0519t:681_16": "“Akkula pakkula”iti evaṃ vihiṃsanakapayogaṃ.",
  "tika-s0519t:681_17": "Ajakalāpena hi tadā bhagavantaṃ bhīsāpetukāmena kataṃ yakkhagajjitaṃ “akkula pakkula” iti iminā ākārena sattānaṃ sotapathaṃ agamāsi,",
  "tika-s0519t:681_18": "tasmā taṃ “akkulaṃ pakkulakaraṇa”nti vuttaṃ.",
  "tika-s0519t:682_0": "Nābhinandatīti “ayaṃ maṃ daṭṭhuṃ āgatā”ti na tussati.",
  "tika-s0519t:682_1": "Yasmā pana “bhagavato bhāsitaṃ abhinandī”tiādīsu viya sampaṭicchanatthopi abhinandasaddo hoti,",
  "tika-s0519t:682_2": "tasmā vuttaṃ “cittena na sampaṭicchatī”ti.",
  "tika-s0519t:682_3": "Na socatīti “mayā asammoditā gacchatī”ti na cittasantāpaṃ āpajjati.",
  "tika-s0519t:682_4": "“Saṅgā saṅgāmajiṃ mutta”nti idaṃ abhinandasocanānaṃ abhāvassa kāraṇavacanaṃ.",
  "tika-s0519t:683_0": "Tenāti udake nhānena.",
  "tika-s0519t:683_1": "Tenevāha “na udakena sucī hotī”ti.",
  "tika-s0519t:683_2": "Tassattho –",
  "tika-s0519t:683_3": "udakummujjanādinā neva sattānaṃ suci pāpato suddhi nāma hotīti.",
  "tika-s0519t:683_4": "Udakummujjanādīni hi idha uttarapadalopena “udaka”nti vuttaṃ.",
  "tika-s0519t:683_5": "Udakenāti vā ummujjanādikiriyāsādhanabhūtena udakena sattānaṃ suci pāpasuddhi na hotīti.",
  "tika-s0519t:683_6": "Atha vā sucitena yathāvuttena udakena pāpamalato suddho nāma satto na hotīti.",
  "tika-s0519t:683_7": "Yadi siyā,",
  "tika-s0519t:683_8": "sabbesameva macchabandhānaṃ pāpasuddhi siyā.",
  "tika-s0519t:683_9": "Tenāha “bahvettha nhāyatī jano”ti.",
  "tika-s0519t:683_10": "Mātughātādipāpakammakārīnaṃ,",
  "tika-s0519t:683_11": "aññesañca gomahiṃsādīnaṃ udakaṃ orohantānaṃ antamaso macchakacchape upādāya sabbesampi pāpasuddhi siyā,",
  "tika-s0519t:683_12": "na panevaṃ hoti. Kasmā?",
  "tika-s0519t:683_13": "Nhānīyapāpahetūnaṃ appaṭipakkhabhāvato.",
  "tika-s0519t:683_14": "Yañhi yaṃ vināseti,",
  "tika-s0519t:683_15": "so tassa paṭipakkho.",
  "tika-s0519t:683_16": "Yathā āloko andhakārassa,",
  "tika-s0519t:683_17": "vijjā avijjāya,",
  "tika-s0519t:683_18": "na evaṃ nhānaṃ pāpassa,",
  "tika-s0519t:683_19": "tasmā niṭṭhamettha gantabbaṃ “na udakena sucī hotī”ti.",
  "tika-s0519t:683_20": "Yena pana suci hoti,",
  "tika-s0519t:683_21": "taṃ dassetuṃ “yamhi saccañcā”tiādi vuttaṃ.",
  "tika-s0519t:683_22": "Tattha saccanti vacīsaccañca viratisaccañca.",
  "tika-s0519t:683_23": "Atha vā saccanti ñāṇasaccañceva paramatthasaccañca.",
  "tika-s0519t:683_24": "Dhammoti seso ariyadhammo.",
  "tika-s0519t:683_25": "Saccassa panettha visuṃ gahaṇaṃ tassa bahukāratādassanatthaṃ.",
  "tika-s0519t:683_26": "Sesaṃ suviññeyyameva.",
  "tika-s0519t:684_0": "Jātibalanisedhakanti jātimattabrāhmaṇānaṃ bhovādikānaṃ paṭisedhakaṃ.",
  "tika-s0519t:684_1": "Jātivādassa vā nisedhakaṃ,",
  "tika-s0519t:684_2": "“na jaccā brāhmaṇo hotī”ti hi vuttaṃ.",
  "tika-s0519t:684_3": "Thero hi tathāvādena te aniggaṇhantopi niggaṇhanto viya hotīti katvā vuttaṃ.",
  "tika-s0519t:685_0": "105. Vimuttiyanti anupādisesanibbānadhātuyaṃ.",
  "tika-s0519t:686_0": "Savāsananti ettha khīṇāsavassāpi akhīṇāsavasadisakāyavacīpayogahetubhūtā santāne kilesabhāvanā vāsanā",
  "tika-s0519t:686_1": "nāma āyasmato pilindavacchassa vasalavohāro viya,",
  "tika-s0519t:686_2": "saha vāsanāyāti savāsanaṃ,",
  "tika-s0519t:686_3": "bhāvanapuṃsakañcetaṃ “visamaṃ candimasūriyā parivattantī”tiādīsu viya.",
  "tika-s0519t:686_4": "Yathāvuttavāsanampi asesetvāti attho.",
  "tika-s0519t:686_5": "Kummaggapariharaṇavasena maggasampaṭipattīti magge kusalo amaggepi kusalo eva hoti.",
  "tika-s0519t:686_6": "Bhagavā pana sabbaññutāya sabbattheva kusaloti āha “magge ca amagge ca kovido”ti.",
  "tika-s0519t:687_0": "106.",
  "tika-s0519t:687_1": "Tamena yuttoti yathāvuttatamo tassa atthīti tamo, puggalo.",
  "tika-s0519t:687_2": "Appakāsabhāvena ṭhitā khandhāva tamo.",
  "tika-s0519t:687_3": "Ālokabhūtoti jātiguṇāloko,",
  "tika-s0519t:687_4": "pākaṭaguṇoti attho.",
  "tika-s0519t:688_0": "Kilesamayaṃ bandhanaṃ “daḷha”nti vadanti.",
  "tika-s0519t:688_1": "Yato saccāni paṭivijjhantā buddhāva naṃ chindanti, na aññe.",
  "tika-s0519t:689_0": "Ducchedanatthena satipi daḷhabhāve sithilavuttitaṃ tassa dīpetuṃ “bandhanabhāvampī”tiādimāha.",
  "tika-s0519t:689_1": "Tena “aho sukhumataraṃ kho,",
  "tika-s0519t:689_2": "bhikkhave,",
  "tika-s0519t:689_3": "mārabandhana”nti vuttaṃ.",
  "tika-s0519t:690_0": "107.",
  "tika-s0519t:690_1": "Yadipi cetanā kusalākusalasādhāraṇā,",
  "tika-s0519t:690_2": "apuññābhisaṅkhāro idhādhippetoti tassa vasena atthaṃ dassento “akusalacetanāvasena cetetī”ti āha.",
  "tika-s0519t:690_3": "Cetanaṃ abhisandahanaṃ,",
  "tika-s0519t:690_4": "cittassa byāpārāpattibhāvena pavattīti attho.",
  "tika-s0519t:690_5": "Yasmā pana cetanā yadā viññattiṃ samuṭṭhāpeti,",
  "tika-s0519t:690_6": "tadā diguṇussāhādiguṇavāyāmā viya hutvā pākaṭaṃ payogaṃ nipphādeti,",
  "tika-s0519t:690_7": "tasmā “pakappetī”ti vuttā.",
  "tika-s0519t:690_8": "Pākaṭappayogakappanañhettha pakappanaṃ adhippetaṃ.",
  "tika-s0519t:690_9": "Tenāha “tameva pakappetī”ti.",
  "tika-s0519t:690_10": "Paccayaṭṭho idha ārammaṇatthoti vuttaṃ “pavattiyā paccayo hotī”ti.",
  "tika-s0519t:691_0": "108.",
  "tika-s0519t:691_1": "Yathā jalasamuddassa vīcisamuṭṭhānavasena labbhamāno vego “vīcimayo”ti vuccati,",
  "tika-s0519t:691_2": "evaṃ cakkhusamuddassāpi rūpāvabhāsanavasena labbhamāno vego “rūpamayo”ti vutto.",
  "tika-s0519t:691_3": "Eseva nayo sesesupi.",
  "tika-s0519t:691_4": "Āviñchanatoti ākaḍḍhanato,",
  "tika-s0519t:691_5": "ākaḍḍhanañcettha santānassa tanninnabhāvahetutāya daṭṭhabbaṃ.",
  "tika-s0519t:692_0": "Samudanaṃ kilesatemanaṃ,",
  "tika-s0519t:692_1": "avassavahetutā,",
  "tika-s0519t:692_2": "kilesānaṃ ūmiādisadisatā samāvaṭṭanena sattānaṃ anatthāvahatāya veditabbā.",
  "tika-s0519t:692_3": "Uparūpariveguppattiyā upagatassa uṭṭhātuṃ appadānena,",
  "tika-s0519t:692_4": "guṇasāravināsanena ca kodhupanāhādīnaṃ ūmiādisadisatā daṭṭhabbā.",
  "tika-s0519t:693_0": "Abhimukho nandatīti tadārammaṇaṃ sukhaṃ somanassaṃ sādiyanto sampaṭicchati.",
  "tika-s0519t:693_1": "Abhivadatīti taṇhābhinivesavasena abhinivissa vadati.",
  "tika-s0519t:693_2": "Tañhissa abhinivesaṃ dīpetuṃ “aho sukha”ntiādi vuttaṃ.",
  "tika-s0519t:693_3": "Ajjhosānaṃ adhimuccanabhūtāya taṇhāya taṇhāvatthukassa anupavisitvā āveṇikatākaraṇanti āha “ajjhosāya tiṭṭhatīti gilitvā pariniṭṭhapetvā”ti.",
  "tika-s0519t:694_0": "109.",
  "tika-s0519t:694_1": "“Kasmā”tiādinā santāpadukkhānaṃ asuppatikārataṃ āha “yena vā pakārenā”ti.",
  "tika-s0519t:694_2": "Yenāti yena vā kāmajjhosānadiṭṭhijjhosānabhūtena micchābhinivesappakārena.",
  "tika-s0519t:694_3": "Gahaṭṭhapabbajitā tathārūpaṃ katvā attano vaḍḍhiñca maññanti.",
  "tika-s0519t:694_4": "Avaḍḍhi eva pana hoti tassa pakārassa vaḍḍhiyaṃ anupāyabhāvato ca upāyabhāvato ca avaḍḍhiyaṃ.",
  "tika-s0519t:694_5": "Tathāpīti tattha tattha icchāvighātaṃ pāpuṇantopi.",
  "tika-s0519t:694_6": "Yasmā ito bāhirakā sabbena sabbaṃ bhavanissaraṇaṃ appajānanto mandakilesaṃ dīghāyukaṃ sukhabahulaṃ ekaccaṃ",
  "tika-s0519t:694_7": "bhavaṃ teneva mandakilesādibhāvena “nibbāna”nti samanupassanti,",
  "tika-s0519t:694_8": "tasmā bhavena bhavavippamokkhaṃ vadantīti.",
  "tika-s0519t:695_0": "Bhavadiṭṭhisahagatā taṇhā purimapade uttarapadalopena bhavataṇhāti vuttāti āha “bhavataṇhātiādīsu viyā”ti.",
  "tika-s0519t:696_0": "Yatthāti yasmiṃ bhave.",
  "tika-s0519t:697_0": "Tato evāti bhūtaratiyā eva.",
  "tika-s0519t:697_1": "Aññamaññañhi sattānaṃ chandarāgo balavā hoti.",
  "tika-s0519t:697_2": "Anavasesatoti anavasesena,",
  "tika-s0519t:697_3": "na kiñci sesetvā.",
  "tika-s0519t:698_0": "Saṃsārasotassa anukūlabhāvena gacchatīti anusotagāmī.",
  "tika-s0519t:698_1": "Tasseva paṭikkūlavasena nibbidānupassanādīhi pavattatīti paṭisotagāmī,",
  "tika-s0519t:698_2": "acalappasādādisamannāgamena ṭhitasabhāvoti attho.",
  "tika-s0519t:699_0": "110.",
  "tika-s0519t:699_1": "“Palabbhati,",
  "tika-s0519t:699_2": "nikhajjatī”tiādīsu viya upasaggo padavaḍḍhanamattanti āha “abhijātikoti jātiyo”ti.",
  "tika-s0519t:699_3": "Kaṇhadhammasamannāgatattā vā kaṇho.",
  "tika-s0519t:699_4": "Paṭhamavayepi majjhimavayepi pāpasamaṅgī hutvā ṭhito kaṇhadhamme abhijāyati,",
  "tika-s0519t:699_5": "pacchāpi pāpaṃ pasavatīti attho.",
  "tika-s0519t:699_6": "Sukkoti vā ettha vuttavipariyāyeneva attho veditabbo.",
  "tika-s0519t:700_0": "111.",
  "tika-s0519t:700_1": "Purimasminti purimasmiṃ pade.",
  "tika-s0519t:700_2": "Visaye bhummaṃ tattha deyyadhammassa patiṭṭhāpanato.",
  "tika-s0519t:700_3": "Dutiye adhikaraṇe,",
  "tika-s0519t:700_4": "tadadhikaraṇañhi nibbānanti.",
  "tika-s0519t:700_5": "Gahaṭṭhapabbajitakiccesu vā visiṭṭhadhammadassanatthaṃ paccayadānārahattānaṃ samadhuratāniddeso.",
  "tika-s0519t:700_6": "Atha vā yena yena pana vatthunāti rūpārūpanirodhādinā taṇhāvatthunā.",
  "tika-s0519t:700_7": "Amarāvikkhepavatthuādināti ettha ādi-",
  "tika-s0519t:700_8": "saddena subhasukhādimicchābhinivesavatthuṃ saṅgaṇhāti.",
  "tika-s0519t:700_9": "Yathā vā taṇhādiṭṭhiduccaritānaṃ vasena saṃkilesabhāgiyassa suttassa vibhāgo,",
  "tika-s0519t:700_10": "evaṃ samathavipassanāsucaritavasena taṇhāvodānabhāgiyādisuttavibhāgoti dassetuṃ pāḷiyaṃ “taṇhā…pe…",
  "tika-s0519t:700_11": "niddisitabba”nti vuttaṃ.",
  "tika-s0519t:701_0": "Idaṃ evaṃ pavattanti yathā ducintitādivasena bālo hoti puggalo,",
  "tika-s0519t:701_1": "evaṃ tassa ducintitacintitādibhāvanāvasena pavattaṃ idaṃ saṃkilesabhāgiyaṃ nāma suttanti pubbe saṃkilesadhammavibhāgena",
  "tika-s0519t:701_2": "vuttaṃ idāni sāmaññato saṅgahetvā vadati.",
  "tika-s0519t:701_3": "Idaṃ vāsanābhāgiyaṃ suttanti etthāpi iminā nayena attho veditabbo.",
  "tika-s0519t:702_0": "Kilesaṭṭhānehīti kilesānaṃ pavattiṭṭhānehi.",
  "tika-s0519t:702_1": "Kilesāvatthāhīti kilesānaṃ pavattiākāravisesehi.",
  "tika-s0519t:702_2": "Kāmarāgādīhi saṃyujjati kāmarāgādihetu kammavipākādinā.",
  "tika-s0519t:702_3": "Satipi tesaṃ kālantaravuttiyaṃ saṃyutto nāma hoti,",
  "tika-s0519t:702_4": "yato kāmarāgādayo “saṃyojana”nti vuccanti.",
  "tika-s0519t:702_5": "Upādiyatīti daḷhaṃ gaṇhāti pavatteti.",
  "tika-s0519t:702_6": "Sesaṃ vuttanayattā,",
  "tika-s0519t:702_7": "uttānattā ca saṃvaṇṇitaṃ.",
  "tika-s0519t:703_0": "112.",
  "tika-s0519t:703_1": "Udāharaṇavasenāti nidassanavasena,",
  "tika-s0519t:703_2": "ekadesadassanavasenāti attho.",
  "tika-s0519t:703_3": "Sakalassa hi pariyattisāsanassa soḷasahi paṭṭhānabhāgehi gahitattā.",
  "tika-s0519t:703_4": "Yathā tadekadesānaṃ soḷasannampi paṭṭhānabhāgānaṃ gahaṇaṃ udāharaṇamattaṃ,",
  "tika-s0519t:703_5": "tesaṃ pana soḷasannaṃ ekadesaggahaṇaṃ udāharaṇanti kimettha vattabbaṃ.",
  "tika-s0519t:703_6": "Tena vuttaṃ “ekadesadassanavasenāti attho”ti.",
  "tika-s0519t:703_7": "Kasmā panettha pāḷiyaṃ paṭṭhānassa ekadesova udāhaṭo,",
  "tika-s0519t:703_8": "na avasesoti?",
  "tika-s0519t:703_9": "Nayanidassanatthaṃ.",
  "tika-s0519t:703_10": "Iminā nayena avasesopi paṭṭhānabhāvo veditabboti.",
  "tika-s0519t:704_0": "Tattha “appampi ce saṃhita bhāsamāno…pe…",
  "tika-s0519t:704_1": "sa bhāgavā sāmaññassa hotī”ti idaṃ vāsanābhāgiyañca asekkhabhāgiyañca.",
  "tika-s0519t:704_2": "Ettha hi “appampi ce saṃhita bhāsamāno”ti idaṃ vāsanābhāgiyaṃ,",
  "tika-s0519t:704_3": "“sa bhāgavā sāmaññassa hotī”ti idaṃ asekkhabhāgiyaṃ.",
  "tika-s0519t:705_0": "Tathā maghadevasuttaṃ.",
  "tika-s0519t:705_1": "Tattha hi “bhūtapubbaṃ, ānanda,",
  "tika-s0519t:705_2": "imissāyeva mithilāyaṃ maghadevo nāma rājā ahosi dhammiko dhammarājā dhamme ṭhito mahādhammarājā,",
  "tika-s0519t:705_3": "dhammaṃ carati brāhmaṇagahapatikesu negamesu ceva janapadesu ca,",
  "tika-s0519t:705_4": "uposathañca upavasati cātuddasiṃ,",
  "tika-s0519t:705_5": "pañcadasiṃ,",
  "tika-s0519t:705_6": "aṭṭhamiñca pakkhassā”tiādi,",
  "tika-s0519t:705_7": "idaṃ vāsanābhāgiyaṃ.",
  "tika-s0519t:705_8": "“Idaṃ kho panānanda,",
  "tika-s0519t:705_9": "etarahi mayā kalyāṇaṃ vattaṃ nīharitaṃ ekantanibbidāya virāgāya nirodhāya upasamāya abhiññāya sambodhāya nibbānāya saṃvattatī”ti idaṃ asekkhabhāgiyaṃ.",
  "tika-s0519t:705_10": "“Pamādaṃ appamādena,",
  "tika-s0519t:705_11": "yadā nudati paṇḍito”ti idaṃ nibbedhabhāgiyaṃ.",
  "tika-s0519t:705_12": "“Paññāpāsāda…pe…",
  "tika-s0519t:705_13": "avekkhatī”ti idaṃ asekkhabhāgiyanti idaṃ nibbedhabhāgiyañca asekkhabhāgiyañca.",
  "tika-s0519t:706_0": "Tathā “tīṇimāni,",
  "tika-s0519t:706_1": "bhikkhave,",
  "tika-s0519t:706_2": "indriyānī”ti suttaṃ.",
  "tika-s0519t:706_3": "Tattha “tīṇimāni,",
  "tika-s0519t:706_4": "bhikkhave,",
  "tika-s0519t:706_5": "indriyāni.",
  "tika-s0519t:706_6": "Katamāni tīṇīti?",
  "tika-s0519t:706_7": "Anaññātaññassāmītindriyaṃ aññindriya”nti idaṃ nibbedhabhāgiyaṃ,",
  "tika-s0519t:706_8": "“aññātāvindriya”nti idaṃ asekkhabhāgiyaṃ.",
  "tika-s0519t:707_0": "Raṭṭhapālasuttaṃ saṃkilesabhāgiyañca vāsanābhāgiyañca asekkhabhāgiyañca.",
  "tika-s0519t:707_1": "Tattha hi “ūno loko atitto taṇhādāso”tiādinā saṃkileso vibhatto,",
  "tika-s0519t:707_2": "“eko vūpakaṭṭho”tiādinā asekkhadhammā,",
  "tika-s0519t:707_3": "itarena vāsanādhammāti.",
  "tika-s0519t:708_0": "“Dhamme ca ye ariyapavedite ratā, anuttaro te vacasā manasā kammunā ca;",
  "tika-s0519t:709_0": "Te santisoraccasamādhisaṇṭhitā, sutassa paññāya ca sāramajjhagū”ti. ;",
  "tika-s0519t:710_0": "Idaṃ vāsanābhāgiyañca nibbedhabhāgiyañca asekkhabhāgiyañca.",
  "tika-s0519t:710_1": "Ettha hi “dhamme ca ye ariyapavedite ratā”ti ayaṃ vāsanā,",
  "tika-s0519t:710_2": "“anuttarā…pe…",
  "tika-s0519t:710_3": "saṇṭhitā”ti ayaṃ nibbedho,",
  "tika-s0519t:710_4": "“sutassa paññāya ca sāramajjhagū”ti asekkhadhammā.",
  "tika-s0519t:711_0": "Tathā “saddho sutavā niyāmadassī”ti gāthā.",
  "tika-s0519t:711_1": "Tattha hi “saddho sutavā”ti vāsanā,",
  "tika-s0519t:711_2": "“niyāmadassī vaggagatesu na vaggasāri dhīro,",
  "tika-s0519t:711_3": "lobhaṃ dosaṃ vineyya paṭigha”nti nibbedho,",
  "tika-s0519t:711_4": "“sammā so loke paribbajeyyā”ti asekkhadhammā.",
  "tika-s0519t:712_0": "Sabbāsavasaṃvaro parissayādīnaṃ vasena sabbabhāgiyaṃ veditabbaṃ.",
  "tika-s0519t:712_1": "Tattha hi saṃkilesadhammā,",
  "tika-s0519t:712_2": "lokiyasucaritadhammā,",
  "tika-s0519t:712_3": "sekkhadhammā,",
  "tika-s0519t:712_4": "asekkhadhammā ca vibhattā.",
  "tika-s0519t:712_5": "Asabbabhāgiyaṃ pana “passaṃ passatī”tiādikaṃ udakādianuvādanavacanaṃ veditabbaṃ.",
  "tika-s0519t:712_6": "Evametasmiṃ soḷasavidhe sāsanapaṭṭhāne ete taṇhādivasena tayo saṃkilesabhāgā,",
  "tika-s0519t:712_7": "vodānādivasena tayo vāsanābhāgā,",
  "tika-s0519t:712_8": "sekkhānaṃ sīlakkhandhādīnaṃ vasena tayo nibbedhabhāgā,",
  "tika-s0519t:712_9": "asekkhānaṃ sīlakkhandhādīnaṃ eva vasena tayo asekkhabhāgā,",
  "tika-s0519t:712_10": "tesaṃ vasena mūlapaṭṭhānāni eva dvādasa honti.",
  "tika-s0519t:712_11": "Tāni pana vitthāranayena vibhajiyamānāni channavutādhikāni cattāri sahassāni honti.",
  "tika-s0519t:712_12": "Yathādassanaṃ panetāni uddharitabbāni.",
  "tika-s0519t:712_13": "Tāni pana yasmā saṅgahato kāmataṇhādivasena tayo taṇhāsaṃkilesabhāgā,",
  "tika-s0519t:712_14": "sassatucchedavasena dve diṭṭhisaṃkilesabhāgā,",
  "tika-s0519t:712_15": "kāyaduccaritādivasena tayo duccaritasaṃkilesabhāgāti aṭṭha saṃkilesabhāgā.",
  "tika-s0519t:712_16": "Dhammāmisābhayadānavasena tividhaṃ dānamayaṃ puññakiriyavatthu,",
  "tika-s0519t:712_17": "kāyasucaritādivasena tividhaṃ sīlamayaṃ puññakiriyavatthu,",
  "tika-s0519t:712_18": "samathavipassanāvasena duvidhaṃ bhāvanāmayaṃ puññakiriyavatthūti aṭṭheva vāsanābhāgā.",
  "tika-s0519t:713_0": "Saddhānusārī saddhāvimutto dhammānusārī diṭṭhippatto kāyasakkhīti pañcannaṃ sekkhānaṃ paccekaṃ tayo sīlādikkhandhāti pannarasa nibbedhabhāgā,",
  "tika-s0519t:713_1": "suññatānimittāpaṇihitabhedā paññāvimuttānaṃ tayo aggaphaladhammā,",
  "tika-s0519t:713_2": "tesu paccekaṃ tayo tayo sīlādikkhandhā,",
  "tika-s0519t:713_3": "tathā ubhatobhāgavimuttānanti aṭṭhārasa,",
  "tika-s0519t:713_4": "sikkhitabbābhāvasāmaññena asaṅkhatadhātuṃ pakkhipitvā ekūnavīsati asekkhabhāgā,",
  "tika-s0519t:713_5": "iti purimāni ekatiṃsa,",
  "tika-s0519t:713_6": "imāni ekūnavīsatīti samapaññāsa saṃkilesabhāgiyādidhammā honti.",
  "tika-s0519t:713_7": "Tasmā imesaṃ samapaññāsāya saṃkilesabhāgiyādidhammānaṃ vasena samapaññāsa suttāni honti.",
  "tika-s0519t:714_0": "Yasmā ca te paññāvimuttā ubhatobhāgavimuttavibhāgaṃ akatvā asaṅkhatāya dhātuyā aggahaṇena nippariyāyena",
  "tika-s0519t:714_1": "asekkhabhāgābhāvato naveva asekkhabhāgāti samacattālīsa honti,",
  "tika-s0519t:714_2": "tasmā peṭake “cattārīsāya ākārehi pariyesitabbaṃ,",
  "tika-s0519t:714_3": "paññāsāya ākārehi sāsanapaṭṭhānaṃ niddiṭṭha”nti ca vuttaṃ.",
  "tika-s0519t:714_4": "Saṅgahato eva pana pubbe vuttavitthāranayena soḷasa honti,",
  "tika-s0519t:714_5": "puna tividhasaṃkilesabhāgiyādivasena dvādasa honti,",
  "tika-s0519t:714_6": "puna taṇhādiṭṭhiduccaritasaṃkilesataṇhādiṭṭhiduccaritavodānabhāvena cha honti,",
  "tika-s0519t:714_7": "puna saṃkilesabhāgiyaṃ vāsanābhāgiyaṃ dassanabhāgiyaṃ vāsanābhāgiyaṃ asekkhabhāgiyanti pañca honti,",
  "tika-s0519t:714_8": "puna mūlapaṭṭhānavasena cattāri honti,",
  "tika-s0519t:714_9": "puthujjanabhāgiyasekkhabhāgiyaasekkhabhāgiyabhāvena tīṇi honti,",
  "tika-s0519t:714_10": "puna saṃkilesabhāgiyavodānabhāgiyabhāvena dve eva honti.",
  "tika-s0519t:714_11": "Paṭṭhānabhāvena pana ekavidhameva,",
  "tika-s0519t:714_12": "iti paṭṭhānabhāvena ekavidhampi saṃkilesavodānabhāgiyabhāvena duvidhanti vibhāgato yāva channavutādhikaṃ catusahassappabhedaṃ hoti,",
  "tika-s0519t:714_13": "tāva netabbaṃ.",
  "tika-s0519t:714_14": "Evametaṃ paṭṭhānaṃ saṅgahato,",
  "tika-s0519t:714_15": "vibhāgato ca veditabbaṃ.",
  "tika-s0519t:715_0": "Imassāpi paṭṭhānavibhāgassa,",
  "tika-s0519t:715_1": "na purimassevāti adhippāyo.",
  "tika-s0519t:715_2": "Lokikaṃ assatthīti,",
  "tika-s0519t:715_3": "lokikasahacaraṇato vā lokiyaṃ,",
  "tika-s0519t:715_4": "suttaṃ padesenāti ekadesena.",
  "tika-s0519t:715_5": "Sabbapadesūti taṃtaṃtikānaṃ tatiyapadesu.",
  "tika-s0519t:715_6": "Buddhādīnanti buddhapaccekabuddhabuddhasāvakānaṃ.",
  "tika-s0519t:715_7": "Dhammo panettha buddhādiggahaṇena veditabbo,",
  "tika-s0519t:715_8": "ādisaddena vā.",
  "tika-s0519t:716_0": "Pariṇamatīti paripaccati.",
  "tika-s0519t:716_1": "Dharantīti pabandhavasena pavattanti.",
  "tika-s0519t:716_2": "Nti pāpakammaṃ.",
  "tika-s0519t:716_3": "Teti kusalābhinibbattakkhandhā.",
  "tika-s0519t:716_4": "Rakkhanti vipākadānato vipaccituṃ okāsaṃ na dentīti attho.",
  "tika-s0519t:716_5": "Ayañca attho upapajjavedanīyesu yujjati,",
  "tika-s0519t:716_6": "itarasmimpi yathārahaṃ labbhateva.",
  "tika-s0519t:716_7": "Tenāha “dutiye vā tatiye vā attabhāve”ti.",
  "tika-s0519t:717_0": "113.",
  "tika-s0519t:717_1": "Attano anavajjasukhāvahaṃ paṭipattiṃ paṭipajjanto paramatthato attakāmo nāmāti āha “attano sukhakāmo”ti.",
  "tika-s0519t:717_2": "Sukhānubandhañhi sukhaṃ kāmento sukhameva kāmetīti ca sukhakāmoti.",
  "tika-s0519t:718_0": "Vitthataṭṭhenāti suvipphāradiṭṭhīnaṃ pavattanaṭṭhānatāsaṅkhātena vitthāraṭṭhena.",
  "tika-s0519t:719_0": "114. Diṭṭhe dukkhādidhammeti bhāvenabhāvalakkhaṇe bhummaṃ, dukkhādidhamme diṭṭhe ñāteti attho.",
  "tika-s0519t:720_0": "“Uddha”ntiādi kāladesānaṃ anavasesapariyādānanti āha “uddhanti anāgataṃ,",
  "tika-s0519t:720_1": "upari cā”tiādi.",
  "tika-s0519t:720_2": "Gamanenāti cutūpapātagamanena.",
  "tika-s0519t:721_0": "115.",
  "tika-s0519t:721_1": "Nagaradvārathirakaraṇatthanti nagarassa dvārabāhathirakaraṇatthaṃ.",
  "tika-s0519t:721_2": "Gambhīranematāyāti “nemaṃ”vuccati nikhātathambhādīnaṃ pathaviṃ anupavisitvā ṭhitappadeso,",
  "tika-s0519t:721_3": "gambhīraṃ nemaṃ etassāti gambhīranemo,",
  "tika-s0519t:721_4": "tassa bhāvo gambhīranematā, tāya.",
  "tika-s0519t:721_5": "Kampanaṃ yathāṭhitassa ito cito ca sañcopanaṃ,",
  "tika-s0519t:721_6": "cālanaṃ ṭhitaṭṭhānato cāvanaṃ.",
  "tika-s0519t:721_7": "Ajjhogāhetvāti aviparītasabhāvābhisamayavasena anupavisitvā,",
  "tika-s0519t:721_8": "anupaviṭṭho viya hutvāti attho.",
  "tika-s0519t:722_0": "Saṃyojanānaṃ pajahanavasenāti gāthāya vacanasesaṃ ānetvā dasseti.",
  "tika-s0519t:722_1": "Atha vā pahātabbassa pahānena vinā na bhāvanāsiddhīti atthasiddhaṃ pahātabbapahānaṃ ajjhattaṃ,",
  "tika-s0519t:722_2": "bahiddhāti padadvayena yojetvā dassetuṃ ajjhattaṃ bahiddhāti orambhāgiyauddhambhāgiyasaṃyojanānaṃ visaṃyogagahitoti",
  "tika-s0519t:722_3": "imamatthaṃ pāḷiyā samatthetuṃ “tenāha sabbaloke”ti vuttaṃ.",
  "tika-s0519t:723_0": "Alobhasīsenāti alobhena pubbaṅgamena,",
  "tika-s0519t:723_1": "yato yogāvacaro “nekkhammacchando”ti vuccati.",
  "tika-s0519t:723_2": "Asubhasaññā rāgappaṭipakkhatāya “visesato alobhappadhānā”ti vuttā,",
  "tika-s0519t:723_3": "dasāsubhavasena vā.",
  "tika-s0519t:723_4": "Adhigatajjhānādīnīti ādisaddena vipassanādīni saṅgaṇhāti.",
  "tika-s0519t:723_5": "Vihiṃsāratirāgānaṃ byāpādahetukato cattāropi brahmavihārā abyāpādapadhānāti āha “catu…pe…",
  "tika-s0519t:723_6": "abyāpādo dhammapada”nti.",
  "tika-s0519t:723_7": "Adhigatāni jhānādīnīti yojanā.",
  "tika-s0519t:723_8": "Dasānussati…pe…",
  "tika-s0519t:723_9": "adhigatāni sammāsati dhammapadaṃ satisīsena tesaṃ adhigantabbattāti adhippāyo.",
  "tika-s0519t:723_10": "Ānāpānabhāvanāyaṃ samādhipi padhāno,",
  "tika-s0519t:723_11": "na sati evāti dassanatthaṃ “dasakasiṇa…pe…",
  "tika-s0519t:723_12": "sammāsamādhi dhammapada”nti vuttaṃ.",
  "tika-s0519t:723_13": "Catudhātuvavatthānavasena adhigatānampi ettheva saṅgaho daṭṭhabbo.",
  "tika-s0519t:724_0": "116. Upalakkhaṇakāraṇānīti sañjānananimittāni.",
  "tika-s0519t:725_0": "Pāpameva pāpiyoti āha “pāpaṃ hotī”ti,",
  "tika-s0519t:725_1": "“pāpiyo”ti ca liṅgavipallāsavasena vuttaṃ.",
  "tika-s0519t:725_2": "Ekavacane bahuvacananti ekavacane vattabbe bahuvacanaṃ vuttaṃ.",
  "tika-s0519t:726_0": "117.",
  "tika-s0519t:726_1": "Olīyanataṇhābhinivesavasenāti bhavataṇhābhavadiṭṭhivasena.",
  "tika-s0519t:726_2": "Tā hi bhavesu satte allīyāpenti.",
  "tika-s0519t:726_3": "Atidhāvanābhinivesavasenāti ucchedadiṭṭhivasena.",
  "tika-s0519t:726_4": "Sā hi avaṭṭupacchedameva vaṭṭupacchedaṃ katvā abhinivisanato atidhāvanābhiniveso nāma.",
  "tika-s0519t:726_5": "Olīyantīti sammāpaṭipattito saṅkocaṃ āpajjanti.",
  "tika-s0519t:726_6": "Abhidhāvantīti sammāpaṭipattiṃ atikkamanti.",
  "tika-s0519t:727_0": "Tesañcāti tesaṃ ubhinnaṃ abhinivesānaṃ, tadaññesañca sabbamaññitānaṃ.",
  "tika-s0519t:728_0": "118. Idaṃ iṭṭhavipākaṃ aniṭṭhavipākanti idaṃ iṭṭhavipākasaṅkhātaṃ aniṭṭhavipākasaṅkhātaṃ phalaṃ.",
  "tika-s0519t:729_0": "“Akaṅkhato na jāneyyu”nti etena “ākaṅkhato”ti iminā padena saddhiṃ sambandhadassanamukhena “na jaññā”ti padassa atthaṃ dasseti.",
  "tika-s0519t:730_0": "Na upalabbhatīti natthīti attho.",
  "tika-s0519t:731_0": "120.",
  "tika-s0519t:731_1": "Tānīti kammakammanimittagatinimittāni.",
  "tika-s0519t:731_2": "Pattharaṇākāroyeva hesa,",
  "tika-s0519t:731_3": "yadidaṃ chāyānaṃ volambanaṃ.",
  "tika-s0519t:731_4": "Evaṃ hotīti “akataṃ vata me kalyāṇa”ntiādippakārena vippaṭisāro hoti.",
  "tika-s0519t:732_0": "122.",
  "tika-s0519t:732_1": "Esakehīti gavesakehi saparasantāne sampādakehi.",
  "tika-s0519t:732_2": "Dukkhudrayanti dukkhaphalaṃ.",
  "tika-s0519t:732_3": "Tīhi kāraṇehīti kāyavācācittehi.",
  "tika-s0519t:732_4": "Tāni hi taṃtaṃsaṃvarānaṃ dvārabhāvena kāraṇānīti vuttāni.",
  "tika-s0519t:732_5": "Tīhi ṭhānehīti vā tīhi uppattiṭṭhānehi.",
  "tika-s0519t:732_6": "Pihitanti pidhāyakaṃ.",
  "tika-s0519t:733_0": "“Uṭṭhānaṭṭhānasaṅkhāta”nti idaṃ pāsāṇabhāvasāmaññaṃ gahetvā vuttaṃ.",
  "tika-s0519t:734_0": "123.",
  "tika-s0519t:734_1": "Rajamissakanti puppharajamissakaṃ.",
  "tika-s0519t:734_2": "Tassāti tassa sekkhāsekkhamunino.",
  "tika-s0519t:734_3": "Mahicchādīnaṃ viya gāme caraṇappaccayā gāmavāsīnaṃ saddhāhāni vā bhogahāni vā na hoti,",
  "tika-s0519t:734_4": "atha kho uparūpari vuddhiyeva hotīti dassento “pākatikameva hotī”ti āha.",
  "tika-s0519t:734_5": "Ajjhattikakammaṭṭhānanti catusaccakammaṭṭhānaṃ.",
  "tika-s0519t:735_0": "Tenāti kusalena kāyavacīkammena.",
  "tika-s0519t:735_1": "Thirabhāvo thāmaṃ nāmāti tassa atthaṃ dassento “thāmavāti ṭhitimā”ti āha.",
  "tika-s0519t:736_0": "Attasaṃnissayaṃ pemaṃ attāti gahetvā “attasama”nti vuttanti āha “attapemena samaṃ pemaṃ natthī”ti.",
  "tika-s0519t:736_1": "Bhagavato vipassanāñāṇobhāsappavattiṃ sandhāyāha “paññā pana…pe…",
  "tika-s0519t:736_2": "sakkotī”ti.",
  "tika-s0519t:736_3": "Sabbaññutaññāṇaṃ,",
  "tika-s0519t:736_4": "pana abhiññāñāṇāni ca anantāparimāṇaṃ lokadhātuṃ obhāsenti.",
  "tika-s0519t:737_0": "124. Kissa bhītāti kena kāraṇena bhītā.",
  "tika-s0519t:738_0": "Ṭhapetvāti pavattetvā.",
  "tika-s0519t:738_1": "Vacanīyo yācakānanti yojanā,",
  "tika-s0519t:738_2": "yācitabbayuttoti attho.",
  "tika-s0519t:738_3": "Yaññaupakkharoti yaññopakaraṇaṃ.",
  "tika-s0519t:738_4": "“Etesu dhammesu ṭhito catūsū”ti vuttaṃ catukkaṃ vavatthapetuṃ “saddhoti ekaṃ aṅga”ntiādi vuttaṃ.",
  "tika-s0519t:739_0": "Gāthāyaṃ vuttadhamme dve dve ekaṃ katvā aṅgakaraṇaṃ dukanayo.",
  "tika-s0519t:740_0": "Jātidhammanti pavattidhammaṃ sandhāya vadati.",
  "tika-s0519t:741_0": "125.",
  "tika-s0519t:741_1": "Saccekadesato saccasamudāyo anavasesapariyādānato visiṭṭhoti dassento “paramatthasaccaṃ vā hotū”ti āha.",
  "tika-s0519t:741_2": "Caturo padāti cattāri padāni,",
  "tika-s0519t:741_3": "liṅgavipallāsena vuttaṃ,",
  "tika-s0519t:741_4": "cattāro dhammakoṭṭhāsāti attho.",
  "tika-s0519t:741_5": "Kevalaṃ sattavibhāgadassanatthameva catupadaggahaṇaṃ,",
  "tika-s0519t:741_6": "na adhigatadhammānurūpatāya.",
  "tika-s0519t:742_0": "Nimmadāti na madā.",
  "tika-s0519t:743_0": "“Saccavādī jino romo”tipi pāṭho.",
  "tika-s0519t:743_1": "Tattha romoti diṭṭhirāgarattānaṃ titthiyānaṃ,",
  "tika-s0519t:743_2": "titthakarānañca adhammavādīnaṃ rāgaviparītadhammadesanato bhayajanako,",
  "tika-s0519t:743_3": "adhammavādīnaṃ vā tattha ādīnavadassanena bhāyitabbo,",
  "tika-s0519t:743_4": "appahīnāsaṃvarānaṃ vā durupasaṅkamanato durāsadoti attho.",
  "tika-s0519t:744_0": "Sacco ca so dhammo cāti saccadhammo. Tenāha “ekantanissaraṇabhāvenā”tiādi.",
  "tika-s0519t:745_0": "Ekāyanabhāvanti ekamaggabhāvaṃ, aññamaggabhāvanti attho.",
  "tika-s0519t:746_0": "Dassanabhāgiyaṃ bhāvanābhāgiyanti nibbedhabhāgiyameva dvidhā vibhajitvā vuttanti āha “saṃkilesabhāgiyādīhi catūhi padehī”ti.",
  "tika-s0519t:746_1": "Sesattikānanti sattādhiṭṭhānattikādīnaṃ aṭṭhannaṃ tikānaṃ.",
  "tika-s0519t:746_2": "Sesapadānañcāti saṃkilesabhāgiyañca vāsanābhāgiyañcātiādimissakapadānañca. Ca-",
  "tika-s0519t:746_3": "saddena saṃkilesabhāgiyādipadāni ca saṅgaṇhāti.",
  "tika-s0519t:746_4": "Lokiyattikasseva hi “sesapadānī”ti vuttehi missakapadehi evaṃ saṃsandane nayadassanaṃ,",
  "tika-s0519t:746_5": "itaresaṃ pana tikānaṃ saṃkilesabhāgiyādipadehi ceva sesapadehi ca saṃsandane idaṃ nayadassananti “vuttanayānusārena suviññeyya”nti vuttaṃ.",
  "tika-s0519t:746_6": "Samatikkamananti pahānaṃ.",
  "tika-s0519t:746_7": "Satipi vāsanābhāgiyasaṃkilesabhāgiyadhammānaṃ lokiyabhāve purimehi pana pacchimā pahātabbā tadaṅgavasena,",
  "tika-s0519t:746_8": "vikkhambhanavasena ca.",
  "tika-s0519t:746_9": "Evaṃ pajahanasamatthatāya pahānanti vuttaṃ “vāsanābhāgiyaṃ suttaṃ saṃkilesabhāgiyassa samatikkamāya hotī”ti.",
  "tika-s0519t:746_10": "Saṃkilesadhammānaṃ samatikkamena adhigantabbā vodānadhammā viyāti yojanā.",
  "tika-s0519t:746_11": "Bhāvanā nāma tividhā jhānabhāvanā,",
  "tika-s0519t:746_12": "vipassanābhāvanā,",
  "tika-s0519t:746_13": "maggabhāvanāti.",
  "tika-s0519t:746_14": "Tāsu maggabhāvanāya gahitāya vipassanābhāvanā gahitā eva hotīti taṃ anāmasitvā itarā dve eva gahitā.",
  "tika-s0519t:746_15": "Tathāpi “bhāvanābhāgiyassa suttassa paṭinissaggāyā”ti vutte kiṃ sabbena sabbaṃ asekkhassa jhānabhāvanāpi",
  "tika-s0519t:746_16": "paṭinissaṭṭhāti codanaṃ manasi katvā pāḷiyaṃ “asekkhabhāgiyaṃ suttaṃ diṭṭhadhammasukhavihārattha”nti",
  "tika-s0519t:746_17": "vuttanti dassento “asekkhadhammesu uppannesu maggabhāvanākiccaṃ nāma natthī”ti vatvā “jhānabhāvanāpi",
  "tika-s0519t:746_18": "diṭṭhadhammasukhavihāratthā evā”ti āha.",
  "tika-s0519t:747_0": "Ekaṃ eva bhavabījaṃ paṭisandhiviññāṇaṃ ekabījaṃ,",
  "tika-s0519t:747_1": "taṃ assa atthīti ekabījī.",
  "tika-s0519t:747_2": "Sandhāvitvā samāgantvā,",
  "tika-s0519t:747_3": "nibbattanavasena upagantvāti attho.",
  "tika-s0519t:747_4": "Saṃsaritvāti tasseva vevacanaṃ.",
  "tika-s0519t:747_5": "Kulaṃ kulaṃ gacchatīti kolaṃkolo.",
  "tika-s0519t:747_6": "Purimapade anunāsikalopaṃ akatvā niddeso.",
  "tika-s0519t:748_0": "Tesaṃ sotāpannānaṃ.",
  "tika-s0519t:748_1": "Etaṃ pabhedanti ekabījiādivibhāgaṃ.",
  "tika-s0519t:748_2": "Purimabhavasiddhaṃ vivaṭṭūpanissayapuññakammaṃ idha pubbahetu nāma.",
  "tika-s0519t:748_3": "Yo “katapuññatā”ti vuccati,",
  "tika-s0519t:748_4": "so paṭhamamagge sādhite caritatthatāya vipakkavipākaṃ viya kammaṃ uparimamaggānaṃ upanissayo na siyāti adhippāyenāha “upari…pe…",
  "tika-s0519t:748_5": "āpajjatī”ti.",
  "tika-s0519t:748_6": "Tiṇṇaṃ maggānaṃ niratthakatā āpajjati paṭhamamaggeneva tehi kātabbakiccassa sādhitattā.",
  "tika-s0519t:748_7": "Paṭhamamagge…pe…",
  "tika-s0519t:748_8": "āpajjatīti anuppannassa atthakiriyāsambhavato.",
  "tika-s0519t:748_9": "Evaṃ tiṇṇaṃ vādānaṃ yuttiabhāvaṃ dassetvā catutthavādo evettha yuttoti dassento āha “vipassanā…pe…",
  "tika-s0519t:748_10": "yujjatī”ti.",
  "tika-s0519t:748_11": "“Sace hī”tiādinā taṃ yuttiṃ vibhāveti.",
  "tika-s0519t:748_12": "Vimuttiparipācanīyānaṃ dhammānaṃ paripakkatāya indriyānaṃ tikkhatāya ñāṇassa visadatāya vipassanāya balavabhāvo veditabbo.",
  "tika-s0519t:748_13": "So hi vomissakanayena saṃsaraṇako idhādhippeto “deve ceva mānuse ca sandhāvitvā”ti vuttattā.",
  "tika-s0519t:748_14": "Idha kāmabhave ṭhito idhaṭṭhako.",
  "tika-s0519t:748_15": "Manussadevalokūpapajjanato okārena vokiṇṇo.",
  "tika-s0519t:748_16": "Ariyasāvakassa taṃtaṃsattanikāyupapatti tassa tassa sodhanasadisaṃ kilesamalādianatthāpanayanatoti āha “cha devaloke sodhetvā”ti.",
  "tika-s0519t:748_17": "“Akaniṭṭhe ṭhatvā”ti etena heṭṭhābrahmalokasodhanaṃ vuttamevāti veditabbaṃ.",
  "tika-s0519t:749_0": "Saddhaṃ dhuraṃ katvāti saddhaṃ dhuraṃ jeṭṭhakaṃ pubbaṅgamaṃ katvā.",
  "tika-s0519t:749_1": "Saddhāya anussati paṭipatti,",
  "tika-s0519t:749_2": "saddhaṃ vā pubbabhāgiyaṃ anussati,",
  "tika-s0519t:749_3": "saddhāya vā anusaraṇasīloti saddhānusārī.",
  "tika-s0519t:749_4": "Dhammānusārīti etthāpi eseva nayo.",
  "tika-s0519t:749_5": "Dhammoti panettha paññā veditabbā.",
  "tika-s0519t:749_6": "Saddahanto vimuttoti saddhāvimutto.",
  "tika-s0519t:749_7": "Yadipi sabbathā avimutto,",
  "tika-s0519t:749_8": "saddhāmattena pana vimuttoti attho.",
  "tika-s0519t:749_9": "Saddhāya vā adhimuttoti saddhāvimutto.",
  "tika-s0519t:749_10": "Vuttanayenāti uparimaggavipassanāya balavamandamandatarabhāvena.",
  "tika-s0519t:749_11": "Diṭṭhiyā pattoti diṭṭhippatto,",
  "tika-s0519t:749_12": "catusaccadassanasaṅkhātāya diṭṭhiyā nirodhappattoti attho.",
  "tika-s0519t:749_13": "Diṭṭhantaṃ vā pattoti diṭṭhippatto,",
  "tika-s0519t:749_14": "dassanasaṅkhātassa sotāpattimaggañāṇassa anantarappavattoti vuttaṃ hoti.",
  "tika-s0519t:749_15": "Paṭhamaphalato paṭṭhāya hi yāva aggamaggā diṭṭhippattāti.",
  "tika-s0519t:749_16": "Idanti yathāvuttasotāpannānaṃ saddhāvimuttadiṭṭhippattatāvacanaṃ.",
  "tika-s0519t:749_17": "Aṭṭhannaṃ vimokkhānanti catasso rūpāvacarasamāpattiyo,",
  "tika-s0519t:749_18": "catasso arūpāvacarasamāpattiyoti aṭṭha vimokkhā, tesaṃ.",
  "tika-s0519t:750_0": "Phuṭṭhantaṃ sacchikarotīti kāyasakkhī,",
  "tika-s0519t:750_1": "phuṭṭhānaṃ anto phuṭṭhanto,",
  "tika-s0519t:750_2": "phuṭṭhānaṃ arūpajjhānānaṃ anantaro kāloti adhippāyo.",
  "tika-s0519t:750_3": "Accantasaṃyoge cetaṃ upayogavacanaṃ,",
  "tika-s0519t:750_4": "phuṭṭhānantarakālameva sacchikātabbaṃ sacchikarotīti vuttaṃ hoti,",
  "tika-s0519t:750_5": "“visamaṃ candimasūriyā parivattantī”tiādīsu viya vā bhāvanapuṃsakanti etaṃ daṭṭhabbaṃ.",
  "tika-s0519t:750_6": "Yo hi arūpajjhānena rūpakāyato,",
  "tika-s0519t:750_7": "nāmakāyekadesato ca vikkhambhanavimokkhena vimutto,",
  "tika-s0519t:750_8": "tena nirodhasaṅkhāto vimokkho ālocito pakāsito viya hoti,",
  "tika-s0519t:750_9": "na kāyena sacchikato,",
  "tika-s0519t:750_10": "nirodhaṃ pana ārammaṇaṃ katvā ekaccesu āsavesu khepitesu tena so sacchikato hoti.",
  "tika-s0519t:750_11": "Tasmā so sacchikātabbaṃ nirodhaṃ yathāālocitaṃ nāmakāyena sacchikarotīti “kāyasakkhī”ti vuccati,",
  "tika-s0519t:750_12": "na tu vimutto ekaccānaṃ eva āsavānaṃ aparikkhīṇattā.",
  "tika-s0519t:751_0": "Abhedenāti antarāparinibbāyiādibhedena vinā.",
  "tika-s0519t:751_1": "“Abhedenā”ti ca idaṃ “saddhāvimuttadiṭṭhippattakāyasakkhino”ti idhāpi ānetvā yojetabbaṃ.",
  "tika-s0519t:751_2": "Yatheva hi antarāparinibbāyiādibhedānāmasaneneva eko anāgāmī hoti,",
  "tika-s0519t:751_3": "evaṃ yathāvuttabhedaāmasaneneva saddhāvimutto,",
  "tika-s0519t:751_4": "diṭṭhippatto,",
  "tika-s0519t:751_5": "kāyasakkhīti tayo anāgāmino honti.",
  "tika-s0519t:751_6": "Ayañca anāgāmino tādisamavatthābhedaṃ gahetvā gaṇanā katāti veditabbaṃ.",
  "tika-s0519t:751_7": "“Avihādīsū”tiādi suviññeyyameva.",
  "tika-s0519t:752_0": "Paññāya eva vimutto,",
  "tika-s0519t:752_1": "na cetovimuttibhūtena sātisayena samādhināpīti paññāvimutto.",
  "tika-s0519t:752_2": "Ubhatobhāgavimuttoti ubhohi bhāgehi ubhatobhāgato vimutto.",
  "tika-s0519t:752_3": "Kilesānaṃ vikkhambhanasamucchinnehi rūpakāyanāmakāyato vimuttoti imamatthaṃ dassento “vikkhambhana…pe…",
  "tika-s0519t:752_4": "vimutto nāmā”ti āha.",
  "tika-s0519t:752_5": "Arūpasamāpattiyā rūpakāyato,",
  "tika-s0519t:752_6": "aggamaggena arūpakāyato vimuttaṃ. Yathāha –",
  "tika-s0519t:753_0": "“Idha,",
  "tika-s0519t:753_1": "bhikkhave,",
  "tika-s0519t:753_2": "ekacco puggalo ye te santā vimokkhā atikkamma rūpe āruppā,",
  "tika-s0519t:753_3": "te kāyena phusitvā viharati,",
  "tika-s0519t:753_4": "paññāya cassa disvā āsavā parikkhīṇā honti,",
  "tika-s0519t:753_5": "ayaṃ vuccati,",
  "tika-s0519t:753_6": "bhikkhave,",
  "tika-s0519t:753_7": "puggalo ubhatobhāgavimutto”ti.",
  "tika-s0519t:754_0": "Yaṃ pana mahānidānasutte “rūpī rūpāni passatī”tiādike nirodhasamāpattiante aṭṭha vimokkhe vatvā –",
  "tika-s0519t:755_0": "“Yato kho, ānanda,",
  "tika-s0519t:755_1": "bhikkhu ime aṭṭha vimokkhe anulomampi samāpajjati…pe…",
  "tika-s0519t:755_2": "ayaṃ vuccatānanda,",
  "tika-s0519t:755_3": "bhikkhu ubhatobhāgavimutto, imāya ca, ānanda,",
  "tika-s0519t:755_4": "ubhatobhāgavimuttiyā aññā ubhatobhāgavimutti uttaritarā vā paṇītatarā vā natthī”ti –",
  "tika-s0519t:756_0": "Vuttaṃ,",
  "tika-s0519t:756_1": "taṃ ubhatobhāgavimuttaseṭṭhavasena vuttaṃ.",
  "tika-s0519t:756_2": "Tattha yasmā āruppasamāpattīsu ekāyapi rūpakāyo vikkhambhito eva nāma hoti,",
  "tika-s0519t:756_3": "tasmā catunnaṃ āruppasamāpattīnaṃ,",
  "tika-s0519t:756_4": "nirodhasamāpattiyā ca lābhīnaṃ vasena pañca ubhatobhāgavimuttā veditabbā.",
  "tika-s0519t:756_5": "Esa nayo kāyasakkhimhipi.",
  "tika-s0519t:756_6": "Aṭṭhavimokkhekadesepi hi aṭṭhavimokkhasamaññā yathā “loke sattā”ti.",
  "tika-s0519t:757_0": "Terasasu sīsesu palibodhasīsādīni,",
  "tika-s0519t:757_1": "pavattasīsañca pariyādiyitabbāni,",
  "tika-s0519t:757_2": "adhimokkhasīsādīni pariyādakāni,",
  "tika-s0519t:757_3": "gocarasīsaṃ pariyādakaphalaṃ.",
  "tika-s0519t:757_4": "Tañhi visayajjhattaṃ phalaṃ,",
  "tika-s0519t:757_5": "vimokkho pariyādakassa maggassa,",
  "tika-s0519t:757_6": "phalassa ca ārammaṇaṃ.",
  "tika-s0519t:757_7": "Saṅkhārasīsaṃ saṅkhāravivekabhūto nirodhoti pariyādiyitabbānaṃ,",
  "tika-s0519t:757_8": "pariyādakaphalānañca saha visayasaṃsiddhidassanena samasīsibhāvaṃ dassetuṃ paṭisambhidāyaṃ terasa sīsāni vuttāni.",
  "tika-s0519t:757_9": "Idha pana “yassa puggalassa apubbaṃ acarimaṃ āsavapariyādānañca hoti jīvitapariyādānañcā”ti puggalapaññattiyaṃ",
  "tika-s0519t:757_10": "āgatattā tesu kilesapavattasīsānaṃ eva vasena yojanaṃ karonto “kilesasīsa”ntiādimāha.",
  "tika-s0519t:757_11": "Tattha pavattasīsampi maggo pavattito vuṭṭhahanto cutito uddhaṃ appavattikaraṇena yadipi pariyādiyati,",
  "tika-s0519t:757_12": "yāva pana cuti,",
  "tika-s0519t:757_13": "tāva pavattisambhavato “pavattasīsaṃ jīvitindriyaṃ cuticittaṃ pariyādiyatī”ti āha.",
  "tika-s0519t:758_0": "Kilesapariyādānena attano anantaraṃ viya nipphādetabbā,",
  "tika-s0519t:758_1": "paccavekkhaṇavārā ca kilesapariyādānasseva vārāti vattabbataṃ arahanti.",
  "tika-s0519t:758_2": "“Vimuttasmiṃ vimuttamiti ñāṇaṃ hotī”ti hi vacanato paccavekkhaṇaparisamāpanena kilesapariyādānaṃ samāpitaṃ nāma hoti.",
  "tika-s0519t:758_3": "Taṃ pana parisamāpanaṃ yadi cuticittena hoti,",
  "tika-s0519t:758_4": "teneva jīvitaparisamāpanañca hotīti imāya vāracutisamatāya kilesapariyādānajīvitapariyādānānaṃ apubbācarimatā hotīti āha “vārasamatāyā”ti.",
  "tika-s0519t:758_5": "Bhavaṅgaṃ otaritvā parinibbāyatoti ettha parinibbānacittameva bhaṅgottaraṇabhāvena vuttanti daṭṭhabbaṃ.",
  "tika-s0519t:759_0": "Caritanti caritā kāyavacīmanappavatti.",
  "tika-s0519t:759_1": "Ettha ca yena rāgādhikabhāvena puggalo “rāgacarito”ti lakkhīyati,",
  "tika-s0519t:759_2": "tayidaṃ lakkhaṇaṃ.",
  "tika-s0519t:759_3": "Tenāha “rāgajjhāsayo rāgādhikoti attho”ti,",
  "tika-s0519t:759_4": "tena appahīnabhāvena santāne thāmagatassa rāgassa balabhāvo lakkhīyatīti daṭṭhabbaṃ.",
  "tika-s0519t:759_5": "Eseva nayo sesesupi.",
  "tika-s0519t:760_0": "Sīlavantehīti ādisaddassa lopaṃ katvā niddeso katoti dassento āha “sīlavantādīhī”ti.",
  "tika-s0519t:760_1": "Ādisaddena dāyakādīnaṃ saṅgaho daṭṭhabbo.",
  "tika-s0519t:761_0": "Ārammaṇabhūtā ñeyyanti ārammaṇabhūtāva ñeyyaṃ.",
  "tika-s0519t:762_0": "Puthujjanabhūmiādīsūti puthujjanasekkhāsekkhabhūmīsu.",
  "tika-s0519t:762_1": "Tattha puthujjanabhūmivasena saṃvaro,",
  "tika-s0519t:762_2": "sekkhabhūmivasena pahānabhāvanā,",
  "tika-s0519t:762_3": "asekkhabhūmivasena sacchikiriyā,",
  "tika-s0519t:762_4": "puthujjanabhūmisekkhabhūmivasena vā yathārahaṃ saṃvarapahānabhāvanā.",
  "tika-s0519t:762_5": "Pubbabhāgiyā hi saṃvarapahānabhāvanā puthujjanassa sambhavanti,",
  "tika-s0519t:762_6": "itarā sekkhassa,",
  "tika-s0519t:762_7": "asekkhabhūmivasena sacchikiriyā.",
  "tika-s0519t:762_8": "Nayato dassitanti “yaṃ,",
  "tika-s0519t:762_9": "bhikkhave,",
  "tika-s0519t:762_10": "mayā ‘idaṃ na kappatī’ti appaṭikkhittaṃ,",
  "tika-s0519t:762_11": "taṃ ce kappiyaṃ anulometi,",
  "tika-s0519t:762_12": "akappiyaṃ paṭibāhati,",
  "tika-s0519t:762_13": "taṃ vo kappatī”tiādinā nayadassanavasena pakāsitaṃ.",
  "tika-s0519t:762_14": "Sarāgādisaṃvattananti sarāgādibhāvāya saṃvattanaṃ.",
  "tika-s0519t:763_0": "Aññamaññaṃ saṃsaggatoti “saṃkilesabhāgiyañca vāsanābhāgiyañcā”tiādinā saṃkilesabhāgiyādīnaṃ padānaṃ aññamaññasaṃsaggato.",
  "tika-s0519t:763_1": "Anekavidhoti dvādasavidho yāva dvānavutādhikacatusahassavidhopi anekappakāro.",
  "tika-s0519t:763_2": "Lokiyasattādhiṭṭhānādisaṃsaggatoti ādisaddena lokiyaṃ ñāṇaṃ,",
  "tika-s0519t:763_3": "lokuttaraṃ ñāṇaṃ,",
  "tika-s0519t:763_4": "lokiyañca lokuttarañca ñāṇaṃ,",
  "tika-s0519t:763_5": "lokiyaṃ ñeyyaṃ,",
  "tika-s0519t:763_6": "lokuttaraṃ ñeyyaṃ,",
  "tika-s0519t:763_7": "lokiyañca lokuttarañca ñeyyaṃ,",
  "tika-s0519t:763_8": "lokiyaṃ ñāṇañca ñeyyañca,",
  "tika-s0519t:763_9": "lokuttaraṃ ñāṇañca ñeyyañca,",
  "tika-s0519t:763_10": "lokiyañca lokuttarañca ñāṇañca ñeyyañcātiādiko sambhavanto paṭṭhānabhedo saṅgahito.",
  "tika-s0519t:763_11": "Ubhayatthāti saṃkilesabhāgiyādike,",
  "tika-s0519t:763_12": "lokiyādike ca.",
  "tika-s0519t:763_13": "Yathārahanti yo yo saṃsaggavasena yojanaṃ arahati,",
  "tika-s0519t:763_14": "so so dhammo.",
  "tika-s0519t:763_15": "Sambhavāvirodheneva hi yojanā.",
  "tika-s0519t:763_16": "Na hi “lokiyaṃ nibbedhabhāgiya”ntiādinā yojanā sambhavati.",
  "tika-s0519t:764_0": "Tīsu piṭakesu labbhamānassāti tisso saṅgītiyo āruḷhe tepiṭake buddhavacane upalabbhamānassa vijjamānassa,",
  "tika-s0519t:764_1": "etena na kevalaṃ saṅgaho eva yathāvuttabhedānaṃ paṭṭhānabhāgānaṃ niddhāraṇāya kāraṇaṃ,",
  "tika-s0519t:764_2": "atha kho pāḷiyaṃ dassanañcāti vibhāveti.",
  "tika-s0519t:764_3": "Tenāha “yaṃ dissati tāsu tāsu bhūmīsū”ti.",
  "tika-s0519t:764_4": "“Teneva hī”tiādinā yathāvuttassa atthassa pāṭhānugamaṃ dasseti.",
  "tika-s0519t:765_0": "Sāsanapaṭṭhānavāravaṇṇanā niṭṭhitā.",
  "tika-s0519t:766_0": "Nigamanakathāvaṇṇanā",
  "tika-s0519t:767_0": "Saddhammāvataraṭṭhāneti desantarato āgantvā saddhammassa avataraṇokāsabhūte saddhammassavanadhāraṇaparicayaparipucchāmanasikārabahulānaṃ",
  "tika-s0519t:767_1": "nivāsaṭṭhānataṃ sandhāyetaṃ vuttaṃ,",
  "tika-s0519t:767_2": "attano vā santāne pariyattisaddhammassa anuppavesanaṭṭhānatāya evaṃ vuttaṃ.",
  "tika-s0519t:767_3": "Sesaṃ suviññeyyamevāti.",
  "tika-s0519t:768_0": "Nettiaṭṭhakathāya līnatthavaṇṇanā niṭṭhitā.",
  "tika-s0519t:769_0": "Nettippakaraṇa-ṭīkā niṭṭhitā."
}