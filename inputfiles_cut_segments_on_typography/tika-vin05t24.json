{
  "tika-vin05t24:0_0": "24. Sīmāvinicchayakathā",
  "tika-vin05t24:1_0": "156.Sīmāti ettha sīmā nāmesā baddhasīmā abaddhasīmāti duvidhā hoti.",
  "tika-vin05t24:1_1": "Tattha ekādasa vipattisīmāyo atikkamitvā tividhasampattiyuttā nimittena nimittaṁ bandhitvā sammatā sīmā baddhasīmā nāma.",
  "tika-vin05t24:1_2": "Atikhuddakā,",
  "tika-vin05t24:1_3": "atimahatī,",
  "tika-vin05t24:1_4": "khaṇḍanimittā,",
  "tika-vin05t24:1_5": "chāyānimittā, animittā,",
  "tika-vin05t24:1_6": "bahisīme ṭhitasammatā,",
  "tika-vin05t24:1_7": "nadiyā sammatā,",
  "tika-vin05t24:1_8": "samudde sammatā,",
  "tika-vin05t24:1_9": "jātassare sammatā,",
  "tika-vin05t24:1_10": "sīmāya sīmaṁ sambhindantena sammatā,",
  "tika-vin05t24:1_11": "sīmāya sīmaṁ ajjhottharantena sammatāti imehi ekādasahi ākārehi sīmato kammāni vipajjantīti vacanato etā vipattisīmāyo nāma.",
  "tika-vin05t24:2_0": "Tattha atikhuddakā nāma yattha ekavīsati bhikkhū nisīdituṁ na sakkonti.",
  "tika-vin05t24:2_1": "Atimahatī nāma yā kesaggamattenapi tiyojanaṁ atikkamitvā sammatā.",
  "tika-vin05t24:2_2": "Khaṇḍanimittā nāma aghaṭitanimittā vuccati.",
  "tika-vin05t24:2_3": "Puratthimāya disāya nimittaṁ kittetvā anukkamena dakkhiṇāya disāya pacchimāya uttarāya disāya kittetvā",
  "tika-vin05t24:2_4": "puna puratthimāya disāya pubbakittitaṁ paṭikittetvā ṭhapetuṁ vaṭṭati,",
  "tika-vin05t24:2_5": "evaṁ akhaṇḍanimittā hoti.",
  "tika-vin05t24:2_6": "Sace pana anukkamena āharitvā uttarāya disāya nimittaṁ kittetvā tattheva ṭhapeti,",
  "tika-vin05t24:2_7": "khaṇḍanimittā hoti.",
  "tika-vin05t24:2_8": "Aparāpi khaṇḍanimittā nāma yā animittupagaṁ tacasārarukkhaṁ vā khāṇukaṁ vā paṁsupuñjaṁ vā vālukapuñjaṁ vā aññataraṁ antarā ekanimittaṁ katvā sammatā.",
  "tika-vin05t24:2_9": "Chāyānimittā nāma pabbatachāyādīnaṁ yaṁ kiñci chāyaṁ nimittaṁ katvā sammatā.",
  "tika-vin05t24:2_10": "Animittā nāma sabbena sabbaṁ nimittāni akittetvā sammatā.",
  "tika-vin05t24:2_11": "Bahisīme ṭhitasammatā nāma nimittāni kittetvā nimittānaṁ bahi ṭhitena sammatā. Nadiyā, samudde,",
  "tika-vin05t24:2_12": "jātassare sammatā nāma etesu nadiādīsu sammatā.",
  "tika-vin05t24:2_13": "Sā hi evaṁ sammatāpi “sabbā,",
  "tika-vin05t24:2_14": "bhikkhave,",
  "tika-vin05t24:2_15": "nadī asīmā,",
  "tika-vin05t24:2_16": "sabbo samuddo asīmo,",
  "tika-vin05t24:2_17": "sabbo jātassaro asīmo”ti vacanato asammatāva hoti.",
  "tika-vin05t24:2_18": "Sīmāya sīmaṁ sambhindantena sammatā nāma attano sīmāya paresaṁ sīmaṁ sambhindantena sammatā.",
  "tika-vin05t24:2_19": "Sace hi porāṇakassa vihārassa puratthimāya disāya ambo ceva jambu cāti dve rukkhā aññamaññaṁ saṁsaṭṭhaviṭapā honti,",
  "tika-vin05t24:2_20": "tesu ambassa pacchimadisābhāge jambu,",
  "tika-vin05t24:2_21": "vihārasīmā ca jambuṁ antokatvā ambaṁ kittetvā baddhā hoti.",
  "tika-vin05t24:2_22": "Atha pacchā tassa vihārassa puratthimāya disāya vihāre kate sīmaṁ bandhantā bhikkhū taṁ ambaṁ antokatvā jambuṁ kittetvā bandhanti,",
  "tika-vin05t24:2_23": "sīmāya sīmaṁ sambhinnā hoti.",
  "tika-vin05t24:2_24": "Tasmā sace paṭhamataraṁ katassa vihārassa sīmā asammatā hoti,",
  "tika-vin05t24:2_25": "sīmāya upacāro ṭhapetabbo.",
  "tika-vin05t24:2_26": "Sace sammatā hoti,",
  "tika-vin05t24:2_27": "pacchimakoṭiyā hatthamattā sīmantarikā ṭhapetabbā.",
  "tika-vin05t24:2_28": "Kurundiyaṁ “vidatthimattampi”,",
  "tika-vin05t24:2_29": "mahāpaccariyaṁ “caturaṅgulamattampi vaṭṭatī”ti vuttaṁ.",
  "tika-vin05t24:2_30": "Ekarukkhopi ca dvinnaṁ sīmānaṁ nimittaṁ hoti.",
  "tika-vin05t24:2_31": "So pana vaḍḍhanto sīmasaṅkaraṁ karoti,",
  "tika-vin05t24:2_32": "tasmā na kātabbo.",
  "tika-vin05t24:2_33": "Sīmāya sīmaṁ ajjhottharantena sammatā nāma attano sīmāya paresaṁ sīmaṁ ajjhottharantena sammatā.",
  "tika-vin05t24:2_34": "Sace hi paresaṁ baddhasīmaṁ sakalaṁ vā tassā padesaṁ vā antokatvā attano sīmaṁ sammannanti,",
  "tika-vin05t24:2_35": "sīmāya sīmaṁ ajjhottharitā nāma hoti.",
  "tika-vin05t24:2_36": "Bhikkhunīnaṁ pana sīmaṁ ajjhottharitvā antopi bhikkhūnaṁ sīmaṁ sammannituṁ vaṭṭati.",
  "tika-vin05t24:2_37": "Bhikkhunīnampi bhikkhūnaṁ sīmāya eseva nayo.",
  "tika-vin05t24:2_38": "Na hi te aññamaññassa kamme gaṇapūrakā honti,",
  "tika-vin05t24:2_39": "na kammavācaṁ vaggaṁ karonti.",
  "tika-vin05t24:2_40": "Iti imā ekādasa vipattisīmāyo atikkamitvā sīmā sammannitabbā.",
  "tika-vin05t24:3_0": "157.Tividhasampattiyuttā nāma nimittasampattiyā parisasampattiyā kammavācāsampattiyā ca yuttā.",
  "tika-vin05t24:3_1": "Tattha nimittasampattiyā yuttā nāma pabbatanimittaṁ pāsāṇanimittaṁ vananimittaṁ rukkhanimittaṁ magganimittaṁ",
  "tika-vin05t24:3_2": "vammikanimittaṁ nadīnimittaṁ udakanimittanti evaṁ vuttesu aṭṭhasu nimittesu tasmiṁ tasmiṁ disābhāge yathāladdhāni",
  "tika-vin05t24:3_3": "nimittupagāni nimittāni “puratthimāya disāya kiṁ nimittaṁ. Pabbato, bhante.",
  "tika-vin05t24:3_4": "Eso pabbato nimitta”ntiādinā nayena sammā kittetvā sammatā.",
  "tika-vin05t24:4_0": "Tatrāyaṁ vinicchayo –",
  "tika-vin05t24:4_1": "vinayadharena pucchitabbaṁ “puratthimāya disāya kiṁ nimitta”nti? “Pabbato,",
  "tika-vin05t24:4_2": "bhante”ti.",
  "tika-vin05t24:4_3": "Idaṁ pana upasampanno vā ācikkhatu anupasampanno vā,",
  "tika-vin05t24:4_4": "vaṭṭatiyeva.",
  "tika-vin05t24:4_5": "Puna vinayadharena “eso pabbato nimitta”nti evaṁ nimittaṁ kittetabbaṁ,",
  "tika-vin05t24:4_6": "“etaṁ pabbataṁ nimittaṁ karoma,",
  "tika-vin05t24:4_7": "karissāma,",
  "tika-vin05t24:4_8": "nimittaṁ kato,",
  "tika-vin05t24:4_9": "nimittaṁ hotu, hoti,",
  "tika-vin05t24:4_10": "bhavissatī”ti evaṁ pana kittetuṁ na vaṭṭati.",
  "tika-vin05t24:4_11": "Pāsāṇādīsupi eseva nayo.",
  "tika-vin05t24:4_12": "Puratthimāya disāya,",
  "tika-vin05t24:4_13": "puratthimāya anudisāya,",
  "tika-vin05t24:4_14": "dakkhiṇāya disāya,",
  "tika-vin05t24:4_15": "dakkhiṇāya anudisāya,",
  "tika-vin05t24:4_16": "pacchimāya disāya,",
  "tika-vin05t24:4_17": "pacchimāya anudisāya,",
  "tika-vin05t24:4_18": "uttarāya disāya,",
  "tika-vin05t24:4_19": "uttarāya anudisāya kiṁ nimittaṁ? Udakaṁ, bhante.",
  "tika-vin05t24:4_20": "Etaṁ udakaṁ nimittanti kittetabbaṁ.",
  "tika-vin05t24:4_21": "Ettha pana aṭṭhapetvā puna “puratthimāya disāya kiṁ nimittaṁ? Pabbato, bhante.",
  "tika-vin05t24:4_22": "Eso pabbato nimitta”nti evaṁ paṭhamaṁ kittitanimittaṁ kittetvāva ṭhapetabbaṁ.",
  "tika-vin05t24:4_23": "Evañhi nimittena nimittaṁ ghaṭitaṁ hoti,",
  "tika-vin05t24:4_24": "nimittāni sakiṁ kittitānipi kittitāneva honti.",
  "tika-vin05t24:4_25": "Andhakaṭṭhakathāyaṁ pana “tikkhattuṁ sīmamaṇḍalaṁ bandhantena nimittaṁ kittetabba”nti vuttaṁ.",
  "tika-vin05t24:5_0": "158.",
  "tika-vin05t24:5_1": "Idāni nimittupagāni pabbatādīni veditabbāni –",
  "tika-vin05t24:5_2": "tividho pabbato suddhapaṁsupabbato suddhapāsāṇapabbato ubhayamissakoti.",
  "tika-vin05t24:5_3": "So tividhopi vaṭṭati,",
  "tika-vin05t24:5_4": "vālikarāsi pana na vaṭṭati.",
  "tika-vin05t24:5_5": "Itaropi hatthippamāṇato omakataro na vaṭṭati,",
  "tika-vin05t24:5_6": "hatthippamāṇato paṭṭhāya sineruppamāṇopi vaṭṭati.",
  "tika-vin05t24:5_7": "Sace catūsu disāsu cattāro tīsu vā tayo pabbatā honti,",
  "tika-vin05t24:5_8": "catūhi vā tīhi vā pabbatanimittehi sammannitumpi vaṭṭati,",
  "tika-vin05t24:5_9": "dvīhi pana nimittehi ekena vā sammannituṁ na vaṭṭati.",
  "tika-vin05t24:5_10": "Ito paresu pāsāṇanimittādīsupi eseva nayo.",
  "tika-vin05t24:5_11": "Tasmā pabbatanimittaṁ karontena pucchitabbaṁ “ekābaddho,",
  "tika-vin05t24:5_12": "na ekābaddho”ti.",
  "tika-vin05t24:5_13": "Sace ekābaddho hoti,",
  "tika-vin05t24:5_14": "na kātabbo.",
  "tika-vin05t24:5_15": "Tañhi catūsu vā aṭṭhasu vā disāsu kittentenapi ekameva nimittaṁ kittitaṁ hoti,",
  "tika-vin05t24:5_16": "tasmā yo evaṁ cakkasaṇṭhānena vihārampi parikkhipitvā ṭhito pabbato,",
  "tika-vin05t24:5_17": "taṁ ekadisāya kittetvā aññāsu disāsu taṁ bahiddhā katvā anto aññāni nimittāni kittetabbāni.",
  "tika-vin05t24:5_18": "Sace pabbatassa tatiyabhāgaṁ vā upaḍḍhaṁ vā antosīmāya kattukāmā honti,",
  "tika-vin05t24:5_19": "pabbataṁ akittetvā yattakaṁ padesaṁ anto kattukāmā,",
  "tika-vin05t24:5_20": "tassa parato tasmiṁyeva pabbate jātarukkhavammikādīsu aññataraṁ nimittaṁ kittetabbaṁ.",
  "tika-vin05t24:5_21": "Sace ekayojanadviyojanappamāṇaṁ sabbaṁ pabbataṁ anto kattukāmā honti,",
  "tika-vin05t24:5_22": "pabbatassa parato bhūmiyaṁ jātarukkhavammikādīni nimittāni kittetabbāni.",
  "tika-vin05t24:6_0": "Pāsāṇanimitte ayaguḷopi pāsāṇasaṅkhyameva gacchati,",
  "tika-vin05t24:6_1": "tasmā yo koci pāsāṇo vaṭṭati.",
  "tika-vin05t24:6_2": "Pamāṇato pana hatthippamāṇo pabbatasaṅkhyaṁ gato,",
  "tika-vin05t24:6_3": "tasmā so na vaṭṭati,",
  "tika-vin05t24:6_4": "mahāgoṇamahāmahiṁsappamāṇo pana vaṭṭati.",
  "tika-vin05t24:6_5": "Heṭṭhimaparicchedena dvattiṁsapalaguḷapiṇḍappamāṇo vaṭṭati,",
  "tika-vin05t24:6_6": "tato khuddakataro iṭṭhakā vā mahantīpi na vaṭṭati,",
  "tika-vin05t24:6_7": "animittupagapāsāṇānaṁ rāsipi na vaṭṭati,",
  "tika-vin05t24:6_8": "pageva paṁsuvālukarāsi.",
  "tika-vin05t24:6_9": "Bhūmisamo khalamaṇḍalasadiso piṭṭhipāsāṇo vā bhūmito khāṇuko viya uṭṭhitapāsāṇo vā hoti,",
  "tika-vin05t24:6_10": "sopi pamāṇupago ce, vaṭṭati.",
  "tika-vin05t24:6_11": "Piṭṭhipāsāṇo atimahantopi pāsāṇasaṅkhyameva gacchati,",
  "tika-vin05t24:6_12": "tasmā sace mahato piṭṭhipāsāṇassa ekappadesaṁ antosīmāya kattukāmā honti,",
  "tika-vin05t24:6_13": "taṁ akittetvā tassupari añño pāsāṇo kittetabbo.",
  "tika-vin05t24:6_14": "Sace piṭṭhipāsāṇupari vihāraṁ karonti,",
  "tika-vin05t24:6_15": "vihāramajjhena vā piṭṭhipāsāṇo vinivijjhitvā gacchati,",
  "tika-vin05t24:6_16": "evarūpo piṭṭhipāsāṇo na vaṭṭati.",
  "tika-vin05t24:6_17": "Sace hi taṁ kittenti,",
  "tika-vin05t24:6_18": "nimittassa upari vihāro hoti,",
  "tika-vin05t24:6_19": "nimittañca nāma bahisīmāya hoti,",
  "tika-vin05t24:6_20": "vihāropi bahisīmāyaṁ āpajjati.",
  "tika-vin05t24:6_21": "Vihāraṁ parikkhipitvā ṭhitapiṭṭhipāsāṇo ekattha kittetvā aññattha na kittetabbo.",
  "tika-vin05t24:7_0": "Vananimitte tiṇavanaṁ vā tacasāratālanāḷikerādirukkhavanaṁ vā na vaṭṭati,",
  "tika-vin05t24:7_1": "antosārānaṁ pana sākasālādīnaṁ antosāramissakānaṁ vā rukkhānaṁ vanaṁ vaṭṭati,",
  "tika-vin05t24:7_2": "tañca kho heṭṭhimaparicchedena catupañcarukkhamattampi,",
  "tika-vin05t24:7_3": "tato oraṁ na vaṭṭati,",
  "tika-vin05t24:7_4": "paraṁ yojanasatikampi vaṭṭati.",
  "tika-vin05t24:7_5": "Sace pana vanamajjhe vihāraṁ karonti,",
  "tika-vin05t24:7_6": "vanaṁ na kittetabbaṁ.",
  "tika-vin05t24:7_7": "Ekadesaṁ antosīmāya kātukāmehipi vanaṁ akittetvā tattha rukkhapāsāṇādayo kittetabbā.",
  "tika-vin05t24:7_8": "Vihāraṁ parikkhipitvā ṭhitavanaṁ ekattha kittetvā aññattha na kittetabbaṁ.",
  "tika-vin05t24:8_0": "Rukkhanimitte tacasāro tālanāḷikerādirukkho na vaṭṭati,",
  "tika-vin05t24:8_1": "antosāro jīvamānako antamaso ubbedhato aṭṭhaṅgulo pariṇāhato sūcidaṇḍakappamāṇopi vaṭṭati.",
  "tika-vin05t24:8_2": "Tato oraṁ na vaṭṭati,",
  "tika-vin05t24:8_3": "paraṁ dvādasayojano suppatiṭṭhitanigrodhopi vaṭṭati.",
  "tika-vin05t24:8_4": "Vaṁsanaḷakasarāvādīsu bījaṁ ropetvā vaḍḍhāpito pamāṇupagopi na vaṭṭati,",
  "tika-vin05t24:8_5": "tato apanetvā pana taṁ khaṇampi bhūmiyaṁ ropetvā koṭṭhakaṁ katvā udakaṁ āsiñcitvā kittetuṁ vaṭṭati.",
  "tika-vin05t24:8_6": "Navamūlasākhāniggamanaṁ akāraṇaṁ,",
  "tika-vin05t24:8_7": "khandhaṁ chinditvā ropite pana etaṁ yujjati.",
  "tika-vin05t24:8_8": "Kittentena ca “rukkho”tipi vattuṁ vaṭṭati “sākarukkho”tipi “sālarukkho”tipi.",
  "tika-vin05t24:8_9": "Ekābaddhaṁ pana suppatiṭṭhitanigrodhasadisaṁ ekattha kittetvā aññattha kittetuṁ na vaṭṭati.",
  "tika-vin05t24:9_0": "Magganimitte araññakhettanadītaḷākamaggādayo na vaṭṭanti,",
  "tika-vin05t24:9_1": "jaṅghamaggo vā sakaṭamaggo vā vaṭṭati.",
  "tika-vin05t24:9_2": "Yo nibbijjhitvā dve tīṇi gāmantarāni gacchati,",
  "tika-vin05t24:9_3": "yo pana jaṅghamaggasakaṭamaggato okkamitvā puna sakaṭamaggameva otarati,",
  "tika-vin05t24:9_4": "ye vā jaṅghamaggasakaṭamaggā avaḷañjā,",
  "tika-vin05t24:9_5": "te na vaṭṭanti,",
  "tika-vin05t24:9_6": "jaṅghasatthasakaṭasatthehi vaḷañjiyamānāyeva vaṭṭanti.",
  "tika-vin05t24:9_7": "Sace dve maggā nikkhamitvā pacchā sakaṭadhuramiva ekībhavanti,",
  "tika-vin05t24:9_8": "dvedhā bhinnaṭṭhāne vā sambandhaṭṭhāne vā sakiṁ kittetvā puna na kittetabbā.",
  "tika-vin05t24:9_9": "Ekābaddhanimittañhetaṁ hoti.",
  "tika-vin05t24:9_10": "Sace vihāraṁ parikkhipitvā cattāro maggā catūsu disāsu gacchanti,",
  "tika-vin05t24:9_11": "majjhe ekaṁ kittetvā aparaṁ kittetuṁ na vaṭṭati.",
  "tika-vin05t24:9_12": "Ekābaddhanimittañhetaṁ.",
  "tika-vin05t24:9_13": "Koṇaṁ nibbijjhitvā gataṁ pana parabhāge kittetuṁ vaṭṭati.",
  "tika-vin05t24:9_14": "Vihāramajjhena nibbijjhitvā gatamaggo pana na kittetabbo,",
  "tika-vin05t24:9_15": "kittite nimittassa upari vihāro hoti.",
  "tika-vin05t24:9_16": "Sace sakaṭamaggassa antimacakkamaggaṁ nimittaṁ karonti,",
  "tika-vin05t24:9_17": "maggo bahisīmāya hoti,",
  "tika-vin05t24:9_18": "sace bāhiracakkamaggaṁ nimittaṁ karonti,",
  "tika-vin05t24:9_19": "bāhiracakkamaggo bahisīmāya hoti,",
  "tika-vin05t24:9_20": "sesaṁ antosīmaṁ bhajati.",
  "tika-vin05t24:9_21": "Maggaṁ kittentena “maggo pantho patho pajjo”tiādīsu dasasu yena kenaci nāmena ca kittetuṁ vaṭṭati,",
  "tika-vin05t24:9_22": "parikhāsaṇṭhānena vihāraṁ parikkhipitvā gatamaggo ekattha kittetvā aññattha kittetuṁ na vaṭṭati.",
  "tika-vin05t24:10_0": "Vammikanimitte heṭṭhimaparicchedena taṁ divasaṁ jāto aṭṭhaṅgulubbedho govisāṇappamāṇopi vammiko vaṭṭati,",
  "tika-vin05t24:10_1": "tato oraṁ na vaṭṭati.",
  "tika-vin05t24:10_2": "Paraṁ himavantapabbatasadisopi vaṭṭati,",
  "tika-vin05t24:10_3": "vihāraṁ parikkhipitvā ṭhitaṁ pana ekābaddhaṁ ekattha kittetvā aññattha kittetuṁ na vaṭṭati.",
  "tika-vin05t24:11_0": "Nadīnimitte yassā dhammikānaṁ rājūnaṁ kāle anvaḍḍhamāsaṁ anudasāhaṁ anupañcāhanti evaṁ deve vassante valāhakesu vigatamattesu sotaṁ pacchijjati,",
  "tika-vin05t24:11_1": "ayaṁ nadīsaṅkhyaṁ na gacchati.",
  "tika-vin05t24:11_2": "Yassā pana īdise suvuṭṭhikāle vassānassa cātumāse sotaṁ na pacchijjati,",
  "tika-vin05t24:11_3": "yattha titthena vā atitthena vā sikkhākaraṇīye āgatalakkhaṇena timaṇḍalaṁ paṭicchādetvā antaravāsakaṁ",
  "tika-vin05t24:11_4": "anukkhipitvā uttarantiyā bhikkhuniyā ekaṅguladvaṅgulamattampi antaravāsako temiyati,",
  "tika-vin05t24:11_5": "ayaṁ nadī sīmaṁ bandhantānaṁ nimittaṁ hoti.",
  "tika-vin05t24:11_6": "Bhikkhuniyā nadīpāragamanepi uposathādisaṅghakammakaraṇepi nadīpārasīmāsammannanepi ayameva nadī.",
  "tika-vin05t24:11_7": "Yā pana maggo viya sakaṭadhurasaṇṭhānena vā parikhāsaṇṭhānena vā vihāraṁ parikkhipitvā gatā,",
  "tika-vin05t24:11_8": "taṁ ekattha kittetvā aññattha kittetuṁ na vaṭṭati.",
  "tika-vin05t24:11_9": "Vihārassa catūsu disāsu aññamaññaṁ vinibbijjhitvā gate nadīcatukkepi eseva nayo.",
  "tika-vin05t24:11_10": "Asammissā nadiyo pana catassopi kittetuṁ vaṭṭati.",
  "tika-vin05t24:11_11": "Sace vatiṁ karonto viya rukkhapāde nikhaṇitvā vallipalālādīhi nadīsotaṁ rundhanti,",
  "tika-vin05t24:11_12": "udakaṁ ajjhottharitvā āvaraṇaṁ pavattatiyeva,",
  "tika-vin05t24:11_13": "nimittaṁ kātuṁ vaṭṭati.",
  "tika-vin05t24:11_14": "Yathā pana udakaṁ na pavattati,",
  "tika-vin05t24:11_15": "evaṁ setumhi kate apavattamānā nadīnimittaṁ kātuṁ na vaṭṭati,",
  "tika-vin05t24:11_16": "pavattanaṭṭhāne nadīnimittaṁ,",
  "tika-vin05t24:11_17": "appavattanaṭṭhāne udakanimittaṁ kātuṁ vaṭṭati.",
  "tika-vin05t24:11_18": "Yā pana dubbuṭṭhikāle vā gimhe vā nirudakabhāvena na pavattati,",
  "tika-vin05t24:11_19": "sā vaṭṭati.",
  "tika-vin05t24:11_20": "Mahānadito udakamātikaṁ nīharanti,",
  "tika-vin05t24:11_21": "sā kunnadīsadisā hutvā tīṇi sassāni sampādentī niccaṁ pavattati,",
  "tika-vin05t24:11_22": "kiñcāpi pavattati,",
  "tika-vin05t24:11_23": "nimittaṁ kātuṁ na vaṭṭati.",
  "tika-vin05t24:11_24": "Yā pana mūle mahānadito nīhatāpi kālantarena teneva nīhatamaggena nadiṁ bhinditvā sayaṁ gacchati,",
  "tika-vin05t24:11_25": "gacchantī parato susumārādisamākiṇṇā nāvādīhi sañcaritabbā nadī hoti,",
  "tika-vin05t24:11_26": "taṁ nimittaṁ kātuṁ vaṭṭati.",
  "tika-vin05t24:12_0": "Udakanimitte nirudakaṭṭhāne nāvāya vā cāṭiādīsu vā udakaṁ pūretvā udakanimittaṁ kittetuṁ na vaṭṭati,",
  "tika-vin05t24:12_1": "bhūmigatameva vaṭṭati.",
  "tika-vin05t24:12_2": "Tañca kho appavattanaudakaṁ āvāṭapokkharaṇītaḷaākajātassaraloṇisamuddādīsu ṭhitaṁ,",
  "tika-vin05t24:12_3": "aṭṭhitaṁ pana oghanadīudakavāhakamātikādīsu udakaṁ na vaṭṭati.",
  "tika-vin05t24:12_4": "Andhakaṭṭhakathāyaṁ pana “gambhīresu āvāṭādīsu ukkhepimaṁ udakaṁ nimittaṁ na kātabba”nti vuttaṁ,",
  "tika-vin05t24:12_5": "taṁ duvuttaṁ,",
  "tika-vin05t24:12_6": "attanomatimattameva.",
  "tika-vin05t24:12_7": "Ṭhitaṁ pana antamaso sūkarakhatāyapi gāmadārakānaṁ kīḷanavāpiyampi taṁ khaṇaññeva pathaviyaṁ āvāṭaṁ katvā",
  "tika-vin05t24:12_8": "kuṭehi āharitvā pūritaudakampi sace yāva kammavācāpariyosānā tiṭṭhati,",
  "tika-vin05t24:12_9": "appaṁ vā hotu bahuṁ vā, vaṭṭati.",
  "tika-vin05t24:12_10": "Tasmiṁ pana ṭhāne nimittasaññākaraṇatthaṁ pāsāṇavālikāpaṁsuādirāsi vā pāsāṇatthambho vā dārutthambho vā kātabbo.",
  "tika-vin05t24:12_11": "Taṁ kātuṁ kāretuñca bhikkhussa vaṭṭati,",
  "tika-vin05t24:12_12": "lābhasīmāyaṁ pana na vaṭṭati.",
  "tika-vin05t24:12_13": "Samānasaṁvāsakasīmā kassaci pīḷanaṁ na karoti,",
  "tika-vin05t24:12_14": "kevalaṁ bhikkhūnaṁ vinayakammameva sādheti,",
  "tika-vin05t24:12_15": "tasmā ettha vaṭṭati.",
  "tika-vin05t24:13_0": "Imehi ca aṭṭhahi nimittehi asammissehipi aññamaññaṁ sammissehipi sīmā sammannituṁ vaṭṭatiyeva.",
  "tika-vin05t24:13_1": "Sā evaṁ sammannitvā bajjhamānā ekena dvīhi vā nimittehi abaddhā hoti,",
  "tika-vin05t24:13_2": "tīṇi pana ādiṁ katvā vuttappakārānaṁ nimittānaṁ satenapi baddhā hoti.",
  "tika-vin05t24:13_3": "Sā tīhi siṅghāṭakasaṇṭhānā hoti,",
  "tika-vin05t24:13_4": "catūhi caturassā vā siṅghāṭakaaḍḍhacandamudiṅgādisaṇṭhānā vā,",
  "tika-vin05t24:13_5": "tato adhikehi nānāsaṇṭhānā.",
  "tika-vin05t24:13_6": "Evaṁ vuttanayena nimittāni kittetvā sammatā “nimittasampattiyuttā”ti veditabbā.",
  "tika-vin05t24:14_0": "159.Parisasampattiyuttā nāma sabbantimena paricchedena catūhi bhikkhūhi sannipatitvā yāvatikā tasmiṁ",
  "tika-vin05t24:14_1": "gāmakhette baddhasīmaṁ vā nadīsamuddajātassare vā anokkamitvā ṭhitā bhikkhū,",
  "tika-vin05t24:14_2": "te sabbe hatthapāse vā katvā chandaṁ vā āharitvā sammatā.",
  "tika-vin05t24:15_0": "160.Kammavācāsampattiyuttā nāma –",
  "tika-vin05t24:16_0": "“Suṇātu me, bhante, saṅgho,",
  "tika-vin05t24:16_1": "yāvatā samantā nimittā kittitā,",
  "tika-vin05t24:16_2": "yadi saṅghassa pattakallaṁ,",
  "tika-vin05t24:16_3": "saṅgho etehi nimittehi sīmaṁ sammanneyya samānasaṁvāsaṁ ekūposathaṁ,",
  "tika-vin05t24:16_4": "esā ñatti.",
  "tika-vin05t24:17_0": "“Suṇātu me, bhante, saṅgho,",
  "tika-vin05t24:17_1": "yāvatā samantā nimittā kittitā,",
  "tika-vin05t24:17_2": "saṅgho etehi nimittehi sīmaṁ sammannati samānasaṁvāsaṁ ekūposathaṁ,",
  "tika-vin05t24:17_3": "yassāyasmato khamati etehi nimittehi sīmāya sammuti samānasaṁvāsāya ekūposathāya,",
  "tika-vin05t24:17_4": "so tuṇhassa.",
  "tika-vin05t24:17_5": "Yassa nakkhamati,",
  "tika-vin05t24:17_6": "so bhāseyya.",
  "tika-vin05t24:18_0": "“Sammatā sīmā saṅghena etehi nimittehi samānasaṁvāsā ekūposathā,",
  "tika-vin05t24:18_1": "khamati saṅghassa,",
  "tika-vin05t24:18_2": "tasmā tuṇhī,",
  "tika-vin05t24:18_3": "evametaṁ dhārayāmī”ti –",
  "tika-vin05t24:19_0": "Evaṁ vuttāya parisuddhāya ñattidutiyakammavācāya sammatā.",
  "tika-vin05t24:19_1": "Kammavācāpariyosāne nimittānaṁ anto sīmā hoti,",
  "tika-vin05t24:19_2": "nimittāni sīmato bahi honti.",
  "tika-vin05t24:20_0": "161.",
  "tika-vin05t24:20_1": "Evaṁ baddhāya ca sīmāya ticīvarena vippavāsasukhatthaṁ daḷhīkammatthañca avippavāsasammuti kātabbā.",
  "tika-vin05t24:20_2": "Sā pana evaṁ kattabbā –",
  "tika-vin05t24:21_0": "“Suṇātu me, bhante, saṅgho,",
  "tika-vin05t24:21_1": "yā sā saṅghena sīmā sammatā samānasaṁvāsā ekūposathā,",
  "tika-vin05t24:21_2": "yadi saṅghassa pattakallaṁ,",
  "tika-vin05t24:21_3": "saṅgho taṁ sīmaṁ ticīvarena avippavāsaṁ sammanneyya ṭhapetvā gāmañca gāmūpacārañca,",
  "tika-vin05t24:21_4": "esā ñatti.",
  "tika-vin05t24:22_0": "“Suṇātu me, bhante, saṅgho,",
  "tika-vin05t24:22_1": "yā sā saṅghena sīmā sammatā samānasaṁvāsā ekūposathā,",
  "tika-vin05t24:22_2": "saṅgho taṁ sīmaṁ ticīvarena avippavāsaṁ sammannati ṭhapetvā gāmañca gāmūpacārañca,",
  "tika-vin05t24:22_3": "yassāyasmato khamati etissā sīmāya ticīvarena avippavāsāya sammuti ṭhapetvā gāmañca gāmūpacārañca,",
  "tika-vin05t24:22_4": "so tuṇhassa.",
  "tika-vin05t24:22_5": "Yassa nakkhamati,",
  "tika-vin05t24:22_6": "so bhāseyya.",
  "tika-vin05t24:23_0": "“Sammatā sā sīmā saṅghena ticīvarena avippavāsā ṭhapetvā gāmañca gāmūpacārañca,",
  "tika-vin05t24:23_1": "khamati saṅghassa,",
  "tika-vin05t24:23_2": "tasmā tuṇhī,",
  "tika-vin05t24:23_3": "evametaṁ dhārayāmī”ti.",
  "tika-vin05t24:24_0": "Ettha ca nigamanagarānampi gāmeneva saṅgaho veditabbo.",
  "tika-vin05t24:24_1": "Gāmūpacāroti parikkhittassa parikkhepo,",
  "tika-vin05t24:24_2": "aparikkhittassa parikkhepokāso.",
  "tika-vin05t24:24_3": "Imesu pana gāmagāmūpacāresu adhiṭṭhitatecīvariko bhikkhu parihāraṁ na labhati.",
  "tika-vin05t24:24_4": "Ayañhi avippavāsasīmā “ṭhapetvā gāmañca gāmūpacārañcā”ti vuttattā gāmañca gāmūpacārañca na ottharati,",
  "tika-vin05t24:24_5": "samānasaṁvāsakasīmāva ottharati.",
  "tika-vin05t24:24_6": "Samānasaṁvāsakasīmā cettha attano dhammatāya gacchati,",
  "tika-vin05t24:24_7": "avippavāsasīmā pana yattha samānasaṁvāsakasīmā,",
  "tika-vin05t24:24_8": "tattheva gacchati.",
  "tika-vin05t24:24_9": "Na hi tassā visuṁ nimittakittanaṁ atthi,",
  "tika-vin05t24:24_10": "tattha sace avippavāsāya sammutikāle gāmo atthi,",
  "tika-vin05t24:24_11": "taṁ sā na ottharati.",
  "tika-vin05t24:24_12": "Sace pana sammatāya sīmāya pacchā gāmo nivisati,",
  "tika-vin05t24:24_13": "sopi sīmasaṅkhyaṁyeva gacchati.",
  "tika-vin05t24:24_14": "Yathā ca pacchā niviṭṭho,",
  "tika-vin05t24:24_15": "evaṁ paṭhamaṁ niviṭṭhassa pacchā vaḍḍhitappadesopi sīmasaṅkhyameva gacchati.",
  "tika-vin05t24:24_16": "Sace sīmāsammutikāle gehāni katāni,",
  "tika-vin05t24:24_17": "“pavisissāmā”ti ālayopi atthi,",
  "tika-vin05t24:24_18": "manussā pana appaviṭṭhā,",
  "tika-vin05t24:24_19": "porāṇakagāmaṁ vā sace gehameva chaḍḍetvā aññattha gatā,",
  "tika-vin05t24:24_20": "agāmoyeva esa,",
  "tika-vin05t24:24_21": "sīmā ottharati.",
  "tika-vin05t24:24_22": "Sace pana ekampi kulaṁ paviṭṭhaṁ vā agataṁ vā atthi, gāmoyeva,",
  "tika-vin05t24:24_23": "sīmā na ottharati.",
  "tika-vin05t24:24_24": "Ayamettha saṅkhepo.",
  "tika-vin05t24:25_0": "162.",
  "tika-vin05t24:25_1": "Ayaṁ pana vitthāro sīmaṁ bandhitukāmena hi sāmantavihāresu bhikkhū tassa tassa vihārassa sīmāparicchedaṁ",
  "tika-vin05t24:25_2": "pucchitvā baddhasīmavihārānaṁ sīmāya sīmantarikaṁ,",
  "tika-vin05t24:25_3": "abaddhasīmavihārānaṁ sīmāya upacāraṁ ṭhapetvā disācārikabhikkhūnaṁ nissañcārasamaye sace ekasmiṁ gāmakhette sīmaṁ bandhitukāmā,",
  "tika-vin05t24:25_4": "ye tattha baddhasīmavihārā,",
  "tika-vin05t24:25_5": "tesu bhikkhūnaṁ “mayaṁ ajja sīmaṁ bandhissāma,",
  "tika-vin05t24:25_6": "tumhe sakasīmāya paricchedato mā nikkhamitthā”ti pesetabbaṁ.",
  "tika-vin05t24:25_7": "Ye abaddhasīmavihārā,",
  "tika-vin05t24:25_8": "tesu bhikkhū ekajjhaṁ sannipātetabbā,",
  "tika-vin05t24:25_9": "chandārahānaṁ chando āharāpetabbo.",
  "tika-vin05t24:25_10": "“Sace aññānipi gāmakhettāni antokātukāmā,",
  "tika-vin05t24:25_11": "tesu gāmesu ye bhikkhū vasanti,",
  "tika-vin05t24:25_12": "tehipi āgantabbaṁ,",
  "tika-vin05t24:25_13": "anāgacchantānaṁ chando āharitabbo”ti mahāsumatthero āha.",
  "tika-vin05t24:25_14": "Mahāpadumatthero pana “nānāgāmakhettāni nāma pāṭiyekkaṁ baddhasīmasadisāni,",
  "tika-vin05t24:25_15": "na tato chandapārisuddhi āgacchati,",
  "tika-vin05t24:25_16": "antonimittagatehi pana bhikkhūhi āgantabba”nti vatvā puna āha “samānasaṁvāsakasīmāsammannanakāle āgamanampi anāgamanampi vaṭṭati,",
  "tika-vin05t24:25_17": "avippavāsasīmāsammannanakāle pana antonimittagatehi āgantabbaṁ,",
  "tika-vin05t24:25_18": "anāgacchantānaṁ chando āharitabbo”ti.",
  "tika-vin05t24:26_0": "Evaṁ sannipatitesu bhikkhūsu chandārahānaṁ chande āhaṭe tesu tesu maggesu nadītitthagāmadvārādīsu ca",
  "tika-vin05t24:26_1": "āgantukabhikkhūnaṁ sīghaṁ sīghaṁ hatthapāsanayanatthañceva bahisīmakaraṇatthañca ārāmike ceva samaṇuddese",
  "tika-vin05t24:26_2": "ca ṭhapetvā bherisaññaṁ vā saṅkhasaññaṁ vā katvā nimittakittanānantaraṁ vuttāya “suṇātu me bhante saṅgho”tiādikāya",
  "tika-vin05t24:26_3": "kammavācāya sīmā bandhitabbā.",
  "tika-vin05t24:26_4": "Kammavācāpariyosāneyeva nimittāni bahikatvā heṭṭhā pathavīsandhārakaṁ udakapariyantaṁ katvā sīmā gatā hoti.",
  "tika-vin05t24:27_0": "163.",
  "tika-vin05t24:27_1": "Imaṁ pana samānasaṁvāsakasīmaṁ sammannantehi pabbajjūpasampadādīnaṁ saṅghakammānaṁ sukhakaraṇatthaṁ paṭhamaṁ khaṇḍasīmā bandhitabbā.",
  "tika-vin05t24:27_2": "Taṁ pana bandhantehi vattaṁ jānitabbaṁ.",
  "tika-vin05t24:27_3": "Sace hi bodhicetiyabhattasālādīni sabbavatthūni patiṭṭhāpetvā katavihāre bandhanti,",
  "tika-vin05t24:27_4": "vihāramajjhe bahūnaṁ samosaraṇaṭṭhāne abandhitvā vihārapaccante vivittokāse bandhitabbā.",
  "tika-vin05t24:27_5": "Akatavihāre bandhantehi bodhicetiyādīnaṁ sabbavatthūnaṁ ṭhānaṁ sallakkhetvā yathā patiṭṭhitesu vatthūsu vihārapaccante vivittokāse hoti,",
  "tika-vin05t24:27_6": "evaṁ bandhitabbā.",
  "tika-vin05t24:27_7": "Sā heṭṭhimaparicchedena sace ekavīsati bhikkhū gaṇhāti, vaṭṭati,",
  "tika-vin05t24:27_8": "tato oraṁ na vaṭṭati,",
  "tika-vin05t24:27_9": "paraṁ bhikkhusahassaṁ gaṇhantīpi vaṭṭati.",
  "tika-vin05t24:27_10": "Taṁ bandhantehi sīmamāḷakassa samantā nimittupagā pāsāṇā ṭhapetabbā,",
  "tika-vin05t24:27_11": "na khaṇḍasīmāya ṭhitehi mahāsīmā bandhitabbā,",
  "tika-vin05t24:27_12": "na mahāsīmāya ṭhitehi khaṇḍasīmā,",
  "tika-vin05t24:27_13": "khaṇḍasīmāyameva pana ṭhatvā khaṇḍasīmā bandhitabbā.",
  "tika-vin05t24:28_0": "Tatrāyaṁ bandhanavidhi –",
  "tika-vin05t24:28_1": "samantā “eso pāsāṇo nimitta”nti evaṁ nimittāni kittetvā kammavācāya sīmā sammannitabbā.",
  "tika-vin05t24:28_2": "Atha tassā eva daḷhīkammatthaṁ avippavāsakammavācā kātabbā.",
  "tika-vin05t24:28_3": "Evañhi “sīmaṁ samūhanissāmā”ti āgatā samūhanituṁ na sakkhissanti.",
  "tika-vin05t24:28_4": "Sīmaṁ sammannitvā bahi sīmantarikapāsāṇā ṭhapetabbā.",
  "tika-vin05t24:28_5": "Sīmantarikā pacchimakoṭiyā ekaratanappamāṇā vaṭṭati.",
  "tika-vin05t24:28_6": "“Vidatthippamāṇāpi vaṭṭatī”ti kurundiyaṁ,",
  "tika-vin05t24:28_7": "“caturaṅgulappamāṇāpi vaṭṭatī”ti mahāpaccariyaṁ vuttaṁ.",
  "tika-vin05t24:28_8": "Sace pana vihāro mahā hoti,",
  "tika-vin05t24:28_9": "dvepi tissopi tatuttarimpi khaṇḍasīmāyo bandhitabbā.",
  "tika-vin05t24:29_0": "Evaṁ khaṇḍasīmaṁ sammannitvā mahāsīmasammutikāle khaṇḍasīmato nikkhamitvā mahāsīmāyaṁ ṭhatvā samantā anupariyāyantehi sīmantarikapāsāṇā kittetabbā,",
  "tika-vin05t24:29_1": "tato avasesanimittāni kittetvā hatthapāsaṁ avijahantehi kammavācāya samānasaṁvāsakasīmaṁ sammannitvā",
  "tika-vin05t24:29_2": "tassā daḷhīkammatthaṁ avippavāsakammavācāpi kātabbā.",
  "tika-vin05t24:29_3": "Evañhi “sīmaṁ samūhanissāmā”ti āgatā samūhanituṁ na sakkhissanti.",
  "tika-vin05t24:29_4": "Sace pana khaṇḍasīmāya nimittāni kittetvā tato sīmantarikāya nimittāni kittetvā mahāsīmāya nimittāni kittenti,",
  "tika-vin05t24:29_5": "evaṁ tīsu ṭhānesu nimittāni kittetvā yaṁ sīmaṁ icchanti,",
  "tika-vin05t24:29_6": "taṁ paṭhamaṁ bandhituṁ vaṭṭati.",
  "tika-vin05t24:29_7": "Evaṁ santepi yathāvuttanayena khaṇḍasīmatova paṭṭhāya bandhitabbā.",
  "tika-vin05t24:29_8": "Evaṁ baddhāsu pana sīmāsu khaṇḍasīmāya ṭhitā bhikkhū mahāsīmāya kammaṁ karontānaṁ na kopenti,",
  "tika-vin05t24:29_9": "mahāsīmāya vā ṭhitā khaṇḍasīmāya karontānaṁ,",
  "tika-vin05t24:29_10": "sīmantarikāya pana ṭhitā ubhinnampi na kopenti.",
  "tika-vin05t24:29_11": "Gāmakhette ṭhatvā kammaṁ karontānaṁ pana sīmantarikāya ṭhitā kopenti.",
  "tika-vin05t24:29_12": "Sīmantarikā hi gāmakhettaṁ bhajati.",
  "tika-vin05t24:30_0": "Sīmā ca nāmesā na kevalā pathavītaleyeva baddhā baddhā nāma hoti,",
  "tika-vin05t24:30_1": "atha kho piṭṭhipāsāṇepi kuṭigehepi leṇepi pāsādepi pabbatamatthakepi baddhā baddhāyeva hoti.",
  "tika-vin05t24:30_2": "Tattha piṭṭhipāsāṇe bandhantehi pāsāṇapiṭṭhiyaṁ rājiṁ vā koṭṭetvā udukkhalaṁ vā khaṇitvā nimittaṁ na kātabbaṁ,",
  "tika-vin05t24:30_3": "nimittupagapāsāṇe ṭhapetvā nimittāni kittetabbāni.",
  "tika-vin05t24:30_4": "Kammavācāpariyosāne sīmā pathavīsandhārakaṁ udakapariyantaṁ katvā otarati.",
  "tika-vin05t24:30_5": "Nimittapāsāṇā yathāṭhāne na tiṭṭhanti,",
  "tika-vin05t24:30_6": "tasmā samantato rāji vā upaṭṭhāpetabbā,",
  "tika-vin05t24:30_7": "catūsu vā koṇesu pāsāṇā vijjhitabbā,",
  "tika-vin05t24:30_8": "“ayaṁ sīmāparicchedo”ti vatvā akkharāni vā chinditabbāni.",
  "tika-vin05t24:30_9": "Keci usūyakā “sīmaṁ jhāpessāmā”ti aggiṁ denti,",
  "tika-vin05t24:30_10": "pāsāṇāva jhāyanti, na sīmā.",
  "tika-vin05t24:31_0": "Kuṭigehepi bhittiṁ akittetvā ekavīsatiyā bhikkhūnaṁ okāsaṭṭhānaṁ antokaritvā pāsāṇanimittāni ṭhapetvā sīmā sammannitabbā,",
  "tika-vin05t24:31_1": "antokuṭṭameva sīmā hoti.",
  "tika-vin05t24:31_2": "Sace antokuṭṭe ekavīsatiyā bhikkhūnaṁ okāso natthi,",
  "tika-vin05t24:31_3": "pamukhe nimittapāsāṇe ṭhapetvā sammannitabbā.",
  "tika-vin05t24:31_4": "Sace evampi nappahoti,",
  "tika-vin05t24:31_5": "bahi nibbodakapatanaṭṭhānepi nimittāni ṭhapetvā sammannitabbā.",
  "tika-vin05t24:31_6": "Evaṁ sammatāya pana sabbaṁ kuṭigehaṁ sīmaṭṭhameva hoti.",
  "tika-vin05t24:32_0": "Catubhittiyaleṇepi bandhantehi kuṭṭaṁ akittetvā pāsāṇāva kittetabbā,",
  "tika-vin05t24:32_1": "anto okāse asati pamukhepi nimittāni ṭhapetabbāni,",
  "tika-vin05t24:32_2": "evaṁ leṇassa anto ca bahi ca sīmā hoti.",
  "tika-vin05t24:33_0": "Uparipāsādepi bhittiṁ akittetvā antopāsāṇe ṭhapetvā sīmā sammannitabbā.",
  "tika-vin05t24:33_1": "Sace nappahoti,",
  "tika-vin05t24:33_2": "pamukhepi pāsāṇe ṭhapetvā sammannitabbā.",
  "tika-vin05t24:33_3": "Evaṁ sammatā uparipāsādeyeva hoti,",
  "tika-vin05t24:33_4": "heṭṭhā na otarati.",
  "tika-vin05t24:33_5": "Sace pana bahūsu thambhesu tulānaṁ upari katapāsādassa heṭṭhimatale kuṭṭo yathā nimittānaṁ anto hoti,",
  "tika-vin05t24:33_6": "evaṁ uṭṭhahitvā tulārukkhehi ekasambandho ṭhito,",
  "tika-vin05t24:33_7": "heṭṭhāpi otarati,",
  "tika-vin05t24:33_8": "ekathambhapāsādassa pana uparitale baddhā sīmā.",
  "tika-vin05t24:33_9": "Sace thambhamatthake ekavīsatiyā bhikkhūnaṁ okāso hoti,",
  "tika-vin05t24:33_10": "heṭṭhā otarati.",
  "tika-vin05t24:33_11": "Sace pāsādabhittito niggatesu niyyūhakādīsu pāsāṇe ṭhapetvā sīmaṁ bandhanti,",
  "tika-vin05t24:33_12": "pāsādabhitti antosīmāya hoti.",
  "tika-vin05t24:33_13": "Heṭṭhā panassā otaraṇānotaraṇaṁ vuttanayeneva veditabbaṁ.",
  "tika-vin05t24:34_0": "Heṭṭhāpāsāde kittentehipi bhitti ca rukkhatthambhā ca na kittetabbā,",
  "tika-vin05t24:34_1": "bhittilagge pana pāsāṇatthambhe kittetuṁ vaṭṭati.",
  "tika-vin05t24:34_2": "Evaṁ kittitā sīmā heṭṭhāpāsādassa pariyantathambhānaṁ antoyeva hoti.",
  "tika-vin05t24:34_3": "Sace pana heṭṭhāpāsādassa kuṭṭo uparimatalena sambaddho hoti,",
  "tika-vin05t24:34_4": "uparipāsādampi abhiruhati.",
  "tika-vin05t24:34_5": "Sace pāsādassa bahi nibbodakapatanaṭṭhāne nimittāni karonti,",
  "tika-vin05t24:34_6": "sabbo pāsādo sīmaṭṭho hoti.",
  "tika-vin05t24:35_0": "Pabbatamatthake talaṁ hoti ekavīsatiyā bhikkhūnaṁ okāsārahaṁ,",
  "tika-vin05t24:35_1": "tattha piṭṭhipāsāṇe viya sīmaṁ bandhanti,",
  "tika-vin05t24:35_2": "heṭṭhāpabbatepi teneva paricchedena sīmā otarati.",
  "tika-vin05t24:35_3": "Tālamūlakapabbatepi upari sīmā baddhā heṭṭhā otarateva.",
  "tika-vin05t24:35_4": "Yo pana vitānasaṇṭhāno hoti,",
  "tika-vin05t24:35_5": "upari ekavīsatiyā bhikkhūnaṁ okāso atthi,",
  "tika-vin05t24:35_6": "heṭṭhā natthi,",
  "tika-vin05t24:35_7": "tassupari baddhā sīmā heṭṭhā na otarati.",
  "tika-vin05t24:35_8": "Evaṁ mudiṅgasaṇṭhāno vā hotu paṇavasaṇṭhāno vā,",
  "tika-vin05t24:35_9": "yassa heṭṭhā vā majjhe vā sīmappamāṇaṁ natthi,",
  "tika-vin05t24:35_10": "tassa upari baddhā sīmā heṭṭhā na otarati.",
  "tika-vin05t24:35_11": "Yassa pana dve kūṭāni āsanne ṭhitāni,",
  "tika-vin05t24:35_12": "ekassapi upari sīmappamāṇaṁ nappahoti,",
  "tika-vin05t24:35_13": "tassa kūṭantaraṁ cinitvā vā pūretvā vā ekābaddhaṁ katvā upari sīmā sammannitabbā.",
  "tika-vin05t24:35_14": "Eko sappaphaṇasadiso pabbato,",
  "tika-vin05t24:35_15": "tassa upari sīmappamāṇassa atthitāya sīmaṁ bandhanti,",
  "tika-vin05t24:35_16": "tassa ce heṭṭhā ākāsapabbhāraṁ hoti,",
  "tika-vin05t24:35_17": "sīmā na otarati.",
  "tika-vin05t24:35_18": "Sace panassa vemajjhe sīmappamāṇo susirapāsāṇo hoti, otarati,",
  "tika-vin05t24:35_19": "so ca pāsāṇo sīmaṭṭhoyeva hoti.",
  "tika-vin05t24:35_20": "Athāpissa heṭṭhāleṇassa kuṭṭo aggakoṭiṁ āhacca tiṭṭhati, otarati,",
  "tika-vin05t24:35_21": "heṭṭhā ca upari ca sīmāyeva hoti.",
  "tika-vin05t24:35_22": "Sace pana heṭṭhā uparimassa sīmāparicchedassa pārato antoleṇaṁ hoti,",
  "tika-vin05t24:35_23": "bahi sīmā na otarati.",
  "tika-vin05t24:35_24": "Athāpi uparimassa sīmāparicchedassa orato bahi leṇaṁ hoti,",
  "tika-vin05t24:35_25": "anto sīmā na otarati.",
  "tika-vin05t24:35_26": "Athāpi upari sīmāparicchedo khuddako,",
  "tika-vin05t24:35_27": "heṭṭhā leṇaṁ mahantaṁ sīmāparicchedamatikkamitvā ṭhitaṁ,",
  "tika-vin05t24:35_28": "sīmā upariyeva hoti,",
  "tika-vin05t24:35_29": "heṭṭhā na otarati.",
  "tika-vin05t24:35_30": "Yadi pana leṇaṁ khuddakaṁ sabbapacchimasīmāparimāṇaṁ,",
  "tika-vin05t24:35_31": "upari sīmā mahatī naṁ ajjhottharitvā ṭhitā,",
  "tika-vin05t24:35_32": "sīmā otarati.",
  "tika-vin05t24:35_33": "Atha leṇaṁ atikhuddakaṁ sīmappamāṇaṁ na hoti,",
  "tika-vin05t24:35_34": "sīmā upariyeva hoti,",
  "tika-vin05t24:35_35": "heṭṭhā na otarati.",
  "tika-vin05t24:35_36": "Sace tato upaḍḍhaṁ bhijjitvā patati,",
  "tika-vin05t24:35_37": "sīmappamāṇaṁ cepi hoti,",
  "tika-vin05t24:35_38": "bahi patitaṁ asīmā.",
  "tika-vin05t24:35_39": "Apatitaṁ pana yadi sīmappamāṇaṁ,",
  "tika-vin05t24:35_40": "sīmā hotiyeva.",
  "tika-vin05t24:36_0": "Khaṇḍasīmā ca nīcavatthukā hoti,",
  "tika-vin05t24:36_1": "taṁ pūretvā uccavatthukaṁ karonti, sīmāyeva.",
  "tika-vin05t24:36_2": "Sīmāya gehaṁ karonti,",
  "tika-vin05t24:36_3": "sīmaṭṭhakameva hoti.",
  "tika-vin05t24:36_4": "Sīmāya pokkharaṇiṁ khaṇanti, sīmāyeva.",
  "tika-vin05t24:36_5": "Ogho sīmāmaṇḍalaṁ ottharitvā gacchati,",
  "tika-vin05t24:36_6": "sīmāmāḷake aṭṭaṁ bandhitvā kammaṁ kātuṁ vaṭṭati.",
  "tika-vin05t24:36_7": "Sīmāya heṭṭhā umaṅganadī hoti,",
  "tika-vin05t24:36_8": "iddhimā bhikkhu tattha nisīdati.",
  "tika-vin05t24:36_9": "Sace sā nadī paṭhamaṁ gatā,",
  "tika-vin05t24:36_10": "sīmā pacchā baddhā,",
  "tika-vin05t24:36_11": "kammaṁ na kopeti.",
  "tika-vin05t24:36_12": "Atha paṭhamaṁ sīmā baddhā,",
  "tika-vin05t24:36_13": "pacchā nadī gatā,",
  "tika-vin05t24:36_14": "kammaṁ kopeti,",
  "tika-vin05t24:36_15": "heṭṭhāpathavītale ṭhito pana kopetiyeva.",
  "tika-vin05t24:37_0": "Sīmāmāḷake vaṭarukkho hoti,",
  "tika-vin05t24:37_1": "tassa sākhā vā tato niggatapāroho vā mahāsīmāya pathavītalaṁ vā tatthajātarukkhādīni vā āhacca tiṭṭhati,",
  "tika-vin05t24:37_2": "mahāsīmaṁ vā sodhetvā kammaṁ kātabbaṁ,",
  "tika-vin05t24:37_3": "te vā sākhāpārohā chinditvā bahiṭṭhakā kātabbā.",
  "tika-vin05t24:37_4": "Anāhacca ṭhitasākhādīsu āruḷhabhikkhū hatthapāsaṁ ānetabbā.",
  "tika-vin05t24:37_5": "Evaṁ mahāsīmāya jātarukkhassa sākhā vā pāroho vā vuttanayeneva sīmāmāḷake patiṭṭhāti,",
  "tika-vin05t24:37_6": "vuttanayeneva sīmaṁ sodhetvā vā kammaṁ kātabbaṁ,",
  "tika-vin05t24:37_7": "te vā sākhāpārohā chinditvā bahiṭṭhakā kātabbā.",
  "tika-vin05t24:37_8": "Sace māḷake kamme kariyamāne koci bhikkhu māḷakassa anto pavisitvā vehāsaṁ ṭhitasākhāya nisīdati,",
  "tika-vin05t24:37_9": "pādā vāssa bhūmigatā honti,",
  "tika-vin05t24:37_10": "nivāsanapārupanaṁ vā bhūmiṁ phusati,",
  "tika-vin05t24:37_11": "kammaṁ kātuṁ na vaṭṭati.",
  "tika-vin05t24:37_12": "Pāde pana nivāsanapārupanañca ukkhipāpetvā kātuṁ kammaṁ vaṭṭati,",
  "tika-vin05t24:37_13": "idañca lakkhaṇaṁ purimanayepi veditabbaṁ.",
  "tika-vin05t24:37_14": "Ayaṁ pana viseso –",
  "tika-vin05t24:37_15": "tatra ukkhipāpetvā kātuṁ na vaṭṭati,",
  "tika-vin05t24:37_16": "hatthapāsameva ānetabbo.",
  "tika-vin05t24:37_17": "Sace antosīmato pabbato abbhuggacchati,",
  "tika-vin05t24:37_18": "tatraṭṭho bhikkhu hatthapāsaṁ ānetabbo.",
  "tika-vin05t24:37_19": "Iddhiyā antopabbataṁ paviṭṭhepi eseva nayo.",
  "tika-vin05t24:37_20": "Bajjhamānā eva hi sīmā pamāṇarahitaṁ padesaṁ na otarati,",
  "tika-vin05t24:37_21": "baddhāya sīmāya jātaṁ yaṁ kiñci yattha katthaci ekasambandhena gataṁ sīmāsaṅkhyameva gacchatīti.",
  "tika-vin05t24:38_0": "Tiyojanaparamaṁ pana sīmaṁ sammannantena majjhe ṭhatvā yathā catūsupi disāsu diyaḍḍhadiyaḍḍhayojanaṁ hoti,",
  "tika-vin05t24:38_1": "evaṁ sammannitabbā.",
  "tika-vin05t24:38_2": "Sace pana majjhe ṭhatvā ekekadisato tiyojanaṁ karonti,",
  "tika-vin05t24:38_3": "chayojanaṁ hotīti na vaṭṭati.",
  "tika-vin05t24:38_4": "Caturassaṁ vā tikoṇaṁ vā sammannantena yathā koṇato koṇaṁ tiyojanaṁ hoti,",
  "tika-vin05t24:38_5": "evaṁ sammannitabbā.",
  "tika-vin05t24:38_6": "Sace hi yena kenaci pariyantena kesaggamattampi tiyojanaṁ atikkāmeti,",
  "tika-vin05t24:38_7": "āpattiñca āpajjati,",
  "tika-vin05t24:38_8": "sīmā ca asīmā hoti.",
  "tika-vin05t24:39_0": "164. “Na,",
  "tika-vin05t24:39_1": "bhikkhave,",
  "tika-vin05t24:39_2": "nadīpārasīmā sammannitabbā,",
  "tika-vin05t24:39_3": "yo sammanneyya,",
  "tika-vin05t24:39_4": "āpatti dukkaṭassā”ti vacanato nadīpārasīmā na sammannitabbā.",
  "tika-vin05t24:39_5": "Yatra pana dhuvanāvā vā dhuvasetu vā abhimukhatittheyeva atthi,",
  "tika-vin05t24:39_6": "evarūpaṁ nadīpārasīmaṁ sammannituṁ vaṭṭati.",
  "tika-vin05t24:39_7": "“Anujānāmi,",
  "tika-vin05t24:39_8": "bhikkhave,",
  "tika-vin05t24:39_9": "yatthassa dhuvanāvā vā dhuvasetu vā,",
  "tika-vin05t24:39_10": "evarūpaṁ nadīpārasīmaṁ sammannitu”nti hi vuttaṁ.",
  "tika-vin05t24:39_11": "Sace dhuvanāvā vā dhuvasetu vā abhimukhatitthe natthi,",
  "tika-vin05t24:39_12": "īsakaṁ uddhaṁ abhiruhitvā adho vā orohitvā atthi,",
  "tika-vin05t24:39_13": "evampi vaṭṭati.",
  "tika-vin05t24:39_14": "Karavikatissatthero pana “gāvutamattabbhantarepi vaṭṭatī”ti āha.",
  "tika-vin05t24:40_0": "Imañca pana nadīpārasīmaṁ sammannantena ekasmiñca tīre ṭhatvā uparisote nadītīre nimittaṁ kittetvā tato",
  "tika-vin05t24:40_1": "paṭṭhāya attānaṁ parikkhipantena yattakaṁ paricchedaṁ icchati,",
  "tika-vin05t24:40_2": "tassa pariyosāne adhosotepi nadītīre nimittaṁ kittetvā paratīre sammukhaṭṭhāne nadītīre nimittaṁ kittetabbaṁ.",
  "tika-vin05t24:40_3": "Tato paṭṭhāya yattakaṁ paricchedaṁ icchati,",
  "tika-vin05t24:40_4": "tassa vasena yāva uparisote paṭhamaṁ kittitanimittassa sammukhā nadītīre nimittaṁ,",
  "tika-vin05t24:40_5": "tāva kittetvā paccāharitvā paṭhamakittitanimittena saddhiṁ ghaṭetabbaṁ.",
  "tika-vin05t24:40_6": "Atha sabbanimittānaṁ anto ṭhite bhikkhū hatthapāsagate katvā kammavācāya sīmā sammannitabbā.",
  "tika-vin05t24:40_7": "Nadiyā ṭhitā anāgatāpi kammaṁ na kopenti,",
  "tika-vin05t24:40_8": "sammutipariyosāne ṭhapetvā nadiṁ nimittānaṁ anto paratīre ca orimatīre ca ekasīmā hoti,",
  "tika-vin05t24:40_9": "nadī pana baddhasīmāsaṅkhyaṁ na gacchati.",
  "tika-vin05t24:40_10": "Visuṁ nadīsīmā eva hi sā.",
  "tika-vin05t24:41_0": "Sace antonadiyaṁ dīpako hoti,",
  "tika-vin05t24:41_1": "taṁ antosīmāya kātukāmena purimanayeneva attanā ṭhitatīre nimittāni kittetvā dīpakassa orimante ca pārimante ca nimittaṁ kittetabbaṁ.",
  "tika-vin05t24:41_2": "Atha paratīre nadiyā orimatīre nimittassa sammukhaṭṭhāne nimittaṁ kittetvā tato paṭṭhāya purimanayeneva",
  "tika-vin05t24:41_3": "yāva uparisote paṭhamaṁ kittitanimittassa sammukhā nimittaṁ,",
  "tika-vin05t24:41_4": "tāva kittetabbaṁ.",
  "tika-vin05t24:41_5": "Atha dīpakassa pārimante ca orimante ca nimittaṁ kittetvā paccāharitvā paṭhamaṁ kittitanimittena saddhiṁ ghaṭetabbaṁ.",
  "tika-vin05t24:41_6": "Atha dvīsu tīresu dīpakesu ca bhikkhū sabbe hatthapāsagate katvā kammavācāya sīmā sammannitabbā,",
  "tika-vin05t24:41_7": "nadiyaṁ ṭhitā anāgacchantāpi kammaṁ na kopenti,",
  "tika-vin05t24:41_8": "sammutipariyosāne ṭhapetvā nadiṁ nimittānaṁ anto tīradvayañca dīpako ca ekasīmā hoti,",
  "tika-vin05t24:41_9": "nadī pana nadīsīmāyeva.",
  "tika-vin05t24:42_0": "Sace pana dīpako vihārasīmāparicchedato uddhaṁ vā adho vā adhikataro hoti,",
  "tika-vin05t24:42_1": "atha vihārasīmāparicchedanimittassa ujukameva sammukhībhūte dīpakassa orimante nimittaṁ kittetvā tato",
  "tika-vin05t24:42_2": "paṭṭhāya dīpakasikharaṁ parikkhipantena puna dīpakassa orimante nimittasammukhe pārimante nimittaṁ kittetabbaṁ.",
  "tika-vin05t24:42_3": "Tato paraṁ purimanayeneva paratīre sammukhanimittamādiṁ katvā paratīre nimittāni ca dīpakassa pārimantaorimante",
  "tika-vin05t24:42_4": "nimittāni ca kittetvā paṭhamakittitanimittena saddhiṁ ghaṭanā kātabbā.",
  "tika-vin05t24:42_5": "Evaṁ kittetvā sammatā sīmā pabbatasaṇṭhānā hoti.",
  "tika-vin05t24:42_6": "Sace pana dīpako vihārasīmāparicchedato uddhampi adhopi adhikataro hoti,",
  "tika-vin05t24:42_7": "purimanayeneva dīpakassa ubhopi sikharāni parikkhipitvā nimittāni kittentena nimittaghaṭanā kātabbā.",
  "tika-vin05t24:42_8": "Evaṁ kittetvā sammatā sīmā mudiṅgasaṇṭhānā hoti.",
  "tika-vin05t24:42_9": "Sace dīpako vihārasīmāparicchedassa anto khuddako hoti,",
  "tika-vin05t24:42_10": "sabbapaṭhamena nayena dīpake nimittāni kittetabbāni.",
  "tika-vin05t24:42_11": "Evaṁ kittetvā sammatā sīmā paṇavasaṇṭhānā hoti.",
  "tika-vin05t24:42_12": "Evaṁ tāva sīmābandhanaṁ veditabbaṁ.",
  "tika-vin05t24:43_0": "165.",
  "tika-vin05t24:43_1": "Evaṁ baddhā pana sīmā kadā asīmā hotīti?",
  "tika-vin05t24:43_2": "Yadā saṅgho sīmaṁ samūhanati,",
  "tika-vin05t24:43_3": "tadā asīmā hoti.",
  "tika-vin05t24:43_4": "Kathaṁ panesā samūhanitabbāti? “Sīmaṁ,",
  "tika-vin05t24:43_5": "bhikkhave,",
  "tika-vin05t24:43_6": "sammannantena paṭhamaṁ samānasaṁvāsasīmā sammannitabbā,",
  "tika-vin05t24:43_7": "pacchā ticīvarena avippavāso sammannitabbo. Sīmaṁ,",
  "tika-vin05t24:43_8": "bhikkhave,",
  "tika-vin05t24:43_9": "samūhanantena paṭhamaṁ ticīvarena avippavāso samūhantabbo,",
  "tika-vin05t24:43_10": "pacchā samānasaṁvāsasīmā samūhantabbā”ti vacanato paṭhamaṁ avippavāso samūhanitabbo,",
  "tika-vin05t24:43_11": "pacchā sīmā samūhanitabbāti. Kathaṁ?",
  "tika-vin05t24:43_12": "Byattena bhikkhunā paṭibalena saṅgho ñāpetabbo –",
  "tika-vin05t24:44_0": "“Suṇātu me, bhante, saṅgho,",
  "tika-vin05t24:44_1": "yo so saṅghena ticīvarena avippavāso sammato,",
  "tika-vin05t24:44_2": "yadi saṅghassa pattakallaṁ,",
  "tika-vin05t24:44_3": "saṅgho taṁ ticīvarena avippavāsaṁ samūhaneyya,",
  "tika-vin05t24:44_4": "esā ñatti.",
  "tika-vin05t24:45_0": "“Suṇātu me, bhante, saṅgho,",
  "tika-vin05t24:45_1": "yo so saṅghena ticīvarena avippavāso sammato,",
  "tika-vin05t24:45_2": "saṅgho taṁ ticīrena avippavāsaṁ samūhanati.",
  "tika-vin05t24:45_3": "Yassāyasmato khamati etassa ticīvarena avippavāsassa samugghāto,",
  "tika-vin05t24:45_4": "so tuṇhassa.",
  "tika-vin05t24:45_5": "Yassa nakkhamati,",
  "tika-vin05t24:45_6": "so bhāseyya.",
  "tika-vin05t24:46_0": "“Samūhato so saṅghena ticīvarena avippavāso, khamati saṅghassa, tasmā tuṇhī, evametaṁ dhārayāmī”ti –",
  "tika-vin05t24:47_0": "Evaṁ tāva avippavāso samūhanitabbo.",
  "tika-vin05t24:48_0": "“Suṇātu me, bhante, saṅgho,",
  "tika-vin05t24:48_1": "yā sā saṅghena sīmā sammatā samānasaṁvāsā ekūposathā,",
  "tika-vin05t24:48_2": "yadi saṅghassa pattakallaṁ,",
  "tika-vin05t24:48_3": "saṅgho taṁ sīmaṁ samūhaneyya samānasaṁvāsaṁ ekūposathaṁ,",
  "tika-vin05t24:48_4": "esā ñatti.",
  "tika-vin05t24:49_0": "“Suṇātu me, bhante, saṅgho,",
  "tika-vin05t24:49_1": "yā sā saṅghena sīmā sammatā samānasaṁvāsā ekūposathā,",
  "tika-vin05t24:49_2": "saṅgho taṁ sīmaṁ samūhanati samānasaṁvāsaṁ ekūposathaṁ.",
  "tika-vin05t24:49_3": "Yassāyasmato khamati etissā sīmāya samānasaṁvāsāya ekūposathāya samugghāto,",
  "tika-vin05t24:49_4": "so tuṇhassa.",
  "tika-vin05t24:49_5": "Yassa nakkhamati,",
  "tika-vin05t24:49_6": "so bhāseyya.",
  "tika-vin05t24:50_0": "“Samūhatā sā sīmā saṅghena samānasaṁvāsā ekūposathā,",
  "tika-vin05t24:50_1": "khamati saṅghassa,",
  "tika-vin05t24:50_2": "tasmā tuṇhī,",
  "tika-vin05t24:50_3": "evametaṁ dhārayāmī”ti –",
  "tika-vin05t24:51_0": "Evaṁ sīmā samūhanitabbā.",
  "tika-vin05t24:52_0": "Samūhanantena pana bhikkhunā vattaṁ jānitabbaṁ.",
  "tika-vin05t24:52_1": "Tatridaṁ vattaṁ –",
  "tika-vin05t24:52_2": "khaṇḍasīmāya ṭhatvā avippavāsasīmā na samūhantabbā,",
  "tika-vin05t24:52_3": "tathā avippavāsasīmāya ṭhatvā khaṇḍasīmāpi.",
  "tika-vin05t24:52_4": "Khaṇḍasīmāya pana ṭhitena khaṇḍasīmāva samūhanitabbā,",
  "tika-vin05t24:52_5": "tathā itarāya ṭhitena itarā.",
  "tika-vin05t24:52_6": "Sīmaṁ nāma dvīhi kāraṇehi samūhananti pakatiyā khuddakaṁ puna āvāsavaḍḍhanatthāya mahatiṁ vā kātuṁ,",
  "tika-vin05t24:52_7": "pakatiyā mahatiṁ puna aññesaṁ vihārokāsadānatthāya khuddakaṁ vā kātuṁ.",
  "tika-vin05t24:52_8": "Tattha sace khaṇḍasīmañca avippavāsasīmañca jānanti,",
  "tika-vin05t24:52_9": "samūhanituñceva bandhituñca sakkhissanti.",
  "tika-vin05t24:52_10": "Khaṇḍasīmaṁ pana jānantā avippavāsaṁ ajānantāpi samūhanituñceva bandhituñca sakkhissanti.",
  "tika-vin05t24:52_11": "Khaṇḍasīmaṁ ajānantā avippavāsaṁyeva jānantā cetiyaṅgaṇabodhiyaṅgaṇaupaosathāgārādīsu nirāsaṅkaṭṭhānesu ṭhatvā appeva nāma samūhanituṁ sakkhissanti,",
  "tika-vin05t24:52_12": "paṭibandhituṁ pana na sakkhissanteva.",
  "tika-vin05t24:52_13": "Sace bandheyyuṁ,",
  "tika-vin05t24:52_14": "sīmāsambhedaṁ katvā vihāraṁ avihāraṁ kareyyuṁ,",
  "tika-vin05t24:52_15": "tasmā na samūhanitabbā.",
  "tika-vin05t24:52_16": "Ye pana ubhopi na jānanti,",
  "tika-vin05t24:52_17": "te neva samūhanituṁ,",
  "tika-vin05t24:52_18": "na bandhituṁ sakkhissanti.",
  "tika-vin05t24:52_19": "Ayañhi sīmā nāma kammavācāya vā asīmā hoti sāsanantaradhānena vā,",
  "tika-vin05t24:52_20": "na ca sakkā sīmaṁ ajānantehi kammavācā kātuṁ,",
  "tika-vin05t24:52_21": "tasmā na samūhanitabbā,",
  "tika-vin05t24:52_22": "sādhukaṁ pana ñatvāyeva samūhanitabbā ceva bandhitabbā cāti.",
  "tika-vin05t24:52_23": "Ayaṁ tāva baddhasīmāya vinicchayo.",
  "tika-vin05t24:53_0": "166.Abaddhasīmā pana gāmasīmā sattabbhantarasīmā udakukkhepasīmāti tividhā.",
  "tika-vin05t24:53_1": "Tattha yāvatā ekaṁ gāmakhettaṁ,",
  "tika-vin05t24:53_2": "ayaṁ gāmasīmā nāma,",
  "tika-vin05t24:53_3": "gāmaggahaṇena cettha nagarampi nigamampi gahitameva hoti.",
  "tika-vin05t24:53_4": "Tattha yattake padese tassa tassa gāmassa gāmabhojakā baliṁ labhanti,",
  "tika-vin05t24:53_5": "so padeso appo vā hotu mahanto vā,",
  "tika-vin05t24:53_6": "gāmasīmātveva saṅkhyaṁ gacchati.",
  "tika-vin05t24:53_7": "Nagaranigamasīmāsupi eseva nayo.",
  "tika-vin05t24:53_8": "Yampi ekasmiṁyeva gāmakhette ekaṁ padesaṁ “ayaṁ visuṁgāmo hotū”ti paricchinditvā rājā kassaci deti,",
  "tika-vin05t24:53_9": "sopi visuṁgāmasīmā hotiyeva,",
  "tika-vin05t24:53_10": "tasmā sā ca itarā ca pakatigāmanagaranigamasīmā baddhasīmāsadisāyeva honti,",
  "tika-vin05t24:53_11": "kevalaṁ pana ticīvaravippavāsaparihāraṁ na labhanti.",
  "tika-vin05t24:54_0": "Agāmake pana araññe samantā sattabbhantarā sattabbhantarasīmā nāma.",
  "tika-vin05t24:54_1": "Tattha agāmakaṁ nāma araññaṁ viñjhāṭavīādīsu vā samuddamajjhe vā macchabandhānaṁ agamanapathe dīpakesu labbhati.",
  "tika-vin05t24:54_2": "Samantā sattabbhantarāti majjhe ṭhitānaṁ sabbadisāsu sattabbhantarā vinibbedhena cuddasa honti.",
  "tika-vin05t24:54_3": "Tattha ekaṁ abbhantaraṁ aṭṭhavīsatihatthappamāṇaṁ hoti.",
  "tika-vin05t24:54_4": "Ayañca sīmā parisavasena vaḍḍhati,",
  "tika-vin05t24:54_5": "tasmā samantā parisapariyantato paṭṭhāya abbhantaraparicchedo kātabbo.",
  "tika-vin05t24:54_6": "Sace pana dve saṅghā visuṁ uposathaṁ karonti,",
  "tika-vin05t24:54_7": "dvinnaṁ sattabbhantarānaṁ antare aññamekaṁ abbhantaraṁ upacāratthāya ṭhapetabbaṁ.",
  "tika-vin05t24:55_0": "167.",
  "tika-vin05t24:55_1": "Yā panesā “sabbā,",
  "tika-vin05t24:55_2": "bhikkhave,",
  "tika-vin05t24:55_3": "nadī asīmā,",
  "tika-vin05t24:55_4": "sabbo samuddo asīmo,",
  "tika-vin05t24:55_5": "sabbo jātassaro asīmo”ti evaṁ nadīādīnaṁ baddhasīmabhāvaṁ paṭikkhipitvā puna “nadiyā vā,",
  "tika-vin05t24:55_6": "bhikkhave,",
  "tika-vin05t24:55_7": "samudde vā jātassare vā yaṁ majjhimassa purisassa samantā udakukkhepā,",
  "tika-vin05t24:55_8": "ayaṁ tattha samānasaṁvāsā ekūposathā”ti vuttā,",
  "tika-vin05t24:55_9": "ayaṁ udakukkhepasīmā nāma.",
  "tika-vin05t24:55_10": "Tattha nadī nadīnimitte vuttalakkhaṇāva,",
  "tika-vin05t24:55_11": "samuddopi pākaṭoyeva.",
  "tika-vin05t24:55_12": "Yo pana yena kenaci khaṇitvā akato sayaṁjāto sobbho samantato āgatena udakena pūrito tiṭṭhati,",
  "tika-vin05t24:55_13": "yattha nadiyaṁ vuttappakāre vassakāle udakaṁ santiṭṭhati,",
  "tika-vin05t24:55_14": "ayaṁ jātassaro nāma.",
  "tika-vin05t24:55_15": "Yopi nadiṁ vā samuddaṁ vā bhinditvā nikkhantaudakena khato sobbho etaṁ lakkhaṇaṁ pāpuṇāti,",
  "tika-vin05t24:55_16": "ayampi jātassaroyeva.",
  "tika-vin05t24:55_17": "Etesu nadīādīsu yaṁ ṭhānaṁ thāmamajjhimassa purisassa samantato udakukkhepena paricchinnaṁ,",
  "tika-vin05t24:55_18": "ayaṁ udakukkhepasīmā nāma.",
  "tika-vin05t24:56_0": "Kathaṁ pana udakukkhepo kātabboti?",
  "tika-vin05t24:56_1": "Yathā akkhadhuttā dāruguḷaṁ khipanti,",
  "tika-vin05t24:56_2": "evaṁ udakaṁ vā vālukaṁ vā hatthena gahetvā thāmamajjhimena purisena sabbathāmena khipitabbaṁ.",
  "tika-vin05t24:56_3": "Yattha evaṁ khittaṁ udakaṁ vā vālukā vā patati,",
  "tika-vin05t24:56_4": "ayameko udakukkhepo,",
  "tika-vin05t24:56_5": "tassa antohatthapāsaṁ vijahitvā ṭhito kammaṁ kopeti.",
  "tika-vin05t24:56_6": "Yāva parisā vaḍḍhati,",
  "tika-vin05t24:56_7": "tāva sīmāpi vaḍḍhati,",
  "tika-vin05t24:56_8": "parisapariyantato udakukkhepoyeva pamāṇaṁ,",
  "tika-vin05t24:56_9": "ayaṁ pana etesaṁ nadīādīnaṁ antoyeva labbhati, na bahi.",
  "tika-vin05t24:56_10": "Tasmā nadiyā vā jātassare vā yattakaṁ padesaṁ pakativassakāle catūsu māsesu udakaṁ ottharati,",
  "tika-vin05t24:56_11": "samudde yasmiṁ padese pakativīciyo osaritvā saṇṭhahanti,",
  "tika-vin05t24:56_12": "tato paṭṭhāya kappiyabhūmi,",
  "tika-vin05t24:56_13": "tattha ṭhatvā uposathādikammaṁ kātuṁ vaṭṭati,",
  "tika-vin05t24:56_14": "dubbuṭṭhikāle vā gimhe vā nadījātassaresu sukkhesupi sā eva kappiyabhūmi.",
  "tika-vin05t24:56_15": "Sace pana sukkhe jātassare vāpiṁ vā khaṇanti,",
  "tika-vin05t24:56_16": "vappaṁ vā karonti,",
  "tika-vin05t24:56_17": "taṁ ṭhānaṁ gāmakhettaṁ hoti.",
  "tika-vin05t24:56_18": "Yā panesā “kappiyabhūmī”ti vuttā,",
  "tika-vin05t24:56_19": "tato bahi udakukkhepasīmā na gacchati,",
  "tika-vin05t24:56_20": "anto gacchati,",
  "tika-vin05t24:56_21": "tasmā tesaṁ anto parisapariyantato paṭṭhāya samantā udakukkhepaparicchedo kātabbo,",
  "tika-vin05t24:56_22": "ayamettha saṅkhepo.",
  "tika-vin05t24:57_0": "Ayaṁ pana vitthāro –",
  "tika-vin05t24:57_1": "sace nadī nātidīghā hoti,",
  "tika-vin05t24:57_2": "pabhavato paṭṭhāya yāva mukhadvārā sabbattha saṅgho nisīdati,",
  "tika-vin05t24:57_3": "udakukkhepasīmāya kammaṁ natthi,",
  "tika-vin05t24:57_4": "sakalāpi nadī etesaṁyeva bhikkhūnaṁ pahoti.",
  "tika-vin05t24:57_5": "Yaṁ pana mahāsumattherena vuttaṁ “yojanaṁ pavattamānāyeva nadī,",
  "tika-vin05t24:57_6": "tatrāpi upari aḍḍhayojanaṁ pahāya heṭṭhā aḍḍhayojane kammaṁ kātuṁ vaṭṭatī”ti,",
  "tika-vin05t24:57_7": "taṁ mahāpadumatthereneva paṭikkhittaṁ.",
  "tika-vin05t24:57_8": "Bhagavatā hi “timaṇḍalaṁ paṭicchādetvā yattha katthaci uttarantiyā bhikkhuniyā antaravāsako temiyatī”ti idaṁ nadiyā pamāṇaṁ vuttaṁ,",
  "tika-vin05t24:57_9": "na yojanaṁ vā aḍḍhayojanaṁ vā,",
  "tika-vin05t24:57_10": "tasmā yā imassa suttassa vasena pubbe vuttalakkhaṇā nadī,",
  "tika-vin05t24:57_11": "tassā pabhavato paṭṭhāya saṅghakammaṁ kātuṁ vaṭṭati.",
  "tika-vin05t24:57_12": "Sace panettha bahū bhikkhū visuṁ visuṁ kammaṁ karonti,",
  "tika-vin05t24:57_13": "sabbehi attano ca aññesañca udakukkhepaparicchedassa antarā añño udakukkhepo sīmantarikatthāya ṭhapetabbo,",
  "tika-vin05t24:57_14": "tato adhikaṁ vaṭṭatiyeva,",
  "tika-vin05t24:57_15": "ūnaṁ pana na vaṭṭatīti vuttaṁ.",
  "tika-vin05t24:57_16": "Jātassarasamuddepi eseva nayo.",
  "tika-vin05t24:58_0": "Nadiyā pana “kammaṁ karissāmā”ti gatehi sace nadī paripuṇṇā hoti samatittikā,",
  "tika-vin05t24:58_1": "udakasāṭikaṁ nivāsetvā antonadiyaṁyeva kammaṁ kātabbaṁ.",
  "tika-vin05t24:58_2": "Sace na sakkonti,",
  "tika-vin05t24:58_3": "nāvāyapi ṭhatvā kātabbaṁ.",
  "tika-vin05t24:58_4": "Gacchantiyā pana nāvāya kātuṁ na vaṭṭati. Kasmā?",
  "tika-vin05t24:58_5": "Udakukkhepamattameva hi sīmā.",
  "tika-vin05t24:58_6": "Taṁ nāvā sīghameva atikkamati,",
  "tika-vin05t24:58_7": "evaṁ sati aññissā sīmāya ñatti,",
  "tika-vin05t24:58_8": "aññissā anusāvanā hoti,",
  "tika-vin05t24:58_9": "tasmā nāvaṁ arittena vā ṭhapetvā pāsāṇe vā lambetvā antonadiyaṁ jātarukkhe vā bandhitvā kammaṁ kātabbaṁ.",
  "tika-vin05t24:58_10": "Antonadiyaṁ baddhaaṭṭakepi antonadiyaṁ jātarukkhepi ṭhitehi kātuṁ vaṭṭati.",
  "tika-vin05t24:58_11": "Sace pana rukkhassa sākhā vā tato nikkhantapāroho vā bahinadītīre vihārasīmāya vā gāmasīmāya vā patiṭṭhito,",
  "tika-vin05t24:58_12": "sīmaṁ vā sodhetvā sākhaṁ vā chinditvā kammaṁ kātabbaṁ.",
  "tika-vin05t24:58_13": "Bahinadītīre jātarukkhassa antonadiyaṁ paviṭṭhasākhāya vā pārohe vā nāvaṁ bandhitvā kammaṁ kātuṁ na vaṭṭati,",
  "tika-vin05t24:58_14": "karontehi sīmā vā sodhetabbā,",
  "tika-vin05t24:58_15": "chinditvā vāssa bahipatiṭṭhitabhāvo nāsetabbo.",
  "tika-vin05t24:58_16": "Nadītīre pana khāṇukaṁ koṭṭetvā tattha baddhanāvāya na vaṭṭatiyeva.",
  "tika-vin05t24:58_17": "Nadiyaṁ setuṁ karonti,",
  "tika-vin05t24:58_18": "sace antonadiyaṁyeva setu ca setupādā ca honti,",
  "tika-vin05t24:58_19": "setumhi ṭhitehi kammaṁ kātuṁ vaṭṭati.",
  "tika-vin05t24:58_20": "Sace pana setu vā setupādā vā bahitīre patiṭṭhitā,",
  "tika-vin05t24:58_21": "kammaṁ kātuṁ na vaṭṭati,",
  "tika-vin05t24:58_22": "sīmaṁ sodhetvā kātabbaṁ.",
  "tika-vin05t24:58_23": "Atha setupādā anto,",
  "tika-vin05t24:58_24": "setu pana ubhinnampi tīrānaṁ upariākāse ṭhito, vaṭṭati.",
  "tika-vin05t24:59_0": "Antonadiyaṁ pāsāṇo vā dīpako vā hoti,",
  "tika-vin05t24:59_1": "tattha yattakaṁ padesaṁ pubbe vuttappakāre pakativassakāle vassānassa catūsu māsesu udakaṁ ottharati,",
  "tika-vin05t24:59_2": "so nadīsaṅkhyameva gacchati.",
  "tika-vin05t24:59_3": "Ativuṭṭhikāle oghena otthatokāso na gahetabbo.",
  "tika-vin05t24:59_4": "So hi gāmasīmāsaṅkhyameva gacchati.",
  "tika-vin05t24:59_5": "Nadito mātikaṁ nīharantā nadiyaṁ āvaraṇaṁ karonti,",
  "tika-vin05t24:59_6": "taṁ ce ottharitvā vā vinibbijjhitvā vā udakaṁ gacchati,",
  "tika-vin05t24:59_7": "sabbattha pavattanaṭṭhāne kammaṁ kātuṁ vaṭṭati.",
  "tika-vin05t24:59_8": "Sace pana āvaraṇena vā koṭṭakabandhanena vā sotaṁ pacchindati,",
  "tika-vin05t24:59_9": "udakaṁ nappavattati,",
  "tika-vin05t24:59_10": "appavattanaṭṭhāne kātuṁ na vaṭṭati,",
  "tika-vin05t24:59_11": "āvaraṇamattakepi kātuṁ na vaṭṭati.",
  "tika-vin05t24:59_12": "Sace koci āvaraṇappadeso pubbe vuttapāsāṇadīpakappadeso viya udakena ajjhottharīyati,",
  "tika-vin05t24:59_13": "tattha vaṭṭati.",
  "tika-vin05t24:59_14": "So hi nadīsaṅkhyameva gacchati.",
  "tika-vin05t24:59_15": "Nadiṁ vināsetvā taḷākaṁ karonti,",
  "tika-vin05t24:59_16": "heṭṭhā pāḷibaddhā udakaṁ āgantvā taḷākaṁ pūretvā tiṭṭhati,",
  "tika-vin05t24:59_17": "ettha kammaṁ kātuṁ na vaṭṭati,",
  "tika-vin05t24:59_18": "upari pavattanaṭṭhāne heṭṭhā ca chaḍḍitodakaṁ nadiṁ otaritvā sandanaṭṭhānato paṭṭhāya vaṭṭati.",
  "tika-vin05t24:59_19": "Deve avassante hemantagimhesu vā sukkhanadiyāpi vaṭṭati,",
  "tika-vin05t24:59_20": "nadito nīhaṭamātikāya na vaṭṭati.",
  "tika-vin05t24:59_21": "Sace sā kālantarena bhijjitvā nadī hoti, vaṭṭati.",
  "tika-vin05t24:59_22": "Kāci nadī uppatitvā gāmanigamasīmaṁ ottharitvā pavattati,",
  "tika-vin05t24:59_23": "nadīyeva hoti,",
  "tika-vin05t24:59_24": "kammaṁ kātuṁ vaṭṭati.",
  "tika-vin05t24:59_25": "Sace pana vihārasīmaṁ ottharati,",
  "tika-vin05t24:59_26": "vihārasīmātveva saṅkhyaṁ gacchati.",
  "tika-vin05t24:60_0": "Samuddepi kammaṁ karontehi yaṁ padesaṁ uddhaṁ vaḍḍhanaudakaṁ vā pakativīci vā vegena āgantvā ottharati,",
  "tika-vin05t24:60_1": "tattha kātuṁ na vaṭṭati.",
  "tika-vin05t24:60_2": "Yasmiṁ pana padese pakativīciyo osaritvā saṇṭhahanti,",
  "tika-vin05t24:60_3": "so udakantato paṭṭhāya anto samuddo nāma,",
  "tika-vin05t24:60_4": "tattha ṭhitehi kammaṁ kātabbaṁ.",
  "tika-vin05t24:60_5": "Sace ūmivego bādhati,",
  "tika-vin05t24:60_6": "nāvāya vā aṭṭake vā ṭhatvā kātabbaṁ.",
  "tika-vin05t24:60_7": "Tesu vinicchayo nadiyaṁ vuttanayeneva veditabbo.",
  "tika-vin05t24:60_8": "Samudde piṭṭhipāsāṇo hoti,",
  "tika-vin05t24:60_9": "taṁ kadāci ūmiyo āgantvā ottharanti,",
  "tika-vin05t24:60_10": "kadāci na ottharanti,",
  "tika-vin05t24:60_11": "tattha kammaṁ kātuṁ na vaṭṭati.",
  "tika-vin05t24:60_12": "So hi gāmasīmāsaṅkhyameva gacchati.",
  "tika-vin05t24:60_13": "Sace pana vīcīsu āgatāsupi anāgatāsupi pakatiudakeneva ottharīyati, vaṭṭati.",
  "tika-vin05t24:60_14": "Dīpako vā pabbato vā hoti,",
  "tika-vin05t24:60_15": "so ce dūre hoti macchabandhānaṁ agamanapathe,",
  "tika-vin05t24:60_16": "araññasīmāsaṅkhyameva gacchati.",
  "tika-vin05t24:60_17": "Tesaṁ gamanapariyantassa orato pana gāmasīmāsaṅkhyaṁ gacchati,",
  "tika-vin05t24:60_18": "tattha gāmasīmaṁ asodhetvā kammaṁ kātuṁ na vaṭṭati.",
  "tika-vin05t24:60_19": "Samuddo gāmasīmaṁ vā nigamasīmaṁ vā ottharitvā tiṭṭhati,",
  "tika-vin05t24:60_20": "samuddova hoti,",
  "tika-vin05t24:60_21": "tattha kammaṁ kātuṁ vaṭṭati.",
  "tika-vin05t24:60_22": "Sace pana vihārasīmaṁ ottharati,",
  "tika-vin05t24:60_23": "vihārasīmātveva saṅkhyaṁ gacchati.",
  "tika-vin05t24:61_0": "Jātassare kammaṁ karontehi yattha pubbe vuttappakāre vassakāle vasse pacchinnamatte pivituṁ vā hatthapāde vā dhovituṁ udakaṁ na hoti, sukkhati,",
  "tika-vin05t24:61_1": "ayaṁ na jātassaro,",
  "tika-vin05t24:61_2": "gāmakhettasaṅkhyameva gacchati,",
  "tika-vin05t24:61_3": "tattha kammaṁ na kātabbaṁ.",
  "tika-vin05t24:61_4": "Yattha pana vuttappakāre vassakāle udakaṁ santiṭṭhati,",
  "tika-vin05t24:61_5": "ayameva jātassaro.",
  "tika-vin05t24:61_6": "Tassa yattake padese vassānaṁ cātumāse udakaṁ tiṭṭhati,",
  "tika-vin05t24:61_7": "tattha kammaṁ kātuṁ vaṭṭati.",
  "tika-vin05t24:61_8": "Sace gambhīraṁ udakaṁ,",
  "tika-vin05t24:61_9": "aṭṭakaṁ bandhitvā tattha ṭhitehipi jātassarassa antojātarukkhamhi baddhaaṭṭakepi kātuṁ vaṭṭati.",
  "tika-vin05t24:61_10": "Piṭṭhipāsāṇadīpakesu panettha nadiyaṁ vuttasadisova vinicchayo.",
  "tika-vin05t24:61_11": "Samavassadevakāle pahonakajātassaro pana cepi dubbuṭṭhikakāle vā gimhahemantesu vā sukkhati,",
  "tika-vin05t24:61_12": "nirudako hoti,",
  "tika-vin05t24:61_13": "tattha saṅghakammaṁ kātuṁ vaṭṭati.",
  "tika-vin05t24:61_14": "Yaṁ andhakaṭṭhakathāyaṁ vuttaṁ “sabbo jātassaro sukkho anodako gāmakhettaṁyeva bhajatī”ti,",
  "tika-vin05t24:61_15": "taṁ na gahetabbaṁ.",
  "tika-vin05t24:61_16": "Sace panettha udakatthāya āvāṭaṁ vā pokkharaṇīādīni vā khaṇanti,",
  "tika-vin05t24:61_17": "taṁ ṭhānaṁ ajātassaro hoti,",
  "tika-vin05t24:61_18": "gāmasīmāsaṅkhyaṁ gacchati.",
  "tika-vin05t24:61_19": "Lābutipusakādivappe katepi eseva nayo.",
  "tika-vin05t24:61_20": "Sace pana naṁ pūretvā thalaṁ vā karonti,",
  "tika-vin05t24:61_21": "ekasmiṁ disābhāge pāḷiṁ bandhitvā sabbameva naṁ mahātaḷākaṁ vā karonti,",
  "tika-vin05t24:61_22": "sabbopi ajātassaro hoti,",
  "tika-vin05t24:61_23": "gāmasīmāsaṅkhyaṁ gacchati.",
  "tika-vin05t24:61_24": "Loṇīpi jātassarasaṅkhyameva gacchati.",
  "tika-vin05t24:61_25": "Vassike cattāro māse udakaṭṭhānokāse kammaṁ kātuṁ vaṭṭatīti.",
  "tika-vin05t24:61_26": "Ayaṁ abaddhasīmāya vinicchayo.",
  "tika-vin05t24:62_0": "Iti pāḷimuttakavinayavinicchayasaṅgahe",
  "tika-vin05t24:63_0": "Sīmāvinicchayakathā samattā."
}