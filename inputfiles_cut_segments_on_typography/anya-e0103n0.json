{
  "anya-e0103n0:0_0": "Namo tassa bhagavato arahato sammāsambuddhassa",
  "anya-e0103n0:1_0": "Visuddhimagga-mahāṭīkā",
  "anya-e0103n0:2_0": "(Paṭhamo bhāgo)",
  "anya-e0103n0:3_0": "Ganthārambhakathā",
  "anya-e0103n0:4_0": "Saddhammaraṃsimālī yo, vineyyakamalākare;",
  "anya-e0103n0:5_0": "Vibodhesi mahāmoha-tamaṃ hantvāna sabbaso.",
  "anya-e0103n0:6_0": "Ñāṇātisayabimbaṃ taṃ, visuddhakaruṇāruṇaṃ;",
  "anya-e0103n0:7_0": "Vanditvā nirupaklesaṃ, buddhādiccaṃ mahodayaṃ.",
  "anya-e0103n0:8_0": "Lokālokakaraṃ dhammaṃ, guṇarasmisamujjalaṃ;",
  "anya-e0103n0:9_0": "Ariyasaṅghañca samphullaṃ, visuddhakamalākaraṃ.",
  "anya-e0103n0:10_0": "Vandanājanitaṃ puññaṃ, iti yaṃ ratanattaye;",
  "anya-e0103n0:11_0": "Hatantarāyo sabbattha, hutvāhaṃ tassa tejasā.",
  "anya-e0103n0:12_0": "Sampannasīlācārena, dhīmatā sucivuttinā;",
  "anya-e0103n0:13_0": "Ajjhesito dāṭhānāgattherena thiracetasā.",
  "anya-e0103n0:14_0": "Visuddhacarito nātho, yaṃ visuddhimanuttaraṃ;",
  "anya-e0103n0:15_0": "Patvā desesi karuṇāsamussāhitamānaso.",
  "anya-e0103n0:16_0": "Tassā adhigamūpāyo, visuddhanayamaṇḍito;",
  "anya-e0103n0:17_0": "Visuddhimaggo yo vutto, suvisuddhapadakkamo.",
  "anya-e0103n0:18_0": "Suvisuddhaṃ asaṃkiṇṇaṃ, nipuṇatthavinicchayaṃ;",
  "anya-e0103n0:19_0": "Mahāvihāravāsīnaṃ, samayaṃ avilomayaṃ.",
  "anya-e0103n0:20_0": "Tassa nissāya porāṇaṃ, kathāmaggaṃ anākulaṃ;",
  "anya-e0103n0:21_0": "Tantinayānugaṃ suddhaṃ, karissāmatthavaṇṇanaṃ.",
  "anya-e0103n0:22_0": "Iti ākaṅkhamānassa, saddhammassa ciraṭṭhitiṃ;",
  "anya-e0103n0:23_0": "Vibhajantassa tassatthaṃ, nisāmayatha sādhavoti.",
  "anya-e0103n0:24_0": "Nidānādikathāvaṇṇanā",
  "anya-e0103n0:25_0": "1.",
  "anya-e0103n0:25_1": "Svāyaṃ visuddhimaggo yaṃ suttapadaṃ nissāya paṭṭhapīyati,",
  "anya-e0103n0:25_2": "taṃ tāva nikkhipitvā tassa nidānādiniddhāraṇamukhena nānappakārato atthaṃ saṃvaṇṇetuṃ “sīle patiṭṭhāyā”tiādi āraddhaṃ.",
  "anya-e0103n0:25_3": "Dhammaṃ saṃvaṇṇentena hi ādito tassa nidānaṃ vattabbaṃ,",
  "anya-e0103n0:25_4": "tato payojanaṃ piṇḍattho padattho sambandho adhippāyo codanā sodhanaṃ vattabbaṃ.",
  "anya-e0103n0:25_5": "Tathā ceva ācariyena paṭipannaṃ.",
  "anya-e0103n0:25_6": "Ettha hi bhagavantaṃ kirātiādi desanāya nidānapayojananiddhāraṇaṃ,",
  "anya-e0103n0:25_7": "visuddhimaggaṃ bhāsissantiādi piṇḍatthaniddhāraṇaṃ,",
  "anya-e0103n0:25_8": "sīle ṭhatvātiādi padatthasambandhādhippāyavibhāvanā,",
  "anya-e0103n0:25_9": "kiṃ sīlantiādi codanā,",
  "anya-e0103n0:25_10": "tato paraṃ sodhanaṃ,",
  "anya-e0103n0:25_11": "samādhipaññākathāsupi eseva nayo.",
  "anya-e0103n0:25_12": "Kasmā panettha vissajjanagāthā ādimhi nikkhittā,",
  "anya-e0103n0:25_13": "na pucchāgāthā.",
  "anya-e0103n0:25_14": "Pucchāpubbikā hi vissajjanāti? Vuccate –",
  "anya-e0103n0:25_15": "tadatthassa maṅgalabhāvato,",
  "anya-e0103n0:25_16": "sāsanassa ādikalyāṇādibhāvavibhāvanato,",
  "anya-e0103n0:25_17": "bhayādiupaddavanivāraṇena antarāyavidhamanato,",
  "anya-e0103n0:25_18": "upari saṃvaṇṇetabbadhammasaṅgahato cāti veditabbaṃ.",
  "anya-e0103n0:26_0": "Etthāha –",
  "anya-e0103n0:26_1": "kasmā panāyaṃ visuddhimaggakathā vatthupubbikā āraddhā,",
  "anya-e0103n0:26_2": "na satthuthomanāpubbikāti? Vuccate –",
  "anya-e0103n0:26_3": "visuṃ asaṃvaṇṇanādibhāvato.",
  "anya-e0103n0:26_4": "Sumaṅgalavilāsinīādayo viya hi dīghanikāyādīnaṃ nāyaṃ visuṃ saṃvaṇṇanā,",
  "anya-e0103n0:26_5": "na pakaraṇantaraṃ vā abhidhammāvatārasumatāvatārādi viya.",
  "anya-e0103n0:26_6": "Tāsaṃyeva pana sumaṅgalavilāsinīādīnaṃ visesabhūtā.",
  "anya-e0103n0:26_7": "Tenevāha “majjhe visuddhimaggo”tiādi.",
  "anya-e0103n0:26_8": "Atha vā thomanāpubbikāpi cāyaṃ kathā na vatthupubbikāvāti daṭṭhabbaṃ.",
  "anya-e0103n0:26_9": "Sāsane hi vatthukittanaṃ na loke viya kevalaṃ hoti,",
  "anya-e0103n0:26_10": "sāsanasampattikittanattā pana satthu aviparītadhammadesanābhāvavibhāvanena satthuguṇasaṃkittanaṃ ulliṅgantameva pavattati.",
  "anya-e0103n0:26_11": "Tathā hi vakkhati “ettāvatā tisso sikkhā”tiādi.",
  "anya-e0103n0:26_12": "Sotāpannādibhāvassa ca kāraṇanti ettha hi ādi-",
  "anya-e0103n0:26_13": "saddena sabbasakadāgāmianāgāmino viya sabbepi arahanto saṅgayhanti vibhāgassa anuddhaṭattā.",
  "anya-e0103n0:26_14": "Tena tiṇṇampi bodhisattānaṃ nibbedhabhāgiyā sīlādayo idha “sīle patiṭṭhāyā”tiādivacanena saṅgahitāti daṭṭhabbaṃ.",
  "anya-e0103n0:26_15": "Tiṇṇampi hi nesaṃ carimabhave visesato saṃsārabhayikkhaṇaṃ,",
  "anya-e0103n0:26_16": "yathāsakaṃ sīle patiṭṭhāya samathavipassanaṃ ussukkāpetvā taṇhājaṭāvijaṭanapaṭipatti ca samānāti.",
  "anya-e0103n0:26_17": "Atha vā “so imaṃ vijaṭaye jaṭa”nti sādhāraṇavacanena sātisayaṃ,",
  "anya-e0103n0:26_18": "niratisayañca taṇhājaṭāvijaṭanaṃ gahitaṃ.",
  "anya-e0103n0:26_19": "Tattha yaṃ niratisayaṃ savāsanappahānatāya.",
  "anya-e0103n0:26_20": "Tena satthu pahānasampadā kittitā hoti,",
  "anya-e0103n0:26_21": "tannimittā ñāṇasampadā ca.",
  "anya-e0103n0:26_22": "Tadubhayena nānantarikatāya ānubhāvasampadādayopīti.",
  "anya-e0103n0:26_23": "Evampi thomanāpubbikāyaṃ kathāti veditabbaṃ.",
  "anya-e0103n0:26_24": "Atha vā thomanāpubbikā evāyaṃ kathāti daṭṭhabbaṃ,",
  "anya-e0103n0:26_25": "“sabbadhammesu appaṭihatañāṇacāro”tiādinā satthu thomanaṃ purakkhatvā saṃvaṇṇanāya āraddhattā.",
  "anya-e0103n0:26_26": "Sā panāyaṃ yasmā pucchantassa ajjhāsayānurūpaṃ byākaraṇasamatthatāya vibhāvanavasena pavattitā,",
  "anya-e0103n0:26_27": "āciṇṇañcetaṃ ācariyassa yadidaṃ saṃvaṇṇetabbadhammānukūlaṃ saṃvaṇṇanārambhe satthu abhitthavanaṃ.",
  "anya-e0103n0:26_28": "Tasmā iminā kāraṇena evamettha thomanā pavattitāti.",
  "anya-e0103n0:26_29": "Thomanākārassa vuccamānassa kāraṇaṃ uddharantena paṭhamaṃ vissajjanagāthaṃ nikkhipitvā tassā nidānacodanāmukhena",
  "anya-e0103n0:26_30": "pucchāgāthaṃ sarūpato ca atthato ca dassetvā tassā pucchāya aviparītabyākaraṇasamatthabhāvāvajotanaṃ",
  "anya-e0103n0:26_31": "bhagavato thomanaṃ purakkhatvā yathādhippetadhammasaṃvaṇṇanā katā.",
  "anya-e0103n0:26_32": "Tenāha “sīle patiṭṭhāyā”tiādi.",
  "anya-e0103n0:26_33": "Tattha gāthāya attho parato āvi bhavissati.",
  "anya-e0103n0:27_0": "Itītiādīsu itīti ayaṃ iti-",
  "anya-e0103n0:27_1": "saddo hetu parisamāpanādipadatthavipariyāyapakārāvadhāraṇanidassanādianekatthappabhedo.",
  "anya-e0103n0:27_2": "Tathā hesa “ruppatīti kho,",
  "anya-e0103n0:27_3": "bhikkhave,",
  "anya-e0103n0:27_4": "tasmā ‘rūpa’nti vuccatī”tiādīsu hetumhi āgato.",
  "anya-e0103n0:27_5": "“Tasmātiha me,",
  "anya-e0103n0:27_6": "bhikkhave,",
  "anya-e0103n0:27_7": "dhammadāyādā bhavatha,",
  "anya-e0103n0:27_8": "mā āmisadāyādā.",
  "anya-e0103n0:27_9": "Atthi me tumhesu anukampā ‘kinti me sāvakā dhammadāyādā bhaveyyuṃ,",
  "anya-e0103n0:27_10": "no āmisadāyādā”tiādīsu parisamāpane.",
  "anya-e0103n0:27_11": "“Iti vā iti evarūpā naccagītavāditavisūkadassanā paṭivirato”tiādīsu ādiatthe.",
  "anya-e0103n0:27_12": "“Māgaṇḍiyoti tassa brāhmaṇassa saṅkhā samaññā paññatti vohāro nāmaṃ nāmakammaṃ nāmadheyyaṃ nirutti byañjanaṃ abhilāpo”tiādīsu padatthavipariyāye. “Iti kho,",
  "anya-e0103n0:27_13": "bhikkhave,",
  "anya-e0103n0:27_14": "sappaṭibhayo bālo,",
  "anya-e0103n0:27_15": "appaṭibhayo paṇḍito.",
  "anya-e0103n0:27_16": "Saupaddavo bālo,",
  "anya-e0103n0:27_17": "anupaddavo paṇḍito.",
  "anya-e0103n0:27_18": "Saupasaggo bālo,",
  "anya-e0103n0:27_19": "anupasaggo paṇḍito”tiādīsu pakāre.",
  "anya-e0103n0:27_20": "“Atthi idappaccayā jarāmaraṇanti iti puṭṭhena satā, ānanda,",
  "anya-e0103n0:27_21": "atthītissa vacanīyaṃ,",
  "anya-e0103n0:27_22": "kiṃpaccayā jarāmaraṇanti iti ce vadeyya,",
  "anya-e0103n0:27_23": "jātipaccayā jarāmaraṇanti iccassa vacanīya”ntiādīsu avadhāraṇe,",
  "anya-e0103n0:27_24": "sanniṭṭhāneti attho.",
  "anya-e0103n0:27_25": "“Atthīti kho, kaccāna,",
  "anya-e0103n0:27_26": "ayameko anto,",
  "anya-e0103n0:27_27": "natthīti kho, kaccāna,",
  "anya-e0103n0:27_28": "ayaṃ dutiyo anto”tiādīsu nidassane.",
  "anya-e0103n0:27_29": "Idhāpi nidassane daṭṭhabbo,",
  "anya-e0103n0:27_30": "pakāretipi vattuṃ vaṭṭateva.",
  "anya-e0103n0:27_31": "Paṭhamo pana iti-",
  "anya-e0103n0:27_32": "saddo parisamāpane daṭṭhabbo.",
  "anya-e0103n0:27_33": "Hīti avadhāraṇe.",
  "anya-e0103n0:27_34": "Idanti āsannapaccakkhavacanaṃ yathādhigatassa suttapadassa abhimukhīkaraṇato.",
  "anya-e0103n0:28_0": "Vuttanti ayaṃ vutta-",
  "anya-e0103n0:28_1": "saddo saupasaggo,",
  "anya-e0103n0:28_2": "anupasaggo ca vappanavāpasamīkaraṇakesohāraṇajīvitavuttipamuttabhāvapāvacanapavattitaajjhesanakathanādīsu dissati.",
  "anya-e0103n0:28_3": "Tathā hi ayaṃ –",
  "anya-e0103n0:29_0": "“Gāvo tassa pajāyanti, khette vuttaṃ virūhati;",
  "anya-e0103n0:30_0": "Vuttānaṃ phalamasnāti, yo mittānaṃ na dubbhatī”ti. –",
  "anya-e0103n0:31_0": "Ādīsu vappane āgato.",
  "anya-e0103n0:31_1": "“No ca kho paṭivutta”ntiādīsu aṭṭhadantakādīhi vāpasamīkaraṇe.",
  "anya-e0103n0:31_2": "“Kāpaṭiko māṇavo daharo vuttasiro”tiādīsu kesohāraṇe.",
  "anya-e0103n0:31_3": "“Pannalomo paradattavutto migabhūtena cetasā viharatī”tiādīsu jīvitavuttiyaṃ.",
  "anya-e0103n0:31_4": "“Seyyathāpi nāma paṇḍupalāso bandhanā pavutto abhabbo haritatthāyā”tiādīsu bandhanato pamuttabhāve.",
  "anya-e0103n0:31_5": "“Yesamidaṃ etarahi porāṇaṃ mantapadaṃ gītaṃ pavuttaṃ samihita”ntiādīsu pāvacanabhāvena pavattite.",
  "anya-e0103n0:31_6": "Loke pana “vutto guṇo vutto pārāyano”tiādīsu ajjhesane.",
  "anya-e0103n0:31_7": "“Vuttaṃ kho panetaṃ bhagavatā ‘dhammadāyādā me,",
  "anya-e0103n0:31_8": "bhikkhave, bhavatha,",
  "anya-e0103n0:31_9": "mā āmisadāyādā’ti”ādīsu kathane.",
  "anya-e0103n0:31_10": "Idhāpi kathane eva daṭṭhabbo.",
  "anya-e0103n0:31_11": "Tasmā “iti hi evameva idaṃ suttaṃ desita”nti yathānikkhittaṃ gāthaṃ desitabhāvena nidasseti.",
  "anya-e0103n0:31_12": "Tassā vā desitākāraṃ avadhāreti.",
  "anya-e0103n0:32_0": "Kasmāti hetumhi nissakkaṃ.",
  "anya-e0103n0:32_1": "Panāti vacanālaṅkāramattaṃ.",
  "anya-e0103n0:32_2": "Ubhayenāpi kāraṇaṃ pucchati.",
  "anya-e0103n0:32_3": "Etanti yathāvuttaṃ suttapadaṃ paccāmasati.",
  "anya-e0103n0:32_4": "Vuttanti pucchānimittaṃ.",
  "anya-e0103n0:32_5": "Tadatthassa attano buddhiyaṃ viparivattamānataṃ upādāya “ida”nti vatvā puna bhagavatā bhāsitākāraṃ sandhāya “eta”nti vuttaṃ.",
  "anya-e0103n0:32_6": "Sakalena panānena vacanena desanāya nidānaṃ jotitaṃ hoti.",
  "anya-e0103n0:32_7": "Parato tassā desakadesakālapaṭiggāhake vibhāvetuṃ “bhagavantaṃ kirā”tiādi vuttaṃ.",
  "anya-e0103n0:32_8": "Tattha kirāti anussavanatthe nipāto.",
  "anya-e0103n0:32_9": "Tena vuccamānassatthassa anu anu suyyamānataṃ dīpeti.",
  "anya-e0103n0:32_10": "Rattibhāgeti rattiyā ekasmiṃ koṭṭhāse,",
  "anya-e0103n0:32_11": "majjhimayāmeti adhippāyo.",
  "anya-e0103n0:32_12": "Vessavaṇādayo viya apākaṭanāmadheyyattā aññataro.",
  "anya-e0103n0:32_13": "Devo eva devaputto.",
  "anya-e0103n0:32_14": "Saṃsayasamugghāṭatthanti vicikicchāsallasamuddharaṇatthaṃ pucchīti yojanā.",
  "anya-e0103n0:32_15": "“Saṃsayasamugghāṭattha”nti ca iminā pañcasu pucchāsu ayaṃ vimaticchedanāpucchāti dasseti.",
  "anya-e0103n0:32_16": "Yena atthena taṇhā “jaṭā”ti vuttā,",
  "anya-e0103n0:32_17": "tameva atthaṃ dassetuṃ “jāliniyā”tiādi vuttaṃ.",
  "anya-e0103n0:32_18": "Sā hi aṭṭhasatataṇhāvicaritappabhedo attano avayavabhūto eva jālo etissā atthīti “jālinī”ti vuccati.",
  "anya-e0103n0:33_0": "Idānissā jaṭākārena pavattiṃ dassetuṃ “sā hī”tiādi vuttaṃ.",
  "anya-e0103n0:33_1": "Tattha rūpādīsu ārammaṇesūti tassā pavattiṭṭhānamāha,",
  "anya-e0103n0:33_2": "rūpādichaḷārammaṇavinimuttassa taṇhāvisayassa abhāvato.",
  "anya-e0103n0:33_3": "Heṭṭhupariyavasenāti kadāci rūpārammaṇe kadāci yāva dhammārammaṇe kadāci dhammārammaṇe kadāci yāva rūpārammaṇeti evaṃ heṭṭhā,",
  "anya-e0103n0:33_4": "upari ca pavattivasena.",
  "anya-e0103n0:33_5": "Desanākkamena cettha heṭṭhupariyatā daṭṭhabbā.",
  "anya-e0103n0:33_6": "Kadāci kāmabhave kadāci rūpabhave kadāci arūpabhave kadāci vā arūpabhave…pe…",
  "anya-e0103n0:33_7": "kadāci kāmabhaveti evamettha heṭṭhupariyavasena pavatti veditabbā.",
  "anya-e0103n0:33_8": "Sabbasaṅkhārānaṃ khaṇe khaṇe bhijjanasabhāvattā aparāparuppatti ettha saṃsibbananti āha “punappunaṃ uppajjanato”ti.",
  "anya-e0103n0:33_9": "“Saṃsibbanaṭṭhenā”ti idaṃ yena sambandhena jaṭā viyāti jaṭāti jaṭātaṇhānaṃ upamūpameyyatā,",
  "anya-e0103n0:33_10": "taṃdassanaṃ.",
  "anya-e0103n0:33_11": "Ayaṃ hettha attho –",
  "anya-e0103n0:33_12": "yathā jālino veḷugumbassa sākhā,",
  "anya-e0103n0:33_13": "kosasañcayādayo ca attanā attano avayavehi saṃsibbitā vinaddhā “jaṭā”ti vuccanti,",
  "anya-e0103n0:33_14": "evaṃ taṇhāpi saṃsibbanasabhāvenāti,",
  "anya-e0103n0:33_15": "“saṃsibbitaṭṭhenā”ti vā pāṭho,",
  "anya-e0103n0:33_16": "attanāva attano saṃsibbitabhāvenāti attho.",
  "anya-e0103n0:33_17": "Ayaṃ hi taṇhā kosakārakimi viya attanāva attānampi saṃsibbantī pavattati.",
  "anya-e0103n0:33_18": "Tenāha bhagavā “rūpataṇhā loke piyarūpaṃ sātarūpaṃ,",
  "anya-e0103n0:33_19": "etthesā taṇhā uppajjamānā uppajjati,",
  "anya-e0103n0:33_20": "ettha nivisamānā nivisatī”tiādi.",
  "anya-e0103n0:33_21": "Ime sattā “mama ida”nti pariggahitaṃ vatthuṃ attanibbisesaṃ maññamānā abbhantarimaṃ karonti.",
  "anya-e0103n0:33_22": "Abbhantarattho ca antosaddoti sakaparikkhāre uppajjamānāpi taṇhā “antojaṭā”ti vuttā.",
  "anya-e0103n0:33_23": "Pabbajitassa pattādi,",
  "anya-e0103n0:33_24": "gahaṭṭhassa hatthiādi sakaparikkhāro.",
  "anya-e0103n0:34_0": "“Attā”ti bhavati ettha abhimānoti attabhāvo,",
  "anya-e0103n0:34_1": "upādānakkhandhapañcakaṃ.",
  "anya-e0103n0:34_2": "Sarīranti keci.",
  "anya-e0103n0:34_3": "Mama attabhāvo sundaro,",
  "anya-e0103n0:34_4": "asukassa viya mama attabhāvo bhaveyyāti vā ādinā sakaattabhāvādīsu taṇhāya uppajjamānākāro veditabbo.",
  "anya-e0103n0:34_5": "Attano cakkhādīni ajjhattikāyatanāni. Attano,",
  "anya-e0103n0:34_6": "paresañca rūpādīni bāhirāyatanāni.",
  "anya-e0103n0:34_7": "Paresaṃ sabbāni vā,",
  "anya-e0103n0:34_8": "saparasantatipariyāpannāni vā cakkhādīni ajjhattikāyatanāni.",
  "anya-e0103n0:34_9": "Tathā rūpādīni bāhirāyatanāni.",
  "anya-e0103n0:34_10": "Parittamahaggatabhavesu pavattiyāpi taṇhāya antojaṭābahijaṭābhāvo veditabbo.",
  "anya-e0103n0:34_11": "Kāmabhavo hi kassacipi kilesassa avikkhambhitattā kathañcipi avimutto ajjhattaggahaṇassa visesapaccayoti “ajjhattaṃ,",
  "anya-e0103n0:34_12": "anto”ti ca vuccati.",
  "anya-e0103n0:34_13": "Tabbipariyāyato rūpārūpabhavo “bahiddhā,",
  "anya-e0103n0:34_14": "bahī”ti ca.",
  "anya-e0103n0:34_15": "Tenāha bhagavā “ajjhattasaṃyojano puggalo,",
  "anya-e0103n0:34_16": "bahiddhāsaṃyojano puggalo”ti.",
  "anya-e0103n0:34_17": "Visayabhedena,",
  "anya-e0103n0:34_18": "pavattiākārabhedena ca anekabhedabhinnampi taṇhaṃ jaṭābhāvasāmaññena ekanti gahetvā “tāya evaṃ uppajjamānāya jaṭāyā”ti vuttaṃ.",
  "anya-e0103n0:34_19": "Sā pana “pajā”ti vuttasattasantānapariyāpannā eva hutvā punappunaṃ taṃ jaṭentī vinandhantī pavattatīti āha “jaṭāya jaṭitā pajā”ti.",
  "anya-e0103n0:34_20": "Tathā hi paramatthato yadipi avayavabyatirekena samudāyo natthi,",
  "anya-e0103n0:34_21": "ekadeso pana samudāyo nāma na hotīti avayavato samudāyaṃ bhinnaṃ katvā upamūpameyyaṃ dassento “yathā nāma veḷujaṭādīhi…pe…",
  "anya-e0103n0:34_22": "saṃsibbitā”ti āha.",
  "anya-e0103n0:34_23": "Imaṃ jaṭanti sambandho.",
  "anya-e0103n0:34_24": "Tīsu dhātūsu ekampi asesetvā saṃsibbanena tedhātukaṃ jaṭetvā ṭhitaṃ.",
  "anya-e0103n0:34_25": "Tenassā mahāvisayataṃ,",
  "anya-e0103n0:34_26": "vijaṭanassa ca sudukkarabhāvamāha.",
  "anya-e0103n0:34_27": "“Vijaṭetuṃ ko samattho”ti iminā “vijaṭaye”ti padaṃ sattiatthaṃ,",
  "anya-e0103n0:34_28": "na vidhiādiatthanti dasseti.",
  "anya-e0103n0:35_0": "Evaṃ “antojaṭā”tiādinā puṭṭho pana assa devaputtassa imaṃ gāthamāhāti sambandho.",
  "anya-e0103n0:35_1": "“Edisova imaṃ pañhaṃ vissajjeyyā”ti satthāraṃ guṇato dassento “sabbadhammesu appaṭihatañāṇacāro”tiādimāha.",
  "anya-e0103n0:35_2": "Tattha sabbadhammesūti atītādibhedabhinnesu sabbesu ñeyyadhammesu.",
  "anya-e0103n0:35_3": "Appaṭihatañāṇacāroti anavasesañeyyāvaraṇappahānena nissaṅgacārattā navihatañāṇapavattiko.",
  "anya-e0103n0:35_4": "Etena tīsu kālesu appaṭihatañāṇatāvibhāvanena ādito tiṇṇaṃ āveṇikadhammānaṃ gahaṇeneva tadekalakkhaṇatāya",
  "anya-e0103n0:35_5": "tadavinābhāvato ca bhagavato sesāveṇikadhammānampi gahitabhāvo veditabbo.",
  "anya-e0103n0:35_6": "Dibbanti kāmaguṇādīhi kīḷanti laḷanti,",
  "anya-e0103n0:35_7": "tesu vā viharanti,",
  "anya-e0103n0:35_8": "vijayasamatthatāyogena paccatthike vijetuṃ icchanti,",
  "anya-e0103n0:35_9": "issariyadhanādisakkāradānaggahaṇaṃ,",
  "anya-e0103n0:35_10": "taṃtaṃatthānusāsanañca karontā voharanti,",
  "anya-e0103n0:35_11": "puññātisayayogānubhāvappattāya jutiyā jotanti,",
  "anya-e0103n0:35_12": "yathādhippetañca visayaṃ appaṭighātena gacchanti,",
  "anya-e0103n0:35_13": "yathicchitanipphādane ca sakkontīti devā.",
  "anya-e0103n0:35_14": "Atha vā devanīyā taṃtaṃbyasananittharaṇatthikehi saraṇaṃ parāyaṇanti gamanīyā,",
  "anya-e0103n0:35_15": "abhitthavanīyā vā,",
  "anya-e0103n0:35_16": "sobhāvisesayogena kamanīyāti vā devā.",
  "anya-e0103n0:35_17": "Te tividhā –",
  "anya-e0103n0:35_18": "sammutidevā upapattidevā visuddhidevāti.",
  "anya-e0103n0:35_19": "Bhagavā pana niratisayāya abhiññākīḷāya uttamehi dibbabrahmaariyavihārehi saparasantānagatapañcavidhamāravijayicchānipphattiyā",
  "anya-e0103n0:35_20": "cittissariyasattadhanādisammāpaṭipatti aveccapasādasakkāradānaggahaṇasaṅkhātena,",
  "anya-e0103n0:35_21": "dhammasabhāvapuggalajjhāsayānurūpānusāsanīsaṅkhātena ca vohārātisayena paramāya paññāsarīrappabhāsaṅkhātāya jutiyā,",
  "anya-e0103n0:35_22": "anaññasādhāraṇāya ñāṇasarīragatiyā,",
  "anya-e0103n0:35_23": "māravijayasabbasabbaññuguṇaparahitanipphādanesu appaṭihatāya sattiyā ca samannāgatattā sadevakena lokena “saraṇa”nti gamanīyato,",
  "anya-e0103n0:35_24": "abhitthavanīyato,",
  "anya-e0103n0:35_25": "bhattivasena kamanīyato ca sabbe te deve tehi guṇehi abhibhuyya ṭhitattā tesaṃ devānaṃ seṭṭho uttamo devoti devadevo.",
  "anya-e0103n0:35_26": "Sabbadevehi pūjanīyataro devoti vā,",
  "anya-e0103n0:35_27": "visuddhidevabhāvassa vā sabbaññuguṇālaṅkārassa vā adhigatattā aññesaṃ devānaṃ atisayena devoti devadevo.",
  "anya-e0103n0:36_0": "Aparimāṇāsu lokadhātūsu aparimāṇānaṃ sakkānaṃ,",
  "anya-e0103n0:36_1": "mahābrahmānañca guṇābhibhavanato adhiko atisayo atirekataro vā sakko brahmā cāti sakkānaṃ atisakko brahmānaṃ atibrahmā.",
  "anya-e0103n0:36_2": "Ñāṇappahānadesanāvisesesu sadevake loke kenaci avikkhambhanīyaṭṭhānatāya kutocipi utrastābhāvato catūhi vesārajjehi visāradoti catuvesārajjavisārado.",
  "anya-e0103n0:36_3": "Yaṃ sandhāya vuttaṃ “sammāsambuddhassa te paṭijānato ime dhammā anabhisambuddhāti tatra vata maṃ samaṇo vā…pe…",
  "anya-e0103n0:36_4": "vesārajjappatto viharāmī”ti.",
  "anya-e0103n0:36_5": "Ṭhānāṭhānañāṇādīhi dasahi ñāṇabalehi samannāgatattā dasabaladharo.",
  "anya-e0103n0:36_6": "Yaṃ sandhāya vuttaṃ “idha tathāgato ṭhānañca ṭhānato,",
  "anya-e0103n0:36_7": "aṭṭhānañca aṭṭhānato yathābhūtaṃ pajānātī”tiādi.",
  "anya-e0103n0:36_8": "Yaṃ kiñci ñeyyaṃ nāma,",
  "anya-e0103n0:36_9": "tattha sabbattheva anāvaṭañāṇatāya anāvaraṇañāṇo.",
  "anya-e0103n0:36_10": "Tañca sabbaṃ samantato sabbākārato hatthatale āmalakaṃ viya paccakkhato dassanasamatthena ñāṇacakkhunā samannāgatattā samantacakkhu,",
  "anya-e0103n0:36_11": "sabbaññūti attho.",
  "anya-e0103n0:36_12": "Imehi pana dvīhi padehi pacchimāni dve asādhāraṇañāṇāni gahitāni.",
  "anya-e0103n0:36_13": "Bhāgyavantatādīhi kāraṇehi bhagavā.",
  "anya-e0103n0:36_14": "Yaṃ panettha vattabbaṃ,",
  "anya-e0103n0:36_15": "taṃ parato buddhānussatiniddese vitthārato āgamissati.",
  "anya-e0103n0:37_0": "Ettha ca “sabbadhammesu appaṭihatañāṇacāro”ti iminā tiyaddhāruḷhānaṃ pucchānaṃ bhagavato byākaraṇasamatthatāya",
  "anya-e0103n0:37_1": "dassitāya kiṃ devatānampi pucchaṃ byākātuṃ samattho bhagavāti āsaṅkāya tannivattanatthaṃ “devadevo”ti vuttaṃ.",
  "anya-e0103n0:37_2": "Devānaṃ atidevo sakko devānamindo devatānaṃ pañhaṃ vissajjeti,",
  "anya-e0103n0:37_3": "“tato imassa ko viseso”ti cintentānaṃ tannivattanatthaṃ “sakkānaṃ atisakko”ti vuttaṃ.",
  "anya-e0103n0:37_4": "Sakkenapi pucchitamatthaṃ sanaṅkumārādayo brahmāno vissajjenti,",
  "anya-e0103n0:37_5": "“tato imassa ko atisayo”ti cintentānaṃ tannivattanatthaṃ “brahmānaṃ atibrahmā”ti vuttaṃ.",
  "anya-e0103n0:37_6": "Ayaṃ cassa viseso catuvesārajjadasabalañāṇehi pākaṭo jātoti dassanatthaṃ “catu…pe…",
  "anya-e0103n0:37_7": "dharo”ti vuttaṃ.",
  "anya-e0103n0:37_8": "Imāni ca ñāṇāni imassa ñāṇadvayassa adhigamena saheva siddhānīti dassanatthaṃ “anāvaraṇañāṇo samantacakkhū”ti vuttaṃ.",
  "anya-e0103n0:37_9": "Tayidaṃ ñāṇadvayaṃ puññañāṇasambhārūpacayasiddhāya bhaggadosatāya siddhanti dassento “bhagavā”ti avocāti.",
  "anya-e0103n0:37_10": "Evametesaṃ padānaṃ gahaṇe payojanaṃ,",
  "anya-e0103n0:37_11": "anupubbi ca veditabbā.",
  "anya-e0103n0:37_12": "Yaṃ panetaṃ pacchimaṃ anāvaraṇañāṇaṃ sabbaññutaññāṇanti ñāṇadvayaṃ,",
  "anya-e0103n0:37_13": "taṃ atthato abhinnaṃ.",
  "anya-e0103n0:37_14": "Ekameva hi taṃ ñāṇaṃ visayapavattimukhena aññehi asādhāraṇabhāvadassanatthaṃ dvidhā katvā vuttaṃ.",
  "anya-e0103n0:37_15": "Anavasesasaṅkhatāsaṅkhatasammutidhammārammaṇatāya sabbaññutaññāṇaṃ,",
  "anya-e0103n0:37_16": "tatthāvaraṇābhāvato nissaṅgacāramupādāya “anāvaraṇañāṇa”ntipi vuttaṃ.",
  "anya-e0103n0:37_17": "Yaṃ panettha vattabbaṃ,",
  "anya-e0103n0:37_18": "taṃ parato buddhānussatiniddese vakkhāma.",
  "anya-e0103n0:38_0": "2.",
  "anya-e0103n0:38_1": "Mahante sīlakkhandhādike esī gavesīti mahesi, bhagavā.",
  "anya-e0103n0:38_2": "Tena mahesinā.",
  "anya-e0103n0:38_3": "Vaṇṇayantoti vivaranto vitthārento.",
  "anya-e0103n0:38_4": "Yathābhūtanti aviparītaṃ.",
  "anya-e0103n0:38_5": "Sīlādibhedananti sīlasamādhipaññādivibhāgaṃ.",
  "anya-e0103n0:38_6": "Sudullabhanti aṭṭhakkhaṇavajjitena navamena khaṇena laddhabbattā suṭṭhu dullabhaṃ.",
  "anya-e0103n0:38_7": "Sīlādisaṅgahanti sīlādikkhandhattayasaṅgahaṃ.",
  "anya-e0103n0:38_8": "Ariyamaggo hi tīhi khandhehi saṅgahito sappadesattā nagaraṃ viya rajjena,",
  "anya-e0103n0:38_9": "na tayo khandhā ariyamaggena nippadesattā.",
  "anya-e0103n0:38_10": "Vuttañhetaṃ “na kho,",
  "anya-e0103n0:38_11": "āvuso visākha,",
  "anya-e0103n0:38_12": "ariyena aṭṭhaṅgikena maggena tayo khandhā saṅgahitā;",
  "anya-e0103n0:38_13": "tīhi ca kho,",
  "anya-e0103n0:38_14": "āvuso visākha,",
  "anya-e0103n0:38_15": "khandhehi ariyo aṭṭhaṅgiko maggo saṅgahito”ti.",
  "anya-e0103n0:38_16": "Kilesacorehi aparipanthanīyatāya khemaṃ.",
  "anya-e0103n0:38_17": "Antadvayaparivajjanato,",
  "anya-e0103n0:38_18": "māyādikāyavaṅkādippahānato ca ujuṃ.",
  "anya-e0103n0:38_19": "Sabbesaṃ saṃkilesadhammānaṃ māraṇavasena gamanato pavattanato,",
  "anya-e0103n0:38_20": "nibbānassa magganato,",
  "anya-e0103n0:38_21": "nibbānatthikehi maggitabbato ca maggaṃ.",
  "anya-e0103n0:38_22": "Visuddhiyāti nibbānāya,",
  "anya-e0103n0:38_23": "visuddhibhāvāya vā,",
  "anya-e0103n0:38_24": "arahattāyāti attho.",
  "anya-e0103n0:39_0": "Yathābhūtaṃ ajānantāti evaṃ sīlavisuddhiādivisuddhiparamparāya adhigantabbo evarūpo evaṃkiccako evamatthoti yāthāvato anavabujjhantā.",
  "anya-e0103n0:39_1": "Sakalasaṃkilesato,",
  "anya-e0103n0:39_2": "saṃsārato ca suddhiṃ vimuttiṃ kāmenti patthentīti suddhikāmā. Api-",
  "anya-e0103n0:39_3": "saddo sambhāvane.",
  "anya-e0103n0:39_4": "Tena na kevalaṃ sīlamattena parituṭṭhā,",
  "anya-e0103n0:39_5": "atha kho visuddhikāmāpi samānāti dasseti.",
  "anya-e0103n0:39_6": "Idhāti imasmiṃ sāsane.",
  "anya-e0103n0:39_7": "Bhāvanāya yuttapayuttatāya yogino vāyamantāpi visuddhiṃ uddissa payogaṃ parakkamaṃ karontāpi upāyassa anadhigatattā visuddhiṃ nādhigacchantīti yojanā.",
  "anya-e0103n0:39_8": "Tesanti yogīnaṃ.",
  "anya-e0103n0:39_9": "Kāmañcāyaṃ visuddhimaggo samantabhaddakattā savanadhāraṇaparicayādipasutānaṃ sabbesampi pāmojjakaro,",
  "anya-e0103n0:39_10": "yogīnaṃ pana sātisayaṃ pamodahetūti āha “tesaṃ pāmojjakaraṇa”nti.",
  "anya-e0103n0:39_11": "Bāhirakanikāyantaraladdhīhi asammissatāya suṭṭhu visuddhavinicchayattā suvisuddhavinicchayaṃ.",
  "anya-e0103n0:39_12": "Mahāvihāravāsīnanti attano apassayabhūtaṃ nikāyaṃ dasseti.",
  "anya-e0103n0:39_13": "Desanānayanissitanti dhammasaṃvaṇṇanānayasannissitaṃ.",
  "anya-e0103n0:39_14": "Ettha ca “tesaṃ pāmojjakaraṇa”ntiādinā sabbasaṃkilesamalavisuddhatāya visuddhiṃ nibbānaṃ patthentānaṃ",
  "anya-e0103n0:39_15": "yogīnaṃ ekaṃsena tadāvahattā pāmojjakaro ñāṇuttarehi sammāpaṭipannehi adhiṭṭhitattā suṭṭhu sammā visuddhavinicchayo",
  "anya-e0103n0:39_16": "mahāvihāravāsīnaṃ kathāmaggoti dasseti.",
  "anya-e0103n0:39_17": "Sakkaccaṃ me bhāsato sakkaccaṃ nisāmayathāti yojetabbaṃ.",
  "anya-e0103n0:40_0": "Ettha ca “imissā dāni gāthāyā”ti iminā visuddhimaggabhāsanassa nissayaṃ,",
  "anya-e0103n0:40_1": "“kathitāya mahesinā”ti iminā tassa pamāṇabhāvaṃ,",
  "anya-e0103n0:40_2": "“yathābhūtaṃ atthaṃ sīlādibhedana”nti iminā aviparītapiṇḍatthaṃ,",
  "anya-e0103n0:40_3": "“sudullabhaṃ…pe…",
  "anya-e0103n0:40_4": "yogino”ti iminā nimittaṃ,",
  "anya-e0103n0:40_5": "“tesaṃ pāmojjakaraṇa”nti iminā payojanaṃ,",
  "anya-e0103n0:40_6": "“vaṇṇayanto atthaṃ,",
  "anya-e0103n0:40_7": "suvisuddhavinicchayaṃ mahāvihāravāsīnaṃ desanānayanissitaṃ,",
  "anya-e0103n0:40_8": "sakkacca”nti ca iminā karaṇappakāraṃ dassetvā “visuddhikāmā sabbepi,",
  "anya-e0103n0:40_9": "nisāmayatha sādhavo”ti iminā tattha sakkaccasavane sādhujane niyojeti.",
  "anya-e0103n0:40_10": "Sādhukaṃ savanapaṭibaddhā hi sāsanasampatti.",
  "anya-e0103n0:41_0": "3.",
  "anya-e0103n0:41_1": "Vacanatthavibhāvanena paveditavisuddhimaggasāmaññatthassa visuddhimaggakathā vuccamānā abhiruciṃ uppādetīti",
  "anya-e0103n0:41_2": "padatthato visuddhimaggaṃ vibhāvetuṃ “tattha visuddhī”tiādi āraddhaṃ.",
  "anya-e0103n0:41_3": "Tattha tatthāti yadidaṃ “visuddhimaggaṃ bhāsissa”nti ettha visuddhimaggapadaṃ vuttaṃ, tattha.",
  "anya-e0103n0:41_4": "Sabbamalavirahitanti sabbehi rāgādimalehi,",
  "anya-e0103n0:41_5": "sabbehi saṃkilesamalehi ca virahitaṃ vivittaṃ.",
  "anya-e0103n0:41_6": "Tato eva accantaparisuddhaṃ,",
  "anya-e0103n0:41_7": "sabbadā sabbathā ca visuddhanti attho.",
  "anya-e0103n0:41_8": "Yathāvuttaṃ visuddhiṃ maggati gavesati adhigacchati etenāti visuddhimaggo.",
  "anya-e0103n0:41_9": "Tenāha “maggoti adhigamūpāyo vuccatī”ti.",
  "anya-e0103n0:41_10": "Visuddhimaggoti ca nippariyāyena lokuttaramaggo veditabbo,",
  "anya-e0103n0:41_11": "tadupāyattā pana pubbabhāgamaggo,",
  "anya-e0103n0:41_12": "tannissayo kathāpabandho ca tathā vuccati.",
  "anya-e0103n0:42_0": "Svāyaṃ visuddhimaggo satthārā desanāvilāsato,",
  "anya-e0103n0:42_1": "veneyyajjhāsayato ca nānānayehi desito,",
  "anya-e0103n0:42_2": "tesu ayameko nayo gahitoti dassetuṃ “so panāya”ntiādi āraddhaṃ.",
  "anya-e0103n0:42_3": "Tattha katthacīti kismiñci sutte.",
  "anya-e0103n0:42_4": "Vipassanāmattavasenevāti avadhāraṇena samathaṃ nivatteti.",
  "anya-e0103n0:42_5": "So hi tassā paṭiyogī,",
  "anya-e0103n0:42_6": "na sīlādi. Matta-",
  "anya-e0103n0:42_7": "saddena ca visesanivattiatthena savisesaṃ samādhiṃ nivatteti.",
  "anya-e0103n0:42_8": "So upacārappanābhedo vipassanāyānikassa desanāti katvā na samādhimattaṃ.",
  "anya-e0103n0:42_9": "Na hi khaṇikasamādhiṃ vinā vipassanā sambhavati.",
  "anya-e0103n0:42_10": "Vipassanāti ca tividhāpi anupassanā veditabbā,",
  "anya-e0103n0:42_11": "na aniccānupassanāva.",
  "anya-e0103n0:42_12": "Na hi aniccadassanamattena saccābhisamayo sambhavati.",
  "anya-e0103n0:42_13": "Yaṃ pana gāthāyaṃ aniccalakkhaṇasseva gahaṇaṃ kataṃ,",
  "anya-e0103n0:42_14": "taṃ yassa tadeva suṭṭhutaraṃ pākaṭaṃ hutvā upaṭṭhāti,",
  "anya-e0103n0:42_15": "tādisassa vasena.",
  "anya-e0103n0:42_16": "Sopi hi itaraṃ lakkhaṇadvayaṃ vibhūtataraṃ katvā sammasitvā visesaṃ adhigacchati,",
  "anya-e0103n0:42_17": "na aniccalakkhaṇameva.",
  "anya-e0103n0:43_0": "Sabbe saṅkhārāti sabbe tebhūmakasaṅkhārā,",
  "anya-e0103n0:43_1": "te hi sammasanīyā.",
  "anya-e0103n0:43_2": "Aniccāti na niccā addhuvā ittarā khaṇabhaṅgurāti.",
  "anya-e0103n0:43_3": "Paññāyāti vipassanāpaññāya.",
  "anya-e0103n0:43_4": "Passati sammasati.",
  "anya-e0103n0:43_5": "Atha pacchā udayabbayañāṇādīnaṃ uppattiyā uttarakālaṃ.",
  "anya-e0103n0:43_6": "Nibbindati dukkheti tasmiṃyeva aniccākārato diṭṭhe “sabbe saṅkhārā”ti vutte tebhūmake khandhapañcakasaṅkhāte",
  "anya-e0103n0:43_7": "dukkhe nibbindati nibbidāñāṇaṃ paṭilabhati.",
  "anya-e0103n0:43_8": "Esa maggo visuddhiyāti esa nibbidānupassanāsaṅkhāto virāgādīnaṃ kāraṇabhūto nibbānassa adhigamūpāyo.",
  "anya-e0103n0:44_0": "Jhānapaññāvasenāti samathavipassanāvasena.",
  "anya-e0103n0:44_1": "Jhānanti cettha vipassanāya pādakabhūtaṃ jhānaṃ adhippetaṃ.",
  "anya-e0103n0:44_2": "Yamhīti yasmiṃ puggale.",
  "anya-e0103n0:44_3": "Jhānañca paññā cāti etthāyamattho –",
  "anya-e0103n0:44_4": "yo puggalo jhānaṃ pādakaṃ katvā vipassanaṃ paṭṭhapetvā taṃ ussukkāpeti.",
  "anya-e0103n0:44_5": "Sa ve nibbānasantiketi so byattaṃ nibbānassa samīpe ekantato nibbānaṃ adhigacchatīti.",
  "anya-e0103n0:45_0": "Kammanti maggacetanā.",
  "anya-e0103n0:45_1": "Sā hi apacayagāmitāya sattānaṃ suddhiṃ āvahati.",
  "anya-e0103n0:45_2": "Vijjāti sammādiṭṭhi.",
  "anya-e0103n0:45_3": "Sīlanti sammāvācākammantā.",
  "anya-e0103n0:45_4": "Jīvitamuttamanti sammāājīvo.",
  "anya-e0103n0:45_5": "Dhammoti avasesā cattāro ariyamaggadhammā.",
  "anya-e0103n0:45_6": "Atha vā kammanti sammākammantassa gahaṇaṃ.",
  "anya-e0103n0:45_7": "“Yā cāvuso visākha,",
  "anya-e0103n0:45_8": "sammādiṭṭhi,",
  "anya-e0103n0:45_9": "yo ca sammāsaṅkappo,",
  "anya-e0103n0:45_10": "ime dhammā paññākkhandhe saṅgahitā”ti vacanato.",
  "anya-e0103n0:45_11": "Vijjāti sammādiṭṭhisammāsaṅkappānaṃ gahaṇaṃ.",
  "anya-e0103n0:45_12": "Dhammoti samādhi “evaṃdhammā te bhagavanto ahesu”ntiādīsu viya.",
  "anya-e0103n0:45_13": "Taggahaṇeneva “yo cāvuso visākha,",
  "anya-e0103n0:45_14": "sammāvāyāmo,",
  "anya-e0103n0:45_15": "yā ca sammāsati,",
  "anya-e0103n0:45_16": "yo ca sammāsamādhi,",
  "anya-e0103n0:45_17": "ime dhammā samādhikkhandhe saṅgahitā”ti vacanato sammāvāyāmasatīnampi gahaṇaṃ daṭṭhabbaṃ.",
  "anya-e0103n0:45_18": "Sīlanti sammāvācājīvānaṃ.",
  "anya-e0103n0:45_19": "Jīvitamuttamanti evarūpassa ariyapuggalassa jīvitaṃ uttamaṃ jīvitanti evamettha aṭṭhaṅgiko ariyamaggo vuttoti veditabbo.",
  "anya-e0103n0:46_0": "Sīlādivasenāti sīlasamādhipaññāvīriyavasena.",
  "anya-e0103n0:46_1": "Sabbadāti samādānato pabhuti sabbakālaṃ.",
  "anya-e0103n0:46_2": "Sīlasampannoti catupārisuddhisīlasampadāya sampanno samannāgato.",
  "anya-e0103n0:46_3": "Paññavāti lokiyalokuttarāya paññāya samannāgato.",
  "anya-e0103n0:46_4": "Susamāhitoti taṃsampayuttena samādhinā suṭṭhu samāhito.",
  "anya-e0103n0:46_5": "Āraddhavīriyoti akusalānaṃ dhammānaṃ pahānāya,",
  "anya-e0103n0:46_6": "kusalānaṃ dhammānaṃ upasampadāya paggahitavīriyo.",
  "anya-e0103n0:46_7": "Pahitattoti nibbānaṃ patipesitattatāya kāye ca jīvite ca nirapekkhacitto.",
  "anya-e0103n0:46_8": "Oghanti kāmoghādicatubbidhampi oghaṃ,",
  "anya-e0103n0:46_9": "saṃsāramahoghameva vā.",
  "anya-e0103n0:47_0": "Ekāyanoti ekamaggo.",
  "anya-e0103n0:47_1": "Maggapariyāyo hi idha ayana- saddo,",
  "anya-e0103n0:47_2": "tasmā ekapathabhūto ayaṃ,",
  "anya-e0103n0:47_3": "bhikkhave, maggo,",
  "anya-e0103n0:47_4": "na dvedhāpathabhūtoti attho.",
  "anya-e0103n0:47_5": "Ekaṃ vā nibbānaṃ ayati gacchatīti ekāyano,",
  "anya-e0103n0:47_6": "ekena vā gaṇasaṅgaṇikaṃ pahāya vivekaṭṭhena ayitabbo paṭipajjitabboti ekāyano,",
  "anya-e0103n0:47_7": "ayanti tenāti vā ayano,",
  "anya-e0103n0:47_8": "ekassa seṭṭhassa bhagavato ayanoti ekāyano,",
  "anya-e0103n0:47_9": "tena uppāditattā,",
  "anya-e0103n0:47_10": "ekasmiṃ vā imasmiṃyeva dhammavinaye ayanoti ekāyano.",
  "anya-e0103n0:47_11": "Sattānaṃ visuddhiyāti rāgādimalehi,",
  "anya-e0103n0:47_12": "abhijjhāvisamalobhādiupakkilesehi ca sattānaṃ visuddhatthāya visujjhanatthāya.",
  "anya-e0103n0:47_13": "Yadidanti nipāto,",
  "anya-e0103n0:47_14": "ye imeti attho.",
  "anya-e0103n0:47_15": "Pubbe saraṇalakkhaṇena maggaṭṭhena ca maggoti vuttasseva kāyādivisayabhedena catubbidhattā “cattāro satipaṭṭhānā”ti vuttaṃ.",
  "anya-e0103n0:47_16": "Sammappadhānādīsūti ettha ādi-",
  "anya-e0103n0:47_17": "saddena appamādābhiratiādīnaṃ saṅgaho veditabbo.",
  "anya-e0103n0:47_18": "Appamādābhiratiādivasenāpi hi katthaci visuddhimaggo desito. Yathāha –",
  "anya-e0103n0:48_0": "“Appamādarato bhikkhu, pamāde bhayadassi vā;",
  "anya-e0103n0:49_0": "Abhabbo parihānāya, nibbānasseva santike”ti. ;",
  "anya-e0103n0:50_0": "4.",
  "anya-e0103n0:50_1": "Tatrāti tassaṃ gāthāyaṃ.",
  "anya-e0103n0:50_2": "Upari vuccamānā gāthāya vitthārasaṃvaṇṇanā niddesapaṭiniddesaṭṭhāniyā,",
  "anya-e0103n0:50_3": "tato saṃkhittatarā atthavaṇṇanā uddesaṭṭhāniyāti āha “ayaṃ saṅkhepavaṇṇanā”ti.",
  "anya-e0103n0:50_4": "Yathāuddiṭṭhassa hi atthassa niddesapaṭiniddesā sukarā,",
  "anya-e0103n0:50_5": "subodhā ca hontīti.",
  "anya-e0103n0:50_6": "Sīle patiṭṭhāyāti ettha sīleti kusalasīle.",
  "anya-e0103n0:50_7": "Yadipi “katame ca, thapati,",
  "anya-e0103n0:50_8": "akusalā sīlā”tiādīsu akusalā dhammāpi sīlanti āgatā.",
  "anya-e0103n0:50_9": "Vuccamānāya pana cittapaññābhāvanāya adhiṭṭhānāyogyatāya kiriyasīlānampi asambhavo,",
  "anya-e0103n0:50_10": "kuto itaresanti kusalasīlamevettha adhippetaṃ.",
  "anya-e0103n0:50_11": "Sīlaṃ paripūrayamānotiādīsu paripūrayamānoti paripālento,",
  "anya-e0103n0:50_12": "parivaḍḍhento vā,",
  "anya-e0103n0:50_13": "sabbabhāgehi saṃvaranto,",
  "anya-e0103n0:50_14": "avītikkamanto cāti attho.",
  "anya-e0103n0:50_15": "Tathābhūto hi taṃ avijahanto tattha patiṭṭhito nāma hoti.",
  "anya-e0103n0:50_16": "“Sīle”ti hi idaṃ ādhāre bhummaṃ.",
  "anya-e0103n0:50_17": "Patiṭṭhāyāti duvidhā patiṭṭhā nissayūpanissayabhedato.",
  "anya-e0103n0:50_18": "Tattha upanissayapatiṭṭhā lokiyā,",
  "anya-e0103n0:50_19": "itarā lokuttarā abhinditvā gahaṇe.",
  "anya-e0103n0:50_20": "Bhinditvā pana gahaṇe yathā lokiyacittuppādesu sahajātānaṃ,",
  "anya-e0103n0:50_21": "purimapacchimānañca vasena nissayūpanissayapatiṭṭhā sambhavati,",
  "anya-e0103n0:50_22": "evaṃ lokuttaresu heṭṭhimamaggaphalasīlavasena upanissayapatiṭṭhāpi sambhavati.",
  "anya-e0103n0:50_23": "“Patiṭṭhāyā”ti ca padassa yadā upanissayapatiṭṭhā adhippetā,",
  "anya-e0103n0:50_24": "tadā “saddhaṃ upanissāyā”tiādīsu viya purimakālakiriyāvasena attho veditabbo.",
  "anya-e0103n0:50_25": "Tenāha “pubbeva kho panassa kāyakammaṃ vacīkammaṃ ājīvo suparisuddho hotī”ti.",
  "anya-e0103n0:50_26": "Yadā pana nissayapatiṭṭhā adhippetā,",
  "anya-e0103n0:50_27": "tadā “cakkhuñca paṭiccā”tiādīsu viya samānakālakiriyāvasena attho veditabbo.",
  "anya-e0103n0:50_28": "Sammāvācādayo hi attanā sampayuttānaṃ sammādiṭṭhiādīnaṃ sahajātavaseneva nissayapaccayā hontīti.",
  "anya-e0103n0:51_0": "Narati netīti naro, puriso.",
  "anya-e0103n0:51_1": "Yathā hi paṭhamapakatibhūto satto,",
  "anya-e0103n0:51_2": "itarāya pakatiyā seṭṭhaṭṭhena puri ucce ṭhāne seti pavattatīti “puriso”ti vuccati,",
  "anya-e0103n0:51_3": "evaṃ nayanaṭṭhena “naro”ti vuccati.",
  "anya-e0103n0:51_4": "Puttabhātubhūtopi hi puggalo mātujeṭṭhabhaginīnaṃ netuṭṭhāne tiṭṭhati,",
  "anya-e0103n0:51_5": "pageva itaro itarāsaṃ.",
  "anya-e0103n0:51_6": "Narena yogato,",
  "anya-e0103n0:51_7": "narassa ayanti vā nārī, itthī.",
  "anya-e0103n0:51_8": "Sāpi cettha kāmaṃ taṇhājaṭāvijaṭanasamatthatā atthi,",
  "anya-e0103n0:51_9": "padhānameva pana sattaṃ dassento “naro”ti āha yathā “satthā devamanussāna”nti.",
  "anya-e0103n0:51_10": "Aṭṭhakathāyaṃ pana avibhāgena puggalapariyāyo ayanti dassetuṃ “naroti satto”ti vuttaṃ.",
  "anya-e0103n0:51_11": "Sapaññoti vipākabhūtāya saha paññāya pavattatīti sapañño.",
  "anya-e0103n0:51_12": "Tāya hi ādito paṭṭhāya santānavasena bahulaṃ pavattamānāya ayaṃ satto savisesaṃ “sapañño”ti vattabbataṃ arahati.",
  "anya-e0103n0:51_13": "Vipākapaññāpi hi santānavisesanena bhāvanāpaññuppattiyā upanissayo hoti ahetukadvihetukānaṃ tadabhāvato.",
  "anya-e0103n0:51_14": "Sampajaññasaṅkhātāya ca taṃtaṃkiccakārikāya paññāya vasena “sapañño”ti vattuṃ vaṭṭati.",
  "anya-e0103n0:51_15": "Aṭṭhakathāyaṃ pana nipaka-",
  "anya-e0103n0:51_16": "saddena pārihārikapaññā gayhatīti vipākapaññāvasenevettha attho vutto.",
  "anya-e0103n0:51_17": "Kammajatihetukapaṭisandhipaññāyāti kammajāya tihetukapaṭisandhiyaṃ paññāyāti evaṃ tihetuka-",
  "anya-e0103n0:51_18": "saddo paṭisandhi-",
  "anya-e0103n0:51_19": "saddena sambandhitabbo, na paññā- saddena.",
  "anya-e0103n0:51_20": "Na hi paññā tihetukā atthi.",
  "anya-e0103n0:51_21": "Paṭisandhito pabhuti pavattamānā paññā “paṭisandhiyaṃ paññā”ti vuttā taṃmūlakattā,",
  "anya-e0103n0:51_22": "na paṭisandhikkhaṇe pavattā eva.",
  "anya-e0103n0:52_0": "Cinteti ārammaṇaṃ upanijjhāyatīti cittaṃ, samādhi.",
  "anya-e0103n0:52_1": "So hi sātisayaṃ upanijjhānakicco.",
  "anya-e0103n0:52_2": "Na hi vitakkādayo vinā samādhinā tamatthaṃ sādhenti,",
  "anya-e0103n0:52_3": "samādhi pana tehi vināpi sādhetīti.",
  "anya-e0103n0:52_4": "Paguṇabalavabhāvāpādanena paccayehi citaṃ,",
  "anya-e0103n0:52_5": "tathā santānaṃ cinotītipi cittaṃ, samādhi.",
  "anya-e0103n0:52_6": "Paṭhamajjhānādivasena cittavicittatāya,",
  "anya-e0103n0:52_7": "iddhividhādicittakaraṇena ca samādhi cittanti vināpi paropadesenassa cittapariyāyo labbhateva.",
  "anya-e0103n0:52_8": "Aṭṭhakathāyaṃ pana citta-",
  "anya-e0103n0:52_9": "saddo viññāṇe niruḷhoti katvā vuttaṃ “cittasīsena hettha samādhi niddiṭṭho”ti.",
  "anya-e0103n0:52_10": "Yathāsabhāvaṃ pakārehi jānātīti paññā.",
  "anya-e0103n0:52_11": "Sā yadipi kusalādibhedato bahuvidhā.",
  "anya-e0103n0:52_12": "“Bhāvaya”nti pana vacanato bhāvetabbā idhādhippetāti taṃ dassetuṃ “vipassana”nti vuttaṃ.",
  "anya-e0103n0:52_13": "“Bhāvaya”nti ca idaṃ paccekaṃ yojetabbaṃ “cittañca bhāvayaṃ,",
  "anya-e0103n0:52_14": "paññañca bhāvaya”nti.",
  "anya-e0103n0:52_15": "Tayidaṃ dvayaṃ kiṃ lokiyaṃ,",
  "anya-e0103n0:52_16": "udāhu lokuttaranti?",
  "anya-e0103n0:52_17": "Lokuttaranti daṭṭhabbaṃ ukkaṭṭhaniddesato.",
  "anya-e0103n0:52_18": "Taṃ hi bhāvayamāno ariyamaggakkhaṇe taṇhājaṭaṃ samucchedavasena vijaṭetīti vuccati,",
  "anya-e0103n0:52_19": "na lokiyaṃ.",
  "anya-e0103n0:52_20": "Nānantariyabhāvena panettha lokiyāpi gahitāva honti lokiyasamathavipassanāya vinā tadabhāvato.",
  "anya-e0103n0:52_21": "Samathayānikassa hi upacārappanāppabhedaṃ samādhiṃ itarassa khaṇikasamādhiṃ,",
  "anya-e0103n0:52_22": "ubhayesampi vimokkhamukhattayaṃ vinā na kadācipi lokuttarādhigamo sambhavati.",
  "anya-e0103n0:52_23": "Tenāha “samādhiñceva vipassanañca bhāvayamāno”ti.",
  "anya-e0103n0:52_24": "Tattha yadā lokiyā samathavipassanā adhippetā,",
  "anya-e0103n0:52_25": "tadā “bhāvaya”nti idaṃ bhāvanākiriyāya hetubhāvakathanaṃ,",
  "anya-e0103n0:52_26": "bhāvanāhetūti attho.",
  "anya-e0103n0:52_27": "Taṃbhāvanāhetukā hi vijaṭanakiriyāti.",
  "anya-e0103n0:52_28": "Yadā pana lokuttarā adhippetā,",
  "anya-e0103n0:52_29": "tadā kevalaṃ vattamānabhāvaniddeso.",
  "anya-e0103n0:52_30": "Tadubhayabhāvanāsamakālameva hi taṇhājaṭāvijaṭanaṃ.",
  "anya-e0103n0:53_0": "“Ātāpī nipako”ti idaṃ yathāvuttabhāvanāya upakārakadhammakittanaṃ.",
  "anya-e0103n0:53_1": "Kammaṭṭhānaṃ anuyuñjantassa hi vīriyaṃ sati sampajaññanti ime tayo dhammā bahūpakārā.",
  "anya-e0103n0:53_2": "Vīriyūpatthaddhañhi kammaṭṭhānaṃ satisampajaññānupālitaṃ na paripatati,",
  "anya-e0103n0:53_3": "upari ca visesaṃ āvahati.",
  "anya-e0103n0:53_4": "Patiṭṭhāsiddhiyā cettha saddhāsiddhi,",
  "anya-e0103n0:53_5": "saddhūpanissayattā sīlassa,",
  "anya-e0103n0:53_6": "vīriyādisiddhiyā ca.",
  "anya-e0103n0:53_7": "Na hi saddheyyavatthuṃ asaddahantassa yathāvuttavīriyādayo sambhavanti,",
  "anya-e0103n0:53_8": "tathā samādhipi.",
  "anya-e0103n0:53_9": "Yathā hi hetubhāvato vīriyādīhi saddhāsiddhi,",
  "anya-e0103n0:53_10": "evaṃ phalabhāvato tehi samādhisiddhi.",
  "anya-e0103n0:53_11": "Vīriyādīsu hi sampajjamānesu samādhi sampannova hoti asamāhitassa tadabhāvato.",
  "anya-e0103n0:53_12": "Kathaṃ panettha satisiddhi?",
  "anya-e0103n0:53_13": "Nipakaggahaṇato.",
  "anya-e0103n0:53_14": "Tikkhavisadabhāvappattā hi sati “nepakka”nti vuccati.",
  "anya-e0103n0:53_15": "Yathāha “paramena satinepakkena samannāgato”ti.",
  "anya-e0103n0:53_16": "Aṭṭhakathāyaṃ pana “nepakkaṃ paññā”ti ayamattho dassito.",
  "anya-e0103n0:53_17": "Taggahaṇeneva satipi gahitāva hoti.",
  "anya-e0103n0:53_18": "Na hi sativirahitā paññā atthīti.",
  "anya-e0103n0:53_19": "Apare pana “sapañño”ti imināva pārihārikapaññāpi gayhatīti “nipako”ti padassa “sato”ti atthaṃ vadanti.",
  "anya-e0103n0:53_20": "Yadipi kilesānaṃ pahānaṃ ātāpanaṃ,",
  "anya-e0103n0:53_21": "taṃ sammādiṭṭhiādīnampi attheva.",
  "anya-e0103n0:53_22": "Ātappasaddo viya pana ātāpasaddo vīriyeyeva niruḷhoti āha “ātāpīti vīriyavā”ti.",
  "anya-e0103n0:53_23": "Atha vā paṭipakkhappahāne sampayuttadhammānaṃ abbhussahanavasena pavattamānassa vīriyassa sātisayaṃ tadātāpananti vīriyameva tathā vuccati,",
  "anya-e0103n0:53_24": "na aññe dhammā.",
  "anya-e0103n0:53_25": "Ātāpīti cāyamīkāro pasaṃsāya,",
  "anya-e0103n0:53_26": "atisayassa vā dīpako.",
  "anya-e0103n0:53_27": "Vīriyavāti vā-",
  "anya-e0103n0:53_28": "saddopi tadattho eva daṭṭhabbo.",
  "anya-e0103n0:53_29": "Tena sammappadhānasamaṅgitā vuttā hoti.",
  "anya-e0103n0:53_30": "Tenāha “kilesānaṃ ātāpanaparitāpanaṭṭhenā”ti.",
  "anya-e0103n0:53_31": "Ātāpanaggahaṇena cettha ārambha dhātumāha ādito vīriyārambhoti katvā,",
  "anya-e0103n0:53_32": "paritāpanaggahaṇena nikkamaparakkamadhātuyo sabbaso paṭipakkhato nikkhantataṃ,",
  "anya-e0103n0:53_33": "uparūpari visesappattiñca upādāya.",
  "anya-e0103n0:53_34": "Nipayati visoseti paṭipakkhaṃ,",
  "anya-e0103n0:53_35": "tato vā attānaṃ nipāti rakkhatīti nipako,",
  "anya-e0103n0:53_36": "sampajāno.",
  "anya-e0103n0:53_37": "Kammaṭṭhānassa pariharaṇe niyuttāti pārihārikā.",
  "anya-e0103n0:54_0": "Abhikkamādīni sabbakiccāni sātthakasampajaññādivasena paricchijja netīti sabbakiccapariṇāyikā.",
  "anya-e0103n0:54_1": "Kammaṭṭhānassa vā uggaho paripucchā bhāvanārambho manasikāravidhi,",
  "anya-e0103n0:54_2": "tattha ca sakkaccakāritā sātaccakāritā sappāyakāritā nimittakusalatā pahitattatā antarāasaṅkoco indriyasamattapaṭipādanā",
  "anya-e0103n0:54_3": "vīriyasamatāpādanaṃ vīriyasamatāyojananti evamādīnaṃ sabbesaṃ kiccānaṃ pariṇāyikā sabbakiccapariṇāyikā.",
  "anya-e0103n0:54_4": "Bhayaṃ ikkhatīti bhikkhūti sādhāraṇato bhikkhulakkhaṇakathanena paṭipattiyāva bhikkhubhāvo,",
  "anya-e0103n0:54_5": "na bhikkhakabhinnapaṭadharādibhāvenāti dasseti.",
  "anya-e0103n0:54_6": "Evaṃ hi katakiccānaṃ sāmaṇerādīnaṃ,",
  "anya-e0103n0:54_7": "paṭipannānañca apabbajitānampi saṅgaho kato hoti.",
  "anya-e0103n0:54_8": "Idha pana paṭipajjanakavasena attho veditabbo.",
  "anya-e0103n0:54_9": "Bhindati pāpake akusale dhammeti vā bhikkhu.",
  "anya-e0103n0:54_10": "So imaṃ vijaṭayeti yo naro sappañño sīle patiṭṭhāya ātāpī nipako cittaṃ paññañca bhāvayanti vutto,",
  "anya-e0103n0:54_11": "so bhikkhu imaṃ taṇhājaṭaṃ vijaṭayeti sambandho.",
  "anya-e0103n0:54_12": "Idāni tampi vijaṭanaṃ veḷugumbavijaṭanena upametvā dassetuṃ gāthāya yathāvutte sīlādidhamme “iminā ca sīlenā”tiādinā paccāmasati.",
  "anya-e0103n0:54_13": "Tattha yasmā yogāvacarasantānagatā nānākkhaṇikā missakā sīlādidhammā gāthāya gahitā,",
  "anya-e0103n0:54_14": "tasmā te ekaccaṃ gaṇhanto “chahi dhammehi samannāgato”ti āha.",
  "anya-e0103n0:54_15": "Na hi te cha dhammā ekasmiṃ santāne ekasmiṃ khaṇe labbhanti.",
  "anya-e0103n0:54_16": "Yasmā ca puggalādhiṭṭhānena gāthā bhāsitā,",
  "anya-e0103n0:54_17": "tasmā puggalādhiṭṭhānameva upamaṃ dassento “seyyathāpi nāma puriso”tiādimāha.",
  "anya-e0103n0:54_18": "Tattha sunisitanti suṭṭhu nisitaṃ,",
  "anya-e0103n0:54_19": "ativiya tikhiṇanti attho.",
  "anya-e0103n0:54_20": "Satthassa nisānasilāyaṃ nisitatarabhāvakaraṇaṃ,",
  "anya-e0103n0:54_21": "bāhubalena cassa ukkhipananti ubhayampetaṃ atthāpannaṃ katvā upamā vuttāti tadubhayaṃ upameyye dassento “samādhisilāyaṃ sunisitaṃ…pe…",
  "anya-e0103n0:54_22": "paññāhatthena ukkhipitvā”ti āha.",
  "anya-e0103n0:54_23": "Samādhiguṇena hi paññāya tikkhabhāvo.",
  "anya-e0103n0:54_24": "Tenāha bhagavā “samāhito yathābhūtaṃ pajānātī”ti.",
  "anya-e0103n0:54_25": "Vīriyañcassā upatthambhakaṃ paggaṇhanato.",
  "anya-e0103n0:54_26": "Vijaṭeyyāti vijaṭetuṃ sakkuṇeyya.",
  "anya-e0103n0:54_27": "Vuṭṭhānagāminivipassanāya hi vattamānāya yogāvacaro taṇhājaṭaṃ vijaṭetuṃ samattho nāma.",
  "anya-e0103n0:54_28": "Vijaṭanaṃ cettha samucchedavasena pahānanti āha “sañchindeyya sampadāleyyā”ti.",
  "anya-e0103n0:54_29": "Dakkhiṇaṃ arahatīti dakkhiṇeyyo,",
  "anya-e0103n0:54_30": "aggo ca so dakkhiṇeyyo cāti aggadakkhiṇeyyo,",
  "anya-e0103n0:54_31": "aggā vā dakkhiṇā aggadakkhiṇā,",
  "anya-e0103n0:54_32": "taṃ arahatīti aggadakkhiṇeyyo.",
  "anya-e0103n0:55_0": "5.",
  "anya-e0103n0:55_1": "Tatrāti tassaṃ gāthāyaṃ.",
  "anya-e0103n0:55_2": "Ayanti “naro”ti ca “bhikkhū”ti ca vutto yogāvacaro.",
  "anya-e0103n0:55_3": "Puna tatrāti tassaṃ paññāyaṃ.",
  "anya-e0103n0:55_4": "Assāti bhikkhuno.",
  "anya-e0103n0:55_5": "Kattari cetaṃ sāmivacanaṃ,",
  "anya-e0103n0:55_6": "anenāti attho.",
  "anya-e0103n0:55_7": "Karaṇīyaṃ natthi visesādhānassa tihetukapaṭisandhipaññāya abhāvato.",
  "anya-e0103n0:55_8": "Tenāha “purimakammānubhāveneva hissa sā siddhā”ti.",
  "anya-e0103n0:55_9": "Tenāti yoginā.",
  "anya-e0103n0:55_10": "Bhāvanāyaṃ satatapavattitavīriyatāya sātaccakārinā.",
  "anya-e0103n0:55_11": "Paññāvasenāti yathāvuttanepakkasaṅkhātapaññāvasena.",
  "anya-e0103n0:55_12": "Yaṃ kiñci kattabbaṃ,",
  "anya-e0103n0:55_13": "tassa sabbassa sampajānavaseneva karaṇasīlo,",
  "anya-e0103n0:55_14": "tattha vā sampajānakāro etassa atthi,",
  "anya-e0103n0:55_15": "sampajānassa vā asammohassa kārako uppādakoti sampajānakārī,",
  "anya-e0103n0:55_16": "tena sampajānakārinā.",
  "anya-e0103n0:55_17": "Atrāti assaṃ gāthāyaṃ.",
  "anya-e0103n0:55_18": "Sīlādisampādane vīriyassa tesaṃ aṅgabhāvato taṃ visuṃ aggahetvā “sīlasamādhipaññāmukhenā”ti vuttaṃ.",
  "anya-e0103n0:56_0": "“Visuddhimaggaṃ dassetī”ti avibhāgato desanāya piṇḍatthaṃ vatvā puna taṃ vibhāgato dassetuṃ “ettāvatā”tiādi vuttaṃ.",
  "anya-e0103n0:56_1": "Tattha ettāvatāti ettakāya desanāya.",
  "anya-e0103n0:56_2": "Sikkhāti sikkhitabbaṭṭhena sikkhā.",
  "anya-e0103n0:56_3": "Sikkhanaṃ cettha āsevanaṃ daṭṭhabbaṃ.",
  "anya-e0103n0:56_4": "Sīlādidhammehi saṃvaraṇādivasena āsevanto te sikkhatīti vuccati.",
  "anya-e0103n0:56_5": "Sāsananti paṭipattisāsanaṃ.",
  "anya-e0103n0:56_6": "Upanissayo balavakāraṇaṃ.",
  "anya-e0103n0:56_7": "Vajjanaṃ anupagamanaṃ.",
  "anya-e0103n0:56_8": "Sevanā bhāvanā.",
  "anya-e0103n0:56_9": "Paṭipakkhoti pahāyakapaṭipakkho.",
  "anya-e0103n0:56_10": "Yadipi gāthāyaṃ “sīle”ti sāmaññato vuttaṃ,",
  "anya-e0103n0:56_11": "na “adhisīle”ti.",
  "anya-e0103n0:56_12": "Taṃ pana taṇhājaṭāvijaṭanassa patiṭṭhābhūtaṃ adhippetanti āha “sīlena adhisīlasikkhā pakāsitā”ti.",
  "anya-e0103n0:56_13": "Bhavagāmi hi sīlaṃ sīlameva,",
  "anya-e0103n0:56_14": "vibhavagāmi sīlaṃ adhisīlasikkhā.",
  "anya-e0103n0:56_15": "Sāmaññajotanā hi visese avatiṭṭhatīti.",
  "anya-e0103n0:56_16": "Esa nayo sesasikkhāsupi.",
  "anya-e0103n0:57_0": "Sīlenāti adhisīlasikkhābhūtena sīlena.",
  "anya-e0103n0:57_1": "Taṃ hi anaññasādhāraṇatāya sāsanassa ādikalyāṇataṃ pakāseti,",
  "anya-e0103n0:57_2": "na yamaniyamādimattaṃ.",
  "anya-e0103n0:57_3": "Tena vuttaṃ “sīlañca suvisuddhaṃ,",
  "anya-e0103n0:57_4": "sabbapāpassa akaraṇa”nti ca.",
  "anya-e0103n0:57_5": "Kusalānanti maggakusalānaṃ.",
  "anya-e0103n0:57_6": "Kusalānanti vā anavajjānaṃ.",
  "anya-e0103n0:57_7": "Tena ariyaphaladhammānampi saṅgaho siddho hoti.",
  "anya-e0103n0:57_8": "Sabbapāpassa akaraṇanti sabbassāpi sāvajjassa akiriyā anajjhāpajjanaṃ.",
  "anya-e0103n0:57_9": "Etena cārittavārittabhedassa sabbassa sīlassa gahaṇaṃ kataṃ hoti.",
  "anya-e0103n0:57_10": "Kattabbākaraṇampi hi sāvajjamevāti.",
  "anya-e0103n0:57_11": "Ādivacanatoti gāthāyaṃ vuttasamādhipaññānaṃ ādimhi vacanato.",
  "anya-e0103n0:57_12": "Ādibhāvo cassa tammūlakattā uttarimanussadhammānaṃ.",
  "anya-e0103n0:57_13": "Ādīnaṃ vā vacanaṃ ādivacanaṃ.",
  "anya-e0103n0:57_14": "Ādisaddena cettha “sīlaṃ samādhi paññā ca,",
  "anya-e0103n0:57_15": "vimutti ca anuttarā”ti evamādīnaṃ saṅgaho daṭṭhabbo.",
  "anya-e0103n0:57_16": "Sīlassa visuddhattā vippaṭisārādihetūnaṃ dūrīkaraṇato avippaṭisārādiguṇāvahaṃ.",
  "anya-e0103n0:57_17": "“Avippaṭisārādiguṇāvahattā”ti etena na kevalaṃ sīlassa kalyāṇatāva vibhāvitā,",
  "anya-e0103n0:57_18": "atha kho ādibhāvopīti daṭṭhabbaṃ.",
  "anya-e0103n0:57_19": "Tathā hissa sutte avippaṭisārādīnaṃ vimuttiñāṇapariyosānānaṃ paramparapaccayatā vuttā.",
  "anya-e0103n0:57_20": "Samādhināti adhicittasikkhābhūtena samādhinā.",
  "anya-e0103n0:57_21": "Sakalaṃ sāsanaṃ saṅgahetvā pavattāya gāthāya ādipadena ādimhi paṭipajjitabbassa sīlassa,",
  "anya-e0103n0:57_22": "tatiyapadena pariyosāne paṭipajjitabbāya paññāya gahitattā majjhe paṭipajjitabbo samādhi pārisesato dutiyapadena",
  "anya-e0103n0:57_23": "gayhatīti “kusalassa upasampadātiādivacanato hi samādhi sāsanassa majjhe”ti vuttaṃ,",
  "anya-e0103n0:57_24": "na kusalasaddassa samādhipariyāyattā.",
  "anya-e0103n0:57_25": "Pubbūpanissayavato hi samāhitatādiaṭṭhaṅgasamannāgamena abhinīhārakkhamatā samādhissa iddhividhādiguṇāvahattaṃ,",
  "anya-e0103n0:57_26": "aggamaggapaññāya adhigatāya yadatthaṃ pabbajati,",
  "anya-e0103n0:57_27": "taṃ pariyositanti paññā sāsanassa pariyosānaṃ.",
  "anya-e0103n0:57_28": "Tenāha bhagavā “sikkhānisaṃsamidaṃ,",
  "anya-e0103n0:57_29": "bhikkhave,",
  "anya-e0103n0:57_30": "brahmacariyaṃ vussati saddhādhipateyyaṃ paññuttaraṃ vimuttisāra”nti.",
  "anya-e0103n0:57_31": "Sakaṃ cittaṃ sacittaṃ,",
  "anya-e0103n0:57_32": "sacittassa sabbaso kilesānaṃ samucchindanena visodhanaṃ sacittapariyodāpanaṃ.",
  "anya-e0103n0:57_33": "Evaṃ pana paññākicce matthakappatte uttari karaṇīyābhāvato sāsanassa paññuttaratā veditabbā.",
  "anya-e0103n0:57_34": "Tādibhāvāvahanatoti yādiso iṭṭhesu,",
  "anya-e0103n0:57_35": "lābhādīsu ca anunayābhāvato,",
  "anya-e0103n0:57_36": "tādiso aniṭṭhesu,",
  "anya-e0103n0:57_37": "alābhādīsu ca paṭighābhāvato.",
  "anya-e0103n0:57_38": "Tato eva vā yādiso anāpāthagatesu iṭṭhāniṭṭhesu,",
  "anya-e0103n0:57_39": "tādiso āpāthagatesupīti tādī.",
  "anya-e0103n0:57_40": "Tassa bhāvo tādibhāvo,",
  "anya-e0103n0:57_41": "tassa āvahanato.",
  "anya-e0103n0:57_42": "Vātenāti vātahetu.",
  "anya-e0103n0:57_43": "Na samīratīti na calati.",
  "anya-e0103n0:57_44": "Na samiñjantīti na phandanti,",
  "anya-e0103n0:57_45": "kuto calananti adhippāyo.",
  "anya-e0103n0:58_0": "Tathāti yathā sīlādayo adhisīlasikkhādīnaṃ pakāsakā,",
  "anya-e0103n0:58_1": "tathā tevijjatādīnaṃ upanissayassāti tesaṃ pakāsanākārūpasaṃhārattho tathā- saddo.",
  "anya-e0103n0:58_2": "Yasmā sīlaṃ visujjhamānaṃ satisampajaññabalena,",
  "anya-e0103n0:58_3": "kammassakatañāṇabalena ca saṃkilesamalato visujjhati pāripūriñca gacchati,",
  "anya-e0103n0:58_4": "tasmā sīlasampadā sijjhamānā upanissayasampattibhāvena satibalaṃ,",
  "anya-e0103n0:58_5": "ñāṇabalañca paccupaṭṭhapetīti tassā vijjattayūpanissayatā veditabbā sabhāgahetusampādanato.",
  "anya-e0103n0:58_6": "Satinepakkena hi pubbenivāsavijjāsiddhi,",
  "anya-e0103n0:58_7": "sampajaññena sabbakiccesu sudiṭṭhakāritāparicayena cutūpapātañāṇānubandhāya dutiyavijjāsiddhi,",
  "anya-e0103n0:58_8": "vītikkamābhāvena saṃkilesappahānasabbhāvato vivaṭṭūpanissayatāvasena ajjhāsayasuddhiyā tatiyavijjāsiddhi.",
  "anya-e0103n0:58_9": "Puretaraṃ siddhānaṃ samādhipaññānaṃ pāripūriṃ vinā sīlassa āsavakkhayañāṇūpanissayatā sukkhavipassakakhīṇāsavehi dīpetabbā.",
  "anya-e0103n0:58_10": "Samādhipaññā viya abhiññāpaṭisambhidānaṃ sīlaṃ na sabhāgahetūti katvā vuttaṃ “na tato para”nti.",
  "anya-e0103n0:58_11": "“Samāhito yathābhūtaṃ pajānātī”ti vacanato samādhisampadā chaḷabhiññatāya upanissayo.",
  "anya-e0103n0:58_12": "Paññā viya paṭisambhidānaṃ samādhi na sabhāgahetūti vuttaṃ “na tato para”nti.",
  "anya-e0103n0:58_13": "“Yogā ve jāyate bhūrī”ti vacanato pubbayogena,",
  "anya-e0103n0:58_14": "garuvāsadesabhāsākaosallauggahaparipucchādīhi ca paribhāvitā paññāsampatti paṭisambhidāpabhedassa upanissayo",
  "anya-e0103n0:58_15": "paccekabodhisammāsambodhiyopi paññāsampattisannissayāti paññāya anadhigantabbassa visesassa abhāvato,",
  "anya-e0103n0:58_16": "tassā ca paṭisambhidāpabhedassa ekantikakāraṇato heṭṭhā viya “na tato para”nti avatvā “na aññena kāraṇenā”ti vuttaṃ.",
  "anya-e0103n0:59_0": "Ettha ca “sīlasampattiñhi nissāyā”ti vuttattā yassa samādhivijambhanabhūtā anavasesā cha abhiññā na ijjhanti,",
  "anya-e0103n0:59_1": "tassa ukkaṭṭhaparicchedavasena na samādhisampadā atthīti.",
  "anya-e0103n0:59_2": "Satipi vijjānaṃ abhiññekadesabhāve sīlasampattisamudāgatā eva tisso vijjā gahitā.",
  "anya-e0103n0:59_3": "Yathā hi paññāsampattisamudāgatā catasso paṭisambhidā upanissayasampannassa maggeneva ijjhanti,",
  "anya-e0103n0:59_4": "maggakkhaṇe eva tāsaṃ paṭilabhitabbato,",
  "anya-e0103n0:59_5": "evaṃ sīlasampattisamudāgatā tisso vijjā samādhisampattisamudāgatā ca cha abhiññā upanissayasampannassa",
  "anya-e0103n0:59_6": "maggeneva ijjhantīti maggādhigameneva tāsaṃ adhigamo veditabbo.",
  "anya-e0103n0:59_7": "Paccekabuddhānaṃ,",
  "anya-e0103n0:59_8": "sammāsambuddhānañca paccekabodhisammāsambodhisamadhigamasadisā hi imesaṃ ariyānaṃ ime visesādhigamāti.",
  "anya-e0103n0:59_9": "Vinayasuttābhidhammesu sammāpaṭipattiyā tevijjatādīnaṃ upanissayatāpi yathāvuttavidhinā veditabbā.",
  "anya-e0103n0:60_0": "Sampannasīlassa kāmasevanābhāvato sīlena paṭhamantavivajjanaṃ vuttaṃ.",
  "anya-e0103n0:60_1": "Yebhuyyena hi sattā kāmahetu pāṇātipātādivasenāpi asuddhapayogā honti.",
  "anya-e0103n0:60_2": "Jhānasukhalābhino kāyakilamathassa sambhavo eva natthīti samādhinā dutiyantavivajjanaṃ vuttaṃ jhānasamuṭṭhānapaṇītarūpaphuṭakāyattā.",
  "anya-e0103n0:60_3": "Paññāyāti maggapaññāya.",
  "anya-e0103n0:60_4": "Ukkaṭṭhaniddesena hi ekaṃsato ariyamaggova majjhimā paṭipatti nāma.",
  "anya-e0103n0:60_5": "Evaṃ santepi lokiyapaññāvasenapi antadvayavivajjanaṃ vibhāvetabbaṃ.",
  "anya-e0103n0:61_0": "Sīlaṃ taṃsamaṅgino kāmasugatīsuyeva nibbattāpanato catūhi apāyehi vimuttiyā kāraṇanti āha “sīlena apāyasamatikkamanupāyo pakāsito hotī”ti.",
  "anya-e0103n0:61_1": "Na hi pāṇātipātādipaṭivirati duggatiparikilesaṃ āvahati.",
  "anya-e0103n0:61_2": "Samādhi taṃsamaṅgino mahaggatabhūmiyaṃyeva nibbattāpanena sakalakāmabhavato vimocetīti vuttaṃ “samādhinā kāmadhātusamatikkamanupāyo pakāsito hotī”ti.",
  "anya-e0103n0:61_3": "Na hi kāmāvacarakammassa anubalappadāyīnaṃ kāmacchandādīnaṃ vikkhambhakaṃ jhānaṃ kāmadhātuparikilesāvahaṃ hoti.",
  "anya-e0103n0:61_4": "Na cettha upacārajjhānaṃ nidassetabbaṃ,",
  "anya-e0103n0:61_5": "appanāsamādhissa adhippetattā.",
  "anya-e0103n0:61_6": "Nāpi “sīleneva atikkamitabbassa apāyabhavassa samādhinā atikkamitabbatā”ti vacanokāso.",
  "anya-e0103n0:61_7": "Sugatibhavampi atikkamantassa duggatisamatikkamane kā kathāti.",
  "anya-e0103n0:61_8": "Sabbabhavasamatikkamanupāyoti kāmabhavādīnaṃ navannampi bhavānaṃ samatikkamanupāyo sīlasamādhīhi atikkantāpi bhavā anatikkantā eva,",
  "anya-e0103n0:61_9": "kāraṇassa apahīnattā.",
  "anya-e0103n0:61_10": "Paññāya panassa suppahīnattā te samatikkantā eva.",
  "anya-e0103n0:62_0": "Tadaṅgappahānavasenāti dīpālokeneva tamassa puññakiriyavatthugatena tena tena kusalaṅgena tassa tassa akusalaṅgassa pahānavasena.",
  "anya-e0103n0:62_1": "Samādhinā vikkhambhanappahānavasenāti upacārappanābhedena samādhinā pavattinivāraṇena ghaṭappahāreneva",
  "anya-e0103n0:62_2": "jalatale sevālassa tesaṃ tesaṃ nīvaraṇādidhammānaṃ pahānavasena.",
  "anya-e0103n0:62_3": "Paññāyāti ariyamaggapaññāya.",
  "anya-e0103n0:62_4": "Samucchedappahānavasenāti catunnaṃ ariyamaggānaṃ bhāvitattā taṃtaṃmaggavato attano santāne “diṭṭhigatānaṃ",
  "anya-e0103n0:62_5": "pahānāyā”tiādinā vuttassa samudayapakkhiyassa kilesagaṇassa accantaṃ appavattisaṅkhātasamucchindanappahānavasena.",
  "anya-e0103n0:63_0": "Kilesānaṃ vītikkamapaṭipakkhoti saṃkilesadhammānaṃ,",
  "anya-e0103n0:63_1": "kammakilesānaṃ vā yo kāyavacīdvāresu vītikkamo ajjhācāro,",
  "anya-e0103n0:63_2": "tassa paṭipakkho sīlena pakāsito hoti,",
  "anya-e0103n0:63_3": "avītikkamasabhāvattā sīlassa.",
  "anya-e0103n0:63_4": "Okāsādānavasena kilesānaṃ citte kusalappavattiṃ pariyādiyitvā uṭṭhānaṃ pariyuṭṭhānaṃ.",
  "anya-e0103n0:63_5": "Taṃ samādhi vikkhambhetīti āha “samādhinā pariyuṭṭhānapaṭipakkho pakāsito hotī”ti,",
  "anya-e0103n0:63_6": "samādhissa pariyuṭṭhānappahāyakattā.",
  "anya-e0103n0:63_7": "Appahīnabhāvena santāne anu anu sayanato kāraṇalābhe uppattirahā anusayā,",
  "anya-e0103n0:63_8": "te pana anurūpaṃ kāraṇaṃ laddhā uppajjanārahā thāmagatā kāmarāgādayo satta kilesā veditabbā.",
  "anya-e0103n0:63_9": "Te ariyamaggapaññāya sabbaso pahīyantīti āha “paññāya anusayapaṭipakkho pakāsito hotī”ti.",
  "anya-e0103n0:64_0": "Kāyaduccaritādi duṭṭhu caritaṃ,",
  "anya-e0103n0:64_1": "kilesehi vā dūsitaṃ caritanti duccaritaṃ,",
  "anya-e0103n0:64_2": "tameva yattha uppannaṃ,",
  "anya-e0103n0:64_3": "taṃ santānaṃ saṃkileseti vibādhati,",
  "anya-e0103n0:64_4": "upatāpeti cāti saṃkileso,",
  "anya-e0103n0:64_5": "tassa visodhanaṃ sīlena tadaṅgavasena pahānaṃ vītikkamapaṭipakkhattā sīlassa.",
  "anya-e0103n0:64_6": "Taṇhāsaṃkilesassa visodhanaṃ vikkhambhanavasena pahānaṃ pariyuṭṭhānapaṭipakkhattā samādhissa,",
  "anya-e0103n0:64_7": "taṇhāya cassa ujuvipaccanikabhāvato.",
  "anya-e0103n0:64_8": "Diṭṭhisaṃkilesassa visodhanaṃ samucchedavasena pahānaṃ anusayapaṭipakkhattā paññāya,",
  "anya-e0103n0:64_9": "diṭṭhigatānañca ayāthāvagāhīnaṃ yāthāvagāhiniyā paññāya ujuvipaccanikabhāvato.",
  "anya-e0103n0:65_0": "Kāraṇanti upanissayapaccayo.",
  "anya-e0103n0:65_1": "Sīlesu paripūrakārīti maggabrahmacariyassa ādibhūtattā ādibrahmacariyakānaṃ pārājikasaṅghādisesasaṅkhātānaṃ",
  "anya-e0103n0:65_2": "mahāsīlasikkhāpadānaṃ avītikkamanato khuddānukhuddakānaṃ āpajjane sahasāva tehi vuṭṭhānena sīlesu yaṃ",
  "anya-e0103n0:65_3": "kattabbaṃ,",
  "anya-e0103n0:65_4": "taṃ paripūraṃ samatthaṃ karotīti sīlesu paripūrakārī.",
  "anya-e0103n0:65_5": "Tathā sakadāgāmīti “sīlesu paripūrakārī”ti etaṃ upasaṃharati tathā- saddena.",
  "anya-e0103n0:65_6": "Ete hi dve ariyā samādhipāripanthikānaṃ kāmarāgabyāpādānaṃ paññāpāripanthikassa saccapaṭicchādakamohassa sabbaso asamūhatattā samādhiṃ,",
  "anya-e0103n0:65_7": "paññañca bhāventāpi samādhipaññāsu yaṃ kattabbaṃ,",
  "anya-e0103n0:65_8": "taṃ mattaso pamāṇena padesamattameva karontīti samādhismiṃ,",
  "anya-e0103n0:65_9": "paññāya ca mattaso kārino “sīlesu paripūrakārino”icceva vuccanti.",
  "anya-e0103n0:65_10": "Anāgāmī pana kāmarāgabyāpādānaṃ samucchinnattā samādhismiṃ paripūrakārī.",
  "anya-e0103n0:65_11": "Arahā sabbaso sammohassa susamūhatattā paññāya paripūrakārī.",
  "anya-e0103n0:66_0": "Vuttaṃ hetaṃ bhagavatā –",
  "anya-e0103n0:67_0": "“Idha,",
  "anya-e0103n0:67_1": "bhikkhave,",
  "anya-e0103n0:67_2": "bhikkhu sīlesu paripūrakārī hoti,",
  "anya-e0103n0:67_3": "samādhismiṃ mattaso kārī,",
  "anya-e0103n0:67_4": "paññāya mattaso kārī.",
  "anya-e0103n0:67_5": "So yāni tāni khuddānukhuddakāni sikkhāpadāni,",
  "anya-e0103n0:67_6": "tāni āpajjatipi vuṭṭhātipi.",
  "anya-e0103n0:67_7": "Taṃ kissa hetu?",
  "anya-e0103n0:67_8": "Na hi mettha,",
  "anya-e0103n0:67_9": "bhikkhave,",
  "anya-e0103n0:67_10": "abhabbatā vuttā.",
  "anya-e0103n0:67_11": "Yāni ca kho tāni sikkhāpadāni ādibrahmacariyakāni brahmacariyasāruppāni,",
  "anya-e0103n0:67_12": "tattha dhuvasīlo ca hoti ṭhitasīlo ca,",
  "anya-e0103n0:67_13": "samādāya sikkhati sikkhāpadesu.",
  "anya-e0103n0:67_14": "So tiṇṇaṃ saṃyojanānaṃ parikkhayā sotāpanno hoti avinipātadhammo niyato sambodhiparāyaṇo.",
  "anya-e0103n0:67_15": "Idha pana,",
  "anya-e0103n0:67_16": "bhikkhave,",
  "anya-e0103n0:67_17": "bhikkhu sīlesu…pe…",
  "anya-e0103n0:67_18": "so tiṇṇaṃ saṃyojanānaṃ parikkhayā rāgadosamohānaṃ tanuttā sakadāgāmī hoti.",
  "anya-e0103n0:67_19": "Sakideva imaṃ lokaṃ āgantvā dukkhassantaṃ karoti.",
  "anya-e0103n0:67_20": "Idha pana,",
  "anya-e0103n0:67_21": "bhikkhave,",
  "anya-e0103n0:67_22": "bhikkhu sīlesu paripūrakārī hoti,",
  "anya-e0103n0:67_23": "samādhismiṃ paripūrakārī,",
  "anya-e0103n0:67_24": "paññāya mattaso kārī.",
  "anya-e0103n0:67_25": "So yāni tāni…pe…",
  "anya-e0103n0:67_26": "sikkhati sikkhāpadesu.",
  "anya-e0103n0:67_27": "So pañcannaṃ orambhāgiyānaṃ…pe…",
  "anya-e0103n0:67_28": "anāvattidhammo tasmā lokā.",
  "anya-e0103n0:67_29": "Idha pana,",
  "anya-e0103n0:67_30": "bhikkhave,",
  "anya-e0103n0:67_31": "bhikkhu sīlesu paripūrakārī hoti,",
  "anya-e0103n0:67_32": "samādhismiṃ paripūrakārī,",
  "anya-e0103n0:67_33": "paññāya paripūrakārī.",
  "anya-e0103n0:67_34": "So yāni tāni khuddānukhuddakāni…pe…",
  "anya-e0103n0:67_35": "sikkhati sikkhāpadesu.",
  "anya-e0103n0:67_36": "So āsavānaṃ khayā…pe…",
  "anya-e0103n0:67_37": "upasampajja viharatī”ti.",
  "anya-e0103n0:68_0": "“Katha”nti pucchitvā sikkhādike vibhajitvā vuttamevatthaṃ nigametuṃ “eva”ntiādi vuttaṃ.",
  "anya-e0103n0:68_1": "Tattha aññe cāti tayo vivekā,",
  "anya-e0103n0:68_2": "tīṇi kusalamūlāni,",
  "anya-e0103n0:68_3": "tīṇi vimokkhamukhāni,",
  "anya-e0103n0:68_4": "tīṇi indriyānīti evamādayo,",
  "anya-e0103n0:68_5": "sikkhattikādīhi aññe ca guṇattikā.",
  "anya-e0103n0:68_6": "Evarūpāti yādisakā sikkhattikādayo idha sīlādīhi pakāsitā honti, edisā.",
  "anya-e0103n0:69_0": "Ettha hi vivaṭṭasannissitassa sīlassa idhādhippetattā sīlena kāyaviveko pakāsito hoti,",
  "anya-e0103n0:69_1": "samādhinā cittaviveko,",
  "anya-e0103n0:69_2": "paññāya upadhiviveko.",
  "anya-e0103n0:69_3": "Tathā sīlena adoso kusalamūlaṃ pakāsitaṃ hoti,",
  "anya-e0103n0:69_4": "titikkhappadhānatāya,",
  "anya-e0103n0:69_5": "aparūpaghātasabhāvatāya ca sīlassa.",
  "anya-e0103n0:69_6": "Samādhinā alobho kusalamūlaṃ,",
  "anya-e0103n0:69_7": "lobhapaṭipakkhato,",
  "anya-e0103n0:69_8": "alobhapadhānatāya ca samādhissa.",
  "anya-e0103n0:69_9": "Paññāya pana amohoyeva.",
  "anya-e0103n0:69_10": "Sīlena ca animittavimokkhamukhaṃ pakāsitaṃ hoti.",
  "anya-e0103n0:69_11": "Adosappadhānaṃ hi sīlasampadaṃ nissāya dose ādīnavadassino aniccānupassanā sukheneva ijjhati,",
  "anya-e0103n0:69_12": "aniccānupassanā ca animittavimokkhamukhaṃ.",
  "anya-e0103n0:69_13": "Samādhinā appaṇihitavimokkhamukhaṃ.",
  "anya-e0103n0:69_14": "Paññāya suññatavimokkhamukhaṃ.",
  "anya-e0103n0:69_15": "Alobhappadhānaṃ hi kāmanissaraṇaṃ samādhisampadaṃ nissāya kāmesu ādīnavadassino dukkhānupassanā sukheneva ijjhati,",
  "anya-e0103n0:69_16": "dukkhānupassanā ca appaṇihitavimokkhamukhaṃ.",
  "anya-e0103n0:69_17": "Paññāsampadaṃ nissāya anattānupassanā sukheneva ijjhati,",
  "anya-e0103n0:69_18": "anattānupassanā ca suññatavimokkhamukhaṃ.",
  "anya-e0103n0:69_19": "Tathā sīlena anaññātaññassāmītindriyaṃ pakāsitaṃ hoti.",
  "anya-e0103n0:69_20": "Taṃ hi sīlesu paripūrakārino aṭṭhamakassa indriyaṃ.",
  "anya-e0103n0:69_21": "Samādhinā aññindriyaṃ.",
  "anya-e0103n0:69_22": "Taṃ hi ukkaṃsagataṃ samādhismiṃ paripūrakārino anāgāmino,",
  "anya-e0103n0:69_23": "aggamaggaṭṭhassa ca indriyaṃ.",
  "anya-e0103n0:69_24": "Paññāya aññātāvindriyaṃ pakāsitaṃ hoti.",
  "anya-e0103n0:69_25": "Taduppattiyā hi arahā paññāya paripūrakārīti.",
  "anya-e0103n0:69_26": "Iminā nayena aññe ca evarūpā guṇattikā sīlādīhi pakāsetabbā.",
  "anya-e0103n0:70_0": "1. Sīlaniddesavaṇṇanā",
  "anya-e0103n0:71_0": "Sīlasarūpādikathāvaṇṇanā",
  "anya-e0103n0:72_0": "6.",
  "anya-e0103n0:72_1": "Evanti vuttappakārena.",
  "anya-e0103n0:72_2": "Anekaguṇasaṅgāhakenāti adhisīlasikkhādīnaṃ,",
  "anya-e0103n0:72_3": "aññesañca anekesaṃ guṇānaṃ saṅgāhakena.",
  "anya-e0103n0:72_4": "Sīlasamādhipaññāmukhenāti “sabbe saṅkhārā aniccā”tiādīsu viya vipassanāmattādimukhena saṅkhepato adesetvā sīlasamādhipaññāmukhena desitopi,",
  "anya-e0103n0:72_5": "sattatiṃsāyapi vā bodhipakkhiyadhammānaṃ visuddhimaggantogadhattā tattha sīlasamādhipaññā mukhaṃ pamukhaṃ katvā desitopi.",
  "anya-e0103n0:72_6": "Etena sīlasamādhipaññāsu avasesabodhipakkhiyadhammānaṃ sabhāvato,",
  "anya-e0103n0:72_7": "upakārato ca antogadhabhāvo dīpitoti veditabbaṃ.",
  "anya-e0103n0:72_8": "Atisaṅkhepadesitoyeva hoti sabhāvavibhāgādito avibhāvitattā.",
  "anya-e0103n0:72_9": "Nālanti na pariyattaṃ na samatthaṃ.",
  "anya-e0103n0:72_10": "Sabbesanti nātisaṅkhepanātivitthārarucīnampi,",
  "anya-e0103n0:72_11": "vipañcitaññuneyyānampi vā.",
  "anya-e0103n0:72_12": "Saṅkhepadesanā hi saṃkhittarucīnaṃ,",
  "anya-e0103n0:72_13": "ugghaṭitaññūnaṃyeva ca upakārāya hoti,",
  "anya-e0103n0:72_14": "na panitaresaṃ.",
  "anya-e0103n0:72_15": "Assa visuddhimaggassa.",
  "anya-e0103n0:72_16": "Pucchanaṭṭhena pañhā,",
  "anya-e0103n0:72_17": "kiriyā karaṇaṃ kammaṃ,",
  "anya-e0103n0:72_18": "pañhāva kammaṃ pañhākammaṃ,",
  "anya-e0103n0:72_19": "pucchanapayogo.",
  "anya-e0103n0:73_0": "Kiṃ sīlanti sarūpapucchā.",
  "anya-e0103n0:73_1": "Kenaṭṭhena sīlanti kena atthena sīlanti vuccati,",
  "anya-e0103n0:73_2": "“sīla”nti padaṃ kaṃ abhidheyyaṃ nissāya pavattanti attho.",
  "anya-e0103n0:73_3": "Tayidaṃ sīlaṃ sabhāvato, kiccato,",
  "anya-e0103n0:73_4": "upaṭṭhānākārato,",
  "anya-e0103n0:73_5": "āsannakāraṇato ca kathaṃ jānitabbanti āha “kānassa lakkhaṇarasapaccupaṭṭhānapadaṭṭhānānī”ti.",
  "anya-e0103n0:73_6": "Paṭipatti nāma diṭṭhānisaṃse eva hotīti āha “kimānisaṃsa”nti.",
  "anya-e0103n0:73_7": "Katividhanti pabhedapucchā.",
  "anya-e0103n0:73_8": "Vibhāgavantānaṃ hi sabhāvavibhāvanaṃ vibhāgadassanamukheneva hotīti.",
  "anya-e0103n0:73_9": "Vodānaṃ visuddhi.",
  "anya-e0103n0:73_10": "Sā ca saṃkilesamalavimutti.",
  "anya-e0103n0:73_11": "Taṃ icchantena yasmā upāyakosallatthinā anupāyakosallaṃ viya saṃkileso jānitabboti āha “ko cassa saṃkileso”ti.",
  "anya-e0103n0:74_0": "Tatrāti tasmiṃ,",
  "anya-e0103n0:74_1": "tassa vā pañhākammassa.",
  "anya-e0103n0:74_2": "Vissajjananti vivaraṇaṃ.",
  "anya-e0103n0:74_3": "Pucchito hi attho avibhāvitattā nigūḷho muṭṭhiyaṃ kato viya tiṭṭhati.",
  "anya-e0103n0:74_4": "Tassa vivaraṇaṃ vissajjanaṃ vibhūtabhāvakāraṇato.",
  "anya-e0103n0:74_5": "Pāṇātipātādīhīti ettha pāṇoti vohārato satto,",
  "anya-e0103n0:74_6": "paramatthato jīvitindriyaṃ.",
  "anya-e0103n0:74_7": "Tassa saraseneva patanasabhāvassa antare eva ativa pātanaṃ atipāto,",
  "anya-e0103n0:74_8": "saṇikaṃ patituṃ adatvā sīghaṃ pātananti attho,",
  "anya-e0103n0:74_9": "atikkamma vā satthādīhi abhibhavitvā pātanaṃ atipāto,",
  "anya-e0103n0:74_10": "pāṇaghāto.",
  "anya-e0103n0:74_11": "Ādisaddena adinnādānādiṃ saṅgaṇhāti.",
  "anya-e0103n0:74_12": "Tehi pāṇātipātādīhi dussīlyakammehi.",
  "anya-e0103n0:74_13": "Viramantassāti samādānavirativasena,",
  "anya-e0103n0:74_14": "sampattavirativasena ca oramantassa.",
  "anya-e0103n0:74_15": "Vattapaṭipattinti upajjhāyavattādivattakaraṇaṃ.",
  "anya-e0103n0:74_16": "Cetanādayo dhammāti saṅkhepato vuttamatthaṃ pāḷivasena vibhajitvā dassetuṃ “vuttañheta”ntiādi vuttaṃ.",
  "anya-e0103n0:74_17": "Tattha cetayatīti cetanā,",
  "anya-e0103n0:74_18": "attanā sampayuttadhammehi saddhiṃ ārammaṇe abhisandahatīti attho.",
  "anya-e0103n0:74_19": "Cetanāya anukūlavaseneva hi taṃsampayuttā dhammā ārammaṇe pavattanti.",
  "anya-e0103n0:74_20": "Cetanā kāmaṃ kusalattikasādhāraṇā,",
  "anya-e0103n0:74_21": "idha pana sīlacetanā adhippetāti katvā “kusalā”ti veditabbā.",
  "anya-e0103n0:74_22": "Cetasi niyuttaṃ cetasikaṃ,",
  "anya-e0103n0:74_23": "cittasampayuttanti attho.",
  "anya-e0103n0:74_24": "Cetanāya satipi cetasikatte “cetanā sīla”nti visuṃ gahitattā tadaññameva viratianabhijjhādikaṃ cetasikaṃ sīlaṃ daṭṭhabbaṃ gobalībaddañāyena.",
  "anya-e0103n0:74_25": "Saṃvaraṇaṃ saṃvaro.",
  "anya-e0103n0:74_26": "Yathā akusalā dhammā citte na otaranti,",
  "anya-e0103n0:74_27": "tathā pidahanaṃ.",
  "anya-e0103n0:74_28": "Avītikkamo vītikkamassa paṭipakkhabhūtā avītikkamavasena pavattacittacetasikā.",
  "anya-e0103n0:74_29": "Tattha cetanā sīlaṃ nāmātiādi yathāvuttassa suttapadassa vivaraṇaṃ.",
  "anya-e0103n0:74_30": "Viramantassa cetanāti viratisampayuttaṃ padhānabhūtaṃ cetanamāha.",
  "anya-e0103n0:74_31": "Pūrentassa cetanāti vattapaṭipattiāyūhinī.",
  "anya-e0103n0:74_32": "Viramantassa viratīti viratiyā padhānabhāvaṃ gahetvā vuttaṃ.",
  "anya-e0103n0:75_0": "Ettha hi yadā “tividhā,",
  "anya-e0103n0:75_1": "bhikkhave,",
  "anya-e0103n0:75_2": "kāyasañcetanā kusalaṃ kāyakamma”ntiādi vacanato pāṇātipātādīnaṃ paṭipakkhabhūtā tabbirativisiṭṭhā cetanā",
  "anya-e0103n0:75_3": "tathāpavattā padhānabhāvena pāṇātipātādipaṭiviratisādhikā hoti,",
  "anya-e0103n0:75_4": "tadā taṃsampayuttā viratianabhijjhādayo ca cetanāpakkhikā vā,",
  "anya-e0103n0:75_5": "abbohārikā vāti imamatthaṃ sandhāya cetanāsīlaṃ vuttaṃ.",
  "anya-e0103n0:75_6": "Yadā pana pāṇātipātādīhi saṅkocaṃ āpajjantassa tato viramaṇākārena pavattamānā cetanāvisiṭṭhā virati,",
  "anya-e0103n0:75_7": "anabhijjhādayo ca tattha tattha padhānabhāvena kiccasādhikā honti,",
  "anya-e0103n0:75_8": "tadā taṃsampayuttā cetanā viratiādipakkhikā vā hoti,",
  "anya-e0103n0:75_9": "abbohārikā vāti imamatthaṃ sandhāya cetasikasīlaṃ vuttaṃ.",
  "anya-e0103n0:76_0": "Idāni sutte āgatanayena kusalakammapathavasena cetanācetasikasīlāni vibhajitvā dassetuṃ “apicā”tiādi vuttaṃ.",
  "anya-e0103n0:76_1": "Pajahantassāti samādānavasena “ito paṭṭhāya na karissāmī”ti sampattavatthukānipi anajjhācaraṇena pajahantassa.",
  "anya-e0103n0:76_2": "Satta kammapathacetanāti pāṇātipātādipahānasādhikā paṭipāṭiyā satta kusalakammapathacetanā.",
  "anya-e0103n0:76_3": "Abhijjhādivasena yaṃ paradāragamanādi karīyati,",
  "anya-e0103n0:76_4": "tassa pahāyakā anabhijjhādayo sīlanti āha “cetasikaṃ sīlaṃ nāma anabhijjhā…pe…",
  "anya-e0103n0:76_5": "sammādiṭṭhidhammā”ti.",
  "anya-e0103n0:76_6": "Yathā hi abhijjhābyāpādavasena micchācārapāṇātipātādayo karīyanti,",
  "anya-e0103n0:76_7": "evaṃ micchādiṭṭhivasenāpi te puttamukhadassanādiatthaṃ karīyanti.",
  "anya-e0103n0:76_8": "Tesañca pajahanakā anabhijjhādayoti.",
  "anya-e0103n0:76_9": "Pātimokkhasaṃvaro cārittavārittavibhāgaṃ vinayapariyāpannaṃ sikkhāpadasīlaṃ.",
  "anya-e0103n0:76_10": "Satisaṃvaro manacchaṭṭhānaṃ indriyānaṃ ārakkhā,",
  "anya-e0103n0:76_11": "sā ca tathāpavattā satiyeva.",
  "anya-e0103n0:76_12": "Ñāṇasaṃvaro paññā.",
  "anya-e0103n0:76_13": "Khantisaṃvaro adhivāsanā,",
  "anya-e0103n0:76_14": "sā ca tathāpavattā adosapadhānā khandhā,",
  "anya-e0103n0:76_15": "adoso eva vā.",
  "anya-e0103n0:76_16": "Vīriyasaṃvaro kāmavitakkādīnaṃ vinodanavasena pavattaṃ vīriyaṃ.",
  "anya-e0103n0:76_17": "Pātimokkhasaṃvarasatisaṃvarādīsu yaṃ vattabbaṃ,",
  "anya-e0103n0:76_18": "taṃ parato āvi bhavissati.",
  "anya-e0103n0:77_0": "Sotānīti taṇhādiṭṭhiavijjāduccaritaavasiṭṭhakilesasotāni.",
  "anya-e0103n0:77_1": "“Sotānaṃ saṃvaraṃ brūmī”ti vatvā “paññāyete pidhiyyare”ti vacanena sotānaṃ saṃvaro pidahanaṃ samucchedanaṃ ñāṇanti viññāyati.",
  "anya-e0103n0:78_0": "Idamatthikataṃ manasi katvā yena ñāṇena yoniso paccavekkhitvā paccayā paṭisevīyanti.",
  "anya-e0103n0:78_1": "Taṃ paccayapaṭisevanampi ñāṇasabhāvattā ettheva ñāṇasaṃvare eva samodhānaṃ saṅgahaṃ gacchati.",
  "anya-e0103n0:78_2": "Khamati adhivāsetīti khamo.",
  "anya-e0103n0:78_3": "Uppannanti tasmiṃ tasmiṃ ārammaṇe jātaṃ nibbattaṃ.",
  "anya-e0103n0:78_4": "Kāmavitakkanti kāmūpasaṃhitaṃ vitakkaṃ.",
  "anya-e0103n0:78_5": "Nādhivāsetīti cittaṃ āropetvā abbhantare na vāseti.",
  "anya-e0103n0:78_6": "Ājīvapārisuddhipīti buddhapaṭikuṭṭhaṃ micchājīvaṃ pahāya anavajjena paccayapariyesanena sijjhanakaṃ ājīvapārisuddhisīlampi",
  "anya-e0103n0:78_7": "ettheva vīriyasaṃvare eva samodhānaṃ gacchati vīriyasādhanattā.",
  "anya-e0103n0:78_8": "Ettha ca yathā ñāṇaṃ taṇhādisotānaṃ pavattinivāraṇato pidahanaṭṭhena saṃvaraṇato saṃvaro ca,",
  "anya-e0103n0:78_9": "parato pavattanakaguṇānaṃ ādhārādibhāvato sīlanaṭṭhena sīlaṃ,",
  "anya-e0103n0:78_10": "evaṃ khanti anadhivāsanena uppajjanakakilesānaṃ adhivāsanena saṃvaraṇato saṃvaro ca,",
  "anya-e0103n0:78_11": "khamanahetu uppajjanakaguṇānaṃ ādhārādibhāvato sīlanaṭṭhena sīlaṃ,",
  "anya-e0103n0:78_12": "vīriyaṃ vinodetabbānaṃ pāpadhammānaṃ vinodanena saṃvaraṇato saṃvaro ca,",
  "anya-e0103n0:78_13": "vinodanahetu uppajjanakaguṇānaṃ ādhārādibhāvato sīlanaṭṭhena sīlanti veditabbaṃ.",
  "anya-e0103n0:78_14": "Yathā pana pātimokkhasīlādi tassa tassa pāpadhammassa pavattituṃ appadānavasena saṃvaraṇaṃ pidahanaṃ,",
  "anya-e0103n0:78_15": "taṃ upādāya saṃvaro,",
  "anya-e0103n0:78_16": "evaṃ asamādinnasīlassa āgatavatthuto viramaṇampīti āha “yā ca pāpabhīrukānaṃ…pe…",
  "anya-e0103n0:78_17": "saṃvarasīlanti veditabba”nti.",
  "anya-e0103n0:78_18": "Na vītikkamati etenāti avītikkamo.",
  "anya-e0103n0:78_19": "Tathāpavatto kusalacittuppādo.",
  "anya-e0103n0:79_0": "7.",
  "anya-e0103n0:79_1": "Avasesesu pana pañhesu.",
  "anya-e0103n0:79_2": "Samādhānaṃ saṇṭhapanaṃ.",
  "anya-e0103n0:79_3": "Dussīlyavasena hi pavattā kāyakammādayo sampati,",
  "anya-e0103n0:79_4": "āyatiñca ahitadukkhāvahā,",
  "anya-e0103n0:79_5": "na sammā ṭhapitāti asaṇṭhapitā vippakiṇṇā visaṭā ca nāma honti,",
  "anya-e0103n0:79_6": "susīlyavasena pana pavattā tabbipariyāyato saṇṭhapitā avippakiṇṇā avisaṭā ca nāma honti yathā taṃ okkhittacakkhutā abāhuppacālanādi.",
  "anya-e0103n0:79_7": "Tenāha “kāyakammādīnaṃ susīlyavasena avippakiṇṇatāti attho”ti.",
  "anya-e0103n0:79_8": "Etena samādhikiccato sīlanaṃ viseseti.",
  "anya-e0103n0:79_9": "Tassa hi samādhānaṃ sampayuttadhammānaṃ avikkhepahetutā.",
  "anya-e0103n0:79_10": "Idaṃ kāyakammādīnaṃ saṇṭhapanaṃ saṃyamanaṃ.",
  "anya-e0103n0:79_11": "Upadhāraṇaṃ adhiṭṭhānaṃ mūlabhāvo.",
  "anya-e0103n0:79_12": "Tathā hissa ādicaraṇādibhāvo vutto.",
  "anya-e0103n0:79_13": "Tena pathavīdhātukiccato sīlanaṃ visesitaṃ hoti.",
  "anya-e0103n0:79_14": "Sā hi sahajātarūpadhammānaṃ sandhāraṇavasena pavattati.",
  "anya-e0103n0:79_15": "Idaṃ pana anavajjadhammānaṃ mūlādhiṭṭhānabhāvena.",
  "anya-e0103n0:79_16": "Tenāha “kusalānaṃ dhammāna”ntiādi.",
  "anya-e0103n0:79_17": "Tattha kusaladhammā nāma sapubbabhāgā mahaggatānuttarā dhammā.",
  "anya-e0103n0:79_18": "Aññe pana ācariyā.",
  "anya-e0103n0:79_19": "Siraṭṭhoti yathā sirasi chinne sabbo attabhāvo vinassati,",
  "anya-e0103n0:79_20": "evaṃ sīle bhinne sabbaṃ guṇasarīraṃ vinassati.",
  "anya-e0103n0:79_21": "Tasmā tassa uttamaṅgaṭṭho sīlaṭṭho.",
  "anya-e0103n0:79_22": "“Siro sīsa”nti vā vattabbe niruttinayena “sīla”nti vuttanti adhippāyo.",
  "anya-e0103n0:79_23": "Sītalaṭṭho pariḷāhavūpasamanaṭṭho. Tena ta-",
  "anya-e0103n0:79_24": "kārassa lopaṃ katvā niruttinayeneva “sīla”nti vuttanti dasseti.",
  "anya-e0103n0:79_25": "Tathā hidaṃ payogasampāditaṃ sabbakilesapariḷāhavūpasamakaraṃ hoti.",
  "anya-e0103n0:79_26": "Evamādināti ādi-",
  "anya-e0103n0:79_27": "saddena sayanti akusalā etasmiṃ sati apaviṭṭhā hontīti sīlaṃ,",
  "anya-e0103n0:79_28": "supanti vā tena vihatussāhāni sabbaduccaritānīti sīlaṃ,",
  "anya-e0103n0:79_29": "sabbesaṃ vā kusaladhammānaṃ pavesārahasālāti sīlanti evamādīnaṃ saṅgaho daṭṭhabbo.",
  "anya-e0103n0:80_0": "8.",
  "anya-e0103n0:80_1": "“Sīlanaṭṭhena sīla”nti pubbe saddatthuddhārena pakāsitopi bhāvattho evāti āha “sīlanaṃ lakkhaṇaṃ tassā”ti.",
  "anya-e0103n0:80_2": "Na hi tassa cetanādibhedabhinnassa anavasesato saṅgāhako tato añño attho atthi,",
  "anya-e0103n0:80_3": "yo lakkhaṇabhāvena vucceyya.",
  "anya-e0103n0:80_4": "Nanu ca anekabhedasaṅgāhakaṃ sāmaññalakkhaṇaṃ nāma siyā,",
  "anya-e0103n0:80_5": "na visesalakkhaṇanti anuyogaṃ manasi katvā āha “sanidassanattaṃ rūpassa,",
  "anya-e0103n0:80_6": "yathā bhinnassanekadhā”ti.",
  "anya-e0103n0:81_0": "Yathā hi nīlādivasena anekabhedabhinnassāpi rūpāyatanassa sanidassanattaṃ visesalakkhaṇaṃ tadaññadhammāsādhāraṇato.",
  "anya-e0103n0:81_1": "Na aniccatādi viya,",
  "anya-e0103n0:81_2": "ruppanaṃ viya vā sāmaññalakkhaṇaṃ,",
  "anya-e0103n0:81_3": "evamidhāpi daṭṭhabbaṃ.",
  "anya-e0103n0:81_4": "Kiṃ panetaṃ sanidassanattaṃ nāma?",
  "anya-e0103n0:81_5": "Daṭṭhabbatā cakkhuviññāṇassa gocarabhāvo.",
  "anya-e0103n0:81_6": "Tassa pana rūpāyatanato anaññattepi aññehi dhammehi rūpāyatanaṃ visesetuṃ aññaṃ viya katvā saha nidassanena sanidassananti vuccati.",
  "anya-e0103n0:81_7": "Dhammasabhāvasāmaññena hi ekībhūtesu dhammesu yo nānattakaro sabhāvo,",
  "anya-e0103n0:81_8": "so aññaṃ viya katvā upacarituṃ yutto.",
  "anya-e0103n0:81_9": "Evaṃ hi atthavisesāvabodho hotīti.",
  "anya-e0103n0:81_10": "Atha vā “saha nidassanenā”ti ettha tabbhāvattho saha-",
  "anya-e0103n0:81_11": "saddo yathā nandirāgasahagatāti.",
  "anya-e0103n0:82_0": "Dussīlyaviddhaṃsanarasanti kāyikaasaṃvarādibhedassa dussīlyassa vidhamanakiccaṃ.",
  "anya-e0103n0:82_1": "Anavajjarasanti agārayhasampattikaṃ agarahitabbabhāvena sampajjanakaṃ,",
  "anya-e0103n0:82_2": "avajjapaṭipakkhabhāvena vā sampajjanakaṃ.",
  "anya-e0103n0:82_3": "Lakkhaṇādīsūti lakkhaṇarasādīsu vuccamānesu kiccameva,",
  "anya-e0103n0:82_4": "sampatti vā rasoti vuccati,",
  "anya-e0103n0:82_5": "na rasāyatanarasādīti adhippāyo.",
  "anya-e0103n0:82_6": "Keci pana “kiccamevā”ti avadhāraṇaṃ tassa itararasato balavabhāvadassanatthanti vadanti,",
  "anya-e0103n0:82_7": "taṃ tesaṃ matimattaṃ,",
  "anya-e0103n0:82_8": "kiccameva,",
  "anya-e0103n0:82_9": "sampatti eva vā rasoti imassa atthassa adhippetattā.",
  "anya-e0103n0:83_0": "Soceyyapaccupaṭṭhānanti kāyādīhi sucibhāvena paccupaṭṭhāti.",
  "anya-e0103n0:83_1": "Gahaṇabhāvanti gahetabbabhāvaṃ.",
  "anya-e0103n0:83_2": "Tena upaṭṭhānākāraṭṭhena paccupaṭṭhānaṃ vuttaṃ,",
  "anya-e0103n0:83_3": "phalaṭṭhena pana avippaṭisārapaccupaṭṭhānaṃ,",
  "anya-e0103n0:83_4": "samādhipaccupaṭṭhānaṃ vā.",
  "anya-e0103n0:83_5": "Sīlaṃ hi sampatiyeva avippaṭisāraṃ paccupaṭṭhāpeti,",
  "anya-e0103n0:83_6": "paramparāya samādhiṃ.",
  "anya-e0103n0:83_7": "Imassa pana ānisaṃsaphalassa ānisaṃsakathāyaṃ vakkhamānattā idha aggahaṇaṃ daṭṭhabbaṃ.",
  "anya-e0103n0:83_8": "Keci pana phalassa anicchitattā idha aggahaṇanti vadanti,",
  "anya-e0103n0:83_9": "tadayuttaṃ phalassa anekavidhattā,",
  "anya-e0103n0:83_10": "lokiyādisīlassāpi vibhajiyamānattā.",
  "anya-e0103n0:83_11": "Tathā hi vakkhati “nissitānissitavasenā”tiādi.",
  "anya-e0103n0:83_12": "Yathā pathavīdhātuyā kammādi dūrakāraṇaṃ,",
  "anya-e0103n0:83_13": "sesabhūtattayaṃ āsannakāraṇaṃ,",
  "anya-e0103n0:83_14": "yathā ca vatthassa tantavāyaturivemasalākādi dūrakāraṇaṃ,",
  "anya-e0103n0:83_15": "tantavo āsannakāraṇaṃ,",
  "anya-e0103n0:83_16": "evaṃ sīlassa saddhammassavanādi dūrakāraṇaṃ,",
  "anya-e0103n0:83_17": "hiriottappamassa āsannakāraṇanti dassento āha “hirottappañca panā”tiādi.",
  "anya-e0103n0:83_18": "Hirottappe hītiādi tassa āsannakāraṇabhāvasādhanaṃ.",
  "anya-e0103n0:83_19": "Tattha uppajjati samādānavasena,",
  "anya-e0103n0:83_20": "tiṭṭhati avītikkamavasenāti veditabbaṃ.",
  "anya-e0103n0:84_0": "Sīlānisaṃsakathāvaṇṇanā",
  "anya-e0103n0:85_0": "9.",
  "anya-e0103n0:85_1": "Avippaṭisārādīti ettha vippaṭisārapaṭipakkho kusalacittuppādo avippaṭisāro.",
  "anya-e0103n0:85_2": "So pana visesato “lābhā vata me,",
  "anya-e0103n0:85_3": "suladdhaṃ vata me,",
  "anya-e0103n0:85_4": "yassa me suparisuddhaṃ sīla”nti attano sīlassa paccavekkhaṇavasena pavattoti veditabbo. Ādi-",
  "anya-e0103n0:85_5": "saddena pāmojjabhogasampattikittisaddādiṃ saṅgaṇhāti.",
  "anya-e0103n0:85_6": "Avippaṭisāratthānīti avippaṭisārappayojanāni.",
  "anya-e0103n0:85_7": "Kusalānīti anavajjāni.",
  "anya-e0103n0:85_8": "Avippaṭisārānisaṃsānīti avippaṭisāruddayāni.",
  "anya-e0103n0:85_9": "Etena avippaṭisāro nāma sīlassa uddayamattaṃ,",
  "anya-e0103n0:85_10": "saṃvaḍḍhitassa rukkhassa chāyāpupphasadisaṃ.",
  "anya-e0103n0:85_11": "Añño eva panānena nipphādetabbo samādhiādiguṇoti dasseti.",
  "anya-e0103n0:86_0": "Sīlavato sīlasampadāyāti parisuddhaṃ paripuṇṇaṃ katvā sīlassa sampādanena sīlavato,",
  "anya-e0103n0:86_1": "tāya eva sīlasampadāya.",
  "anya-e0103n0:86_2": "Appamādādhikaraṇanti appamādakāraṇā.",
  "anya-e0103n0:86_3": "Bhogakkhandhanti bhogarāsiṃ.",
  "anya-e0103n0:86_4": "Kalyāṇo kittisaddo abbhuggacchatīti “itipi sīlavā,",
  "anya-e0103n0:86_5": "itipi kalyāṇadhammo”ti sundaro thutighoso uṭṭhahati,",
  "anya-e0103n0:86_6": "lokaṃ pattharati.",
  "anya-e0103n0:86_7": "Visāradoti attani kiñci garahitabbaṃ upavaditabbaṃ apassanto vigatasārajjo nibbhayo.",
  "anya-e0103n0:86_8": "Amaṅkubhūtoti avilakkho.",
  "anya-e0103n0:86_9": "Asammūḷhoti “akataṃ vata me kalyāṇa”ntiādinā vippaṭisārābhāvato,",
  "anya-e0103n0:86_10": "kusalakammādīnaṃyeva ca tadā upaṭṭhānato amūḷho pasannamānaso eva kālaṃkaroti.",
  "anya-e0103n0:86_11": "Kāyassa bhedāti upādinnakkhandhapariccāgā,",
  "anya-e0103n0:86_12": "jīvitindriyassa upacchedā.",
  "anya-e0103n0:86_13": "Paraṃ maraṇāti cutito uddhaṃ.",
  "anya-e0103n0:86_14": "Sugatinti sundaraṃ gatiṃ.",
  "anya-e0103n0:86_15": "Tena manussagatipi saṅgayhati.",
  "anya-e0103n0:86_16": "Sagganti devagatiṃ.",
  "anya-e0103n0:86_17": "Sā hi rūpādīhi visayehi suṭṭhu aggoti saggo,",
  "anya-e0103n0:86_18": "lokiyati ettha uḷāraṃ puññaphalanti lokoti ca vuccati.",
  "anya-e0103n0:87_0": "Ākaṅkheyya ceti yadi iccheyya.",
  "anya-e0103n0:87_1": "Piyo ca assanti piyāyitabbo piyacakkhūhi passitabbo pemaniyo bhaveyyanti attho.",
  "anya-e0103n0:87_2": "Manāpoti sabrahmacārīnaṃ manavaḍḍhanako,",
  "anya-e0103n0:87_3": "tesaṃ vā manena pattabbo,",
  "anya-e0103n0:87_4": "mettacittena pharitabboti vuttaṃ hoti.",
  "anya-e0103n0:87_5": "Garūti garuṭṭhāniyo pāsāṇachattasadiso.",
  "anya-e0103n0:87_6": "Bhāvanīyoti “addhā ayamāyasmā jānaṃ jānāti,",
  "anya-e0103n0:87_7": "passaṃ passatī”ti sambhāvanīyo.",
  "anya-e0103n0:87_8": "Sīlesvevassa paripūrakārīti catupārisuddhisīlesu eva paripūrakārī assa,",
  "anya-e0103n0:87_9": "anūnakārī paripūraṇākārena samannāgato bhaveyya.",
  "anya-e0103n0:87_10": "“Ādinā nayenā”ti etena “ajjhattaṃ cetosamathamanuyutto anirākatajjhāno vipassanāya samannāgato brūhetā",
  "anya-e0103n0:87_11": "suññāgārāna”nti evamādike sīlathomanasuttāgate sattarasa sīlānisaṃse saṅgaṇhāti.",
  "anya-e0103n0:88_0": "Idāni na kevalamime eva avippaṭisārādayo,",
  "anya-e0103n0:88_1": "atha kho aññepi bahū sīlānisaṃsā vijjantīti te dassetuṃ “apicā”tiādi āraddhaṃ.",
  "anya-e0103n0:88_2": "Tattha sāsaneti imasmiṃ sakalalokiyalokuttaraguṇāvahe satthusāsane.",
  "anya-e0103n0:88_3": "Ācārakulaputtānaṃ yaṃ sīlaṃ vinā patiṭṭhā avaṭṭhānaṃ natthi,",
  "anya-e0103n0:88_4": "tassa evaṃ mahānubhāvassa sīlassa ānisaṃsānaṃ paricchedaṃ parimāṇaṃ ko vade ko vattuṃ sakkuṇeyyāti attho.",
  "anya-e0103n0:88_5": "Etena sabbesaṃyeva lokiyalokuttarānaṃ guṇānaṃ sīlameva mūlabhūtanti dassetvā tato parampi malavisodhanena,",
  "anya-e0103n0:88_6": "pariḷāhavūpasamanena,",
  "anya-e0103n0:88_7": "sucigandhavāyanena,",
  "anya-e0103n0:88_8": "sagganibbānādhigamūpāyabhāvena,",
  "anya-e0103n0:88_9": "sobhālaṅkārasādhanatāya bhayavidhamanena,",
  "anya-e0103n0:88_10": "kittipāmojjajanena ca sīlasadisaṃ aññaṃ sattānaṃ hitasukhāvahaṃ natthīti dassento “na gaṅgā”tiādikā gāthā abhāsi.",
  "anya-e0103n0:89_0": "Tattha sarabhūti ekā nadī,",
  "anya-e0103n0:89_1": "“yaṃ loke sarabhū”ti vadanti.",
  "anya-e0103n0:89_2": "Ninnagā vāciravatīti “aciravatī”ti evaṃnāmikā nadī,",
  "anya-e0103n0:89_3": "vāti sabbattha vā-",
  "anya-e0103n0:89_4": "saddo aniyamattho.",
  "anya-e0103n0:89_5": "Tena avuttā godhāvarīcandabhāgādikā saṅgaṇhāti.",
  "anya-e0103n0:89_6": "Pāṇanaṭṭhena pāṇīnaṃ sattānaṃ yaṃ malaṃ sīlajalaṃ visodhayati,",
  "anya-e0103n0:89_7": "taṃ malaṃ visodhetuṃ na sakkuṇanti gaṅgādayo nadiyoti paṭhamagāthāya na-",
  "anya-e0103n0:89_8": "kāraṃ ānetvā sambandhitabbaṃ.",
  "anya-e0103n0:89_9": "Hārāti muttāhārā.",
  "anya-e0103n0:89_10": "Maṇayoti veḷuriyādimaṇayo.",
  "anya-e0103n0:89_11": "Ariyanti visuddhaṃ.",
  "anya-e0103n0:89_12": "Sīlasamuṭṭhāno kittisaddo gandho manoharabhāvato,",
  "anya-e0103n0:89_13": "disāsu abhibyāpanato ca “sīlagandho”ti vutto.",
  "anya-e0103n0:89_14": "So hi paṭivātepi pavattati.",
  "anya-e0103n0:89_15": "Tenāha bhagavā “satañca gandho paṭivātametī”ti.",
  "anya-e0103n0:89_16": "Dosānaṃ balaṃ nāma vatthujjhācāro,",
  "anya-e0103n0:89_17": "taṃ tesaṃ kātuṃ adentaṃ sīlaṃ dosānaṃ balaṃ ghātetīti veditabbaṃ.",
  "anya-e0103n0:90_0": "Sīlappabhedakathāvaṇṇanā",
  "anya-e0103n0:91_0": "10.",
  "anya-e0103n0:91_1": "“Katividha”nti ettha vidha-",
  "anya-e0103n0:91_2": "saddo koṭṭhāsapariyāyo “ekavidhena rūpasaṅgaho”tiādīsu viya,",
  "anya-e0103n0:91_3": "pakārattho vā,",
  "anya-e0103n0:91_4": "katippakāraṃ kittakā sīlassa pakārabhedāti attho.",
  "anya-e0103n0:91_5": "Sīlanalakkhaṇenāti sīlanasaṅkhātena sabhāvena.",
  "anya-e0103n0:92_0": "Caranti tena sīlesu paripūrakāritaṃ upagacchantīti carittaṃ,",
  "anya-e0103n0:92_1": "carittameva cārittaṃ.",
  "anya-e0103n0:92_2": "Vāritato tena attānaṃ tāyanti rakkhantīti vārittaṃ.",
  "anya-e0103n0:92_3": "Adhiko samācāro abhisamācāro,",
  "anya-e0103n0:92_4": "tattha niyuttaṃ,",
  "anya-e0103n0:92_5": "so vā payojanaṃ etassāti ābhisamācārikaṃ.",
  "anya-e0103n0:92_6": "Ādi brahmacariyassāti ādibrahmacariyaṃ,",
  "anya-e0103n0:92_7": "tadeva ādibrahmacariyakaṃ.",
  "anya-e0103n0:92_8": "Viramati etāya,",
  "anya-e0103n0:92_9": "sayaṃ vā viramati,",
  "anya-e0103n0:92_10": "viramaṇaṃ vā virati,",
  "anya-e0103n0:92_11": "na viratīti avirati.",
  "anya-e0103n0:92_12": "Nissayatīti nissitaṃ,",
  "anya-e0103n0:92_13": "na nissitanti anissitaṃ.",
  "anya-e0103n0:92_14": "Pariyanto etassa atthīti pariyantaṃ,",
  "anya-e0103n0:92_15": "kālena pariyantaṃ kālapariyantaṃ,",
  "anya-e0103n0:92_16": "yathāparicchinno vā kālo pariyanto etassāti kālapariyantaṃ.",
  "anya-e0103n0:92_17": "Yāva pāṇanaṃ jīvanaṃ koṭi etassāti āpāṇakoṭikaṃ.",
  "anya-e0103n0:92_18": "Attano paccayehi loke niyuttaṃ,",
  "anya-e0103n0:92_19": "tattha vā viditanti lokiyaṃ.",
  "anya-e0103n0:92_20": "Lokaṃ uttaratīti lokuttaraṃ.",
  "anya-e0103n0:93_0": "Paccayato,",
  "anya-e0103n0:93_1": "phalato ca majjhimapaṇītehi nihīnaṃ,",
  "anya-e0103n0:93_2": "tesaṃ vā guṇehi parihīnanti hīnaṃ.",
  "anya-e0103n0:93_3": "Attano paccayehi padhānabhāvaṃ nītanti paṇītaṃ.",
  "anya-e0103n0:93_4": "Ubhinnameva vemajjhe bhavaṃ majjhimaṃ.",
  "anya-e0103n0:93_5": "Attādhipatito āgataṃ attādhipateyyaṃ.",
  "anya-e0103n0:93_6": "Sesapadadvayepi eseva nayo. Taṇhāya,",
  "anya-e0103n0:93_7": "diṭṭhiyā vā parāmaṭṭhaṃ padhaṃsitanti parāmaṭṭhaṃ.",
  "anya-e0103n0:93_8": "Tappaṭikkhepato aparāmaṭṭhaṃ.",
  "anya-e0103n0:93_9": "Paṭippassaddhakilesaṃ paṭippassaddhaṃ.",
  "anya-e0103n0:93_10": "Sikkhāsu jātaṃ,",
  "anya-e0103n0:93_11": "sekkhassa idanti vā sekkhaṃ.",
  "anya-e0103n0:93_12": "Pariniṭṭhitasikkhākiccatāya asekkhadhammapariyāpannaṃ asekkhaṃ.",
  "anya-e0103n0:93_13": "Tadubhayapaṭikkhepena nevasekkhanāsekkhaṃ.",
  "anya-e0103n0:93_14": "Hānaṃ bhajati,",
  "anya-e0103n0:93_15": "hānabhāgo vā etassa atthīti hānabhāgiyaṃ.",
  "anya-e0103n0:93_16": "Sesesupi eseva nayo.",
  "anya-e0103n0:93_17": "Appaparimāṇattā pariyantavantaṃ,",
  "anya-e0103n0:93_18": "pārisuddhivantañca sīlaṃ pariyantapārisuddhisīlaṃ.",
  "anya-e0103n0:93_19": "Anappaparimāṇattā apariyantaṃ,",
  "anya-e0103n0:93_20": "pārisuddhivantañca sīlaṃ apariyantapārisuddhisīlaṃ.",
  "anya-e0103n0:93_21": "Sabbaso puṇṇaṃ,",
  "anya-e0103n0:93_22": "pārisuddhivantañca sīlaṃ paripuṇṇapārisuddhisīlaṃ.",
  "anya-e0103n0:94_0": "11.",
  "anya-e0103n0:94_1": "Vuttanayenāti “sīlanaṭṭhena sīla”ntiādinā heṭṭhā vuttena nayena.",
  "anya-e0103n0:94_2": "Idaṃ kattabbanti paññattasikkhāpadapūraṇanti idaṃ ābhisamācārikaṃ kattabbaṃ paṭipajjitabbanti evaṃ paññattassa sikkhāpadasīlassa pūraṇaṃ.",
  "anya-e0103n0:94_3": "Sikkhāpadasīlaṃ hi pūrento sikkhāpadampi pūreti pāleti nāma.",
  "anya-e0103n0:94_4": "Sikkhā eva vā sikkhitabbato,",
  "anya-e0103n0:94_5": "paṭipajjitabbato ca sikkhāpadaṃ.",
  "anya-e0103n0:94_6": "Tassa pūraṇantipi yojetabbaṃ.",
  "anya-e0103n0:94_7": "Idaṃ na kattabbanti paṭikkhittassa akaraṇanti idaṃ duccaritaṃ na kattabbanti bhagavatā paṭikkhittassa akaraṇaṃ viramaṇaṃ.",
  "anya-e0103n0:94_8": "Caranti tasminti tasmiṃ sīle taṃsamaṅgino carantīti sīlassa adhikaraṇataṃ vibhāvento tesaṃ pavattiṭṭhānabhāvaṃ dasseti.",
  "anya-e0103n0:94_9": "Tenāha “sīlesu paripūrakāritāya pavattantī”ti.",
  "anya-e0103n0:94_10": "Vāritanti idaṃ na kattabbanti paṭikkhittaṃ akappiyaṃ.",
  "anya-e0103n0:94_11": "Tāyantīti akaraṇeneva tāyanti.",
  "anya-e0103n0:94_12": "Tenāti vārittasīlamāha.",
  "anya-e0103n0:94_13": "Vāreti vā satthā ettha,",
  "anya-e0103n0:94_14": "etena vāti vāritaṃ,",
  "anya-e0103n0:94_15": "sikkhāpadaṃ.",
  "anya-e0103n0:94_16": "Taṃ avikopento tāyanti tenāti vārittaṃ.",
  "anya-e0103n0:94_17": "Saddhāvīriyasādhananti saddhāya,",
  "anya-e0103n0:94_18": "uṭṭhānavīriyena ca sādhetabbaṃ.",
  "anya-e0103n0:94_19": "Na hi asaddho,",
  "anya-e0103n0:94_20": "kusīto ca vattapaṭipattiṃ paripūreti,",
  "anya-e0103n0:94_21": "saddho eva satthārā paṭikkhitte aṇumattepi vajje bhayadassāvī samādāya sikkhati sikkhāpadesūti āha “saddhāsādhanaṃ vāritta”nti.",
  "anya-e0103n0:95_0": "Adhisīlasikkhāpariyāpannattā abhivisiṭṭho samācāroti abhisamācāroti āha “uttamasamācāro”ti.",
  "anya-e0103n0:95_1": "Abhisamācārova ābhisamācārikaṃ,",
  "anya-e0103n0:95_2": "yathā venayikoti adhippāyo.",
  "anya-e0103n0:95_3": "Abhisamācāro ukkaṭṭhaniddesato maggasīlaṃ,",
  "anya-e0103n0:95_4": "phalasīlañca,",
  "anya-e0103n0:95_5": "taṃ ārabbha uddissa tadatthaṃ tappayojanaṃ paññattaṃ ābhisamācārikaṃ.",
  "anya-e0103n0:95_6": "Suparisuddhāni tīṇi kāyakammāni,",
  "anya-e0103n0:95_7": "cattāri vacīkammāni,",
  "anya-e0103n0:95_8": "suparisuddho ājīvoti idaṃ ājīvaṭṭhamakaṃ.",
  "anya-e0103n0:95_9": "Tattha kāmaṃ ājīvahetukato sattavidhaduccaritato virati sammāājīvoti sopi sattavidho hoti,",
  "anya-e0103n0:95_10": "sammājīvatāsāmaññena pana taṃ ekaṃ katvā vuttaṃ.",
  "anya-e0103n0:95_11": "Atha vā tividhakuhanavatthusannissayato micchājīvato viratiṃ ekajjhaṃ katvā vutto “ājīvo suparisuddho”ti.",
  "anya-e0103n0:95_12": "Seṭṭhacariyabhāvato maggo eva brahmacariyanti maggabrahmacariyaṃ, tassa.",
  "anya-e0103n0:95_13": "Ādibhāvabhūtanti ādimhi bhāvetabbataṃ nipphādetabbataṃ bhūtaṃ pattaṃ ādibhāvabhūtaṃ.",
  "anya-e0103n0:95_14": "Kiñcāpi desanānukkamena sammādiṭṭhi ādi,",
  "anya-e0103n0:95_15": "paṭipattikkamena pana ājīvaṭṭhamakasīlaṃ ādīti.",
  "anya-e0103n0:95_16": "Tassa sampattiyāti ābhisamācārikassa sampajjanena paripūraṇena ādibrahmacariyakaṃ sampajjati.",
  "anya-e0103n0:95_17": "Yo hi lahukānipi appasāvajjāni parivajjeti,",
  "anya-e0103n0:95_18": "so garukāni mahāsāvajjāni bahvādīnavāni parivajjessatīti vattabbameva natthīti.",
  "anya-e0103n0:95_19": "Suttaṃ pana etamatthaṃ byatirekavasena vibhāveti.",
  "anya-e0103n0:95_20": "Tattha dhammanti sīlaṃ.",
  "anya-e0103n0:95_21": "Taṃ hi upariguṇavisesānaṃ dhāraṇaṭṭhena dhammoti vuccati.",
  "anya-e0103n0:96_0": "Viratisīlassa itarasīlena satipi sampayogādike asammissakatādassanatthaṃ “veramaṇimatta”nti vuttaṃ.",
  "anya-e0103n0:97_0": "“Nissitānissitavasenā”ti ettha labbhamānanissayaṃ tāva dassetuṃ “nissayo”tiādi vuttaṃ.",
  "anya-e0103n0:97_1": "Tattha taṇhācaritena nissayitabbato taṇhāva taṇhānissayo.",
  "anya-e0103n0:97_2": "Tathā diṭṭhinissayo.",
  "anya-e0103n0:97_3": "Diṭṭhicarito hi asatipi diṭṭhiyā taṇhāvirahe diṭṭhinissitova pavattati.",
  "anya-e0103n0:97_4": "Devoti catumahārājasakkasuyāmādipākaṭadevamāha.",
  "anya-e0103n0:97_5": "Devaññataroti apākaṭaṃ.",
  "anya-e0103n0:97_6": "Taṇhaṃ eva nissitanti taṇhānissitaṃ.",
  "anya-e0103n0:97_7": "Taṇhāya nissitanti ca keci vadanti.",
  "anya-e0103n0:97_8": "Tesaṃ “dve nissayā”tiādinā virujjhati.",
  "anya-e0103n0:97_9": "Suddhidiṭṭhiyāti “iti saṃsārasuddhi bhavissatī”ti evaṃ pavattadiṭṭhiyā,",
  "anya-e0103n0:97_10": "lokuttaraṃ sīlanti adhippāyo.",
  "anya-e0103n0:97_11": "Tassevāti lokuttarasseva sambhārabhūtaṃ kāraṇabhūtaṃ,",
  "anya-e0103n0:97_12": "vivaṭṭūpanissayanti attho.",
  "anya-e0103n0:98_0": "Kālaparicchedaṃ katvāti “imañca rattiṃ,",
  "anya-e0103n0:98_1": "imañca diva”ntiādinā viya kālavasena paricchedaṃ katvā.",
  "anya-e0103n0:98_2": "Kālaparicchedaṃ akatvā samādinnampi antarāvicchinnaṃ sampattavirativasena yāvajīvaṃ pavattitampi āpāṇakoṭikaṃ",
  "anya-e0103n0:98_3": "na hotīti dassetuṃ “yāvajīvaṃ samādiyitvā tatheva pavattita”nti vuttaṃ.",
  "anya-e0103n0:99_0": "Lābhayasañātiaṅgajīvitavasenāti lābhayasānaṃ anuppannānaṃ uppādanavasena,",
  "anya-e0103n0:99_1": "uppannānaṃ rakkhaṇavasena ceva vaḍḍhanavasena ca ñātiaṅgajīvitānaṃ avināsanavasena.",
  "anya-e0103n0:99_2": "Kiṃ so vītikkamissatīti yo vītikkamāya cittampi na uppādeti,",
  "anya-e0103n0:99_3": "so kāyavācāhi vītikkamissatīti kiṃ idaṃ,",
  "anya-e0103n0:99_4": "natthetanti attho.",
  "anya-e0103n0:99_5": "Paṭikkhepe hi ayaṃ kiṃ- saddo.",
  "anya-e0103n0:100_0": "Ārammaṇabhāvena vaṇo viya āsave kāmāsavādike paggharatīti sampayogabhāvābhāvepi sahāsavehīti sāsavaṃ.",
  "anya-e0103n0:100_1": "Tebhūmakadhammajātanti sīlaṃ tappariyāpannanti āha “sāsavaṃ sīlaṃ lokiya”nti.",
  "anya-e0103n0:100_2": "Bhavavisesā sampattibhavā.",
  "anya-e0103n0:100_3": "Vinayoti vinayapariyatti,",
  "anya-e0103n0:100_4": "tattha vā āgatasikkhāpadāni.",
  "anya-e0103n0:100_5": "Pāmojjaṃ taruṇapīti.",
  "anya-e0103n0:100_6": "Yathābhūtañāṇadassanaṃ sapaccayanāmarūpadassanaṃ,",
  "anya-e0103n0:100_7": "tadadhiṭṭhānā vā taruṇavipassanā.",
  "anya-e0103n0:100_8": "Nibbidāti nibbidāñāṇaṃ.",
  "anya-e0103n0:100_9": "Tena balavavipassanamāha.",
  "anya-e0103n0:100_10": "Virāgo maggo.",
  "anya-e0103n0:100_11": "Vimutti arahattaphalaṃ.",
  "anya-e0103n0:100_12": "Vimuttiñāṇadassanaṃ paccavekkhaṇā.",
  "anya-e0103n0:100_13": "Kathāti vinayakathā.",
  "anya-e0103n0:100_14": "Mantanāti vinayavicāraṇā.",
  "anya-e0103n0:100_15": "Upanisāti yathāvuttakāraṇaparamparāsaṅkhāto upanissayo.",
  "anya-e0103n0:100_16": "Lokuttaraṃ maggaphalacittasampayuttaṃ ājīvaṭṭhamakasīlaṃ.",
  "anya-e0103n0:100_17": "Tattha maggasīlaṃ bhavanissaraṇāvahaṃ hoti,",
  "anya-e0103n0:100_18": "paccavekkhaṇañāṇassa ca bhūmi,",
  "anya-e0103n0:100_19": "phalasīlaṃ pana paccavekkhaṇāñāṇasseva bhūmi.",
  "anya-e0103n0:101_0": "12.",
  "anya-e0103n0:101_1": "Hīnādhimuttivasena chandādīnampi hīnatā.",
  "anya-e0103n0:101_2": "Paṇītādhimuttivasena paṇītatā.",
  "anya-e0103n0:101_3": "Tadubhayavemajjhatāvasena majjhimatā.",
  "anya-e0103n0:101_4": "Yatheva hi kammaṃ āyūhanavasena hīnādibhedabhinnaṃ hoti,",
  "anya-e0103n0:101_5": "evaṃ chandādayopi pavattiākāravasena.",
  "anya-e0103n0:101_6": "So ca nesaṃ pavattiākāro adhimuttibhedenāti daṭṭhabbaṃ.",
  "anya-e0103n0:101_7": "Yasakāmatāyāti kittisilokābhiratiyā,",
  "anya-e0103n0:101_8": "parivāricchāya vā.",
  "anya-e0103n0:101_9": "“Kathaṃ nāma mādiso īdisaṃ kareyyā”ti pāpajigucchāya ariyabhāvaṃ nissāya.",
  "anya-e0103n0:101_10": "Anupakkiliṭṭhanti attukkaṃsanaparavambhanāhi,",
  "anya-e0103n0:101_11": "aññehi ca upakkilesehi anupakkiliṭṭhaṃ.",
  "anya-e0103n0:101_12": "Bhavabhogatthāyāti bhavasampattiatthañceva bhogasampattiatthañca.",
  "anya-e0103n0:101_13": "Attano vimokkhatthāya pavattitanti sāvakapaccekabodhisattasīlamāha.",
  "anya-e0103n0:101_14": "Sabbasattānaṃ vimokkhatthāyāti sabbasattānaṃ saṃsārabandhanato vimocanatthāya.",
  "anya-e0103n0:101_15": "Pāramitāsīlaṃ mahābodhisattasīlaṃ.",
  "anya-e0103n0:101_16": "Yā karuṇūpāyakosallapariggahitā mahābodhiṃ ārabbha pavattā paramukkaṃsagatasoceyyasallekhā desakālasattādivikapparahitā sīlapāramitā.",
  "anya-e0103n0:102_0": "Ananurūpanti asāruppaṃ.",
  "anya-e0103n0:102_1": "Attā eva garu adhipati etassāti attagaru,",
  "anya-e0103n0:102_2": "lajjādhiko.",
  "anya-e0103n0:102_3": "Attādhipatito āgataṃ attādhipateyyaṃ.",
  "anya-e0103n0:102_4": "Loko adhipati garu etassāti lokādhipati,",
  "anya-e0103n0:102_5": "ottappādhiko.",
  "anya-e0103n0:102_6": "Dhammo nāmāyaṃ mahānubhāvo ekantaniyyāniko,",
  "anya-e0103n0:102_7": "so ca paṭipattiyāva pūjetabbo.",
  "anya-e0103n0:102_8": "Tasmā “naṃ sīlasampadāya pūjessāmī”ti evaṃ dhammamahattaṃ pūjetukāmena.",
  "anya-e0103n0:103_0": "Parāmaṭṭhattāti parābhavavasena āmaṭṭhattā.",
  "anya-e0103n0:103_1": "Taṇhādiṭṭhiyo hi “imināhaṃ sīlena devo vā bhavissāmi devaññataro vā,",
  "anya-e0103n0:103_2": "iminā me sīlena saṃsārasuddhi bhavissatī”ti pavattassa sīlaṃ parāmasantiyo taṃ parābhavaṃ pāpenti maggassa anupanissayabhāvakaraṇato.",
  "anya-e0103n0:103_3": "Puthujjanakalyāṇakassāti puthujjanesu kalyāṇakassa.",
  "anya-e0103n0:103_4": "So hi puthujjanova hutvā kalyāṇehi sīlādīhi samannāgato.",
  "anya-e0103n0:103_5": "Parāmasanakilesānaṃ vikkhambhanato,",
  "anya-e0103n0:103_6": "samucchindanato ca tehi na parāmaṭṭhanti aparāmaṭṭhaṃ.",
  "anya-e0103n0:103_7": "Tassa tassa kilesadarathassa paṭippassambhanato vūpasamanato paṭippassaddhaṃ.",
  "anya-e0103n0:104_0": "Katapaṭikammanti vuṭṭhānadesanāhi yathādhammaṃ katapaṭikāraṃ.",
  "anya-e0103n0:104_1": "Evaṃ hi taṃ sīlaṃ paṭipākatikameva hoti.",
  "anya-e0103n0:104_2": "Tenāha “taṃ visuddha”nti.",
  "anya-e0103n0:104_3": "“Katapaṭikamma”nti iminā ca “na punevaṃ karissa”nti adhiṭṭhānampi saṅgahitanti daṭṭhabbaṃ.",
  "anya-e0103n0:104_4": "“Acchamaṃsaṃ nu kho,",
  "anya-e0103n0:104_5": "sūkaramaṃsaṃ nu kho”tiādinā vatthumhi vā,",
  "anya-e0103n0:104_6": "“pācittiyaṃ nu kho,",
  "anya-e0103n0:104_7": "dukkaṭaṃ nu kho”tiādinā āpattiyā vā,",
  "anya-e0103n0:104_8": "“mayā taṃ vatthu vītikkantaṃ nu kho,",
  "anya-e0103n0:104_9": "na nu kho vītikkanta”ntiādinā ajjhācāre vā vematikassa saṃsayāpannassa.",
  "anya-e0103n0:104_10": "Visodhetabbaṃ yathādhammaṃ paṭikammena.",
  "anya-e0103n0:104_11": "Vimati eva vematikaṃ,",
  "anya-e0103n0:104_12": "tasmiṃ vematike sati,",
  "anya-e0103n0:104_13": "vimatiyā uppannāyāti attho.",
  "anya-e0103n0:104_14": "Vimati paṭivinetabbāti sayaṃ vā taṃ vatthuṃ vicāretvā,",
  "anya-e0103n0:104_15": "vinayadhare vā pucchitvā kaṅkhā vinodetabbā.",
  "anya-e0103n0:104_16": "Nikkaṅkhena pana kappiyaṃ ce kātabbaṃ,",
  "anya-e0103n0:104_17": "akappiyaṃ ce chaḍḍetabbaṃ.",
  "anya-e0103n0:104_18": "Tenāha “iccassa phāsu bhavissatī”ti.",
  "anya-e0103n0:105_0": "“Catūhi ariyamaggehī”tiādinā maggaphalapariyāpannaṃ sīlaṃ maggaphalasampayuttaṃ vuttaṃ.",
  "anya-e0103n0:105_1": "Samudāyesu pavattavohārā avayavesupi pavattantīti.",
  "anya-e0103n0:105_2": "Sesanti sabbaṃ lokiyasīlaṃ.",
  "anya-e0103n0:106_0": "Pakatipīti sabhāvopi.",
  "anya-e0103n0:106_1": "Sukhasīlo sakhilo sukhasaṃvāso.",
  "anya-e0103n0:106_2": "Tena pariyāyenāti pakatiatthavācakatthena.",
  "anya-e0103n0:106_3": "Ekaccaṃ abyākataṃ sīlaṃ idhādhippetasīlena ekasaṅgahanti akusalassevāyujjamānataṃ dassetuṃ “tattha akusala”ntiādi vuttaṃ.",
  "anya-e0103n0:106_4": "Tathā hi sekkhattikaṃ idha gahitaṃ,",
  "anya-e0103n0:106_5": "idha na upanītaṃ kusalattikanti adhippāyo.",
  "anya-e0103n0:106_6": "Vuttanayenevāti vutteneva nayena kusalattikaṃ aggahetvā hīnattikādīnaṃ pañcannaṃ tikānaṃ vasena assa sīlassa tividhatā veditabbā.",
  "anya-e0103n0:107_0": "13.",
  "anya-e0103n0:107_1": "Yodhāti yo idha.",
  "anya-e0103n0:107_2": "Vatthuvītikkameti āpattiyā vatthuno vītikkamane ajjhācāre.",
  "anya-e0103n0:107_3": "Kāmasaṅkappādayo nava mahāvitakkā micchāsaṅkappā.",
  "anya-e0103n0:107_4": "Evarūpassāti edisassa.",
  "anya-e0103n0:107_5": "Tassa hi sīlavante anupasaṅkamitvā dussīle sevantassa tato eva tesaṃ diṭṭhānugatiṃ āpajjanena paṇṇattivītikkame",
  "anya-e0103n0:107_6": "adosadassāvino micchāsaṅkappabahulatāya manacchaṭṭhāni indriyāni arakkhato sīlaṃ ekaṃseneva hānabhāgiyaṃ hoti,",
  "anya-e0103n0:107_7": "na ṭhitibhāgiyaṃ,",
  "anya-e0103n0:107_8": "kuto visesādibhāgiyatā.",
  "anya-e0103n0:107_9": "Sīlasampattiyāti sīlapāripūriyā catupārisuddhisīlena.",
  "anya-e0103n0:107_10": "Aghaṭantassa uttarīti uttari visesādhigamāya avāyamantassa.",
  "anya-e0103n0:107_11": "Ṭhitibhāgiyaṃ sīlaṃ bhavati asamādhisaṃvattaniyattā.",
  "anya-e0103n0:107_12": "Sampādite hi samādhismiṃ sīlassa samādhisaṃvattaniyatā nicchiyati.",
  "anya-e0103n0:107_13": "Samādhatthāyāti samathavasena samādhānatthāya.",
  "anya-e0103n0:107_14": "Nibbidanti vipassanaṃ.",
  "anya-e0103n0:107_15": "Balavavipassanādassanatthaṃ nibbidāgahaṇaṃ tāvatāpi sīlassa nibbedhabhāgiyabhāvasiddhito.",
  "anya-e0103n0:108_0": "Yāni ca sikkhāpadāni nesaṃ rakkhitabbānīti sambandho,",
  "anya-e0103n0:108_1": "tāni pana asādhāraṇapaññattito aññāni.",
  "anya-e0103n0:108_2": "Nesanti “rakkhitabbānī”ti padaṃ apekkhitvā kattari sāmivacanaṃ,",
  "anya-e0103n0:108_3": "tehi bhikkhūhīti attho.",
  "anya-e0103n0:108_4": "Sati vā ussāheti ussakkitvā sīlāni rakkhituṃ ussāhe sati.",
  "anya-e0103n0:108_5": "Dasāti sāmaṇerehi rakkhitabbasīlamāha ghaṭikārādīnaṃ viya.",
  "anya-e0103n0:108_6": "Aṭṭhāti naccādimālādiveramaṇiṃ ekaṃ katvā sabbapacchimavajjāni aṭṭha.",
  "anya-e0103n0:109_0": "Avītikkamoti pañcannaṃ sīlānaṃ avītikkamo.",
  "anya-e0103n0:109_1": "Pakatisīlanti sabhāvasīlaṃ.",
  "anya-e0103n0:109_2": "Tatrūpapattiniyataṃ hi sīlaṃ uttarakurukānaṃ.",
  "anya-e0103n0:109_3": "Mariyādācārittanti tassa tassa sāvajjassa akaraṇe mariyādabhūtaṃ,",
  "anya-e0103n0:109_4": "tattha tattha kulādīsu pubbapurisehi ṭhapitaṃ cārittaṃ.",
  "anya-e0103n0:109_5": "Kuladesapāsaṇḍadhammo hi “ācārasīla”nti adhippetaṃ.",
  "anya-e0103n0:109_6": "Tattha kuladhammo tāva brāhmaṇādīnaṃ amajjapānādi,",
  "anya-e0103n0:109_7": "desadhammo ekaccajanapadavāsīnaṃ ahiṃsanādi,",
  "anya-e0103n0:109_8": "pāsaṇḍadhammo titthiyānaṃ yamaniyamādi.",
  "anya-e0103n0:109_9": "Titthiyamataṃ hi diṭṭhipāsena,",
  "anya-e0103n0:109_10": "taṇhāpāsena ca ḍeti pavattati,",
  "anya-e0103n0:109_11": "pāsaṃ vā bādhaṃ ariyavinayassa ḍetīti “pāsaṇḍa”nti vuccati.",
  "anya-e0103n0:109_12": "“Pakatiyā sīlavatī hotī”ti vacanato bodhisattamātu pañcasikkhāpadasīlaṃ paripuṇṇameva.",
  "anya-e0103n0:109_13": "Idaṃ pana ukkaṃsagataṃ bodhisattapitaripi cittuppādamattenapi asaṃkiliṭṭhaṃ “dhammatāsīla”nti vuttaṃ.",
  "anya-e0103n0:109_14": "Kāmaguṇūpasaṃhitanti kāmakoṭṭhāsesu assādūpasaṃhitaṃ kāmassādagadhitaṃ.",
  "anya-e0103n0:109_15": "Dhammatāsīlanti dhammatāya kāraṇaniyāmena āgataṃ sīlaṃ.",
  "anya-e0103n0:109_16": "Sīlapāramiṃ hi paramukkaṃsaṃ pāpetvā kucchigatassa mahābodhisattassa sīlatejena guṇānubhāvena bodhisattamātu",
  "anya-e0103n0:109_17": "saraseneva paramasallekhappattaṃ sīlaṃ hoti.",
  "anya-e0103n0:109_18": "Mahākassapādīnanti ādi-",
  "anya-e0103n0:109_19": "saddena bhaddādike saṅgaṇhāti.",
  "anya-e0103n0:109_20": "Te kira suciraṃ kālaṃ suparisuddhasīlā eva hutvā āgatā.",
  "anya-e0103n0:109_21": "Tenāha “suddhasattāna”nti.",
  "anya-e0103n0:109_22": "Tāsu tāsu jātīsūti sīlavarājamahiṃsarājādijātīsu.",
  "anya-e0103n0:109_23": "Pubbe purimajātiyaṃ siddho hetu etassāti pubbahetukasīlaṃ.",
  "anya-e0103n0:109_24": "Idaṃ pana pakatisīlādisamādānena vinā avītikkamalakkhaṇaṃ sampattaviratisaṅgahaṃ daṭṭhabbaṃ.",
  "anya-e0103n0:110_0": "Yaṃ bhagavatā evaṃ vuttaṃ sīlanti sambandho.",
  "anya-e0103n0:110_1": "Idhāti vakkhamānasīlaparipūrakassa puggalassa sannissayabhūtasāsanaparidīpanaṃ,",
  "anya-e0103n0:110_2": "aññasāsanassa ca tathābhāvapaṭisedhanaṃ.",
  "anya-e0103n0:110_3": "Vuttaṃ hetaṃ “idheva,",
  "anya-e0103n0:110_4": "bhikkhave,",
  "anya-e0103n0:110_5": "samaṇo…pe…",
  "anya-e0103n0:110_6": "suññā parappavādā samaṇebhi aññehī”ti.",
  "anya-e0103n0:110_7": "Bhikkhūti tassa sīlassa paripūrakapuggalaparidīpanaṃ.",
  "anya-e0103n0:110_8": "Pātimokkhasaṃvarasaṃvutoti idamassa pātimokkhasīle patiṭṭhitabhāvaparidīpanaṃ.",
  "anya-e0103n0:110_9": "Viharatīti idamassa tadanurūpavihārasamaṅgibhāvaparidīpanaṃ.",
  "anya-e0103n0:110_10": "Ācāragocarasampannoti idaṃ pātimokkhasaṃvarassa,",
  "anya-e0103n0:110_11": "upariadhigantabbaguṇānañca upakārakadhammaparidīpanaṃ.",
  "anya-e0103n0:110_12": "Aṇumattesu vajjesu bhayadassāvīti idaṃ pātimokkhato acavanabhāvaparidīpanaṃ.",
  "anya-e0103n0:110_13": "Samādāyāti sikkhāpadānaṃ anavasesato ādānaparidīpanaṃ.",
  "anya-e0103n0:110_14": "Sikkhatīti sikkhāya samaṅgibhāvaparidīpanaṃ.",
  "anya-e0103n0:110_15": "Sikkhāpadesūti sikkhitabbadhammaparidīpanaṃ.",
  "anya-e0103n0:110_16": "Yaṃ panettha vattabbaṃ,",
  "anya-e0103n0:110_17": "taṃ parato āvi bhavissati.",
  "anya-e0103n0:111_0": "Soti pātimokkhasaṃvarasīle patiṭṭhitabhikkhu.",
  "anya-e0103n0:111_1": "Tena yādisassa indriyasaṃvarasīlaṃ icchitabbaṃ,",
  "anya-e0103n0:111_2": "taṃ dasseti.",
  "anya-e0103n0:111_3": "Cakkhunāti yato so saṃvaro,",
  "anya-e0103n0:111_4": "taṃ dasseti.",
  "anya-e0103n0:111_5": "Rūpanti yattha so saṃvaro,",
  "anya-e0103n0:111_6": "taṃ dasseti.",
  "anya-e0103n0:111_7": "Disvā na nimittaggāhī hoti nānubyañjanaggāhīti saṃvarassa upāyaṃ dasseti.",
  "anya-e0103n0:111_8": "Yatvādhikaraṇa…pe…",
  "anya-e0103n0:111_9": "anvāssaveyyunti saṃvarassa paṭipakkhaṃ tattha ādīnavaṃ dasseti.",
  "anya-e0103n0:111_10": "Saṃvarāya paṭipajjatīti pageva satiyā upaṭṭhapetabbataṃ dasseti.",
  "anya-e0103n0:111_11": "Rakkhati cakkhundriyanti satiyā upaṭṭhāpanameva cakkhundriyassa ārakkhāti dasseti.",
  "anya-e0103n0:111_12": "Cakkhundriye saṃvaraṃ āpajjatīti tathābhūtā satiyevettha saṃvaroti dasseti.",
  "anya-e0103n0:111_13": "Vītikkamassa vasenāti sambandho.",
  "anya-e0103n0:111_14": "Channaṃ sikkhāpadānanti “ājīvahetu ājīvakāraṇā asantaṃ abhūtaṃ uttarimanussadhammaṃ ullapatī”tiādinā",
  "anya-e0103n0:111_15": "āgatānaṃ channaṃ pārājikādipaṭisaṃyuttānaṃ sikkhāpadānaṃ.",
  "anya-e0103n0:111_16": "Sāmantajappanādinā tividhena kuhanavatthunā vimhāpanaṃ kuhanā. Attānaṃ,",
  "anya-e0103n0:111_17": "dāyakaṃ vā ukkhipitvā yathā so kiñci dadāti,",
  "anya-e0103n0:111_18": "evaṃ kathanaṃ lapanā.",
  "anya-e0103n0:111_19": "Nimittaṃ vuccati paccayadānasaññuppādakaṃ kāyavacīkammaṃ,",
  "anya-e0103n0:111_20": "tena nimittena carati,",
  "anya-e0103n0:111_21": "nimittaṃ vā karotīti nemittiko,",
  "anya-e0103n0:111_22": "tassa bhāvo nemittikatā.",
  "anya-e0103n0:111_23": "Gandhādayo viya lābhāya paresaṃ akkosanādinā nipisatīti nippeso,",
  "anya-e0103n0:111_24": "nippesova nippesiko,",
  "anya-e0103n0:111_25": "tassa bhāvo nippesikatā.",
  "anya-e0103n0:111_26": "Mahicchatāya attanā laddhalābhena parato lābhapariyesanā lābhena lābhaṃ nijigīsanatā.",
  "anya-e0103n0:111_27": "Evamādīnanti ādi-",
  "anya-e0103n0:111_28": "saddena anuppiyabhāṇitācāṭukamyatādiṃ saṅgaṇhāti.",
  "anya-e0103n0:111_29": "Paṭisaṅkhānena paccavekkhaṇāya parisuddho asaṃkiliṭṭho paṭisaṅkhānaparisuddho.",
  "anya-e0103n0:111_30": "Cattāro paccayā paribhuñjīyanti etenāti catupaccayaparibhogo,",
  "anya-e0103n0:111_31": "tathāpavattā anavajjacetanā.",
  "anya-e0103n0:112_0": "Pātimokkhasaṃvarasīlavaṇṇanā",
  "anya-e0103n0:113_0": "14.",
  "anya-e0103n0:113_1": "Tatrāti tesu pātimokkhasaṃvarādīsu.",
  "anya-e0103n0:113_2": "Ādito paṭṭhāyāti “idha bhikkhū”tiādinā āgatadesanāya ādito pabhuti.",
  "anya-e0103n0:113_3": "Vinicchayakathāti tattha saṃsayavidhamanena vinicchayāvahā kathā.",
  "anya-e0103n0:113_4": "Paṭhamassa atthassa sabbasādhāraṇattā asādhāraṇaṃ pabbajitāveṇikaṃ pariyāyaṃ dassento “chinnabhinnapaṭadharāditāya vā”ti āha.",
  "anya-e0103n0:113_5": "Evaṃ hissa paripuṇṇapātimokkhasaṃvarayogyatā dassitā hoti.",
  "anya-e0103n0:113_6": "Bhinnapaṭadharādibhāvo ca nāma daliddassāpi niggahitassa hotīti tato visesetuṃ “saddhāpabbajito”ti vatvā",
  "anya-e0103n0:113_7": "paṭipattiyā yogyabhāvadassanatthaṃ “kulaputto”ti vuttaṃ.",
  "anya-e0103n0:113_8": "Ācārakulaputto vā hi paṭipajjituṃ sakkoti jātikulaputto vā.",
  "anya-e0103n0:113_9": "Sikkhāpadasīlanti cārittavārittappabhedaṃ sikkhāpadavasena paññattaṃ sīlaṃ.",
  "anya-e0103n0:113_10": "Yoti aniyamaniddeso yo koci puggalo.",
  "anya-e0103n0:113_11": "Nanti vinayapariyāpannaṃ sīlaṃ.",
  "anya-e0103n0:113_12": "Tanti puggalaṃ.",
  "anya-e0103n0:113_13": "Mokkheti sahakārikāraṇabhāvato.",
  "anya-e0103n0:113_14": "Apāye bhavāni āpāyikāni. Ādi-",
  "anya-e0103n0:113_15": "saddena tadaññaṃ sabbasaṃsāradukkhaṃ saṅgaṇhāti.",
  "anya-e0103n0:113_16": "Saṃvaraṇaṃ kāyavacīdvārānaṃ pidahanaṃ.",
  "anya-e0103n0:113_17": "Yena te saṃvutā pihitā honti,",
  "anya-e0103n0:113_18": "so saṃvaro.",
  "anya-e0103n0:113_19": "Yasmā pana so sattannaṃ āpattikkhandhānaṃ avītikkamo vītikkamapaṭipakkhoti katvā,",
  "anya-e0103n0:113_20": "tasmā vuttaṃ “kāyikavācasikassa avītikkamassetaṃ nāma”nti.",
  "anya-e0103n0:113_21": "Pātimokkhasaṃvarena saṃvutoti pātimokkhasaṃvarena pihitakāyavacīdvāro.",
  "anya-e0103n0:113_22": "Tathābhūto ca yasmā taṃ upeto tena ca samaṅgī nāma hoti,",
  "anya-e0103n0:113_23": "tasmā vuttaṃ “upagato samannāgatoti attho”ti.",
  "anya-e0103n0:114_0": "Aparo nayo –",
  "anya-e0103n0:114_1": "kilesānaṃ balavabhāvato,",
  "anya-e0103n0:114_2": "pāpakiriyāya sukarabhāvato,",
  "anya-e0103n0:114_3": "puññakiriyāya ca dukkarabhāvato bahukkhattuṃ apāyesu patanasīloti pātī,",
  "anya-e0103n0:114_4": "puthujjano.",
  "anya-e0103n0:114_5": "Aniccatāya vā bhavādīsu kammavegakkhitto ghaṭiyantaṃ viya anavaṭṭhānena paribbhamanato gamanasīloti pātī,",
  "anya-e0103n0:114_6": "maraṇavasena vā tamhi tamhi sattanikāye attabhāvassa pātanasīloti pātī,",
  "anya-e0103n0:114_7": "sattasantāno,",
  "anya-e0103n0:114_8": "cittameva vā.",
  "anya-e0103n0:114_9": "Taṃ pātinaṃ saṃsāradukkhato mokkhetīti pātimokkhaṃ.",
  "anya-e0103n0:114_10": "Cittassa hi vimokkhena satto “vimutto”ti vuccati.",
  "anya-e0103n0:114_11": "Vuttaṃ hi “cittavodānā visujjhantī”ti,",
  "anya-e0103n0:114_12": "“anupādāya āsavehi cittaṃ vimutta”nti ca.",
  "anya-e0103n0:114_13": "Atha vā avijjādinā hetunā saṃsāre patati gacchati pavattatīti pātī,",
  "anya-e0103n0:114_14": "“avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ.",
  "anya-e0103n0:114_15": "Tassa pātino sattassa taṇhādisaṃkilesattayato mokkho etenāti pātimokkhaṃ.",
  "anya-e0103n0:114_16": "“Kaṇṭhekāḷo”tiādīnaṃ viyassa samāsasiddhi veditabbā.",
  "anya-e0103n0:114_17": "Atha vā pāteti vinipāteti dukkheti pāti, cittaṃ.",
  "anya-e0103n0:114_18": "Vuttaṃ hi “cittena nīyati loko,",
  "anya-e0103n0:114_19": "cittena parikassatī”ti.",
  "anya-e0103n0:114_20": "Tassa pātino mokkho etenāti pātimokkhaṃ,",
  "anya-e0103n0:114_21": "patati vā etena apāyadukkhe,",
  "anya-e0103n0:114_22": "saṃsāradukkhe cāti pātī,",
  "anya-e0103n0:114_23": "taṇhādisaṃkileso.",
  "anya-e0103n0:114_24": "Vuttaṃ hi “taṇhā janeti purisaṃ,",
  "anya-e0103n0:114_25": "taṇhādutiyo puriso”ti ca ādi.",
  "anya-e0103n0:114_26": "Tato pātito mokkhoti pātimokkhaṃ.",
  "anya-e0103n0:114_27": "Atha vā patati etthāti pātīni,",
  "anya-e0103n0:114_28": "cha ajjhattikabāhirāni āyatanāni.",
  "anya-e0103n0:114_29": "Vuttaṃ hi “chasu loko samuppanno,",
  "anya-e0103n0:114_30": "chasu kubbati santhava”nti.",
  "anya-e0103n0:114_31": "Tato chaajjhattikabāhirāyatanasaṅkhātato pātito mokkhoti pātimokkhaṃ.",
  "anya-e0103n0:114_32": "Atha vā pāto vinipāto assa atthīti pātī, saṃsāro.",
  "anya-e0103n0:114_33": "Tato mokkhoti pātimokkhaṃ,",
  "anya-e0103n0:114_34": "atha vā sabbalokādhipatibhāvato dhammissaro bhagavā “patī”ti vuccati.",
  "anya-e0103n0:114_35": "Muccati etenāti mokkho,",
  "anya-e0103n0:114_36": "patino mokkho tena paññattattāti patimokkho,",
  "anya-e0103n0:114_37": "patimokkho eva pātimokkhaṃ.",
  "anya-e0103n0:114_38": "Sabbaguṇānaṃ vā mūlabhāvato uttamaṭṭhena pati ca so yathāvuttenatthena mokkho cāti patimokkho,",
  "anya-e0103n0:114_39": "patimokkho eva pātimokkhaṃ.",
  "anya-e0103n0:114_40": "Tathā hi vuttaṃ “pātimokkhanti mukhametaṃ pamukhameta”nti vitthāro.",
  "anya-e0103n0:115_0": "Atha vā pa-",
  "anya-e0103n0:115_1": "iti pakāre, atī-",
  "anya-e0103n0:115_2": "ti accantatthe nipāto,",
  "anya-e0103n0:115_3": "tasmā pakārehi accantaṃ mokkhetīti pātimokkhaṃ.",
  "anya-e0103n0:115_4": "Idaṃ hi sīlaṃ sayaṃ tadaṅgavasena,",
  "anya-e0103n0:115_5": "samādhisahitaṃ paññāsahitañca vikkhambhanavasena,",
  "anya-e0103n0:115_6": "samucchedavasena ca accantaṃ mokkheti mocetīti pātimokkhaṃ,",
  "anya-e0103n0:115_7": "pati pati mokkhoti vā patimokkho,",
  "anya-e0103n0:115_8": "tamhā tamhā vītikkamadosato paccekaṃ mokkhoti attho,",
  "anya-e0103n0:115_9": "patimokkho eva pātimokkhaṃ.",
  "anya-e0103n0:115_10": "Mokkhoti vā nibbānaṃ,",
  "anya-e0103n0:115_11": "tassa mokkhassa paṭibimbabhūtoti patimokkho.",
  "anya-e0103n0:115_12": "Sīlasaṃvaro hi sūriyassa aruṇuggamanaṃ viya nibbānassa udayabhūto tappaṭibhāgo viya yathārahaṃ kilesanibbāpanato,",
  "anya-e0103n0:115_13": "patimokkhoyeva pātimokkhaṃ.",
  "anya-e0103n0:115_14": "Atha vā mokkhaṃ pati vattati,",
  "anya-e0103n0:115_15": "mokkhābhimukhanti vā patimokkhaṃ,",
  "anya-e0103n0:115_16": "patimokkhameva pātimokkhanti evamettha pātimokkha-",
  "anya-e0103n0:115_17": "saddassa attho veditabbo.",
  "anya-e0103n0:115_18": "Iriyatīti attabhāvaṃ pavatteti.",
  "anya-e0103n0:115_19": "“Viharatī”ti iminā pātimokkhasaṃvarasīle ṭhitassa bhikkhuno iriyāpathavihāro dassito.",
  "anya-e0103n0:115_20": "Pāḷiyanti jhānavibhaṅgapāḷiyaṃ.",
  "anya-e0103n0:116_0": "Tattha kāmaṃ samaṇacāraṃ,",
  "anya-e0103n0:116_1": "samaṇagocarañca dassetuṃ “ācāragocarasampanno”ti vuttaṃ,",
  "anya-e0103n0:116_2": "yathā pana maggaṃ ācikkhanto “vāmaṃ muñca,",
  "anya-e0103n0:116_3": "dakkhiṇaṃ gaṇhā”ti vajjetabbapubbakaṃ gahetabbaṃ vadeyya,",
  "anya-e0103n0:116_4": "yathā vā sasīsanhānena pahīnasedamalajallikassa mālāgandhavilepanādivibhūsanasaṃvidhānaṃ yuttarūpaṃ,",
  "anya-e0103n0:116_5": "evaṃ pahīnapāpadhammassa kalyāṇadhammasamāyogo yuttarūpoti “atthi ācāro,",
  "anya-e0103n0:116_6": "atthi anācāro”ti dvayaṃ uddisitvā anācāraṃ tāva vibhajituṃ “tattha katamo anācāro”tiādi vuttaṃ.",
  "anya-e0103n0:116_7": "Tattha kāyiko vītikkamoti tividhaṃ kāyaduccaritaṃ.",
  "anya-e0103n0:116_8": "Vācasiko vītikkamoti catubbidhaṃ vacīduccaritaṃ.",
  "anya-e0103n0:116_9": "Kāyikavācasikoti tadubhayaṃ.",
  "anya-e0103n0:117_0": "Evaṃ ājīvaṭṭhamakasīlassa vītikkamo dassito.",
  "anya-e0103n0:117_1": "Idāni mānasaṃ anācāraṃ dassetuṃ “sabbampi dussīlyaṃ anācāro”ti vatvā tattha ekacciyaṃ dassento “idhekacco veḷudānena vā”tiādimāha.",
  "anya-e0103n0:117_2": "Tattha veḷudānenāti paccayuppādanatthena veḷudānena.",
  "anya-e0103n0:117_3": "Pattadānādīsupi eseva nayo.",
  "anya-e0103n0:117_4": "Veḷūti manussānaṃ payojanāvaho yo koci veḷudaṇḍo.",
  "anya-e0103n0:117_5": "Pattaṃ gandhikādīnaṃ gandhapaliveṭhanādiatthaṃ vā,",
  "anya-e0103n0:117_6": "tālanāḷikerādipattaṃ vā.",
  "anya-e0103n0:117_7": "Pupphaṃ yaṃ kiñci manussānaṃ payojanāvahaṃ.",
  "anya-e0103n0:117_8": "Tathā phalaṃ.",
  "anya-e0103n0:117_9": "Sinānaṃ sirīsacuṇṇādinhāniyacuṇṇaṃ.",
  "anya-e0103n0:117_10": "Mattikāpi ettheva saṅgahaṃ gacchati.",
  "anya-e0103n0:117_11": "Dantakaṭṭhaṃ yaṃ kiñci mukhasodhanatthaṃ dantaponaṃ.",
  "anya-e0103n0:117_12": "Cāṭukamyatā attānaṃ dāsaṃ viya nīcaṭṭhāne ṭhapetvā parassa khalitavacanaṃ saṇṭhapetvā piyakāmatāya paggayhavacanaṃ.",
  "anya-e0103n0:117_13": "Muggasūpyatāti muggasūpasamatā saccālikena jīvitakappanaṃ.",
  "anya-e0103n0:117_14": "Yathā hi muggasūpe paccante bahū muggā paccanti,",
  "anya-e0103n0:117_15": "katipayā na paccanti,",
  "anya-e0103n0:117_16": "evaṃ saccālikena jīvitakappane bahu alikaṃ hoti,",
  "anya-e0103n0:117_17": "appakaṃ saccanti.",
  "anya-e0103n0:117_18": "Paribhaṭatīti paribhaṭo,",
  "anya-e0103n0:117_19": "paresaṃ dārake pariharanto.",
  "anya-e0103n0:117_20": "Paribhaṭassa kammaṃ pāribhaṭyaṃ,",
  "anya-e0103n0:117_21": "sā eva pāribhaṭyatā,",
  "anya-e0103n0:117_22": "alaṅkaraṇādinā kuladārakapariharaṇassetaṃ nāmaṃ.",
  "anya-e0103n0:117_23": "Tesaṃ tesaṃ gihīnaṃ gāmantaradesantarādīsu sāsanapaṭisāsanaharaṇaṃ jaṅghapesanikaṃ.",
  "anya-e0103n0:117_24": "Aññataraññatarenāti etesaṃ vā veḷudānādīnaṃ vejjakammabhaṇḍāgārikakammapiṇḍapaṭipiṇḍakammasaṅghuppādacetiyuppādapaṭṭhapanādīnaṃ",
  "anya-e0103n0:117_25": "vā micchājīvena jīvitakappanakakammānaṃ yena kenaci.",
  "anya-e0103n0:117_26": "Buddhapaṭikuṭṭhenāti buddhehi garahitena paṭisiddhena.",
  "anya-e0103n0:117_27": "Micchājīvenāti na sammāājīvena.",
  "anya-e0103n0:117_28": "Ayaṃ vuccati anācāroti ayaṃ sabbopi “anācāro”ti kathīyati.",
  "anya-e0103n0:117_29": "Ācāraniddeso vuttapaṭipakkhanayeneva veditabbo.",
  "anya-e0103n0:118_0": "Gocaraniddesepi paṭhamaṃ agocarassa vacane kāraṇaṃ heṭṭhā vuttanayeneva veditabbaṃ.",
  "anya-e0103n0:118_1": "Gocaroti piṇḍapātādīnaṃ atthāya upasaṅkamituṃ yuttaṭṭhānaṃ.",
  "anya-e0103n0:118_2": "Ayuttaṭṭhānaṃ agocaro.",
  "anya-e0103n0:118_3": "Vesiyā gocaro assāti vesiyāgocaro,",
  "anya-e0103n0:118_4": "mittasanthavavasena upasaṅkamitabbaṭṭhānanti attho.",
  "anya-e0103n0:118_5": "Vesiyā nāma rūpūpajīviniyo,",
  "anya-e0103n0:118_6": "tā mittasanthavavasena na upasaṅkamitabbā,",
  "anya-e0103n0:118_7": "samaṇabhāvassa antarāyakarattā,",
  "anya-e0103n0:118_8": "parisuddhāsayassāpi garahahetuto,",
  "anya-e0103n0:118_9": "tasmā dakkhiṇādānavasena satiṃ upaṭṭhapetvāva upasaṅkamitabbā.",
  "anya-e0103n0:118_10": "Vidhavā vuccanti matapatikā,",
  "anya-e0103n0:118_11": "pavutthapatikā vā.",
  "anya-e0103n0:118_12": "Thullakumārikāti mahallikā aniviṭṭhakumāriyo,",
  "anya-e0103n0:118_13": "paṇḍakāti napuṃsakā.",
  "anya-e0103n0:118_14": "Te hi ussannakilesā avūpasantapariḷāhā lokāmisasannissitakathābahulā,",
  "anya-e0103n0:118_15": "tasmā na upasaṅkamitabbā.",
  "anya-e0103n0:118_16": "Bhikkhuniyo nāma ussannabrahmacariyā.",
  "anya-e0103n0:118_17": "Tathā bhikkhūpi.",
  "anya-e0103n0:118_18": "Tesaṃ aññamaññaṃ visabhāgavatthubhāvato santhavavasena upasaṅkamane katipāheneva brahmacariyantarāyo siyā,",
  "anya-e0103n0:118_19": "tasmā na upasaṅkamitabbā.",
  "anya-e0103n0:118_20": "Gilānapucchanādivasena upasaṅkamane satokārinā bhavitabbaṃ.",
  "anya-e0103n0:118_21": "Pānāgāranti surāpānagharaṃ.",
  "anya-e0103n0:118_22": "Taṃ soṇḍajanehi avivittaṃ hoti.",
  "anya-e0103n0:118_23": "Tattha tehi soṇḍatādivasena na upasaṅkamitabbaṃ brahmacariyantarāyakarattā.",
  "anya-e0103n0:118_24": "Saṃsaṭṭho viharati rājūhītiādīsu rājāno nāma ye rajjamanusāsanti.",
  "anya-e0103n0:118_25": "Rājamahāmattā rājissariyasadisāya issariyamattāya samannāgatā.",
  "anya-e0103n0:118_26": "Titthiyāti viparītadassanā bāhirakaparibbājakā.",
  "anya-e0103n0:118_27": "Titthiyasāvakāti tesu daḷhabhattā paccayadāyakā.",
  "anya-e0103n0:118_28": "Ananulomikena saṃsaggenāti tissannaṃ sikkhānaṃ ananulomikena paccanīkabhūtena saṃsaggena saṃsaṭṭho viharati,",
  "anya-e0103n0:118_29": "yena brahmacariyantarāyaṃ vā sallekhaparihāniṃ vā pāpuṇāti.",
  "anya-e0103n0:119_0": "Idāni aparenapi pariyāyena agocaraṃ dassetuṃ “yāni vā pana tānī”tiādi vuttaṃ.",
  "anya-e0103n0:119_1": "Tattha assaddhānīti buddhādīsu saddhāvirahitāni.",
  "anya-e0103n0:119_2": "Tato eva appasannāni,",
  "anya-e0103n0:119_3": "kammakammaphalasaddhāya vā abhāvena assaddhāni.",
  "anya-e0103n0:119_4": "Ratanattayappasādābhāvena appasannāni.",
  "anya-e0103n0:119_5": "Akkosakaparibhāsakānīti akkosavatthūhi akkosakāni ceva bhayadassanena santajjanakāni ca.",
  "anya-e0103n0:119_6": "Atthaṃ na icchanti anatthameva icchantīti anatthakāmāni.",
  "anya-e0103n0:119_7": "Hitaṃ na icchanti ahitameva icchantīti ahitakāmāni.",
  "anya-e0103n0:119_8": "Phāsu na icchanti aphāsuṃyeva icchantīti aphāsukakāmāni.",
  "anya-e0103n0:119_9": "Yogakkhemaṃ nibbhayaṃ na icchanti,",
  "anya-e0103n0:119_10": "ayogakkhemameva icchantīti ayogakkhemakāmāni.",
  "anya-e0103n0:119_11": "Bhikkhūnanti ettha sāmaṇerānampi saṅgaho.",
  "anya-e0103n0:119_12": "Bhikkhunīnanti ettha sikkhamānasāmaṇerīnaṃ.",
  "anya-e0103n0:119_13": "Sabbesaṃ hi sāsanikānaṃ anatthakāmatādīpanapadamidaṃ vacanaṃ.",
  "anya-e0103n0:119_14": "Tathārūpāni kulānīti tādisāni khattiyakulādīni.",
  "anya-e0103n0:119_15": "Sevatīti nissāya jīvati.",
  "anya-e0103n0:119_16": "Bhajatīti upasaṅkamati.",
  "anya-e0103n0:119_17": "Payirupāsatīti punappunaṃ upagacchati.",
  "anya-e0103n0:119_18": "Ayaṃ vuccatīti ayaṃ vesiyādiko, rājādiko,",
  "anya-e0103n0:119_19": "assaddhakulādiko ca taṃ taṃ sevantassa tippakāropi ayutto gocaroti agocaro.",
  "anya-e0103n0:119_20": "Ettha hi vesiyādiko pañcakāmaguṇanissayato agocaro.",
  "anya-e0103n0:119_21": "Yathāha “ko ca,",
  "anya-e0103n0:119_22": "bhikkhave,",
  "anya-e0103n0:119_23": "bhikkhuno agocaro paravisayo?",
  "anya-e0103n0:119_24": "Yadidaṃ pañca kāmaguṇā”ti.",
  "anya-e0103n0:119_25": "Rājādiko samaṇadhammassa anupanissayato,",
  "anya-e0103n0:119_26": "lābhasakkārāsanivicakkanippothanadiṭṭhivipattihetuto ca.",
  "anya-e0103n0:119_27": "Assaddhakulādiko saddhāhānicittasantāsāvahato agocaro.",
  "anya-e0103n0:120_0": "Gocaraniddese “na vesiyāgocaro”tiādīni vuttapaṭipakkhavasena veditabbāni.",
  "anya-e0103n0:120_1": "Opānabhūtānīti udapānabhūtāni bhikkhusaṅghassa,",
  "anya-e0103n0:120_2": "bhikkhunīsaṅghassa ca catumahāpathe khatapokkharaṇī viya yathāsukhaṃ ogāhanakkhamāni.",
  "anya-e0103n0:120_3": "Kāsāvapajjotānīti bhikkhūnaṃ,",
  "anya-e0103n0:120_4": "bhikkhunīnañca nivatthapārutakāsāvānaṃyeva pabhāhi ekobhāsāni.",
  "anya-e0103n0:120_5": "Isivātapaṭivātānīti gehaṃ pavisantānaṃ,",
  "anya-e0103n0:120_6": "nikkhamantānañca bhikkhubhikkhunīsaṅkhātānaṃ isīnaṃ cīvaravātena ceva samiñjanapasāraṇādijanitasarīravātena",
  "anya-e0103n0:120_7": "ca paṭivātāni pavāyitāni viniddhutakibbisāni vā.",
  "anya-e0103n0:121_0": "Idāni niddese āgatanayenāpi ācāragocare dassetuṃ “apicā”tiādi āraddhaṃ.",
  "anya-e0103n0:121_1": "Etthāti etasmiṃ pātimokkhasīlaniddese.",
  "anya-e0103n0:121_2": "Imināpi nayenāti idāni vuccamānavidhināpi.",
  "anya-e0103n0:121_3": "Saṅghagatoti saṅghasannipātaṃ gato.",
  "anya-e0103n0:121_4": "Acittīkārakatoti akatacittīkāro,",
  "anya-e0103n0:121_5": "akatagāravoti attho.",
  "anya-e0103n0:121_6": "Ghaṭṭayantoti sarīrena,",
  "anya-e0103n0:121_7": "cīvarena vā ghaṃsanto.",
  "anya-e0103n0:121_8": "Puratopi tiṭṭhati acittīkārakatoti sambandhitabbaṃ.",
  "anya-e0103n0:121_9": "Ṭhitakopīti upari tiṭṭhanto viya āsannataraṭṭhāne ṭhitakopi bhaṇati.",
  "anya-e0103n0:121_10": "Bāhāvikkhepakoti bāhuṃ vikkhipanto.",
  "anya-e0103n0:121_11": "Anupāhanānanti anādare sāmivacanaṃ.",
  "anya-e0103n0:121_12": "Saupāhanoti upāhanāruḷho.",
  "anya-e0103n0:121_13": "There bhikkhū anupakhajjāti therānaṃ bhikkhūnaṃ ṭhitaṭṭhānaṃ anupavisitvā tesaṃ āsannataraṭṭhānaṃ upagantvā.",
  "anya-e0103n0:121_14": "Kaṭṭhaṃ pakkhipati aggikuṇḍe.",
  "anya-e0103n0:121_15": "Vokkammāti passato atikkamitvā.",
  "anya-e0103n0:121_16": "Gūḷhāni sabhāvato paṭicchannāni sāṇipākārādinā paṭicchāditāni.",
  "anya-e0103n0:121_17": "Anāpucchāti anāpucchitvā.",
  "anya-e0103n0:121_18": "Assāti anācārassa.",
  "anya-e0103n0:122_0": "Apica bhikkhūtiādi sabbasseva bhikkhuno ācāradassanavasena pavattaṃ aṭṭhakathāvacanaṃ,",
  "anya-e0103n0:122_1": "na niddesapāḷi.",
  "anya-e0103n0:122_2": "Saddhāsīlasutacāgādiguṇahetuko garubhāvo garukaraṇaṃ vā gāravo,",
  "anya-e0103n0:122_3": "saha gāravenāti sagāravo.",
  "anya-e0103n0:122_4": "Garuṭṭhāniyesu gāravasārajjādivasena paṭissāyanā patissā,",
  "anya-e0103n0:122_5": "sappatissavapaṭipatti.",
  "anya-e0103n0:122_6": "Saha patissāyāti sappatisso.",
  "anya-e0103n0:122_7": "Savisesaṃ hirimanatāya,",
  "anya-e0103n0:122_8": "ottappibhāvena ca hirottappasampanno.",
  "anya-e0103n0:122_9": "Sekhiyadhammapāripūrivasena sunivattho supāruto.",
  "anya-e0103n0:122_10": "Pāsādikenāti pasādāvahena,",
  "anya-e0103n0:122_11": "itthambhūtalakkhaṇe cetaṃ karaṇavacanaṃ.",
  "anya-e0103n0:122_12": "Eseva nayo ito paresupi chasu padesu.",
  "anya-e0103n0:122_13": "Abhikkantenāti abhikkamena.",
  "anya-e0103n0:122_14": "Iriyāpathasampannoti sampannairiyāpatho.",
  "anya-e0103n0:122_15": "Tena sesairiyāpathānampi pāsādikatamāha.",
  "anya-e0103n0:122_16": "Indriyesu guttadvāroti cakkhundriyādīsu chasu dvāresu susaṃvihitārakkho.",
  "anya-e0103n0:122_17": "Bhojane mattaññūti paribhuñjitabbato bhojanasaññite catubbidhepi paccaye pariyesanapaṭiggahaṇaparibhogādivasena sabbaso pamāṇaññū.",
  "anya-e0103n0:122_18": "Jāgariyamanuyuttoti pubbarattāpararattaṃ bhāvanāmanasikārasaṅkhātaṃ jāgariyaṃ sātaccakāritāvasena anu anu yutto tattha yuttapayutto.",
  "anya-e0103n0:122_19": "Satisampajaññena samannāgatotiādi yathāvuttassa ācārassa sambhāradassanaṃ.",
  "anya-e0103n0:122_20": "Tattha appicchoti niiccho.",
  "anya-e0103n0:122_21": "Santuṭṭhoti yathālābhādivasena santosena tuṭṭho.",
  "anya-e0103n0:122_22": "Sakkaccakārīti ādarakārī.",
  "anya-e0103n0:122_23": "Garucittīkārabahuloti garuṭṭhāniyesu garukaraṇabahulo.",
  "anya-e0103n0:122_24": "Ayaṃ vuccati ācāroti ayaṃ sagāravatādi atthakāmehi ācaritabbato ācāro.",
  "anya-e0103n0:123_0": "Sīlādīnaṃ guṇānaṃ upanissayabhūto upanissayagocaro.",
  "anya-e0103n0:123_1": "Satisaṅkhāto cittassa ārakkhabhūto eva gocaro ārakkhagocaro.",
  "anya-e0103n0:123_2": "Kammaṭṭhānasaṅkhāto cittassa upanibandhanaṭṭhānabhūto gocaro upanibandhagocaro.",
  "anya-e0103n0:123_3": "Appicchatādīhi dasahi vivaṭṭanissitāya kathāya vatthubhūtehi guṇehi samannāgato dasakathāvatthuguṇasamannāgato.",
  "anya-e0103n0:123_4": "Tato eva kalyāṇo sundaro mittoti kalyāṇamitto.",
  "anya-e0103n0:123_5": "Tassa lakkhaṇaṃ parato āgamissati.",
  "anya-e0103n0:123_6": "Assutaṃ suttageyyādiṃ.",
  "anya-e0103n0:123_7": "Suṇātīti sutamayaṃ ñāṇaṃ uppādeti.",
  "anya-e0103n0:123_8": "Sutaṃ pariyodāpetīti tameva yathāsutaṃ avisadatāya apariyodātaṃ punappunaṃ paripucchanādinā visodheti nijjaṭaṃ nigumbaṃ karoti.",
  "anya-e0103n0:123_9": "Tattha ca ye kaṅkhaṭṭhāniyā dhammā,",
  "anya-e0103n0:123_10": "tesu saṃsayaṃ chindanto kaṅkhaṃ vitarati.",
  "anya-e0103n0:123_11": "Kammakammaphalesu,",
  "anya-e0103n0:123_12": "ratanattaye ca sammādiṭṭhiyā ujukaraṇena diṭṭhiṃ ujuṃ karoti.",
  "anya-e0103n0:123_13": "Tato eva ca duvidhāyapi saddhāsampadāya cittaṃ pasādeti.",
  "anya-e0103n0:123_14": "Atha vā yathāsutaṃ dhammaṃ pariyodapetvā tatthāgate rūpārūpadhamme pariggahetvā sapaccayaṃ nāmarūpaṃ",
  "anya-e0103n0:123_15": "pariggaṇhanto sattadiṭṭhivaṅkavidhamanena diṭṭhiṃ ujuṃ karoti.",
  "anya-e0103n0:123_16": "Dhammānaṃ paccayapaccayuppannatāmattadassanena tīsupi addhāsu kaṅkhaṃ vitarati.",
  "anya-e0103n0:123_17": "Tato paraṃ ca udayabbayañāṇādivasena vipassanaṃ vaḍḍhetvā ariyabhūmiṃ okkamanto aveccapasādena ratanattaye cittaṃ pasādeti.",
  "anya-e0103n0:123_18": "Tathābhūtova tassa kalyāṇamittassa anusikkhanena saddhādīhi guṇehi na hāyati,",
  "anya-e0103n0:123_19": "aññadatthu vaḍḍhateva.",
  "anya-e0103n0:123_20": "Tenāha “yassa vā”tiādi.",
  "anya-e0103n0:124_0": "Antaragharanti antare antare gharāni ettha,",
  "anya-e0103n0:124_1": "taṃ etassāti vā “antaraghara”nti laddhanāmaṃ gocaragāmaṃ paviṭṭho.",
  "anya-e0103n0:124_2": "Tattha ghare ghare bhikkhāpariyesanāya vīthiṃ paṭipanno.",
  "anya-e0103n0:124_3": "Okkhittacakkhūti heṭṭhākhittacakkhu.",
  "anya-e0103n0:124_4": "Kittakena pana okkhittacakkhu hotīti āha “yugamattadassāvī”ti.",
  "anya-e0103n0:124_5": "Susaṃvutoti saṃyato.",
  "anya-e0103n0:124_6": "Yathā panettha susaṃvuto nāma hoti,",
  "anya-e0103n0:124_7": "taṃ dassetuṃ “na hatthiṃ olokento”tiādi vuttaṃ.",
  "anya-e0103n0:125_0": "Yatthāti yesu satipaṭṭhānesu.",
  "anya-e0103n0:125_1": "Cittaṃ bhāvanācittaṃ.",
  "anya-e0103n0:125_2": "Upanibandhatīti upanetvā nibandhati.",
  "anya-e0103n0:125_3": "Vuttañhetaṃ –",
  "anya-e0103n0:126_0": "“Yathā thambhe nibandheyya, vacchaṃ damaṃ naro idha;",
  "anya-e0103n0:127_0": "Bandheyyevaṃ sakaṃ cittaṃ, satiyārammaṇe daḷha”nti. ;",
  "anya-e0103n0:128_0": "Satipaṭṭhānānaṃ upanibandhagocarabhāvaṃ dassetuṃ “vuttañheta”ntiādi vuttaṃ.",
  "anya-e0103n0:128_1": "Tattha sako pettiko visayoti attano pitu sammāsambuddhassa santako,",
  "anya-e0103n0:128_2": "tena diṭṭho dassito ca visayo.",
  "anya-e0103n0:129_0": "Aṇuppamāṇesūti paramāṇuppamāṇesu.",
  "anya-e0103n0:129_1": "Asañciccaāpannasekhiyaakusalacittuppādādibhedesūti asañcicca āpannasekhiyesu akusalacittuppādādibhedesūti",
  "anya-e0103n0:129_2": "evaṃ asañciccaggahaṇaṃ sekhiyavisesanaṃ daṭṭhabbaṃ.",
  "anya-e0103n0:129_3": "Sekhiyaggahaṇena cettha vattakkhandhakādīsu āgatavattādīnampi gahaṇaṃ.",
  "anya-e0103n0:129_4": "Tepi hi sikkhitabbaṭṭhena “sekhiyā”ti icchitā.",
  "anya-e0103n0:129_5": "Tathā hi mātikāyaṃ pārājikādīnaṃ viya sekhiyānaṃ paricchedo na kato.",
  "anya-e0103n0:129_6": "Evañca katvā “asañcicca āpannasekhiyā”ti asañciccaggahaṇaṃ samatthitaṃ hoti.",
  "anya-e0103n0:129_7": "Na hi mātikāyaṃ āgatesu pañcasattatiyā sekhiyesu nosaññāvimokkho nāma atthi,",
  "anya-e0103n0:129_8": "asañciccaggahaṇeneva cettha asatiajānanānampi saṅgaho kato.",
  "anya-e0103n0:129_9": "Keci panettha asiñcicca āpannaggahaṇena acittakāpattiyo gahitāti vadanti,",
  "anya-e0103n0:129_10": "taṃ tesaṃ matimattaṃ,",
  "anya-e0103n0:129_11": "garukāpattīsupi kāsañci acittakabhāvasabbhāvato,",
  "anya-e0103n0:129_12": "adhiṭṭhānāvikammassa,",
  "anya-e0103n0:129_13": "desanāvikammasseva vā sabbalahukassa vajjassa idhādhippetattā.",
  "anya-e0103n0:129_14": "Tenāha “yāni tāni vajjāni appamattakāni oramattakāni lahukāni lahusammatānī”tiādi.",
  "anya-e0103n0:129_15": "Ādisaddena pātimokkhasaṃvaravisuddhatthaṃ anatikkamanīyānaṃ anāpattigamanīyānaṃ saṅgaho daṭṭhabbo.",
  "anya-e0103n0:129_16": "Bhayadassanasīloti paramāṇumattaṃ vajjaṃ aṭṭhasaṭṭhiyojanasatasahassubbedhasinerupabbatasadisaṃ katvā dassanasabhāvo,",
  "anya-e0103n0:129_17": "sabbalahukaṃ vā dubbhāsitamattaṃ pārājikasadisaṃ katvā dassanasabhāvo.",
  "anya-e0103n0:129_18": "Yaṃ kiñcīti mūlapaññattianupaññattisabbatthapaññattipadesapaññattiādibhedaṃ yaṃ kiñci sikkhitabbaṃ paṭipajjitabbaṃ pūretabbaṃ sīlaṃ.",
  "anya-e0103n0:129_19": "Sammā ādāyāti sammadeva sakkaccaṃ,",
  "anya-e0103n0:129_20": "sabbaso ca ādiyitvā.",
  "anya-e0103n0:129_21": "Ayaṃ pana ācāragocarasampadā kiṃ pātimokkhasīle pariyāpannā,",
  "anya-e0103n0:129_22": "udāhu apariyāpannāti?",
  "anya-e0103n0:129_23": "Pariyāpannā.",
  "anya-e0103n0:129_24": "Yadi evaṃ kasmā puna vuttāti codanaṃ sandhāyāha “ettha cā”tiādi.",
  "anya-e0103n0:130_0": "Indriyasaṃvarasīlavaṇṇanā",
  "anya-e0103n0:131_0": "15.",
  "anya-e0103n0:131_1": "Indriyasaṃvarasīlaṃ pātimokkhasaṃvarasīlassa sambhārabhūtaṃ,",
  "anya-e0103n0:131_2": "tasmiṃ satiyeva icchitabbanti vuttaṃ “soti pātimokkhasaṃvarasīle ṭhito bhikkhū”ti.",
  "anya-e0103n0:131_3": "Sampādite hi etasmiṃ pātimokkhasaṃvarasīlaṃ suguttaṃ surakkhitameva hoti,",
  "anya-e0103n0:131_4": "susaṃvihitakaṇṭakavati viya sassanti.",
  "anya-e0103n0:131_5": "Kāraṇavasenāti asādhāraṇakāraṇassa vasena.",
  "anya-e0103n0:131_6": "Asādhāraṇakāraṇavasena hi phalaṃ apadisīyati,",
  "anya-e0103n0:131_7": "yathā yavaṅkuro bherisaddoti.",
  "anya-e0103n0:131_8": "Nissayavohārena vā etaṃ nissitavacanaṃ,",
  "anya-e0103n0:131_9": "yathā mañcā ukkuṭṭhiṃ karontīti.",
  "anya-e0103n0:131_10": "Rūpanti rūpāyatanaṃ.",
  "anya-e0103n0:131_11": "Cakkhunā rūpaṃ disvāti ettha yadi cakkhu rūpaṃ passeyya,",
  "anya-e0103n0:131_12": "aññaviññāṇasamaṅginopi passeyyuṃ,",
  "anya-e0103n0:131_13": "na cetaṃ atthi, kasmā?",
  "anya-e0103n0:131_14": "Acetanattā cakkhussa.",
  "anya-e0103n0:131_15": "Tenāha “cakkhu rūpaṃ na passati acittakattā”ti.",
  "anya-e0103n0:131_16": "Atha viññāṇaṃ rūpaṃ passeyya,",
  "anya-e0103n0:131_17": "tirokuṭṭādigatampi naṃ passeyya appaṭighabhāvato,",
  "anya-e0103n0:131_18": "idampi natthi sabbassa viññāṇassa dassanābhāvato.",
  "anya-e0103n0:131_19": "Tenāha “cittaṃ na passati acakkhukattā”ti.",
  "anya-e0103n0:131_20": "Tattha yathā cakkhusannissitaṃ viññāṇaṃ passati,",
  "anya-e0103n0:131_21": "na yaṃ kiñci.",
  "anya-e0103n0:131_22": "Tañca kenaci kuṭṭādinā antarite na uppajjati,",
  "anya-e0103n0:131_23": "yattha ālokassa vibandho.",
  "anya-e0103n0:131_24": "Yattha pana na vibandho phalikagabbhapaṭalādike,",
  "anya-e0103n0:131_25": "tattha antaritepi uppajjateva.",
  "anya-e0103n0:131_26": "Evaṃ viññāṇādhiṭṭhitaṃ cakkhu passati,",
  "anya-e0103n0:131_27": "na yaṃ kiñcīti viññāṇādhiṭṭhitaṃ cakkhuṃ sandhāyetaṃ vuttaṃ “cakkhunā rūpaṃ disvā”ti.",
  "anya-e0103n0:132_0": "Dvārārammaṇasaṅghaṭṭeti dvārassa ārammaṇena saṅghaṭṭe sati,",
  "anya-e0103n0:132_1": "cakkhussa rūpārammaṇe āpāthagateti adhippāyo.",
  "anya-e0103n0:132_2": "Pasādavatthukena cittenāti cakkhupasādavatthukena tannissāya pavattena viññāṇena,",
  "anya-e0103n0:132_3": "yaṃ “cakkhuviññāṇa”nti vuccati.",
  "anya-e0103n0:132_4": "Passatīti oloketi.",
  "anya-e0103n0:132_5": "Cakkhupasādasannissaye hi viññāṇe ālokānuggahitaṃ rūpārammaṇaṃ sannissayaguṇena obhāsente taṃsamaṅgipuggalo “rūpaṃ passatī”ti vuccati.",
  "anya-e0103n0:132_6": "Obhāsanañcettha ārammaṇassa yathāsabhāvato vibhāvanaṃ,",
  "anya-e0103n0:132_7": "yaṃ “paccakkhato gahaṇa”nti vuccati.",
  "anya-e0103n0:132_8": "Usunā lakkhassa vedhe sijjhante tassa sambhārabhūtena dhanunā vijjhatīti vacanaṃ viya viññāṇena rūpadassane",
  "anya-e0103n0:132_9": "sijjhante cakkhunā rūpaṃ passatīti īdisī sasambhārakathā nāmesā hoti.",
  "anya-e0103n0:132_10": "Sasambhārā kathā sasambhārakathā,",
  "anya-e0103n0:132_11": "dassanassa kāraṇasahitāti attho.",
  "anya-e0103n0:132_12": "Sasambhārassa vā dassanassa kathā sasambhārakathā.",
  "anya-e0103n0:132_13": "Tasmāti yasmā kevalena cakkhunā,",
  "anya-e0103n0:132_14": "kevalena vā viññāṇena rūpadassanaṃ natthi, tasmā.",
  "anya-e0103n0:133_0": "Itthipurisanimittaṃ vāti ettha itthisantānanissitarūpamukhena gayhamānaṃ saṇṭhānaṃ thanamaṃsāvisadatā",
  "anya-e0103n0:133_1": "nimmassumukhatā kesabandhanavatthaggahaṇaṃ avisadaṭṭhānagamanādi ca sabbaṃ “itthī”ti sañjānanassa kāraṇabhāvato",
  "anya-e0103n0:133_2": "itthinimittaṃ.",
  "anya-e0103n0:133_3": "Vuttavipariyāyato purisanimittaṃ veditabbaṃ.",
  "anya-e0103n0:133_4": "Subhanimittādikaṃ vāti ettha rāguppattihetubhūto iṭṭhākāro subhanimittaṃ. Ādi-",
  "anya-e0103n0:133_5": "saddena paṭighanimittādīnaṃ saṅgaho.",
  "anya-e0103n0:133_6": "So pana dosuppattiādihetubhūto aniṭṭhādiākāro veditabbo.",
  "anya-e0103n0:133_7": "Kāmañcettha pāḷiyaṃ abhijjhādomanassāva sarūpato āgatā,",
  "anya-e0103n0:133_8": "upekkhānimittassāpi pana saṅgaho icchitabbo,",
  "anya-e0103n0:133_9": "asamapekkhanena uppajjanakamohassāpi asaṃvarabhāvato.",
  "anya-e0103n0:133_10": "Tathā hi vakkhati “muṭṭhasaccaṃ vā aññāṇaṃ vā”ti.",
  "anya-e0103n0:133_11": "Upekkhānimittanti cettha aññāṇupekkhāya vatthubhūtaṃ ārammaṇaṃ,",
  "anya-e0103n0:133_12": "tañcassa asamapekkhanavasena veditabbaṃ.",
  "anya-e0103n0:133_13": "Evaṃ saṅkhepato rāgadosamohānaṃ kāraṇaṃ “subhanimittādika”nti vuttaṃ.",
  "anya-e0103n0:133_14": "Tenāha “kilesavatthubhūtaṃ nimitta”nti.",
  "anya-e0103n0:133_15": "Diṭṭhamatteyeva saṇṭhātīti “diṭṭhe diṭṭhamattaṃ bhavissatī”ti sutte vuttanayena vaṇṇāyatane cakkhuviññāṇena,",
  "anya-e0103n0:133_16": "vīthicittehi ca gahitamatteyeva tiṭṭhati,",
  "anya-e0103n0:133_17": "na tato paraṃ kiñci subhādiākāraṃ parikappeti.",
  "anya-e0103n0:133_18": "Pākaṭabhāvakaraṇatoti paribyattabhāvakaraṇato vibhūtabhāvakaraṇato.",
  "anya-e0103n0:133_19": "Visabhāgavatthuno hi hatthādiavayavesu subhādito parikappentassa aparāparaṃ tattha uppajjamānā kilesā paribyattā hontīti te tesaṃ anubyañjanā nāma.",
  "anya-e0103n0:133_20": "Te pana yasmā tathā tathā sanniviṭṭhānaṃ bhūtupādāyarūpānaṃ sannivesākāro.",
  "anya-e0103n0:133_21": "Na hi taṃ muñcitvā paramatthato hatthādi nāma koci atthi.",
  "anya-e0103n0:133_22": "Tasmā vuttaṃ “hatthapāda…pe…",
  "anya-e0103n0:133_23": "ākāraṃ na gaṇhātī”ti.",
  "anya-e0103n0:133_24": "Kiṃ pana gaṇhātīti āha “yaṃ tattha bhūtaṃ,",
  "anya-e0103n0:133_25": "tadeva gaṇhātī”ti.",
  "anya-e0103n0:133_26": "Yaṃ tasmiṃ sarīre vijjamānaṃ kesalomādi bhūtupādāyamattaṃ vā,",
  "anya-e0103n0:133_27": "tadeva yāthāvato gaṇhāti.",
  "anya-e0103n0:133_28": "Tattha asubhākāragahaṇassa nidassanaṃ dassento “cetiyapabbatavāsī”tiādinā mahātissattheravatthuṃ āhari.",
  "anya-e0103n0:134_0": "Tattha sumaṇḍitapasādhitāti suṭṭhu maṇḍitā pasādhitā ca.",
  "anya-e0103n0:134_1": "Ābharaṇādīhi āhārimehi maṇḍanaṃ.",
  "anya-e0103n0:134_2": "Sarīrassa ucchādanādivasena paṭisaṅkharaṇaṃ pasādhananti vadanti,",
  "anya-e0103n0:134_3": "ābharaṇehi,",
  "anya-e0103n0:134_4": "pana vatthālaṅkārādīhi ca alaṅkaraṇaṃ pasādhanaṃ.",
  "anya-e0103n0:134_5": "Ūnaṭṭhānapūraṇaṃ maṇḍanaṃ.",
  "anya-e0103n0:134_6": "Vipallatthacittāti rāgavasena viparītacittā.",
  "anya-e0103n0:134_7": "Olokentoti thero kammaṭṭhānamanasikāreneva gacchanto saddakaṇṭakattā pubbabhāgamanasikārassa hasitasaddānusārena “kimeta”nti olokento.",
  "anya-e0103n0:134_8": "Asubhasaññanti aṭṭhikasaññaṃ.",
  "anya-e0103n0:134_9": "Aṭṭhikakammaṭṭhānaṃ hi thero tadā pariharati.",
  "anya-e0103n0:134_10": "Arahattaṃ pāpuṇīti thero kira tassā hasantiyā dantaṭṭhidassaneneva pubbabhāgabhāvanāya subhāvitattā paṭibhāganimittaṃ,",
  "anya-e0103n0:134_11": "sātisayañca upacārajjhānaṃ labhitvā yathāṭhitova tattha paṭhamajjhānaṃ adhigantvā taṃ pādakaṃ katvā vipassanaṃ",
  "anya-e0103n0:134_12": "vaḍḍhetvā maggaparamparāya āsavakkhayaṃ pāpuṇi.",
  "anya-e0103n0:134_13": "Pubbasaññaṃ anussarīti pubbakaṃ yathāraddhaṃ kālena kālaṃ anuyuñjiyamānaṃ aṭṭhikakammaṭṭhānaṃ anussari samannāhari.",
  "anya-e0103n0:134_14": "Anumagganti anupathaṃ tassā padānupadaṃ.",
  "anya-e0103n0:134_15": "Therassa kira bhāvanāya paguṇabhāvato dantaṭṭhidassaneneva tassā sakalasarīraṃ aṭṭhikasaṅghātabhāvena upaṭṭhāsi.",
  "anya-e0103n0:134_16": "Na taṃ “itthī”ti vā “puriso”ti vā sañjāni.",
  "anya-e0103n0:134_17": "Tenāha “nābhijānāmi…pe…",
  "anya-e0103n0:134_18": "mahāpathe”ti.",
  "anya-e0103n0:135_0": "“Yassa cakkhundriyāsaṃvarassa hetū”ti vatvā puna “tassa cakkhundriyassa satikavāṭena pidahanatthāyā”ti vuttaṃ,",
  "anya-e0103n0:135_1": "na asaṃvarassāti.",
  "anya-e0103n0:135_2": "Yadidaṃ yaṃ cakkhundriyāsaṃvarassa hetu abhijjhādianvāssavanaṃ dassitaṃ,",
  "anya-e0103n0:135_3": "taṃ asaṃvutacakkhundriyasseva hetu pavattaṃ dassitanti katvā vuttaṃ.",
  "anya-e0103n0:135_4": "Cakkhudvārikassa hi abhijjhādianvāssavanassa taṃdvārikaviññāṇassa viya cakkhundriyaṃ padhānakāraṇaṃ.",
  "anya-e0103n0:135_5": "Cakkhundriyassa asaṃvutatte sati te anvāssavantīti asaṃvariyamānacakkhundriyahetuko so asaṃvaro tathā vuttoti.",
  "anya-e0103n0:135_6": "Yatvādhikaraṇanti hi yassa cakkhundriyassa kāraṇāti attho.",
  "anya-e0103n0:135_7": "Kīdisassa ca kāraṇāti?",
  "anya-e0103n0:135_8": "Asaṃvutassa,",
  "anya-e0103n0:135_9": "kiñca asaṃvutaṃ?",
  "anya-e0103n0:135_10": "Yassa cakkhundriyāsaṃvarassa hetu abhijjhādayo anvāssavanti,",
  "anya-e0103n0:135_11": "tassa saṃvarāyāti ayamettha yojanā.",
  "anya-e0103n0:136_0": "Javanakkhaṇe pana sace dussīlyaṃ vātiādi puna avacanatthaṃ idheva sabbaṃ vuttanti chasu dvāresu yathāsambhavaṃ veditabbaṃ.",
  "anya-e0103n0:136_1": "Na hi pañcadvāre kāyavacīduccaritasaṅkhātaṃ dussīlyaṃ atthi,",
  "anya-e0103n0:136_2": "tasmā dussīlyāsaṃvaro manodvāravasena,",
  "anya-e0103n0:136_3": "sesāsaṃvaro chadvāravasena yojetabbo.",
  "anya-e0103n0:136_4": "Muṭṭhasaccādīnaṃ hi satipaṭipakkhākusaladhammādibhāvato siyā pañcadvāre uppatti,",
  "anya-e0103n0:136_5": "na tveva kāyikavācasikavītikkamabhūtassa dussīlyassa tattha uppatti,",
  "anya-e0103n0:136_6": "pañcadvārikajavanānaṃ aviññattijanakattā.",
  "anya-e0103n0:136_7": "Dussīlyādayo cettha pañca asaṃvarā sīlasaṃvarādīnaṃ pañcannaṃ saṃvarānaṃ paṭipakkhabhāvena vuttā.",
  "anya-e0103n0:136_8": "Tasmiṃ satīti tasmiṃ asaṃvare sati.",
  "anya-e0103n0:137_0": "Yathā kinti yena pakārena javane uppajjamāno asaṃvaro “cakkhundriye asaṃvaro”ti vuccati,",
  "anya-e0103n0:137_1": "taṃ nidassanaṃ kinti attho.",
  "anya-e0103n0:137_2": "Yathātiādinā nagaradvāre asaṃvare sati taṃsambandhānaṃ gharādīnaṃ asaṃvutatā viya javane asaṃvare sati",
  "anya-e0103n0:137_3": "taṃsambandhānaṃ dvārādīnaṃ asaṃvutatāti evaṃ aññāsaṃvare aññāsaṃvutatā sāmaññameva nidasseti,",
  "anya-e0103n0:137_4": "na pubbāparasāmaññaṃ,",
  "anya-e0103n0:137_5": "antobahisāmaññaṃ vā.",
  "anya-e0103n0:137_6": "Sati vā dvārabhavaṅgādike puna uppajjamānaṃ javanaṃ bāhiraṃ viya katvā nagaradvārasamānaṃ vuttaṃ,",
  "anya-e0103n0:137_7": "itarañca antonagare gharādisamānaṃ.",
  "anya-e0103n0:137_8": "Paccayabhāvena hi purimanipphannaṃ javanakāle asantampi bhavaṅgādi cakkhādi viya phalanipphattiyā santaṃyeva nāma hoti.",
  "anya-e0103n0:137_9": "Na hi dharamānaṃyeva “santa”nti vuccati.",
  "anya-e0103n0:137_10": "“Bāhiraṃ viya katvā”ti ca paramatthato javanassa bāhirabhāve,",
  "anya-e0103n0:137_11": "itarassa ca abbhantarabhāve asatipi “pabhassaramidaṃ,",
  "anya-e0103n0:137_12": "bhikkhave, cittaṃ,",
  "anya-e0103n0:137_13": "tañca kho āgantukehi upakkiliṭṭha”ntiādi vacanato āgantukabhūtassa kadāci kadāci uppajjamānassa javanassa bāhirabhāvo,",
  "anya-e0103n0:137_14": "tabbidhurasabhāvassa itarassa abbhantarabhāvo ekena pariyāyena hotīti katvā vuttaṃ.",
  "anya-e0103n0:137_15": "Javane vā asaṃvare uppanne tato paraṃ dvārabhavaṅgādīnaṃ asaṃvarahetubhāvāpattito.",
  "anya-e0103n0:137_16": "Asaṃvarassa hi uppattiyā dvārabhavaṅgādīnaṃ tassa hetubhāvo paññāyatīti.",
  "anya-e0103n0:137_17": "Nagaradvārasadisena javanena pavisitvā dussīlyādicorānaṃ dvārabhavaṅgādīsu musanaṃ kusalabhaṇḍavināsanaṃ kathitaṃ.",
  "anya-e0103n0:137_18": "Yasmiṃ hi dvāre asaṃvaro uppajjati,",
  "anya-e0103n0:137_19": "so tattha dvārādīnaṃ saṃvarūpanissayabhāvaṃ upacchindantoyeva pavattatīti.",
  "anya-e0103n0:137_20": "Dvārabhavaṅgādīnaṃ javanena saha sambandho ekasantatipariyāpannato daṭṭhabbo.",
  "anya-e0103n0:138_0": "Ettha ca cakkhudvāre rūpārammaṇe āpāthagate niyamitādivasena kusalākusalajavane sattakkhattuṃ uppajjitvā",
  "anya-e0103n0:138_1": "bhavaṅgaṃ otiṇṇe tadanurūpameva manodvārikajavane tasmiṃyevārammaṇe sattakkhattuṃyeva uppajjitvā bhavaṅgaṃ",
  "anya-e0103n0:138_2": "otiṇṇe puna tasmiṃyeva dvāre tadevārammaṇaṃ nissāya “itthī puriso”tiādinā vavatthapentaṃ pasādarajjanādivasena",
  "anya-e0103n0:138_3": "sattakkhattuṃ javanaṃ javati.",
  "anya-e0103n0:138_4": "Evaṃ pavattamānaṃ javanaṃ sandhāya “javane dussīlyādīsu uppannesu tasmiṃ asaṃvare sati dvārampi agutta”ntiādi vuttaṃ.",
  "anya-e0103n0:139_0": "Tasmiṃ pana javane.",
  "anya-e0103n0:139_1": "Sīlādīsūti sīlasaṃvarasatisaṃvarañāṇasaṃvarakhantisaṃvaravīriyasaṃvaresu uppannesu.",
  "anya-e0103n0:139_2": "Yathā hi pageva satiārakkhaṃ anupaṭṭhapentassa dussīlyādīnaṃ uppatti,",
  "anya-e0103n0:139_3": "evaṃ pageva satiārakkhaṃ upaṭṭhapentassa sīlādīnaṃ uppatti veditabbā.",
  "anya-e0103n0:139_4": "Saddādīsupi yathārahaṃ nimittānubyañjanāni veditabbāni.",
  "anya-e0103n0:139_5": "Sotaviññāṇena hi saddaṃ sutvā “itthisaddo”ti vā “purisasaddo”ti vā iṭṭhāniṭṭhādikaṃ vā kilesavatthubhūtaṃ nimittaṃ na gaṇhāti,",
  "anya-e0103n0:139_6": "sutamatte eva saṇṭhāti.",
  "anya-e0103n0:139_7": "Yo ca gītasaddādikassa kilesānaṃ anu anu byañjanato “anubyañjana”nti laddhavohāro mandatārādivasena vavatthito chajjādibhedabhinno ākāro,",
  "anya-e0103n0:139_8": "tampi na gaṇhātīti.",
  "anya-e0103n0:139_9": "Evaṃ gandhādīsupi yathārahaṃ vattabbaṃ.",
  "anya-e0103n0:139_10": "Manodvāre pana sāvajjanabhavaṅgaṃ manodvāraṃ tasmiṃ dvāre dhammārammaṇe āpāthagate taṃ javanamanasāva viññāya vijānitvātiādinā yojetabbaṃ.",
  "anya-e0103n0:139_11": "Kileso anubandho etassāti kilesānubandho,",
  "anya-e0103n0:139_12": "so eva nimittādigāho,",
  "anya-e0103n0:139_13": "tato parivajjanalakkhaṇaṃ kilesānubandhanimittādiggāhaparivajjanalakkhaṇaṃ. Ādi-",
  "anya-e0103n0:139_14": "saddena anubyañjanaṃ saṅgaṇhāti.",
  "anya-e0103n0:140_0": "Ājīvapārisuddhisīlavaṇṇanā",
  "anya-e0103n0:141_0": "16.",
  "anya-e0103n0:141_1": "Vutteti idheva uddesavasena pubbe vutte.",
  "anya-e0103n0:141_2": "Tathā hi “ājīvahetu paññattānaṃ channaṃ sikkhāpadāna”nti paduddhāraṃ katvā tāni pāḷivaseneva dassetuṃ “yāni tānī”tiādi āraddhaṃ.",
  "anya-e0103n0:141_3": "Tattha yāni tāni evaṃ paññattāni cha sikkhāpadānīti sambandho.",
  "anya-e0103n0:141_4": "Ājīvahetūti jīvikanimittaṃ,",
  "anya-e0103n0:141_5": "“evāhaṃ paccayehi akilamanto jīvissāmī”ti adhippāyena.",
  "anya-e0103n0:141_6": "Ājīvakāraṇāti tasseva vevacanaṃ.",
  "anya-e0103n0:141_7": "Pāpicchoti pāpikāya asantaguṇasambhāvanicchāya samannāgato.",
  "anya-e0103n0:141_8": "Icchāpakatoti icchāya apakato upadduto,",
  "anya-e0103n0:141_9": "abhibhūto vā.",
  "anya-e0103n0:141_10": "Asantanti avijjamānaṃ.",
  "anya-e0103n0:141_11": "Abhūtanti anuppannaṃ.",
  "anya-e0103n0:141_12": "Anuppannattā hi tassa taṃ asantanti purimassa pacchimaṃ kāraṇavacanaṃ.",
  "anya-e0103n0:141_13": "Uttarimanussadhammanti uttarimanussānaṃ ukkaṭṭhapurisānaṃ dhammaṃ,",
  "anya-e0103n0:141_14": "manussadhammato vā uttari ukkaṭṭhaṃ.",
  "anya-e0103n0:141_15": "Ullapatīti uggatāyuko lapati.",
  "anya-e0103n0:141_16": "Sīlaṃ hi bhikkhuno āyu,",
  "anya-e0103n0:141_17": "taṃ tassa tathālapanasamakālameva vigacchati.",
  "anya-e0103n0:141_18": "Tenāha “āpatti pārājikassā”ti pārājikasaṅkhātā āpatti assa,",
  "anya-e0103n0:141_19": "pārājikasaññitassa vā vītikkamassa āpajjanaṃ ullapananti attho.",
  "anya-e0103n0:141_20": "Sañcarittaṃ samāpajjatīti sañcaraṇabhāvaṃ āpajjati,",
  "anya-e0103n0:141_21": "itthiyā vā purisamatiṃ,",
  "anya-e0103n0:141_22": "purisassa vā itthimatiṃ ārocetīti adhippāyo.",
  "anya-e0103n0:141_23": "“Imesaṃ channaṃ sikkhāpadānaṃ vītikkamassa vasenā”ti sambandho heṭṭhā dassito eva.",
  "anya-e0103n0:142_0": "Kuhanātiādīsūti heṭṭhā uddiṭṭhapāḷiyāva paduddhāro. Ayaṃ pāḷīti ayaṃ vibhaṅge āgatā niddesapāḷi.",
  "anya-e0103n0:143_0": "17.",
  "anya-e0103n0:143_1": "Cīvarādipaccayā labbhantīti lābhā.",
  "anya-e0103n0:143_2": "Te eva sakkaccaṃ ādaravasena diyyamānā sakkārā.",
  "anya-e0103n0:143_3": "Patthaṭayasatā kittisaddo.",
  "anya-e0103n0:143_4": "Taṃ lābhañca sakkārañca kittisaddañca.",
  "anya-e0103n0:143_5": "Sannissitassāti ettha taṇhānissayo adhippetoti āha “patthayantassā”ti.",
  "anya-e0103n0:143_6": "Asantaguṇadīpanakāmassāti asante attani avijjamāne saddhādiguṇe sambhāvetukāmassa.",
  "anya-e0103n0:143_7": "Asantaguṇasambhāvanatālakkhaṇā,",
  "anya-e0103n0:143_8": "paṭiggahaṇe ca amattaññutālakkhaṇā hi pāpicchatā.",
  "anya-e0103n0:143_9": "Icchāya apakatassāti pāpikāya icchāya sammāājīvato apeto katoti apakato.",
  "anya-e0103n0:143_10": "Tathābhūto ca ājīvūpaddavena upaddutoti katvā āha “upaddutassāti attho”ti.",
  "anya-e0103n0:144_0": "Kuhanameva paccayuppādanassa vatthūti kuhanavatthu.",
  "anya-e0103n0:144_1": "Tividhampetaṃ tattha āgataṃ tassa nissayabhūtāya imāya pāḷiyā dassetunti evamattho daṭṭhabbo.",
  "anya-e0103n0:144_2": "Tadatthikassevāti tehi cīvarādīhi atthikasseva.",
  "anya-e0103n0:144_3": "Paṭikkhipanenāti cīvarādīnaṃ paṭikkhipanahetu.",
  "anya-e0103n0:144_4": "Assāti bhaveyya.",
  "anya-e0103n0:144_5": "Paṭiggahaṇena cāti ca-",
  "anya-e0103n0:144_6": "saddena pubbe vuttaṃ paṭikkhipanaṃ samuccinoti.",
  "anya-e0103n0:145_0": "Bhiyyokamyatanti bahukāmataṃ.",
  "anya-e0103n0:145_1": "Yanti kiriyāparāmasanaṃ,",
  "anya-e0103n0:145_2": "tasmā “dhāreyyā”ti ettha yadetaṃ saṅghāṭiṃ katvā dhāraṇaṃ,",
  "anya-e0103n0:145_3": "etaṃ samaṇassa sāruppanti yojanā.",
  "anya-e0103n0:145_4": "Pāpaṇikānīti āpaṇato chaḍḍitāni.",
  "anya-e0103n0:145_5": "Nantakānīti antarahitāni coḷakhaṇḍāni.",
  "anya-e0103n0:145_6": "Uccinitvāti uñchanena cinitvā saṅgahetvā.",
  "anya-e0103n0:145_7": "Uñchācariyāyāti uñchācariyāya laddhena.",
  "anya-e0103n0:145_8": "Gilānassa paccayabhūtā bhesajjasaṅkhātā jīvitaparikkhārā gilānapaccayabhesajjaparikkhārā.",
  "anya-e0103n0:145_9": "Pūtimuttanti purāṇassa,",
  "anya-e0103n0:145_10": "apurāṇassa ca sabbassa gomuttassetaṃ nāmaṃ.",
  "anya-e0103n0:145_11": "Pūtimuttenāti pūtibhāvena muttena parehi chaḍḍitena,",
  "anya-e0103n0:145_12": "pūtibhūtena vā gomuttena.",
  "anya-e0103n0:145_13": "Dhutavādoti paresampi dhutaguṇavādī.",
  "anya-e0103n0:145_14": "Sammukhībhāvāti sammukhato vijjamānattā,",
  "anya-e0103n0:145_15": "labbhamānatāyāti attho.",
  "anya-e0103n0:146_0": "Attānaṃ uttarimanussadhammādhigamassa sāmante katvā jappanaṃ sāmantajappanaṃ.",
  "anya-e0103n0:146_1": "Mahesakkhoti mahānubhāvo,",
  "anya-e0103n0:146_2": "uttarimanussadhammādhigamenāti adhippāyo.",
  "anya-e0103n0:146_3": "“Mitto”ti sāmaññato vatvā puna taṃ viseseti “sandiṭṭho sambhatto”ti.",
  "anya-e0103n0:146_4": "Diṭṭhamatto hi mitto sandiṭṭho.",
  "anya-e0103n0:146_5": "Daḷhabhattiko sambhatto.",
  "anya-e0103n0:146_6": "Sahāyoti saha āyanako,",
  "anya-e0103n0:146_7": "sakhāti attho.",
  "anya-e0103n0:146_8": "Sattapadino hi “sakhā”ti vuccanti.",
  "anya-e0103n0:146_9": "Vihāro pākāraparicchinno sakalo āvāso.",
  "anya-e0103n0:146_10": "Aḍḍhayogo dīghapāsādo,",
  "anya-e0103n0:146_11": "garuḷasaṇṭhānapāsādotipi vadanti.",
  "anya-e0103n0:146_12": "Pāsādo caturassapāsādo.",
  "anya-e0103n0:146_13": "Hammiyaṃ muṇḍacchadanapāsādo.",
  "anya-e0103n0:146_14": "Kūṭāgāraṃ dvīhi kaṇṇikāhi kattabbapāsādo.",
  "anya-e0103n0:146_15": "Aṭṭo paṭirājūnampi paṭibāhanayogyo catupañcabhūmako paṭissayaviseso.",
  "anya-e0103n0:146_16": "Māḷo ekakūṭasaṅgahito anekakoṇavanto paṭissayaviseso.",
  "anya-e0103n0:146_17": "Uddaṇḍo agabbhikā ekadvārā dīghasālāti vadanti.",
  "anya-e0103n0:146_18": "Apare pana bhaṇanti –",
  "anya-e0103n0:146_19": "vihāro nāma dīghamukhapāsādo.",
  "anya-e0103n0:146_20": "Aḍḍhayogo ekapassena chadanakasenāsanaṃ.",
  "anya-e0103n0:146_21": "Tassa kira ekapasse bhitti uccatarā hoti,",
  "anya-e0103n0:146_22": "itarapasse nīcā,",
  "anya-e0103n0:146_23": "tena taṃ ekapassachadanakaṃ hoti.",
  "anya-e0103n0:146_24": "Pāsādo āyatacaturassapāsādo.",
  "anya-e0103n0:146_25": "Hammiyaṃ muṇḍacchadanaṃ candikaṅgaṇayuttaṃ.",
  "anya-e0103n0:146_26": "Guhā kevalā pabbataguhā.",
  "anya-e0103n0:146_27": "Leṇaṃ dvārabaddhaṃ.",
  "anya-e0103n0:146_28": "Kūṭāgāraṃ yo koci kaṇṇikābaddhapāsādo.",
  "anya-e0103n0:146_29": "Aṭṭo bahalabhittigehaṃ.",
  "anya-e0103n0:146_30": "Yassa gopānasiyo aggahetvā iṭṭhakāhi eva chadanaṃ hoti.",
  "anya-e0103n0:146_31": "Aṭṭālakākārena karīyatītipi vadanti.",
  "anya-e0103n0:146_32": "Māḷo vaṭṭākārena katasenāsanaṃ.",
  "anya-e0103n0:146_33": "Uddaṇḍo eko paṭissayaviseso.",
  "anya-e0103n0:146_34": "Yo “bhaṇḍasālā,",
  "anya-e0103n0:146_35": "udosita”ntipi vuccati.",
  "anya-e0103n0:146_36": "Upaṭṭhānasālā sannipatanaṭṭhānaṃ.",
  "anya-e0103n0:147_0": "Kucchitarajabhūtāya pāpicchatāya niratthakaṃ kāyavacīvipphandaniggaṇhanaṃ korajaṃ,",
  "anya-e0103n0:147_1": "taṃ etassa atthīti korajiko,",
  "anya-e0103n0:147_2": "kohaññena saṃyatakāyo, ativiya,",
  "anya-e0103n0:147_3": "abhiṇhaṃ vā korajiko korajikakorajiko.",
  "anya-e0103n0:147_4": "Atiparisaṅkitoti keci.",
  "anya-e0103n0:147_5": "Ativiya kuho kuhakakuhako,",
  "anya-e0103n0:147_6": "sātisayavimhāpakoti attho.",
  "anya-e0103n0:147_7": "Ativiya lapo lapanako lapakalapako.",
  "anya-e0103n0:147_8": "Mukhasambhāvikoti korajikakorajikādibhāvena pavattavacanehi attano mukhamattena aññehi sambhāviko.",
  "anya-e0103n0:147_9": "So evarūpo evarūpatāya eva attānaṃ paraṃ viya katvā “ayaṃ samaṇo”tiādīni katheti.",
  "anya-e0103n0:147_10": "Gambhīrantiādi tassā kathāya uttarimanussadhammapaṭibaddhatāya vuttaṃ.",
  "anya-e0103n0:148_0": "Sambhāvanādhippāyakatenāti “kathaṃ nu kho maṃ jano ‘ariyo’ti vā ‘visesalābhī’ti vā sambhāveyyā”ti iminā adhippāyena katena.",
  "anya-e0103n0:148_1": "Gamanaṃ saṇṭhapetīti visesalābhīnaṃ gamanaṃ viya attano gamanaṃ sakkaccaṃ ṭhapeti,",
  "anya-e0103n0:148_2": "sato sampajānova gacchanto viya hoti.",
  "anya-e0103n0:148_3": "Paṇidhāyāti “arahāti maṃ jānantū”ti cittaṃ saṇṭhapetvā,",
  "anya-e0103n0:148_4": "patthetvā vā.",
  "anya-e0103n0:148_5": "Samāhito viyāti jhānasamādhinā samāhito viya.",
  "anya-e0103n0:148_6": "Āpāthakajjhāyīti manussānaṃ āpāthaṭṭhāne samādhisamāpanno viya nisīdanto āpāthake janassa pākaṭaṭṭhāne jhāyī.",
  "anya-e0103n0:148_7": "Iriyāpathasaṅkhātanti iriyāpathasaṇṭhapanasaṅkhātaṃ.",
  "anya-e0103n0:149_0": "Paccayapaṭisevanasaṅkhātenāti ayoniso uppāditānaṃ paccayānaṃ paṭisevananti evaṃ kathitena,",
  "anya-e0103n0:149_1": "tena vā paccayapaṭisevanena saṅkhātabbena kathitabbena.",
  "anya-e0103n0:149_2": "Aññaṃ viya katvā attano samīpe bhaṇanaṃ sāmantajappitaṃ. Ā-",
  "anya-e0103n0:149_3": "kārassa rassattaṃ katvā “aṭṭhapanā”ti vuttaṃ.",
  "anya-e0103n0:149_4": "Kuhanaṃ kuho,",
  "anya-e0103n0:149_5": "tassa ayanā pavatti kuhāyanā,",
  "anya-e0103n0:149_6": "kuhassa vā puggalassa ayanā gati kiriyā kuhāyanā. Kuheti,",
  "anya-e0103n0:149_7": "kuhena vā itoti kuhito, kuhako.",
  "anya-e0103n0:150_0": "Puṭṭhassāti “ko tisso,",
  "anya-e0103n0:150_1": "ko rājapūjito”ti puṭṭhassa.",
  "anya-e0103n0:150_2": "Uddhaṃ katvāti ukkhipitvā vibhavasampattiādinā paggahetvā.",
  "anya-e0103n0:151_0": "Unnahanāti uddhaṃ uddhaṃ bandhanā paliveṭhanā.",
  "anya-e0103n0:151_1": "Dve kira bhikkhū ekaṃ gāmaṃ pavisitvā āsanasālāya nisīditvā ekaṃ kumārikaṃ pakkosiṃsu.",
  "anya-e0103n0:151_2": "Tāya āgatāya tatreko ekaṃ pucchi “ayaṃ, bhante,",
  "anya-e0103n0:151_3": "kassa kumārikā”ti?",
  "anya-e0103n0:151_4": "“Amhākaṃ upaṭṭhāyikāya telakandarikāya dhītā,",
  "anya-e0103n0:151_5": "imissā mātā mayi gehaṃ gate sappiṃ dadamānā ghaṭeneva deti,",
  "anya-e0103n0:151_6": "ayampi mātā viya ghaṭena detī”ti ukkācesi.",
  "anya-e0103n0:151_7": "Imaṃ sandhāya vuttaṃ “telakandarikavatthu cettha vattabba”nti.",
  "anya-e0103n0:152_0": "Dhammānurūpā vāti mattāvacanānurūpaṃ vā.",
  "anya-e0103n0:152_1": "Mattāvacanaṃ hi “dhammo”ti vuccati.",
  "anya-e0103n0:152_2": "Yathāha “subhāsitaṃ uttamamāhu santo,",
  "anya-e0103n0:152_3": "dhammaṃ bhaṇe nādhammaṃ taṃ dutiya”nti.",
  "anya-e0103n0:152_4": "Tena bahuṃ vippalapanamāha,",
  "anya-e0103n0:152_5": "saccato vā aññā subhāsitā vācā “dhammo”ti veditabbo.",
  "anya-e0103n0:152_6": "Muggasūpasadisakammo puggalo muggasūpyo.",
  "anya-e0103n0:152_7": "Tenāha “ayaṃ puggalo muggasūpyoti vuccatī”ti.",
  "anya-e0103n0:152_8": "Paribhaṭassa kammaṃ pāribhaṭyaṃ,",
  "anya-e0103n0:152_9": "tadeva pāribhaṭyatā.",
  "anya-e0103n0:153_0": "Nimittena caranto,",
  "anya-e0103n0:153_1": "jīvanto vā nimittako,",
  "anya-e0103n0:153_2": "tassa bhāvo nemittikatā.",
  "anya-e0103n0:153_3": "Attano icchāya pakāsanaṃ obhāso.",
  "anya-e0103n0:153_4": "Ko pana soti?",
  "anya-e0103n0:153_5": "“Ajja bhikkhūnaṃ paccayā dullabhā jātā”tiādikā paccayapaṭisaṃyuttakathā.",
  "anya-e0103n0:153_6": "Icchitavatthussa samīpe kathanaṃ sāmantajappā.",
  "anya-e0103n0:154_0": "Akkosanabhayenāpi dadeyyāti dasahi akkosavatthūhi akkosanaṃ.",
  "anya-e0103n0:154_1": "Tathā vambhanādayo.",
  "anya-e0103n0:154_2": "Upekkhanā upāsakānaṃ dāyakādibhāvato bahi chaḍḍanā.",
  "anya-e0103n0:154_3": "Khipanāti khepavacanaṃ.",
  "anya-e0103n0:154_4": "Taṃ pana avahasitvā vacanaṃ hotīti āha “uppaṇḍanā”ti.",
  "anya-e0103n0:154_5": "Pāpanāti adāyakattassa,",
  "anya-e0103n0:154_6": "avaṇṇassa vā patiṭṭhāpanaṃ.",
  "anya-e0103n0:154_7": "Paresaṃ piṭṭhimaṃsakhādanasīlo parapiṭṭhimaṃsiko,",
  "anya-e0103n0:154_8": "tassa bhāvo parapiṭṭhimaṃsikatā.",
  "anya-e0103n0:154_9": "Abbhaṅganti abbhañjanaṃ.",
  "anya-e0103n0:154_10": "Nipisitvā gandhamagganā viyāti anippisite alabbhamānassa gandhassa nipisane lābho viya paraguṇe anippisite",
  "anya-e0103n0:154_11": "alabbhamānānaṃ paccayānaṃ nipisanena lābho daṭṭhabboti.",
  "anya-e0103n0:155_0": "Nikattuṃ appena lābhena bahukaṃ vañcetvā gahetuṃ icchanaṃ nijigīsanaṃ,",
  "anya-e0103n0:155_1": "tassa bhāvo nijigīsanatā.",
  "anya-e0103n0:155_2": "Tasseva icchanassa pavattiākāro,",
  "anya-e0103n0:155_3": "taṃsahajātaṃ vā gavesanakammaṃ.",
  "anya-e0103n0:156_0": "Aṅganti hatthapādādiaṅgāni uddissa pavattaṃ vijjaṃ.",
  "anya-e0103n0:156_1": "Nimittanti nimittasatthaṃ.",
  "anya-e0103n0:156_2": "Uppātanti ukkāpātadisāḍāha-",
  "anya-e0103n0:156_3": "bhūmicālādiuppātapaṭibaddhavijjaṃ.",
  "anya-e0103n0:156_4": "Supinanti supinasatthaṃ.",
  "anya-e0103n0:156_5": "Lakkhaṇanti itthipurisānaṃ lakkhaṇajānanasatthaṃ.",
  "anya-e0103n0:156_6": "Mūsikacchinnanti vatthādīnaṃ asukabhāge mūsikacchede sati idaṃ nāma phalaṃ hotīti jānanakasatthaṃ.",
  "anya-e0103n0:156_7": "Palāsaggiādīsu iminā nāma agginā hute idaṃ nāma hotīti aggivasena homavidhānaṃ aggihomaṃ.",
  "anya-e0103n0:156_8": "Iminā nayena dabbihomaṃ veditabbaṃ. Ādi-",
  "anya-e0103n0:156_9": "saddena thusahomādīnaṃ,",
  "anya-e0103n0:156_10": "aññesañca sutte āgatānaṃ micchājīvānaṃ saṅgaho daṭṭhabbo.",
  "anya-e0103n0:156_11": "Vīriyasādhanattā ājīvapārisuddhisīlassa “paccayapariyesanavāyāmo”ti vuttaṃ.",
  "anya-e0103n0:156_12": "Tassa pārisuddhi anavajjabhāvo,",
  "anya-e0103n0:156_13": "yena dhammena samena paccayalābho hoti.",
  "anya-e0103n0:156_14": "Na hi alaso ñāyena paccaye pariyesituṃ sakkotīti.",
  "anya-e0103n0:157_0": "Paccayasannissitasīlavaṇṇanā",
  "anya-e0103n0:158_0": "18.",
  "anya-e0103n0:158_1": "Paṭisaṅkhāti ayaṃ “sayaṃ abhiññā”tiādīsu viya ya-",
  "anya-e0103n0:158_2": "kāralopena niddeso.",
  "anya-e0103n0:158_3": "Yonisoti cettha upāyattho yoniso-",
  "anya-e0103n0:158_4": "saddoti dassento āha “upāyena pathenā”ti.",
  "anya-e0103n0:158_5": "“Paṭisaṅkhāya ñatvā”ti vatvā tayidaṃ paṭisaṅkhānaṃ paccavekkhaṇanti dassetuṃ “paccavekkhitvāti attho”tiādi vuttaṃ.",
  "anya-e0103n0:158_6": "Yathā hi paccavekkhitvāti sītapaṭighātādikaṃ taṃ taṃ payojanaṃ pati pati avekkhitvā,",
  "anya-e0103n0:158_7": "ñāṇena passitvāti attho,",
  "anya-e0103n0:158_8": "evaṃ paṭisaṅkhāyāti tadeva payojanaṃ pati pati saṅkhāya,",
  "anya-e0103n0:158_9": "jānitvāti attho.",
  "anya-e0103n0:158_10": "Ñāṇapariyāyo hi idha saṅkhā- saddoti.",
  "anya-e0103n0:158_11": "Ettha ca “paṭisaṅkhā yoniso”tiādi kāmaṃ paccayaparibhogakālena vuccati,",
  "anya-e0103n0:158_12": "dhātuvasena pana paṭikūlavasena vā paccavekkhaṇāya paccayasannissitasīlaṃ sujjhatīti apare.",
  "anya-e0103n0:158_13": "Bhijjatīti keci.",
  "anya-e0103n0:158_14": "Eke pana paṭhamaṃ eva pariyattanti vadanti,",
  "anya-e0103n0:158_15": "vīmaṃsitabbaṃ.",
  "anya-e0103n0:158_16": "“Cīvara”nti ekavacanaṃ ekattamattaṃ vācakanti adhippāyena “antaravāsakādīsu yaṃ kiñcī”ti vuttaṃ,",
  "anya-e0103n0:158_17": "jātisaddatāya pana tassa pāḷiyaṃ ekavacananti yattakāni cīvarāni yoginā pariharitabbāni,",
  "anya-e0103n0:158_18": "tesaṃ sabbesaṃ ekajjhaṃ gahaṇanti sakkā viññātuṃ,",
  "anya-e0103n0:158_19": "yaṃ kiñcīti vā anavasesapariyādānametaṃ,",
  "anya-e0103n0:158_20": "na aniyamavacanaṃ.",
  "anya-e0103n0:158_21": "“Nivāseti vā pārupati vā”ti vikappanaṃ pana paṭisevanapariyāyassa paribhogassa vibhāgadassananti taṃ paññapetvā sayananisīdana-",
  "anya-e0103n0:158_22": "cīvarakuṭikaraṇādivasenāpi paribhogassa saṅgaho daṭṭhabbo.",
  "anya-e0103n0:159_0": "Payojanānaṃ mariyādā payojanāvadhi,",
  "anya-e0103n0:159_1": "tassa paricchindanavasena yo niyamo,",
  "anya-e0103n0:159_2": "tassa vacanaṃ payojanā…pe… vacanaṃ.",
  "anya-e0103n0:159_3": "Idāni taṃ niyamaṃ vivaritvā dassetuṃ “ettakameva hī”tiādi vuttaṃ.",
  "anya-e0103n0:159_4": "Tattha avadhāraṇena līḷāvibhūsāvilambanānaṭambarādivasena vatthaparibhogaṃ nisedheti.",
  "anya-e0103n0:159_5": "Tenāha “na ito bhiyyo”ti.",
  "anya-e0103n0:159_6": "Līḷāvasena hi ekacce sattā vatthāni paridahanti ceva upasaṃviyanti ca.",
  "anya-e0103n0:159_7": "Yathā taṃ yobbane ṭhitā nāgarikamanussā.",
  "anya-e0103n0:159_8": "Ekacce vibhūsanavasena,",
  "anya-e0103n0:159_9": "yathā taṃ rūpūpajīviniādayo.",
  "anya-e0103n0:159_10": "Vilambanavasena vilambakā.",
  "anya-e0103n0:159_11": "Naṭambaravasena bhojādayo.",
  "anya-e0103n0:159_12": "Ajjhattadhātukkhobho sītarogādiuppādako.",
  "anya-e0103n0:159_13": "Utupariṇāmanavasenāti utuno parivattanavasena visabhāgasītautusamuṭṭhānena. Vā-",
  "anya-e0103n0:159_14": "saddena hemantādīsu himapātādivasena pavattassa saṅgaho daṭṭhabbo,",
  "anya-e0103n0:159_15": "na uppādeti sītanti adhippāyo.",
  "anya-e0103n0:159_16": "Yadatthaṃ pana taṃ vinodanaṃ,",
  "anya-e0103n0:159_17": "taṃ matthakappattaṃ dassetuṃ “sītabbhāhate”tiādi vuttaṃ.",
  "anya-e0103n0:159_18": "Sabbatthāti “uṇhassa paṭighātāyā”tiādīsu sabbesu sesapayojanesu.",
  "anya-e0103n0:159_19": "Yadipi sūriyasantāpopi uṇhova,",
  "anya-e0103n0:159_20": "tassa pana ātapaggahaṇena gahitattā “aggisantāpassā”ti vuttaṃ.",
  "anya-e0103n0:159_21": "Ekacco dāvaggisantāpo kāyaṃ cīvarena paṭicchādetvā sakkā vinodetunti āha “tassa vanadāhādīsu sambhavo veditabbo”ti.",
  "anya-e0103n0:159_22": "Ḍaṃsāti piṅgalamakkhikā.",
  "anya-e0103n0:159_23": "Te pana yasmā ḍaṃsanasīlā,",
  "anya-e0103n0:159_24": "tasmā vuttaṃ “ḍaṃsanamakkhikā”ti.",
  "anya-e0103n0:159_25": "Sappādayoti sappasatapadiuṇṇanābhisarabūvicchikādayo.",
  "anya-e0103n0:159_26": "Phuṭṭhasamphassoti phuṭṭhavisamāha.",
  "anya-e0103n0:159_27": "Tividhā hi sappā –",
  "anya-e0103n0:159_28": "daṭṭhavisā phuṭṭhavisā diṭṭhavisā.",
  "anya-e0103n0:159_29": "Tesu purimakā dve eva gahitā.",
  "anya-e0103n0:159_30": "Satapadiādīnampi tādisānaṃ saṅgaṇhanatthaṃ.",
  "anya-e0103n0:159_31": "Niyatapayojanaṃ ekantikaṃ,",
  "anya-e0103n0:159_32": "sabbakālikañca payojanaṃ.",
  "anya-e0103n0:159_33": "Hirī kuppati nillajjatā saṇṭhāti.",
  "anya-e0103n0:159_34": "Tenāha “vinassatī”ti.",
  "anya-e0103n0:159_35": "Kūpāvataraṇaṃ vā paṭicchādanaṃ arahatīti kopinaṃ.",
  "anya-e0103n0:159_36": "Hiriyitabbaṭṭhena hirī ca taṃ kopinañcāti hirikopinanti evamettha attho daṭṭhabbo.",
  "anya-e0103n0:159_37": "Tassa cāti ca-",
  "anya-e0103n0:159_38": "saddo pubbe vuttapayojanānaṃ sampiṇḍanattho.",
  "anya-e0103n0:160_0": "Yaṃ kiñci āhāranti khādanīyabhojanīyādibhedaṃ yaṃ kiñci āharitabbavatthuṃ.",
  "anya-e0103n0:160_1": "Piṇḍāya bhikkhāya ulatīti piṇḍolo,",
  "anya-e0103n0:160_2": "tassa kammaṃ piṇḍolyaṃ.",
  "anya-e0103n0:160_3": "Tena piṇḍolyena bhikkhācariyāya.",
  "anya-e0103n0:160_4": "Patitattāti pakkhipitattā.",
  "anya-e0103n0:160_5": "Piṇḍapāto patte pakkhittabhikkhāhāro.",
  "anya-e0103n0:160_6": "Piṇḍānaṃ vā pātoti ghare ghare laddhabhikkhānaṃ sannipāto.",
  "anya-e0103n0:160_7": "“Natthi davā”tiādīsu sahasā kiriyāpi “davā”ti vuccati,",
  "anya-e0103n0:160_8": "tato visesanatthaṃ “davatthaṃ,",
  "anya-e0103n0:160_9": "kīḷānimittanti vuttaṃ hotī”ti āha.",
  "anya-e0103n0:160_10": "Muṭṭhikamallā muṭṭhiyuddhayujjhanakā. Ādi-",
  "anya-e0103n0:160_11": "saddena nibuddhayujjhanakādīnaṃ gahaṇaṃ.",
  "anya-e0103n0:160_12": "Balamadanimittanti balaṃ nissāya uppajjanakamado balamado.",
  "anya-e0103n0:160_13": "Taṃ nimittaṃ,",
  "anya-e0103n0:160_14": "balassa uppādanatthanti attho.",
  "anya-e0103n0:160_15": "Porisamadanimittanti porisamado vuccati purisamāno “ahaṃ puriso”ti uppajjanakamāno.",
  "anya-e0103n0:160_16": "Asaddhammasevanāsamatthataṃ nissāya pavatto māno,",
  "anya-e0103n0:160_17": "rāgo eva vā porisamadoti keci.",
  "anya-e0103n0:160_18": "Taṃ nimittaṃ.",
  "anya-e0103n0:160_19": "Antepurikā rājorodhā.",
  "anya-e0103n0:160_20": "Sabbesaṃ sannivesayogyatāya vesiyo rūpūpajīviniyo.",
  "anya-e0103n0:160_21": "Maṇḍanaṃ nāma idhāvayavapāripūrīti āha “aṅgapaccaṅgānaṃ pīṇabhāvanimitta”nti,",
  "anya-e0103n0:160_22": "paribrūhanahetūti attho.",
  "anya-e0103n0:160_23": "Naṭā nāma raṅganaṭā.",
  "anya-e0103n0:160_24": "Naccakā laṅghakādayo.",
  "anya-e0103n0:160_25": "Vibhūsanaṃ sobhāsamuppādananti āha “pasannacchavivaṇṇatānimitta”nti.",
  "anya-e0103n0:161_0": "Etaṃ padaṃ.",
  "anya-e0103n0:161_1": "Mohūpanissayappahānatthanti mohassa upanissayatāpahānāya.",
  "anya-e0103n0:161_2": "Davā hi mohena hoti,",
  "anya-e0103n0:161_3": "mohañca vaḍḍhetīti tassā vajjanena mohassa anupanissayatā.",
  "anya-e0103n0:161_4": "Dosūpanissayappahānatthanti idaṃ balamadassa,",
  "anya-e0103n0:161_5": "purisamadassa ca dosahetuno vasena vuttaṃ,",
  "anya-e0103n0:161_6": "itarassa pana vasena “rāgūpanissayappahānattha”nti vattabbaṃ.",
  "anya-e0103n0:161_7": "Maṇḍanavibhūsanapaṭikkhepo siyā mohūpanissayappahānāyapi,",
  "anya-e0103n0:161_8": "rāgūpanissayatāya pana ujupaṭipakkhoti vuttaṃ “rāgūpanissayappahānattha”nti.",
  "anya-e0103n0:161_9": "Yadipi ekaccassa davamade ārabbha parassa paṭighasaṃyojanādīnaṃ uppatti hotiyeva manopadosikadevādīnaṃ viya,",
  "anya-e0103n0:161_10": "attano pana davamade ārabbha yesaṃ savisesaṃ rāgamohamānādayo pāpadhammā uppajjanti.",
  "anya-e0103n0:161_11": "Te sandhāya “attano saṃyojanuppattipaṭisedhanattha”nti vatvā maṇḍanavibhūsanāni paṭicca savisesaṃ parassapi",
  "anya-e0103n0:161_12": "rāgamohādayo pavattantīti “parassapi saṃyojanuppattipaṭisedhanattha”nti vuttaṃ.",
  "anya-e0103n0:161_13": "Ayoniso paṭipattiyāti ettha kāmasukhallikānuyogaṃ muñcitvā sabbāpi micchāpaṭipatti ayoniso paṭipatti.",
  "anya-e0103n0:161_14": "Purimehi dvīhi padehi ayoniso paṭipattiyā,",
  "anya-e0103n0:161_15": "pacchimehi dvīhi kāmasukhallikānuyogassa pahānaṃ vuttanti vadanti.",
  "anya-e0103n0:161_16": "“Catūhipi cetehī”ti pana vacanato sabbehi ubhinnampi pahānaṃ vuttanti veditabbaṃ.",
  "anya-e0103n0:161_17": "Kāmakīḷāpi davantogadhā hotiyeva,",
  "anya-e0103n0:161_18": "purisamadopi kāmasukhallikānuyogassa hetuyevāti.",
  "anya-e0103n0:162_0": "Cātumahābhūtikassāti catumahābhūte sannissitassa.",
  "anya-e0103n0:162_1": "Rūpakāyassāti catusantatirūpasamūhassa.",
  "anya-e0103n0:162_2": "Ṭhitiyāti ṭhitatthaṃ.",
  "anya-e0103n0:162_3": "Sā panassa ṭhiti pabandhavasena icchitāti āha “pabandhaṭṭhitattha”nti.",
  "anya-e0103n0:162_4": "Pavattiyāti jīvitindriyappavattiyā.",
  "anya-e0103n0:162_5": "Tathā hi jīvitindriyaṃ “yāpanā vattanā”ti ca niddiṭṭhaṃ.",
  "anya-e0103n0:162_6": "Tassā ca avicchedo āhārūpayogena hoti.",
  "anya-e0103n0:162_7": "Kāyassa cirataraṃ yāva āyukappo,",
  "anya-e0103n0:162_8": "tāva avatthānaṃ yāpanāti dassento “cirakālaṭṭhitatthaṃ vā”ti āha.",
  "anya-e0103n0:162_9": "Idāni vuttamevatthaṃ pākaṭataraṃ kātuṃ “gharūpatthambhamivā”tiādi vuttaṃ.",
  "anya-e0103n0:162_10": "Tatthāyaṃ yojanā –",
  "anya-e0103n0:162_11": "yathā jiṇṇagharasāmiko gharassa upatthambhanaṃ karoti tassa apatanatthaṃ,",
  "anya-e0103n0:162_12": "yathā ca sākaṭiko akkhabbhañjanaṃ karoti tassa sampavattanatthaṃ,",
  "anya-e0103n0:162_13": "evamesa yogī kāyassa ṭhitatthaṃ,",
  "anya-e0103n0:162_14": "yāpanatthañca piṇḍapātaṃ paṭisevati paribhuñjatīti.",
  "anya-e0103n0:162_15": "Etena ṭhiti nāma apatanaṃ yāpanā pavattīti dasseti.",
  "anya-e0103n0:162_16": "Na davamadamaṇḍanavibhūsanatthanti idaṃ “yāvadevā”ti avadhāraṇena nivattitatthadassanaṃ.",
  "anya-e0103n0:162_17": "Tiṭṭhanti upādinnadhammā etāyāti ṭhiti,",
  "anya-e0103n0:162_18": "āyūti āha “ṭhitīti jīvitindriyassetaṃ adhivacana”nti.",
  "anya-e0103n0:162_19": "Tathā hi taṃ āyu “ṭhitī”ti niddiṭṭhaṃ,",
  "anya-e0103n0:162_20": "ṭhitiyā yāpanāyāti kāyassa ṭhitihetutāya “ṭhitī”ti laddhavohārassa jīvitindriyassa pavattanatthanti attho.",
  "anya-e0103n0:162_21": "Tenāha “jīvitindriyapavattāpanattha”nti.",
  "anya-e0103n0:162_22": "Ābādhaṭṭhenāti vibādhanaṭṭhena,",
  "anya-e0103n0:162_23": "rogaṭṭhena vā.",
  "anya-e0103n0:162_24": "Jighacchāparamā hi rogā.",
  "anya-e0103n0:162_25": "Uparamatthanti vūpasamatthaṃ.",
  "anya-e0103n0:162_26": "Vaṇālepanamiva vaṇiko.",
  "anya-e0103n0:162_27": "Uṇhasītādīsu abhibhavantesu tappaṭikāraṃ sītuṇhaṃ viya paṭisevatīti sambandho.",
  "anya-e0103n0:162_28": "Maggabrahmacariyaṃ ṭhapetvā sikkhattayasaṅgahā sāsanāvacaritabbā anusāsanī sāsanabrahmacariyanti āha",
  "anya-e0103n0:162_29": "“sakalasāsanabrahmacariyassa ca maggabrahmacariyassa cā”ti.",
  "anya-e0103n0:162_30": "Anuggahaṇatthanti anu anu gaṇhanatthaṃ sampādanatthaṃ.",
  "anya-e0103n0:162_31": "Kāyabalaṃ nissāyāti yathāsamāraddhaṃ guṇavisesapāripūrihetubhūtaṃ kāyabalamattaṃ nissāya.",
  "anya-e0103n0:162_32": "Tenāha “sikkhattayānuyogavasenā”tiādi.",
  "anya-e0103n0:162_33": "Kantāranittharaṇatthikā jāyampatikā,",
  "anya-e0103n0:162_34": "nadīsamuddanittharaṇatthikā ca puttamaṃsādīni yathā agiddhā amucchitā kevalaṃ taṃ taṃ atthasiddhimeva avekkhantā paṭisevanti tehi vinā asijjhanato,",
  "anya-e0103n0:162_35": "evamayampi kevalaṃ bhavakantāranittharaṇatthiko agiddho amucchito tena vinā asijjhanato piṇḍapātaṃ paṭisevatīti upamāsaṃsandanaṃ.",
  "anya-e0103n0:163_0": "Itīti pakāratthe nipātapadaṃ.",
  "anya-e0103n0:163_1": "Tena paṭiseviyamānassa piṇḍapātassa paṭisevanākāro gayhatīti āha “evaṃ iminā piṇḍapātapaṭisevanenā”ti.",
  "anya-e0103n0:163_2": "Purāṇanti bhojanato purimakālikattā purātanaṃ.",
  "anya-e0103n0:163_3": "Paṭihaṅkhāmīti paṭihanissāmi.",
  "anya-e0103n0:163_4": "Navañca vedanaṃ na uppādessāmīti paṭisevatīti yojanā. Kīdisaṃ,",
  "anya-e0103n0:163_5": "kathañcāti āha “aparimita…pe…",
  "anya-e0103n0:163_6": "aññataro viyā”ti.",
  "anya-e0103n0:163_7": "Aparimitaṃ aparimāṇaṃ bhojanaṃ paccayo etissāti aparimitabhojanapaccayā,",
  "anya-e0103n0:163_8": "taṃ aparimitabhojanapaccayaṃ attano gahaṇītejapamāṇato atikkantapamāṇabhojanahetukanti attho.",
  "anya-e0103n0:163_9": "Yo bahuṃ bhuñjitvā attano dhammatāya uṭṭhātuṃ asakkonto “āhara hattha”nti vadati,",
  "anya-e0103n0:163_10": "ayaṃ āharahatthako.",
  "anya-e0103n0:163_11": "Yo bhuñjitvā accuddhumātakucchitāya uṭṭhitopi sāṭakaṃ nivāsetuṃ na sakkoti,",
  "anya-e0103n0:163_12": "ayaṃ alaṃsāṭako.",
  "anya-e0103n0:163_13": "Yo bhuñjitvā uṭṭhātuṃ asakkonto tattheva parivattati,",
  "anya-e0103n0:163_14": "ayaṃ tatravaṭṭako.",
  "anya-e0103n0:163_15": "Yo yathā kākehi āmasituṃ sakkā,",
  "anya-e0103n0:163_16": "evaṃ yāva mukhadvāraṃ āhāreti,",
  "anya-e0103n0:163_17": "ayaṃ kākamāsako.",
  "anya-e0103n0:163_18": "Yo bhuñjitvā mukhe sandhāretuṃ asakkonto tattheva vamati,",
  "anya-e0103n0:163_19": "ayaṃ bhuttavamitako.",
  "anya-e0103n0:163_20": "Etesaṃ aññataro viya.",
  "anya-e0103n0:163_21": "Atha vā purāṇavedanā nāma abhuttapaccayā uppajjanakavedanā.",
  "anya-e0103n0:163_22": "Taṃ “paṭihanissāmī”ti paṭisevati.",
  "anya-e0103n0:163_23": "Navavedanā nāma atibhuttapaccayena uppajjanakavedanā.",
  "anya-e0103n0:163_24": "Taṃ “na uppādessāmī”ti paṭisevati.",
  "anya-e0103n0:163_25": "Atha vā navavedanā nāma abhuttapaccayena uppajjanakavedanā,",
  "anya-e0103n0:163_26": "tassā anuppannāya anuppajjanatthameva paṭisevati.",
  "anya-e0103n0:163_27": "Abhuttapaccayā uppajjanakāti cetaṃ khuddāya visesanaṃ.",
  "anya-e0103n0:163_28": "Yassā appavatti bhojanena kātabbā,",
  "anya-e0103n0:163_29": "tassā dassanatthaṃ.",
  "anya-e0103n0:163_30": "Abhuttapaccayena,",
  "anya-e0103n0:163_31": "bhuttapaccayena ca uppajjanakānuppajjanakavedanāsu purimā yathāpavattā jighacchānimittā vedanā.",
  "anya-e0103n0:163_32": "Sā hi abhuñjantassa bhiyyopavaḍḍhanavasena uppajjati.",
  "anya-e0103n0:163_33": "Pacchimāpi khuddānimittāva aṅgadāhasūlādivedanā pavattā.",
  "anya-e0103n0:163_34": "Sā hi bhuttapaccayā pubbe anuppannāva nuppajjissatīti ayametāsaṃ viseso.",
  "anya-e0103n0:163_35": "Vihiṃsānimittatā cetāsaṃ vihiṃsāya viseso.",
  "anya-e0103n0:164_0": "Yā vedanā.",
  "anya-e0103n0:164_1": "Adhunāti etarahi.",
  "anya-e0103n0:164_2": "Asappāyāparimitabhojanaṃ nissāyāti asappāyāparimitassa āhārassa bhuñjanapayogaṃ āgamma uppajjatīti attho.",
  "anya-e0103n0:164_3": "Purāṇakammapaccayavasenāti pubbe purimajātiyaṃ katattā purāṇassa kammassa paccayatāvasena payogavipattiṃ",
  "anya-e0103n0:164_4": "āgamma uppajjanārahatāya taṃ vajjetvā payogasampattiyā upaṭṭhāpanaṃ dukkhavedanāpaccayaghāto,",
  "anya-e0103n0:164_5": "paṭihananañca hotīti āha “tassā paccayaṃ vināsento taṃ purāṇañca vedanaṃ paṭihaṅkhāmī”ti.",
  "anya-e0103n0:164_6": "Ayuttaparibhogo paccaye apaccavekkhitvā paribhogo.",
  "anya-e0103n0:164_7": "So eva katūpacitakammatāya kammūpacayo.",
  "anya-e0103n0:164_8": "Taṃ nissāya paṭicca āyatiṃ anāgate kāle uppajjanato yā cāyaṃ “navavedanā”ti vuccatīti yojanā.",
  "anya-e0103n0:164_9": "Yuttaparibhogavasenāti paccavekkhitvā paccayānaṃ paribhogavasena,",
  "anya-e0103n0:164_10": "tassā navavedanāya mūlaṃ ayuttaparibhogakammaṃ anibbattento sabbena sabbaṃ anuppādento.",
  "anya-e0103n0:164_11": "Ettāvatāti “iti purāṇa”ntiādinā vuttena padadvayena.",
  "anya-e0103n0:164_12": "“Vihiṃsūparatiyā”tiādinā vā padacatukkena yuttaparibhogasaṅgaho pabbajitānucchavikassa paccayaparibhogassa vuttattā.",
  "anya-e0103n0:164_13": "Attakilamathānuyogappahānaṃ jighacchādidukkhapaṭighātassa bhāsitattā.",
  "anya-e0103n0:164_14": "Jhānasukhādīnaṃ paccayabhūtassa kāyasukhassa avissajjanato dhammikasukhāpariccāgo ca dīpito hoti.",
  "anya-e0103n0:165_0": "Asappāyāparimitūpayogena jīvitindriyupacchedako,",
  "anya-e0103n0:165_1": "iriyāpathabhañjanako vā siyā parissayo,",
  "anya-e0103n0:165_2": "sappāyaparimitūpayogena pana so na hoti.",
  "anya-e0103n0:165_3": "Tathā sati cirakālappavattisaṅkhātā sarīrassa yātrā yāpanā bhavissatīti imamatthaṃ dassento “parimitaparibhogena…pe…",
  "anya-e0103n0:165_4": "bhavissatī”ti āha.",
  "anya-e0103n0:165_5": "Yo rogo sāddho asāddho ca na hoti,",
  "anya-e0103n0:165_6": "so yāpyarogo,",
  "anya-e0103n0:165_7": "so etassa atthīti yāpyarogī.",
  "anya-e0103n0:165_8": "So hi niccakālaṃ bhesajjaṃ upasevati,",
  "anya-e0103n0:165_9": "tathā ayampīti.",
  "anya-e0103n0:165_10": "Yadi yātrāpi yāpanā,",
  "anya-e0103n0:165_11": "pubbepi “yāpanāyā”ti vuttaṃ,",
  "anya-e0103n0:165_12": "ko ettha visesoti?",
  "anya-e0103n0:165_13": "Pubbe “yāpanāyā”ti jīvitindriyayāpanā adhippetā,",
  "anya-e0103n0:165_14": "idha pana catunnampi iriyāpathānaṃ avicchedasaṅkhātā yāpanā yātrāti ayamettha viseso.",
  "anya-e0103n0:165_15": "Buddhapaṭikuṭṭhena micchājīvena paccayapariyesanā ayuttapariyesanā.",
  "anya-e0103n0:165_16": "Dāyakadeyyadhammānaṃ,",
  "anya-e0103n0:165_17": "attano ca pamāṇaṃ ajānitvā paṭiggahaṇaṃ,",
  "anya-e0103n0:165_18": "saddhādeyyavinipātanatthaṃ vā paṭiggahaṇaṃ ayuttapaṭiggahaṇaṃ,",
  "anya-e0103n0:165_19": "yena vā āpattiṃ āpajjati.",
  "anya-e0103n0:165_20": "Apaccavekkhitvā paribhogo ayuttaparibhogo.",
  "anya-e0103n0:165_21": "Tesaṃ parivajjanaṃ dhammena samena paccayuppādanādivasena veditabbaṃ.",
  "anya-e0103n0:165_22": "Dhammena hi paccaye pariyesitvā dhammena paṭiggahetvā paccavekkhitvā paribhuñjanaṃ anavajjatā nāma.",
  "anya-e0103n0:166_0": "Aratīti ukkaṇṭhā.",
  "anya-e0103n0:166_1": "Pantasenāsanesu,",
  "anya-e0103n0:166_2": "adhikusaladhammesu ca anabhirati.",
  "anya-e0103n0:166_3": "Tandīti pacalāyikā niddā.",
  "anya-e0103n0:166_4": "Vijambhitāti thinamiddhābhibhavena kāyassa vijambhanā.",
  "anya-e0103n0:166_5": "Viññūhi garahā viññūgarahā.",
  "anya-e0103n0:166_6": "Ekacco hi anavajjaṃyeva sāvajjaṃ karoti,",
  "anya-e0103n0:166_7": "“laddhaṃ me”ti pamāṇādhikaṃ bhuñjitvā taṃ jīrāpetuṃ asakkonto uddhaṃvirecanaadhovirecanādīhi kilamati,",
  "anya-e0103n0:166_8": "sakalavihāre bhikkhū tassa sarīrapaṭijagganabhesajjapariyesanāpasutā honti.",
  "anya-e0103n0:166_9": "Aññe te “kiṃ ida”nti pucchitvā “asukassa udaraṃ uddhumāta”ntiādīni sutvā “niccakālamesa evaṃpakatiko attano kucchipamāṇaṃ nāma na jānātī”ti nindanti,",
  "anya-e0103n0:166_10": "evaṃ anavajjaṃyeva sāvajjaṃ karoti.",
  "anya-e0103n0:166_11": "Evaṃ akatvā “anavajjatā ca bhavissatī”ti paṭisevati.",
  "anya-e0103n0:166_12": "Attano hi pakatiaggibalādiṃ jānitvā “evaṃ me aratiādīnaṃ abhāvena kāyasukhatā,",
  "anya-e0103n0:166_13": "agarahitabbatā ca bhavissatī”ti pamāṇayuttameva paṭisevati.",
  "anya-e0103n0:166_14": "Yāvatako bhojanena attho,",
  "anya-e0103n0:166_15": "tassa sādhanena yāvadatthaṃ udarassa paripūraṇena udarāvadehakaṃ bhojanaṃ yāvadatthaudarāvadehakabhojanaṃ,",
  "anya-e0103n0:166_16": "tassa parivajjanena.",
  "anya-e0103n0:166_17": "Seyyāya sayanena laddhabbasukhaṃ seyyasukhaṃ,",
  "anya-e0103n0:166_18": "ubhohi passehi samparivattanakaṃ sayantassa uppajjanasukhaṃ passasukhaṃ,",
  "anya-e0103n0:166_19": "middhena niddāyanena uppajjanasukhaṃ middhasukhaṃ,",
  "anya-e0103n0:166_20": "tesaṃ seyya…pe…",
  "anya-e0103n0:166_21": "sukhānaṃ pahānato catunnaṃ iriyāpathānaṃ yogyabhāvassa paṭipādanaṃ kāyassa catuiriyāpathayogyabhāvapaṭipādanaṃ, tato.",
  "anya-e0103n0:166_22": "Sukho iriyāpathavihāro phāsuvihāro.",
  "anya-e0103n0:166_23": "Pacchime vikappe,",
  "anya-e0103n0:166_24": "sabbavikappesu vā vuttaṃ phāsuvihāralakkhaṇaṃ āgamena samatthetuṃ “vuttampi heta”ntiādi vuttaṃ.",
  "anya-e0103n0:166_25": "Tīsupi vikappesu āhārassa ūnaparibhogavaseneva hi phāsuvihāro vuttoti.",
  "anya-e0103n0:167_0": "Ettāvatāti “yātrā”tiādinā vuttena padattayena.",
  "anya-e0103n0:167_1": "“Yātrā ca me bhavissatī”ti payojanapariggahadīpanā.",
  "anya-e0103n0:167_2": "Yātrā hi naṃ āhārūpayogaṃ payojetīti.",
  "anya-e0103n0:167_3": "Dhammikasukhāpariccāgahetuko phāsuvihāro majjhimā paṭipadā antadvayaparivajjanato.",
  "anya-e0103n0:167_4": "Imasmiṃ pana ṭhāne aṭṭha aṅgāni samodhānetabbāni –",
  "anya-e0103n0:167_5": "“neva davāyā”ti ekaṃ aṅgaṃ,",
  "anya-e0103n0:167_6": "“na madāyā”ti ekaṃ,",
  "anya-e0103n0:167_7": "“na maṇḍanāyā”ti ekaṃ,",
  "anya-e0103n0:167_8": "“na vibhūsanāyā”ti ekaṃ,",
  "anya-e0103n0:167_9": "“yāvadeva imassa kāyassa ṭhitiyā yāpanāyā”ti ekaṃ,",
  "anya-e0103n0:167_10": "“vihiṃsūparatiyā brahmacariyānuggahāyā”ti ekaṃ,",
  "anya-e0103n0:167_11": "“iti purāṇañca vedanaṃ paṭihaṅkhāmi,",
  "anya-e0103n0:167_12": "navañca vedanaṃ na uppādessāmī”ti ekaṃ,",
  "anya-e0103n0:167_13": "“yātrā ca me bhavissatī”ti ekaṃ.",
  "anya-e0103n0:167_14": "“Anavajjatā ca phāsuvihāro cā”ti ayamettha bhojanānisaṃso.",
  "anya-e0103n0:167_15": "Mahāsivatthero panāha “heṭṭhā cattāri aṅgāni paṭikkhepo nāma,",
  "anya-e0103n0:167_16": "upari pana aṭṭhaṅgāni samodhānetabbānī”ti.",
  "anya-e0103n0:167_17": "Tattha “yāvadeva imassa kāyassa ṭhitiyā”ti ekaṃ aṅgaṃ,",
  "anya-e0103n0:167_18": "“yāpanāyā”ti ekaṃ,",
  "anya-e0103n0:167_19": "“vihiṃsūparatiyā”ti ekaṃ,",
  "anya-e0103n0:167_20": "“brahmacariyānuggahāyā”ti ekaṃ,",
  "anya-e0103n0:167_21": "“iti purāṇañca vedanaṃ paṭihaṅkhāmī”ti ekaṃ,",
  "anya-e0103n0:167_22": "“navañca vedanaṃ na uppādessāmī”ti ekaṃ,",
  "anya-e0103n0:167_23": "“yātrā ca me bhavissatī”ti ekaṃ,",
  "anya-e0103n0:167_24": "“anavajjatā cā”ti ekaṃ.",
  "anya-e0103n0:167_25": "Phāsuvihāro pana bhojanānisaṃsoti.",
  "anya-e0103n0:167_26": "Evaṃ aṭṭhaṅgasamannāgataṃ āhāraṃ āhārento paṭisaṅkhā yoniso piṇḍapātaṃ paṭisevati nāma.",
  "anya-e0103n0:168_0": "Yattha yatthāti bhummaniddesena sena-",
  "anya-e0103n0:168_1": "saddassa adhikaraṇatthavuttimāha.",
  "anya-e0103n0:168_2": "Tathā āsana-",
  "anya-e0103n0:168_3": "saddassāti.",
  "anya-e0103n0:168_4": "Aḍḍhayogādimhīti ādi-",
  "anya-e0103n0:168_5": "saddena pāsādādiṃ,",
  "anya-e0103n0:168_6": "mañcādiñca saṅgaṇhāti.",
  "anya-e0103n0:168_7": "Yattha yattha vihāre vā aḍḍhayogādimhi vā āsatīti vihāraaḍḍhayogādike ānetvā sambandhitabbaṃ. Idha ādi-",
  "anya-e0103n0:168_8": "saddena pīṭhasanthatādīnampi saṅgaho veditabbo.",
  "anya-e0103n0:168_9": "Parisahanaṭṭhenāti abhibhavanaṭṭhena,",
  "anya-e0103n0:168_10": "vibādhanaṭṭhenāti attho.",
  "anya-e0103n0:168_11": "Utuyeva utuparissayoti sītuṇhādiutuyeva asappāyo vuttanayena utuparissayo.",
  "anya-e0103n0:168_12": "Tassa utuparissayassa vinodanatthaṃ,",
  "anya-e0103n0:168_13": "anuppannassa anuppādanatthaṃ,",
  "anya-e0103n0:168_14": "uppannassa vūpasamanatthañcāti attho.",
  "anya-e0103n0:168_15": "Nānārammaṇato paṭisaṃharitvā kammaṭṭhānabhūte ekasmiṃyeva ārammaṇe cittassa sammadeva layanaṃ paṭisallānaṃ,",
  "anya-e0103n0:168_16": "tattha ārāmo abhirati paṭisallānārāmo,",
  "anya-e0103n0:168_17": "tadatthaṃ.",
  "anya-e0103n0:168_18": "Senāsanaṃ hi vivittaṃ yogino bhāvanānukūlaṃ suññāgārabhāvato.",
  "anya-e0103n0:168_19": "Taṃ panetaṃ atthadvayaṃ vibhāvetuṃ “yo sarīrābādhacittavikkhepakaro”tiādi vuttaṃ.",
  "anya-e0103n0:168_20": "Tattha ekībhāvasukhatthanti ekībhāvahetukaṃ sukhaṃ ekībhāvasukhaṃ,",
  "anya-e0103n0:168_21": "tadatthaṃ.",
  "anya-e0103n0:168_22": "Gaṇasaṅgaṇikakilesasaṅgaṇikābhāvena uppajjanakasukhaṃ.",
  "anya-e0103n0:169_0": "Yadi utuyeva utuparissayo,",
  "anya-e0103n0:169_1": "“utu ca sītuṇha”nti sītuṇhapaṭighātaṃ vatvā utuparissayavinodanaṃ kasmā vuttanti codanaṃ sandhāyāha “kāmañcā”tiādi.",
  "anya-e0103n0:169_2": "Tattha “niyataṃ utuparissayavinodana”nti etena “sītassa paṭighātāya uṇhassa paṭighātāyā”ti ettha vuttaṃ sītuṇhaṃ aniyataṃ kadāci kadāci uppajjanakaṃ,",
  "anya-e0103n0:169_3": "utuparissayo pana sabbadābhāvī adhippetoti dasseti.",
  "anya-e0103n0:169_4": "Vuttappakāroti “sītādiko,",
  "anya-e0103n0:169_5": "asappāyo”ti ca evaṃ vuttappakāro vivaṭaṅgaṇarukkhamūlādīsu nisinnassa apariguttiyā asaṃvutadvārāditāya pākaṭaparissayā,",
  "anya-e0103n0:169_6": "asappāyarūpadassanādinā apākaṭaparissayā ca bhikkhussa kāyacittānaṃ ābādhaṃ kareyyuṃ.",
  "anya-e0103n0:169_7": "Yattha gutte senāsane ābādhaṃ na karonti.",
  "anya-e0103n0:169_8": "Evaṃ jānitvāti ubhayaparissayarahitanti evaṃ ñatvā paṭisevanto bhikkhu veditabboti sambandho.",
  "anya-e0103n0:170_0": "Dhātukkhobhalakkhaṇassa,",
  "anya-e0103n0:170_1": "taṃhetukadukkhavedanālakkhaṇassa vā rogassa paṭipakkhabhāvo paṭiayanaṭṭho.",
  "anya-e0103n0:170_2": "Tenāha “paccanīkagamanaṭṭhenāti attho”ti,",
  "anya-e0103n0:170_3": "vūpasamanaṭṭhenāti vuttaṃ hoti.",
  "anya-e0103n0:170_4": "Yassa kassacīti sappiādīsu yassa kassaci.",
  "anya-e0103n0:170_5": "Sappāyassāti hi tassa vikāravūpasamenāti adhippāyo.",
  "anya-e0103n0:170_6": "Bhisakkassa kammaṃ tena vidhātabbato.",
  "anya-e0103n0:170_7": "Tenāha “tena anuññātattā”ti.",
  "anya-e0103n0:170_8": "Nagaraparikkhārehīti nagaraṃ parivāretvā rakkhaṇakehi.",
  "anya-e0103n0:170_9": "Vivaṭaparikkhepo parikkhā uḍḍāpo pākāro esikā paligho pākārapatthaṇḍilanti satta “nagaraparikkhārā”ti vadanti.",
  "anya-e0103n0:170_10": "Sīlaparikkhāroti suvisuddhasīlālaṅkāro.",
  "anya-e0103n0:170_11": "Ariyamaggo hi idha “ratho”ti adhippeto.",
  "anya-e0103n0:170_12": "Tassa ca sammāvācādayo alaṅkāraṭṭhena “parikkhāro”ti vuttā.",
  "anya-e0103n0:170_13": "Jīvitaparikkhārāti jīvitassa pavattikāraṇāni.",
  "anya-e0103n0:170_14": "Samudānetabbāti sammā uddhaṃ uddhaṃ ānetabbā pariyesitabbā.",
  "anya-e0103n0:170_15": "Parivāropi hoti antarāyānaṃ parito vāraṇato.",
  "anya-e0103n0:170_16": "Tenāha “jīvita…pe…",
  "anya-e0103n0:170_17": "rakkhaṇato”ti.",
  "anya-e0103n0:171_0": "Tattha antaranti vivaraṃ,",
  "anya-e0103n0:171_1": "okāsoti attho.",
  "anya-e0103n0:171_2": "Verikānaṃ antaraṃ adatvā attano sāmikānaṃ parivāretvā ṭhitasevakā viya rakkhaṇato.",
  "anya-e0103n0:171_3": "Assāti jīvitassa.",
  "anya-e0103n0:171_4": "Kāraṇabhāvatoti cirappavattiyā kāraṇabhāvato.",
  "anya-e0103n0:171_5": "Rasāyanabhūtaṃ hi bhesajjaṃ sucirampi kālaṃ jīvitaṃ pavattetiyeva.",
  "anya-e0103n0:171_6": "Yadipi anuppannā eva dukkhavedanā bhesajjaparibhogena paṭihaññanti,",
  "anya-e0103n0:171_7": "na uppannā tāsaṃ saraseneva bhijjanato,",
  "anya-e0103n0:171_8": "uppannasadisā pana “uppannā”ti vuccanti.",
  "anya-e0103n0:171_9": "Bhavati hi taṃsadisesu tabbohāro,",
  "anya-e0103n0:171_10": "yathā sā eva tittiri,",
  "anya-e0103n0:171_11": "tāniyeva osadhānīti.",
  "anya-e0103n0:171_12": "Tasmā vuttaṃ “uppannānanti jātānaṃ bhūtānaṃ nibbattāna”nti.",
  "anya-e0103n0:171_13": "Sañcayato paṭṭhāya so dhātukkhobho samuṭṭhānaṃ etesanti taṃsamuṭṭhānā.",
  "anya-e0103n0:171_14": "“Dukkhavedanā”ti vatvā sā akusalasabhāvāpi atthīti tato visesetuṃ “akusalavipākavedanā”ti vuttaṃ.",
  "anya-e0103n0:171_15": "Byābādhanaṭṭhena byābādho,",
  "anya-e0103n0:171_16": "byābādhova byābajjhaṃ,",
  "anya-e0103n0:171_17": "dukkhanti attho.",
  "anya-e0103n0:171_18": "Natthi ettha byābajjhanti abyābajjhaṃ,",
  "anya-e0103n0:171_19": "niddukkhatā.",
  "anya-e0103n0:171_20": "Tenāha “abyābajjhaparamatāyā”ti niddukkhaparamatāyāti.",
  "anya-e0103n0:171_21": "Taṃ dukkhanti roganimittakaṃ dukkhaṃ.",
  "anya-e0103n0:172_0": "Cīvarādīnaṃ paccayānaṃ nissayanaṃ paribhogo evāti dassetuṃ “te paṭicca nissāyā”ti vatvā “paribhuñjamānā”ti vuttaṃ.",
  "anya-e0103n0:172_1": "Pavattantīti jīvanti.",
  "anya-e0103n0:172_2": "Jīvanampi hi pavattanaṃ,",
  "anya-e0103n0:172_3": "yato jīvitindriyaṃ “pavattanarasa”nti vuccati.",
  "anya-e0103n0:173_0": "Catupārisuddhisampādanavidhivaṇṇanā",
  "anya-e0103n0:174_0": "19.",
  "anya-e0103n0:174_1": "Evaṃ pātimokkhasaṃvarādibhedena niddiṭṭhaṃ sīlaṃ puna sādhanavibhāgena dassetuṃ “evametasmi”ntiādimāraddhaṃ.",
  "anya-e0103n0:174_2": "Tattha sādhīyati sampādiyati etenāti sādhanaṃ,",
  "anya-e0103n0:174_3": "saddhā sādhanaṃ etassāti saddhāsādhano.",
  "anya-e0103n0:174_4": "Nanu ca vīriyasatipaññāhipi vinā pātimokkhasaṃvaro na sijjhatīti?",
  "anya-e0103n0:174_5": "Saccaṃ na sijjhati,",
  "anya-e0103n0:174_6": "saddhāya pana visesahetubhāvaṃ sandhāya evaṃ vuttanti dassento āha",
  "anya-e0103n0:175_0": "“Sāvakavisayātītattā sikkhāpadapaññattiyā”ti.",
  "anya-e0103n0:175_1": "Garukalahukādibhede otiṇṇe vatthusmiṃ tassa tassa aparādhassa anurūpaṃ sikkhāpadapaññāpanaṃ nāma sāvakānaṃ avisayo,",
  "anya-e0103n0:175_2": "buddhānaṃ eva visayo.",
  "anya-e0103n0:175_3": "Sikkhāpadapaññāpanaṃ tāva tiṭṭhatu,",
  "anya-e0103n0:175_4": "tassa kālopi nāma sāvakānaṃ avisayo,",
  "anya-e0103n0:175_5": "buddhānaṃ eva visayoti dassento “sikkhāpadapaññattiyācanapaṭikkhepo cettha nidassana”nti āha.",
  "anya-e0103n0:175_6": "Tathā hi vuttaṃ “āgamehi tvaṃ sāriputta,",
  "anya-e0103n0:175_7": "āgamehi tvaṃ sāriputta,",
  "anya-e0103n0:175_8": "tathāgatova tattha kālaṃ jānissatī”ti.",
  "anya-e0103n0:175_9": "Tattha ca-",
  "anya-e0103n0:175_10": "saddo samuccayattho.",
  "anya-e0103n0:175_11": "Tena “apaññattaṃ na paññapema,",
  "anya-e0103n0:175_12": "paññattaṃ na samucchindāma,",
  "anya-e0103n0:175_13": "yathāpaññattesu sikkhāpadesu samādāya vattāmā”ti evamādīnaṃ saṅgaho daṭṭhabbo.",
  "anya-e0103n0:175_14": "Saddhāyāti saddahanena satthari,",
  "anya-e0103n0:175_15": "dhamme ca saddhāya paccupaṭṭhāpanena.",
  "anya-e0103n0:175_16": "Jīvitepi pageva jīvitaparikkhāreti adhippāyo.",
  "anya-e0103n0:176_0": "Kikīva aṇḍanti kikīsakuṇikā viya attano aṇḍaṃ.",
  "anya-e0103n0:176_1": "Sā kira jīvitampi pariccajitvā aṇḍameva rakkhati.",
  "anya-e0103n0:176_2": "Camarīva vāladhinti camarīmigo viya attano vāladhiṃ.",
  "anya-e0103n0:176_3": "Camarīmigā kira byādhena paripātiyamānā jīvitampi pariccajitvā kaṇḍakagumbādīsu laggaṃ attano vālameva rakkhanti.",
  "anya-e0103n0:176_4": "Piyaṃva puttaṃ ekakanti ānetvā sambandhitabbaṃ.",
  "anya-e0103n0:176_5": "Yathā hi ekaputtako kuṭumbiko taṃ ekaputtaṃ,",
  "anya-e0103n0:176_6": "ekanayano ca taṃ ekanayanaṃ suṭṭhutaraṃ rakkhati.",
  "anya-e0103n0:176_7": "Tatheva sīlaṃ anurakkhamānakāti anukampanavasena vuttaṃ.",
  "anya-e0103n0:176_8": "Supesalāti suṭṭhu piyasīlā.",
  "anya-e0103n0:176_9": "Sadā sabbakālaṃ daharamajjhimatherakālesu.",
  "anya-e0103n0:176_10": "Channampi gāravānaṃ vasena sagāravā,",
  "anya-e0103n0:176_11": "garukāravantoti attho.",
  "anya-e0103n0:177_0": "Evameva khoti yathā mahāsamuddo ṭhitadhammo velaṃ nātikkamati, evameva.",
  "anya-e0103n0:177_1": "Mama sāvakāti ariyasāvake sandhāyāha.",
  "anya-e0103n0:177_2": "Te hi dhuvasīlā.",
  "anya-e0103n0:177_3": "Imasmiṃ attheti jīvitahetupi sīlassa avītikkamane.",
  "anya-e0103n0:178_0": "Mahāvattaniaṭavī nāma viñjhāṭavī.",
  "anya-e0103n0:178_1": "Himavantapasse aṭavīti keci.",
  "anya-e0103n0:178_2": "Theranti nāmagottavasena apaññātaṃ ekaṃ theraṃ.",
  "anya-e0103n0:178_3": "Nipajjāpesuṃ gantvā kassaci mā āroceyyāti.",
  "anya-e0103n0:179_0": "Pūtilatāyāti gaḷocilatāya.",
  "anya-e0103n0:179_1": "Samasīsīti jīvitasamasīsī.",
  "anya-e0103n0:179_2": "Yassa hi kilesasīsaṃ avijjaṃ maggapaṭipāṭiyā arahattamaggo pariyādiyati,",
  "anya-e0103n0:179_3": "tato ekūnavīsatime paccavekkhaṇañāṇe patiṭṭhāya bhavaṅgottaraṇe vaṭṭasīsaṃ jīvitindriyaṃ cuticittaṃ pariyādiyati,",
  "anya-e0103n0:179_4": "so imāya vārasamatāya “jīvitasamasīsī”ti vuccati.",
  "anya-e0103n0:179_5": "So ca thero tathā parinibbāyi.",
  "anya-e0103n0:179_6": "Tena vuttaṃ “samasīsī hutvā parinibbāyī”ti.",
  "anya-e0103n0:179_7": "Abhayatthero kira mahābhiñño.",
  "anya-e0103n0:179_8": "Tasmā cetiyaṃ kārāpesīti vadanti.",
  "anya-e0103n0:179_9": "Appevāti appeva nāma attano jīvitampi jaheyya,",
  "anya-e0103n0:179_10": "na bhindeti na bhindeyya,",
  "anya-e0103n0:179_11": "na vītikkameyya.",
  "anya-e0103n0:180_0": "Satiyā adhiṭṭhitānanti pageva upaṭṭhitāya satiyā ārakkhavasena adhiṭṭhitānaṃ indriyānaṃ.",
  "anya-e0103n0:180_1": "Ananvāssavanīyatoti dvārabhāvena abhijjhādīhi ananubandhitabbato.",
  "anya-e0103n0:180_2": "Varanti seṭṭhaṃ.",
  "anya-e0103n0:180_3": "Tattāyāti uṇhāya.",
  "anya-e0103n0:180_4": "Ādittāyāti ādito paṭṭhāya dittāya.",
  "anya-e0103n0:180_5": "Sampajjalitāyāti samantato jalantiyā.",
  "anya-e0103n0:180_6": "Sajotibhūtāyāti ekajālībhūtāya.",
  "anya-e0103n0:180_7": "Sampalimaṭṭhanti sabbaso āmaṭṭhaṃ,",
  "anya-e0103n0:180_8": "añcitanti attho.",
  "anya-e0103n0:180_9": "Na tveva varanti ānetvā sambandhitabbaṃ.",
  "anya-e0103n0:180_10": "Rūpesūti rūpārammaṇesu.",
  "anya-e0103n0:180_11": "Anubyañjanaso nimittaggāhoti kilesānaṃ anu anu byañjanavasena uppādanena pākaṭīkaraṇavasena subhādinimittaggāho,",
  "anya-e0103n0:180_12": "atha vā anubyañjanasoti hatthapādādianubyañjanato,",
  "anya-e0103n0:180_13": "nimittaggāhoti itthipurisādisubhādinimittaggahaṇaṃ.",
  "anya-e0103n0:180_14": "Cakkhudvārādipavattassāti cakkhudvārādīhi pavattassa.",
  "anya-e0103n0:180_15": "Viññāṇassāti javanaviññāṇassa.",
  "anya-e0103n0:180_16": "Nimittādiggāhaṃ nisedhentena sampādetabboti sambandho.",
  "anya-e0103n0:180_17": "Asaṃvihitasākhāparivāranti sammā avihitavatiparikkhepaṃ.",
  "anya-e0103n0:180_18": "Parassahārīhīti parasantakāvahārakehi corehi.",
  "anya-e0103n0:180_19": "Samativijjhatīti sabbaso ativijjhati anupavisati.",
  "anya-e0103n0:181_0": "Rūpesūti rūpahetu rūpanimittaṃ.",
  "anya-e0103n0:181_1": "Uppajjanakaanatthato rakkha indriyanti sambandho.",
  "anya-e0103n0:181_2": "Evaṃ sesesu.",
  "anya-e0103n0:181_3": "Ete hi dvārāti ete cakkhādidvārā.",
  "anya-e0103n0:181_4": "Satikavāṭena asaṃvutattā vivaṭā.",
  "anya-e0103n0:181_5": "Tato eva arakkhitā.",
  "anya-e0103n0:181_6": "Kilesuppattiyā hetubhāvena taṃsamaṅginaṃ hanantīti kāraṇūpacāreneva vuttaṃ.",
  "anya-e0103n0:181_7": "Ete vā rūpādayo.",
  "anya-e0103n0:181_8": "Kilesānaṃ ārammaṇabhūtā dvārā cakkhādidvārā.",
  "anya-e0103n0:181_9": "Te kīdisā vivaṭā arakkhitā asaṃvutacakkhādihetuṃ taṃsamaṅginaṃ hanantīti kāraṇūpacāreneva vuttaṃ.",
  "anya-e0103n0:181_10": "Agāranti gehaṃ.",
  "anya-e0103n0:181_11": "Ducchannanti na sammā chāditaṃ.",
  "anya-e0103n0:181_12": "Abhāvitanti lokuttarabhāvanārahitaṃ.",
  "anya-e0103n0:182_0": "Sampāditetiādissa vodānapakkhassa attho vuttavipariyāyena veditabbo.",
  "anya-e0103n0:182_1": "Ayaṃ pana sabbaso kilesānaṃ anuppādo atiukkaṭṭhadesanā maggenāgatasadisattā.",
  "anya-e0103n0:182_2": "Sampādetabboti “na punevaṃ karissa”nti adhiṭṭhānasuddhiyā sampādetabbo.",
  "anya-e0103n0:183_0": "Adhunāpabbajitenāti na cirapabbajitena,",
  "anya-e0103n0:183_1": "navapabbajitenāti attho.",
  "anya-e0103n0:183_2": "Kāmarāgena ḍayhāmīti kāmarāgagginā pariḍayhāmi.",
  "anya-e0103n0:183_3": "So ca pana dāho idāni cittagatoti dassento āha “cittaṃ me pariḍayhatī”ti.",
  "anya-e0103n0:183_4": "Sādhūti āyācanā.",
  "anya-e0103n0:183_5": "Nibbāpananti tassa nibbāpanupāyaṃ.",
  "anya-e0103n0:183_6": "Gotamāti theraṃ gottena ālapati.",
  "anya-e0103n0:184_0": "Saññāya vipariyesāti “asubhe subha”nti pavattasaññāvipariyesahetu viparītasaññānimittaṃ.",
  "anya-e0103n0:184_1": "Nimittaṃ parivajjehi kīdisaṃ?",
  "anya-e0103n0:184_2": "Rāgūpasañhitaṃ rāguppattihetubhūtaṃ subhanimittaṃ parivajjehi na manasi karohi.",
  "anya-e0103n0:184_3": "Na kevalaṃ subhanimittassāmanasikāro eva,",
  "anya-e0103n0:184_4": "atha kho asubhabhāvanāya attano cittaṃ bhāvehi. Kathaṃ?",
  "anya-e0103n0:184_5": "Ekaggaṃ susamāhitaṃ yathā taṃ asubhārammaṇe vikkhepābhāvena ekaggaṃ,",
  "anya-e0103n0:184_6": "suṭṭhu appitabhāvena susamāhitañca hoti,",
  "anya-e0103n0:184_7": "evaṃ bhāvehīti.",
  "anya-e0103n0:184_8": "Evaṃ samathabhāvanāya kāmarāgassa vikkhambhanaṃ dassetvā idāni samucchedanavidhiṃ dassetuṃ “saṅkhāre”tiādi vuttaṃ.",
  "anya-e0103n0:184_9": "Tattha saṅkhāre parato passāti sabbepi saṅkhāre avidheyyakatāya “pare”ti passa.",
  "anya-e0103n0:184_10": "Aniccatāya pana udayabbayapaṭipīḷitattā dukkhato,",
  "anya-e0103n0:184_11": "anattasabhāvattā,",
  "anya-e0103n0:184_12": "attavirahato ca no attato passa.",
  "anya-e0103n0:184_13": "Evaṃ lakkhaṇattayaṃ āropetvā vipassanaṃ vaḍḍhento maggapaṭipāṭiyā catutthamaggena sabbaso nibbāpehi mahārāgaṃ",
  "anya-e0103n0:184_14": "tebhūmakassa abhibhavanato mahāvisayatāya mahārāgaṃ vūpasamehi.",
  "anya-e0103n0:184_15": "Yathā etarahi,",
  "anya-e0103n0:184_16": "evaṃ mā ḍayhittho punappunanti daḷhataraṃ rāgavinodane niyojesi.",
  "anya-e0103n0:185_0": "Evaṃ indriyasaṃvarasīlassa sampādane vidhiṃ dassetvā evaṃ taṃ susampāditaṃ hotīti nayaṃ dassetuṃ “apicā”tiādinā tattha paripūrakārino there nidasseti.",
  "anya-e0103n0:185_1": "Tattha “leṇaṃ na ullokitapubba”nti idaṃ sabbattheva therassa yugamattadassitāya vuttaṃ.",
  "anya-e0103n0:185_2": "Kiṃ pana thero senāsanaṃ na sodheti?",
  "anya-e0103n0:185_3": "“Ullokā paṭhamaṃ ohāretabba”nti hi vuttaṃ,",
  "anya-e0103n0:185_4": "antevāsikādayo eva kirassa senāsanaṃ sodhenti.",
  "anya-e0103n0:185_5": "Assa nāgarukkhassa.",
  "anya-e0103n0:186_0": "Tasmiṃ gāmeti mahāgāme.",
  "anya-e0103n0:186_1": "Taruṇā thaññapivanakā puttadhītaro yāsaṃ tā taruṇaputtā, tāsaṃ.",
  "anya-e0103n0:186_2": "Lañjāpesīti thanapaṭṭikāya thane bandhāpetvā rājamuddikāya lañjāpesi.",
  "anya-e0103n0:186_3": "Rājā theraṃ cirataraṃ daṭṭhuṃ kālavikkhepaṃ karonto “sve sīlāni gaṇhissāmī”ti āha.",
  "anya-e0103n0:186_4": "Thero rañño ca deviyā ca vandanakāle sattākāramattaṃ gaṇhāti.",
  "anya-e0103n0:186_5": "Itthī purisoti pana vivekaṃ na karoti.",
  "anya-e0103n0:186_6": "Tenāha “vavatthānaṃ na karomī”ti.",
  "anya-e0103n0:186_7": "“Aho suparisuddhasīlo vatāyaṃ ayyo”ti daṇḍadīpikaṃ gahetvā aṭṭhāsi.",
  "anya-e0103n0:186_8": "Atiparisuddhaṃ pākaṭanti sappāyalābhena kammaṭṭhānaṃ ativiya parisuddhaṃ vibhūtaṃ ahosi.",
  "anya-e0103n0:186_9": "Sakalaṃ pabbataṃ unnādayantoti pathavikampanena sakalaṃ pabbataṃ ekaṃ ninnādaṃ karonto.",
  "anya-e0103n0:186_10": "Tannivāsidevatānaṃ sādhukāradānenāti keci.",
  "anya-e0103n0:186_11": "Bhantoti anavaṭṭhito.",
  "anya-e0103n0:186_12": "Bāloti taruṇadārako.",
  "anya-e0103n0:186_13": "Utrastoti ñātakehi vinābhāvena santrasto.",
  "anya-e0103n0:187_0": "Visagaṇḍakarogoti thanakandaḷarogamāha.",
  "anya-e0103n0:187_1": "Māsarogādikopi visagaṇḍakarogoti vadanti.",
  "anya-e0103n0:187_2": "Yato pabbajito,",
  "anya-e0103n0:187_3": "tato paṭṭhāya pabbajitakālato pabhutīti attho.",
  "anya-e0103n0:187_4": "Indriyānīti indriyasaṃvarasīlāni.",
  "anya-e0103n0:187_5": "Tesu hi bhinnesu indriyānipi bhinnānīti vuccanti ārakkhābhāvato,",
  "anya-e0103n0:187_6": "indriyāneva vā nimittānubyañjanaggāhassa dvārabhūtāni bhinnāni nāma taṃsamaṅgino anatthuppattito,",
  "anya-e0103n0:187_7": "vipariyāyato abhinnānīti veditabbāni.",
  "anya-e0103n0:187_8": "Indriyānaṃ vā ayoniso upasaṃhāro bhedanaṃ,",
  "anya-e0103n0:187_9": "yoniso upasaṃhāro abhedananti apare.",
  "anya-e0103n0:187_10": "Mittattherovāti mahāmittatthero viya.",
  "anya-e0103n0:187_11": "Vareti seṭṭhe.",
  "anya-e0103n0:188_0": "Tathā vīriyenāti tathā-",
  "anya-e0103n0:188_1": "saddena vīriyaṃ viseseti.",
  "anya-e0103n0:188_2": "Yathā sati anavajjalakkhaṇāva indriyasaṃvarasādhanaṃ,",
  "anya-e0103n0:188_3": "tathā vīriyaṃ anavajjalakkhaṇaṃ ājīvapārisuddhisādhananti.",
  "anya-e0103n0:188_4": "Vīriyāpekkhameva visesanaṃ daṭṭhabbaṃ.",
  "anya-e0103n0:188_5": "Tenevāha “sammāāraddhavīriyassā”ti.",
  "anya-e0103n0:188_6": "Ayuttā esanā anesanā,",
  "anya-e0103n0:188_7": "yathāvuttamicchājīvasaṅgahā.",
  "anya-e0103n0:188_8": "Sā eva satthusāsanassa na patirūpāti appatirūpaṃ,",
  "anya-e0103n0:188_9": "taṃ anesanaṃ appatirūpaṃ.",
  "anya-e0103n0:188_10": "Atha vā patirūpavirodhinī appatirūpā,",
  "anya-e0103n0:188_11": "pariggahitadhutaṅgassa dhutaṅganiyamavirodhinī yassa kassaci sallekhavikopinī paṭipatti.",
  "anya-e0103n0:188_12": "Imasmiṃ pakkhe ca-",
  "anya-e0103n0:188_13": "saddo luttaniddiṭṭho, anesanaṃ,",
  "anya-e0103n0:188_14": "appatirūpañca pahāyāti.",
  "anya-e0103n0:188_15": "Paṭisevamānena parivajjayatā sampādetabbāti sambandho.",
  "anya-e0103n0:188_16": "“Parisuddhuppāde”ti imināva dhammadesanādīnaṃ parisuddhāya samuṭṭhānatā dīpitā hotīti “dhammadesanādīhi cassa guṇehi pasannāna”nti vuttaṃ. Ādi-",
  "anya-e0103n0:188_17": "saddena bāhusaccavattaparipūraṇairiyāpathasampattiādīnaṃ gahaṇaṃ veditabbaṃ.",
  "anya-e0103n0:188_18": "Dhutaguṇe cassa pasannānanti etthāpi eseva nayo.",
  "anya-e0103n0:188_19": "Piṇḍapātacariyādīhīti ādi-",
  "anya-e0103n0:188_20": "saddena mittasuhajjapaṃsukūlacariyādīnaṃ saṅgaho daṭṭhabbo.",
  "anya-e0103n0:188_21": "Dhutaṅganiyamānulomenāti taṃtaṃdhutaṅganiyatāya paṭipattiyā anulomavasena,",
  "anya-e0103n0:188_22": "avikopanavasenāti attho.",
  "anya-e0103n0:188_23": "Mahicchasseva micchājīvena jīvikā,",
  "anya-e0103n0:188_24": "na appicchassa.",
  "anya-e0103n0:188_25": "Appicchatāya ukkaṃsagatāya micchājīvassa asambhavo evāti dassetuṃ “ekabyādhivūpasamattha”ntiādi vuttaṃ.",
  "anya-e0103n0:188_26": "Tattha pūtiharitakīti pūtimuttaparibhāvitaṃ,",
  "anya-e0103n0:188_27": "pūtibhāvena vā chaḍḍitaṃ haritakaṃ.",
  "anya-e0103n0:188_28": "Ariyavaṃso etassa atthīti,",
  "anya-e0103n0:188_29": "ariyavaṃse vā niyuttoti ariyavaṃsiko,",
  "anya-e0103n0:188_30": "paccayagedhassa dūrasamussāritattā uttamo ca so ariyavaṃsiko cāti uttamaariyavaṃsiko.",
  "anya-e0103n0:188_31": "Yassa kassacīti pariggahitāpariggahitadhutaṅgesu yassa kassaci.",
  "anya-e0103n0:189_0": "Nimittaṃ nāma paccaye uddissa yathā adhippāyo ñāyati evaṃ nimittakammaṃ.",
  "anya-e0103n0:189_1": "Obhāso nāma ujukameva akathetvā yathā adhippāyo vibhūto hoti,",
  "anya-e0103n0:189_2": "evaṃ obhāsanaṃ.",
  "anya-e0103n0:189_3": "Parikathā nāma pariyāyena kathanaṃ.",
  "anya-e0103n0:189_4": "Tathā uppannanti nimittādivasena uppannaṃ.",
  "anya-e0103n0:190_0": "Dvāraṃ dinnanti rogasīsena paribhogassa dvāraṃ dinnaṃ.",
  "anya-e0103n0:190_1": "Tasmā arogakālepi paribhuñjituṃ vaṭṭati,",
  "anya-e0103n0:190_2": "āpatti na hotīti attho.",
  "anya-e0103n0:190_3": "Tenāha “kiñcāpi āpatti na hotī”tiādi.",
  "anya-e0103n0:190_4": "Na vaṭṭatīti sallekhapaṭipattiyaṃ ṭhitassa na vaṭṭati,",
  "anya-e0103n0:190_5": "sallekhaṃ kopetīti adhippāyo.",
  "anya-e0103n0:190_6": "“Ājīvaṃ pana kopetī”ti imināva senāsanapaṭisaṃyuttadhutaṅgadharassa nimittādayo na vaṭṭantīti vadanti.",
  "anya-e0103n0:190_7": "Tadaññadhutaṅgadharassāpi na vaṭṭantiyevāti apare.",
  "anya-e0103n0:190_8": "Akarontoti yathāsakaṃ anuññātavisayepi akaronto.",
  "anya-e0103n0:190_9": "Aññatrevāti ṭhapetvā eva.",
  "anya-e0103n0:191_0": "Gaṇavāsaṃ pahāya araññāyatane paṭippassaddhivivekassa muddhabhūtāya aggaphalasamāpattiyā viharanto mahāthero “pavivekaṃ brūhayamāno”ti vutto.",
  "anya-e0103n0:191_1": "Udarasannissito vātābādho udaravātābādho.",
  "anya-e0103n0:191_2": "Asambhinnaṃ khīraṃ etassāti asambhinnakhīraṃ,",
  "anya-e0103n0:191_3": "tadeva pāyāsanti asambhinnakhīrapāyāsaṃ,",
  "anya-e0103n0:191_4": "udakena asammissakhīrena pakkapāyāsanti attho.",
  "anya-e0103n0:191_5": "Tassāti pāyāsassa.",
  "anya-e0103n0:191_6": "Uppattimūlanti “gihikāle me, āvuso,",
  "anya-e0103n0:191_7": "mātā sappimadhusakkarādīhi yojetvā asambhinnakhīrapāyāsaṃ adāsi,",
  "anya-e0103n0:191_8": "tena me phāsu ahosī”ti attano vacīnicchāraṇasaṅkhātaṃ uppattihetuṃ.",
  "anya-e0103n0:191_9": "“Aparibhogāraho piṇḍapāto”ti kasmā vuttaṃ,",
  "anya-e0103n0:191_10": "nanu therassa obhāsanādicittuppattiyeva natthīti?",
  "anya-e0103n0:191_11": "Saccaṃ natthi,",
  "anya-e0103n0:191_12": "ajjhāsayaṃ pana ajānantā ekacce puthujjanā tathā maññeyyuṃ,",
  "anya-e0103n0:191_13": "anāgate ca sabrahmacārino evaṃ mama diṭṭhānugatiṃ āpajjeyyunti paṭikkhipi.",
  "anya-e0103n0:191_14": "Apica mahātherassa paramukkaṃsagatā sallekhapaṭipatti.",
  "anya-e0103n0:191_15": "Tathā hi daharabhikkhuno “kassa sampannaṃ na manāpa”nti vacanaṃ nissāya yāva parinibbānā piṭṭhakhādanīyaṃ na khādati.",
  "anya-e0103n0:192_0": "Vacīviññattivipphārāti vacīnicchāraṇahetu.",
  "anya-e0103n0:192_1": "Atthaviññāpanavasena pavattamāno hi saddo asatipi viññattiyā tassa kenaci paccayena paccayabhāve vacīviññattivaseneva",
  "anya-e0103n0:192_2": "pavattatīti “vacīviññattivipphāro”ti vuccati.",
  "anya-e0103n0:192_3": "Bhuttoti bhuttavā sace bhaveyyaṃ ahaṃ.",
  "anya-e0103n0:192_4": "Sāti assa.",
  "anya-e0103n0:192_5": "Akāralopena hi niddeso “evaṃsa te”tiādīsu viya.",
  "anya-e0103n0:192_6": "Antaguṇanti antabhogo.",
  "anya-e0103n0:192_7": "Bahi careti āsayato nikkhamitvā gocaraggahaṇavasena bahi yadi vicareyya.",
  "anya-e0103n0:192_8": "Paramappicchaṃ dassetuṃ lokavohārenevamāha.",
  "anya-e0103n0:192_9": "Loke hi ayuttabhojanaṃ odariyaṃ garahantā evaṃ vadanti “kiṃsu nāma tassa antāni bahi carantī”ti.",
  "anya-e0103n0:192_10": "Ārādhemīti ādito paṭṭhāya rādhemi,",
  "anya-e0103n0:192_11": "vase vattemīti attho.",
  "anya-e0103n0:193_0": "Mahātissatthero kira dubbhikkhakāle maggaṃ gacchanto bhattacchedena,",
  "anya-e0103n0:193_1": "maggakilamathena ca kilantakāyo dubbalo aññatarassa phalitassa ambassa mūle nipajji,",
  "anya-e0103n0:193_2": "bahūni ambaphalāni tahaṃ tahaṃ patitāni honti.",
  "anya-e0103n0:193_3": "Tattheko vuḍḍhataro upāsako therassa santikaṃ upagantvā parissamaṃ ñatvā ambapānaṃ pāyetvā attano piṭṭhiṃ āropetvā vasanaṭṭhānaṃ neti. Thero –",
  "anya-e0103n0:194_0": "“Na pitā napi te mātā, na ñāti napi bandhavo;",
  "anya-e0103n0:195_0": "Karotetādisaṃ kiccaṃ, sīlavantassa kāraṇā”ti. –",
  "anya-e0103n0:196_0": "Attānaṃ ovaditvā sammasanaṃ ārabhitvā vipassanaṃ vaḍḍhetvā tassa piṭṭhigato eva maggapaṭipāṭiyā arahattaṃ sacchākāsi.",
  "anya-e0103n0:196_1": "Imaṃ sandhāya vuttaṃ “ambakhādakamahātissattheravatthupi cettha kathetabba”nti.",
  "anya-e0103n0:196_2": "Sabbathāpīti sabbappakārenapi anesanavasena,",
  "anya-e0103n0:196_3": "cittuppattivasenapi,",
  "anya-e0103n0:196_4": "pageva kāyavacīvipphanditavasenāti adhippāyo.",
  "anya-e0103n0:196_5": "Tenāha “anesanāyā”tiādi.",
  "anya-e0103n0:197_0": "Apaccavekkhitaparibhoge iṇaparibhogaāpattiādīnavassa,",
  "anya-e0103n0:197_1": "tabbipariyāyato paccavekkhitaparibhoge ānisaṃsassa ca dassanaṃ ādīnavānisaṃsadassanaṃ.",
  "anya-e0103n0:197_2": "Tassa pana paccayādhikārattā vuttaṃ “paccayesū”ti.",
  "anya-e0103n0:197_3": "Kāraṇakāraṇampi hi kāraṇabhāvena vuccati yathā tiṇehi bhattaṃ siddhanti.",
  "anya-e0103n0:197_4": "Yena kāraṇena bhikkhuno apaccavekkhitaparibhogo nāma siyā,",
  "anya-e0103n0:197_5": "tasmiṃ vajjite paccayasannissitasīlaṃ sijjhati,",
  "anya-e0103n0:197_6": "visujjhati cāti dassetuṃ “tasmā”tiādi vuttaṃ.",
  "anya-e0103n0:197_7": "Tattha paccayagedhanti gedhaggahaṇeneva sammohopi gahitoti daṭṭhabbo tena saha pavattanato,",
  "anya-e0103n0:197_8": "tadupanissayato ca.",
  "anya-e0103n0:197_9": "Dhammena samena uppanneti idaṃ paccayānaṃ āgamanasuddhidassanaṃ,",
  "anya-e0103n0:197_10": "na paccayasannissitasīlavisuddhidassanaṃ.",
  "anya-e0103n0:197_11": "Paccayānaṃ hi idamatthitaṃ upadhāretvā paribhuñjanaṃ paccayasannissitasīlaṃ.",
  "anya-e0103n0:197_12": "Yasmā pana te paccayā ñāyādhigatā eva bhikkhunā paribhuñjitabbā,",
  "anya-e0103n0:197_13": "tasmā vuttaṃ “dhammena samena uppanne paccaye”ti.",
  "anya-e0103n0:197_14": "Yathāvuttena vidhināti “sītassa paṭighātāyā”tiādinā vuttavidhinā.",
  "anya-e0103n0:198_0": "Dhātuvasena vāti “yathāpaccayaṃ vattamānaṃ dhātumattamevetaṃ,",
  "anya-e0103n0:198_1": "yadidaṃ cīvarādi,",
  "anya-e0103n0:198_2": "tadupabhuñjako ca puggalo”ti evaṃ dhātumanasikāravasena vā.",
  "anya-e0103n0:198_3": "Paṭikūlavasena vāti piṇḍapāte tāva āhāre paṭikūlasaññāvasena,",
  "anya-e0103n0:198_4": "“sabbāni pana imāni cīvarādīni ajigucchanīyāni,",
  "anya-e0103n0:198_5": "imaṃ pūtikāyaṃ patvā ativiya jigucchanīyāni jāyantī”ti evaṃ paṭikūlamanasikāravasena vā.",
  "anya-e0103n0:198_6": "Tato uttarīti paṭilābhakālato upari.",
  "anya-e0103n0:198_7": "Anavajjova paribhogo āditova paññāya parisodhitattā adhiṭṭhahitvā ṭhapitapattacīvarānaṃ viyāti.",
  "anya-e0103n0:198_8": "Paccavekkhaṇāya ādisuddhidassanaparametaṃ,",
  "anya-e0103n0:198_9": "na paribhogakāle paccavekkhaṇapaṭikkhepaparaṃ.",
  "anya-e0103n0:198_10": "Tenāha “paribhogakālepī”tiādi.",
  "anya-e0103n0:198_11": "Tatrāti tasmiṃ paribhogakāle paccavekkhaṇe.",
  "anya-e0103n0:198_12": "Sanniṭṭhānakaroti asandehakaro ekantiko.",
  "anya-e0103n0:199_0": "Theyyaparibhogo nāma anarahassa paribhogo.",
  "anya-e0103n0:199_1": "Bhagavatāpi attano sāsane sīlavato paccayā anuññātā,",
  "anya-e0103n0:199_2": "na dussīlassa.",
  "anya-e0103n0:199_3": "Dāyakānampi sīlavato eva pariccāgo,",
  "anya-e0103n0:199_4": "na dussīlassa.",
  "anya-e0103n0:199_5": "Attano kārānaṃ mahapphalabhāvassa paccāsīsanato.",
  "anya-e0103n0:199_6": "Iti satthārā ananuññātattā,",
  "anya-e0103n0:199_7": "dāyakehi ca apariccattattā dussīlassa paribhogo theyyāya paribhogo theyyaparibhogo.",
  "anya-e0103n0:199_8": "Iṇavasena paribhogo iṇaparibhogo,",
  "anya-e0103n0:199_9": "paṭiggāhakato dakkhiṇāvisuddhiyā abhāvato iṇaṃ gahetvā paribhogo viyāti attho.",
  "anya-e0103n0:199_10": "Tasmāti “sīlavato”tiādinā vuttamevatthaṃ kāraṇabhāvena paccāmasati.",
  "anya-e0103n0:199_11": "Cīvaraṃ kāyato mocetvā paribhoge paribhoge purebhatta…pe…",
  "anya-e0103n0:199_12": "pacchimayāmesu paccavekkhitabbanti sambandho.",
  "anya-e0103n0:199_13": "Tathā asakkontena yathāvuttakālavisesavasena ekadivase catukkhattuṃ tikkhattuṃ dvikkhattuṃ sakiṃyeva vā paccavekkhitabbaṃ.",
  "anya-e0103n0:199_14": "Sace aruṇaṃ uggacchati,",
  "anya-e0103n0:199_15": "iṇaparibhogaṭṭhāne tiṭṭhati.",
  "anya-e0103n0:199_16": "Hiyyo yaṃ mayā cīvaraṃ paribhuttaṃ,",
  "anya-e0103n0:199_17": "taṃ yāvadeva sītassa paṭighātāya…pe…",
  "anya-e0103n0:199_18": "hirikopīnapaṭicchādanatthaṃ.",
  "anya-e0103n0:199_19": "Hiyyo yo mayā piṇḍapāto paribhutto,",
  "anya-e0103n0:199_20": "so “neva davāyā”tiādinā sace atītaparibhogapaccavekkhaṇaṃ na kareyyāti vadanti,",
  "anya-e0103n0:199_21": "taṃ vīmaṃsitabbaṃ.",
  "anya-e0103n0:199_22": "Senāsanampi paribhoge paribhogeti pavese pavese.",
  "anya-e0103n0:199_23": "Satipaccayatāti satiyā paccayabhāvo paṭiggahaṇassa,",
  "anya-e0103n0:199_24": "paribhogassa ca paccavekkhaṇasatiyā paccayabhāvo yujjati,",
  "anya-e0103n0:199_25": "paccavekkhitvāva paṭiggahetabbaṃ,",
  "anya-e0103n0:199_26": "paribhuñjitabbañcāti attho.",
  "anya-e0103n0:199_27": "Tenevāha “satiṃ katvā”tiādi.",
  "anya-e0103n0:199_28": "Evaṃ santepīti yadipi dvīsupi ṭhānesu paccavekkhaṇā yuttā,",
  "anya-e0103n0:199_29": "evaṃ santepi.",
  "anya-e0103n0:199_30": "Apare panāhu –",
  "anya-e0103n0:199_31": "sati paccayatāti sati bhesajjaparibhogassa paccayabhāve,",
  "anya-e0103n0:199_32": "sati paccayeti attho.",
  "anya-e0103n0:199_33": "Evaṃ santepīti paccaye satipīti.",
  "anya-e0103n0:199_34": "Taṃ tesaṃ matimattaṃ.",
  "anya-e0103n0:199_35": "Tathā hi paccayasannissitasīlaṃ paccavekkhaṇāya visujjhati,",
  "anya-e0103n0:199_36": "na paccayassa bhāvamattena.",
  "anya-e0103n0:200_0": "Evaṃ paccayasannissitasīlassa visuddhiṃ dassetvā teneva pasaṅgena sabbāpi visuddhiyo dassetuṃ “catubbidhā hi suddhī”tiādimāha.",
  "anya-e0103n0:200_1": "Tattha sujjhati etāyāti suddhi,",
  "anya-e0103n0:200_2": "yathādhammaṃ desanāva suddhi desanāsuddhi.",
  "anya-e0103n0:200_3": "Vuṭṭhānassāpi cettha desanāya eva saṅgaho daṭṭhabbo.",
  "anya-e0103n0:200_4": "Chinnamūlāpattīnaṃ pana abhikkhutāpaṭiññāva desanā.",
  "anya-e0103n0:200_5": "Adhiṭṭhānavisiṭṭho saṃvarova suddhi saṃvarasuddhi.",
  "anya-e0103n0:200_6": "Dhammena samena paccayānaṃ pariyeṭṭhi eva suddhi pariyeṭṭhisuddhi.",
  "anya-e0103n0:200_7": "Catūsupi paccayesu vuttavidhinā paccavekkhaṇāva suddhi paccavekkhaṇasuddhi.",
  "anya-e0103n0:200_8": "Esa tāva suddhīsu samāsanayo.",
  "anya-e0103n0:200_9": "Suddhimantesu pana desanā suddhi etassāti desanāsuddhi.",
  "anya-e0103n0:200_10": "Sesesupi eseva nayo. Suddhi-",
  "anya-e0103n0:200_11": "saddo pana vuttanayova.",
  "anya-e0103n0:200_12": "Evanti saṃvarabhedaṃ sandhāyāha.",
  "anya-e0103n0:200_13": "Pahāyāti vajjetvā,",
  "anya-e0103n0:200_14": "akatvāti attho.",
  "anya-e0103n0:201_0": "Dātabbaṭṭhena dāyaṃ,",
  "anya-e0103n0:201_1": "taṃ ādiyantīti dāyādā.",
  "anya-e0103n0:201_2": "Ananuññātesu sabbena sabbaṃ paribhogābhāvato,",
  "anya-e0103n0:201_3": "anuññātesu eva ca paribhogasambhavato bhikkhūhi paribhuñjitabbapaccayā bhagavato santakā.",
  "anya-e0103n0:201_4": "“Dhammadāyādā me,",
  "anya-e0103n0:201_5": "bhikkhave,",
  "anya-e0103n0:201_6": "bhavatha mā āmisadāyādā.",
  "anya-e0103n0:201_7": "Atthi me tumhesu anukampā ‘kinti me sāvakā dhammadāyādā bhaveyyuṃ no āmisadāyādā”’ti evaṃ pavattaṃ dhammadāyādasuttañca ettha etasmiṃ atthe sādhakaṃ.",
  "anya-e0103n0:202_0": "Avītarāgānaṃ taṇhāparavasatāya paccayaparibhoge sāmibhāvo natthi,",
  "anya-e0103n0:202_1": "tadabhāvena vītarāgānaṃ tattha sāmibhāvo yathāruciparibhogasambhavato.",
  "anya-e0103n0:202_2": "Tathā hi te paṭikūlampi appaṭikūlākārena,",
  "anya-e0103n0:202_3": "appaṭikūlampi paṭikūlākārena,",
  "anya-e0103n0:202_4": "tadubhayampi vajjetvā ajjhupekkhanākārena paccaye paribhuñjanti,",
  "anya-e0103n0:202_5": "dāyakānañca manorathaṃ paripūrenti.",
  "anya-e0103n0:202_6": "Tenāha “te hi taṇhāya dāsabyaṃ atītattā sāmino hutvā paribhuñjantī”ti.",
  "anya-e0103n0:203_0": "Sabbesanti ariyānaṃ,",
  "anya-e0103n0:203_1": "puthujjanānañca.",
  "anya-e0103n0:203_2": "Kathaṃ puthujjanānaṃ ime paribhogā sambhavanti?",
  "anya-e0103n0:203_3": "Upacāravasena.",
  "anya-e0103n0:203_4": "Yo hi puthujjanassāpi sallekhapaṭipattiyaṃ ṭhitassa paccayagedhaṃ pahāya tattha tattha anupalittena cittena paribhogo,",
  "anya-e0103n0:203_5": "so sāmiparibhogo viya hoti.",
  "anya-e0103n0:203_6": "Sīlavato pana paccavekkhitaparibhogo dāyajjaparibhogo viya hoti,",
  "anya-e0103n0:203_7": "dāyakānaṃ manorathassa avirādhanato.",
  "anya-e0103n0:203_8": "Tathā hi vuttaṃ “dāyajjaparibhogeyeva vā saṅgahaṃ gacchatī”ti.",
  "anya-e0103n0:203_9": "Kalyāṇaputhujjanassa paribhoge vattabbameva natthi,",
  "anya-e0103n0:203_10": "tassa sekkhasaṅgahato.",
  "anya-e0103n0:203_11": "Sekkhasuttaṃ hetassatthassa sādhakaṃ.",
  "anya-e0103n0:203_12": "Tenāha “sīlavāpi hī”tiādi.",
  "anya-e0103n0:203_13": "Paccanīkattāti yathā iṇāyiko attano ruciyā icchitadesaṃ gantuṃ na labhati,",
  "anya-e0103n0:203_14": "evaṃ iṇaparibhogayutto lokato nissarituṃ na labhatīti tappaṭipakkhattā sīlavato paccavekkhitaparibhogo āṇaṇyaparibhogoti āha “āṇaṇyaparibhogo vā”ti.",
  "anya-e0103n0:203_15": "Etena nippariyāyato catuparibhogavinimutto visuṃyevāyaṃ paribhogoti dasseti.",
  "anya-e0103n0:203_16": "Imāya sikkhāyāti sīlasaṅkhātāya sikkhāya.",
  "anya-e0103n0:203_17": "Kiccakārīti paṭiññānurūpaṃ paṭipajjanato yuttapattakārī.",
  "anya-e0103n0:204_0": "Idāni tameva kiccakāritaṃ suttapadena vibhāvetuṃ “vuttampi ceta”ntiādi vuttaṃ.",
  "anya-e0103n0:204_1": "Tattha vihāranti patissayaṃ.",
  "anya-e0103n0:204_2": "Sayanāsananti mañcādiṃ.",
  "anya-e0103n0:204_3": "Ubhayenapi senāsanameva vuttaṃ.",
  "anya-e0103n0:204_4": "Āpanti udakaṃ.",
  "anya-e0103n0:204_5": "Saṅghāṭirajūpavāhananti paṃsumalādino saṅghāṭigatarajassa dhovanaṃ.",
  "anya-e0103n0:204_6": "Sutvāna dhammaṃ sugatena desitanti cīvarādīsu “paṭisaṅkhā yoniso cīvaraṃ paṭisevati sītassa paṭighātāyā”tiādinā",
  "anya-e0103n0:204_7": "nayena bhagavatā desitaṃ dhammaṃ sutvā.",
  "anya-e0103n0:204_8": "Saṅkhāya seve varapaññasāvakoti “piṇḍa”nti vuttaṃ piṇḍapātaṃ,",
  "anya-e0103n0:204_9": "vihārādipadehi vuttaṃ senāsanaṃ,",
  "anya-e0103n0:204_10": "“pipāsāgelaññassa vūpasamanato pānīyampi gilānapaccayo”ti āpamukhena dassitaṃ gilānapaccayaṃ,",
  "anya-e0103n0:204_11": "saṅghāṭiyādicīvaranti catubbidhaṃ paccayaṃ saṅkhāya “yāvadeva imassa kāyassa ṭhitiyā”tiādinā nayena paccavekkhitvā.",
  "anya-e0103n0:204_12": "Seve sevituṃ sakkuṇeyya uttamapaññassa bhagavato sāvako sekho vā puthujjano vā.",
  "anya-e0103n0:205_0": "Yasmā ca saṅkhāya sevī varapaññasāvako,",
  "anya-e0103n0:205_1": "tasmā hi piṇḍe…pe…",
  "anya-e0103n0:205_2": "pokkhare vāribindu,",
  "anya-e0103n0:205_3": "tathā hoti.",
  "anya-e0103n0:205_4": "Kālenāti ariyānaṃ bhojanakāle.",
  "anya-e0103n0:205_5": "Laddhāti labhitvā.",
  "anya-e0103n0:205_6": "Paratoti aññato dāyakato.",
  "anya-e0103n0:205_7": "Anuggahāti anukampāya bahumhi upanīte mattaṃ so jaññā jāneyya satataṃ sabbakālaṃ upaṭṭhito upaṭṭhitassati.",
  "anya-e0103n0:205_8": "Ālepanarūhane yathāti bhesajjalepanena vaṇassa ruhane viya,",
  "anya-e0103n0:205_9": "mattaṃ jāneyyāti yojanā.",
  "anya-e0103n0:205_10": "Āhareti āhareyya.",
  "anya-e0103n0:205_11": "“Āhareyyāhāra”nti vā pāṭho.",
  "anya-e0103n0:205_12": "Yāpanatthanti sarīrassa yāpanāya.",
  "anya-e0103n0:205_13": "Amucchitoti taṇhāmucchāya amucchito gedhaṃ taṇhaṃ anāpanno.",
  "anya-e0103n0:206_0": "Attano mātulassa saṅgharakkhitattherasseva nāmassa gahitattā bhāgineyyasaṅgharakkhitasāmaṇero.",
  "anya-e0103n0:206_1": "Sālikūranti sālibhattaṃ.",
  "anya-e0103n0:206_2": "Sunibbutanti susītalaṃ.",
  "anya-e0103n0:206_3": "Asaññatoti apaccavekkhaṇaṃ sandhāyāha.",
  "anya-e0103n0:206_4": "Sabbāsavaparikkhīṇoti parikkhīṇasabbāsavo.",
  "anya-e0103n0:207_0": "Paṭhamasīlapañcakavaṇṇanā",
  "anya-e0103n0:208_0": "20.",
  "anya-e0103n0:208_1": "Pariyanto etesaṃ atthīti pariyantāni,",
  "anya-e0103n0:208_2": "pariyantāni sikkhāpadāni yesaṃ te pariyantasikkhāpadā,",
  "anya-e0103n0:208_3": "tesaṃ pariyantasikkhāpadānaṃ.",
  "anya-e0103n0:208_4": "Upasampannānanti ṭhapetvā kalyāṇaputhujjanasekkhāsekkhe tadaññesaṃ upasampannānaṃ.",
  "anya-e0103n0:208_5": "Sāmaññajotanāpi hi visese tiṭṭhati.",
  "anya-e0103n0:208_6": "Kusaladhamme yuttānanti vipassanācāre yuttapayuttānaṃ.",
  "anya-e0103n0:208_7": "Sekkhadhammā pariyantā paramā mariyādā etassāti sekkhapariyanto.",
  "anya-e0103n0:208_8": "Nāmarūpaparicchedato,",
  "anya-e0103n0:208_9": "kusaladhammasamādānato vā pana paṭṭhāya yāva gotrabhū,",
  "anya-e0103n0:208_10": "tāva pavattakusaladhammappabandho sekkhadhamme āhacca ṭhito sekkhapariyanto.",
  "anya-e0103n0:208_11": "Sekkhadhammānaṃ vā heṭṭhimantabhūtā sikkhitabbā lokiyā tisso sikkhā sekkhapariyanto,",
  "anya-e0103n0:208_12": "tasmiṃ sekkhapariyante.",
  "anya-e0103n0:208_13": "Paripūrakārīnanti kiñcipi sikkhaṃ ahāpetvā pūrentānaṃ.",
  "anya-e0103n0:208_14": "Uparivisesādhigamatthaṃ kāye ca jīvite ca anapekkhānaṃ.",
  "anya-e0103n0:208_15": "Tato eva sīlapāripūriatthaṃ pariccattajīvitānaṃ.",
  "anya-e0103n0:208_16": "Diṭṭhisaṃkilesena aparāmasanīyato pārisuddhivantaṃ sīlaṃ aparāmaṭṭhapārisuddhisīlaṃ.",
  "anya-e0103n0:208_17": "Kilesānaṃ sabbaso paṭippassaddhiyā pārisuddhivantaṃ sīlaṃ paṭippassaddhipārisuddhisīlaṃ.",
  "anya-e0103n0:209_0": "Anupasampannānaṃ asekkhānaṃ,",
  "anya-e0103n0:209_1": "sekkhānaṃ,",
  "anya-e0103n0:209_2": "kalyāṇaputhujjanānañca sīlaṃ mahānubhāvatāya ānubhāvato apariyantamevāti āha “gaṇanavasena sapariyantattā”ti.",
  "anya-e0103n0:209_3": "Kāyavācānaṃ saṃvaraṇato,",
  "anya-e0103n0:209_4": "vinayanato ca saṃvaravinayā.",
  "anya-e0103n0:209_5": "Peyyālamukhena niddiṭṭhāti tattha tattha satthārā desitavitthāranayena yathāvuttagaṇanato niddiṭṭhā.",
  "anya-e0103n0:209_6": "Sikkhāti sīlasaṅkhātā sikkhā.",
  "anya-e0103n0:209_7": "Vinayasaṃvareti vinayapiṭake.",
  "anya-e0103n0:209_8": "Gaṇanavasena sapariyantampi upasampannānaṃ sīlanti heṭṭhā vuttaṃ ānetvā sambandhitabbaṃ.",
  "anya-e0103n0:209_9": "Yaṃ kiñci hi upasampannena sikkhitabbaṃ sīlaṃ nāma,",
  "anya-e0103n0:209_10": "tattha kassacipi anavasesato anavasesavasena.",
  "anya-e0103n0:209_11": "Samādānabhāvanti samādānasabbhāvaṃ. Lābha…pe…",
  "anya-e0103n0:209_12": "vasena adiṭṭhapariyantabhāvo lābhādihetu sīlassa avītikkamo.",
  "anya-e0103n0:210_0": "Dhanaṃ caje aṅgavarassa hetu pāripanthikacorādīhi upadduto.",
  "anya-e0103n0:210_1": "Aṅgaṃ caje jīvitaṃ rakkhamāno sappadaṭṭhādikāle.",
  "anya-e0103n0:210_2": "Aṅgaṃ dhanaṃ jīvitañcāpi sabbaṃ,",
  "anya-e0103n0:210_3": "caje naro dhammamanussaranto sutasomamahābodhisattādayo viya.",
  "anya-e0103n0:210_4": "Tenāha “imaṃ sappurisānussatiṃ avijahanto”ti.",
  "anya-e0103n0:210_5": "Jighacchāparissamena jīvitasaṃsaye satipi.",
  "anya-e0103n0:210_6": "Sikkhāpadaṃ avītikkammāti assāmikesu ambaphalesu bhūmiyaṃ patitesu samīpeyeva santesupi paṭiggāhakābhāvena",
  "anya-e0103n0:210_7": "aparibhuñjanto paṭiggahaṇasikkhāpadaṃ avītikkamitvā.",
  "anya-e0103n0:211_0": "Sīlavantassāti sīlavantabhāvassa kāraṇā,",
  "anya-e0103n0:211_1": "sīlavantassa vā tuyhaṃ etādisaṃ aṃsena vāhaṇādikaṃ kiccaṃ karoti,",
  "anya-e0103n0:211_2": "kāraṇā sīlassāti adhippāyo.",
  "anya-e0103n0:211_3": "Sudhotajātimaṇi viyāti catūsu pāsāṇesu sammadeva dhotajātimaṇi viya.",
  "anya-e0103n0:211_4": "Mahāsaṅgharakkhitabhāgineyyasaṅgharakkhitattherānaṃ viyāti mahāsaṅgharakkhitattherassa,",
  "anya-e0103n0:211_5": "tasseva bhāgineyyasaṅgharakkhitattherassa viya ca.",
  "anya-e0103n0:211_6": "“Kimatthaṃ mayaṃ idhāgatā”ti mahājanassa vippaṭisāro bhavissatīti adhippāyo.",
  "anya-e0103n0:211_7": "Accharikāyāti aṅguliphoṭanena.",
  "anya-e0103n0:211_8": "Asatiyāti satisammosena.",
  "anya-e0103n0:211_9": "Aññāṇapakatanti aññāṇena aparajjhitvā kataṃ,",
  "anya-e0103n0:211_10": "ajānitvā katanti attho.",
  "anya-e0103n0:212_0": "Appassutopi ce hotīti suttageyyādisutarahito hoti ce.",
  "anya-e0103n0:212_1": "Sīlesu asamāhitoti pātimokkhasaṃvarādisīlesupi na sammā patiṭṭhito hoti ce.",
  "anya-e0103n0:212_2": "Nāssa sampajjate sutanti assa sīlarahitassa puggalassa sutaṃ attano,",
  "anya-e0103n0:212_3": "paresañca katthaci bhavasampattiāvahaṃ na hoti.",
  "anya-e0103n0:212_4": "“Dussīloyaṃ purisapuggalo”ti hi sikkhākāmā na tassa santikaṃ upasaṅkamanti.",
  "anya-e0103n0:212_5": "Bahussutopi ceti ettha ce-",
  "anya-e0103n0:212_6": "ti nipātamattaṃ.",
  "anya-e0103n0:212_7": "Pasaṃsitoti pasaṃsito eva nāma.",
  "anya-e0103n0:213_0": "Rāgavasena aparāmaṭṭhagahaṇena taṇhāparāmāsābhāvamāha.",
  "anya-e0103n0:213_1": "Tathārūpanti rāgavasena aparāmaṭṭhaṃ.",
  "anya-e0103n0:213_2": "Bhinditvāti hanitvā.",
  "anya-e0103n0:213_3": "Saññapessāmīti saññattiṃ karissāmi,",
  "anya-e0103n0:213_4": "appakaṃ velaṃ maṃ vissejjetunti adhippāyo.",
  "anya-e0103n0:213_5": "Aṭṭiyāmīti jigucchāmi.",
  "anya-e0103n0:213_6": "Harāyāmīti lajjāmi.",
  "anya-e0103n0:214_0": "Palipannoti sīdanto,",
  "anya-e0103n0:214_1": "sammakkhito vā.",
  "anya-e0103n0:214_2": "Sīleneva saddhiṃ marissāmīti sīlaṃ avināsento tena saheva marissāmi,",
  "anya-e0103n0:214_3": "na idāni kadācipi taṃ pariccajissāmi.",
  "anya-e0103n0:214_4": "Sati hi bhavādāne sīlena viyogo siyā,",
  "anya-e0103n0:214_5": "bhavameva nādiyissāmīti adhippāyo.",
  "anya-e0103n0:214_6": "Rogaṃ sammasantoti rogabhūtaṃ vedanaṃ vedanāmukhena sesārūpadhamme,",
  "anya-e0103n0:214_7": "rūpadhamme ca pariggahetvā vipassanto.",
  "anya-e0103n0:215_0": "Ruppatoti vikāraṃ āpādiyamānasarīrassa.",
  "anya-e0103n0:215_1": "Parisussatīti samantato sussati.",
  "anya-e0103n0:215_2": "Yathā kiṃ?",
  "anya-e0103n0:215_3": "Pupphaṃ yathā paṃsuni ātape kataṃ sūriyātapasantatte paṃsuni ṭhapitaṃ sirīsādipupphaṃ viyāti attho.",
  "anya-e0103n0:215_4": "Ajaññanti amanuññaṃ jigucchanīyaṃ.",
  "anya-e0103n0:215_5": "Jaññasaṅkhātanti bālehi “jañña”nti evaṃ kittitaṃ.",
  "anya-e0103n0:215_6": "Jaññarūpaṃ apassatoti yathābhūtaṃ appassato aviddasuno “jañña”nti pasaṃsitaṃ.",
  "anya-e0103n0:215_7": "Dhiratthumanti dhi atthu imaṃ, dhi-",
  "anya-e0103n0:215_8": "saddayogena sabbattha upayogavacanaṃ,",
  "anya-e0103n0:215_9": "imassa pūtikāyassa dhikāro hotūti attho.",
  "anya-e0103n0:215_10": "Duggandhiyanti duggandhikaṃ duggandhavantaṃ.",
  "anya-e0103n0:215_11": "Yattha yathāvutte pūtikāye rāgahetu pamattā pamādaṃ āpannā.",
  "anya-e0103n0:215_12": "Pajāti sattā.",
  "anya-e0103n0:215_13": "Hāpenti maggaṃ sugatūpapattiyāti sugatūpapattiyā maggaṃ,",
  "anya-e0103n0:215_14": "sīlampi hāpenti,",
  "anya-e0103n0:215_15": "pageva jhānādinti adhippāyo.",
  "anya-e0103n0:215_16": "Kevalaṃ “arahanto”ti vattabbā sāvakakhīṇāsavā,",
  "anya-e0103n0:215_17": "itare pana paccekabuddhā sammāsambuddhāti saha visesanenāti āha “arahantādīna”nti.",
  "anya-e0103n0:215_18": "Sabbadarathappaṭippassaddhiyāti sabbakilesadarathappaṭippassaddhiyā.",
  "anya-e0103n0:216_0": "Dutiyasīlapañcakavaṇṇanā",
  "anya-e0103n0:217_0": "Pāṇātipātādīnanti ādi-",
  "anya-e0103n0:217_1": "saddena adinnādānādīnaṃ aggamaggavajjhakilesapariyosānānaṃ saṅgaho daṭṭhabbo.",
  "anya-e0103n0:217_2": "Pahānādīti ādi-",
  "anya-e0103n0:217_3": "saddena veramaṇiādīnaṃ catunnaṃ.",
  "anya-e0103n0:217_4": "Kesuci potthakesu “pahānavasenā”ti likhanti,",
  "anya-e0103n0:217_5": "sā pamādalekhā.",
  "anya-e0103n0:217_6": "Pāṇātipātassa pahānaṃ sīlanti hirottappakaruṇālobhādipamukhena yena kusalacittuppādena pāṇātipāto pahīyati,",
  "anya-e0103n0:217_7": "taṃ pāṇātipātassa pahānaṃ sīlanaṭṭhena sīlaṃ.",
  "anya-e0103n0:217_8": "Tathā pāṇātipātā virati veramaṇī sīlaṃ.",
  "anya-e0103n0:217_9": "Pāṇātipātassa paṭipakkhacetanā cetanā sīlaṃ.",
  "anya-e0103n0:217_10": "Pāṇātipātassa saṃvaraṇaṃ pavesadvārapidhānaṃ saṃvaro sīlaṃ.",
  "anya-e0103n0:217_11": "Pāṇātipātassa avītikkamanaṃ avītikkamo sīlaṃ.",
  "anya-e0103n0:217_12": "Adinnādānassātiādīsupi eseva nayo.",
  "anya-e0103n0:217_13": "Abhijjhādīnaṃ pana anabhijjhādivasena pahānaṃ veditabbaṃ.",
  "anya-e0103n0:217_14": "Veramaṇī cetanā taṃsampayuttā saṃvarāvītikkamā tappamukhā dhammā.",
  "anya-e0103n0:218_0": "Evaṃ dasakusalakammapathavasena pahānasīlādīni dassetvā idāni saupāyānaṃ aṭṭhannaṃ samāpattīnaṃ,",
  "anya-e0103n0:218_1": "aṭṭhārasannaṃ mahāvipassanānaṃ,",
  "anya-e0103n0:218_2": "ariyamaggānañca vasena tāni dassetuṃ “nekkhammenā”tiādi āraddhaṃ.",
  "anya-e0103n0:218_3": "Tattha nekkhammenāti alobhappadhānena kusalacittuppādena.",
  "anya-e0103n0:218_4": "Kusalā hi dhammā kāmapaṭipakkhā idha “nekkhamma”nti adhippetā.",
  "anya-e0103n0:218_5": "Tenāha “kāmacchandassa pahānaṃ sīla”ntiādi.",
  "anya-e0103n0:218_6": "Tattha pahānasīlādīni heṭṭhā vuttanayeneva veditabbāni.",
  "anya-e0103n0:218_7": "Visesameva vakkhāma.",
  "anya-e0103n0:218_8": "Abyāpādenāti mettāya.",
  "anya-e0103n0:218_9": "Ālokasaññāyāti vibhūtaṃ katvā manasikaraṇena upaṭṭhitaālokasañjānanena.",
  "anya-e0103n0:218_10": "Avikkhepenāti samādhinā.",
  "anya-e0103n0:218_11": "Dhammavavatthānenāti kusalādidhammānaṃ yāthāvanicchayena.",
  "anya-e0103n0:218_12": "Sapaccayanāmarūpavavatthānenātipi vadanti.",
  "anya-e0103n0:219_0": "Evaṃ kāmacchandādinīvaraṇappahānena “abhijjhaṃ loke pahāyā”tiādinā vuttāya paṭhamajjhānādhigamassa upāyabhūtāya",
  "anya-e0103n0:219_1": "pubbabhāgapaṭipadāya vasena pahānasīlādīni dassetvā idāni saupāyānaṃ aṭṭhasamāpattiādīnaṃ vasena dassetuṃ",
  "anya-e0103n0:219_2": "“ñāṇenā”tiādi vuttaṃ.",
  "anya-e0103n0:219_3": "Nāmarūpapariggahakaṅkhāvitaraṇānaṃ hi vibandhabhūtassa mohassa dūrīkaraṇena ñātapariññāya ṭhitassa aniccasaññādayo sijjhanti.",
  "anya-e0103n0:219_4": "Tathā jhānasamāpattīsu abhiratinimittena pāmojjena.",
  "anya-e0103n0:219_5": "Tattha anabhiratiyā vinoditāya jhānādīnaṃ samadhigamoti samāpattivipassanānaṃ arativinodanaavijjāpadālanādinā upāyoti vuttaṃ “ñāṇena avijjāya,",
  "anya-e0103n0:219_6": "pāmojjena aratiyā”ti.",
  "anya-e0103n0:219_7": "Uppaṭipāṭiniddeso pana nīvaraṇasabhāvāya avijjāya heṭṭhānīvaraṇesupi saṅgahadassanatthanti daṭṭhabbaṃ.",
  "anya-e0103n0:220_0": "“Paṭhamena jhānena nīvaraṇāna”ntiādīsu kathaṃ jhānānaṃ sīlabhāvo,",
  "anya-e0103n0:220_1": "kathaṃ vā tattha viratiyā sambhavo.",
  "anya-e0103n0:220_2": "Suvisuddhakāyakammādikassa hi cittasamādānavasena imāni jhānāni pavattanti,",
  "anya-e0103n0:220_3": "na parittakusalāni viya kāyakammādivisodhanavasena,",
  "anya-e0103n0:220_4": "nāpi maggaphaladhammā viya duccaritadurājīvasamucchedapaṭippassambhanavasenāti?",
  "anya-e0103n0:220_5": "Saccametaṃ.",
  "anya-e0103n0:220_6": "Mahaggatadhammesu nippariyāyena natthi sīlanaṭṭho,",
  "anya-e0103n0:220_7": "kuto viramaṇaṭṭho.",
  "anya-e0103n0:220_8": "Pariyāyena panetaṃ vuttanti daṭṭhabbaṃ.",
  "anya-e0103n0:220_9": "Ko pana so pariyāyo?",
  "anya-e0103n0:220_10": "Yadaggena mahaggatā kusaladhammā paṭipakkhe pajahanti,",
  "anya-e0103n0:220_11": "tadaggena tato oratā.",
  "anya-e0103n0:220_12": "Te ca yathā cittaṃ nārohanti,",
  "anya-e0103n0:220_13": "evaṃ saṃvutā nāma honti.",
  "anya-e0103n0:220_14": "Pariyuṭṭhānasaṅkhāto manodvāre vītikkamo natthi etesūti avītikkamāti ca vuccanti,",
  "anya-e0103n0:220_15": "cetanā pana taṃsampayuttāti.",
  "anya-e0103n0:220_16": "Soyamattho parato āgamissati.",
  "anya-e0103n0:220_17": "Evañca katvā vitakkādipahānavacanampi samatthitaṃ hoti.",
  "anya-e0103n0:220_18": "Na hi nippariyāyato sīlaṃ kusaladhammānaṃ pahāyakaṃ yujjati,",
  "anya-e0103n0:220_19": "na cettha akusalavitakkādayo adhippetā.",
  "anya-e0103n0:220_20": "Kiñcāpi paṭhamajjhānūpacāreyeva dukkhassa,",
  "anya-e0103n0:220_21": "catutthajjhānūpacāre ca sukhassa pahānaṃ hoti,",
  "anya-e0103n0:220_22": "atisayapahānaṃ pana sandhāya vuttaṃ “catutthena jhānena sukhadukkhānaṃ pahāna”nti.",
  "anya-e0103n0:220_23": "“Ākāsānañcāyatanasamāpattiyā”tiādīsu yaṃ vattabbaṃ,",
  "anya-e0103n0:220_24": "taṃ āruppakathāyaṃ āgamissati.",
  "anya-e0103n0:221_0": "Aniccassa,",
  "anya-e0103n0:221_1": "aniccanti vā anupassanā aniccānupassanā.",
  "anya-e0103n0:221_2": "Tebhūmikadhammānaṃ aniccataṃ gahetvā pavattāya vipassanāyetaṃ nāmaṃ.",
  "anya-e0103n0:221_3": "Niccasaññāyāti “saṅkhatadhammā niccā sassatā”ti evaṃ pavattāya micchāsaññāya,",
  "anya-e0103n0:221_4": "saññāggahaṇeneva diṭṭhicittānampi gahaṇaṃ daṭṭhabbaṃ.",
  "anya-e0103n0:221_5": "Esa nayo ito parāsupi.",
  "anya-e0103n0:221_6": "Nibbidānupassanāyāti saṅkhāresu nibbindanākārena pavattāya anupassanāya.",
  "anya-e0103n0:221_7": "Nandiyāti sappītikataṇhāya.",
  "anya-e0103n0:221_8": "Virāgānupassanāyāti virajjanākārena pavattāya anupassanāya.",
  "anya-e0103n0:221_9": "Rāgassāti saṅkhāresu rāgassa.",
  "anya-e0103n0:221_10": "Nirodhānupassanāyāti saṅkhārānaṃ nirodhassa anupassanāya.",
  "anya-e0103n0:221_11": "Yathā vā saṅkhārā nirujjhantiyeva,",
  "anya-e0103n0:221_12": "āyatiṃ punabbhavavasena na uppajjanti,",
  "anya-e0103n0:221_13": "evaṃ anupassanā nirodhānupassanā.",
  "anya-e0103n0:221_14": "Tenevāha “nirodhānupassanāya nirodheti no samudetī”ti.",
  "anya-e0103n0:221_15": "Muñcitukāmatāya hi ayaṃ balappattā.",
  "anya-e0103n0:221_16": "Saṅkhārānaṃ paṭinissajjanākārena pavattā anupassanā paṭinissaggānupassanā.",
  "anya-e0103n0:221_17": "Paṭisaṅkhā santiṭṭhanā hi ayaṃ.",
  "anya-e0103n0:221_18": "Ādānassāti niccādivasena gahaṇassa.",
  "anya-e0103n0:221_19": "Santatisamūhakiccārammaṇavasena ekattagahaṇaṃ ghanasaññā,",
  "anya-e0103n0:221_20": "tassā ghanasaññāya.",
  "anya-e0103n0:221_21": "Āyūhanassāti abhisaṅkharaṇassa.",
  "anya-e0103n0:221_22": "Saṅkhārānaṃ avatthādivisesāpatti vipariṇāmo.",
  "anya-e0103n0:221_23": "Dhuvasaññāyāti thirabhāvagahaṇassa.",
  "anya-e0103n0:221_24": "Nimittassāti samūhādighanavasena sakiccaparicchedatāya ca saṅkhārānaṃ saviggahatāya.",
  "anya-e0103n0:221_25": "Paṇidhiyāti rāgādipaṇidhiyā,",
  "anya-e0103n0:221_26": "taṇhāvasena saṅkhāresu ninnatāyāti attho.",
  "anya-e0103n0:221_27": "Abhinivesassāti attānudiṭṭhiyā.",
  "anya-e0103n0:221_28": "Aniccadukkhādivasena sabbatebhūmakadhammatiraṇā adhipaññādhammavipassanā.",
  "anya-e0103n0:221_29": "Sārādānābhinivesassāti asāresu sāragahaṇavipallāsassa.",
  "anya-e0103n0:221_30": "Yathābhūtañāṇadassanaṃ thirabhāvapattā aniccādianupassanāva.",
  "anya-e0103n0:221_31": "Udayabbayañāṇanti keci.",
  "anya-e0103n0:221_32": "Sappaccayanāmarūpadassananti apare.",
  "anya-e0103n0:221_33": "“Issarakuttādivasena loko samuppanno”ti abhiniveso sammohābhiniveso.",
  "anya-e0103n0:221_34": "Ucchedasassatābhinivesoti keci.",
  "anya-e0103n0:221_35": "“Ahosiṃ nu kho ahamatītamaddhāna”ntiādinayappavattā saṃsayāpatti sammohābhinivesoti apare.",
  "anya-e0103n0:221_36": "Saṅkhāresu tāṇaleṇabhāvagahaṇaṃ ālayābhiniveso.",
  "anya-e0103n0:221_37": "“Ālayaratā ālayasammuditā”ti vacanato ālayo taṇhā.",
  "anya-e0103n0:221_38": "Sā eva cakkhādīsu,",
  "anya-e0103n0:221_39": "rūpādīsu ca abhinivisanavasena pavattiyā ālayābhinivesoti apare.",
  "anya-e0103n0:221_40": "“Evaṃ ṭhitā te saṅkhārā paṭinissajjīyantī”ti pavattaṃ ñāṇaṃ paṭisaṅkhānupassanā.",
  "anya-e0103n0:221_41": "Appaṭisaṅkhā paṭisaṅkhāya paṭipakkhabhūtā mohappadhānā akusaladhammā.",
  "anya-e0103n0:221_42": "Vaṭṭato vigatattā vivaṭṭaṃ nibbānaṃ,",
  "anya-e0103n0:221_43": "tattha ninnabhāvasaṅkhātena anupassanena pavatti vivaṭṭānupassanā,",
  "anya-e0103n0:221_44": "saṅkhārupekkhā ceva anulomañāṇañca.",
  "anya-e0103n0:221_45": "Saññogābhiniveso saṃyujjanavasena saṅkhāresu abhinivisanaṃ.",
  "anya-e0103n0:222_0": "Diṭṭhekaṭṭhānanti diṭṭhiyā sahajekaṭṭhānañca pahānekaṭṭhānañca.",
  "anya-e0103n0:222_1": "Oḷārikānanti uparimaggavajjhe kilese upādāya vuttaṃ.",
  "anya-e0103n0:222_2": "Aññathā dassanena pahātabbāpi dutiyamaggavajjhehi oḷārikā.",
  "anya-e0103n0:222_3": "Aṇusahagatānanti aṇubhūtānaṃ,",
  "anya-e0103n0:222_4": "idaṃ heṭṭhimamaggavajjhe upādāya vuttaṃ.",
  "anya-e0103n0:222_5": "Sabbakilesānanti avasiṭṭhasabbakilesānaṃ.",
  "anya-e0103n0:222_6": "Na hi paṭhamamaggādīhi pahīnā kilesā puna pahīyanti.",
  "anya-e0103n0:223_0": "“Cittassa avippaṭisārāya saṃvattantī”tiādīsu saṃvaro avippaṭisāratthāya.",
  "anya-e0103n0:223_1": "“Avippaṭisāratthāni kho, ānanda,",
  "anya-e0103n0:223_2": "kusalāni sīlānī”ti vacanato cetaso avippaṭisāratthāya bhavanti.",
  "anya-e0103n0:223_3": "Avippaṭisāro pāmojjatthāya.",
  "anya-e0103n0:223_4": "“Yoniso manasi karoto pāmojjaṃ jāyatī”ti vacanato pāmojjāya saṃvattanti.",
  "anya-e0103n0:223_5": "Pāmojjaṃ pītiyā.",
  "anya-e0103n0:223_6": "“Pamuditassa pīti jāyatī”ti vacanato pītiyā saṃvattanti.",
  "anya-e0103n0:223_7": "Pīti passaddhatthāya.",
  "anya-e0103n0:223_8": "“Pītimanassa kāyo passambhatī”ti vacanato passaddhiyā saṃvattanti.",
  "anya-e0103n0:223_9": "Passaddhi sukhatthāya.",
  "anya-e0103n0:223_10": "“Passaddhakāyo sukhaṃ vedetī”ti vacanato somanassāya saṃvattantīti.",
  "anya-e0103n0:223_11": "“Sukhatthāya sukhaṃ vedetī”ti cettha somanassaṃ “sukha”nti vuttaṃ.",
  "anya-e0103n0:223_12": "Āsevanāyāti samādhissa āsevanāya.",
  "anya-e0103n0:223_13": "Nirāmise hi sukhe siddhe “sukhino cittaṃ samādhiyatī”ti vacanato samādhi siddhoyeva hoti,",
  "anya-e0103n0:223_14": "tasmā samādhissa āsevanāya paguṇabalavabhāvāya saṃvattantīti attho.",
  "anya-e0103n0:223_15": "Bhāvanāyāti tasseva samādhissa vaḍḍhiyā.",
  "anya-e0103n0:223_16": "Bahulīkammāyāti punappunaṃ kiriyāya.",
  "anya-e0103n0:223_17": "Alaṅkārāyāti tasseva samādhissa pasādhanabhūtasaddhindriyādinipphattiyā alaṅkārāya saṃvattanti.",
  "anya-e0103n0:223_18": "Parikkhārāyāti avippaṭisārādikassa samādhisambhārassa siddhiyā tasseva samādhissa parikkhārāya saṃvattanti.",
  "anya-e0103n0:223_19": "Sambhārattho hi idha parikkhāra- saddo.",
  "anya-e0103n0:223_20": "“Ye ca kho ime pabbajitena jīvitaparikkhārā samudānetabbā”tiādīsu viya sambhāroti ca paccayo veditabbo.",
  "anya-e0103n0:223_21": "Kāmañcāyaṃ parikkhāra-",
  "anya-e0103n0:223_22": "saddo “ratho sīlaparikkhāro”tiādīsu alaṅkārattho.",
  "anya-e0103n0:223_23": "“Sattahi nagaraparikkhārehi suparikkhattaṃ hotī”tiādīsu parivārattho vutto.",
  "anya-e0103n0:223_24": "Idha pana alaṅkāraparivārānaṃ visuṃ gahitattā “sambhārattho”ti vuttaṃ.",
  "anya-e0103n0:223_25": "Parivārāyāti mūlakāraṇabhāveneva samādhissa parivārabhūtasativīriyādidhammavisesasādhanena parivārasampattiyā saṃvattanti.",
  "anya-e0103n0:223_26": "Pāripūriyāti vasībhāvasampāpanena,",
  "anya-e0103n0:223_27": "vipassanāya padaṭṭhānabhāvāpādanena ca paripuṇṇabhāvasādhanato samādhissa pāripūriyā saṃvattanti.",
  "anya-e0103n0:224_0": "Evaṃ suparisuddhasīlamūlakaṃ sabbākāraparipūraṃ samādhiṃ dassetvā idāni “samāhito pajānāti passati,",
  "anya-e0103n0:224_1": "yathābhūtaṃ jānaṃ passaṃ nibbindati,",
  "anya-e0103n0:224_2": "nibbindaṃ virajjati,",
  "anya-e0103n0:224_3": "virāgā vimuccatī”ti vacanato sīlamūlakāni samādhipadaṭṭhānāni payojanāni dassetuṃ “ekantanibbidāyā”tiādi vuttaṃ.",
  "anya-e0103n0:224_4": "Nibbidāya hi dassitāya tassā padaṭṭhānabhūtaṃ yathābhūtañāṇadassanaṃ dassitameva hoti,",
  "anya-e0103n0:224_5": "tasmiṃ asati nibbidāya asijjhanato.",
  "anya-e0103n0:224_6": "Nibbidādayo atthato vibhattā eva.",
  "anya-e0103n0:224_7": "Yathābhūtañāṇadassananti panettha sappaccayanāmarūpadassanaṃ adhippetaṃ.",
  "anya-e0103n0:224_8": "Evamettha amatamahānibbānapariyosānaṃ sīlassa payojanaṃ dassitanti veditabbaṃ.",
  "anya-e0103n0:225_0": "Idāni pahānādīsu sīlatthaṃ dassetuṃ “ettha cā”tiādi āraddhaṃ.",
  "anya-e0103n0:225_1": "Tattha pajahanaṃ anuppādanirodho pahānanti tassa bhāvasādhanataṃ sandhāya “pahānanti koci dhammo nāma natthī”ti vuttaṃ.",
  "anya-e0103n0:225_2": "Yathā panassa dhammabhāvo sambhavati,",
  "anya-e0103n0:225_3": "tathā heṭṭhā saṃvaṇṇitameva.",
  "anya-e0103n0:225_4": "Evaṃ hissa sīlabhāvo suṭṭhu yujjati.",
  "anya-e0103n0:225_5": "Taṃ taṃ pahānanti “pāṇātipātassa pahānaṃ,",
  "anya-e0103n0:225_6": "adinnādānassa pahāna”nti evaṃ vuttaṃ taṃ taṃ pahānaṃ.",
  "anya-e0103n0:225_7": "Tassa tassa kusaladhammassāti pāṇātipātassa pahānaṃ mettādikusaladhammassa,",
  "anya-e0103n0:225_8": "adinnādānassa pahānaṃ cāgādikusaladhammassāti evaṃ tassa tassa kusaladhammassa.",
  "anya-e0103n0:225_9": "Patiṭṭhānaṭṭhenāti patiṭṭhānabhāvena.",
  "anya-e0103n0:225_10": "Pahānaṃ hi tasmiṃ sati hoti,",
  "anya-e0103n0:225_11": "asati na hoti,",
  "anya-e0103n0:225_12": "tassa “patiṭṭhāna”nti vattabbataṃ labhatīti katvā yasmiṃ santāne pāṇātipātādayo tassa pakampahetavoti",
  "anya-e0103n0:225_13": "tappahānaṃ vikampābhāvakaraṇena ca samādhānaṃ vuttaṃ.",
  "anya-e0103n0:225_14": "Evaṃ sesapahānesupi vattabbaṃ.",
  "anya-e0103n0:225_15": "Samādhānaṃ saṇṭhapanaṃ,",
  "anya-e0103n0:225_16": "saṃyamanaṃ vā.",
  "anya-e0103n0:225_17": "Itare cattāroti veramaṇiādayo cattāro dhammā na pahānaṃ viya vohāramattanti adhippāyo.",
  "anya-e0103n0:225_18": "Tato tatoti tamhā tamhā pāṇātipātādito.",
  "anya-e0103n0:225_19": "Tassa tassāti pāṇātipātādikassa saṃvaraṇavasena,",
  "anya-e0103n0:225_20": "tassa tassa vā saṃvarassa vasena.",
  "anya-e0103n0:225_21": "Tadubhayasampayuttacetanāvasenāti veramaṇīhi,",
  "anya-e0103n0:225_22": "saṃvaradhammehi ca sampayuttāya cetanāya vasena.",
  "anya-e0103n0:225_23": "Taṃ taṃ avītikkamantassāti taṃ taṃ pāṇātipātādiṃ avītikkamantassa puggalassa,",
  "anya-e0103n0:225_24": "dhammasamūhassa vā vasena cetaso pavattisabbhāvaṃ sandhāya vuttā.",
  "anya-e0103n0:225_25": "Tasmā ekakkhaṇepi labbhantīti adhippāyo.",
  "anya-e0103n0:226_0": "Sīlasaṃkilesavodānavaṇṇanā",
  "anya-e0103n0:227_0": "21.",
  "anya-e0103n0:227_1": "Saṃkilissati tenāti saṃkileso.",
  "anya-e0103n0:227_2": "Ko pana soti āha “khaṇḍādibhāvo sīlassa saṃkileso”ti.",
  "anya-e0103n0:227_3": "Vodāyati visujjhati etenāti vodānaṃ,",
  "anya-e0103n0:227_4": "akhaṇḍādibhāvo.",
  "anya-e0103n0:227_5": "Lābhayasādīti ādi-",
  "anya-e0103n0:227_6": "saddena ñātiaṅgajīvitādīnaṃ saṅgaho.",
  "anya-e0103n0:227_7": "Sattasu āpattikkhandhesu ādimhi vā ante vā vemajjheti ca idaṃ tesaṃ uddesādipāḷivasena vuttaṃ.",
  "anya-e0103n0:227_8": "Na hi añño koci āpattikkhandhānaṃ anukkamo atthi.",
  "anya-e0103n0:227_9": "Khaṇḍanti khaṇḍavantaṃ,",
  "anya-e0103n0:227_10": "khaṇḍitaṃ vā.",
  "anya-e0103n0:227_11": "Chiddanti etthāpi eseva nayo.",
  "anya-e0103n0:227_12": "Pariyante chinnasāṭako viyāti vatthante,",
  "anya-e0103n0:227_13": "dasante vā chinnavatthaṃ viya.",
  "anya-e0103n0:228_0": "Evanti idāni vuccamānākārena.",
  "anya-e0103n0:228_1": "Methunasaṃyogavasenāti rāgapariyuṭṭhānena sadisabhāvāpattiyā mithunānaṃ idanti methunaṃ,",
  "anya-e0103n0:228_2": "nibandhanaṃ.",
  "anya-e0103n0:228_3": "Methunavasena samāyogo methunasaṃyogo.",
  "anya-e0103n0:228_4": "Idha pana methunasaṃyogo viyāti methunasaṃyogo,",
  "anya-e0103n0:228_5": "tassa vasena.",
  "anya-e0103n0:228_6": "Idhāti imasmiṃ loke.",
  "anya-e0103n0:228_7": "Ekaccoti eko.",
  "anya-e0103n0:228_8": "Samaṇo vā brāhmaṇo vāti pabbajjāmattena samaṇo vā jātimattena brāhmaṇo vā.",
  "anya-e0103n0:228_9": "Dvayaṃdvayasamāpattinti dvīhi dvīhi samāpajjitabbaṃ,",
  "anya-e0103n0:228_10": "methunanti attho.",
  "anya-e0103n0:228_11": "Na heva kho samāpajjatīti sambandho.",
  "anya-e0103n0:228_12": "Ucchādanaṃ ubbattanaṃ.",
  "anya-e0103n0:228_13": "Sambāhanaṃ parimaddanaṃ.",
  "anya-e0103n0:228_14": "Sādiyatīti adhivāseti.",
  "anya-e0103n0:228_15": "Tadassādetīti taṃ ucchādanādiṃ abhiramati.",
  "anya-e0103n0:228_16": "Nikāmetīti icchati.",
  "anya-e0103n0:228_17": "Vittinti tuṭṭhiṃ.",
  "anya-e0103n0:228_18": "Idampi khoti ettha idanti yathāvuttaṃ sādiyanādiṃ khaṇḍabhāvādivasena ekaṃ katvā vuttaṃ. Pi-",
  "anya-e0103n0:228_19": "saddo vakkhamānaṃ upādāya samuccayattho. Kho-",
  "anya-e0103n0:228_20": "saddo avadhāraṇattho.",
  "anya-e0103n0:228_21": "Idaṃ vuttaṃ hoti –",
  "anya-e0103n0:228_22": "yadetaṃ brahmacārīpaṭiññassa asatipi dvayaṃdvayasamāpattiyaṃ mātugāmassa ucchādananhāpanasambāhanasādiyanādi,",
  "anya-e0103n0:228_23": "idampi ekaṃsena tassa brahmacariyassa khaṇḍādibhāvāpādanato khaṇḍampi chiddampi sabalampi kammāsampīti.",
  "anya-e0103n0:228_24": "Evaṃ pana khaṇḍādibhāvāpattiyā so aparisuddhaṃ brahmacariyaṃ carati,",
  "anya-e0103n0:228_25": "na parisuddhaṃ,",
  "anya-e0103n0:228_26": "saṃyutto methunasaṃyogena,",
  "anya-e0103n0:228_27": "na visaṃyutto.",
  "anya-e0103n0:228_28": "Tato cassa na jātiādīhi parimuttīti dassento “ayaṃ vuccatī”tiādimāha.",
  "anya-e0103n0:229_0": "Sañjagghatīti kilesavasena mahāhasitaṃ hasati.",
  "anya-e0103n0:229_1": "Saṃkīḷatīti kāyasaṃsaggavasena kīḷati.",
  "anya-e0103n0:229_2": "Saṃkelāyatīti sabbaso mātugāmaṃ kelāyanto viharati.",
  "anya-e0103n0:229_3": "Cakkhunāti attano cakkhunā.",
  "anya-e0103n0:229_4": "Cakkhunti mātugāmassa cakkhuṃ.",
  "anya-e0103n0:229_5": "Upanijjhāyatīti upecca nijjhāyati oloketi.",
  "anya-e0103n0:229_6": "Tirokuṭṭāti kuṭṭassa parato.",
  "anya-e0103n0:229_7": "Tathā tiropākārā.",
  "anya-e0103n0:229_8": "Mattikāmayā bhitti kuṭṭaṃ,",
  "anya-e0103n0:229_9": "iṭṭhakāmayā pākāroti vadanti.",
  "anya-e0103n0:229_10": "Yā kāci vā bhitti porisato diyaḍḍharatanuccappamāṇā kuṭṭaṃ,",
  "anya-e0103n0:229_11": "kuṭṭato adhiko pākāro.",
  "anya-e0103n0:230_0": "Assāti brahmacārīpaṭiññassa.",
  "anya-e0103n0:230_1": "Pubbeti vatasamādānato pubbe.",
  "anya-e0103n0:230_2": "Kāmaguṇehīti kāmakoṭṭhāsehi.",
  "anya-e0103n0:230_3": "Samappitanti suṭṭhu appitaṃ sahitaṃ.",
  "anya-e0103n0:230_4": "Samaṅgībhūtanti samannāgataṃ.",
  "anya-e0103n0:230_5": "Paricārayamānanti kīḷantaṃ,",
  "anya-e0103n0:230_6": "upaṭṭhahiyamānaṃ vā.",
  "anya-e0103n0:230_7": "Paṇidhāyāti patthetvā.",
  "anya-e0103n0:230_8": "Sīlenātiādīsu yamaniyamādisamādānavasena sīlaṃ.",
  "anya-e0103n0:230_9": "Avītikkamavasena vataṃ.",
  "anya-e0103n0:230_10": "Ubhayampi sīlaṃ.",
  "anya-e0103n0:230_11": "Dukkaracariyavasena pavattitaṃ vataṃ.",
  "anya-e0103n0:230_12": "Taṃtaṃakiccasammatato vā nivattilakkhaṇaṃ sīlaṃ.",
  "anya-e0103n0:230_13": "Taṃtaṃsamādānavato vesabhojanakiccakaraṇādivisesapaṭipatti vataṃ.",
  "anya-e0103n0:230_14": "Sabbathāpi dukkaracariyā tapo.",
  "anya-e0103n0:230_15": "Methunavirati brahmacariyaṃ.",
  "anya-e0103n0:231_0": "Sabbasoti anavasesato,",
  "anya-e0103n0:231_1": "sabbesaṃ vā.",
  "anya-e0103n0:231_2": "Abhedenāti avītikkamena.",
  "anya-e0103n0:231_3": "Aparāya ca pāpadhammānaṃ anuppattiyā,",
  "anya-e0103n0:231_4": "guṇānaṃ uppattiyā saṅgahitoti yojanā.",
  "anya-e0103n0:231_5": "Tattha kujjhanalakkhaṇo kodho.",
  "anya-e0103n0:231_6": "Upanandhanalakkhaṇo upanāho.",
  "anya-e0103n0:231_7": "Paresaṃ guṇamakkhanalakkhaṇo makkho.",
  "anya-e0103n0:231_8": "Yugaggāhalakkhaṇo paḷāso.",
  "anya-e0103n0:231_9": "Parasampattiusūyanalakkhaṇā issā.",
  "anya-e0103n0:231_10": "Attasampattinigūhanalakkhaṇaṃ macchariyaṃ.",
  "anya-e0103n0:231_11": "Santadosapaṭicchādanalakkhaṇā māyā.",
  "anya-e0103n0:231_12": "Asantaguṇasambhāvanalakkhaṇaṃ sāṭheyyaṃ.",
  "anya-e0103n0:231_13": "Cittassa thaddhabhāvalakkhaṇo thambho.",
  "anya-e0103n0:231_14": "Karaṇuttariyalakkhaṇo sārambho.",
  "anya-e0103n0:231_15": "Unnatilakkhaṇo māno.",
  "anya-e0103n0:231_16": "Abbhunnatilakkhaṇo atimāno.",
  "anya-e0103n0:231_17": "Majjanalakkhaṇo mado.",
  "anya-e0103n0:231_18": "Cittavosaggalakkhaṇo pamādo. Ādi-",
  "anya-e0103n0:231_19": "saddena lobhamohaviparītamanasikārādīnaṃ saṅgaho.",
  "anya-e0103n0:232_0": "Idāni “akhaṇḍādibhāvo panā”tiādinā vuttamevatthaṃ pākaṭataraṃ kātuṃ “yāni hī”tiādimāha.",
  "anya-e0103n0:232_1": "Tattha anupahatānīti anupaddutāni.",
  "anya-e0103n0:232_2": "Vivaṭṭūpanissayatāya taṇhādāsabyato mocanena bhujissabhāvakaraṇaṃ.",
  "anya-e0103n0:232_3": "Aviññūnaṃ appamāṇattā vuttaṃ “viññūhi pasatthattā”ti.",
  "anya-e0103n0:232_4": "Samādhisaṃvattanaṃ vā etesaṃ payojanaṃ,",
  "anya-e0103n0:232_5": "samādhisaṃvattane vā niyuttānīti samādhisaṃvattanikāni.",
  "anya-e0103n0:232_6": "Niddānena sassasampatti viya paṭipakkhavigamena sīlasampadā,",
  "anya-e0103n0:232_7": "sā ca tattha sati dosadassaneti āha “sīlavipattiyā ca ādīnavadassanenā”ti.",
  "anya-e0103n0:232_8": "Nisammakārīnaṃ payojanagarukatāya diṭṭhaguṇeyeva sammāpaṭipattīti vuttaṃ “sīlasampattiyā ca ānisaṃsadassanenā”ti.",
  "anya-e0103n0:233_0": "Tattha sīlavipattiyā ādīnavo sīlasampadāya heṭṭhā dassitaānisaṃsapaṭipakkhato veditabbo,",
  "anya-e0103n0:233_1": "taṃ suviññeyyanti avitthāretvā pakārantarehi dassetuṃ “apicā”ti āraddhaṃ.",
  "anya-e0103n0:233_2": "Tattha yathā sīlasampadā sattānaṃ manuññabhāvakāraṇaṃ,",
  "anya-e0103n0:233_3": "evaṃ sīlavipatti amanuññabhāvakāraṇanti āha “dussīlo…pe…",
  "anya-e0103n0:233_4": "devamanussāna”nti.",
  "anya-e0103n0:233_5": "Ananusāsanīyo jigucchitabbato.",
  "anya-e0103n0:233_6": "Dukkhitoti sañjātadukkho.",
  "anya-e0103n0:233_7": "Vippaṭisārīti “akataṃ vata me kalyāṇa”ntiādinā paccānutāpī.",
  "anya-e0103n0:233_8": "Dubbaṇṇoti guṇavaṇṇena,",
  "anya-e0103n0:233_9": "kāyavaṇṇena ca virahito.",
  "anya-e0103n0:233_10": "Assāti dussīlassa.",
  "anya-e0103n0:233_11": "Samphassitānaṃ dukkho dukkhāvaho samphasso etassāti dukkhasamphasso.",
  "anya-e0103n0:233_12": "Guṇānubhāvābhāvato appaṃ agghatīti appaggho.",
  "anya-e0103n0:233_13": "Anekavassagaṇikagūthakūpo viyāti anekavassasamūhe sañcitukkārāvāṭo viya.",
  "anya-e0103n0:233_14": "Dubbisodhano sodhetuṃ asakkuṇeyyo.",
  "anya-e0103n0:233_15": "Chavālātaṃ chavaḍāhe santajjanummukkaṃ.",
  "anya-e0103n0:233_16": "Ubhato paribāhiroti sāmaññato,",
  "anya-e0103n0:233_17": "gihibhogato ca parihīno.",
  "anya-e0103n0:233_18": "Sabbesaṃ verī,",
  "anya-e0103n0:233_19": "sabbe vā verī etassāti sabbaverī,",
  "anya-e0103n0:233_20": "so eva sabbaveriko, puriso.",
  "anya-e0103n0:233_21": "Saṃvāsaṃ nārahatīti asaṃvāsāraho.",
  "anya-e0103n0:233_22": "Saddhammeti paṭipattisaddhamme,",
  "anya-e0103n0:233_23": "paṭivedhasaddhamme ca.",
  "anya-e0103n0:234_0": "“Aggikkhandhapariyāye vuttadukkhabhāgitāyā”ti saṅkhepena vuttamatthaṃ vitthārato dassetuṃ “dussīlānañhī”tiādi āraddhaṃ.",
  "anya-e0103n0:234_1": "Pañcakāmaguṇaparibhogasukhe,",
  "anya-e0103n0:234_2": "parehi kayiramānavandanamānanādisukhe ca assādena gadhitacittā pañcakāma…pe…",
  "anya-e0103n0:234_3": "gadhitacittā, tesaṃ.",
  "anya-e0103n0:234_4": "Te yathāvuttasukhassādā paccayā etassāti tappaccayaṃ.",
  "anya-e0103n0:234_5": "Dukkhanti sambandho.",
  "anya-e0103n0:235_0": "Passatha noti passatha nu,",
  "anya-e0103n0:235_1": "api passatha.",
  "anya-e0103n0:235_2": "Mahantanti vipulaṃ.",
  "anya-e0103n0:235_3": "Aggikkhandhanti aggisamūhaṃ.",
  "anya-e0103n0:235_4": "Ādittanti padittaṃ.",
  "anya-e0103n0:235_5": "Sampajjalitanti samantato pajjalitaṃ acchivipphuliṅgāni muccantaṃ.",
  "anya-e0103n0:235_6": "Sajotibhūtanti sapabhaṃ samantato uṭṭhitāhi jālāhi ekappabhāsamudayabhūtaṃ.",
  "anya-e0103n0:235_7": "Taṃ kiṃ maññathāti taṃ idāni mayā vuccamānamatthaṃ kiṃ maññathāti anumatigahaṇatthaṃ pucchati.",
  "anya-e0103n0:235_8": "Āliṅgetvāti upagūhitvā.",
  "anya-e0103n0:235_9": "Upanisīdeyyāti teneva āliṅganena upecca nisīdeyya.",
  "anya-e0103n0:235_10": "Yadatthamettha satthā aggikkhandhāliṅganaṃ,",
  "anya-e0103n0:235_11": "kaññāliṅganañca ānesi,",
  "anya-e0103n0:235_12": "tamatthaṃ vibhāvetuṃ “ārocayāmī”tiādimāha.",
  "anya-e0103n0:235_13": "Tattha ārocayāmīti āmantemi.",
  "anya-e0103n0:235_14": "Voti tumhe.",
  "anya-e0103n0:235_15": "Paṭivedayāmīti pabodhemi.",
  "anya-e0103n0:235_16": "Dussīlassāti nissīlassa sīlavirahitassa.",
  "anya-e0103n0:235_17": "Pāpadhammassāti dussīlattā eva hīnajjhāsayatāya lāmakasabhāvassa.",
  "anya-e0103n0:235_18": "Asucisaṅkassarasamācārassāti aparisuddhakāyasamācārāditāya asucissa hutvā saṅkāya saritabbasamācārassa.",
  "anya-e0103n0:235_19": "Dussīlo hi kiñcideva asāruppaṃ disvā “idaṃ asukena kataṃ bhavissatī”ti paresaṃ āsaṅkanīyova hoti,",
  "anya-e0103n0:235_20": "kenacideva vā karaṇīyena mantayante bhikkhū disvā “kacci nu kho ime mayā kataṃ kammaṃ jānitvā mantentī”ti attanoyeva saṅkāya saritabbasamācāroti.",
  "anya-e0103n0:235_21": "Paṭicchannakammantassāti lajjitabbatāya paṭicchādetabbakammantassa.",
  "anya-e0103n0:235_22": "Assamaṇassāti na samaṇassa.",
  "anya-e0103n0:235_23": "Salākaggahaṇādīsu “ahampi samaṇo”ti micchāpaṭiññāya samaṇapaṭiññassa.",
  "anya-e0103n0:235_24": "Aseṭṭhacāritāya abrahmacārissa.",
  "anya-e0103n0:235_25": "Uposathādīsu “ahampi brahmacārī”ti micchāpaṭiññāya brahmacāripaṭiññassa.",
  "anya-e0103n0:235_26": "Pūtinā kammena sīlavipattiyā anto anupaviṭṭhattā antopūtikassa.",
  "anya-e0103n0:235_27": "Chahi dvārehi rāgādikilesānuvassanena tintattā avassutassa.",
  "anya-e0103n0:235_28": "Sañjātarāgādikacavarattā,",
  "anya-e0103n0:235_29": "sīlavantehi chaḍḍetabbattā ca kasambujātassa.",
  "anya-e0103n0:235_30": "Aggikkhandhūpamāya hīnūpamabhūtāyāti attho.",
  "anya-e0103n0:235_31": "Tenāha bhagavā –",
  "anya-e0103n0:235_32": "“etadeva tassa vara”nti.",
  "anya-e0103n0:235_33": "Bhagavā dukkhaṃ dassetvā dukkhaṃ dassetīti sambandho.",
  "anya-e0103n0:236_0": "Vāḷarajjuyāti vāḷehi katarajjuyā.",
  "anya-e0103n0:236_1": "Sā hi kharatarā hoti.",
  "anya-e0103n0:236_2": "Ghaṃseyyāti padhaṃsanavasena ghaṃseyya.",
  "anya-e0103n0:236_3": "Teladhotāyāti telena nisitāya.",
  "anya-e0103n0:236_4": "Paccorasminti patiurasmiṃ urābhimukhaṃ,",
  "anya-e0103n0:236_5": "uramajjheti adhippāyo.",
  "anya-e0103n0:236_6": "Ayosaṅkunāti saṇḍāsena.",
  "anya-e0103n0:236_7": "Pheṇuddehakanti pheṇaṃ uddehetvā,",
  "anya-e0103n0:236_8": "anekavāraṃ pheṇaṃ uṭṭhapetvāti attho.",
  "anya-e0103n0:237_0": "Aggikkhandhāliṅganadukkhatopi adhimattadukkhatāya kaṭukabhūtaṃ dukkhaṃ phalaṃ etassāti aggikkhandhāliṅganadukkhādhikadukkhakaṭukaphalaṃ.",
  "anya-e0103n0:237_1": "Kāmasukhaṃ avijahato bhinnasīlassa dussīlassa kuto tassa sukhaṃ natthevāti adhippāyo.",
  "anya-e0103n0:237_2": "Sādaneti sādiyane.",
  "anya-e0103n0:237_3": "Yanti añjalikammasādanaṃ.",
  "anya-e0103n0:237_4": "Asīlinoti dussīlassa.",
  "anya-e0103n0:237_5": "Upahatanti sīlabyasanena upaddutaṃ.",
  "anya-e0103n0:237_6": "Khatanti kusalamūlānaṃ khaṇanena khataṃ,",
  "anya-e0103n0:237_7": "khaṇitaṃ vā guṇaṃ sarīreti adhippāyo.",
  "anya-e0103n0:237_8": "Sabbabhayehīti attānuvādādisabbabhayehi.",
  "anya-e0103n0:237_9": "Upacārajjhānaṃ upādāya sabbehi adhigamasukhehi.",
  "anya-e0103n0:238_0": "Vuttappakāraviparītatoti sīlavipattiyaṃ vuttākārapaṭipakkhato “manāpo hoti devamanussāna”ntiādinā.",
  "anya-e0103n0:238_1": "Kāyagandhopi pāmojjaṃ,",
  "anya-e0103n0:238_2": "sīlavantassa bhikkhuno.",
  "anya-e0103n0:238_3": "Karoti api devānanti ettha “gandho isīnaṃ ciradikkhitāna”ntiādikā gāthā vitthāretabbā.",
  "anya-e0103n0:238_4": "Avighātīti appaṭighātī.",
  "anya-e0103n0:238_5": "Vadhabandhādiparikilesā diṭṭhadhammikā āsavā upaddavā.",
  "anya-e0103n0:238_6": "Samparāyikadukkhānaṃ mūlaṃ nāma dussīlyaṃ.",
  "anya-e0103n0:238_7": "Antamatikkantaṃ accantaṃ,",
  "anya-e0103n0:238_8": "accantaṃ santā accantasantā kilesapariḷāhasaṅkhātadarathānaṃ abhāvena sabbadā santā.",
  "anya-e0103n0:238_9": "Ubbijjitvāti ñāṇutrāsena uttasitvā.",
  "anya-e0103n0:238_10": "Vodāpetabbanti visodhetabbaṃ.",
  "anya-e0103n0:239_0": "Sīlaniddesavaṇṇanā niṭṭhitā.",
  "anya-e0103n0:240_0": "Iti paṭhamaparicchedavaṇṇanā.",
  "anya-e0103n0:241_0": "2. Dhutaṅganiddesavaṇṇanā",
  "anya-e0103n0:242_0": "22.",
  "anya-e0103n0:242_1": "Appā icchā etassāti appiccho,",
  "anya-e0103n0:242_2": "paccayagedharahito.",
  "anya-e0103n0:242_3": "Tassa bhāvo appicchatā,",
  "anya-e0103n0:242_4": "alobhajjhāsayatāti attho.",
  "anya-e0103n0:242_5": "Samaṃ tuṭṭhi, santena,",
  "anya-e0103n0:242_6": "sakena vā tuṭṭhi santuṭṭhi,",
  "anya-e0103n0:242_7": "santuṭṭhi eva santuṭṭhitā,",
  "anya-e0103n0:242_8": "aññaṃ apatthetvā yathāladdhehi itarītarehi paccayehi paritussanā.",
  "anya-e0103n0:242_9": "Santuṭṭhitādīhīti ta-",
  "anya-e0103n0:242_10": "kāro vā padasandhikaro.",
  "anya-e0103n0:242_11": "“Santuṭṭhiādīhī”ti vā pāṭho.",
  "anya-e0103n0:242_12": "Te guṇeti te sīlavodānassa hetubhūte appicchatādiguṇe.",
  "anya-e0103n0:242_13": "Sampādetunti sampanne kātuṃ.",
  "anya-e0103n0:242_14": "Te hi sīlavisuddhiyā paṭiladdhamattā hutvā dhutadhammehi sampannatarā honti.",
  "anya-e0103n0:242_15": "Dhutaṅgasamādānanti kilesānaṃ dhunanakaaṅgānaṃ viddhaṃsanakāraṇānaṃ sammadeva ādānaṃ.",
  "anya-e0103n0:242_16": "Evanti evaṃ sante,",
  "anya-e0103n0:242_17": "dhutaṅgasamādāne kateti attho.",
  "anya-e0103n0:242_18": "Assa yogino.",
  "anya-e0103n0:242_19": "Sallekho kilesānaṃ sammadeva likhanā chedanā tanukaraṇaṃ.",
  "anya-e0103n0:242_20": "Paviveko cittavivekassa upāyabhūtā vivekaṭṭhakāyatā.",
  "anya-e0103n0:242_21": "Apacayo yathā paṭipajjanato kilesā naṃ apacinanti na ācinanti,",
  "anya-e0103n0:242_22": "tathā paṭipajjanā.",
  "anya-e0103n0:242_23": "Vīriyārambho anuppannānaṃ pāpadhammānaṃ anuppādanādivasena āraddhavīriyatā.",
  "anya-e0103n0:242_24": "Subharatā yathāvuttaappicchabhāvādisiddhā upaṭṭhakānaṃ sukhabharaṇīyatā suposatā. Ādi-",
  "anya-e0103n0:242_25": "saddena appakiccatāsallahukavuttiādike saṅgaṇhāti.",
  "anya-e0103n0:242_26": "Sīlañceva yathāsamādinnaṃ paṭipakkhadhammānaṃ dūrībhāvena suparisuddhaṃ bhavissati.",
  "anya-e0103n0:242_27": "Vatāni ca dhutadhammā ca sampajjissanti sampannā bhavissanti,",
  "anya-e0103n0:242_28": "nipphajjissanti vā.",
  "anya-e0103n0:242_29": "Yā thirabhūtā itarītaracīvarapiṇḍapātasenāsanasantuṭṭhi porāṇānaṃ buddhādīnaṃ ariyānaṃ paveṇibhāvena ṭhitā,",
  "anya-e0103n0:242_30": "tattha patiṭṭhitabhāvaṃ sandhāyāha “porāṇe ariyavaṃsattaye patiṭṭhāyā”ti.",
  "anya-e0103n0:242_31": "Bhāvanā āramitabbaṭṭhena ārāmo etassāti bhāvanārāmo,",
  "anya-e0103n0:242_32": "tabbhāvo bhāvanārāmatā,",
  "anya-e0103n0:242_33": "samathavipassanābhāvanāsu yuttappayuttatā.",
  "anya-e0103n0:242_34": "Yasmā adhigamāraho bhavissati,",
  "anya-e0103n0:242_35": "tasmāti sambandho.",
  "anya-e0103n0:243_0": "Lābhasakkārādi taṇhāya āmasitabbato,",
  "anya-e0103n0:243_1": "lokapariyāpannatāya ca lokāmisaṃ.",
  "anya-e0103n0:243_2": "Nibbānādhigamassa anulomato anulomapaṭipadā vipassanābhāvanā.",
  "anya-e0103n0:243_3": "Atthatoti vacanatthato.",
  "anya-e0103n0:243_4": "Pabhedatoti vibhāgato.",
  "anya-e0103n0:243_5": "Bhedatoti vināsato.",
  "anya-e0103n0:243_6": "Dhutādīnanti dhutadhutavādadhutadhammadhutaṅgānaṃ.",
  "anya-e0103n0:243_7": "Samāsabyāsatoti saṅkhepavitthārato.",
  "anya-e0103n0:244_0": "23.",
  "anya-e0103n0:244_1": "Rathikāti racchā.",
  "anya-e0103n0:244_2": "Saṅkārakūṭādīnanti niddhāraṇe sāmivacanaṃ.",
  "anya-e0103n0:244_3": "Abbhuggataṭṭhenāti ussitaṭṭhena.",
  "anya-e0103n0:244_4": "“Nadiyā kūla”ntiādīsu viya samussayattho kūla-",
  "anya-e0103n0:244_5": "saddoti āha “paṃsukūlamiva paṃsukūla”nti. Ku-",
  "anya-e0103n0:244_6": "saddo kucchāyaṃ ula-",
  "anya-e0103n0:244_7": "saddo gatiatthoti āha “kucchitabhāvaṃ gacchatīti vuttaṃ hotī”ti,",
  "anya-e0103n0:244_8": "paṃsu viya kucchitaṃ ulati pavattatīti vā paṃsukūlaṃ.",
  "anya-e0103n0:244_9": "Paṃsukūlassa dhāraṇaṃ paṃsukūlaṃ uttarapadalopena,",
  "anya-e0103n0:244_10": "taṃ sīlamassāti paṃsukūliko,",
  "anya-e0103n0:244_11": "yathā “āpūpiko”ti.",
  "anya-e0103n0:244_12": "Aṅgati attano phalaṃ paṭicca hetubhāvaṃ gacchatīti aṅgaṃ, kāraṇaṃ.",
  "anya-e0103n0:244_13": "Yena puggalo “paṃsukūliko”ti vuccati,",
  "anya-e0103n0:244_14": "so samādānacetanāsaṅkhāto dhammo paṃsukūlikassa aṅganti paṃsukūlikaṅgaṃ.",
  "anya-e0103n0:244_15": "Tenāha “paṃsukūlikassā”tiādi.",
  "anya-e0103n0:244_16": "Tassāti samādānassa.",
  "anya-e0103n0:244_17": "Samādiyati etenāti samādānaṃ, cetanā.",
  "anya-e0103n0:245_0": "Eteneva nayenāti yathā paṃsukūladhāraṇaṃ paṃsukūlaṃ,",
  "anya-e0103n0:245_1": "taṃsīlo paṃsukūliko,",
  "anya-e0103n0:245_2": "tassa aṅgaṃ samādānacetanā “paṃsukūlikaṅga”nti vuttaṃ,",
  "anya-e0103n0:245_3": "evaṃ eteneva vacanatthanayena ticīvaradhāraṇaṃ ticīvaraṃ,",
  "anya-e0103n0:245_4": "taṃsīlo tecīvariko,",
  "anya-e0103n0:245_5": "tassa aṅgaṃ samādānacetanā “tecīvarikaṅga”nti veditabbaṃ.",
  "anya-e0103n0:245_6": "Saṅghāṭiādīsu eva tīsu cīvaresu ticīvarasamaññā,",
  "anya-e0103n0:245_7": "na kaṇḍupaṭicchādivassikasāṭikādīsūti tāni sarūpato dassento “saṅghāṭiuttarāsaṅgaantaravāsakasaṅkhāta”nti āha.",
  "anya-e0103n0:246_0": "Taṃ piṇḍapātanti parehi diyyamānānaṃ piṇḍānaṃ patte patanasaṅkhātaṃ piṇḍapātaṃ,",
  "anya-e0103n0:246_1": "taṃ uñchatīti piṇḍapātiko,",
  "anya-e0103n0:246_2": "yathā bādariko sāmākiko.",
  "anya-e0103n0:246_3": "Piṇḍapāti eva piṇḍapātiko,",
  "anya-e0103n0:246_4": "yathā bhaddo eva bhaddako.",
  "anya-e0103n0:246_5": "Avakhaṇḍanaṃ vicchindanaṃ nirantaramappavatti.",
  "anya-e0103n0:246_6": "Tappaṭikkhepato anavakhaṇḍanaṃ avicchindanaṃ nirantarappavatti.",
  "anya-e0103n0:246_7": "Saha apadānenāti saha anavakhaṇḍanena.",
  "anya-e0103n0:246_8": "Sapadānanti padassa kiriyāvisesanabhāvaṃ,",
  "anya-e0103n0:246_9": "yattha ca taṃ anavakhaṇḍanaṃ,",
  "anya-e0103n0:246_10": "tañca dassetuṃ “avakhaṇḍanarahitaṃ anugharanti vuttaṃ hotī”ti vuttaṃ.",
  "anya-e0103n0:246_11": "Ekāsaneti iriyāpathantarena anantaritāya ekāyayeva nisajjāya.",
  "anya-e0103n0:246_12": "Patte piṇḍoti ettha vatthubhedo idhādhippeto,",
  "anya-e0103n0:246_13": "na sāmaññaṃ. Eva-",
  "anya-e0103n0:246_14": "kāro ca luttaniddiṭṭhoti dassento “kevalaṃ ekasmiṃyeva patte”ti āha.",
  "anya-e0103n0:246_15": "Uttarapadalopaṃ katvā ayaṃ niddesoti dassento “pattapiṇḍagahaṇe pattapiṇḍasaññaṃ katvā”ti āha.",
  "anya-e0103n0:246_16": "Esa nayo ito paresupi.",
  "anya-e0103n0:247_0": "Pacchābhattaṃ nāma pavāraṇato pacchā laddhabhattaṃ eva. Khalu-",
  "anya-e0103n0:247_1": "saddassa paṭisedhatthavācakattā tena samānatthaṃ na-",
  "anya-e0103n0:247_2": "kāraṃ gahetvā āha “na pacchābhattiko”ti.",
  "anya-e0103n0:247_3": "Sikkhāpadassa visayo sikkhāpadeneva paṭikkhitto.",
  "anya-e0103n0:247_4": "Yo tassa avisayo,",
  "anya-e0103n0:247_5": "so eva samādānassa visayoti āha “samādānavasena paṭikkhittātirittabhojanassā”ti.",
  "anya-e0103n0:247_6": "Abbhokāse nivāso abbhokāso.",
  "anya-e0103n0:247_7": "Susāne nivāso susānaṃ,",
  "anya-e0103n0:247_8": "taṃ sīlaṃ assātiādinā sabbaṃ vattabbanti āha “eseva nayo”ti.",
  "anya-e0103n0:247_9": "Yathāsanthataṃ viya yathāsanthataṃ,",
  "anya-e0103n0:247_10": "ādito yathāuddiṭṭhaṃ.",
  "anya-e0103n0:247_11": "Taṃ hesa “idaṃ bahumaṅkuṇaṃ duggandhapavāta”ntiādivasena appaṭikkhipitvāva sampaṭicchati.",
  "anya-e0103n0:247_12": "Tenevāha “idaṃ tuyha”ntiādi.",
  "anya-e0103n0:247_13": "Sayananti nipajjanamāha.",
  "anya-e0103n0:247_14": "Tena tena samādānenāti tena tena paṃsukūlikaṅgādikassa samādānena dhutakilesattāti viddhaṃsitakilesattā,",
  "anya-e0103n0:247_15": "tadaṅgavasena pahīnataṇhupādānādipāpadhammattāti attho.",
  "anya-e0103n0:247_16": "Yehi taṃ kilesadhunanaṃ,",
  "anya-e0103n0:247_17": "tāniyeva idha dhutassa bhikkhuno aṅgānīti adhippetāni,",
  "anya-e0103n0:247_18": "na aññāni yāni kānici,",
  "anya-e0103n0:247_19": "aññena vā dhutassāti ayamattho atthato āpanno.",
  "anya-e0103n0:247_20": "“Ñāṇaṃ aṅgaṃ etesa”nti iminā ñāṇapubbakataṃ tesaṃ samādānassa vibhāveti.",
  "anya-e0103n0:247_21": "Paṭipattiyāti sīlādisammāpaṭipattiyā.",
  "anya-e0103n0:247_22": "Samādiyati etenāti samādānaṃ,",
  "anya-e0103n0:247_23": "samādānavasena pavattā cetanā,",
  "anya-e0103n0:247_24": "taṃ lakkhaṇaṃ etesanti samādānacetanālakkhaṇāni.",
  "anya-e0103n0:247_25": "Vuttampi cetaṃ aṭṭhakathāyaṃ –",
  "anya-e0103n0:248_0": "“Samādānakiriyāya, sādhakatamabhāvato;",
  "anya-e0103n0:249_0": "Sampayuttadhammā yenāti, karaṇabhāvena dassitā”ti.",
  "anya-e0103n0:250_0": "Samādānacetanāya gahaṇaṃ taṃmūlakattā pariharaṇacetanāpi dhutaṅgameva. Attanā,",
  "anya-e0103n0:250_1": "parammukhena ca kusalabhaṇḍassa bhusaṃ viluppanaṭṭhena loluppaṃ taṇhācāro,",
  "anya-e0103n0:250_2": "tassa viddhaṃsanakiccattā loluppaviddhaṃsanarasāni.",
  "anya-e0103n0:250_3": "Tato eva nilloluppabhāvena paccupatiṭṭhanti,",
  "anya-e0103n0:250_4": "taṃ vā paccupaṭṭhāpentīti nilloluppabhāvapaccupaṭṭhānāni.",
  "anya-e0103n0:250_5": "Ariyadhammapadaṭṭhānānīti parisuddhasīlādisaddhammapadaṭṭhānāni.",
  "anya-e0103n0:251_0": "Bhagavatova santike samādātabbānīti idaṃ antarā avicchedanatthaṃ vuttaṃ,",
  "anya-e0103n0:251_1": "rañño santike paṭiññātārahassa atthassa tadupajīvino ekaṃsato avisaṃvādanaṃ viya.",
  "anya-e0103n0:251_2": "Sesānaṃ santike samādānepi eseva nayo.",
  "anya-e0103n0:251_3": "Ekasaṅgītikassāti pañcasu dīghanikāyādīsu nikāyesu ekanikāyikassa.",
  "anya-e0103n0:251_4": "Aṭṭhakathācariyassāti yassa aṭṭhakathātantiyeva visesato paguṇā, tassa.",
  "anya-e0103n0:251_5": "Etthāti attanāpi samādānassa ruhane.",
  "anya-e0103n0:251_6": "Jeṭṭhakabhātu dhutaṅgappicchatāya vatthūti so kira thero nesajjiko,",
  "anya-e0103n0:251_7": "tassa taṃ na koci jānāti.",
  "anya-e0103n0:251_8": "Athekadivasaṃ rattiyā sayanapiṭṭhe nisinnaṃ vijjulatobhāsena disvā itaro pucchi “kiṃ, bhante,",
  "anya-e0103n0:251_9": "tumhe nesajjikā”ti.",
  "anya-e0103n0:251_10": "Thero dhutaṅgappicchatāya tāvadeva nipajjitvā pacchā samādiyīti evamāgataṃ vatthu.",
  "anya-e0103n0:252_0": "1. Paṃsukūlikaṅgakathāvaṇṇanā",
  "anya-e0103n0:253_0": "24.",
  "anya-e0103n0:253_1": "Gahapatidānacīvaranti ettha dāyakabhāvena samaṇāpi ukkaṭṭhassa gahapatipakkhaṃyeva paviṭṭhāti daṭṭhabbaṃ.",
  "anya-e0103n0:253_2": "“Pabbajito gaṇhissatī”ti ṭhapitakaṃ siyā gahapaticīvaraṃ,",
  "anya-e0103n0:253_3": "na pana gahapatidānacīvaranti tādisaṃ nivattetuṃ dānaggahaṇaṃ.",
  "anya-e0103n0:253_4": "Aññatarenāti ettha samādānavacanena tāva samādinnaṃ hotu,",
  "anya-e0103n0:253_5": "paṭikkhepavacanena pana kathanti?",
  "anya-e0103n0:253_6": "Atthato āpannattā.",
  "anya-e0103n0:253_7": "Yathā “devadatto divā na bhuñjatī”ti vutte “rattiyaṃ bhuñjatī”ti atthato āpannameva hoti,",
  "anya-e0103n0:253_8": "tassa āhārena vinā sarīraṭṭhiti natthīti,",
  "anya-e0103n0:253_9": "evamidhāpi bhikkhuno gahapatidānacīvare paṭikkhitte tadaññacīvarappaṭiggaho atthato āpanno eva hoti,",
  "anya-e0103n0:253_10": "cīvarena vinā sāsane ṭhiti natthīti.",
  "anya-e0103n0:254_0": "Evaṃ samādinnadhutaṅgenātiādividhānaṃ paṃsukūlikaṅge paṭipajjanavidhi.",
  "anya-e0103n0:254_1": "Susāne laddhaṃ sosānikaṃ.",
  "anya-e0103n0:254_2": "Taṃ pana yasmā tattha kenaci chaḍḍitattā patitaṃ hoti,",
  "anya-e0103n0:254_3": "tasmā vuttaṃ “susāne patitaka”nti.",
  "anya-e0103n0:254_4": "Evaṃ pāpaṇikampi daṭṭhabbaṃ.",
  "anya-e0103n0:254_5": "Tālaveḷimaggo nāma mahāgāme ekā vīthi.",
  "anya-e0103n0:254_6": "Anurādhapureti ca vadanti.",
  "anya-e0103n0:254_7": "Ḍaḍḍho padeso etassāti ḍaḍḍhappadesaṃ, vatthaṃ.",
  "anya-e0103n0:254_8": "Magge patitakaṃ bahudivasātikkantaṃ gahetabbanti vadanti.",
  "anya-e0103n0:254_9": "“Dvattidivasātikkanta”nti apare.",
  "anya-e0103n0:254_10": "Thokaṃ rakkhitvāti katipayaṃ kālaṃ āgametvā.",
  "anya-e0103n0:254_11": "Vātāhatampi sāmikānaṃ satisammosena patitasadisanti “sāmike apassantena gahetuṃ vaṭṭatī”ti vuttaṃ.",
  "anya-e0103n0:254_12": "Tasmā thokaṃ āgametvā gahetabbaṃ.",
  "anya-e0103n0:255_0": "“Saṅghassa demā”ti dinnaṃ,",
  "anya-e0103n0:255_1": "coḷakabhikkhāvasena laddhañca laddhakālato paṭṭhāya “samaṇacīvaraṃ siyā nu kho,",
  "anya-e0103n0:255_2": "no”ti āsaṅkaṃ nivattetuṃ “na taṃ paṃsukūla”nti vuttaṃ.",
  "anya-e0103n0:255_3": "Na hi taṃ tevīsatiyā uppattiṭṭhānesu katthaci pariyāpannaṃ.",
  "anya-e0103n0:255_4": "Idāni imināva pasaṅgena yaṃ bhikkhudattiye lakkhaṇapattaṃ paṃsukūlaṃ,",
  "anya-e0103n0:255_5": "tassa ca ukkaṭṭhānukkaṭṭhavibhāgaṃ dassetuṃ “bhikkhudattiyepī”tiādi vuttaṃ.",
  "anya-e0103n0:255_6": "Tattha gāhetvā vā dīyatīti saṅghassa vā gaṇassa vā dentehi yaṃ cīvaraṃ vassaggena pāpetvā bhikkhūnaṃ dīyati.",
  "anya-e0103n0:255_7": "Senāsanacīvaranti senāsanaṃ kāretvā “etasmiṃ senāsane vasantā paribhuñjantū”ti dinnacīvaraṃ.",
  "anya-e0103n0:255_8": "Na taṃ paṃsukūlanti apaṃsukūlabhāvo pubbe vuttakāraṇato,",
  "anya-e0103n0:255_9": "gāhetvā dinnattā ca.",
  "anya-e0103n0:255_10": "Tenāha “no gāhāpetvā dinnameva paṃsukūla”nti.",
  "anya-e0103n0:255_11": "Tatrapīti yaṃ gāhetvā na dinnaṃ bhikkhudattiyaṃ,",
  "anya-e0103n0:255_12": "tatrapi yena bhikkhunā cīvaraṃ dīyati,",
  "anya-e0103n0:255_13": "tassa lābhe,",
  "anya-e0103n0:255_14": "dāne ca visuṃ visuṃ ubhayattha ādaragāravānaṃ sabbhāvato,",
  "anya-e0103n0:255_15": "tadabhāvato ca bhikkhudattiyassa ekatosuddhi ubhatosuddhi anukkaṭṭhatā hontīti imamatthaṃ dassetuṃ “yaṃ dāyakehī”tiādi vuttaṃ,",
  "anya-e0103n0:255_16": "pādamūle ṭhapetvā dinnakaṃ samaṇenāti adhippāyo.",
  "anya-e0103n0:255_17": "Yassa kassacīti ukkaṭṭhādīsu yassa kassaci.",
  "anya-e0103n0:255_18": "Ruciyāti chandena.",
  "anya-e0103n0:255_19": "Khantiyāti nijjhānakkhantiyā.",
  "anya-e0103n0:256_0": "Nissayānurūpapaṭipattisabbhāvoti upasampannasamanantaraṃ ācariyena vuttesu catūsu nissayesu attanā yathāpaṭiññātadutiyanissayānurūpāya",
  "anya-e0103n0:256_1": "paṭipattiyā vijjamānatā.",
  "anya-e0103n0:256_2": "Ārakkhadukkhābhāvoti cīvarārakkhanadukkhassa abhāvo paṃsukūlacīvarassa alobhanīyattā.",
  "anya-e0103n0:256_3": "Paribhogataṇhāya abhāvo savisesalūkhasabhāvattā.",
  "anya-e0103n0:256_4": "Pāsādikatāti paresaṃ pasādāvahatā.",
  "anya-e0103n0:256_5": "Appicchatādīnaṃ phalanipphatti dhutaṅgapariharaṇassa appicchatādīhiyeva nipphādetabbato.",
  "anya-e0103n0:256_6": "Dhutadhamme samādāya vattanaṃ yāvadeva upari sammāpaṭipattisampādanāyāti vuttaṃ “sammāpaṭipattiyā anubrūhana”nti.",
  "anya-e0103n0:256_7": "Mārasenavighātāyāti mārassa,",
  "anya-e0103n0:256_8": "mārasenāya ca vihananāya viddhaṃsanāya.",
  "anya-e0103n0:256_9": "Kāyavācācittehi yato saṃyatoti yati, bhikkhu.",
  "anya-e0103n0:256_10": "Dhāritaṃ yaṃ lokagarunā paṃsukūlaṃ,",
  "anya-e0103n0:256_11": "taṃ ko na dhāraye,",
  "anya-e0103n0:256_12": "yasmā vā lokagarunā paṃsukūlaṃ dhāritaṃ,",
  "anya-e0103n0:256_13": "tasmā ko taṃ na dhārayeti yojanā yaṃtaṃsaddānaṃ ekantasambandhibhāvato.",
  "anya-e0103n0:256_14": "Paṭiññaṃ samanussaranti upasampadamāḷe “āma bhante”ti ācariyapamukhassa saṅghassa sammukhā dinnaṃ paṭiññaṃ samanussaranto.",
  "anya-e0103n0:257_0": "Iti paṃsukūlikaṅgakathāvaṇṇanā.",
  "anya-e0103n0:258_0": "2. Tecīvarikaṅgakathāvaṇṇanā",
  "anya-e0103n0:259_0": "25.",
  "anya-e0103n0:259_1": "Catutthakacīvaranti nivāsanapārupanayogyaṃ catutthakacīvaranti adhippāyo,",
  "anya-e0103n0:259_2": "aṃsakāsāvassa appaṭikkhipitabbato.",
  "anya-e0103n0:259_3": "Aññataravacanenāti ettha yaṃ vattabbaṃ,",
  "anya-e0103n0:259_4": "taṃ heṭṭhā vuttanayameva.",
  "anya-e0103n0:259_5": "Yāva na sakkoti,",
  "anya-e0103n0:259_6": "yāva na labhati,",
  "anya-e0103n0:259_7": "yāva na sampajjatīti paccekaṃ yāva-",
  "anya-e0103n0:259_8": "saddo sambandhitabbo.",
  "anya-e0103n0:259_9": "Na sampajjatīti na sijjhati.",
  "anya-e0103n0:259_10": "Nikkhittapaccayā doso natthīti nicayasannidhidhutaṅgasaṃkilesadoso natthi.",
  "anya-e0103n0:259_11": "Āsanneti cīvarassa āsanne ṭhāne.",
  "anya-e0103n0:259_12": "Rajanakkhaṇe paribhuñjanakāsāvaṃ rajanakāsāvaṃ.",
  "anya-e0103n0:259_13": "Tatraṭṭhakapaccattharaṇaṃ nāma attano,",
  "anya-e0103n0:259_14": "parassa vā santakaṃ senāsane paccattharaṇavasena adhiṭṭhitaṃ.",
  "anya-e0103n0:259_15": "“Aṃsakāsāvaṃ parikkhāracoḷaṃ hoti,",
  "anya-e0103n0:259_16": "iti paccattharaṇaṃ,",
  "anya-e0103n0:259_17": "aṃsakāsāvanti imāni dvepi atirekacīvaraṭṭhāne ṭhitānipi dhutaṅgabhedaṃ na karontī”ti aṭṭhakathāyaṃ vuttanti vadanti.",
  "anya-e0103n0:259_18": "Pariharituṃ pana na vaṭṭatīti rajanakāle eva anuññātattā niccaparibhogavasena na vaṭṭati tecīvarikassa.",
  "anya-e0103n0:259_19": "Aṃsakāsāvanti khandhe ṭhapetabbakāsāvaṃ.",
  "anya-e0103n0:259_20": "Kāyaparihārikenāti vātātapādiparissayato kāyassa pariharaṇamattena.",
  "anya-e0103n0:259_21": "Samādāyevāti gahetvā eva.",
  "anya-e0103n0:259_22": "Appasamārambhatāti appakiccatā.",
  "anya-e0103n0:259_23": "Kappiye mattakāritāyāti nisīdanādivasena,",
  "anya-e0103n0:259_24": "parikkhāracoḷavasena ca bahūsu cīvaresu anuññātesupi ticīvaramatte ṭhitattā.",
  "anya-e0103n0:259_25": "Saha pattacaraṇāyāti sapattacaraṇo.",
  "anya-e0103n0:259_26": "Pakkhī sapakkhako.",
  "anya-e0103n0:260_0": "Iti tecīvarikaṅgakathāvaṇṇanā.",
  "anya-e0103n0:261_0": "3. Piṇḍapātikaṅgakathāvaṇṇanā",
  "anya-e0103n0:262_0": "26.",
  "anya-e0103n0:262_1": "Atirekalābhanti “piṇḍiyālopabhojanaṃ nissāyā”ti evaṃ vuttabhikkhāhāralābhato atirekalābhaṃ,",
  "anya-e0103n0:262_2": "saṅghabhattādinti attho.",
  "anya-e0103n0:262_3": "Sakalassa saṅghassa dātabbabhattaṃ saṅghabhattaṃ.",
  "anya-e0103n0:262_4": "Katipaye bhikkhū uddisitvā dātabbabhattaṃ uddesabhattaṃ.",
  "anya-e0103n0:262_5": "Ekasmiṃ pakkhe ekadivasaṃ dātabbabhattaṃ pakkhikaṃ.",
  "anya-e0103n0:262_6": "Uposathe uposathe dātabbabhattaṃ uposathikaṃ.",
  "anya-e0103n0:262_7": "Paṭipadadivase dātabbabhattaṃ pāṭipadikaṃ.",
  "anya-e0103n0:262_8": "Vihāraṃ uddissa dātabbabhattaṃ vihārabhattaṃ.",
  "anya-e0103n0:262_9": "Dhuragehe eva ṭhapetvā dātabbabhattaṃ dhurabhattaṃ.",
  "anya-e0103n0:262_10": "Gāmavāsīādīhi vārena dātabbabhattaṃ vārakabhattaṃ.",
  "anya-e0103n0:262_11": "“Saṅghabhattaṃ gaṇhathātiādinā”ti ādi-",
  "anya-e0103n0:262_12": "saddena uddesabhattādiṃ saṅgaṇhāti.",
  "anya-e0103n0:262_13": "Sādituṃ vaṭṭantīti bhikkhāpariyāyena vuttattā.",
  "anya-e0103n0:262_14": "Bhesajjādipaṭisaṃyuttā nirāmisasalākā.",
  "anya-e0103n0:262_15": "Yāvakālikavajjāti ca vadanti.",
  "anya-e0103n0:262_16": "Vihāre pakkabhattampīti upāsakā idheva bhattaṃ pacitvā “sabbesaṃ ayyānaṃ dassāmā”ti vihāreyeva bhattaṃ sampādenti,",
  "anya-e0103n0:262_17": "taṃ piṇḍapātikānampi vaṭṭati.",
  "anya-e0103n0:262_18": "Āharitvāti pattaṃ gahetvā gehato ānetvā.",
  "anya-e0103n0:262_19": "Taṃ divasaṃ nisīditvāti “mā, bhante,",
  "anya-e0103n0:262_20": "piṇḍāya carittha,",
  "anya-e0103n0:262_21": "vihāreyeva bhikkhā ānīyatī”ti vadantānaṃ sampaṭicchanena taṃ divasaṃ nisīditvā.",
  "anya-e0103n0:262_22": "Serivihārasukhanti aparāyattavihāritāsukhaṃ.",
  "anya-e0103n0:262_23": "Ariyavaṃsoti ariyavaṃsasuttapaṭisaṃyuttā dhammakathā.",
  "anya-e0103n0:262_24": "Dhammarasanti dhammūpasañhitaṃ pāmojjādirasaṃ.",
  "anya-e0103n0:263_0": "Jaṅghabalaṃ nissāya piṇḍapariyesanato kosajjanimmaddanatā.",
  "anya-e0103n0:263_1": "“Yathāpi bhamaro puppha”ntiādinā vuttavidhinā āhārapariyesanato parisuddhājīvatā.",
  "anya-e0103n0:263_2": "Niccaṃ antaragharaṃ pavisantasseva suppaṭicchannagamanādayo sekhiyadhammā sampajjantīti sekhiyapaṭipattipūraṇaṃ.",
  "anya-e0103n0:263_3": "Paṭiggahaṇe mattaññutāya,",
  "anya-e0103n0:263_4": "saṃsaṭṭhavihārābhāvato ca aparapositā.",
  "anya-e0103n0:263_5": "Kule kule appakaappakapiṇḍagahaṇena parānuggahakiriyā.",
  "anya-e0103n0:263_6": "Antimāya jīvikāya avaṭṭhānena mānappahānaṃ.",
  "anya-e0103n0:263_7": "Vuttañhetaṃ “antamidaṃ,",
  "anya-e0103n0:263_8": "bhikkhave,",
  "anya-e0103n0:263_9": "jīvikānaṃ,",
  "anya-e0103n0:263_10": "yadidaṃ piṇḍolya”ntiādi.",
  "anya-e0103n0:263_11": "Missakabhattena yāpanato rasataṇhānivāraṇaṃ.",
  "anya-e0103n0:263_12": "Nimantanāsampaṭicchanato gaṇabhojanādisikkhāpadehi anāpattitā.",
  "anya-e0103n0:264_0": "Appaṭihatavuttitāya catūsupi disāsu vattanaṭṭhena cātuddiso.",
  "anya-e0103n0:264_1": "Ājīvassa visujjhatīti ājīvo assa visujjhati.",
  "anya-e0103n0:264_2": "Attabharassāti appānavajjasulabharūpehi paccayehi attano bharaṇato attabharassa.",
  "anya-e0103n0:264_3": "Tato eva ekavihāritāya saddhivihārikādīnampi aññesaṃ aposanato anaññaposino.",
  "anya-e0103n0:264_4": "Padadvayenāpi kāyaparihārikena cīvarena kucchiparihārikena piṇḍapātena vicaraṇato sallahukavuttitaṃ,",
  "anya-e0103n0:264_5": "subharataṃ,",
  "anya-e0103n0:264_6": "paramaappicchataṃ,",
  "anya-e0103n0:264_7": "santuṭṭhiñca dasseti.",
  "anya-e0103n0:264_8": "Devāpi pihayanti tādinoti tādisassa bhusaṃ ativiya santakāyavacīmanokammatāya upasantassa paramena satinepakkena",
  "anya-e0103n0:264_9": "samannāgamato sabbakālaṃ satimato piṇḍapātikassa bhikkhussa sakkādayo devāpi pihayanti patthenti.",
  "anya-e0103n0:264_10": "Tassa sīlādiguṇesu bahumānaṃ uppādentā ādaraṃ janenti,",
  "anya-e0103n0:264_11": "pageva manussā.",
  "anya-e0103n0:264_12": "Sace so lābhasakkārasilokasannissito na hoti,",
  "anya-e0103n0:264_13": "tadabhikaṅkhī na hotīti attho.",
  "anya-e0103n0:265_0": "Iti piṇḍapātikaṅgakathāvaṇṇanā.",
  "anya-e0103n0:266_0": "4. Sapadānacārikaṅgakathāvaṇṇanā",
  "anya-e0103n0:267_0": "27.",
  "anya-e0103n0:267_1": "Imināti sapadānacārikena.",
  "anya-e0103n0:267_2": "Kālataranti kālasseva.",
  "anya-e0103n0:267_3": "Aphāsukaṭṭhānanti saparissayādivasena duppavesanaṭṭhānaṃ.",
  "anya-e0103n0:267_4": "Puratoti vīthiyaṃ gacchantassa purato gharaṃ apaviṭṭhasseva.",
  "anya-e0103n0:267_5": "Pattavissaṭṭhaṭṭhānanti pesakāravīthiyaṃ pesakārabhāvaṃ nimminitvā ṭhitassa sakkassa gharadvāre pattavissaṭṭhaṭṭhānaṃ.",
  "anya-e0103n0:267_6": "Ukkaṭṭhapiṇḍapātiko taṃ divasaṃ na bhikkhaṃ āgamayamāno nisīdati,",
  "anya-e0103n0:267_7": "tasmā taṃ anulometi.",
  "anya-e0103n0:267_8": "Katthacipi kule nibaddhaṃ upasaṅkamanābhāvato paricayābhāvena kulesu niccanavakatā.",
  "anya-e0103n0:267_9": "Sabbattha alaggamānasatāya ca sommabhāvena ca candūpamatā.",
  "anya-e0103n0:267_10": "Kulesu pariggahacittābhāvena tattha maccherappahānaṃ.",
  "anya-e0103n0:267_11": "Hitesitāya vibhāgābhāvato samānukampitā.",
  "anya-e0103n0:267_12": "Kulānaṃ saṅgaṇhanasaṃsaṭṭhatādayo kulūpakādīnavā.",
  "anya-e0103n0:267_13": "Avhānānabhinandanāti nimantanavasena avhānassa asampaṭicchanā.",
  "anya-e0103n0:267_14": "Abhihārenāti bhikkhābhihārena.",
  "anya-e0103n0:267_15": "Sericāranti yathāruci vicaraṇaṃ.",
  "anya-e0103n0:268_0": "Iti sapadānacārikaṅgakathāvaṇṇanā.",
  "anya-e0103n0:269_0": "5. Ekāsanikaṅgakathāvaṇṇanā",
  "anya-e0103n0:270_0": "28.",
  "anya-e0103n0:270_1": "Nānāsanabhojananti anekasmiṃ āsane bhojanaṃ,",
  "anya-e0103n0:270_2": "ekanisajjāya eva abhuñjitvā visuṃ visuṃ nisajjāsu āhāraparibhoganti attho.",
  "anya-e0103n0:270_3": "Patirūpanti yuttarūpaṃ anuṭṭhāpanīyaṃ.",
  "anya-e0103n0:270_4": "Vattaṃ kātuṃ vaṭṭatīti vattaṃ kātuṃ yujjati.",
  "anya-e0103n0:270_5": "Vattaṃ nāma garuṭṭhānīye kattabbameva.",
  "anya-e0103n0:270_6": "Tattha pana paṭipajjanavidhiṃ dassetuṃ yaṃ theravādaṃ āha “āsanaṃ vā rakkheyya bhojanaṃ vā”tiādi.",
  "anya-e0103n0:270_7": "Tassattho –",
  "anya-e0103n0:270_8": "ekāsanikaṃ bhikkhuṃ bhuñjantaṃ āsanaṃ vā rakkheyya,",
  "anya-e0103n0:270_9": "dhutaṅgabhedato yāva bhojanapariyosānā na vuṭṭhātabbanti vuttaṃ hoti.",
  "anya-e0103n0:270_10": "Bhojanaṃ vā rakkheyya dhutaṅgabhedato,",
  "anya-e0103n0:270_11": "abhuñjiyamānaṃ yāva bhuñjituṃ nārabhati,",
  "anya-e0103n0:270_12": "tāva vuṭṭhātabbanti attho.",
  "anya-e0103n0:270_13": "Yasmā tayidaṃ dvayaṃ idha natthi,",
  "anya-e0103n0:270_14": "tasmā vattakaraṇaṃ dhutaṅgaṃ na rakkhatīti adhippāyo.",
  "anya-e0103n0:270_15": "Tenāha “ayañcā”tiādi.",
  "anya-e0103n0:270_16": "“Bhesajjatthamevā”ti iminā bhesajjaparibhogavaseneva sappiādīnipi vaṭṭantīti dasseti.",
  "anya-e0103n0:270_17": "Appābādhatāti arogatā.",
  "anya-e0103n0:270_18": "Appātaṅkatāti akicchajīvitā sarīradukkhābhāvo.",
  "anya-e0103n0:270_19": "Lahuṭṭhānanti kāyassa lahuparivattitā.",
  "anya-e0103n0:270_20": "Balanti sarīrabalaṃ.",
  "anya-e0103n0:270_21": "Phāsuvihāroti sukhavihāro.",
  "anya-e0103n0:270_22": "Sabbametaṃ bahukkhattuṃ bhuñjanapaccayā uppajjanavikārapaṭikkhepapadaṃ.",
  "anya-e0103n0:270_23": "Rujāti rogā.",
  "anya-e0103n0:270_24": "Na kammamattanoti attano yogakammaṃ purebhattaṃ,",
  "anya-e0103n0:270_25": "pacchābhattañca na parihāpeti,",
  "anya-e0103n0:270_26": "bahuso bhojane abyāvaṭabhāvato,",
  "anya-e0103n0:270_27": "arogabhāvato cāti adhippāyo.",
  "anya-e0103n0:271_0": "Iti ekāsanikaṅgakathāvaṇṇanā.",
  "anya-e0103n0:272_0": "6. Pattapiṇḍikaṅgakathāvaṇṇanā",
  "anya-e0103n0:273_0": "29.",
  "anya-e0103n0:273_1": "Appaṭikūlaṃ katvā bhuñjituṃ vaṭṭati paṭikūlassa bhuttassa agaṇhanampi siyāti adhippāyo.",
  "anya-e0103n0:273_2": "Pamāṇayuttameva gaṇhitabbanti “ekabhājanameva gaṇhāmī”ti bahuṃ gahetvā na chaḍḍetabbaṃ.",
  "anya-e0103n0:273_3": "Nānārasataṇhāvinodananti nānārasabhojane taṇhāya vinodanaṃ.",
  "anya-e0103n0:273_4": "Atra atra nānābhājane ṭhite nānārase icchā etassāti atriccho,",
  "anya-e0103n0:273_5": "tassa bhāvo atricchatā,",
  "anya-e0103n0:273_6": "tassā atricchatāya pahānaṃ.",
  "anya-e0103n0:273_7": "Āhāre payojanamattadassitāti asambhinnanānārase gedhaṃ akatvā āhāre satthārā anuññātapayojanamattadassitā.",
  "anya-e0103n0:273_8": "Visuṃ visuṃ bhājanesu ṭhitāni byañjanāni gaṇhato tattha tattha sābhogatāya siyā vikkhittabhojitā,",
  "anya-e0103n0:273_9": "na tathā imassa ekapattagatasaññinoti vuttaṃ “avikkhittabhojitā”ti.",
  "anya-e0103n0:273_10": "Okkhittalocanoti pattasaññitāya heṭṭhākhittacakkhu.",
  "anya-e0103n0:273_11": "Paribhuñjeyyāti paribhuñjituṃ sakkuṇeyya.",
  "anya-e0103n0:274_0": "Iti pattapiṇḍikaṅgakathāvaṇṇanā.",
  "anya-e0103n0:275_0": "7. Khalupacchābhattikaṅgakathāvaṇṇanā",
  "anya-e0103n0:276_0": "30.",
  "anya-e0103n0:276_1": "Bhuñjantassa yaṃ upanītaṃ,",
  "anya-e0103n0:276_2": "tassa paṭikkhepena taṃ atirittaṃ bhojananti atirittabhojanaṃ.",
  "anya-e0103n0:276_3": "Puna bhojanaṃ kappiyaṃ kāretvā na bhuñjitabbaṃ,",
  "anya-e0103n0:276_4": "tabbisayattā imassa dhutaṅgassa.",
  "anya-e0103n0:276_5": "Tenāha “idamassa vidhāna”nti.",
  "anya-e0103n0:276_6": "Yasmiṃ bhojaneti yasmiṃ bhuñjiyamāne bhojane.",
  "anya-e0103n0:276_7": "Tadeva bhuñjati, na aññaṃ.",
  "anya-e0103n0:276_8": "Anatirittabhojanapaccayā āpatti anatirittabhojanāpatti,",
  "anya-e0103n0:276_9": "tato dūrībhāvo anāpajjanaṃ.",
  "anya-e0103n0:276_10": "Odarikattaṃ ghasmarabhāvo kucchipūrakatā,",
  "anya-e0103n0:276_11": "tassa abhāvo ekapiṇḍenāpi yāpanato.",
  "anya-e0103n0:276_12": "Nirāmisasannidhitā nihitassa abhuñjanato.",
  "anya-e0103n0:276_13": "Puna pariyesanavasena pariyesanāya khedaṃ na yāti.",
  "anya-e0103n0:276_14": "Abhisallekhakānaṃ santosaguṇādīnaṃ vuddhiyā sañjananaṃ santosaguṇādivuḍḍhisañjananaṃ.",
  "anya-e0103n0:276_15": "Idanti khalupacchābhattikaṅgaṃ.",
  "anya-e0103n0:277_0": "Iti khalupacchābhattikaṅgakathāvaṇṇanā.",
  "anya-e0103n0:278_0": "8. Āraññikaṅgakathāvaṇṇanā",
  "anya-e0103n0:279_0": "31.",
  "anya-e0103n0:279_1": "Gāmantasenāsanaṃ pahāya araññe aruṇaṃ uṭṭhāpetabbanti ettha gāmantaṃ,",
  "anya-e0103n0:279_2": "araññañca sarūpato dassetuṃ “tattha saddhiṃ upacārenā”tiādi āraddhaṃ.",
  "anya-e0103n0:279_3": "Tattha gāmapariyāpannattā gāmantasenāsanassa “gāmoyeva gāmantasenāsana”nti vuttaṃ.",
  "anya-e0103n0:279_4": "Yo koci satthopi gāmo nāmāti sambandho.",
  "anya-e0103n0:279_5": "Indakhīlāti ummārā.",
  "anya-e0103n0:279_6": "Tassāti leḍḍupātassa.",
  "anya-e0103n0:279_7": "Vinayapariyāyena araññalakkhaṇaṃ adinnādānapārājike āgataṃ.",
  "anya-e0103n0:279_8": "Tattha hi “gāmā vā araññā vā”ti anavasesato avahāraṭṭhānapariggahe tadubhayaṃ asaṅkarato dassetuṃ “ṭhapetvā gāmañcā”tiādi vuttaṃ.",
  "anya-e0103n0:279_9": "Gāmūpacāro hi loke gāmasaṅkhameva gacchatīti.",
  "anya-e0103n0:279_10": "Nippariyāyato pana gāmavinimuttaṃ ṭhānaṃ araññameva hotīti abhidhamme gāmā “nikkhamitvā bahi indakhīlā,",
  "anya-e0103n0:279_11": "sabbametaṃ arañña”nti vuttaṃ.",
  "anya-e0103n0:279_12": "Suttantikapariyāyena āraññakasikkhāpade “pañcadhanusatikaṃ pacchima”nti āgataṃ āraññikaṃ bhikkhuṃ sandhāya.",
  "anya-e0103n0:279_13": "Na hi so vinayapariyāyike “araññe vasanato āraññiko pantasenāsano”ti sutte vutto.",
  "anya-e0103n0:279_14": "Ayañca suttasaṃvaṇṇanāti idha sabbattha suttantakathāva pamāṇaṃ.",
  "anya-e0103n0:279_15": "Tasmā tattha āgatameva lakkhaṇaṃ gahetabbanti dassento “taṃ āropitena ācariyadhanunā”tiādinā minanavidhiṃ āha.",
  "anya-e0103n0:279_16": "Teneva hi majjhimaṭṭhakathānayova idamettha pamāṇanti ca vutto.",
  "anya-e0103n0:280_0": "Tato tato magganti tattha tattha khuddakamaggaṃ pidahati.",
  "anya-e0103n0:280_1": "Dhutaṅgasuddhikena dhutaṅgasodhanapasutena.",
  "anya-e0103n0:280_2": "Yathāparicchinne kāleti ukkaṭṭhassa tayopi utū,",
  "anya-e0103n0:280_3": "majjhimassa dve,",
  "anya-e0103n0:280_4": "mudukassa eko utu.",
  "anya-e0103n0:280_5": "Tatthapi dhutaṅgaṃ na bhijjati saussāhattā.",
  "anya-e0103n0:280_6": "Nipajjitvā gamissāmāti cittassa sithilabhāvena dhutaṅgaṃ bhijjatīti vuttaṃ.",
  "anya-e0103n0:280_7": "Araññasaññaṃ manasi karontoti “ahaṃ vivekavāsaṃ vasissāmi,",
  "anya-e0103n0:280_8": "yathāladdhova kāyaviveko sātthako kātabbo”ti manasikārasabbhāvato “bhabbo…pe…",
  "anya-e0103n0:280_9": "rakkhitu”nti vuttaṃ.",
  "anya-e0103n0:280_10": "Assa āraññikassa cittaṃ na vikkhipanti āpāthamanupagamanato.",
  "anya-e0103n0:280_11": "Vigatasantāso hoti vivekaparicayato.",
  "anya-e0103n0:280_12": "Jīvitanikantiṃ jahati bahuparissaye araññe nivāseneva maraṇabhayassa dūrīkaraṇato.",
  "anya-e0103n0:280_13": "Pavivekasukharasaṃ assādeti anubhavati janasaṃsaggābhāvato.",
  "anya-e0103n0:280_14": "Ārādhayantoti anunayanto.",
  "anya-e0103n0:280_15": "Yathānusiṭṭhaṃ paṭipattiyā vivekassa adhiṭṭhānabhāvato āraññikaṅgayogino vāhanasadisanti katvā vuttaṃ “avasesadhutāyudho”ti,",
  "anya-e0103n0:280_16": "avasiṭṭhadhutadhammāyudhoti attho.",
  "anya-e0103n0:281_0": "Iti āraññikaṅgakathāvaṇṇanā.",
  "anya-e0103n0:282_0": "9. Rukkhamūlikaṅgakathāvaṇṇanā",
  "anya-e0103n0:283_0": "32.",
  "anya-e0103n0:283_1": "Channanti iṭṭhakāchadanādīhi chāditaṃ,",
  "anya-e0103n0:283_2": "āvasathanti attho.",
  "anya-e0103n0:283_3": "Sīmantarikarukkhoti dvinnaṃ rājūnaṃ rajjasīmāya ṭhitarukkho.",
  "anya-e0103n0:283_4": "Tattha hi tesaṃ rājūnaṃ balakāyo upagantvā antarantarā yuddhaṃ kareyya,",
  "anya-e0103n0:283_5": "corāpi pāripanthikā samosarantā bhikkhussa sukhena nisīdituṃ na denti.",
  "anya-e0103n0:283_6": "Cetiyarukkho “devatādhiṭṭhito”ti manussehi sammatarukkho pūjetuṃ upagatehi manussehi avivitto hoti.",
  "anya-e0103n0:283_7": "Niyyāsarukkho sajjarukkhādi.",
  "anya-e0103n0:283_8": "Vaggulirukkho vaggulinisevito.",
  "anya-e0103n0:283_9": "Sīmantarikarukkhādayo saparissayā,",
  "anya-e0103n0:283_10": "dullabhavivekā cāti āha “ime rukkhe vivajjetvā”ti.",
  "anya-e0103n0:283_11": "Paṇṇasaṭanti rukkhato patitapaṇṇaṃ.",
  "anya-e0103n0:283_12": "Paṭicchanne ṭhāne nisīditabbaṃ rukkhamūlikabhāvassa paṭicchādanatthaṃ.",
  "anya-e0103n0:283_13": "Channe vāsakappanā dhammassavanādīnamatthāyapi hoti.",
  "anya-e0103n0:283_14": "Tasmā “jānitvā aruṇaṃ uṭṭhāpitamatte”ti vuttaṃ.",
  "anya-e0103n0:284_0": "Abhiṇhaṃ tarupaṇṇavikāradassanenāti abhikkhaṇaṃ tarūsu,",
  "anya-e0103n0:284_1": "tarūnaṃ vā paṇṇesu vikārassa khaṇabhaṅgassa dassanena.",
  "anya-e0103n0:284_2": "Senāsanamaccherakammārāmatānanti āvāsamacchariyanavakammaratabhāvānaṃ.",
  "anya-e0103n0:284_3": "Devatāhīti rukkhadevatāhi.",
  "anya-e0103n0:284_4": "Tāpi hi rukkhaṭṭhavimānesu vasantiyo rukkhesu vasanti.",
  "anya-e0103n0:284_5": "Ayampi rukkheti sahavāsitā.",
  "anya-e0103n0:284_6": "Vaṇṇitoti “appāni cevā”tiādinā pasaṃsito.",
  "anya-e0103n0:284_7": "“Rukkhamūlasenāsanaṃ nissāya pabbajjā”ti evaṃ nissayoti ca bhāsito.",
  "anya-e0103n0:284_8": "Abhirattāni taruṇakāle,",
  "anya-e0103n0:284_9": "nīlāni majjhimakāle,",
  "anya-e0103n0:284_10": "paṇḍūni jiṇṇakāle.",
  "anya-e0103n0:284_11": "Patitāni milāyanavasena.",
  "anya-e0103n0:284_12": "Evaṃ passanto tarupaṇṇāni paccakkhato eva niccasaññaṃ panūdati pajahati,",
  "anya-e0103n0:284_13": "aniccasaññā evassa saṇṭhāti.",
  "anya-e0103n0:284_14": "Yasmā bhagavato jātibodhidhammacakkapavattanaparinibbānāni rukkhamūleyeva jātāni,",
  "anya-e0103n0:284_15": "tasmā vuttaṃ “buddhadāyajjaṃ rukkhamūla”nti.",
  "anya-e0103n0:285_0": "Iti rukkhamūlikaṅgakathāvaṇṇanā.",
  "anya-e0103n0:286_0": "10. Abbhokāsikaṅgakathāvaṇṇanā",
  "anya-e0103n0:287_0": "33.",
  "anya-e0103n0:287_1": "“Rukkhamūlaṃ paṭikkhipāmī”ti ettake vutte channaṃ appaṭikkhittameva hotīti “channañca rukkhamūlañca paṭikkhipāmī”ti vuttaṃ.",
  "anya-e0103n0:287_2": "Dhutaṅgassa sabbaso paṭiyogipaṭikkhepena hi samādānaṃ ijjhati,",
  "anya-e0103n0:287_3": "no aññathāti.",
  "anya-e0103n0:287_4": "“Dhammassavanāyā”ti imināva dhammaṃ kathentenāpi uposathadivasādīsu suṇantānaṃ cittānurakkhaṇatthaṃ tehi yācitena channaṃ pavisituṃ vaṭṭati,",
  "anya-e0103n0:287_5": "dhammaṃ pana kathetvā abbhokāsova gantabbo.",
  "anya-e0103n0:287_6": "Rukkhamūlikassāpi eseva nayo.",
  "anya-e0103n0:287_7": "Uposathatthāyāti uposathakammāya.",
  "anya-e0103n0:287_8": "Uddisantenāti paresaṃ uddesaṃ dentena.",
  "anya-e0103n0:287_9": "Uddisāpentenāti sayaṃ uddesaṃ gaṇhantena.",
  "anya-e0103n0:287_10": "Maggamajjhe ṭhitaṃ sālanti sīhaḷadīpe viya maggā anokkamma ujukameva pavisitabbasālaṃ.",
  "anya-e0103n0:287_11": "Vegena gantuṃ na vaṭṭati asāruppattā.",
  "anya-e0103n0:287_12": "Yāva vassūparamā ṭhatvā gantabbaṃ,",
  "anya-e0103n0:287_13": "na tāva dhutaṅgabhedo hotīti adhippāyo.",
  "anya-e0103n0:288_0": "Rukkhassa anto nāma rukkhamūlaṃ.",
  "anya-e0103n0:288_1": "Pabbatassa pana pabbhārasadiso pabbatapadeso.",
  "anya-e0103n0:288_2": "Acchannamariyādanti yathā vassodakaṃ anto na pavisati,",
  "anya-e0103n0:288_3": "evaṃ chadanasaṅkhepena upari akatamariyādaṃ.",
  "anya-e0103n0:288_4": "Anto pana pabbhārassa vassodakaṃ pavisati ce,",
  "anya-e0103n0:288_5": "abbhokāsasaṅkhepamevāti tattha pavisituṃ vaṭṭati.",
  "anya-e0103n0:288_6": "Sākhāmaṇḍapoti rukkhasākhāhi viraḷacchannamaṇḍapo.",
  "anya-e0103n0:288_7": "Pīṭhapaṭo khalitthaddhasāṭako.",
  "anya-e0103n0:289_0": "Paviṭṭhakkhaṇe dhutaṅgaṃ bhijjati yathāvuttapabbhārādike ṭhapetvāti adhippāyo.",
  "anya-e0103n0:289_1": "Jānitvāti dhammassavanādiatthaṃ channaṃ rukkhamūlaṃ pavisitvā nisinno “idāni aruṇo uṭṭhahatī”ti jānitvā.",
  "anya-e0103n0:289_2": "Rukkhamūlepi katthaci attheva nivāsaphāsukatāti siyā tattha āsaṅgapubbako āvāsapalibodho,",
  "anya-e0103n0:289_3": "na pana abbhokāseti idheva āvāsapalibodhupacchedo ānisaṃso vutto.",
  "anya-e0103n0:289_4": "Pasaṃsāyānurūpatāti aniketāti vuttapasaṃsāya anālayabhāvena anucchavikatā.",
  "anya-e0103n0:289_5": "Nissaṅgatāti āvāsapariggahābhāveneva tattha nissaṅgatā.",
  "anya-e0103n0:289_6": "Asukadisāya vasanaṭṭhānaṃ natthi,",
  "anya-e0103n0:289_7": "tasmā tattha gantuṃ neva sakkāti edisassa parivitakkassa abhāvato cātuddiso.",
  "anya-e0103n0:289_8": "Migabhūtenāti pariggahābhāvena migassa viya bhūtena.",
  "anya-e0103n0:289_9": "Sitoti nissito.",
  "anya-e0103n0:289_10": "Vindatīti labhati.",
  "anya-e0103n0:290_0": "Iti abbhokāsikaṅgakathāvaṇṇanā.",
  "anya-e0103n0:291_0": "11. Sosānikaṅgakathāvaṇṇanā",
  "anya-e0103n0:292_0": "34.",
  "anya-e0103n0:292_1": "Na susānanti asusānaṃ.",
  "anya-e0103n0:292_2": "Aññattho na- kāro,",
  "anya-e0103n0:292_3": "susānalakkhaṇarahitaṃ vasanaṭṭhānanti adhippāyo.",
  "anya-e0103n0:292_4": "Na tatthāti “susāna”nti vavatthapitamatte ṭhāne na vasitabbaṃ.",
  "anya-e0103n0:292_5": "Na hi nāmamattena susānalakkhaṇaṃ sijjhati.",
  "anya-e0103n0:292_6": "Tenāha “na hī”tiādi.",
  "anya-e0103n0:292_7": "Jhāpitakālato pana paṭṭhāya…pe…",
  "anya-e0103n0:292_8": "susānameva chavena sayitamattāya susānalakkhaṇappattito.",
  "anya-e0103n0:292_9": "Chavasayanaṃ hi “susāna”nti vuccati.",
  "anya-e0103n0:293_0": "Sosānikena nāma appakiccena sallahukavuttinā bhavitabbanti dassetuṃ “tasmiṃ pana vasantenā”tiādi vuttaṃ.",
  "anya-e0103n0:293_1": "Garukanti dupparihāraṃ.",
  "anya-e0103n0:293_2": "Tameva hi dupparihārabhāvaṃ dassetuṃ “tasmā”tiādi vuttaṃ.",
  "anya-e0103n0:293_3": "Tattha uppannaparissayavighātatthāyāti “susānaṃ nāma manussarāhasseyyaka”nti corā katakammāpi akatakammāpi osaranti,",
  "anya-e0103n0:293_4": "tattha coresu bhaṇḍasāmike disvā bhikkhusamīpe bhaṇḍaṃ chaḍḍetvā palātesu manussā bhikkhuṃ “coro”ti gahetvā potheyyuṃ,",
  "anya-e0103n0:293_5": "tasmā vihāre saṅghattheraṃ vā gocaragāme raññā niyuttaṃ rājayuttakaṃ vā attano sosānikabhāvaṃ jānāpetvā yathā tādiso,",
  "anya-e0103n0:293_6": "añño vā parissayo na hoti,",
  "anya-e0103n0:293_7": "tathā appamattena vasitabbaṃ.",
  "anya-e0103n0:293_8": "Caṅkamantassa yadā āḷahanaṃ abhimukhaṃ na hoti,",
  "anya-e0103n0:293_9": "tadāpi saṃvegajananatthaṃ tattha diṭṭhi vissajjetabbāti dassetuṃ “addhakkhikena āḷahanaṃ olokentenā”ti vuttaṃ.",
  "anya-e0103n0:294_0": "Uppathamaggena gantabbaṃ attano sosānikabhāvassa apākaṭabhāvatthaṃ.",
  "anya-e0103n0:294_1": "Ārammaṇanti tasmiṃ susāne “ayaṃ vammiko,",
  "anya-e0103n0:294_2": "ayaṃ rukkho,",
  "anya-e0103n0:294_3": "ayaṃ khāṇuko”tiādinā divāyeva ārammaṇaṃ vavatthapetabbaṃ.",
  "anya-e0103n0:294_4": "Bhayānakanti bhayajanakaṃ vammikādiṃ.",
  "anya-e0103n0:294_5": "Kenaci leḍḍupāsāṇādinā āsanne vicarantīti na paharitabbā.",
  "anya-e0103n0:294_6": "Tilapiṭṭhaṃ vuccati palalaṃ.",
  "anya-e0103n0:294_7": "Māsamissaṃ bhattaṃ māsabhattaṃ.",
  "anya-e0103n0:294_8": "Guḷādīti ādi-",
  "anya-e0103n0:294_9": "saddena tilasaṃguḷikādighanapūvañca saṅgaṇhāti.",
  "anya-e0103n0:294_10": "Kulagehaṃ na pavisitabbanti petadhūmena vāsitattā,",
  "anya-e0103n0:294_11": "pisācānubandhattā ca kulagehassa abbhantaraṃ na pavisitabbaṃ.",
  "anya-e0103n0:294_12": "Devasikaṃ chavaḍāho dhuvaḍāho.",
  "anya-e0103n0:294_13": "Matañātakānaṃ tattha gantvā devasikaṃ rodanaṃ dhuvarodanaṃ.",
  "anya-e0103n0:294_14": "Vuttanayenāti “jhāpitakālato pana paṭṭhāyā”ti vuttanayena.",
  "anya-e0103n0:294_15": "“Pacchimayāme paṭikkamituṃ vaṭṭatī”ti icchitattā “susānaṃ agatadivase”ti aṅguttarabhāṇakā.",
  "anya-e0103n0:295_0": "Susāne niccakālaṃ sivathikadassanena maraṇassatipaṭilābho.",
  "anya-e0103n0:295_1": "Tato eva appamādavihāritā.",
  "anya-e0103n0:295_2": "Tattha chaḍḍitassa matakaḷevarassa dassanena asubhanimittādhigamo.",
  "anya-e0103n0:295_3": "Tato eva kāmarāgavinodanaṃ.",
  "anya-e0103n0:295_4": "Bahulaṃ sarīrassa asuciduggandhajegucchabhāvasallakkhaṇato abhiṇhaṃ kāyasabhāvadassanaṃ.",
  "anya-e0103n0:295_5": "Tato maraṇassatipaṭilābhato ca saṃvegabahulatā.",
  "anya-e0103n0:295_6": "Byādhikānaṃ,",
  "anya-e0103n0:295_7": "jarājiṇṇānañca matānaṃ tattha dassanena ārogyayobbanajīvitamadappahānaṃ.",
  "anya-e0103n0:295_8": "Khuddakassa,",
  "anya-e0103n0:295_9": "mahato ca bhayassa abhibhavanato bhayabheravasahanatā.",
  "anya-e0103n0:295_10": "Saṃviggassa yoniso padahanaṃ sambhavatīti amanussānaṃ garubhāvanīyatā.",
  "anya-e0103n0:295_11": "Niddāgatampīti suttampi,",
  "anya-e0103n0:295_12": "supinantepīti adhippāyo.",
  "anya-e0103n0:296_0": "Iti sosānikaṅgakathāvaṇṇanā.",
  "anya-e0103n0:297_0": "12. Yathāsanthatikaṅgakathāvaṇṇanā",
  "anya-e0103n0:298_0": "35.",
  "anya-e0103n0:298_1": "Senāsanagāhaṇe pare uṭṭhāpetvā gahaṇaṃ,",
  "anya-e0103n0:298_2": "“idaṃ sundaraṃ,",
  "anya-e0103n0:298_3": "idaṃ na sundara”nti paritulayitvā pucchanā,",
  "anya-e0103n0:298_4": "olokanā ca senāsanaloluppaṃ.",
  "anya-e0103n0:298_5": "Tuṭṭhabbanti tussitabbaṃ.",
  "anya-e0103n0:298_6": "Vihārassa pariyantabhāvena dūreti vā bahūnaṃ sannipātaṭṭhānādīnaṃ accāsanneti vā pucchituṃ na labhati,",
  "anya-e0103n0:298_7": "pucchanenapissa dhutaṅgassa saṃkilissanato.",
  "anya-e0103n0:298_8": "Oloketunti loluppavasena passituṃ.",
  "anya-e0103n0:298_9": "Sacassa taṃ na ruccatīti assa yathāsanthatikassa taṃ yathāgāhitaṃ senāsanaṃ aphāsukabhāvena sace na ruccati,",
  "anya-e0103n0:298_10": "mudukassa asati roge yathāgāhitaṃ pahāya aññassa senāsanassa gahaṇaṃ loluppaṃ,",
  "anya-e0103n0:298_11": "majjhimassa gantvā olokanā,",
  "anya-e0103n0:298_12": "ukkaṭṭhassa pucchanā.",
  "anya-e0103n0:298_13": "Sabbesampi uṭṭhāpetvā gahaṇe vattabbameva natthi.",
  "anya-e0103n0:299_0": "Upaṭṭhāpanīyānampi anuṭṭhāpanena sabrahmacārīnaṃ hitesitā.",
  "anya-e0103n0:299_1": "Tāya karuṇāvihārānuguṇatā.",
  "anya-e0103n0:299_2": "Sundarāsundaravibhāgākaraṇato hīnapaṇītavikappapariccāgo.",
  "anya-e0103n0:299_3": "Tena tādilakkhaṇānuguṇatā.",
  "anya-e0103n0:299_4": "Tato eva anurodhavirodhappahānaṃ.",
  "anya-e0103n0:299_5": "Dvārapidahanaṃ okāsādānato.",
  "anya-e0103n0:299_6": "Yathāsanthatarāmatanti yathāgāhite yathāniddiṭṭhe senāsane abhiratabhāvaṃ.",
  "anya-e0103n0:300_0": "Iti yathāsanthatikaṅgakathāvaṇṇanā.",
  "anya-e0103n0:301_0": "13. Nesajjikaṅgakathāvaṇṇanā",
  "anya-e0103n0:302_0": "36.",
  "anya-e0103n0:302_1": "Seyyanti iriyāpathalakkhaṇaṃ seyyaṃ.",
  "anya-e0103n0:302_2": "Tappaṭikkhepeneva hi tadatthā “mañco bhisī”ti evamādikā seyyā paṭikkhittā eva honti.",
  "anya-e0103n0:302_3": "“Nesajjiko”ti ca sayanaṃ paṭikkhipitvā nisajjāya eva viharituṃ sīlamassāti imassa atthassa idha adhippetattā seyyā evettha paṭiyoginī,",
  "anya-e0103n0:302_4": "na itare tathā aniṭṭhattā,",
  "anya-e0103n0:302_5": "asambhavato ca.",
  "anya-e0103n0:302_6": "Kosajjapakkhiyo hi iriyāpatho idha paṭiyogibhāvena icchito, na itare.",
  "anya-e0103n0:302_7": "Na ca sakkā ṭhānagamanehi vinā nisajjāya eva yāpetuṃ tathā pavattetunti seyyāvettha paṭiyoginī.",
  "anya-e0103n0:302_8": "Tenāha “tena panā”tiādi.",
  "anya-e0103n0:302_9": "Caṅkamitabbaṃ na “nesajjiko aha”nti sabbarattiṃ nisīditabbaṃ.",
  "anya-e0103n0:302_10": "Iriyāpathantarānuggahito hi kāyo manasikārakkhamo hoti.",
  "anya-e0103n0:303_0": "Cattāro pādā,",
  "anya-e0103n0:303_1": "piṭṭhiapassayo cāti imehi pañcahi aṅgehi pañcaṅgo.",
  "anya-e0103n0:303_2": "Catūhi aṭṭanīhi,",
  "anya-e0103n0:303_3": "piṭṭhiapassayena ca pañcaṅgoti apare.",
  "anya-e0103n0:303_4": "Ubhosu passesu piṭṭhipasse ca yathāsukhaṃ apassāya viharato nesajjikassa “anesajjikato ko viseso”ti gāhaṃ",
  "anya-e0103n0:303_5": "nivāretuṃ abhayatthero nidassito “thero anāgāmī hutvā parinibbāyī”ti.",
  "anya-e0103n0:304_0": "Upacchedīyati etenāti upacchedananti vinibandhupacchedassa sādhakatamabhāvo daṭṭhabbo.",
  "anya-e0103n0:304_1": "Sabbakammaṭṭhānānuyogasappāyatā alīnānuddhaccapakkhikattā nisajjāya.",
  "anya-e0103n0:304_2": "Tato eva pāsādikairiyāpathatā.",
  "anya-e0103n0:304_3": "Vīriyārambhānukūlatā vīriyasamatāyojanassa anucchavikatā.",
  "anya-e0103n0:304_4": "Tato eva sammāpaṭipattiyā anubrūhanatā.",
  "anya-e0103n0:304_5": "Paṇidhāyāti ṭhapetvā.",
  "anya-e0103n0:304_6": "Tanunti uparimakāyaṃ.",
  "anya-e0103n0:304_7": "Vikampetīti cāleti,",
  "anya-e0103n0:304_8": "icchāvighātaṃ karotīti adhippāyo.",
  "anya-e0103n0:304_9": "Vatanti dhutaṅgaṃ.",
  "anya-e0103n0:305_0": "Iti nesajjikaṅgakathāvaṇṇanā.",
  "anya-e0103n0:306_0": "Dhutaṅgapakiṇṇakakathāvaṇṇanā",
  "anya-e0103n0:307_0": "37.",
  "anya-e0103n0:307_1": "Sekkhaputhujjanānaṃ vasena siyā kusalāni,",
  "anya-e0103n0:307_2": "khīṇāsavānaṃ vasena siyā abyākatāni.",
  "anya-e0103n0:307_3": "Tattha sekkhaputhujjanā paṭipattipūraṇatthaṃ,",
  "anya-e0103n0:307_4": "khīṇāsavā phāsuvihāratthaṃ dhutaṅgāni pariharanti.",
  "anya-e0103n0:307_5": "Akusalampi dhutaṅganti akusalacittenāpi dhutaṅgasevanā atthīti adhippāyo.",
  "anya-e0103n0:307_6": "Taṃ na yuttaṃ,",
  "anya-e0103n0:307_7": "yena akusalacittena pabbajitassa āraññikattaṃ,",
  "anya-e0103n0:307_8": "taṃ dhutaṅgaṃ nāma na hoti. Kasmā?",
  "anya-e0103n0:307_9": "Lakkhaṇābhāvato.",
  "anya-e0103n0:307_10": "Yaṃ hidaṃ kilesānaṃ dhunanato dhutassa puggalassa, ñāṇassa,",
  "anya-e0103n0:307_11": "cetanāya vā aṅgattaṃ,",
  "anya-e0103n0:307_12": "na taṃ akusaladhammesu sambhavati.",
  "anya-e0103n0:307_13": "Tasmā araññavāsādimattena āraññikādayo tāva hontu,",
  "anya-e0103n0:307_14": "āraññikaṅgādīni pana na hontīti imamatthaṃ dassetuṃ “na maya”ntiādi vuttaṃ.",
  "anya-e0103n0:307_15": "Tattha imānīti dhutaṅgāni.",
  "anya-e0103n0:307_16": "Vuttaṃ heṭṭhā vacanatthaniddese.",
  "anya-e0103n0:307_17": "Na ca akusalena koci dhuto nāma hoti,",
  "anya-e0103n0:307_18": "kilesānaṃ dhunanaṭṭhenāti adhippāyo.",
  "anya-e0103n0:307_19": "Yassa bhikkhuno etāni samādānāni aṅgāni,",
  "anya-e0103n0:307_20": "etena paṭhamenāpi atthavikappena “natthi akusalaṃ dhutaṅga”nti dasseti.",
  "anya-e0103n0:307_21": "Na ca akusalaṃ kiñci dhunātīti akusalaṃ kiñci pāpaṃ na ca dhunāti eva appaṭipakkhato.",
  "anya-e0103n0:307_22": "Yesaṃ samādānānaṃ taṃ akusalaṃ ñāṇaṃ viya aṅganti katvā tāni dhutaṅgānīti vucceyyuṃ.",
  "anya-e0103n0:307_23": "Iminā dutiyenāpi atthavikappena “natthi akusalaṃ dhutaṅga”nti dasseti.",
  "anya-e0103n0:307_24": "Nāpi akusalantiādi tatiyaatthavikappavasena yojanā.",
  "anya-e0103n0:307_25": "Tasmātiādi vuttassevatthassa nigamanaṃ.",
  "anya-e0103n0:308_0": "Yesanti abhayagirivāsike sandhāyāha.",
  "anya-e0103n0:308_1": "Te hi dhutaṅgaṃ nāma paññattīti vadanti.",
  "anya-e0103n0:308_2": "Tathā sati tassa paramatthato avijjamānattā kilesānaṃ dhunanaṭṭhopi na siyā,",
  "anya-e0103n0:308_3": "samādātabbatā cāti tesaṃ vacanaṃ pāḷiyā virujjhatīti dassetuṃ “kusalattikavinimutta”ntiādi vuttaṃ.",
  "anya-e0103n0:308_4": "Tasmāti yasmā paññattipakkhe ete dosā dunnivārā,",
  "anya-e0103n0:308_5": "tasmā taṃ tesaṃ vacanaṃ na gahetabbaṃ,",
  "anya-e0103n0:308_6": "vuttanayo cetanāpakkhoyeva gahetabboti attho.",
  "anya-e0103n0:308_7": "Yasmā ete dhutaguṇā kusalattike paṭhamatatiyapadasaṅgahitā,",
  "anya-e0103n0:308_8": "tasmā siyā sukhāya vedanāya sampayuttā,",
  "anya-e0103n0:308_9": "siyā adukkhamasukhāya vedanāya sampayuttā,",
  "anya-e0103n0:308_10": "siyā vipākadhammadhammā,",
  "anya-e0103n0:308_11": "siyā nevavipākanavipākadhammadhammā,",
  "anya-e0103n0:308_12": "siyā anupādinnupādāniyā,",
  "anya-e0103n0:308_13": "siyā asaṃkiliṭṭhasaṃkilesikāti evaṃ sesatikadukapadehipi nesaṃ yathārahaṃ saṅgaho vibhāvetabbo.",
  "anya-e0103n0:309_0": "Kāmaṃ sabbopi arahā dhutakileso,",
  "anya-e0103n0:309_1": "idha pana dhutaṅgasevanāmukhena kilese vidhunitvā ṭhito khīṇāsavo “dhutakileso puggalo”ti adhippeto.",
  "anya-e0103n0:309_2": "Tathā sabbopi ariyamaggo nippariyāyena kilesadhunano dhammo,",
  "anya-e0103n0:309_3": "visesato aggamaggo.",
  "anya-e0103n0:309_4": "Pariyāyena pana vipassanāñāṇādi.",
  "anya-e0103n0:309_5": "Heṭṭhimaparicchedena dhutaṅgacetanāsampayuttañāṇaṃ daṭṭhabbaṃ.",
  "anya-e0103n0:309_6": "Evaṃ dhutaṃ dassetvā dhutavāde dassetabbe yasmā dhutavādabhedena dhuto viya dhutabhedena dhutavādopi duvidho,",
  "anya-e0103n0:309_7": "tasmā tesaṃ,",
  "anya-e0103n0:309_8": "tadubhayapaṭikkhepassa ca vasena catukkamettha sambhavatīti taṃ dassetuṃ “atthi dhuto”tiādi vuttaṃ.",
  "anya-e0103n0:310_0": "Tayidanti nipāto,",
  "anya-e0103n0:310_1": "tassa “so aya”nti attho.",
  "anya-e0103n0:310_2": "Dhutadhammā nāmāti dhutaṅgasevanāya paṭipakkhabhūtānaṃ pāpadhammānaṃ dhunanavasena pavattiyā “dhuto”ti",
  "anya-e0103n0:310_3": "laddhanāmāya dhutaṅgacetanāya upakārakā dhammāti katvā dhutadhammā nāma.",
  "anya-e0103n0:310_4": "Asampattasampattesu paccayesu alubbhanākārena pavattanato appicchatā santuṭṭhitā ca atthato alobho.",
  "anya-e0103n0:310_5": "Paccayagedhādihetukānaṃ lolatādīnaṃ saṃkilesānaṃ sammadeva likhanato chedanato gaṇasaṅgaṇikādibhedato",
  "anya-e0103n0:310_6": "saṃsaggato cittassa vivecanato sallekhatā pavivekatā ca alobho amohoti imesu dvīsu dhammesu anupatanti",
  "anya-e0103n0:310_7": "tadantogadhā tappariyāpannā honti,",
  "anya-e0103n0:310_8": "tadubhayasseva pavattivisesabhāvato.",
  "anya-e0103n0:310_9": "Imehi kusaladhammehi atthī idamatthī,",
  "anya-e0103n0:310_10": "yena ñāṇena pabbajitena nāma paṃsukūlikaṅgādīsu patiṭṭhitena bhavitabbanti yathānusiṭṭhaṃ dhutaguṇe samādiyati ceva pariharati ca,",
  "anya-e0103n0:310_11": "taṃ ñāṇaṃ idamatthitā.",
  "anya-e0103n0:310_12": "Tenāha “idamatthitā ñāṇamevā”ti.",
  "anya-e0103n0:310_13": "Paṭikkhepavatthūsūti gahapaticīvarādīsu tehi tehi dhutaṅgehi paṭikkhipitabbavatthūsu.",
  "anya-e0103n0:310_14": "Lobhanti taṇhaṃ.",
  "anya-e0103n0:310_15": "Tesveva vāti paṭikkhepavatthūsu eva.",
  "anya-e0103n0:310_16": "Ādīnavapaṭicchādakanti ārakkhadukkhaparādhīnavutticorabhayādiādīnavapaṭicchādakaṃ.",
  "anya-e0103n0:310_17": "Anuññātānanti satthārā nicchandarāgaparibhogavasena anuññātānaṃ sukhasamphassaattharaṇapāvuraṇādīnaṃ.",
  "anya-e0103n0:310_18": "Paṭisevanamukhenāti paṭisevanadvārena,",
  "anya-e0103n0:310_19": "tena lesenāti attho.",
  "anya-e0103n0:310_20": "Atisallekhamukhenāti ativiya sallekhapaṭipattimukhena,",
  "anya-e0103n0:310_21": "ukkaṭṭhassa vattanakānampi paṭikkhipanavasenāti attho.",
  "anya-e0103n0:311_0": "Sukhumakaraṇasannissayo rāgo dukkhāya paṭipattiyā patiṭṭhaṃ na labhatīti āha “dukkhāpaṭipadañca nissāya rāgo vūpasammatī”ti.",
  "anya-e0103n0:311_1": "Sallekho nāma sampajānassa hoti,",
  "anya-e0103n0:311_2": "satisampajaññe moho apatiṭṭhova appamādasambhavatoti vuttaṃ “sallekhaṃ nissāya appamattassa moho pahīyatī”ti.",
  "anya-e0103n0:311_3": "Etthāti etesu dhutaṅgesu.",
  "anya-e0103n0:311_4": "Tatthāti araññarukkhamūlesu.",
  "anya-e0103n0:312_0": "Sīsaṅgānīti sīsabhūtāni aṅgāni,",
  "anya-e0103n0:312_1": "paresampi kesañci nānantarikatāya,",
  "anya-e0103n0:312_2": "sukaratāya ca saṅgaṇhanato uttamaṅgānīti attho.",
  "anya-e0103n0:312_3": "Asambhinnaṅgānīti kehici sambhedarahitāni,",
  "anya-e0103n0:312_4": "visuṃyeva aṅgānīti vuttaṃ hoti.",
  "anya-e0103n0:312_5": "Kammaṭṭhānaṃ vaḍḍhati rāgacaritassa mohacaritassa dosacaritassāpi,",
  "anya-e0103n0:312_6": "taṃ ekaccaṃ dhutaṅgaṃ sevantassāti adhippāyo.",
  "anya-e0103n0:312_7": "Hāyati kammaṭṭhānaṃ sukumārabhāvenalūkhapaṭipattiṃ asahantassa.",
  "anya-e0103n0:312_8": "Vaḍḍhateva mahāpurisajātikassāti adhippāyo.",
  "anya-e0103n0:312_9": "Na vaḍḍhati kammaṭṭhānaṃ upanissayarahitassa.",
  "anya-e0103n0:312_10": "Ekameva hi dhutaṅgaṃ yathā kilesadhunanaṭṭhena,",
  "anya-e0103n0:312_11": "evaṃ cetanāsabhāvattā.",
  "anya-e0103n0:312_12": "Tenāha “samādānacetanā”ti.",
  "anya-e0103n0:313_0": "Terasāpi dhutaṅgāni samādāya pariharantānaṃ puggalānaṃ vasena “dvācattālīsa hontī”ti vatvā bhikkhūnaṃ",
  "anya-e0103n0:313_1": "terasannampi pariharaṇassa ekajjhaṃyeva sambhavaṃ dassetuṃ “sace hī”tiādi vuttaṃ.",
  "anya-e0103n0:313_2": "Tattha “ekappahārena sabbadhutaṅgāni paribhuñjituṃ sakkotī”ti vuttaṃ.",
  "anya-e0103n0:313_3": "Kathaṃ abbhokāse viharantassa rukkhamūlikaṅgaṃ?",
  "anya-e0103n0:313_4": "“Channaṃ paṭikkhipāmi,",
  "anya-e0103n0:313_5": "rukkhamūlikaṅgaṃ samādiyāmī”ti vacanato channe aruṇaṃ uṭṭhāpitamatte dhutaṅgaṃ bhijjati,",
  "anya-e0103n0:313_6": "na abbhokāse,",
  "anya-e0103n0:313_7": "tasmā bhedahetuno abhāvena tampi arogameva.",
  "anya-e0103n0:313_8": "Tathā senāsanaloluppassa abhāvena yathāsanthatikaṅganti daṭṭhabbaṃ.",
  "anya-e0103n0:313_9": "Āraññikaṅgaṃ gaṇamhā ohīyanasikkhāpadena paṭikkhittaṃ,",
  "anya-e0103n0:313_10": "khalupacchābhattikaṅgaṃ anatirittabhojanasikkhāpadena.",
  "anya-e0103n0:313_11": "Pavāritāya hi bhikkhuniyā atirittaṃ katvā bhuñjituṃ na labbhati.",
  "anya-e0103n0:313_12": "Kappiye ca vatthusmiṃ lolatāpahānāya dhutaṅgasamādānaṃ,",
  "anya-e0103n0:313_13": "na akappiye,",
  "anya-e0103n0:313_14": "sikkhāpadeneva paṭikkhittattā.",
  "anya-e0103n0:313_15": "Aṭṭheva honti bhikkhuniyā saṃkaccikacīvarādīhi saddhiṃ pañcapi ticīvarasaṅkhameva gacchantīti katvā.",
  "anya-e0103n0:313_16": "Yathāvuttesūti bhikkhūnaṃ vuttesu terasasu ticīvarādhiṭṭhānavinayakammābhāvato ṭhapetvā tecīvarikaṅgaṃ dvādasa sāmaṇerānaṃ.",
  "anya-e0103n0:313_17": "Sattāti bhikkhunīnaṃ vuttesu aṭṭhasu ekaṃ pahāya satta ticīvarādhiṭṭhānavinayakammābhāvato.",
  "anya-e0103n0:313_18": "“Ṭhapetvā tecīvarikaṅga”nti hi imaṃ anuvattamānameva katvā “satta sikkhamānasāmaṇerīna”nti vuttaṃ.",
  "anya-e0103n0:313_19": "Patirūpānīti upāsakabhāvassa anucchavikāni.",
  "anya-e0103n0:314_0": "Dhutaṅganiddesavaṇṇanā niṭṭhitā.",
  "anya-e0103n0:315_0": "Iti dutiyaparicchedavaṇṇanā.",
  "anya-e0103n0:316_0": "3. Kammaṭṭhānaggahaṇaniddesavaṇṇanā",
  "anya-e0103n0:317_0": "38.",
  "anya-e0103n0:317_1": "Appicchatādīhīti appicchatāsantuṭṭhisallekhapavivekāpacayavīriyārambhādīhi.",
  "anya-e0103n0:317_2": "Pariyodāteti suvisuddhe nirupakkilese.",
  "anya-e0103n0:317_3": "Imasmiṃ sīleti yathāvutte catupārisuddhisīle.",
  "anya-e0103n0:317_4": "“Cittaṃ bhāvaya”nti imameva desanaṃ sandhāyāha “atisaṅkhepadesitattā”ti.",
  "anya-e0103n0:317_5": "Ko samādhīti sarūpapucchā.",
  "anya-e0103n0:317_6": "Kenaṭṭhena samādhīti kena atthena samādhīti vuccati,",
  "anya-e0103n0:317_7": "“samādhī”ti padaṃ kaṃ abhidheyyatthaṃ nissāya pavattanti attho.",
  "anya-e0103n0:317_8": "Katividhoti pabhedapucchā.",
  "anya-e0103n0:318_0": "“Ko samādhī”ti kāmañcāyaṃ sarūpapucchā,",
  "anya-e0103n0:318_1": "vibhāgavantānaṃ pana sarūpavibhāvanaṃ vibhāgadassanamukheneva hotīti vibhāgo tāva anavasesato dassetabbo.",
  "anya-e0103n0:318_2": "Taṃdassane ca ayamādīnavoti dassetuṃ “samādhi bahuvidho”tiādi vuttaṃ.",
  "anya-e0103n0:318_3": "Tattha bahuvidhoti kusalādivasena anekavidho.",
  "anya-e0103n0:318_4": "Nānappakārakoti ālambanamanasikārachandapaṇidhiadhimokkhaabhinīhārasaññānānattādinānappakāro.",
  "anya-e0103n0:318_5": "Na sādheyyāti lokiyasamādhissa bhāvanā idha adhippetattho,",
  "anya-e0103n0:318_6": "tañca na sādheyya.",
  "anya-e0103n0:318_7": "Jhānavimokkhādīsu hi samādhiṃ uddharitvā tassa labbhamānehi vibhāgehi vissajjane kariyamāne jhānavibhaṅgādīsu",
  "anya-e0103n0:318_8": "āgato sabbo samādhipabhedo vissajjetabbo siyā.",
  "anya-e0103n0:318_9": "Tathā ca sati yvāyaṃ lokiyasamādhissa bhāvanāvidhi adhippeto,",
  "anya-e0103n0:318_10": "tassa vissajjanāya okāsova na bhaveyya.",
  "anya-e0103n0:318_11": "Kiñca yenassa tikacatukkajhānikena hīnādibhedabhinnena pavattivibhāgena brahmapārisajjādivasena navavidho,",
  "anya-e0103n0:318_12": "pañcamajjhānikena vehapphalādivasena dasavidho vā ekādasavidho vā bhavappabhedo nippajjati.",
  "anya-e0103n0:318_13": "Svāssa pavattivibhāgo ayaṃ soti niddhāretvā vuccamāno vikkhepāya siyā,",
  "anya-e0103n0:318_14": "yathā taṃ avisaye.",
  "anya-e0103n0:318_15": "Tenāha “uttari ca vikkhepāya saṃvatteyyā”ti.",
  "anya-e0103n0:318_16": "Kusalacittekaggatāti kusalā anavajjasukhavipākalakkhaṇā cittekaggatā.",
  "anya-e0103n0:319_0": "Cittacetasikānaṃ samaṃ avisāravasena sampiṇḍentassa viya ādhānaṃ samādhānaṃ.",
  "anya-e0103n0:319_1": "Avisāralakkhaṇo hi samādhi,",
  "anya-e0103n0:319_2": "sampiṇḍanaraso ca.",
  "anya-e0103n0:319_3": "Sammā avikkhipanavasena ādhānaṃ samādhānaṃ.",
  "anya-e0103n0:319_4": "Avikkhepalakkhaṇo vā hi samādhi,",
  "anya-e0103n0:319_5": "vikkhepaviddhaṃsanaraso cāti.",
  "anya-e0103n0:319_6": "Svāyaṃ yasmā ekārammaṇe cittassa ṭhitihetu,",
  "anya-e0103n0:319_7": "tasmā “ṭhapananti vuttaṃ hotī”ti āha.",
  "anya-e0103n0:319_8": "Tathā hesa “cittassa ṭhiti saṇṭhiti avaṭṭhitī”ti niddiṭṭho.",
  "anya-e0103n0:319_9": "Ekārammaṇaggahaṇañcettha samādhissa santānaṭṭhitibhāvadassanatthaṃ.",
  "anya-e0103n0:319_10": "Tathā hissa aṭṭhakathāyaṃ dīpacciṭṭhiti nidassitā.",
  "anya-e0103n0:319_11": "Ānubhāvenāti balena,",
  "anya-e0103n0:319_12": "paccayabhāvenāti attho.",
  "anya-e0103n0:319_13": "Avikkhipamānāti na vikkhipamānā vūpasamamānā.",
  "anya-e0103n0:319_14": "Upasamapaccupaṭṭhāno hi samādhi.",
  "anya-e0103n0:319_15": "Etenassa vikkhepapaṭipakkhataṃ dasseti.",
  "anya-e0103n0:319_16": "Avippakiṇṇāti avisaṭā.",
  "anya-e0103n0:319_17": "Etena avisāralakkhaṇataṃ.",
  "anya-e0103n0:320_0": "Sayaṃ na vikkhipati,",
  "anya-e0103n0:320_1": "sampayuttā vā na vikkhipanti etenāti avikkhepo,",
  "anya-e0103n0:320_2": "so lakkhaṇaṃ etassāti avikkhepalakkhaṇo.",
  "anya-e0103n0:320_3": "Vikkhepaṃ viddhaṃseti,",
  "anya-e0103n0:320_4": "tathā vā sampajjatīti vikkhepaviddhaṃsanaraso.",
  "anya-e0103n0:320_5": "Uddhacce avikampanavasena paccupatiṭṭhati,",
  "anya-e0103n0:320_6": "sampayuttānaṃ vā taṃ paccupaṭṭhapetīti avikampanapaccupaṭṭhāno.",
  "anya-e0103n0:320_7": "Sukhanti nirāmisaṃ sukhaṃ daṭṭhabbaṃ.",
  "anya-e0103n0:321_0": "39.",
  "anya-e0103n0:321_1": "Avikkhepalakkhaṇaṃ nāma samādhissa āveṇiko sabhāvo,",
  "anya-e0103n0:321_2": "na tenassa koci vibhāgo labbhatīti āha “avikkhepalakkhaṇena tāva ekavidho”ti.",
  "anya-e0103n0:321_3": "Sampayuttadhamme ārammaṇe appento viya pavattatīti vitakko appanā.",
  "anya-e0103n0:321_4": "Tathā hi so “appanā byappanā”ti niddiṭṭho.",
  "anya-e0103n0:321_5": "Tappamukhatāvasena pana sabbasmiṃ mahaggatānuttare jhānadhamme “appanā”ti aṭṭhakathāvohāro.",
  "anya-e0103n0:321_6": "Tathā tassa anuppattiṭṭhānabhūte parittajhāne upacāravohāro.",
  "anya-e0103n0:321_7": "Gāmādīnaṃ samīpaṭṭhāne gāmūpacārādisamaññā viyāti āha “upacārappanāvasena duvidho”ti.",
  "anya-e0103n0:321_8": "Idha pana samādhivasena veditabbaṃ.",
  "anya-e0103n0:321_9": "Lujjanapalujjanaṭṭhena lokoti vuccati vaṭṭaṃ,",
  "anya-e0103n0:321_10": "tappariyāpannatāya loke niyutto,",
  "anya-e0103n0:321_11": "tattha vā viditoti lokiyo.",
  "anya-e0103n0:321_12": "Tattha apariyāpannatāya lokato uttaro uttiṇṇoti lokuttaro.",
  "anya-e0103n0:321_13": "Kāmañcettha lokiyasamādhi bhāvetabbabhāvena gayhati,",
  "anya-e0103n0:321_14": "ubhayaṃ pana ekajjhaṃ gahetvā tato itaraṃ niddhāretuṃ “lokiyalokuttaravasena duvidho”ti vuttaṃ.",
  "anya-e0103n0:321_15": "Sappītikanippītikavasenāti saha pītiyā vattatīti sappītiko,",
  "anya-e0103n0:321_16": "pītisampayutto.",
  "anya-e0103n0:321_17": "Natthi etassa pītīti nippītiko,",
  "anya-e0103n0:321_18": "pītivippayutto.",
  "anya-e0103n0:321_19": "Tesaṃ vasena.",
  "anya-e0103n0:321_20": "Sukhena saha ekuppādādibhāvaṃ gatoti sukhasahagato,",
  "anya-e0103n0:321_21": "sukhasampayuttoti attho.",
  "anya-e0103n0:321_22": "Upekkhāsahagatepi eseva nayo.",
  "anya-e0103n0:321_23": "Upekkhāti cettha adukkhamasukhavedanā adhippetā.",
  "anya-e0103n0:321_24": "Sā hi sukhadukkhākārapavattiṃ upekkhati majjhattākārasaṇṭhitattā.",
  "anya-e0103n0:321_25": "Sukhasahagata-",
  "anya-e0103n0:321_26": "padena cettha sappītiko,",
  "anya-e0103n0:321_27": "nippītikekadeso ca saṅgahito,",
  "anya-e0103n0:321_28": "upekkhāsahagata-",
  "anya-e0103n0:321_29": "padena pana nippītikekadesovāti ayametesaṃ padānaṃ viseso.",
  "anya-e0103n0:322_0": "Sabhāvato,",
  "anya-e0103n0:322_1": "paccayato,",
  "anya-e0103n0:322_2": "phalato ca majjhimapaṇītehi nihīno,",
  "anya-e0103n0:322_3": "tesaṃ vā guṇehi parihīnoti hīno,",
  "anya-e0103n0:322_4": "attano paccayehi padhānabhāvaṃ nīto paṇīto,",
  "anya-e0103n0:322_5": "ubhinnaṃ majjhe bhavo majjhimo.",
  "anya-e0103n0:322_6": "Sampayogavasena pavattamānena saha vitakkena savitakko,",
  "anya-e0103n0:322_7": "saha vicārena savicāro,",
  "anya-e0103n0:322_8": "savitakko ca so savicāro cāti savitakkasavicāro. Ādi-",
  "anya-e0103n0:322_9": "saddena avitakkavicāramatto,",
  "anya-e0103n0:322_10": "avitakkāvicāro ca gahito.",
  "anya-e0103n0:322_11": "Tattha vicārato uttari vitakkena sampayogābhāvato avitakko ca so vicāramatto cāti avitakkavicāramatto.",
  "anya-e0103n0:322_12": "Visesanivattiattho vā matta- saddo.",
  "anya-e0103n0:322_13": "Savitakkasavicāro hi samādhi vitakkavisiṭṭhena vicārena savicāro,",
  "anya-e0103n0:322_14": "ayaṃ pana vicāramattena vitakkasaṅkhātavisesarahitena,",
  "anya-e0103n0:322_15": "tasmā avitakkavicāramatto.",
  "anya-e0103n0:322_16": "Atha vā bhāvanāya pahīnattā vitakkābhāvenāyaṃ vicāramatto,",
  "anya-e0103n0:322_17": "na vicārato aññassa attano sampayuttadhammassa kassaci abhāvāti dassetuṃ avitakka-",
  "anya-e0103n0:322_18": "vacanena vicāramatta-",
  "anya-e0103n0:322_19": "padaṃ visesetvā vuttaṃ.",
  "anya-e0103n0:322_20": "Ubhayarahito avitakkāvicāro.",
  "anya-e0103n0:322_21": "Pītisahagatādivasenāti pītisahagatasukhasahagataupekkhāsahagatavasena.",
  "anya-e0103n0:322_22": "Yadettha vattabbaṃ,",
  "anya-e0103n0:322_23": "taṃ sukhasahagataduke vuttanayameva.",
  "anya-e0103n0:322_24": "Paṭipakkhehi samantato khaṇḍitattā paritto.",
  "anya-e0103n0:322_25": "Parittanti vā appamattakaṃ vuccati,",
  "anya-e0103n0:322_26": "ayampi appānubhāvatāya paritto viyāti paritto.",
  "anya-e0103n0:322_27": "Kilesavikkhambhanato,",
  "anya-e0103n0:322_28": "vipulaphalato,",
  "anya-e0103n0:322_29": "dīghasantānato ca mahantabhāvaṃ gato,",
  "anya-e0103n0:322_30": "mahantehi vā uḷāracchandādīhi gato paṭipannoti mahaggato.",
  "anya-e0103n0:322_31": "Ārammaṇakaraṇavasenāpi natthi etassa pamāṇakaradhammā,",
  "anya-e0103n0:322_32": "tesaṃ vā paṭipakkhoti appamāṇo.",
  "anya-e0103n0:323_0": "Paṭipajjati jhānaṃ etāyāti paṭipadā,",
  "anya-e0103n0:323_1": "pubbabhāgabhāvanā.",
  "anya-e0103n0:323_2": "Dukkhā kicchā paṭipadā etassāti dukkhāpaṭipado.",
  "anya-e0103n0:323_3": "Pakatipaññāya abhivisiṭṭhattā abhiññā nāma appanāvahā bhāvanāpaññā,",
  "anya-e0103n0:323_4": "dandhā mandā abhiññā etassāti dandhābhiñño.",
  "anya-e0103n0:323_5": "Dukkhāpaṭipado ca so dandhābhiñño cāti dukkhāpaṭipadādandhābhiñño, samādhi.",
  "anya-e0103n0:323_6": "Tadādivasena.",
  "anya-e0103n0:323_7": "Catujhānaṅgavasenāti catunnaṃ jhānānaṃ aṅgabhāvavasena,",
  "anya-e0103n0:323_8": "catukkanayavasena cetaṃ vuttaṃ.",
  "anya-e0103n0:323_9": "Hānabhāgiyādivasenāti hānakoṭṭhāsikādivasena.",
  "anya-e0103n0:324_0": "Samādhiekakadukavaṇṇanā",
  "anya-e0103n0:325_0": "Channaṃ anussatiṭṭhānānanti buddhānussatiādīnaṃ channaṃ anussatikammaṭṭhānānaṃ.",
  "anya-e0103n0:325_1": "Imesaṃ vasenāti imesaṃ dasannaṃ kammaṭṭhānānaṃ vasena.",
  "anya-e0103n0:325_2": "“Pubbabhāge ekaggatā”ti iminā appanāya upakārakanānāvajjanupacārassapi saṅgaho daṭṭhabbo,",
  "anya-e0103n0:325_3": "na ekāvajjanasseva.",
  "anya-e0103n0:325_4": "Appanāsamādhīnanti upakattabbaupakārakasambandhe sāmivacanaṃ “purisassa attho”tiādīsu viya.",
  "anya-e0103n0:325_5": "Parikammanti gotrabhu.",
  "anya-e0103n0:325_6": "Aparitto samādhīti dassetuṃ “paṭhamassa jhānassā”tiādi vuttaṃ.",
  "anya-e0103n0:326_0": "Tīsu bhūmīsūti kāmarūpārūpabhūmīsu.",
  "anya-e0103n0:326_1": "Kusalacittekaggatāya adhippetattā “ariyamaggasampayuttā”ti vuttaṃ.",
  "anya-e0103n0:326_2": "Siyā sappītiko,",
  "anya-e0103n0:326_3": "siyā nippītikoti aniyamavacanaṃ upacārasamādhisāmaññena sabbesampi vā jhānānaṃ nānāvajjanavīthiyaṃ upacārasamādhi siyā sappītiko,",
  "anya-e0103n0:326_4": "siyā nippītiko.",
  "anya-e0103n0:326_5": "Ekāvajjanavīthiyaṃ pana ādito dukatikajjhānānaṃ upacārasamādhi sappītikova,",
  "anya-e0103n0:326_6": "itaresaṃ nippītikova,",
  "anya-e0103n0:326_7": "visabhāgavedanassa cittassa āsevanapaccayatābhāvato,",
  "anya-e0103n0:326_8": "ekavīthiyaṃ vedanāparivattanābhāvato ca.",
  "anya-e0103n0:326_9": "Siyā sukhasahagato,",
  "anya-e0103n0:326_10": "siyā upekkhāsahagatoti etthāpi vuttanayeneva attho veditabbo.",
  "anya-e0103n0:326_11": "Tattha pana “dukatikajjhānāna”nti vuttaṃ,",
  "anya-e0103n0:326_12": "idha “tikacatukkajjhānāna”nti vattabbaṃ.",
  "anya-e0103n0:327_0": "Samādhitikavaṇṇanā",
  "anya-e0103n0:328_0": "Paṭiladdhamattoti adhigatamatto anāsevito abahulīkato.",
  "anya-e0103n0:328_1": "So hi paridubbalabhāvena hīno hoti.",
  "anya-e0103n0:328_2": "Nātisubhāvitoti ativiya paguṇabhāvaṃ apāpito.",
  "anya-e0103n0:328_3": "Subhāvitoti suṭṭhu bhāvito sammadeva paguṇataṃ upanīto.",
  "anya-e0103n0:328_4": "Tenāha “vasippatto”ti.",
  "anya-e0103n0:328_5": "Chandādīnaṃ hīnatādivasenāpi imesaṃ hīnāditā veditabbā.",
  "anya-e0103n0:328_6": "Tathā hi uḷārapuññaphalakāmatāvasena pavattito hīno,",
  "anya-e0103n0:328_7": "lokiyābhiññāsampādanāya pavattito majjhimo,",
  "anya-e0103n0:328_8": "vivekakāmatāya ariyabhāve ṭhitena pavattito paṇīto.",
  "anya-e0103n0:328_9": "Attahitāya bhavasampattiatthaṃ pavattito vā hīno,",
  "anya-e0103n0:328_10": "kevalaṃ alobhajjhāsayena pavattito majjhimo,",
  "anya-e0103n0:328_11": "parahitāya pavattito paṇīto.",
  "anya-e0103n0:328_12": "Vaṭṭajjhāsayena vā pavattito hīno,",
  "anya-e0103n0:328_13": "vivekajjhāsayena pavattito majjhimo,",
  "anya-e0103n0:328_14": "vivaṭṭajjhāsayena lokuttarapādakatthaṃ pavattito paṇīto.",
  "anya-e0103n0:329_0": "Saddhiṃ upacārasamādhināti sabbesampi jhānānaṃ upacārasamādhinā saha.",
  "anya-e0103n0:329_1": "Vitakkamatteyeva ādīnavaṃ disvāti vitakkeyeva oḷārikato upaṭṭhahante “cittassa khobhakaradhammo aya”nti",
  "anya-e0103n0:329_2": "ādīnavaṃ disvā vicārañca santato manasi karitvā.",
  "anya-e0103n0:329_3": "Tenāha “vicāre adisvā”ti.",
  "anya-e0103n0:329_4": "Taṃ sandhāyāti taṃ evaṃ paṭiladdhaṃ samādhiṃ sandhāya.",
  "anya-e0103n0:329_5": "Etaṃ “avitakkavicāramatto samādhī”ti dutiyapadaṃ vuttaṃ.",
  "anya-e0103n0:329_6": "Tīsūti ādito tīsu.",
  "anya-e0103n0:330_0": "Tesvevāti tesu eva catukkapañcakanayesu.",
  "anya-e0103n0:330_1": "Tatiye catuttheti catukkanaye tatiye,",
  "anya-e0103n0:330_2": "pañcakanaye catuttheti yojetabbaṃ.",
  "anya-e0103n0:330_3": "Avasāneti dvīsupi nayesu pariyosānajjhāne.",
  "anya-e0103n0:330_4": "Yathākkamaṃ catutthe,",
  "anya-e0103n0:330_5": "pañcame vā.",
  "anya-e0103n0:330_6": "Pītisukhasahagato vāti etthāpi heṭṭhā vuttanayeneva attho veditabbo.",
  "anya-e0103n0:330_7": "Ettha ca satipi pītisahagatassāpi samādhissa sukhasahagatatte tīṇipi padāni asaṅkarato dassetuṃ nippītikasukhato",
  "anya-e0103n0:330_8": "sappītikasukhassa visesadassanatthaṃ satthu pītitikadesanāti nippītikasseva sukhassa vasena sukhasahagato",
  "anya-e0103n0:330_9": "samādhi gahitoti daṭṭhabbo.",
  "anya-e0103n0:331_0": "Upacārabhūmiyanti upacārajjhānasampayuttacittuppāde.",
  "anya-e0103n0:331_1": "Cittuppādo hi sahajātadhammānaṃ uppattiṭṭhānatāya “bhūmī”ti vuccati “sukhabhūmiyaṃ kāmāvacare”tiādīsu viya.",
  "anya-e0103n0:331_2": "Paritto samādhi kāmāvacarabhāvato.",
  "anya-e0103n0:332_0": "Samādhicatukkavaṇṇanā",
  "anya-e0103n0:333_0": "Paṭhamasamannāhāro bhāvanaṃ ārabhantassa “pathavī pathavī”tiādinā kammaṭṭhāne paṭhamābhiniveso.",
  "anya-e0103n0:333_1": "Tassa tassa jhānassa upacāranti nīvaraṇavitakkavicāranikantiādīnaṃ vūpasame thirabhūtaṃ kāmāvacarajjhānaṃ.",
  "anya-e0103n0:333_2": "“Yāva appanā”ti iminā pubbabhāgapaññāya eva abhiññābhāvo vutto viya dissatīti vadanti.",
  "anya-e0103n0:333_3": "Appanāpaññā pana abhiññāva.",
  "anya-e0103n0:333_4": "Yadaggena hi pubbabhāgapaññāya dandhasīghatā,",
  "anya-e0103n0:333_5": "tadaggena appanāpaññāyapīti.",
  "anya-e0103n0:333_6": "Samudācāragahaṇatāyāti samudācārassa gahaṇabhāvena,",
  "anya-e0103n0:333_7": "pavattibāhullatoti attho.",
  "anya-e0103n0:333_8": "Asukhāsevanāti kasirabhāvanā.",
  "anya-e0103n0:334_0": "Palibodhupacchedādīnīti ādi-",
  "anya-e0103n0:334_1": "saddena bhāvanāvidhānāparihāpanādiṃ saṅgaṇhāti.",
  "anya-e0103n0:334_2": "Asappāyasevīti upacārādhigamato pubbe asappāyasevitāya dukkhā paṭipadā.",
  "anya-e0103n0:334_3": "Pacchā asappāyasevitāya dandhā abhiññā hoti.",
  "anya-e0103n0:334_4": "Sappāyasevinoti etthāpi eseva nayo.",
  "anya-e0103n0:334_5": "Pubbabhāgeti upacārajjhānādhigamato orabhāge.",
  "anya-e0103n0:334_6": "Aparabhāgeti tato uddhaṃ.",
  "anya-e0103n0:334_7": "Tassa vomissakatāti yo pubbabhāge asappāyaṃ sevitvā aparabhāge sappāyasevī,",
  "anya-e0103n0:334_8": "tassa dukkhā paṭipadā khippābhiññā.",
  "anya-e0103n0:334_9": "Itarassa sukhā paṭipadā dandhābhiññā hoti.",
  "anya-e0103n0:334_10": "Evaṃ paṭhamacatutthānaṃ vomissakatāya dutiyatatiyāti attho.",
  "anya-e0103n0:334_11": "Akatapalibodhupacchedassa saparipanthatāya paṭipadā dukkhā hoti,",
  "anya-e0103n0:334_12": "itarassa sukhā.",
  "anya-e0103n0:334_13": "Asampāditaappanākosallassa ñāṇassa avisadatāya dandhā abhiññā hoti,",
  "anya-e0103n0:334_14": "visadatāya khippā abhiññā.",
  "anya-e0103n0:335_0": "Taṇhāavijjāvasenāti taṇhāavijjānaṃ abhibhavānabhibhavavasena.",
  "anya-e0103n0:335_1": "Samathavipassanādhikāravasenāti samathavipassanāsu asato,",
  "anya-e0103n0:335_2": "sato ca adhikārassa vasena.",
  "anya-e0103n0:335_3": "Taṇhāya samādhissa ujupaṭipakkhattā sā samathapaṭipadāya paripanthinīti āha “taṇhābhibhūtassa hi dukkhā paṭipadā hotī”ti.",
  "anya-e0103n0:335_4": "Abhibhavo cassā itarakilesehi adhikatāya anabhibhūtassa taṇhāyāti adhikārato veditabbaṃ.",
  "anya-e0103n0:335_5": "Tathā avijjā paññāya ujupaṭipakkhāti tadabhibhūtassa dandhābhiññatā vuttā.",
  "anya-e0103n0:335_6": "Akatādhikāroti bhavantare akataparicayo yathā paguṇaṃ katvā vissaṭṭhagantho appamattakena payogena suppavatti vācuggatova hoti,",
  "anya-e0103n0:335_7": "evaṃ pubbe kataparicayassa bhāvanā appakasireneva ijjhatīti āha “katādhikārassa sukhā”ti.",
  "anya-e0103n0:335_8": "Svāyaṃ akato,",
  "anya-e0103n0:335_9": "kato ca adhikāro samathanissito paṭipadāyaṃ vutto samādhippadhānattā paṭipadāya.",
  "anya-e0103n0:335_10": "Vipassanānissito abhiññāyaṃ ñāṇappadhānattā appanāya.",
  "anya-e0103n0:335_11": "Kilesindriyavasenāti tikkhātikkhānaṃ kilesindriyānaṃ vasena.",
  "anya-e0103n0:335_12": "Tenāha “tibbakilesassā”tiādi.",
  "anya-e0103n0:335_13": "Tattha kilesā kāmacchandādayo,",
  "anya-e0103n0:335_14": "indriyāni saddhādīni.",
  "anya-e0103n0:336_0": "Yathāvuttā paṭipadābhiññā puggalādhiṭṭhānāti dhammaniddesampi puggalādhiṭṭhānamukhena dassetuṃ “yo puggalo”tiādi vuttaṃ.",
  "anya-e0103n0:336_1": "Appaguṇoti na subhāvito vasībhāvaṃ apāpito.",
  "anya-e0103n0:336_2": "Tenāha “uparijhānassa paccayo bhavituṃ na sakkotī”ti.",
  "anya-e0103n0:336_3": "Ayaṃ parittoti ayaṃ samādhi appānubhāvatāya paritto.",
  "anya-e0103n0:336_4": "Avaḍḍhiteti ekaṅguladvaṅgulamattampi na vaḍḍhite yathāupaṭṭhite ārammaṇe.",
  "anya-e0103n0:336_5": "Ekaṅgulamattampi hi vaḍḍhitaṃ appamāṇamevāti vadanti.",
  "anya-e0103n0:336_6": "“Paguṇo subhāvito”ti vatvā “uparijhānassa paccayo bhavituṃ sakkotī”ti iminā yathā paguṇopi uparijhānassa",
  "anya-e0103n0:336_7": "paccayo bhavituṃ asakkonto samādhi parittoyeva hoti,",
  "anya-e0103n0:336_8": "na appamāṇo,",
  "anya-e0103n0:336_9": "evaṃ ñāṇuttarassa ekāsaneneva uparijhānanibbattanenāti subhāvitopi uparijhānassa paccayabhāvasaṅkhātāya",
  "anya-e0103n0:336_10": "subhāvitakiccasiddhiyā “appamāṇo”tveva vuccati.",
  "anya-e0103n0:336_11": "Apare pana sace subhāvito paguṇo vasībhāvaṃ patto uparijhānassa paccayo ahontopi appamāṇo eva,",
  "anya-e0103n0:336_12": "pamāṇakarānaṃ rāgādipaṭipakkhānaṃ suvidūrabhāvatoti vadanti.",
  "anya-e0103n0:336_13": "Vuttalakkhaṇavomissatāyāti yo appaguṇo uparijhānassa paccayo bhavituṃ na sakkoti,",
  "anya-e0103n0:336_14": "vaḍḍhite ārammaṇe pavatto,",
  "anya-e0103n0:336_15": "ayaṃ paritto appamāṇārammaṇo.",
  "anya-e0103n0:336_16": "Yo pana paguṇo uparijhānassa paccayo bhavituṃ sakkoti,",
  "anya-e0103n0:336_17": "avaḍḍhite ārammaṇe pavatto,",
  "anya-e0103n0:336_18": "ayaṃ appamāṇo parittārammaṇoti evaṃ paṭhamacatutthasamādhīnaṃ vuttalakkhaṇassa vomissakabhāvena dutiyatatiyasamādhisaṅgāhako vomissakanayo veditabbo.",
  "anya-e0103n0:337_0": "Tatoti tato paṭhamajjhānato uddhaṃ.",
  "anya-e0103n0:337_1": "Virattapītikanti atikkantapītikaṃ vā jigucchitapītikaṃ vā.",
  "anya-e0103n0:337_2": "Avayavo samudāyassa aṅganti vuccati,",
  "anya-e0103n0:337_3": "“senaṅgaṃ rathaṅga”ntiādīsu viyāti āha “catunnaṃ jhānānaṃ aṅgabhūtā cattāro samādhī”ti.",
  "anya-e0103n0:338_0": "Hānaṃ bhajatīti hānabhāgiyo,",
  "anya-e0103n0:338_1": "hānabhāgo vā etassa atthīti hānabhāgiyo,",
  "anya-e0103n0:338_2": "parihānakoṭṭhāsikoti attho.",
  "anya-e0103n0:338_3": "Ālayassa apekkhāya apariccajanato ṭhitiṃ bhajatīti ṭhitibhāgiyo.",
  "anya-e0103n0:338_4": "Visesaṃ bhajatīti visesabhāgiyo.",
  "anya-e0103n0:338_5": "Paccanīkasamudācāravasenāti tassa tassa jhānassa paccanīkānaṃ nīvaraṇavitakkavicārādīnaṃ pavattivasena.",
  "anya-e0103n0:338_6": "Tadanudhammatāyāti tadanurūpabhūtāya satiyā.",
  "anya-e0103n0:338_7": "Saṇṭhānavasenāti saṇṭhahanavasena patiṭṭhānavasena.",
  "anya-e0103n0:338_8": "“Sā pana tadassādasaṅkhātā,",
  "anya-e0103n0:338_9": "tadassādasampayuttakkhandhasaṅkhātā vā micchāsatī”ti sammohavinodaniyaṃ vuttaṃ.",
  "anya-e0103n0:338_10": "Tattha sāpekkhassa upari visesaṃ nibbattetuṃ asakkuṇeyyattā avigatanikantikā taṃtaṃpariharaṇasatītipi vattuṃ vaṭṭati.",
  "anya-e0103n0:338_11": "Evañca katvā “satiyā vā nikantiyā vā”ti vikappavacanañca yuttaṃ hoti.",
  "anya-e0103n0:338_12": "Visesādhigamavasenāti visesādhigamassa paccayabhāvavasena,",
  "anya-e0103n0:338_13": "visesaṃ vā adhigacchati etenāti visesādhigamo,",
  "anya-e0103n0:338_14": "tassa vasena.",
  "anya-e0103n0:338_15": "Nibbidāsahagatasaññāmanasikārasamudācāravasenāti ādīnavadassanapubbaṅgamanibbindanañāṇasampayuttasaññāya ca ābhogassa ca pavattivasena.",
  "anya-e0103n0:338_16": "Nibbedhabhāgiyatāti saccānaṃ nibbijjhanapakkhikatā vipassanāya saṃvattatīti attho.",
  "anya-e0103n0:339_0": "Kāmasahagatāti kāmārammaṇā,",
  "anya-e0103n0:339_1": "kāmasaññāhi vā vokiṇṇā.",
  "anya-e0103n0:339_2": "Avitakkasahagatāti “kathaṃ nu kho me avitakkaṃ jhānaṃ bhaveyyā”ti evaṃ avitakkārammaṇā avitakkavisayā.",
  "anya-e0103n0:339_3": "Kāmañcāyaṃ “paṭhamassa jhānassā”tiādiko pāṭho paññāvasena āgato,",
  "anya-e0103n0:339_4": "samādhissāpi panettha saṅgaho atthevāti udāharaṇassa sātthakataṃ dassetuṃ “tāya pana paññāya sampayuttā",
  "anya-e0103n0:339_5": "samādhīpi cattāro hontī”ti tesaṃ vasena evaṃ vuttanti attho.",
  "anya-e0103n0:340_0": "Bhāvanāmayassa samādhissa idhādhippetattā upacārekaggatā “kāmāvacaro samādhī”ti vuttaṃ.",
  "anya-e0103n0:340_1": "Adhipatiṃ karitvāti “chandavato ce samādhi hoti,",
  "anya-e0103n0:340_2": "mayhampi evaṃ hotī”ti chandaṃ adhipatiṃ,",
  "anya-e0103n0:340_3": "chandaṃ dhuraṃ jeṭṭhakaṃ pubbaṅgamaṃ katvā.",
  "anya-e0103n0:340_4": "Labhati samādhinti evaṃ yaṃ samādhiṃ labhati,",
  "anya-e0103n0:340_5": "ayaṃ vuccati chandasamādhi,",
  "anya-e0103n0:340_6": "chandādhipatisamādhīti attho.",
  "anya-e0103n0:340_7": "Evaṃ vīriyasamādhiādayopi veditabbā.",
  "anya-e0103n0:341_0": "Catukkabhedeti catukkavasena samādhippabhedaniddese.",
  "anya-e0103n0:341_1": "Aññattha sampayogavasena vicārena saha vattamāno vitakko pañcakanaye dutiyajjhāne viyojitopi na suṭṭhu viyojitoti,",
  "anya-e0103n0:341_2": "tena saddhiṃyeva vicārasamatikkamaṃ dassetuṃ vuttaṃ “vitakkavicārātikkamena tatiya”nti.",
  "anya-e0103n0:341_3": "Dvidhā bhinditvā catukkabhede vuttaṃ dutiyaṃ jhānanti yojanā.",
  "anya-e0103n0:341_4": "Pañcajhānaṅgavasenāti pañcannaṃ jhānānaṃ aṅgabhāvavasena samādhissa pañcavidhatā veditabbā.",
  "anya-e0103n0:342_0": "40.",
  "anya-e0103n0:342_1": "Vibhaṅgeti ñāṇavibhaṅge.",
  "anya-e0103n0:342_2": "Tattha hi “jhānavimokkhasamādhisamāpattīnaṃ saṃkilesavodāna”nti,",
  "anya-e0103n0:342_3": "ettha “saṃkilesa”ntiādi vuttaṃ.",
  "anya-e0103n0:342_4": "Tattha hānabhāgiyo dhammoti apaguṇehi paṭhamajjhānādīhi vuṭṭhitassa saññāmanasikārānaṃ kāmādianupakkhandanaṃ.",
  "anya-e0103n0:342_5": "Visesabhāgiyo dhammoti paguṇehi paṭhamajjhānādīhi vuṭṭhitassa saññāmanasikārānaṃ dutiyajjhānādianupakkhandanaṃ.",
  "anya-e0103n0:342_6": "Tenāha “paṭhamassa jhānassa lābhi”ntiādi.",
  "anya-e0103n0:342_7": "Tassattho –",
  "anya-e0103n0:342_8": "apaguṇassa paṭhamassa jhānassa lābhīnaṃ tato vuṭṭhitaṃ ārammaṇavasena kāmasahagatā hutvā saññāmanasikārā samudācaranti codenti tudanti,",
  "anya-e0103n0:342_9": "tassa kāmānupakkhandānaṃ saññāmanasikārānaṃ vasena sā paṭhamajjhānapaññā hāyati,",
  "anya-e0103n0:342_10": "tasmā hānabhāginī paññā.",
  "anya-e0103n0:342_11": "Avitakkasahagatāti avitakkaṃ dutiyaṃ jhānaṃ santato paṇītato manasi karoto ārammaṇavasena avitakkasahagatā",
  "anya-e0103n0:342_12": "samudācaranti paguṇapaṭhamajjhānato vuṭṭhitaṃ dutiyajjhānādhigamatthāya codenti tudanti,",
  "anya-e0103n0:342_13": "tassa dutiyajjhānānupakkhandānaṃ saññāmanasikārānaṃ vasena paṭhamajjhānapaññā visesabhūtassa dutiyajjhānassa",
  "anya-e0103n0:342_14": "uppattiyā padaṭṭhānatāya visesabhāginī paññā.",
  "anya-e0103n0:342_15": "Taṃsampayutto samādhi idhādhippeto.",
  "anya-e0103n0:342_16": "Iminā nayenāti iminā paṭhamajjhāne vuttena vidhinā dutiyajjhānādīsupi hānabhāgiyadhammo,",
  "anya-e0103n0:342_17": "visesabhāgiyadhammo ca veditabbo.",
  "anya-e0103n0:343_0": "Dasapalibodhavaṇṇanā",
  "anya-e0103n0:344_0": "41.",
  "anya-e0103n0:344_1": "Ariyamaggasampayuttoti lokuttaraappamāṇaapariyāpannaggahaṇena lokiyehi asādhāraṇato,",
  "anya-e0103n0:344_2": "sappītikādiggahaṇena sādhāraṇato ca ariyamaggasampayutto samādhi vutto.",
  "anya-e0103n0:344_3": "Bhāvito hoti saññāya sampayuttattā.",
  "anya-e0103n0:344_4": "Tanti ariyamaggasamādhiṃ.",
  "anya-e0103n0:344_5": "Visunti paññābhāvanāya visuṃ katvā na vadāma.",
  "anya-e0103n0:345_0": "Kammaṭṭhānabhāvanaṃ paribundheti uparodheti pavattituṃ na detīti palibodho ra-",
  "anya-e0103n0:345_1": "kārassa la-",
  "anya-e0103n0:345_2": "kāraṃ katvā,",
  "anya-e0103n0:345_3": "paripanthoti attho.",
  "anya-e0103n0:345_4": "Upacchinditvāti samāpanena,",
  "anya-e0103n0:345_5": "saṅgahaṇena vā uparundhitvā,",
  "anya-e0103n0:345_6": "apalibodhaṃ katvāti attho.",
  "anya-e0103n0:346_0": "Āvasanti etthāti āvāso.",
  "anya-e0103n0:346_1": "Paricchedavasena veṇiyati dissatīti pariveṇaṃ.",
  "anya-e0103n0:346_2": "Vihāre bhikkhūnaṃ taṃ taṃ vasanaṭṭhānaṃ.",
  "anya-e0103n0:346_3": "Svāyaṃ āvāso.",
  "anya-e0103n0:346_4": "Navakammādīsūti ādi-",
  "anya-e0103n0:346_5": "saddena āvāsassa tadaññaṃ abhivuddhikāraṇaṃ saṅgaṇhāti.",
  "anya-e0103n0:346_6": "Kāraṇenāti “chāyūdakasampannaṃ sulabhabhikkha”ntiādinā kāraṇena.",
  "anya-e0103n0:346_7": "Apekkhavāti sālayo.",
  "anya-e0103n0:347_0": "Tatrāti tasmiṃ palibodhābhāve.",
  "anya-e0103n0:347_1": "Pācīnakhaṇḍarājinti puratthimadisāyaṃ pabbatakhaṇḍānaṃ antare vanarājiṭṭhānaṃ.",
  "anya-e0103n0:347_2": "“Nāmā”ti iminā tassa padesassa ayaṃ samaññāti dasseti.",
  "anya-e0103n0:347_3": "Paṭisāmitamevāti niccakālaṃ paṭisāmetvāva vihārato nikkhamāmīti dasseti.",
  "anya-e0103n0:347_4": "Dhātunidhānaṭṭhānanti kāyabandhanadhammakaraṇanhānasāṭikaakkhakadhātusaṅkhātānaṃ paribhogasarīradhātūnaṃ nidahitaṭṭhānaṃ.",
  "anya-e0103n0:347_5": "Īdisassa ayaṃ thero viya alaggacittassa.",
  "anya-e0103n0:347_6": "Etena “bhikkhunā nāma āvāse evarūpena bhavitabba”nti ovādo dinno hoti.",
  "anya-e0103n0:347_7": "Ito paresupi vatthūsu eseva nayo.",
  "anya-e0103n0:348_0": "Kulanti kulaggahaṇena kulamanussānaṃ gahaṇaṃ gāmaggahaṇena gāmavāsīnaṃ viya.",
  "anya-e0103n0:348_1": "Upaṭṭhākakulampīti pi-",
  "anya-e0103n0:348_2": "saddena pageva ñātikulanti dasseti.",
  "anya-e0103n0:348_3": "Uddesatthanti uddisāpanatthaṃ,",
  "anya-e0103n0:348_4": "pāṭhaṃ uddisāpetvā sajjhāyitunti attho.",
  "anya-e0103n0:348_5": "Idhevāti imasmiṃyeva padese,",
  "anya-e0103n0:348_6": "yattha katthaci vihāreti attho.",
  "anya-e0103n0:348_7": "Taṃ vihāranti taṃ koraṇḍakavihāraṃ.",
  "anya-e0103n0:349_0": "Upagatoti vassaṃ upagato.",
  "anya-e0103n0:349_1": "Sadāti gatakālato pabhuti visesato pavāritadivasato paṭṭhāya sabbadā divase divase.",
  "anya-e0103n0:349_2": "Paridevamānāti taṃtaṃvilapanavasena vividhaṃ paridevantī.",
  "anya-e0103n0:349_3": "Sabbaṃ pavattinti attanā tattha diṭṭhakālato paṭṭhāya pacchā samāgamapariyosānaṃ daharassa sabbaṃ pavattiṃ.",
  "anya-e0103n0:350_0": "Kāyasakkhinti “passa ima”nti mukhapaṭiggāhakaṃ katvā.",
  "anya-e0103n0:350_1": "Rathavinītapaṭipadanti dasakathāvatthukittanapubbikaṃ rathavinītūpamāhi vibhāvitaṃ rathavinītasutte āgataṃ sattavisuddhipaṭipadaṃ.",
  "anya-e0103n0:350_2": "Nālakapaṭipadanti “moneyyaṃ te upaññissa”ntiādinā satthārā nālakattherassa desitapaṭipadaṃ.",
  "anya-e0103n0:350_3": "Tuvaṭakapaṭipadanti “mūlaṃ papañcasaṅkhāyā”tiādinā bhagavatā desitapaṭipadaṃ.",
  "anya-e0103n0:350_4": "Tattha hi yathākkamaṃ –",
  "anya-e0103n0:351_0": "“Na munī gāmamāgamma, kulesu sahasā care;",
  "anya-e0103n0:352_0": "Ghāsesanaṃ chinnakatho, na vācaṃ payutaṃ bhaṇe”. ;",
  "anya-e0103n0:353_0": "“Gāme ca nābhisajjeyya, lābhakamyā janaṃ na lapayeyyā”ti. –",
  "anya-e0103n0:354_0": "Evamādikā paramappicchakathā āgatā.",
  "anya-e0103n0:354_1": "Catupaccayasantosabhāvanārāmatādīpakanti cīvarādīsu catūsu paccayesu santosassa,",
  "anya-e0103n0:354_2": "bhāvanārāmatāya ca pakāsakaṃ.",
  "anya-e0103n0:355_0": "Labbhatīti lābho.",
  "anya-e0103n0:355_1": "Tenāha “cattāro paccayā”ti.",
  "anya-e0103n0:355_2": "Mahāparivāreti vipulaparivāre.",
  "anya-e0103n0:355_3": "Piṇḍapātaṃ tāva dentā buddhapūjāpattacīvarādīni tassa parivārāni katvā denti,",
  "anya-e0103n0:355_4": "tathā cīvarādidānepi.",
  "anya-e0103n0:355_5": "Bāhullikapiṇḍapātikāti piṇḍapātikā hutvā paccayabāhullikā.",
  "anya-e0103n0:355_6": "Vadantīti purimadivase bhikkhāya āhiṇḍanakāle yathāsutaṃ vadanti.",
  "anya-e0103n0:355_7": "Niccabyāvaṭo upāsakādīnaṃ saṅgaṇhane.",
  "anya-e0103n0:356_0": "Tassāti gaṇassa.",
  "anya-e0103n0:356_1": "Soti gaṇapalibodho.",
  "anya-e0103n0:356_2": "Evanti idāni vuccamānākārena gaṇavācakassa pariyesanampi lahukameva icchitabbanti āha “yojanato paraṃ agantvā”ti.",
  "anya-e0103n0:356_3": "Attano kammanti samaṇadhammamāha.",
  "anya-e0103n0:357_0": "Katākateti kate ca akate ca kamme jānanavasena ussukkaṃ āpajjitabbaṃ,",
  "anya-e0103n0:357_1": "katākateti vā appake ca mahante ca kate,",
  "anya-e0103n0:357_2": "yathā “phalāphale”ti.",
  "anya-e0103n0:357_3": "Sace bahuṃ avasiṭṭhanti sambandho.",
  "anya-e0103n0:357_4": "Bhārahārā saṅghakiccapariṇāyakā.",
  "anya-e0103n0:358_0": "Pabbajjāpekkhoti sīhaḷadīpe kira kuladārakānaṃ pabbajjā āvāhavivāhasadisā,",
  "anya-e0103n0:358_1": "tasmā taṃ paricchinnadivasaṃ atikkametuṃ na sakkā.",
  "anya-e0103n0:358_2": "“Sace taṃ alabhanto na sakkoti adhivāsetu”ntiādinā samāpanena palibodhupacchedo vutto,",
  "anya-e0103n0:358_3": "byatirekato pana “sace taṃ alabhanto sakkoti adhivāsetuṃ,",
  "anya-e0103n0:358_4": "araññaṃ pavisitvā samaṇadhammova kātabbo”ti ayamattho dassitoti saṅgahaṇena palibodhupacchedo veditabbo.",
  "anya-e0103n0:358_5": "Esa nayo sesesupi.",
  "anya-e0103n0:359_0": "Tathāti yathā upajjhāyo gilāno yāvajīvaṃ upaṭṭhātabbo,",
  "anya-e0103n0:359_1": "tathā upasampāditaantevāsiko attano kammavācaṃ vatvā upasampādito.",
  "anya-e0103n0:360_0": "Yo koci rogoti mūlabhūto, anubandho vā attano uppanno. Anamataggeti anu anu amatagge anādimati.",
  "anya-e0103n0:361_0": "“Gantho”ti iminā ganthapalibodho idha vuttoti āha “pariyattiharaṇa”nti.",
  "anya-e0103n0:361_1": "Sajjhāyādīhīti sajjhāyadhāraṇaparicayapucchādīhi.",
  "anya-e0103n0:361_2": "Itarassāti abyāvaṭassa.",
  "anya-e0103n0:361_3": "Yassa ganthadhuraṃ vissajjetvā ṭhitassāpi gantho vattateva,",
  "anya-e0103n0:361_4": "na tassa gantho palibodho.",
  "anya-e0103n0:361_5": "Yathā tamhi tamhi vatthumhi āgatattherānaṃ,",
  "anya-e0103n0:361_6": "nāpi sabbena sabbaṃ aganthapasutassa.",
  "anya-e0103n0:361_7": "Majjhimapaṇṇāsako āgacchati,",
  "anya-e0103n0:361_8": "suttapadesānaṃ vārānañca sadisatāya byāmuyhanato.",
  "anya-e0103n0:361_9": "Puna na olokessāmīti kammaṭṭhānaṃ gahetvā ganthadhuraṃ vissajjemīti attho.",
  "anya-e0103n0:362_0": "Gāmavāsikattherehīti anurādhapuravāsīhi.",
  "anya-e0103n0:362_1": "Anuggahetvāti aggahetvā tattha paricayaṃ akatvā.",
  "anya-e0103n0:362_2": "Pañcanikāyamaṇḍaleti dīghāgamādike pañcapi nikāye sikkhitaparisāya.",
  "anya-e0103n0:362_3": "Parivattessāmīti vaṇṇayissāmi.",
  "anya-e0103n0:362_4": "Suvaṇṇabherinti seṭṭhabheriṃ.",
  "anya-e0103n0:362_5": "Katamācariyānaṃ uggahoti katamesaṃ ācariyānaṃ uggaho,",
  "anya-e0103n0:362_6": "kena parivattīyatīti adhippāyo.",
  "anya-e0103n0:362_7": "Ācariyamaggoti ācariyānaṃ kathāmaggo.",
  "anya-e0103n0:362_8": "Attano ācariyānanti attano kathetuṃ yuttānaṃ ācariyānaṃ.",
  "anya-e0103n0:362_9": "Suvinicchitā sabbā tipiṭakapariyatti etasmiṃ atthīti sabbapariyattiko,",
  "anya-e0103n0:362_10": "tepiṭakoti attho.",
  "anya-e0103n0:362_11": "Pīṭhe nisinno tato otaritvā bhūmiyaṃ taṭṭikāya nisīditvā.",
  "anya-e0103n0:362_12": "Gatakassāti paṭipattigamanena gatassa diṭṭhasaccassa.",
  "anya-e0103n0:362_13": "Cīvaraṃ pārupitvāti ācariyassa apacitidassanatthaṃ parimaṇḍalaṃ cīvaraṃ pārupitvā.",
  "anya-e0103n0:362_14": "Sāṭheyyābhāvato uju.",
  "anya-e0103n0:362_15": "Kāraṇākāraṇassa ājānanato ājānīyo.",
  "anya-e0103n0:363_0": "Pothujjanikāti puthujjane bhavā.",
  "anya-e0103n0:363_1": "Dupparihārā bahuparissayatāya.",
  "anya-e0103n0:363_2": "Tathā hissā uttānaseyyakadārako,",
  "anya-e0103n0:363_3": "taruṇasassañca nidassitaṃ.",
  "anya-e0103n0:363_4": "Vipassanāya palibodho samathayānikassa,",
  "anya-e0103n0:363_5": "na vipassanāyānikassa.",
  "anya-e0103n0:363_6": "Yebhuyyena hi jhānalābhī samathayānikova hoti vipassanāsukhato.",
  "anya-e0103n0:363_7": "Itarenāti samathatthikena.",
  "anya-e0103n0:363_8": "Avasesā nava palibodhā.",
  "anya-e0103n0:364_0": "Kammaṭṭhānadāyakavaṇṇanā",
  "anya-e0103n0:365_0": "42.",
  "anya-e0103n0:365_1": "Kammaṭṭhāne niyutto kammaṭṭhāniko,",
  "anya-e0103n0:365_2": "bhāvanamanuyuñjanto.",
  "anya-e0103n0:365_3": "Tena kammaṭṭhānikena.",
  "anya-e0103n0:365_4": "Paricchinditvāti “imasmiṃ vihāre sabbe bhikkhū”ti evaṃ paricchinditvā.",
  "anya-e0103n0:365_5": "Sahavāsīnaṃ bhikkhūnaṃ.",
  "anya-e0103n0:365_6": "Muducittatanti attani muducittataṃ janeti,",
  "anya-e0103n0:365_7": "ayañca sahavāsīnaṃ cittamaddavajananādiattho “manussānaṃ piyo hotī”tiādinayappavattena mettānisaṃsasuttena dīpetabbo.",
  "anya-e0103n0:365_8": "Anolīnavuttiko hoti sammāpaṭipattiyaṃ.",
  "anya-e0103n0:365_9": "Dibbānipi ārammaṇāni pageva itarāni.",
  "anya-e0103n0:365_10": "Sabbattha sabbasmiṃ samaṇakaraṇīye,",
  "anya-e0103n0:365_11": "sabbasmiṃ vā kammaṭṭhānānuyoge.",
  "anya-e0103n0:365_12": "Pubbāsevanavasena atthayitabbaṃ.",
  "anya-e0103n0:365_13": "Yogassa bhāvanāya anuyuñjanaṃ yogānuyogo,",
  "anya-e0103n0:365_14": "tadeva karaṇīyaṭṭhena kammaṃ,",
  "anya-e0103n0:365_15": "tassa yogānuyogakammassa ṭhānaṃ nipphattihetu.",
  "anya-e0103n0:366_0": "Niccaṃ pariharitabbattāti sabbatthakakammaṭṭhānaṃ viya ekadāva ananuyuñjitvā sabbakālaṃ pariharaṇīyattā anuyuñjitabbattā.",
  "anya-e0103n0:366_1": "Evamādiguṇasamannāgatanti piyabhāvādīhi guṇehi sampannaṃ.",
  "anya-e0103n0:366_2": "Kalyāṇamitto hi saddhāsampanno hoti sīlasampanno sutasampanno cāgasampanno vīriyasampanno satisampanno samādhisampanno paññāsampanno.",
  "anya-e0103n0:366_3": "Tattha saddhāsampattiyā saddahati tathāgatassa bodhiṃ,",
  "anya-e0103n0:366_4": "kammaphalañca,",
  "anya-e0103n0:366_5": "tena sammāsambodhiyā hetubhūtaṃ sattesu hitesitaṃ na pariccajati.",
  "anya-e0103n0:366_6": "Sīlasampattiyā sattānaṃ piyo hoti garu bhāvanīyo codako pāpagarahī vattā vacanakkhamo,",
  "anya-e0103n0:366_7": "sutasampattiyā saccapaṭiccasamuppādādipaṭisaṃyuttānaṃ gambhīrānaṃ kathānaṃ kattā hoti,",
  "anya-e0103n0:366_8": "cāgasampattiyā appiccho hoti santuṭṭho pavivitto asaṃsaṭṭho,",
  "anya-e0103n0:366_9": "vīriyasampattiyā āraddhavīriyo hoti attahitaparahitapaṭipattiyaṃ,",
  "anya-e0103n0:366_10": "satisampattiyā upaṭṭhitassati hoti,",
  "anya-e0103n0:366_11": "samādhisampattiyā avikkhitto samāhitacitto,",
  "anya-e0103n0:366_12": "paññāsampattiyā aviparītaṃ pajānāti.",
  "anya-e0103n0:366_13": "So satiyā kusalākusalānaṃ dhammānaṃ gatiyo samannesamāno paññāya sattānaṃ hitāhitaṃ yathābhūtaṃ jānitvā",
  "anya-e0103n0:366_14": "samādhinā tattha ekaggacitto hutvā vīriyena satte ahitaṃ nisedhetvā hite niyojeti.",
  "anya-e0103n0:366_15": "Tena vuttaṃ “piyo…pe…",
  "anya-e0103n0:366_16": "niyojakoti evamādiguṇasamannāgata”nti.",
  "anya-e0103n0:367_0": "Taṃ pana kalyāṇamittaṃ paramukkaṃsagataṃ dassetuṃ “mamaṃ hī”tiādi vuttaṃ.",
  "anya-e0103n0:367_1": "Kārakabhāvaṃ yogakammassa.",
  "anya-e0103n0:367_2": "Pakāseti attānaṃ paṭipattiyā amoghabhāvadassanena samuttejanāya,",
  "anya-e0103n0:367_3": "sampahaṃsanāya ca,",
  "anya-e0103n0:367_4": "nanu kathesi paveṇipālanatthanti adhippāyo.",
  "anya-e0103n0:367_5": "Evarūpoti pesalo hutvā bahussuto.",
  "anya-e0103n0:367_6": "Tantidharoti suttadharo tattha kehicipi asaṃhīro.",
  "anya-e0103n0:367_7": "Vaṃsānurakkhakoti buddhānubuddhavaṃsassa anurakkhako.",
  "anya-e0103n0:367_8": "Paveṇipālakoti paveṇiyā ācariyuggahaṇassa anupālako.",
  "anya-e0103n0:367_9": "Ācariyamatikoti ācariyamatiyaṃ niyutto tassā anativattanato.",
  "anya-e0103n0:367_10": "Na attanomatiṃ pakāseti kathetīti na attanomatiko,",
  "anya-e0103n0:367_11": "attano matiṃ paggayha vattā na hotīti attho.",
  "anya-e0103n0:368_0": "“Pubbe vuttakhīṇāsavādayo”tiādi ekaccakhīṇāsavato bahussutova kammaṭṭhānadāne seyyoti dassanatthaṃ āraddhaṃ.",
  "anya-e0103n0:368_1": "Tattha pubbe vuttakhīṇāsavādayoti “yaṃ kammaṭṭhānaṃ gahetukāmo”tiādinā vuttakhīṇāsavādikā.",
  "anya-e0103n0:368_2": "Uggahaparipucchānaṃ visodhitattāti uggahetabbato “uggaho”ti laddhanāmāya kammaṭṭhānupakārāya pāḷiyā,",
  "anya-e0103n0:368_3": "tadatthaṃ paripucchanato “paripucchā”ti laddhasamaññāya atthasaṃvaṇṇanāya ca visesato sodhitattā niggumbaṃ nijjaṭaṃ katvā gahitattā.",
  "anya-e0103n0:368_4": "Ito cito ca suttañca kāraṇañca sallakkhetvāti pañcasupi nikāyesu ito cito ca tassa tassa kammaṭṭhānassa",
  "anya-e0103n0:368_5": "anurūpaṃ suttapadañceva suttānugataṃ yuttiñca suṭṭhu upalakkhetvā.",
  "anya-e0103n0:368_6": "Sappāyāsappāyaṃ yojetvāti yassa kammaṭṭhānaṃ ācikkhati,",
  "anya-e0103n0:368_7": "tassa upakārānupakāraṃ yuttiṃ magganena yojetvā,",
  "anya-e0103n0:368_8": "samādāya vā sammadeva hadaye ṭhapetvāti attho.",
  "anya-e0103n0:368_9": "Mahāmaggaṃ dassentoti kammaṭṭhānavidhiṃ mahāmaggaṃ katvā dassento.",
  "anya-e0103n0:369_0": "Sabbatthāti tattha tattha vihāre.",
  "anya-e0103n0:369_1": "Vattapaṭipattiṃ kurumānenāti paviṭṭhakāle āgantukavattaṃ,",
  "anya-e0103n0:369_2": "nikkhamanakāle gamikavattanti yathārahaṃ taṃ taṃ vattaṃ pūrentena.",
  "anya-e0103n0:369_3": "Sabbapārihāriyatelanti sabbesaṃ aṅgānaṃ,",
  "anya-e0103n0:369_4": "sabbesaṃ vā bhikkhūnaṃ atthāya pariharitabbatelaṃ.",
  "anya-e0103n0:369_5": "Ṭhapemīti anujānāpanaṃ.",
  "anya-e0103n0:369_6": "Yaṃ taṃ sammāvattaṃ paññattanti sambandho.",
  "anya-e0103n0:369_7": "Ekadivasaṃ sāyaṃ vissajjitenāpīti yojanā.",
  "anya-e0103n0:369_8": "Ārocetabbaṃ āgamanakāraṇaṃ.",
  "anya-e0103n0:369_9": "Sappāyavelā sarīracittānaṃ kallasamayo.",
  "anya-e0103n0:370_0": "Cariyāvaṇṇanā",
  "anya-e0103n0:371_0": "43.",
  "anya-e0103n0:371_1": "Santāne rāgassa ussannabhāvena caraṇaṃ pavatti rāgacariyā,",
  "anya-e0103n0:371_2": "sā sassatāsayādayo viya daṭṭhabbā.",
  "anya-e0103n0:371_3": "Tathā dosacariyādayo.",
  "anya-e0103n0:371_4": "Saṃsaggo sampayogārahavasena veditabbo,",
  "anya-e0103n0:371_5": "yathā “rāgamohacariyā dosamohacariyā”tiādi.",
  "anya-e0103n0:371_6": "Sannipāto ekasantatipariyāpannatāvasena,",
  "anya-e0103n0:371_7": "yathā “rāgadosacariyā rāgadosamohacariyā”tiādi.",
  "anya-e0103n0:371_8": "Imā eva hi sandhāya “aparāpi catasso”ti vuttaṃ.",
  "anya-e0103n0:371_9": "Tathāti yathā rāgādīnaṃ,",
  "anya-e0103n0:371_10": "tathā saddhādīnaṃ saṃsaggasannipātavasena saddhābuddhicariyā saddhāvitakkacariyā buddhivitakkacariyā saddhābuddhivitakkacariyāti.",
  "anya-e0103n0:371_11": "Imā aparāpi catasso.",
  "anya-e0103n0:371_12": "Evanti saṃsaggasannipātavasena.",
  "anya-e0103n0:371_13": "Saṃsagganti saṃsajjanaṃ missīkaraṇaṃ “rāgasaddhācariyā dosasaddhācariyā”tiādinā.",
  "anya-e0103n0:371_14": "Anekāti tesaṭṭhi,",
  "anya-e0103n0:371_15": "tato atirekāpi vā,",
  "anya-e0103n0:371_16": "tā pana asammohantena saṃyuttasuttaṭīkāyaṃ vitthārato dassitāti tattha vuttanayena veditabbā.",
  "anya-e0103n0:371_17": "“Pakatī”ti iminā asati paṭipakkhabhāvanāyaṃ tattha tattha santāne cariyāya sabhāvabhūtataṃ dasseti.",
  "anya-e0103n0:371_18": "Ussannatā aññadhammehi rāgādīnaṃ adhikatā,",
  "anya-e0103n0:371_19": "yato rāgacariyādīnaṃ paccayasamavāye rāgādayo balavanto honti,",
  "anya-e0103n0:371_20": "abhiṇhañca pavattanti.",
  "anya-e0103n0:371_21": "Tāsaṃ vasenāti channaṃ mūlacariyānaṃ vasena chaḷeva puggalā honti.",
  "anya-e0103n0:371_22": "Aññathā anekapuggalā siyuṃ,",
  "anya-e0103n0:371_23": "tathā ca sati adhippetatthasiddhi ca na siyāti adhippāyo.",
  "anya-e0103n0:372_0": "Saddhā balavatī hoti rāgussanne santāne tadanuguṇassa dhammassa niyogato adhikabhāvasambhavato.",
  "anya-e0103n0:372_1": "Tenāha “rāgassa āsannaguṇattā”ti,",
  "anya-e0103n0:372_2": "sinehapariyesanāpariccajanehi sabhāgadhammattāti attho.",
  "anya-e0103n0:372_3": "Sabhāgo hi dūrepi āsanneyevāti sabhāgatālakkhaṇamidha āsannaggahaṇaṃ.",
  "anya-e0103n0:372_4": "Tattha saddhāya siniyhanaṃ pasādavasena akālussiyaṃ alūkhatā,",
  "anya-e0103n0:372_5": "rāgassa pana rañjanavasena.",
  "anya-e0103n0:372_6": "Saddhāya pariyesanaṃ adhimuccanavasena tanninnatā,",
  "anya-e0103n0:372_7": "rāgassa taṇhāyanavasena.",
  "anya-e0103n0:372_8": "Saddhāya apariccajanaṃ okappanavasena anupakkhandanaṃ,",
  "anya-e0103n0:372_9": "rāgassa abhisaṅgavasenāti evaṃ bhinnasabhāvānampi tesaṃ yathā alūkhatādisāmaññena sabhāgatā,",
  "anya-e0103n0:372_10": "evaṃ taṃsamaṅgīnampi puggalānanti āha “rāgacaritassa saddhācarito sabhāgo”ti.",
  "anya-e0103n0:373_0": "Paññā balavatī hoti dosussanne santāne tadanuguṇassa dhammassa niyogato adhikabhāvasambhavato.",
  "anya-e0103n0:373_1": "Tenāha “dosassa āsannaguṇattā”ti,",
  "anya-e0103n0:373_2": "anallīyanapariyesanaparivajjanehi sabhāgadhammattāti attho.",
  "anya-e0103n0:373_3": "Tattha paññāya ārammaṇassa anallīyanaṃ tassa yathāsabhāvāvabodhavasena visaṃsaṭṭhatā,",
  "anya-e0103n0:373_4": "dosassa pana byāpajjanavasena.",
  "anya-e0103n0:373_5": "Paññāya pariyesanaṃ yathābhūtadosapavicayo,",
  "anya-e0103n0:373_6": "dosassa abhūtadosanijigīsā.",
  "anya-e0103n0:373_7": "Paññāya parivajjanaṃ nibbindanādivasena ñāṇutrāso,",
  "anya-e0103n0:373_8": "dosassa ahitādhānavasena chaḍḍananti evaṃ bhinnasabhāvānampi tesaṃ yathā anallīyanādisāmaññena sabhāgatā,",
  "anya-e0103n0:373_9": "evaṃ taṃsamaṅgīnampi puggalānanti āha “dosacaritassa buddhicarito sabhāgo”ti.",
  "anya-e0103n0:374_0": "Antarāyakarā vitakkāti micchāvitakkā micchāsaṅkappā uppajjanti mohussanne santāne tadanuguṇassa dhammassa yebhuyyena pavattisabbhāvato.",
  "anya-e0103n0:374_1": "Tenāha “mohassa āsannalakkhaṇattā”ti,",
  "anya-e0103n0:374_2": "anavaṭṭhānacañcalabhāvehi sabhāgadhammattāti attho.",
  "anya-e0103n0:374_3": "Tattha vitakkassa anavaṭṭhānaṃ parikappavasena savipphāratāya,",
  "anya-e0103n0:374_4": "mohassa sammūḷhatāvasena byākulatāya.",
  "anya-e0103n0:374_5": "Tathā vitakkassa lahuparivitakkanena tadaṅgacalatāya cañcalatā,",
  "anya-e0103n0:374_6": "mohassa anogāḷhatāyāti evaṃ bhinnasabhāvānampi tesaṃ yathā anavaṭṭhānādisāmaññena sabhāgatā,",
  "anya-e0103n0:374_7": "evaṃ taṃsamaṅgīnampi puggalānanti āha “mohacaritassa vitakkacarito sabhāgo”ti.",
  "anya-e0103n0:375_0": "Taṇhā rāgoyeva sabhāvato,",
  "anya-e0103n0:375_1": "tasmā rāgacariyāvinimuttā taṇhācariyā natthīti attho.",
  "anya-e0103n0:375_2": "Taṃsampayuttoti tena rāgena sampayutto,",
  "anya-e0103n0:375_3": "dosādayo viya tena vippayutto natthīti adhippāyo.",
  "anya-e0103n0:375_4": "Tadubhayanti taṇhāmānadvayaṃ.",
  "anya-e0103n0:375_5": "Nātivattatīti sabhāvato,",
  "anya-e0103n0:375_6": "sampayogavasena ca na atikkamitvā vaṭṭati.",
  "anya-e0103n0:375_7": "Kāmañcettha yathā rāgadosehi sampayogavasena saha vattamānassapi mohassa ussannatāvasena visuṃ cariyābhāvo,",
  "anya-e0103n0:375_8": "na kevalaṃ mohasseva,",
  "anya-e0103n0:375_9": "tathā saddhābuddhivitakkānaṃ.",
  "anya-e0103n0:375_10": "Evaṃ rāgena satipi sampayoge mānassāpi visuṃ cariyābhāvo yutto siyā,",
  "anya-e0103n0:375_11": "evaṃ santepi rāgapaṭighamānadiṭṭhivicikicchāvijjānaṃ viya anusayaṭṭho imesaṃ rāgādīnaṃyeva āveṇiko cariyaṭṭhoti,",
  "anya-e0103n0:375_12": "nattheva mānacariyā.",
  "anya-e0103n0:375_13": "Yato cariyā “pakatī”ti vuttā.",
  "anya-e0103n0:375_14": "Pakati ca sabhāvoti.",
  "anya-e0103n0:375_15": "Eteneva diṭṭhiyāpi visuṃ cariyābhāvābhāvo saṃvaṇṇitoti daṭṭhabbo.",
  "anya-e0103n0:375_16": "Aṭṭhakathāyaṃ pana mohacariyantogadhāva diṭṭhicariyāti dassetuṃ “mohanidānattā cā”tiādi vuttaṃ.",
  "anya-e0103n0:375_17": "Tattha ca-",
  "anya-e0103n0:375_18": "saddena sampayogaṃ samuccinoti mohanidānattā,",
  "anya-e0103n0:375_19": "mohasampayuttattā cāti.",
  "anya-e0103n0:376_0": "44.",
  "anya-e0103n0:376_1": "Kiṃ sappāyanti kīdisaṃ senāsanādisappāyaṃ.",
  "anya-e0103n0:376_2": "Pubbāciṇṇaṃ purimajātīsu ācaritaṃ.",
  "anya-e0103n0:376_3": "Ekacceti upatissattheraṃ sandhāyāha.",
  "anya-e0103n0:376_4": "Tena hi vimuttimagge tathā vuttaṃ.",
  "anya-e0103n0:376_5": "Pubbe kirāti kira-",
  "anya-e0103n0:376_6": "saddo arucisūcanattho.",
  "anya-e0103n0:376_7": "Iṭṭhappayogo manāpakiriyā.",
  "anya-e0103n0:376_8": "Subhakammabahulo yebhuyyena sobhanakammakārī.",
  "anya-e0103n0:376_9": "Na sabbe rāgacaritā eva honti,",
  "anya-e0103n0:376_10": "aluddhānampi pubbe iṭṭhappayogasubhakammabahulatāsambhavato,",
  "anya-e0103n0:376_11": "saggā cavitvā idhūpapattisambhavato ca.",
  "anya-e0103n0:376_12": "Etena asati pubbahetuniyāme yathāvuttakāraṇamattena na tesaṃ luddhatā,",
  "anya-e0103n0:376_13": "luddhabhāvahetukā ca rāgacariyāti imamatthaṃ dasseti.",
  "anya-e0103n0:377_0": "Itareti chedanādikammabahulā nirayādito idhūpapannā ca na sabbe dosamohacaritā eva hontīti yojanā.",
  "anya-e0103n0:377_1": "Idhāpi yathāvuttakāraṇassa kodhanabhāve,",
  "anya-e0103n0:377_2": "mūḷhabhāve ca anekantikattā dosamohacaritatāyapi anekaṃsikatā veditabbā.",
  "anya-e0103n0:377_3": "Dhātūnaṃ ussadaniyamo yadi pamāṇato,",
  "anya-e0103n0:377_4": "so natthi,",
  "anya-e0103n0:377_5": "atha sāmatthiyato,",
  "anya-e0103n0:377_6": "sopi ekaṃsiko na upalabbhatīti dassento āha “yathāvutteneva nayena ussadaniyamo nāma natthī”ti.",
  "anya-e0103n0:377_7": "Tattha yathāvuttenevāti “dvinnaṃ pana dhātūna”ntiādinā vuttappakāreneva.",
  "anya-e0103n0:377_8": "Dosaniyameti semhādidosādhikatāya rāgādicarito hotīti dosavasena cariyāniyame “semhādhiko rāgacarito”ti vatvā puna “semhādhiko mohacarito”ti,",
  "anya-e0103n0:377_9": "“vātādhiko mohacarito”ti vatvā puna “vātādhiko rāgacarito”ti ca vuttattā tampi dosavasena niyamavacanaṃ pubbāparaviruddhameva.",
  "anya-e0103n0:377_10": "Aparicchinnavacananti paricchedakārikāya paññāya na paricchinditvā vuttavacanaṃ,",
  "anya-e0103n0:377_11": "anupaparikkhitavacananti attho.",
  "anya-e0103n0:378_0": "Ussadakittaneti vipākakathāyaṃ gahitaussadakittane.",
  "anya-e0103n0:378_1": "Pubbahetuniyāmenāti purimabhave pavattalobhādihetuniyāmena.",
  "anya-e0103n0:378_2": "Niyāmoti ca tesaṃyeva lobhādīnaṃ paṭiniyato lubbhanādisabhāvo daṭṭhabbo.",
  "anya-e0103n0:378_3": "Lobho ussado etesanti lobhussadā,",
  "anya-e0103n0:378_4": "ussannalobhā,",
  "anya-e0103n0:378_5": "lobhādhikāti attho.",
  "anya-e0103n0:378_6": "Amohussadā cāti ettha ca-",
  "anya-e0103n0:378_7": "saddo sampiṇḍanattho.",
  "anya-e0103n0:378_8": "Tena ye ime lobhussadatādīnaṃ paccekaṃ vomissato ca cuddasa pabhedā icchitā,",
  "anya-e0103n0:378_9": "te anavasesato sampiṇḍeti yathāvuttesu chasveva tesaṃ antogadhattā.",
  "anya-e0103n0:378_10": "Phalabhūtā cettha lobhussadatādayo daṭṭhabbā.",
  "anya-e0103n0:379_0": "Idāni taṃ nesaṃ lobhussadatādīnaṃ paccekaṃ vomissakatādiṃ vibhāgena dassetuṃ “yassa hī”tiādi āraddhaṃ.",
  "anya-e0103n0:379_1": "Kammāyūhanakkhaṇeti kammakaraṇavelāyaṃ.",
  "anya-e0103n0:379_2": "Lobho balavāti lobho tajjāya paccayasāmaggiyā sāmatthiyato adhiko hoti.",
  "anya-e0103n0:379_3": "Alobho mandoti tappaṭipakkho alobho dubbalo.",
  "anya-e0103n0:379_4": "Kathaṃ panete lobhālobhā aññamaññaṃ ujuvipaccanīkabhūtā ekakkhaṇe pavattantīti?",
  "anya-e0103n0:379_5": "Na kho panetaṃ evaṃ daṭṭhabbaṃ “ekakkhaṇe pavattantī”ti.",
  "anya-e0103n0:379_6": "Nikantikkhaṇaṃ pana āyūhanapakkhiyameva katvā evaṃ vuttaṃ.",
  "anya-e0103n0:379_7": "Eseva nayo sesesupi.",
  "anya-e0103n0:379_8": "Pariyādātunti abhibhavituṃ na sakkoti.",
  "anya-e0103n0:379_9": "Yo hi “evaṃsundaraṃ evaṃvipulaṃ evaṃmahagghañca na sakkā dātu”ntiādinā amuttacāgatādivasena pavattāya cetanāya sampayutto alobho,",
  "anya-e0103n0:379_10": "so sammadeva lobhaṃ pariyādātuṃ na sakkoti.",
  "anya-e0103n0:379_11": "Dosamohānaṃ anuppattiyā,",
  "anya-e0103n0:379_12": "tādisapaccayalābhena ca adosāmohā balavanto.",
  "anya-e0103n0:379_13": "Tasmāti lobhādosāmohānaṃ balavabhāvato,",
  "anya-e0103n0:379_14": "alobhadosamohānañca dubbalabhāvatoti vuttameva kāraṇaṃ paccāmasati.",
  "anya-e0103n0:379_15": "Soti taṃsamaṅgīpuggalo.",
  "anya-e0103n0:379_16": "Tena kammenāti tena lobhādiupanissayavatā kusalakammunā.",
  "anya-e0103n0:379_17": "Sukhasīloti sakhilo.",
  "anya-e0103n0:379_18": "Tamevatthaṃ “akkodhano”ti pariyāyena vadati.",
  "anya-e0103n0:380_0": "Purimanayenevāti pubbe vuttanayānusārena mandā alobhādosā lobhadose pariyādātuṃ na sakkonti,",
  "anya-e0103n0:380_1": "amoho pana balavā mohaṃ pariyādātuṃ sakkotīti evaṃ tattha tattha vāre yathārahaṃ atidesattho veditabbo.",
  "anya-e0103n0:380_2": "Duṭṭhoti kodhano.",
  "anya-e0103n0:380_3": "Dandhoti mandapañño.",
  "anya-e0103n0:380_4": "Sīlakoti sukhasīlo.",
  "anya-e0103n0:381_0": "Ettha ca lobhavasena,",
  "anya-e0103n0:381_1": "dosamohalobhadosalobhamohadosamohalobhadosamohavasenāti tayo ekakā,",
  "anya-e0103n0:381_2": "tayo dukā,",
  "anya-e0103n0:381_3": "eko tikoti lobhādiussadavasena akusalapakkheyeva satta vārā,",
  "anya-e0103n0:381_4": "tathā kusalapakkhe alobhādiussadavasenāti cuddasa vārā labbhanti.",
  "anya-e0103n0:381_5": "Tattha alobhadosāmohā,",
  "anya-e0103n0:381_6": "alobhādosamohā,",
  "anya-e0103n0:381_7": "alobhadosamohā balavantoti āgatehi kusalapakkhe tatiyadutiyapaṭhamavārehi dosussadamohussadadosamohussadavārā gahitā eva honti,",
  "anya-e0103n0:381_8": "tathā akusalapakkhe lobhādosamohā,",
  "anya-e0103n0:381_9": "lobhadosāmohā,",
  "anya-e0103n0:381_10": "lobhādosāmohā balavantoti āgatehi tatiyadutiyapaṭhamavārehi adosussadaamohussadaadosāmohussadavārā gahitā",
  "anya-e0103n0:381_11": "evāti akusalakusalapakkhesu tayo tayo vāre antogadhe katvā aṭṭheva vārā dassitā.",
  "anya-e0103n0:381_12": "Ye pana ubhayesaṃ missatāvasena lobhālobhussadavārādayo apare ekūnapaññāsa vārā dassetabbā,",
  "anya-e0103n0:381_13": "te alabbhanato eva na dassitā.",
  "anya-e0103n0:381_14": "Na hi ekasmiṃ santāne antarena avatthantaraṃ “lobho ca balavā,",
  "anya-e0103n0:381_15": "alobho cā”tiādi yujjatīti,",
  "anya-e0103n0:381_16": "paṭipakkhavasena vā hi etesaṃ balavadubbalabhāvo,",
  "anya-e0103n0:381_17": "sahajātadhammavasena vā.",
  "anya-e0103n0:381_18": "Tattha lobhassa tāva paṭipakkhavasena alobhena anadhibhūtatāya balavabhāvo,",
  "anya-e0103n0:381_19": "tathā dosamohānaṃ adosāmohehi.",
  "anya-e0103n0:381_20": "Alobhādīnaṃ pana lobhādiabhibhavanato,",
  "anya-e0103n0:381_21": "sabbesañca samānajātiyamabhibhuyya pavattivasena sahajātadhammato balavabhāvo.",
  "anya-e0103n0:381_22": "Tena vuttaṃ aṭṭhakathāyaṃ “lobho balavā alobho mando,",
  "anya-e0103n0:381_23": "adosāmohā balavanto dosamohā mandā”ti.",
  "anya-e0103n0:381_24": "So ca nesaṃ mandabalavabhāvo purimūpanissayato tathā āsayassa paribhāvitatāya veditabbo.",
  "anya-e0103n0:382_0": "Yo luddhoti vuttoti yo ussadakittane “luddho”ti vutto,",
  "anya-e0103n0:382_1": "ayaṃ idha cariyāvicāre “rāgacarito”ti veditabbo.",
  "anya-e0103n0:382_2": "Duṭṭhadandhāti “duṭṭho,",
  "anya-e0103n0:382_3": "dandho”ti ca vuttā yathākkamaṃ dosamohacaritā.",
  "anya-e0103n0:382_4": "Paññavāti sātisayaṃ sappañño.",
  "anya-e0103n0:382_5": "Yato saddhāvitakkesu vijjamānesupi buddhicaritoti vuccati.",
  "anya-e0103n0:382_6": "Alobhādosānaṃ balavabhāvo saddhūpanissayatāya vinā na hotīti āha “aluddhaaduṭṭhā pasannapakatitāya saddhācaritā”ti.",
  "anya-e0103n0:383_0": "Ayañca nayo sādhāraṇato vuttoti nibbattitapubbahetuniyāmavaseneva buddhicaritādikepi dassetuṃ “yathā vā”tiādi vuttaṃ.",
  "anya-e0103n0:383_1": "Tattha amohaparivārenāti amohaparikkhittena,",
  "anya-e0103n0:383_2": "upanissayato sampayogato ca paññāya abhisaṅkhatenāti attho.",
  "anya-e0103n0:383_3": "Sesapadattayepi eseva nayo.",
  "anya-e0103n0:383_4": "Lobhādinā vomissaparivārenāti ettha lobhamohādinā aññamaññaaviruddhavomissaparivārenāti attho.",
  "anya-e0103n0:383_5": "Avirodho ca yugaggāhavasena appavattiyā veditabbo.",
  "anya-e0103n0:383_6": "Tathā hi saddhānusāridhammānusārigottāni aññamaññampi bhinnasabhāvāneva.",
  "anya-e0103n0:383_7": "Ekaṃsena ca missakacariyāpi sampaṭicchitabbā pubbahetuniyāmena cariyāsiddhito.",
  "anya-e0103n0:383_8": "Tathā ceva ussadakittanaṃ pavattaṃ yathārahaṃ lobhālobhādīnaṃ vipākassa paccayabhāvato.",
  "anya-e0103n0:383_9": "Tenāha paṭisambhidāmagge –",
  "anya-e0103n0:384_0": "“Gatisampattiyā ñāṇasampayutte katamesaṃ aṭṭhannaṃ hetūnaṃ paccayā upapatti hoti?",
  "anya-e0103n0:384_1": "Kusalakammassa javanakkhaṇe tayo hetū kusalā tasmiṃ khaṇe jātacetanāya sahajātapaccayā honti,",
  "anya-e0103n0:384_2": "tena vuccati kusalamūlapaccayāpi saṅkhārā.",
  "anya-e0103n0:384_3": "Nikantikkhaṇe dve hetū akusalā tasmiṃ khaṇe jātacetanāya sahajātapaccayā honti,",
  "anya-e0103n0:384_4": "tena vuccati akusalamūlapaccayāpi saṅkhārā.",
  "anya-e0103n0:384_5": "Paṭisandhikkhaṇe tayo hetū abyākatā tasmiṃ khaṇe jātacetanāya sahajātapaccayā honti,",
  "anya-e0103n0:384_6": "tena vuccati nāmarūpapaccayāpi viññāṇaṃ,",
  "anya-e0103n0:384_7": "viññāṇapaccayāpi nāmarūpa”nti –",
  "anya-e0103n0:385_0": "Ādi.",
  "anya-e0103n0:385_1": "Pubbahetuniyāmena ca yathā tihetukassa paññāveyyattiyaṃ,",
  "anya-e0103n0:385_2": "na tathā duhetukassa.",
  "anya-e0103n0:385_3": "Yathā ca duhetukassa itikattabbatā nepakkaṃ,",
  "anya-e0103n0:385_4": "na tathā ahetukassa.",
  "anya-e0103n0:385_5": "Evaṃ lobhussadādayo puggalā rāgacaritādayo hontīti niṭṭhamettha gantabbanti.",
  "anya-e0103n0:385_6": "Yathāvuttamatthaṃ nigamavasena dassetuṃ “evaṃ lobhādīsū”tiādi vuttaṃ.",
  "anya-e0103n0:386_0": "45.",
  "anya-e0103n0:386_1": "Tatrāti tasmiṃ pucchāvacane.",
  "anya-e0103n0:386_2": "Nayoti jānananayo.",
  "anya-e0103n0:386_3": "Puggalādhiṭṭhānena vuttopi attho dhammamukheneva paññāyatīti dhammādhiṭṭhānenāha “cariyāyo vibhāvaye”ti.",
  "anya-e0103n0:386_4": "Pakatigamanenāti akittimena sabhāvagamanena.",
  "anya-e0103n0:386_5": "Cāturiyenāti cāturabhāvena siṅgārena.",
  "anya-e0103n0:386_6": "Ukkuṭikanti asamphuṭṭhamajjhaṃ.",
  "anya-e0103n0:386_7": "Khaṇanto viyāti bhūmiṃ khaṇanto viya.",
  "anya-e0103n0:386_8": "Anukaḍḍhitanti pādanikkhepasamaye kaḍḍhanto viya pādaṃ nikkhipati.",
  "anya-e0103n0:386_9": "Tenassa padaṃ anukaḍḍhitaṃ pacchato añchitaṃ hoti.",
  "anya-e0103n0:386_10": "Paribyākulāyāti parito āluḷitāya.",
  "anya-e0103n0:386_11": "Chambhito viyāti vitthāyanto viya.",
  "anya-e0103n0:386_12": "Bhīto viyāti keci.",
  "anya-e0103n0:386_13": "Sahasānupīḷitanti aggapādena,",
  "anya-e0103n0:386_14": "paṇhiyā ca sahasāva sannirujjhitaṃ.",
  "anya-e0103n0:386_15": "Vivaṭṭacchadassāti vinivaṭṭacchadanassa pahīnakilesassa.",
  "anya-e0103n0:386_16": "Idamīdisaṃ padanti bhagavato padaṃ disvā vadati.",
  "anya-e0103n0:387_0": "Pāsādikanti pasādāvahaṃ.",
  "anya-e0103n0:387_1": "Madhurākāranti iṭṭhākāraṃ.",
  "anya-e0103n0:387_2": "Thaddhākāranti thambhitākāraṃ.",
  "anya-e0103n0:387_3": "Ataramānoti nataramāno,",
  "anya-e0103n0:387_4": "saṇikanti attho.",
  "anya-e0103n0:387_5": "Samodhāyāti sammadeva odhāya avikkhipitvā.",
  "anya-e0103n0:387_6": "Nipajjitvāti kāyapasāraṇalakkhaṇāya nipajjāya seyyāya nipajjitvā sayati niddāyati.",
  "anya-e0103n0:387_7": "Pakkhittakāyoti avakkhittakāyo avaso viya sahasā patitakāyo.",
  "anya-e0103n0:387_8": "Dussaṇṭhānanti virūpasannivesaṃ.",
  "anya-e0103n0:387_9": "Vikkhittakāyoti ito cito ca khittaaṅgapaccaṅgo.",
  "anya-e0103n0:388_0": "Samparivattakanti samparivattitvā. Āloḷayamāno vālikākacavarāni ākulayanto.",
  "anya-e0103n0:389_0": "Nipuṇamadhurasamasakkaccakārīti sukosallaṃ sundaraṃ avisamaṃ sābhisaṅkhārañca karaṇasīlo.",
  "anya-e0103n0:389_1": "Gāḷhathaddhavisamakārīti thiraṃ asithilaṃ visamañca karaṇasīlo.",
  "anya-e0103n0:389_2": "Aparicchinnaṃ apariniṭṭhitaṃ.",
  "anya-e0103n0:390_0": "Mukhapūrakanti mukhassa pūraṇaṃ mahantaṃ.",
  "anya-e0103n0:390_1": "Arasapaṭisaṃvedīti narasapaṭisaṃvedī.",
  "anya-e0103n0:390_2": "Bhājane chaḍḍentoti bhojanabhājane sitthāni chaḍḍento.",
  "anya-e0103n0:390_3": "Mukhaṃ makkhentoti bahimukhaṃ makkhento.",
  "anya-e0103n0:391_0": "Kilantarūpo viyāti tassa asahanena khedappatto viya.",
  "anya-e0103n0:391_1": "Aññāṇupekkhāyāti aññāṇabhūtāya upekkhāya.",
  "anya-e0103n0:391_2": "Aññāṇasaṅkhātāya upekkhāyāti keci.",
  "anya-e0103n0:392_0": "Māyādīsu santadosapaṭicchadanalakkhaṇā māyā.",
  "anya-e0103n0:392_1": "Asantaguṇapakāsanalakkhaṇaṃ sāṭheyyaṃ.",
  "anya-e0103n0:392_2": "Unnatilakkhaṇo māno.",
  "anya-e0103n0:392_3": "Asantaguṇasambhāvanāmukhena paṭiggahaṇe amattaññutālakkhaṇā pāpicchatā.",
  "anya-e0103n0:392_4": "Santaguṇasambhāvanāmukhena paṭiggahaṇe amattaññutālakkhaṇā mahicchatā.",
  "anya-e0103n0:392_5": "Sakalābhena asantussanalakkhaṇā asantuṭṭhitā.",
  "anya-e0103n0:392_6": "Vijjhanaṭṭhena siṅgaṃ,",
  "anya-e0103n0:392_7": "siṅgāratānāgarikabhāvasaṅkhātaṃ kilesasiṅgaṃ.",
  "anya-e0103n0:392_8": "Attano sarīrassa,",
  "anya-e0103n0:392_9": "cīvarādiparikkhārassa ca maṇḍanavasena pavattaṃ loluppaṃ cāpalyaṃ.",
  "anya-e0103n0:392_10": "Evamādayoti ettha ādi-",
  "anya-e0103n0:392_11": "saddena ahirikānottappamadappamādādayo saṅgayhanti.",
  "anya-e0103n0:393_0": "Parāparādhassa upanayhanalakkhaṇo upanāho.",
  "anya-e0103n0:393_1": "Paresaṃ guṇamakkhaṇalakkhaṇo makkho.",
  "anya-e0103n0:393_2": "Parassa guṇe ḍaṃsitvā apanento viya yugaggāhalakkhaṇo paḷāso.",
  "anya-e0103n0:393_3": "Parasampattiusūyanalakkhaṇā issā.",
  "anya-e0103n0:393_4": "Attasampattinigūhanalakkhaṇaṃ macchariyaṃ. Idha ādi-",
  "anya-e0103n0:393_5": "saddena dovacassatāpāpamittatādīnaṃ saṅgaho daṭṭhabbo.",
  "anya-e0103n0:394_0": "Anussāhanaṃ thinaṃ.",
  "anya-e0103n0:394_1": "Asattivighāto middhaṃ.",
  "anya-e0103n0:394_2": "Cetaso avūpasamo uddhaccaṃ.",
  "anya-e0103n0:394_3": "Vippaṭisāro kukkuccaṃ.",
  "anya-e0103n0:394_4": "Saṃsayo vicikicchā.",
  "anya-e0103n0:394_5": "Ayoniso daḷhaggāho ādhānaggāhitā.",
  "anya-e0103n0:394_6": "Yathāgahitassa micchāgāhassa dubbiveṭhiyatā duppaṭinissaggiyatā. Idha ādi-",
  "anya-e0103n0:394_7": "saddena muṭṭhasaccaasampajaññādīnaṃ saṅgaho daṭṭhabbo.",
  "anya-e0103n0:395_0": "Muttacāgatāti vissaṭṭhacāgatā nissaṅgapariccāgo.",
  "anya-e0103n0:395_1": "Yathā māyādayo,",
  "anya-e0103n0:395_2": "tathā pavattā akusalakkhandhā,",
  "anya-e0103n0:395_3": "yathā ariyānaṃ dassanakāmatādayo,",
  "anya-e0103n0:395_4": "tathā pavattā kusalakkhandhā veditabbā.",
  "anya-e0103n0:396_0": "Pasādanīyaṭṭhānaṃ nāma vatthuttayaṃ.",
  "anya-e0103n0:396_1": "Saṃvejanīyaṭṭhānāni jātiādīni.",
  "anya-e0103n0:396_2": "Kusalānuyogeti kusaladhammabhāvanāyaṃ.",
  "anya-e0103n0:396_3": "“Evañca evañca karissāmī”ti kiccānaṃ rattibhāge parivitakkanaṃ rattiṃ dhūmāyanā.",
  "anya-e0103n0:396_4": "Tathāvitakkitānaṃ tesaṃ divasabhāge anuṭṭhānaṃ divā pajjalanā.",
  "anya-e0103n0:396_5": "Hurāhuraṃ dhāvanāti ito cito ca tattha tattha ārammaṇe cittavosaggo.",
  "anya-e0103n0:396_6": "Tenevāha “idaṃ pure cittamacāri cārikaṃ,",
  "anya-e0103n0:396_7": "yenicchakaṃ yatthakāmaṃ yathāsukha”nti,",
  "anya-e0103n0:396_8": "“cittamassa vidhāvatī”ti ca.",
  "anya-e0103n0:397_0": "Dhammappavattidassanādi ca pāḷiyaṃ,",
  "anya-e0103n0:397_1": "aṭṭhakathāyañca anāgatamevāti na sakkā vattunti “sabbākārenā”ti vuttaṃ.",
  "anya-e0103n0:397_2": "Kiñci kiñci āgatampi atthevāti hi adhippāyo.",
  "anya-e0103n0:397_3": "“Na sārato paccetabba”nti vatvā tattha kāraṇaṃ dassento “rāgacaritassa hī”tiādimāha.",
  "anya-e0103n0:397_4": "Appamādavihārinoti tattha vinidhāya bhāvaṃ paṭipajjanena appamādakārino.",
  "anya-e0103n0:397_5": "Bhinnalakkhaṇā iriyāpathādayoti cāturiyena acāturiyena saṇikaṃ,",
  "anya-e0103n0:397_6": "sahasā ca gamanādayo.",
  "anya-e0103n0:397_7": "Na upapajjantīti na yujjanti.",
  "anya-e0103n0:397_8": "Pucchitvā jānitabbanti dhammappavattiādiṃ pucchitvā jānitabbaṃ.",
  "anya-e0103n0:398_0": "46.",
  "anya-e0103n0:398_1": "Sappāyaṃ hitaṃ,",
  "anya-e0103n0:398_2": "kilesavighātīti attho.",
  "anya-e0103n0:398_3": "Adhotavedikanti aparisuddhaparikkhepavedikaṃ.",
  "anya-e0103n0:398_4": "Bhūmaṭṭhakanti bhūmitaleyeva uṭṭhāpitaṃ uparimatalarahitaṃ.",
  "anya-e0103n0:398_5": "Ekato onatassa pabbatapādassa heṭṭhābhāgo akatabhittibhūmiparikammo akatapabbhāro.",
  "anya-e0103n0:398_6": "Jatukābharitanti adhomukhāhi olambamānamukhāhi khuddakavaggulīhi paripuṇṇaṃ.",
  "anya-e0103n0:398_7": "Oluggavilugganti chinnabhinnaṃ.",
  "anya-e0103n0:398_8": "Ujjaṅgalaṃ lūkhadhūsaraṃ chāyūdakarahitaṃ.",
  "anya-e0103n0:398_9": "Sīhabyagghādibhayena sāsaṅkaṃ.",
  "anya-e0103n0:398_10": "Durūpanti virūpaṃ.",
  "anya-e0103n0:398_11": "Dubbaṇṇanti asundaravaṇṇaṃ,",
  "anya-e0103n0:398_12": "dussaṇṭhānaṃ vā.",
  "anya-e0103n0:398_13": "Jālākārena katapūvaṃ jālapūvaṃ.",
  "anya-e0103n0:398_14": "Sāṇi viya kharasamphassanti sāṇiphalako viya dukkhasamphassaṃ.",
  "anya-e0103n0:398_15": "Bhārikabhāvena,",
  "anya-e0103n0:398_16": "antarantarā tunnakaraṇena ca kicchapariharaṇaṃ.",
  "anya-e0103n0:398_17": "Āṇigaṇṭhikāhatoti āṇinā,",
  "anya-e0103n0:398_18": "gaṇṭhiyā ca hatasobho.",
  "anya-e0103n0:398_19": "Idaṃ rāgacaritassa sappāyaṃ,",
  "anya-e0103n0:398_20": "evamassa kilesasamudācāro na hotīti adhippāyo.",
  "anya-e0103n0:398_21": "Eseva nayo sesesupi.",
  "anya-e0103n0:399_0": "Disāmukhanti disābhimukhaṃ,",
  "anya-e0103n0:399_1": "abbhokāsābhimukhanti adhippāyo.",
  "anya-e0103n0:399_2": "Mahākasiṇanti mahantaṃ kasiṇamaṇḍalaṃ.",
  "anya-e0103n0:399_3": "Sesaṃ senāsanādīsu yaṃ vattabbaṃ mohacaritassa,",
  "anya-e0103n0:399_4": "taṃ dosacaritassa vuttasadisameva.",
  "anya-e0103n0:400_0": "Vitakkavidhāvanasseva paccayo hoti yathā taṃ āyasmato meghiyattherassa.",
  "anya-e0103n0:400_1": "Darīmukheti pabbatavivare.",
  "anya-e0103n0:400_2": "Parittanti suppasarāvamattaṃ.",
  "anya-e0103n0:401_0": "Pabhedaparicchedato nidānaparicchedato vibhāvanaparicchedato sappāyaparicchedatoti paccekaṃ pariccheda-",
  "anya-e0103n0:401_1": "saddo yojetabbo.",
  "anya-e0103n0:401_2": "Vibhāvanāti “ayaṃ rāgacarito”tiādinā jānanavibhāvanā.",
  "anya-e0103n0:401_3": "Ekaccakasiṇānussatiṭṭhānamattassa pasaṅgena kathitattā vuttaṃ “na ca tāva cariyānukūlaṃ kammaṭṭhānaṃ sabbākārena āvikata”nti.",
  "anya-e0103n0:402_0": "Cattālīsakammaṭṭhānavaṇṇanā",
  "anya-e0103n0:403_0": "47.",
  "anya-e0103n0:403_1": "Saṅkhātaniddesatoti saṅkhātānaṃ “cattālīsāyā”ti saṅkhyāvasena gahitānaṃ uddiṭṭhānaṃ niddesato.",
  "anya-e0103n0:403_2": "“Ettha ettakāni upacārajjhānāvahāni,",
  "anya-e0103n0:403_3": "ettakāni appanājjhānāvahānī”ti upacārappanāvahato.",
  "anya-e0103n0:403_4": "“Ettakāni ekajjhānikāni,",
  "anya-e0103n0:403_5": "ettakāni dukatikajjhānikāni,",
  "anya-e0103n0:403_6": "ettakāni sakalajjhānikānī”ti jhānappabhedato.",
  "anya-e0103n0:403_7": "“Etesu aṅgasamatikkamo,",
  "anya-e0103n0:403_8": "etesu ārammaṇasamatikkamo”ti evaṃ samatikkamato.",
  "anya-e0103n0:403_9": "“Ettakānettha vaḍḍhetabbāni,",
  "anya-e0103n0:403_10": "ettakāni na vaḍḍhetabbānī”ti vaḍḍhanāvaḍḍhanato.",
  "anya-e0103n0:403_11": "Ārammaṇatoti sabhāvadhammanimittanavattabbavasena,",
  "anya-e0103n0:403_12": "calitācalitavasena ca ārammaṇavibhāgato.",
  "anya-e0103n0:403_13": "Bhūmitoti kāmāvacarādibhūmivibhāgato.",
  "anya-e0103n0:403_14": "Gahaṇatoti diṭṭhādivasena gahaṇavibhāgato.",
  "anya-e0103n0:403_15": "Paccayatoti āruppādīnaṃ yathārahaṃ paccayabhāvato.",
  "anya-e0103n0:403_16": "Cariyānukūlatoti rāgacariyādīnaṃ anukūlabhāvato.",
  "anya-e0103n0:404_0": "Kammaṭṭhānānīti ārammaṇabhāvena yogakammassa pavattiṭṭhānāni.",
  "anya-e0103n0:404_1": "Catukkajjhānikāti catubbidharūpāvacarajjhānavanto,",
  "anya-e0103n0:404_2": "tesaṃ ārammaṇabhūtāti attho.",
  "anya-e0103n0:404_3": "Catukkanayavasena cetaṃ vuttaṃ.",
  "anya-e0103n0:404_4": "Tikacatukkajjhānikesūti tikajjhānikesu purimesu brahmavihāresu,",
  "anya-e0103n0:404_5": "catukkajjhānikesu ānāpānakasiṇesu.",
  "anya-e0103n0:404_6": "Sesesūti vuttāvasesesu ekavīsatiyā kammaṭṭhānesu.",
  "anya-e0103n0:405_0": "Dibbacakkhunā diṭṭhahadayarūpassa sattassa cittaṃ ādikammiko cetopariyañāṇena paricchindituṃ sakkoti,",
  "anya-e0103n0:405_1": "na itarassāti kasiṇapharaṇaṃ cetopariyañāṇassa paccayo hoti.",
  "anya-e0103n0:405_2": "Tena vuttaṃ “parasattānañca cetasā cittamaññātuṃ samattho hotī”ti.",
  "anya-e0103n0:405_3": "Okāsena paricchinnattāti attano ṭhitokāsena paricchinnattā.",
  "anya-e0103n0:405_4": "Tathā uggahakosallassa sampāditattā paricchinnākāreneva tāni upatiṭṭhanti,",
  "anya-e0103n0:405_5": "tasmā na tattha vaḍḍhanāti adhippāyo.",
  "anya-e0103n0:405_6": "Sace pana koci vaḍḍheyya,",
  "anya-e0103n0:405_7": "na tena koci guṇoti dassento āha “ānisaṃsābhāvā cā”ti.",
  "anya-e0103n0:405_8": "“Tesu panā”tiādinā tameva ānisaṃsābhāvaṃ vivarati.",
  "anya-e0103n0:405_9": "Yasmā vaḍḍhitesu kuṇaparāsiyeva vaḍḍhati,",
  "anya-e0103n0:405_10": "avaḍḍhitepi kāmarāgavikkhambhanā hotiyeva,",
  "anya-e0103n0:405_11": "tasmā ānisaṃsābhāvo.",
  "anya-e0103n0:405_12": "Vibhūtāti vipulārammaṇatāya supākaṭā,",
  "anya-e0103n0:405_13": "vaḍḍhitanimittatāya appamāṇārammaṇabhāvena paribyattāti attho.",
  "anya-e0103n0:406_0": "Kevalanti sakalaṃ anavasesaṃ.",
  "anya-e0103n0:406_1": "“Pathaviṃ ima”nti vacanaṃ upaṭṭhānākārena vuttaṃ,",
  "anya-e0103n0:406_2": "na nimittassa vaḍḍhanenāti adhippāyo.",
  "anya-e0103n0:406_3": "Lābhittāti sātisayaṃ lābhitāya,",
  "anya-e0103n0:406_4": "ukkaṃsagatavasibhāvatoti attho.",
  "anya-e0103n0:406_5": "Thero hi paramāya vasipattiyā assamaṇḍale assaṃ sārento viya yattha tattha nisinnopi ṭhitopi taṃ jhānaṃ samāpajjateva.",
  "anya-e0103n0:406_6": "Tenassa samantato nimittaṃ vaḍḍhitaṃ viya upaṭṭhāsi.",
  "anya-e0103n0:406_7": "Tena vuttaṃ “sabbadisāsū”tiādi.",
  "anya-e0103n0:407_0": "Vuttāti dhammasaṅgahe vuttā.",
  "anya-e0103n0:407_1": "Mahanteti vipule.",
  "anya-e0103n0:407_2": "Ninnathalādivasena hi ekadese aṭṭhatvā samantato gahaṇavasena sakalasarīre nimittaṃ gaṇhantassa taṃ mahantaṃ hoti.",
  "anya-e0103n0:407_3": "Mahante vā sarīre.",
  "anya-e0103n0:407_4": "Appaketi sarīrassa ekadese nimittaṃ gaṇhātīti yojanā.",
  "anya-e0103n0:407_5": "Appake vā khuddake dārakasarīre.",
  "anya-e0103n0:407_6": "Etanti asubhanimittaṃ.",
  "anya-e0103n0:407_7": "Ādīnavanti “asubharāsi eva vaḍḍhati,",
  "anya-e0103n0:407_8": "na ca koci ānisaṃso”ti vuttaṃ ādīnavaṃ.",
  "anya-e0103n0:408_0": "Sesānipi na vaḍḍhetabbānīti saṅkhepato vuttamatthaṃ upapattito vivarituṃ “kasmā”tiādi vuttaṃ.",
  "anya-e0103n0:408_1": "Picupiṇḍādivasena upaṭṭhahantampi nimittaṃ vātasaṅghātasannissayanti katvā vuttaṃ “vātarāsiyeva vaḍḍhatī”ti.",
  "anya-e0103n0:408_2": "Okāsena paricchinnanti nāsikaggamukhanimittādiokāsena saparicchedaṃ.",
  "anya-e0103n0:408_3": "Vāyokasiṇavaḍḍhane viya na ettha koci guṇo,",
  "anya-e0103n0:408_4": "kevalaṃ vātavaḍḍhanamevāti āha “sādīnavattā”ti.",
  "anya-e0103n0:408_5": "Tesanti brahmavihārānaṃ.",
  "anya-e0103n0:408_6": "Nimittanti ārammaṇaṃ.",
  "anya-e0103n0:408_7": "Na ca tena attho atthīti tena sattarāsivaḍḍhanena pathavīkasiṇādivaḍḍhane viya kiñci payojanaṃ natthi.",
  "anya-e0103n0:408_8": "Pariggahavasenāti apariggahitassa bhāvanāvisayassa pariggahavasena,",
  "anya-e0103n0:408_9": "na nimittavaḍḍhanavasena.",
  "anya-e0103n0:408_10": "Tenāha “ekāvāsadviāvāsādinā”tiādi.",
  "anya-e0103n0:408_11": "Etthāti brahmavihārabhāvanāyaṃ.",
  "anya-e0103n0:408_12": "Yadayanti yaṃ paṭibhāganimittaṃ ayaṃ yogī.",
  "anya-e0103n0:408_13": "Sīmāsambhedeneva hettha upacārajjhānuppatti,",
  "anya-e0103n0:408_14": "na nimittuppattiyā.",
  "anya-e0103n0:408_15": "Yadi evaṃ kathaṃ parittādiārammaṇatā jhānassāti āha “parittaappamāṇārammaṇatāpettha pariggahavasenā”ti,",
  "anya-e0103n0:408_16": "katipaye satte pariggahetvā pavattā mettādayo parittārammaṇā,",
  "anya-e0103n0:408_17": "bahuke appamāṇārammaṇāti attho.",
  "anya-e0103n0:408_18": "Ākāsaṃ kasiṇugghāṭimattā na vaḍḍhetabbanti yojanā.",
  "anya-e0103n0:408_19": "Vakkhati vā yaṃ tena sambandhitabbaṃ.",
  "anya-e0103n0:408_20": "Parikappajameva ārammaṇaṃ vaḍḍhetuṃ sakkā,",
  "anya-e0103n0:408_21": "na itaranti āha “na hi sakkā sabhāvadhammaṃ vaḍḍhetu”nti.",
  "anya-e0103n0:408_22": "Āruppānaṃ parittaappamāṇārammaṇatā parittakasiṇugghāṭimākāse,",
  "anya-e0103n0:408_23": "vipulakasiṇugghāṭimākāse ca pavattiyā veditabbā.",
  "anya-e0103n0:408_24": "Sesāni buddhānussatiādīni dasa kammaṭṭhānāni.",
  "anya-e0103n0:408_25": "Animittattāti paṭibhāganimittābhāvā.",
  "anya-e0103n0:409_0": "Paṭibhāganimittārammaṇānīti paṭibhāganimittabhūtāni ārammaṇāni.",
  "anya-e0103n0:409_1": "Sesāni aṭṭhārasa.",
  "anya-e0103n0:409_2": "Sesāni chāti cattāro brahmavihārā,",
  "anya-e0103n0:409_3": "ākāsānañcāyatanaṃ,",
  "anya-e0103n0:409_4": "ākiñcaññāyatananti imāni sesāni cha.",
  "anya-e0103n0:409_5": "Vissandamānapubbatāya vipubbakaṃ.",
  "anya-e0103n0:409_6": "Paggharamānalohitatāya lohitakaṃ.",
  "anya-e0103n0:409_7": "Kimīnaṃ pacalanena puḷuvakaṃ,",
  "anya-e0103n0:409_8": "calitārammaṇaṃ vuttaṃ.",
  "anya-e0103n0:409_9": "Vātapānavivarādīhi antopaviṭṭhassa sūriyālokādikassa calanākāro paññāyatīti obhāsamaṇḍalārammaṇampi calitārammaṇaṃ vuttaṃ.",
  "anya-e0103n0:409_10": "Pubbabhāgeti paṭibhāganimittappavattiyā pubbabhāge.",
  "anya-e0103n0:409_11": "Sannisinnamevāti santaṃ niccalameva.",
  "anya-e0103n0:410_0": "Devesūti kāmāvacaradevesu,",
  "anya-e0103n0:410_1": "tattha asubhānaṃ paṭikūlassa ca āhārassa abhāvato.",
  "anya-e0103n0:410_2": "Assāsapassāsānaṃ brahmaloke abhāvato “ānāpānassati cā”ti vuttaṃ.",
  "anya-e0103n0:411_0": "Diṭṭhenāti diṭṭhena vatthunā kāraṇabhūtena.",
  "anya-e0103n0:411_1": "Gahetabbānīti uggahetabbāni,",
  "anya-e0103n0:411_2": "uppādetabbauggahanimittānīti attho.",
  "anya-e0103n0:411_3": "Tenāha “pubbabhāge”tiādi.",
  "anya-e0103n0:411_4": "Tassāti kāyagatāsatiyā.",
  "anya-e0103n0:411_5": "Ucchusassādīnaṃ pattesu pacalamānavaṇṇaggahaṇamukhena vā tassa gahetabbattā vuttaṃ “vāyokasiṇaṃ diṭṭhaphuṭṭhenā”ti.",
  "anya-e0103n0:411_6": "Na ādikammikena gahetabbānīti ādikammikena na gahetabbāni,",
  "anya-e0103n0:411_7": "bhāvanārambhavasena na paṭṭhapetabbāni,",
  "anya-e0103n0:411_8": "heṭṭhime tayo brahmavihāre,",
  "anya-e0103n0:411_9": "kasiṇesu rūpāvacaracatutthajjhānañca anadhigantvā sampādetuṃ asakkuṇeyyattā.",
  "anya-e0103n0:412_0": "Imesu pana kammaṭṭhānesūti ettha kammaṭṭhānaggahaṇena yathārahaṃ ārammaṇānaṃ,",
  "anya-e0103n0:412_1": "jhānānañca gahaṇaṃ veditabbaṃ.",
  "anya-e0103n0:412_2": "Sukhavihārassāti diṭṭhadhammasukhavihārassa.",
  "anya-e0103n0:413_0": "“Ekādasa kammaṭṭhānāni anukūlānī”ti ujuvipaccanīkavasena cetaṃ vuttaṃ.",
  "anya-e0103n0:413_1": "Evaṃ sesesupi.",
  "anya-e0103n0:413_2": "Vakkhati hi “sabbañceta”ntiādi.",
  "anya-e0103n0:413_3": "Anukūlāni rāgavikkhambhanassa upāyabhāvato.",
  "anya-e0103n0:413_4": "Aṭṭha anukūlānīti yojanā.",
  "anya-e0103n0:413_5": "Evaṃ sesesu.",
  "anya-e0103n0:413_6": "Ekanti idaṃ anussatiapekkhaṃ anussatīsu ekanti,",
  "anya-e0103n0:413_7": "na mohacaritavitakkacaritāpekkhaṃ tesaṃ aññassāpi anukūlassa alabbhanato.",
  "anya-e0103n0:413_8": "“Saddhācaritassa purimā cha anussatiyo”ti idaṃ atisappāyavasena vuttaṃ.",
  "anya-e0103n0:413_9": "Imasseva ujuvipaccanīkaṃ imassa atisappāyanti gahetabbassa visesassa abhāvato sabbacaritānaṃ anukūlāni.",
  "anya-e0103n0:413_10": "Parittanti sarāvamattaṃ,",
  "anya-e0103n0:413_11": "appamāṇanti tato adhikapamāṇaṃ.",
  "anya-e0103n0:413_12": "Parittaṃ vā suppasarāvamattaṃ,",
  "anya-e0103n0:413_13": "appamāṇaṃ adhikapamāṇaṃ khalamaṇḍalādikasiṇabhāvena pariggahitaṃ.",
  "anya-e0103n0:414_0": "Cattāro dhammāti cattāro manasikaraṇīyā dhammā.",
  "anya-e0103n0:414_1": "Uttarīti sīlasampadā,",
  "anya-e0103n0:414_2": "kalyāṇamittatā,",
  "anya-e0103n0:414_3": "sappāyadhammassavanaṃ, vīriyaṃ;",
  "anya-e0103n0:414_4": "paññāti imesu pañcasu dhammesu patiṭṭhānato upari.",
  "anya-e0103n0:414_5": "Asubhāti asubhabhāvanā ekādasasu asubhakammaṭṭhānesu bhāvanānuyogā.",
  "anya-e0103n0:414_6": "Mettāti anodhiso,",
  "anya-e0103n0:414_7": "odhiso vā pavattā mettābhāvanā.",
  "anya-e0103n0:414_8": "Ānāpānassatīti soḷasavatthukā ānāpānassatisamādhibhāvanā.",
  "anya-e0103n0:414_9": "Vitakkupacchedāyāti micchāvitakkānaṃ upacchindanatthāya.",
  "anya-e0103n0:414_10": "Aniccasaññāti “sabbe saṅkhārā aniccā”ti evaṃ pavattā aniccānupassanā.",
  "anya-e0103n0:414_11": "Asmimānasamugghātāyāti “asmī”ti uppajjanakassa navavidhassāpi mānassa samucchindanāya.",
  "anya-e0103n0:414_12": "Ettha hi ekasseva cattāro dhammā bhāvetabbā vuttā,",
  "anya-e0103n0:414_13": "na ekassa catucariyatāya.",
  "anya-e0103n0:414_14": "Tena viññāyati “sabbānipi kammaṭṭhānāni sabbākusalavikkhambhanāni sabbakusalaparibrūhanānī”ti.",
  "anya-e0103n0:415_0": "Ekasseva satta kammaṭṭhānāni vuttāni,",
  "anya-e0103n0:415_1": "na cāyasmā rāhulo sabbacaritoti adhippāyo.",
  "anya-e0103n0:415_2": "Vacanamatteti “asukakammaṭṭhānaṃ asukacaritassa anukūla”nti evaṃ vuttavacanamatte.",
  "anya-e0103n0:415_3": "Adhippāyoti tathāvacanassa adhippāyo.",
  "anya-e0103n0:415_4": "So pana “sabbañceta”ntiādinā vibhāvito eva.",
  "anya-e0103n0:416_0": "48.",
  "anya-e0103n0:416_1": "“Piyo garū”tiādinā vuttappakāraṃ kalyāṇamittaṃ.",
  "anya-e0103n0:416_2": "“Attano pattacīvaraṃ sayameva gahetvā”tiādinā vuttanayena upasaṅkamitvā.",
  "anya-e0103n0:416_3": "Somanassameva uppajjati “evaṃ bahuparissayoyaṃ attabhāvo ṭhāneyeva mayā niyyātito”ti.",
  "anya-e0103n0:416_4": "Tenāha “yathā hī”tiādi.",
  "anya-e0103n0:417_0": "Atajjanīyoti na tajjetabbo na niggahetabbo.",
  "anya-e0103n0:417_1": "Svāyaṃ atajjanīyabhāvo dovacassatāya vā siyā,",
  "anya-e0103n0:417_2": "ācariye aniviṭṭhapematāya vāti tadubhayaṃ dassetuṃ “dubbaco vā”tiādi vuttaṃ.",
  "anya-e0103n0:417_3": "Yo hi ācariyena tajjiyamāno kopañca dosañca apaccayañca pātukaroti,",
  "anya-e0103n0:417_4": "yo vā “kimassa santike vāsenā”ti pakkamati,",
  "anya-e0103n0:417_5": "ayaṃ duvidhopi atajjanīyo.",
  "anya-e0103n0:417_6": "Dhammenāti ovādānusāsanidhammena.",
  "anya-e0103n0:417_7": "Gūḷhaṃ ganthanti kammaṭṭhānaganthaṃ,",
  "anya-e0103n0:417_8": "saccapaṭiccasamuppādādisahitaṃ gambhīraṃ suññatāpaṭisaṃyuttañca.",
  "anya-e0103n0:418_0": "Tumhākamatthāyāti vutteti “sataporise papāte patanena tumhākaṃ koci attho hotī”ti kenaci vutte.",
  "anya-e0103n0:418_1": "Ghaṃsentoti “manussakakkena tumhākaṃ koci attho”ti vutte ghaṃsento niravasesaṃ attabhāvaṃ khepetuṃ ussaheyyaṃ.",
  "anya-e0103n0:418_2": "“Mama assāsapassāsanirundhanena tumhākaṃ koci rogavūpasamādiko attho atthī”ti kenaci vutte.",
  "anya-e0103n0:418_3": "Tīhipi bhikkhūhi ācariye bhattipavedanamukhena vīriyārambho eva pavedito.",
  "anya-e0103n0:419_0": "49.",
  "anya-e0103n0:419_1": "Aññattha pavattitvāpi cittaṃ āgamma yattha seti,",
  "anya-e0103n0:419_2": "so tassa āsayo “migāsayo” viya,",
  "anya-e0103n0:419_3": "āsayo eva ajjhāsayo.",
  "anya-e0103n0:419_4": "So duvidho vipanno,",
  "anya-e0103n0:419_5": "sampannoti.",
  "anya-e0103n0:419_6": "Tattha vipanno sassatādimicchābhinivesanissito.",
  "anya-e0103n0:419_7": "Sampanno duvidho vaṭṭanissito,",
  "anya-e0103n0:419_8": "vivaṭṭanissitoti.",
  "anya-e0103n0:419_9": "Tesu vivaṭṭanissito ajjhāsayo “sampannajjhāsayenā”ti idhādhippeto.",
  "anya-e0103n0:419_10": "Idāni naṃ vibhāgena dassetuṃ “alobhādīnaṃ vasenā”tiādi vuttaṃ.",
  "anya-e0103n0:419_11": "Tattha chahākārehīti alubbhanādīhi chahi ākārehi.",
  "anya-e0103n0:419_12": "Sampannajjhāsayenāti pubbabhāgiyānaṃ sīlasampadādīnaṃ sādhanavasena,",
  "anya-e0103n0:419_13": "lokuttarānaṃ upanissayabhāvena ca sampanno ajjhāsayo etassāti sampannajjhāsayo, tena.",
  "anya-e0103n0:419_14": "Alobhādayo hi anekadosavidhamanato,",
  "anya-e0103n0:419_15": "anekaguṇāvahato ca sattānaṃ bahukārā visesato yogino.",
  "anya-e0103n0:419_16": "Tathā hi alobhādayo maccheramalādīnaṃ paṭipakkhabhāvena pavattanti.",
  "anya-e0103n0:419_17": "Vuttaṃ hetaṃ –",
  "anya-e0103n0:420_0": "“Alobho maccheramalassa paṭipakkho,",
  "anya-e0103n0:420_1": "adoso dussīlyamalassa,",
  "anya-e0103n0:420_2": "amoho kusalesu dhammesu abhāvanāya.",
  "anya-e0103n0:420_3": "Alobho cettha dānahetu,",
  "anya-e0103n0:420_4": "adoso sīlahetu,",
  "anya-e0103n0:420_5": "amoho bhāvanāhetu.",
  "anya-e0103n0:420_6": "Tesu ca alobhena anadhikaṃ gaṇhāti luddhassa adhikaggahaṇato,",
  "anya-e0103n0:420_7": "adosena anūnaṃ duṭṭhassa ūnaggahaṇato,",
  "anya-e0103n0:420_8": "amohena aviparītaṃ mūḷhassa viparītaggahaṇato.",
  "anya-e0103n0:421_0": "“Alobhena cettha vijjamānaṃ dosaṃ dosato dhārento dose pavattati,",
  "anya-e0103n0:421_1": "luddho hi dosaṃ paṭicchādeti.",
  "anya-e0103n0:421_2": "Adosena vijjamānaṃ guṇaṃ guṇato dhārento guṇe pavattati,",
  "anya-e0103n0:421_3": "duṭṭho hi guṇaṃ makkheti.",
  "anya-e0103n0:421_4": "Amohena yāthāvasabhāvaṃ yāthāvasabhāvato dhārento yāthāvasabhāve pavattati,",
  "anya-e0103n0:421_5": "mūḷho hi tacchaṃ ‘ataccha’nti,",
  "anya-e0103n0:421_6": "atacchañca ‘taccha’nti gaṇhāti.",
  "anya-e0103n0:421_7": "Alobhena ca piyavippayogadukkhaṃ na hoti luddhassa piyasabbhāvato,",
  "anya-e0103n0:421_8": "piyavippayogāsahanato ca,",
  "anya-e0103n0:421_9": "adosena appiyasampayogadukkhaṃ na hoti duṭṭhassa appiyasabbhāvato,",
  "anya-e0103n0:421_10": "appiyasampayogāsahanato ca,",
  "anya-e0103n0:421_11": "amohena icchitālābhadukkhaṃ na hoti,",
  "anya-e0103n0:421_12": "amūḷhassa hi ‘taṃ kutettha labbhā’ti evamādipaccavekkhaṇasabbhāvato.",
  "anya-e0103n0:422_0": "“Alobhena cettha jātidukkhaṃ na hoti alobhassa taṇhāpaṭipakkhato,",
  "anya-e0103n0:422_1": "taṇhāmūlakattā ca jātidukkhassa,",
  "anya-e0103n0:422_2": "adosena jarādukkhaṃ na hoti tikkhadosassa khippaṃ jarāsambhavato,",
  "anya-e0103n0:422_3": "amohena maraṇadukkhaṃ na hoti,",
  "anya-e0103n0:422_4": "sammohamaraṇañhi dukkhaṃ,",
  "anya-e0103n0:422_5": "na ca taṃ amūḷhassa hoti.",
  "anya-e0103n0:422_6": "Alobhena ca gahaṭṭhānaṃ,",
  "anya-e0103n0:422_7": "amohena pabbajitānaṃ,",
  "anya-e0103n0:422_8": "adosena pana sabbesampi sukhasaṃvāsatā hoti.",
  "anya-e0103n0:423_0": "“Visesato cettha alobhena pettivisaye upapatti na hoti,",
  "anya-e0103n0:423_1": "yebhuyyena hi sattā taṇhāya pettivisayaṃ upapajjanti,",
  "anya-e0103n0:423_2": "taṇhāya ca paṭipakkho alobho.",
  "anya-e0103n0:423_3": "Adosena niraye upapatti na hoti,",
  "anya-e0103n0:423_4": "dosena hi caṇḍajātitāya dosasadisaṃ nirayaṃ upapajjanti,",
  "anya-e0103n0:423_5": "dosassa ca paṭipakkho adoso.",
  "anya-e0103n0:423_6": "Amohena tiracchānayoniyaṃ nibbatti na hoti,",
  "anya-e0103n0:423_7": "mohena hi niccasammūḷhaṃ tiracchānayoniṃ upapajjanti,",
  "anya-e0103n0:423_8": "mohapaṭipakkho ca amoho.",
  "anya-e0103n0:423_9": "Etesu ca alobho rāgavasena upagamanassa abhāvakaro,",
  "anya-e0103n0:423_10": "adoso dosavasena apagamanassa,",
  "anya-e0103n0:423_11": "amoho mohavasena amajjhattabhāvassa.",
  "anya-e0103n0:424_0": "“Tīhipi cetehi yathāpaṭipāṭiyā nekkhammasaññā abyāpādasaññā avihiṃsāsaññāti imā tisso,",
  "anya-e0103n0:424_1": "asubhasaññā appamāṇasaññā dhātusaññāti imā ca tisso saññāyo honti.",
  "anya-e0103n0:424_2": "Alobhena pana kāmasukhallikānuyogaantassa,",
  "anya-e0103n0:424_3": "adosena attakilamathānuyogaantassa parivajjanaṃ hoti,",
  "anya-e0103n0:424_4": "amohena majjhimāya paṭipattiyā paṭipajjanaṃ.",
  "anya-e0103n0:424_5": "Tathā alobhena abhijjhākāyaganthassa pabhedanaṃ hoti,",
  "anya-e0103n0:424_6": "adosena byāpādakāyaganthassa,",
  "anya-e0103n0:424_7": "amohena sesaganthadvayassa.",
  "anya-e0103n0:424_8": "Purimāni ca dve satipaṭṭhānāni purimānaṃ dvinnaṃ ānubhāvena,",
  "anya-e0103n0:424_9": "pacchimāni pacchimasseva ānubhāvena ijjhanti.",
  "anya-e0103n0:425_0": "“Alobho cettha ārogyassa paccayo hoti,",
  "anya-e0103n0:425_1": "aluddho hi lobhanīyampi asappāyaṃ na sevati,",
  "anya-e0103n0:425_2": "tena arogo hoti.",
  "anya-e0103n0:425_3": "Adoso yobbanassa,",
  "anya-e0103n0:425_4": "aduṭṭho hi valitapalitāvahena dosagginā aḍayhamāno dīgharattaṃ yuvā hoti.",
  "anya-e0103n0:425_5": "Amoho dīghāyukatāya,",
  "anya-e0103n0:425_6": "amūḷho hi hitāhitaṃ ñatvā ahitaṃ parivajjento,",
  "anya-e0103n0:425_7": "hitañca paṭisevamāno dīghāyuko hoti.",
  "anya-e0103n0:426_0": "“Alobho cettha bhogasampattiyā paccayo cāgena bhogapaṭilābhato,",
  "anya-e0103n0:426_1": "adoso mittasampattiyā mettāya mittānaṃ paṭilābhato,",
  "anya-e0103n0:426_2": "aparihānato ca,",
  "anya-e0103n0:426_3": "amoho attasampattiyā,",
  "anya-e0103n0:426_4": "amūḷho hi attano hitameva karonto attānaṃ sampādeti.",
  "anya-e0103n0:426_5": "Alobho ca dibbavihārassa paccayo hoti,",
  "anya-e0103n0:426_6": "adoso brahmavihārassa,",
  "anya-e0103n0:426_7": "amoho ariyavihārassa.",
  "anya-e0103n0:427_0": "“Alobhena cettha sakapakkhesu sattasaṅkhāresu nibbuto hoti tesaṃ vināsena abhisaṅgahetukassa dukkhassa abhāvā,",
  "anya-e0103n0:427_1": "adosena parapakkhesu,",
  "anya-e0103n0:427_2": "aduṭṭhassa hi verīsupi verisaññāya abhāvato,",
  "anya-e0103n0:427_3": "amohena udāsīnapakkhesu amūḷhassa sabbābhisaṅgatāya abhāvato.",
  "anya-e0103n0:428_0": "“Alobhena ca aniccadassanaṃ hoti,",
  "anya-e0103n0:428_1": "luddho hi upabhogāsāya aniccepi saṅkhāre aniccato na passati.",
  "anya-e0103n0:428_2": "Adosena dukkhadassanaṃ,",
  "anya-e0103n0:428_3": "adosajjhāsayo hi pariccattaāghātavatthupariggaho saṅkhāreyeva dukkhato passati.",
  "anya-e0103n0:428_4": "Amohena anattadassanaṃ,",
  "anya-e0103n0:428_5": "amūḷho hi yāthāvagahaṇakusalo apariṇāyakaṃ khandhapañcakaṃ apariṇāyakato bujjhati.",
  "anya-e0103n0:428_6": "Yathā ca etehi aniccadassanādīni,",
  "anya-e0103n0:428_7": "evaṃ etepi aniccadassanādīhi honti.",
  "anya-e0103n0:428_8": "Aniccadassanena hi alobho hoti,",
  "anya-e0103n0:428_9": "dukkhadassanena adoso,",
  "anya-e0103n0:428_10": "anattadassanena amoho.",
  "anya-e0103n0:428_11": "Ko hi nāma ‘aniccamida’nti sammā ñatvā tassatthāya pihaṃ uppādeyya,",
  "anya-e0103n0:428_12": "saṅkhāre vā ‘dukkha’nti jānanto aparampi accantatikhiṇaṃ kodhadukkhaṃ uppādeyya,",
  "anya-e0103n0:428_13": "attasuññatañca bujjhitvā puna sammohaṃ āpajjeyyā”ti.",
  "anya-e0103n0:429_0": "Tena vuttaṃ “pubbabhāgiyānaṃ sīlasampadādīnaṃ sādhanavasena lokuttarānaṃ,",
  "anya-e0103n0:429_1": "upanissayabhāvena ca sampanno ajjhāsayo etassāti sampannajjhāsayo”ti.",
  "anya-e0103n0:429_2": "Tenāha “evaṃ tissannaṃ bodhīnaṃ aññataraṃ pāpuṇātī”ti.",
  "anya-e0103n0:430_0": "Idāni te ajjhāsaye pāḷiyāva vibhāvetuṃ “yathāhā”tiādi vuttaṃ.",
  "anya-e0103n0:430_1": "Tattha chāti gaṇanaparicchedo.",
  "anya-e0103n0:430_2": "Ajjhāsayāti paricchinnadhammanidassanaṃ.",
  "anya-e0103n0:430_3": "Ubhayaṃ pana ekajjhaṃ katvā chabbidhā ajjhāsayāti attho.",
  "anya-e0103n0:430_4": "Bodhisattāti bujjhanakasattā,",
  "anya-e0103n0:430_5": "bodhiyā vā niyatabhāvena sattā laggā,",
  "anya-e0103n0:430_6": "adhimuttā tanninnā tappoṇāti attho.",
  "anya-e0103n0:430_7": "Bodhiparipākāya saṃvattantīti yathābhinīhāraṃ attanā pattabbabodhiyā paripācanāya bhavanti.",
  "anya-e0103n0:430_8": "Alobhajjhāsayāti alubbhanākārena pavattaajjhāsayā,",
  "anya-e0103n0:430_9": "ādito “kathaṃ nu kho mayaṃ sabbattha,",
  "anya-e0103n0:430_10": "sabbadā ca aluddhā eva hessāmā”ti,",
  "anya-e0103n0:430_11": "majjhe ca alubbhanavaseneva,",
  "anya-e0103n0:430_12": "pacchā ca tasseva rocanavasena pavattaajjhāsayā.",
  "anya-e0103n0:430_13": "Lobhe dosadassāvinoti lubbhanalakkhaṇe lobhe sabbappakārena ādīnavadassāvino.",
  "anya-e0103n0:430_14": "Idaṃ tassa ajjhāsayassa ekadesato brūhanākāradassanaṃ.",
  "anya-e0103n0:430_15": "Lobhe hi ādīnavaṃ,",
  "anya-e0103n0:430_16": "alobhe ca ānisaṃsaṃ passantassa alobhajjhāsayo parivaḍḍhati,",
  "anya-e0103n0:430_17": "svāyaṃ tattha ādīnavānisaṃsadassanavidhi vibhāvitoyeva.",
  "anya-e0103n0:430_18": "Sesapadesupi iminā nayena attho veditabbo.",
  "anya-e0103n0:430_19": "Ayaṃ pana viseso –",
  "anya-e0103n0:430_20": "nekkhammanti idha pabbajjā.",
  "anya-e0103n0:430_21": "Paviveko tadaṅgaviveko,",
  "anya-e0103n0:430_22": "vikkhambhanaviveko,",
  "anya-e0103n0:430_23": "kāyaviveko,",
  "anya-e0103n0:430_24": "cittaviveko ca.",
  "anya-e0103n0:430_25": "Nissaraṇaṃ nibbānaṃ.",
  "anya-e0103n0:430_26": "Sabbabhavagatīsūti sabbesu bhavesu,",
  "anya-e0103n0:430_27": "sabbāsu ca gatīsu.",
  "anya-e0103n0:430_28": "Tadadhimuttatāyāti yadatthaṃ bhāvanānuyogo,",
  "anya-e0103n0:430_29": "yadatthā ca pabbajjā,",
  "anya-e0103n0:430_30": "tadadhimuttena.",
  "anya-e0103n0:430_31": "Tenevāha “samādhādhimuttenā”tiādi.",
  "anya-e0103n0:431_0": "50.",
  "anya-e0103n0:431_1": "“Kiṃ caritosī”ti pucchito sace “na jānāmī”ti vadeyya,",
  "anya-e0103n0:431_2": "“ke vā te dhammā bahulaṃ samudācarantī”ti pucchitabbo.",
  "anya-e0103n0:431_3": "Kiṃ vāti kiṃ asubhaṃ vā anussatiṭṭhānaṃ vā aññaṃ vā.",
  "anya-e0103n0:431_4": "Kiṃ te manasi karoto phāsu hotīti cittassa ekaggabhāvena sukhaṃ hoti.",
  "anya-e0103n0:431_5": "Cittaṃ namatīti pakatiyāva abhirativasena namati.",
  "anya-e0103n0:431_6": "Evamādīhīti ādi-",
  "anya-e0103n0:431_7": "saddena iriyāpathādīnaṃ saṅgaho daṭṭhabbo.",
  "anya-e0103n0:431_8": "Tepi hi na sabbassa ekaṃsato byabhicārino eva.",
  "anya-e0103n0:431_9": "Tathā hi samudācāro pucchitabbo vutto.",
  "anya-e0103n0:431_10": "“Asukañca asukañca manasikāravidhiṃ katipayadivasaṃ anuyuñjāhī”ti ca vattabbo.",
  "anya-e0103n0:432_0": "“Pakatiyā uggahitakammaṭṭhānassā”ti idaṃ yaṃ kammaṭṭhānaṃ gahetukāmo,",
  "anya-e0103n0:432_1": "tattha sajjhāyavasena vā manasikāravasena vā kataparicayaṃ sandhāya vuttaṃ.",
  "anya-e0103n0:432_2": "Ekaṃ dve nisajjānīti ekaṃ vā dve vā uṇhāsanāni.",
  "anya-e0103n0:432_3": "Sajjhāyaṃ kāretvā attano sammukhāva adhīyāpetvā dātabbaṃ,",
  "anya-e0103n0:432_4": "so ce aññattha gantukāmoti adhippāyo.",
  "anya-e0103n0:432_5": "Tenāha “santike vasantassā”ti.",
  "anya-e0103n0:432_6": "Āgatāgatakkhaṇe kathetabbaṃ,",
  "anya-e0103n0:432_7": "pavattiṃ sutvāti adhippāyo.",
  "anya-e0103n0:433_0": "Pathavīkasiṇanti pathavīkasiṇakammaṭṭhānaṃ.",
  "anya-e0103n0:433_1": "Katassāti katassa kasiṇassa.",
  "anya-e0103n0:433_2": "Taṃ taṃ ākāranti ācariyena kammaṭṭhāne vuccamāne padapadatthādhippāyaopammādikaṃ attano ñāṇassa paccupaṭṭhitaṃ taṃ taṃ ākāraṃ,",
  "anya-e0103n0:433_3": "yaṃ yaṃ nimittanti vuttaṃ.",
  "anya-e0103n0:433_4": "Upanibandhitvāti upanetvā nibaddhaṃ viya katvā,",
  "anya-e0103n0:433_5": "hadaye ṭhapetvā apamussantaṃ katvāti attho.",
  "anya-e0103n0:433_6": "Evaṃ suṭṭhu upaṭṭhitassatitāya nimittaṃ gahetvā tattha sampajānakāritāya sakkaccaṃ suṇantena.",
  "anya-e0103n0:433_7": "Tanti taṃ yathāvuttaṃ suggahitaṃ nissāya.",
  "anya-e0103n0:433_8": "Itarassāti tathā agaṇhantassa.",
  "anya-e0103n0:433_9": "Sabbākārenāti kassacipi pakārassa tattha asesitattā vuttaṃ.",
  "anya-e0103n0:434_0": "Kammaṭṭhānaggahaṇaniddesavaṇṇanā niṭṭhitā.",
  "anya-e0103n0:435_0": "Iti tatiyaparicchedavaṇṇanā.",
  "anya-e0103n0:436_0": "4. Pathavīkasiṇaniddesavaṇṇanā",
  "anya-e0103n0:437_0": "51.",
  "anya-e0103n0:437_1": "Phāsu hotīti āvāsasappāyādilābhena manasikāraphāsutā bhāvanānukūlatā hoti.",
  "anya-e0103n0:437_2": "Parisodhentenāti tesaṃ tesaṃ gaṇṭhiṭṭhānānaṃ chindanavasena visodhentena.",
  "anya-e0103n0:437_3": "Akilamantoyevāti akilantakāyo eva.",
  "anya-e0103n0:437_4": "Sati hi kāyakilamathe siyā kammaṭṭhānamanasikārassa antarāyoti adhippāyo.",
  "anya-e0103n0:437_5": "Gaṇṭhiṭṭhānanti atthato,",
  "anya-e0103n0:437_6": "adhippāyato ca dubbinivedhatāya gaṇṭhibhūtaṃ ṭhānaṃ.",
  "anya-e0103n0:437_7": "Chinditvāti yāthāvato atthassa,",
  "anya-e0103n0:437_8": "adhippāyassa ca vibhāvanena chinditvā,",
  "anya-e0103n0:437_9": "vibhūtaṃ supākaṭaṃ katvāti adhippāyo.",
  "anya-e0103n0:437_10": "Suvisuddhanti suṭṭhu visuddhaṃ,",
  "anya-e0103n0:437_11": "nigumbaṃ nijjaṭanti attho.",
  "anya-e0103n0:438_0": "Ananurūpavihāravaṇṇanā",
  "anya-e0103n0:439_0": "52.",
  "anya-e0103n0:439_1": "Aññatarenāti aññatarenāpi,",
  "anya-e0103n0:439_2": "pageva anekehīti adhippāyo.",
  "anya-e0103n0:439_3": "Mahantabhāvo mahattaṃ.",
  "anya-e0103n0:439_4": "Tathā sesesu.",
  "anya-e0103n0:439_5": "Soṇḍavā soṇḍī.",
  "anya-e0103n0:439_6": "Tathā paṇṇantiādīsu.",
  "anya-e0103n0:439_7": "Bodhiaṅgaṇādīsu kātabbaṃ idha “vatta”nti adhippetanti āha “pānīyaghaṭaṃ vā ritta”nti.",
  "anya-e0103n0:439_8": "Niṭṭhitāyāti paviṭṭhapaviṭṭhānaṃ dānena parikkhīṇāya.",
  "anya-e0103n0:439_9": "Jiṇṇavihārepi yatra bhikkhū evaṃ vadanti “āyasmā,",
  "anya-e0103n0:439_10": "yathāsukhaṃ samaṇadhammaṃ karotu,",
  "anya-e0103n0:439_11": "mayaṃ paṭijaggissāmā”ti.",
  "anya-e0103n0:439_12": "Evarūpe vihātabbanti ayampi nayo labbhati,",
  "anya-e0103n0:439_13": "vuttanayattā pana na vutto.",
  "anya-e0103n0:440_0": "Mahāpathavihāreti mahāpathasamīpe vihāre.",
  "anya-e0103n0:440_1": "Bhājanadārudoṇikādīnīti rajanabhājanāni,",
  "anya-e0103n0:440_2": "rajanatthāya dāru,",
  "anya-e0103n0:440_3": "dārumayadoṇikā,",
  "anya-e0103n0:440_4": "rajanapacanaṭṭhānaṃ,",
  "anya-e0103n0:440_5": "dhovanaphalakanti evamādīni.",
  "anya-e0103n0:440_6": "Sākahārikāti sākahāriniyo itthiyo.",
  "anya-e0103n0:440_7": "Visabhāgasaddo kāmaguṇūpasaṃhito gītasaddoti vadanti,",
  "anya-e0103n0:440_8": "kevalopi itthisaddo visabhāgasaddo eva.",
  "anya-e0103n0:440_9": "Tatrāti pupphavante vihāre.",
  "anya-e0103n0:440_10": "Tādisoyevāti “tatthassa kammaṭṭhānaṃ gahetvā”tiādinā yādiso paṇṇavante vihāre upaddavo vutto,",
  "anya-e0103n0:440_11": "tādisoyeva.",
  "anya-e0103n0:440_12": "“Pupphahārikāyo pupphaṃ ocinantiyo”ti pana vattabbaṃ.",
  "anya-e0103n0:440_13": "Ayamidha viseso.",
  "anya-e0103n0:441_0": "Patthanīyeti tattha vasantesu sambhāvanāvasena upasaṅkamanādinā patthetabbe.",
  "anya-e0103n0:441_1": "Tenāha “leṇasammate”ti.",
  "anya-e0103n0:441_2": "Dakkhiṇāgirīti magadhavisaye dakkhiṇāgirīti vadanti.",
  "anya-e0103n0:442_0": "Visabhāgārammaṇāni iṭṭhāni,",
  "anya-e0103n0:442_1": "aniṭṭhāni ca.",
  "anya-e0103n0:442_2": "Aniṭṭhānaṃ hi dassanatthaṃ “ghaṭehi nighaṃsantiyo”tiādi vuttaṃ.",
  "anya-e0103n0:442_3": "Dabbūpakaraṇayoggā rukkhā dabbūpakaraṇarukkhā.",
  "anya-e0103n0:443_0": "Yo pana vihāro.",
  "anya-e0103n0:443_1": "Khalanti dhaññakaraṇaṭṭhānaṃ.",
  "anya-e0103n0:443_2": "Gāvo rundhanti “sassaṃ khādiṃsū”ti.",
  "anya-e0103n0:443_3": "Udakavāranti kedāresu sassānaṃ dātabbaudakavāraṃ.",
  "anya-e0103n0:443_4": "Ayampīti mahāsaṅghabhogopi vihāro.",
  "anya-e0103n0:443_5": "Vāriyamānā kammaṭṭhānikena bhikkhunā.",
  "anya-e0103n0:444_0": "Samuddasāmuddikanadīnissitaṃ udakapaṭṭanaṃ.",
  "anya-e0103n0:444_1": "Mahānagarānaṃ āyadvārabhūtaṃ aṭavimukhādinissitaṃ thalapaṭṭanaṃ.",
  "anya-e0103n0:444_2": "Appasannā honti.",
  "anya-e0103n0:444_3": "Tenassa tattha phāsuvihāro na hotīti adhippāyo.",
  "anya-e0103n0:444_4": "Maññamānā rājamanussā.",
  "anya-e0103n0:445_0": "Samosaraṇenāti ito cito sañcaraṇena.",
  "anya-e0103n0:445_1": "Papāteti papātasīse ṭhatvā gāyi “gītasaddena idhāgataṃ papāte pātetvā khādissāmī”ti.",
  "anya-e0103n0:445_2": "Vegena gahetvāti vegenāgantvā “kuhiṃ yāsī”ti khandhe gahetvā.",
  "anya-e0103n0:446_0": "Yatthāti yasmiṃ vihāre,",
  "anya-e0103n0:446_1": "vihārasāmantā vā na sakkā hoti kalyāṇamittaṃ laddhuṃ,",
  "anya-e0103n0:446_2": "tattha vihāre so alābho mahādosoti yojanā.",
  "anya-e0103n0:447_0": "Panthaninti panthe nīto pavattitoti panthanī,",
  "anya-e0103n0:447_1": "magganissito vihāro.",
  "anya-e0103n0:447_2": "Taṃ panthaniṃ.",
  "anya-e0103n0:447_3": "Soṇḍinti soṇḍisahito vihāro soṇḍī,",
  "anya-e0103n0:447_4": "taṃ soṇḍiṃ.",
  "anya-e0103n0:447_5": "Tathā paṇṇantiādīsu.",
  "anya-e0103n0:447_6": "Nagaranissitaṃ nagaranti vuttaṃ uttarapadalopena yathā “bhīmaseno bhīmo”ti.",
  "anya-e0103n0:447_7": "Dārunāti dārunissitena saha.",
  "anya-e0103n0:447_8": "Visabhāgenāti yo visabhāgehi vusīyati,",
  "anya-e0103n0:447_9": "visabhāgānaṃ vā nivāso,",
  "anya-e0103n0:447_10": "so vihāro visabhāgo.",
  "anya-e0103n0:447_11": "Tena visabhāgena saddhiṃ.",
  "anya-e0103n0:447_12": "Paccantanissitañca sīmānissitañca asappāyañca paccantasīmāsappāyaṃ.",
  "anya-e0103n0:447_13": "Yattha mitto na labbhati,",
  "anya-e0103n0:447_14": "tampīti sabbattha ṭhāna-",
  "anya-e0103n0:447_15": "saddāpekkhāya napuṃsakaniddeso.",
  "anya-e0103n0:447_16": "Iti viññāyāti “bhāvanāya ananurūpānī”ti evaṃ vijānitvā.",
  "anya-e0103n0:448_0": "Anurūpavihāravaṇṇanā",
  "anya-e0103n0:449_0": "53.",
  "anya-e0103n0:449_1": "Ayaṃ anurūpo nāmāti ayaṃ vihāro bhāvanāya anurūpo nāma.",
  "anya-e0103n0:449_2": "Nātidūranti gocaraṭṭhānato aḍḍhagāvutato orabhāgatāya na atidūraṃ.",
  "anya-e0103n0:449_3": "Nāccāsannanti pacchimena pamāṇena gocaraṭṭhānato pañcadhanusatikatāya na atiāsannaṃ.",
  "anya-e0103n0:449_4": "Tāya ca pana nātidūranāccāsannatāya,",
  "anya-e0103n0:449_5": "gocaraṭṭhānaṃ parissayādirahitamaggatāya ca gamanassa ca āgamanassa ca yuttarūpattā gamanāgamanasampannaṃ.",
  "anya-e0103n0:449_6": "Divasabhāge mahājanasaṃkiṇṇatābhāvena divā appākiṇṇaṃ.",
  "anya-e0103n0:449_7": "Abhāvattho hi ayaṃ appa-",
  "anya-e0103n0:449_8": "saddo “appiccho”tiādīsu viya.",
  "anya-e0103n0:449_9": "Rattiyaṃ janālāpasaddābhāvena rattiṃ appasaddaṃ.",
  "anya-e0103n0:449_10": "Sabbadāpi janasannipātanigghosābhāvena appanigghosaṃ.",
  "anya-e0103n0:449_11": "Appakasirenāti akasirena sukheneva.",
  "anya-e0103n0:449_12": "Sīlādiguṇānaṃ thirabhāvappattiyā therā.",
  "anya-e0103n0:449_13": "Suttageyyādi bahu sutaṃ etesanti bahussutā.",
  "anya-e0103n0:449_14": "Vācuggatakaraṇena,",
  "anya-e0103n0:449_15": "sammadeva garūnaṃ santike āgamitabhāvena ca āgato pariyattidhammasaṅkhāto āgamo etesanti āgatāgamā.",
  "anya-e0103n0:449_16": "Suttābhidhammasaṅkhātassa dhammassa dhāraṇena dhammadharā.",
  "anya-e0103n0:449_17": "Vinayassa dhāraṇena vinayadharā.",
  "anya-e0103n0:449_18": "Tesaṃyeva dhammavinayānaṃ mātikāya dhāraṇena mātikādharā.",
  "anya-e0103n0:449_19": "Tattha tattha dhammaparipucchāya paripucchati.",
  "anya-e0103n0:449_20": "Atthaparipucchāya paripañhati vīmaṃsati vicāreti. Idaṃ, bhante,",
  "anya-e0103n0:449_21": "kathaṃ imassa ko atthoti paripucchanaparipañhākāradassanaṃ.",
  "anya-e0103n0:449_22": "Avivaṭañceva pāḷiyā atthaṃ padesantarapāḷidassanena āgamato vivaranti.",
  "anya-e0103n0:449_23": "Anuttānīkatañca yuttivibhāvanena uttānīkaronti.",
  "anya-e0103n0:449_24": "Kaṅkhaṭṭhāniyesu dhammesu saṃsayuppattiyā hetutāya gaṇṭhiṭṭhānabhūtesu pāḷipadesesu yāthāvato vinicchayadānena kaṅkhaṃ paṭivinodenti.",
  "anya-e0103n0:449_25": "Ettha ca “nātidūraṃ,",
  "anya-e0103n0:449_26": "nāccāsannaṃ,",
  "anya-e0103n0:449_27": "gamanāgamanasampanna”nti ekaṃ aṅgaṃ,",
  "anya-e0103n0:449_28": "“divā appākiṇṇaṃ,",
  "anya-e0103n0:449_29": "rattiṃ appasaddaṃ appanigghosa”nti ekaṃ,",
  "anya-e0103n0:449_30": "“appaḍaṃsamakasavātātapasarīsapasamphassa”nti ekaṃ,",
  "anya-e0103n0:449_31": "“tasmiṃ kho pana senāsane viharantassa…pe…",
  "anya-e0103n0:449_32": "parikkhārā”ti ekaṃ,",
  "anya-e0103n0:449_33": "“tasmiṃ kho pana senāsane therā…pe…",
  "anya-e0103n0:449_34": "kaṅkhaṃ paṭivinodentī”ti ekaṃ.",
  "anya-e0103n0:449_35": "Evaṃ pañca aṅgāni veditabbāni.",
  "anya-e0103n0:450_0": "Khuddakapalibodhavaṇṇanā",
  "anya-e0103n0:451_0": "54.",
  "anya-e0103n0:451_1": "Khuddakapalibodhupacchede payojanaṃ parato āgamissati.",
  "anya-e0103n0:451_2": "Aggaḷaanuvātaparibhaṇḍadānādinā daḷhīkammaṃ vā.",
  "anya-e0103n0:451_3": "Tantacchedādīsu tunnakammaṃ vā kātabbaṃ.",
  "anya-e0103n0:452_0": "Bhāvanāvidhānavaṇṇanā",
  "anya-e0103n0:453_0": "55.",
  "anya-e0103n0:453_1": "Sabbakammaṭṭhānavasenāti anukkamena niddisiyamānassa cattālīsavidhassa sabbassa kammaṭṭhānassa vasena.",
  "anya-e0103n0:453_2": "Piṇḍapātapaṭikkantenāti piṇḍapātaparibhogato paṭinivattena,",
  "anya-e0103n0:453_3": "piṇḍapātabhuttāvinā onītapattapāṇināti attho.",
  "anya-e0103n0:453_4": "Bhattasammadaṃ paṭivinodetvāti bhojananimittaṃ parissamaṃ vinodetvā.",
  "anya-e0103n0:453_5": "Āhāre hi āsayaṃ paviṭṭhamatte tassa āgantukatāya yebhuyyena siyā sarīrassa koci parissamo,",
  "anya-e0103n0:453_6": "taṃ vūpasametvā.",
  "anya-e0103n0:453_7": "Tasmiṃ hi avūpasante sarīrakhedena cittaṃ ekaggataṃ na labheyyāti.",
  "anya-e0103n0:453_8": "Pavivitteti janavivitte.",
  "anya-e0103n0:453_9": "Sukhanisinnenāti pallaṅkaṃ ābhujitvā ujuṃ kāyaṃ paṇidhāya nisajjāya sukhanisinnena.",
  "anya-e0103n0:453_10": "Vuttañhetanti yaṃ “katāya vā”tiādinā pathaviyā nimittaggahaṇaṃ idha vuccati,",
  "anya-e0103n0:453_11": "vuttaṃ hetaṃ porāṇaṭṭhakathāyaṃ.",
  "anya-e0103n0:454_0": "Idāni taṃ aṭṭhakathāpāḷiṃ dassento “pathavīkasiṇaṃ uggaṇhanto”tiādimāha.",
  "anya-e0103n0:454_1": "Tatthāyaṃ saṅkhepattho –",
  "anya-e0103n0:454_2": "pathavīkasiṇaṃ uggaṇhantoti uggahanimittabhāvena pathavīkasiṇaṃ gaṇhanto ādiyanto,",
  "anya-e0103n0:454_3": "uggahanimittabhūtaṃ pathavīkasiṇaṃ uppādentoti attho.",
  "anya-e0103n0:454_4": "Uppādanañcettha tathānimittassa upaṭṭhāpanaṃ daṭṭhabbaṃ.",
  "anya-e0103n0:454_5": "Pathaviyanti vakkhamānavisese pathavīmaṇḍale.",
  "anya-e0103n0:454_6": "Nimittaṃ gaṇhātīti tattha cakkhunā ādāsatale mukhanimittaṃ viya bhāvanāñāṇena vakkhamānavisesaṃ pathavīnimittaṃ gaṇhāti.",
  "anya-e0103n0:454_7": "“Pathaviya”nti vatvāpi maṇḍalāpekkhāya napuṃsakaniddeso.",
  "anya-e0103n0:454_8": "Kateti vakkhamānavidhinā abhisaṅkhateti attho. Vā-",
  "anya-e0103n0:454_9": "saddo aniyamattho.",
  "anya-e0103n0:454_10": "Akateti pākatike khalamaṇḍalādike pathavīmaṇḍale.",
  "anya-e0103n0:454_11": "Sāntaketi saantake eva,",
  "anya-e0103n0:454_12": "saparicchede evāti attho.",
  "anya-e0103n0:454_13": "Sāvadhāraṇañhetaṃ vacanaṃ.",
  "anya-e0103n0:454_14": "Tathā hi tena nivattitaṃ dassetuṃ “no anantake”ti vuttaṃ.",
  "anya-e0103n0:454_15": "Sakoṭiyetiādīnipi tasseva vevacanāni.",
  "anya-e0103n0:454_16": "Suppamatte vātiādīsu suppasarāvāni samappamāṇāni icchitāni.",
  "anya-e0103n0:454_17": "Keci pana vadanti “sarāvamattaṃ vidatthicaturaṅgulaṃ hoti,",
  "anya-e0103n0:454_18": "suppamattaṃ tato adhikappamāṇanti.",
  "anya-e0103n0:454_19": "Kittimaṃ kasiṇamaṇḍalaṃ heṭṭhimaparicchedena sarāvamattaṃ,",
  "anya-e0103n0:454_20": "uparimaparicchedena suppamattaṃ,",
  "anya-e0103n0:454_21": "na tato adho,",
  "anya-e0103n0:454_22": "uddhaṃ vāti parittappamāṇabhedasaṅgaṇhanatthaṃ ‘suppamatte vā sarāvamatte vā’ti vutta”nti.",
  "anya-e0103n0:454_23": "Yathāupaṭṭhite ārammaṇe ekaṅgulamattampi vaḍḍhitaṃ appamāṇamevāti vuttovāyamattho.",
  "anya-e0103n0:454_24": "Keci pana “chattamattampi kasiṇamaṇḍalaṃ kātabba”nti vadanti.",
  "anya-e0103n0:455_0": "So taṃ nimittaṃ suggahitaṃ karotīti so yogāvacaro taṃ pathavīmaṇḍalaṃ suggahitaṃ nimittaṃ karoti.",
  "anya-e0103n0:455_1": "Yadā cakkhuṃ ummīletvā oloketvā tattha nimittaṃ gahetvā nimmīletvā āvajjentassa ummīletvā olokitakkhaṇe viya upaṭṭhāti,",
  "anya-e0103n0:455_2": "tadā suggahitaṃ karoti nāma.",
  "anya-e0103n0:455_3": "Athettha satiṃ sūpaṭṭhitaṃ katvā abahigatena mānasena punappunaṃ sallakkhento sūpadhāritaṃ upadhāreti nāma.",
  "anya-e0103n0:455_4": "Evaṃ upadhāritaṃ pana naṃ punappunaṃ āvajjento manasi karonto tamevārabbha āsevanaṃ bhāvanaṃ bahulaṃ pavattento suvavatthitaṃ vavatthapeti nāma.",
  "anya-e0103n0:455_5": "Tasmiṃ ārammaṇeti evaṃ suggahitakaraṇādinā sammadeva upaṭṭhite tasmiṃ pathavīkasiṇasaññite ārammaṇe.",
  "anya-e0103n0:455_6": "Cittaṃ upanibandhatīti attano cittaṃ upacārajjhānaṃ upanetvā nibandhati aññārammaṇato vinivattaṃ karoti.",
  "anya-e0103n0:455_7": "Addhā imāyātiādi ānisaṃsadassāvitādassanaṃ.",
  "anya-e0103n0:456_0": "Idāni yathādassitassa aṭṭhakathāpāṭhassa atthappakāsanena saddhiṃ bhāvanāvidhiṃ vibhāvetukāmo akate tāva",
  "anya-e0103n0:456_1": "nimittaggahaṇaṃ dassento “tattha yena atītabhavepī”tiādimāha.",
  "anya-e0103n0:456_2": "Tattha tatthāti tasmiṃ aṭṭhakathāpāṭhe.",
  "anya-e0103n0:456_3": "Catukkapañcakajjhānānīti catukkapañcakanayavasena vadati.",
  "anya-e0103n0:456_4": "Puññavatoti bhāvanāmayapuññavato.",
  "anya-e0103n0:456_5": "Upanissayasampannassāti tādiseneva upanissayena samannāgatassa.",
  "anya-e0103n0:456_6": "Khalamaṇḍaleti maṇḍalākāre dhaññakaraṇaṭṭhāne.",
  "anya-e0103n0:456_7": "Taṃṭhānappamāṇamevāti olokitaṭṭhānappamāṇameva.",
  "anya-e0103n0:457_0": "Avirādhetvāti avirajjhitvā vuttavidhinā eva.",
  "anya-e0103n0:457_1": "Nīlapītalohitaodātasambhedavasenāti nīlādivaṇṇāhi mattikāhi paccekaṃ,",
  "anya-e0103n0:457_2": "ekajjhañca saṃsaggavasena.",
  "anya-e0103n0:457_3": "Gaṅgāvaheti gaṅgāsote.",
  "anya-e0103n0:457_4": "Sīhaḷadīpe kira rāvaṇagaṅgā nāma nadī,",
  "anya-e0103n0:457_5": "tassā sotena chinnataṭaṭṭhāne mattikā aruṇavaṇṇā.",
  "anya-e0103n0:457_6": "Taṃ sandhāya vuttaṃ “gaṅgāvahe mattikāsadisāya aruṇavaṇṇāyā”ti.",
  "anya-e0103n0:457_7": "Aruṇavaṇṇāya aruṇanibhāya,",
  "anya-e0103n0:457_8": "aruṇappabhāvaṇṇāyāti attho.",
  "anya-e0103n0:458_0": "Evaṃ kasiṇadose dassetvā idāni kasiṇakaraṇādike sesākāre dassetuṃ “tañca kho”tiādi vuttaṃ.",
  "anya-e0103n0:458_1": "Saṃhārimanti saṃharitabbaṃ gahetvā caraṇayoggaṃ.",
  "anya-e0103n0:458_2": "Tatraṭṭhakanti yatra kataṃ,",
  "anya-e0103n0:458_3": "tattheva tiṭṭhanakaṃ.",
  "anya-e0103n0:458_4": "Vuttappamāṇanti “suppamatte vā sarāvamatte vā”ti vuttappamāṇaṃ.",
  "anya-e0103n0:458_5": "Vaṭṭanti maṇḍalasaṇṭhānaṃ.",
  "anya-e0103n0:458_6": "Parikammakāleti nimittuggahaṇāya bhāvanākāle.",
  "anya-e0103n0:458_7": "Etadevāti yaṃ vidatthicaturaṅgulavitthāraṃ,",
  "anya-e0103n0:458_8": "etadeva pamāṇaṃ sandhāya “suppamattaṃ vā sarāvamattaṃ vā”ti vuttaṃ.",
  "anya-e0103n0:458_9": "Suppaṃ hi nātimahantaṃ,",
  "anya-e0103n0:458_10": "sarāvañca mahantaṃ cāṭipidhānappahonakanti samappamāṇaṃ hoti.",
  "anya-e0103n0:459_0": "56.",
  "anya-e0103n0:459_1": "Tasmāti paricchedatthāya vuttattā.",
  "anya-e0103n0:459_2": "Evaṃ vuttapamāṇaṃ paricchedanti yathāvuttappamāṇaṃ vidatthicaturaṅgulavitthāraṃ paricchedaṃ katvā,",
  "anya-e0103n0:459_3": "evaṃ vuttappamāṇaṃ vā kasiṇamaṇḍalaṃ visabhāgavaṇṇena paricchedaṃ katvā.",
  "anya-e0103n0:459_4": "Rukkhapāṇikāti kucandanādirukkhapāṇikā aruṇavaṇṇassa visabhāgavaṇṇaṃ samuṭṭhapeti.",
  "anya-e0103n0:459_5": "Tasmā taṃ aggahetvāti vuttaṃ.",
  "anya-e0103n0:459_6": "Pakatirukkhapāṇikā pana pāsāṇapāṇikāgatikāva.",
  "anya-e0103n0:459_7": "Ninnunnataṭṭhānābhāvena bherītalasadisaṃ katvā.",
  "anya-e0103n0:459_8": "Tato dūrataretiādi yathāvuttato padesato,",
  "anya-e0103n0:459_9": "pīṭhato ca aññasmiṃ ādīnavadassanaṃ.",
  "anya-e0103n0:459_10": "Kasiṇadosāti hatthapāṇipadādayo idha kasiṇadosā.",
  "anya-e0103n0:460_0": "Vuttanayenevāti “aḍḍhateyyahatthantare padese,",
  "anya-e0103n0:460_1": "vidatthicaturaṅgulapādake pīṭhe”ti ca vuttavidhināva.",
  "anya-e0103n0:460_2": "Kāmesu ādīnavanti “kāmā nāmete aṭṭhikaṅkalūpamā nirassādaṭṭhena,",
  "anya-e0103n0:460_3": "tiṇukkūpamā anudahanaṭṭhena,",
  "anya-e0103n0:460_4": "aṅgārakāsūpamā mahābhitāpaṭṭhena,",
  "anya-e0103n0:460_5": "supinakūpamā ittarapaccupaṭṭhānaṭṭhena,",
  "anya-e0103n0:460_6": "yācitakūpamā tāvakālikaṭṭhena,",
  "anya-e0103n0:460_7": "rukkhaphalūpamā sabbaṅgapaccaṅgapalibhañjanaṭṭhena,",
  "anya-e0103n0:460_8": "asisūnūpamā adhikuṭṭanaṭṭhena,",
  "anya-e0103n0:460_9": "sattisūlūpamā vinivijjhanaṭṭhena,",
  "anya-e0103n0:460_10": "sappasirūpamā sapaṭibhayaṭṭhenā”tiādinā “appassādā kāmā bahudukkhā bahupāyāsā”tiādinā “kāmasukhañca nāmetaṃ bahuparissayaṃ, sāsaṅkaṃ, sabhayaṃ,",
  "anya-e0103n0:460_11": "saṃkiliṭṭhaṃ,",
  "anya-e0103n0:460_12": "mīḷhaparibhogasadisaṃ, hīnaṃ, gammaṃ,",
  "anya-e0103n0:460_13": "pothujjanikaṃ, anariyaṃ,",
  "anya-e0103n0:460_14": "anatthasaṃhita”ntiādinā ca anekākāravokāraṃ vatthukāmakilesakāmesu ādīnavaṃ dosaṃ paccavekkhitvā.",
  "anya-e0103n0:460_15": "Kāmanissaraṇeti kāmānaṃ nissaraṇabhūte,",
  "anya-e0103n0:460_16": "tehi vā nissaṭe.",
  "anya-e0103n0:460_17": "Aggamaggassa pādakabhāvena sabbadukkhasamatikkamassa upāyabhūte.",
  "anya-e0103n0:460_18": "Nekkhammeti jhāne.",
  "anya-e0103n0:460_19": "Jātābhilāsena sañjātacchandena.",
  "anya-e0103n0:460_20": "“Sammāsambuddho vata bhagavā aviparītadhammadesanattā,",
  "anya-e0103n0:460_21": "svākkhāto dhammo ekantaniyyānikattā,",
  "anya-e0103n0:460_22": "suppaṭipanno saṅgho yathānusiṭṭhaṃ paṭipajjanato”ti evaṃ buddhadhammasaṅghaguṇānussaraṇena ratanattayavisayaṃ pītipāmojjaṃ janayitvā.",
  "anya-e0103n0:460_23": "Nekkhammaṃ paṭipajjati etāyāti nekkhammapaṭipadā,",
  "anya-e0103n0:460_24": "saupacārassa jhānassa,",
  "anya-e0103n0:460_25": "vipassanāya, maggassa,",
  "anya-e0103n0:460_26": "nibbānassa ca adhigamakāraṇanti attho.",
  "anya-e0103n0:460_27": "Pubbe pana paṭhamajjhānameva nekkhammanti vuttattā vuttāvasesā sabbepi nekkhammadhammā. Yathāha –",
  "anya-e0103n0:461_0": "“Pabbajjā paṭhamaṃ jhānaṃ, nibbānaṃ ca vipassanā;",
  "anya-e0103n0:462_0": "Sabbepi kusalā dhammā, ‘nekkhamma’nti pavuccare”ti. ;",
  "anya-e0103n0:463_0": "Pavivekasukharasassāti cittavivekādivivekajassa sukharasassa.",
  "anya-e0103n0:463_1": "Evametehi pañcahi padehi “ānisaṃsadassāvī”tiādīnaṃ padānaṃ attho dassitoti daṭṭhabbaṃ.",
  "anya-e0103n0:463_2": "Samena ākārenāti atiummīlanaatimandālocanāni vajjetvā nātiummīlananātimandālocanasaṅkhātena samena ālocanākārena.",
  "anya-e0103n0:463_3": "Nimittaṃ gaṇhantenāti pathavīkasiṇe cakkhunā gahitanimittaṃ manasā gaṇhantena.",
  "anya-e0103n0:463_4": "Bhāvetabbanti tathāpavattaṃ nimittaggahaṇaṃ vaḍḍhetabbaṃ āsevitabbaṃ bahulīkātabbaṃ.",
  "anya-e0103n0:464_0": "Cakkhu kilamati atisukhumaṃ,",
  "anya-e0103n0:464_1": "atibhāsurañca rūpagataṃ upanijjhāyato viya.",
  "anya-e0103n0:464_2": "Ativibhūtaṃ hoti attano sabhāvāvibhāvato.",
  "anya-e0103n0:464_3": "Tathā ca vaṇṇato vā lakkhaṇato vā upatiṭṭheyya.",
  "anya-e0103n0:464_4": "Tena vuttaṃ “tenassa nimittaṃ nuppajjatī”ti.",
  "anya-e0103n0:464_5": "Avibhūtaṃ hoti gajanimmīlanena pekkhantassa rūpagataṃ viya.",
  "anya-e0103n0:464_6": "Cittañca līnaṃ hoti dassane mandabyāpāratāya kosajjapātato.",
  "anya-e0103n0:464_7": "Tenāha “evampi nimittaṃ nuppajjatī”ti.",
  "anya-e0103n0:464_8": "Ādāsatale mukhanimittadassinā viyāti yathā ādāsatale mukhanimittadassī puriso na tattha atigāḷhaṃ ummīlati,",
  "anya-e0103n0:464_9": "nāpi atimandaṃ,",
  "anya-e0103n0:464_10": "na ādāsatalassa vaṇṇaṃ paccavekkhati,",
  "anya-e0103n0:464_11": "nāpi lakkhaṇaṃ manasi karoti.",
  "anya-e0103n0:464_12": "Atha kho samena ākārena olokento attano mukhanimittameva passati,",
  "anya-e0103n0:464_13": "evameva ayampi pathavīkasiṇaṃ samena ākārena olokento nimittaggahaṇappasutoyeva hoti,",
  "anya-e0103n0:464_14": "tena vuttaṃ “samena ākārenā”tiādi.",
  "anya-e0103n0:464_15": "Na vaṇṇo paccavekkhitabboti yo tattha pathavīkasiṇe aruṇavaṇṇo,",
  "anya-e0103n0:464_16": "so na cintetabbo.",
  "anya-e0103n0:464_17": "Cakkhuviññāṇena pana gahaṇaṃ na sakkā nivāretuṃ.",
  "anya-e0103n0:464_18": "Tenevettha “na oloketabbo”ti avatvā paccavekkhaṇaggahaṇaṃ kataṃ.",
  "anya-e0103n0:464_19": "Na lakkhaṇaṃ manasi kātabbanti yaṃ tattha pathavīdhātuyā thaddhalakkhaṇaṃ,",
  "anya-e0103n0:464_20": "taṃ na manasi kātabbaṃ.",
  "anya-e0103n0:465_0": "Disvā gahetabbattā “vaṇṇaṃ amuñcitvā”ti vatvāpi vaṇṇavasenettha ābhogo na kātabbo,",
  "anya-e0103n0:465_1": "so pana vaṇṇo nissayagatiko kātabboti dassento āha “nissayasavaṇṇaṃ katvā”ti.",
  "anya-e0103n0:465_2": "Nissayena samānākārasannissito so vaṇṇo tāya pathaviyā samānagatikaṃ katvā,",
  "anya-e0103n0:465_3": "vaṇṇena saheva “pathavī”ti manasi kātabbanti attho.",
  "anya-e0103n0:465_4": "Ussadavasena paṇṇattidhammeti pathavīdhātuyā ussannabhāvena sattito adhikabhāvena sasambhārapathaviyaṃ “pathavī”ti yo lokavohāro,",
  "anya-e0103n0:465_5": "tasmiṃ paṇṇattidhamme cittaṃ paṭṭhapetvā “pathavī,",
  "anya-e0103n0:465_6": "pathavī”ti manasi kātabbaṃ.",
  "anya-e0103n0:465_7": "Yadi lokavohārena paṇṇattimatte cittaṃ ṭhapetabbaṃ,",
  "anya-e0103n0:465_8": "nāmantaravasenapi pathavī manasi kātabbā bhaveyyāti, hotu,",
  "anya-e0103n0:465_9": "ko dosoti dassento “mahī medinī”tiādimāha.",
  "anya-e0103n0:465_10": "Tattha yamicchatīti yaṃ nāmaṃ vattuṃ icchati,",
  "anya-e0103n0:465_11": "taṃ vattabbaṃ.",
  "anya-e0103n0:465_12": "Tañca kho yadassa saññānukūlaṃ hoti yaṃ nāmaṃ assa yogino pubbe tattha gahitasaññāvasena anukūlaṃ pacuratāya,",
  "anya-e0103n0:465_13": "paguṇatāya vā āgacchati,",
  "anya-e0103n0:465_14": "taṃ vattabbaṃ.",
  "anya-e0103n0:465_15": "Vattabbanti ca paṭhamasamannāhāre kassaci vacībhedopi hotīti katvā vuttaṃ,",
  "anya-e0103n0:465_16": "ācariyena vā vattabbataṃ sandhāya.",
  "anya-e0103n0:465_17": "Kiṃ vā bahunā,",
  "anya-e0103n0:465_18": "pākaṭabhāvoyevettha pamāṇanti dassetuṃ “apicā”tiādi vuttaṃ.",
  "anya-e0103n0:465_19": "Kālena ummīletvā kālena nimmīletvāti kiñci kālaṃ cakkhuṃ ummīletvā nimittaggahaṇavasena pathavīmaṇḍalaṃ",
  "anya-e0103n0:465_20": "oloketvā puna kiñci kālaṃ cakkhuṃ nimmīletvā āvajjitabbaṃ.",
  "anya-e0103n0:465_21": "Yenākārena oloketvā gahitaṃ,",
  "anya-e0103n0:465_22": "tenākārena puna taṃ samannāharitabbaṃ.",
  "anya-e0103n0:466_0": "57.",
  "anya-e0103n0:466_1": "Āpāthamāgacchatīti manodvārikajavanānaṃ gocarabhāvaṃ upagacchati.",
  "anya-e0103n0:466_2": "Tassa uggahanimittassa.",
  "anya-e0103n0:466_3": "Na tasmiṃ ṭhāne nisīditabbaṃ. Kasmā?",
  "anya-e0103n0:466_4": "Yadi uggahanimitte jātepi pathavīmaṇḍalaṃ oloketvā bhāveti,",
  "anya-e0103n0:466_5": "paṭibhāganimittuppatti na siyā.",
  "anya-e0103n0:466_6": "Samīpaṭṭhena ca na oloketuṃ na sakkā.",
  "anya-e0103n0:466_7": "Tena vuttaṃ “attano vasanaṭṭhānaṃ pavisitvā”tiādi.",
  "anya-e0103n0:466_8": "Nissaddabhāvāya ekapaṭalikūpāhanāgahaṇaṃ,",
  "anya-e0103n0:466_9": "parissayavinodanatthaṃ kattaradaṇḍaggahaṇaṃ.",
  "anya-e0103n0:466_10": "Sace nassati,",
  "anya-e0103n0:466_11": "athānena bhāvetabbanti sambandho.",
  "anya-e0103n0:466_12": "Vakkhamānesu asappāyesu kenacideva asappāyena kāraṇabhūtena.",
  "anya-e0103n0:466_13": "Nimittaṃ ādāyāti yathājātaṃ uggahanimittaṃ gahetvā.",
  "anya-e0103n0:466_14": "Samannāharitabbanti āvajjitabbaṃ nimittanti adhippāyo,",
  "anya-e0103n0:466_15": "sammā vā anu anu āharitabbaṃ kammaṭṭhānanti attho.",
  "anya-e0103n0:466_16": "Takkāhataṃ vitakkāhatanti takkanato,",
  "anya-e0103n0:466_17": "savisesaṃ takkanato ca “takko,",
  "anya-e0103n0:466_18": "vitakko”ti ca evaṃ laddhanāmena bhāvanācittasampayuttena sammāsaṅkappena āhananapariyāhananakiccena aparāparaṃ vattamānena kammaṭṭhānaṃ āhataṃ,",
  "anya-e0103n0:466_19": "pariyāhatañca kātabbaṃ,",
  "anya-e0103n0:466_20": "balappattavitakko manasikāro bahulaṃ pavattetabboti attho.",
  "anya-e0103n0:466_21": "Evaṃ karontassāti evaṃ kammaṭṭhānaṃ takkāhataṃ vitakkāhataṃ karontassa.",
  "anya-e0103n0:466_22": "Yathā bhāvanā pubbenāparaṃ visesaṃ āvahati,",
  "anya-e0103n0:466_23": "evaṃ anuyuñjantassa.",
  "anya-e0103n0:466_24": "Anukkamenāti bhāvanānukkamena.",
  "anya-e0103n0:466_25": "Yadā saddhādīni indriyāni suvisadāni tikkhāni pavattanti,",
  "anya-e0103n0:466_26": "tadā assaddhiyādīnaṃ dūrībhāvena sātisayathāmappattehi sattahi balehi laddhūpatthambhāni vitakkādīni",
  "anya-e0103n0:466_27": "kāmāvacarāneva jhānaṅgāni bahūni hutvā pātubhavanti.",
  "anya-e0103n0:466_28": "Tato eva tesaṃ ujuvipaccanīkabhūtā kāmacchandādayo saddhiṃ tadekaṭṭhehi pāpadhammehi vidūrī bhavanti,",
  "anya-e0103n0:466_29": "paṭibhāganimittuppattiyā saddhiṃ taṃ ārabbha upacārajjhānaṃ uppajjati.",
  "anya-e0103n0:466_30": "Tena vuttaṃ “nīvaraṇāni vikkhambhantī”tiādi.",
  "anya-e0103n0:466_31": "Tattha sannisīdantīti sammadeva sīdanti,",
  "anya-e0103n0:466_32": "upasamantīti attho.",
  "anya-e0103n0:467_0": "Imassāti paṭibhāganimittassa.",
  "anya-e0103n0:467_1": "Aṅgulipadapāṇipadādiko kasiṇadoso.",
  "anya-e0103n0:467_2": "Ādāsamaṇḍalūpamādīhi uggahanimittato paṭibhāganimittassa suparisuddhataṃ,",
  "anya-e0103n0:467_3": "saṇhasukhumatañca dasseti.",
  "anya-e0103n0:467_4": "Tañca kho paṭibhāganimittaṃ neva vaṇṇavantaṃ na saṇṭhānavantaṃ aparamatthasabhāvattā.",
  "anya-e0103n0:467_5": "Īdisanti vaṇṇasaṇṭhānavantaṃ.",
  "anya-e0103n0:467_6": "Tilakkhaṇabbhāhatanti uppādādilakkhaṇattayānupaviṭṭhaṃ,",
  "anya-e0103n0:467_7": "aniccatādilakkhaṇattayaṅkitaṃ vā.",
  "anya-e0103n0:467_8": "Yadi na panetaṃ tādisaṃ vaṇṇādivantaṃ,",
  "anya-e0103n0:467_9": "kathaṃ jhānassa ārammaṇabhāvoti āha “kevalañhī”tiādi.",
  "anya-e0103n0:467_10": "Saññajanti bhāvanāsaññājanitaṃ,",
  "anya-e0103n0:467_11": "bhāvanāsaññāya sañjātamattaṃ.",
  "anya-e0103n0:467_12": "Na hi asabhāvassa kutoci samuṭṭhānaṃ atthi.",
  "anya-e0103n0:467_13": "Tenāha “upaṭṭhānākāramatta”nti.",
  "anya-e0103n0:468_0": "58.",
  "anya-e0103n0:468_1": "Vikkhambhitāneva sannisinnāva,",
  "anya-e0103n0:468_2": "na pana tadatthaṃ ussāho kātabboti adhippāyo.",
  "anya-e0103n0:468_3": "“Upacārasamādhinā”ti vutte itaropi samādhi atthīti atthato āpannanti tampi dassetuṃ “duvidho hi samādhī”tiādi āraddhaṃ.",
  "anya-e0103n0:468_4": "Dvīhākārehīti jhānadhammānaṃ paṭipakkhadūrībhāvo,",
  "anya-e0103n0:468_5": "thirabhāvappatti cāti imehi dvīhi kāraṇehi.",
  "anya-e0103n0:468_6": "Idāni tāni kāraṇāni avatthāmukhena dassetuṃ “upacārabhūmiyaṃ vā”tiādi vuttaṃ.",
  "anya-e0103n0:468_7": "Upacārabhūmiyanti upacārāvatthāyaṃ.",
  "anya-e0103n0:468_8": "Yadipi tadā jhānaṅgāni paṭutarāni mahaggatabhāvappattāni na uppajjanti,",
  "anya-e0103n0:468_9": "tesaṃ pana paṭipakkhadhammānaṃ vikkhambhanena cittaṃ samādhiyati.",
  "anya-e0103n0:468_10": "Tenāha “nīvaraṇappahānena cittaṃ samāhitaṃ hotī”ti.",
  "anya-e0103n0:468_11": "Paṭilābhabhūmiyanti jhānassa adhigamāvatthāyaṃ.",
  "anya-e0103n0:468_12": "Tadā hi appanāpattānaṃ jhānadhammānaṃ uppattiyā cittaṃ samādhiyati.",
  "anya-e0103n0:468_13": "Tenāha “aṅgapātubhāvenā”ti.",
  "anya-e0103n0:468_14": "Cittaṃ samāhitaṃ hotīti sambandho.",
  "anya-e0103n0:469_0": "Na thāmajātānīti na jātathāmāni,",
  "anya-e0103n0:469_1": "na bhāvanābalaṃ pattānīti attho.",
  "anya-e0103n0:469_2": "Cittanti jhānacittaṃ.",
  "anya-e0103n0:469_3": "Kevalampi rattiṃ kevalampi divasaṃ tiṭṭhatīti samāpattivelaṃ sandhāyāha.",
  "anya-e0103n0:469_4": "Upacārabhūmiyaṃ nimittavaḍḍhanaṃ yuttanti katvā vuttaṃ “nimittaṃ vaḍḍhetvā”ti.",
  "anya-e0103n0:469_5": "Laddhaparihānīti laddhaupacārajjhānaparihāni.",
  "anya-e0103n0:469_6": "Nimitte avinassante tadārammaṇajhānampi aparihīnameva hoti,",
  "anya-e0103n0:469_7": "nimitte pana ārakkhābhāvena vinaṭṭhe laddhaṃ laddhaṃ jhānampi vinassati tadāyattavuttito.",
  "anya-e0103n0:469_8": "Tenāha “ārakkhamhī”tiādi.",
  "anya-e0103n0:470_0": "Sattasappāyavaṇṇanā",
  "anya-e0103n0:471_0": "59.",
  "anya-e0103n0:471_1": "“Thāvarañca hotī”ti vatvā yathā thāvaraṃ hoti,",
  "anya-e0103n0:471_2": "taṃ dassetuṃ “sati upaṭṭhāti,",
  "anya-e0103n0:471_3": "cittaṃ samādhiyatī”ti vuttaṃ.",
  "anya-e0103n0:471_4": "Yathāladdhañhi nimittaṃ tattha satiṃ sūpaṭṭhitaṃ katvā ekaggataṃ vindantassa thiraṃ nāma hoti,",
  "anya-e0103n0:471_5": "surakkhitañca. Sati-",
  "anya-e0103n0:471_6": "ggahaṇena cettha sampajaññaṃ,",
  "anya-e0103n0:471_7": "samādhiggahaṇena vīriyañca saṅgahitaṃ hoti nānantariyabhāvato.",
  "anya-e0103n0:471_8": "Tatthāti tesu āvāsesu.",
  "anya-e0103n0:471_9": "Tīṇi tīṇīti ekekasmiṃ āvāse avutthaavutthaṭṭhāne vasananiyāmena tayo tayo divase vasitvā.",
  "anya-e0103n0:472_0": "Uttarena vā dakkhiṇena vāti vuttaṃ gamanāgamane sūriyābhimukhabhāvanivāraṇatthanti.",
  "anya-e0103n0:472_1": "Sahassadhanuppamāṇaṃ diyaḍḍhakosaṃ.",
  "anya-e0103n0:473_0": "Dvattiṃsa tiracchānakathāti rājakathādike sandhāyāha.",
  "anya-e0103n0:473_1": "Tā hi pāḷiyaṃ sarūpato anāgatāpi araññapabbatanadīdīpakathā iti-",
  "anya-e0103n0:473_2": "saddena saṅgahetvā saggamokkhānaṃ tiracchānabhāvato “dvattiṃsa tiracchānakathā”ti vuttā.",
  "anya-e0103n0:473_3": "Dasakathāvatthunissitanti “appicchatā,",
  "anya-e0103n0:473_4": "santuṭṭhi, paviveko,",
  "anya-e0103n0:473_5": "asaṃsaggo,",
  "anya-e0103n0:473_6": "vīriyārambho, sīla, samādhi, paññā, vimutti,",
  "anya-e0103n0:473_7": "vimuttiñāṇadassana”nti imāni appicchakathādīnaṃ vatthūni,",
  "anya-e0103n0:473_8": "tannissitaṃ bhassaṃ sappāyaṃ.",
  "anya-e0103n0:474_0": "Atiracchānakathikoti natiracchānakathiko,",
  "anya-e0103n0:474_1": "tiracchānakathā vidhuraṃ dhammikaṃ kammaṭṭhānapaṭisaṃyuttameva kathaṃ kathetīti adhippāyo.",
  "anya-e0103n0:474_2": "Sīlādiguṇasampannoti sīlasamādhiādiguṇasampanno.",
  "anya-e0103n0:474_3": "Yo hi samādhikammaṭṭhāniko,",
  "anya-e0103n0:474_4": "samādhikammaṭṭhānassa vā pāraṃ patto,",
  "anya-e0103n0:474_5": "so imassa yogino sappāyo.",
  "anya-e0103n0:474_6": "Tenāha “yaṃ nissāyā”tiādi.",
  "anya-e0103n0:474_7": "Kāyadaḷhībahuloti kāyassa santappanaposanappasuto.",
  "anya-e0103n0:474_8": "Yaṃ sandhāya vuttaṃ “yāvadatthaṃ udarāvadehakaṃ bhuñjitvā seyyasukhaṃ passasukhaṃ middhasukhaṃ anuyutto viharatī”ti.",
  "anya-e0103n0:475_0": "Bhojanaṃ yebhuyyena madhurambilarasavasena sattānaṃ upayogaṃ gacchati dadhiādīsu tathā dassanato.",
  "anya-e0103n0:475_1": "Kaṭukādirasā pana kevalaṃ abhisaṅkhārakā evāti āha “kassaci madhuraṃ,",
  "anya-e0103n0:475_2": "kassaci ambilaṃ sappāyaṃ hotī”ti.",
  "anya-e0103n0:476_0": "Yasmiṃ iriyāpathe ādhārabhūte,",
  "anya-e0103n0:476_1": "vattamāne vā,",
  "anya-e0103n0:476_2": "yasmiṃ vā iriyāpathe pavattamānassa.",
  "anya-e0103n0:476_3": "Nimittāsevanabahulassāti nimitte āsevanābahulassa paṭibhāganimitte visayabhūte bhāvanāmanasikāraṃ bahulaṃ āsevantassa,",
  "anya-e0103n0:476_4": "nimittassa vā gocarāsevanavasena āsevanābahulassa.",
  "anya-e0103n0:476_5": "Yena hi bhāventassa bhāvanāsevanā,",
  "anya-e0103n0:476_6": "tena gocarāsevanāpi icchitabbāti.",
  "anya-e0103n0:477_0": "Dasavidhaappanākosallavaṇṇanā",
  "anya-e0103n0:478_0": "60.",
  "anya-e0103n0:478_1": "Na hoti appanā.",
  "anya-e0103n0:478_2": "Yena vidhinā appanāyaṃ kusalo hoti,",
  "anya-e0103n0:478_3": "so dasavidho vidhi appanākosallaṃ,",
  "anya-e0103n0:478_4": "tannibbattaṃ vā ñāṇaṃ.",
  "anya-e0103n0:478_5": "Vatthuvisadakiriyatoti vatthūnaṃ visadabhāvakaraṇato appanākosallaṃ icchitabbanti sambandho.",
  "anya-e0103n0:478_6": "Evaṃ sesesupi.",
  "anya-e0103n0:479_0": "61.",
  "anya-e0103n0:479_1": "Cittacetasikānaṃ hi pavattiṭṭhānabhāvato sarīraṃ,",
  "anya-e0103n0:479_2": "tappaṭibaddhāni cīvarādīni ca idha “vatthūnī”ti adhippetāni.",
  "anya-e0103n0:479_3": "Tāni yathā cittassa sukhāvahāni honti,",
  "anya-e0103n0:479_4": "tathā karaṇaṃ tesaṃ visadabhāvakaraṇaṃ.",
  "anya-e0103n0:479_5": "Tena vuttaṃ “ajjhattikabāhirāna”ntiādi.",
  "anya-e0103n0:479_6": "Sarīraṃ vāti vā-",
  "anya-e0103n0:479_7": "saddo aṭṭhānappayutto,",
  "anya-e0103n0:479_8": "sarīraṃ sedamalaggahitaṃ vā aññena vā avassutakiccena vibādhitanti adhippāyo.",
  "anya-e0103n0:479_9": "Senāsanaṃ vāti vā-",
  "anya-e0103n0:479_10": "saddena pattādīnampi saṅgaho daṭṭhabbo.",
  "anya-e0103n0:479_11": "Nanu cāyaṃ nayo khuddakapalibodhupacchedena saṅgahito,",
  "anya-e0103n0:479_12": "puna kasmā vuttoti?",
  "anya-e0103n0:479_13": "Saccaṃ saṅgahito,",
  "anya-e0103n0:479_14": "so ca kho bhāvanāya ārambhakāle.",
  "anya-e0103n0:479_15": "Idha pana āraddhakammaṭṭhānassa upacārajjhāne ṭhatvā appanāparivāsaṃ vasantassa kālantare jāte tathāpaṭipatti appanākosallāya vuttā.",
  "anya-e0103n0:479_16": "Avisade sati,",
  "anya-e0103n0:479_17": "visayabhūte vā.",
  "anya-e0103n0:479_18": "Kathaṃ bhāvanamanuyuñjantassa tāni visayo?",
  "anya-e0103n0:479_19": "Antarantarā pavattanakacittuppādavasenevaṃ vuttaṃ.",
  "anya-e0103n0:479_20": "Te hi cittuppādā cittekaggatāya aparisuddhabhāvāya saṃvattanti.",
  "anya-e0103n0:479_21": "Cittacetasikesu nissayādipaccayabhūtesu.",
  "anya-e0103n0:479_22": "Ñāṇampīti pi-",
  "anya-e0103n0:479_23": "saddo sampiṇḍane.",
  "anya-e0103n0:479_24": "Tena “na kevalaṃ taṃ vatthuyeva,",
  "anya-e0103n0:479_25": "atha kho tasmiṃ aparisuddhe ñāṇampi aparisuddhaṃ hotī”ti dassitaṃ.",
  "anya-e0103n0:479_26": "Taṃsampayuttānaṃ pana aparisuddhatā avuttasiddhā,",
  "anya-e0103n0:479_27": "ñāṇassa ca visuṃ gahaṇaṃ appanāya bahukārattā.",
  "anya-e0103n0:479_28": "Tathā hi jhānaṃ “dandhābhiññaṃ,",
  "anya-e0103n0:479_29": "khippābhiñña”nti ñāṇamukhena niddiṭṭhaṃ.",
  "anya-e0103n0:479_30": "Nissayanissayopi nissayotveva vuccatīti āha “dīpakapallikavaṭṭitelāni nissāyā”ti.",
  "anya-e0103n0:479_31": "Ñāṇe avisade vipassanābhāvanā viya samādhibhāvanāpi paridubbalā hotīti dassetuṃ “aparisuddhena ñāṇenā”tiādi vuttaṃ.",
  "anya-e0103n0:479_32": "Tattha kammaṭṭhānanti samathakammaṭṭhānaṃ āha.",
  "anya-e0103n0:479_33": "Vuḍḍhiṃ aṅgapātubhāvena,",
  "anya-e0103n0:479_34": "virūḷhiṃ guṇabhāvena,",
  "anya-e0103n0:479_35": "vepullaṃ sabbaso vasibhāvappattiyā veditabbaṃ.",
  "anya-e0103n0:479_36": "Visade panāti sukkapakkho,",
  "anya-e0103n0:479_37": "tassa vuttavipariyāyena attho veditabbo.",
  "anya-e0103n0:480_0": "62.",
  "anya-e0103n0:480_1": "Samabhāvakaraṇanti kiccato anūnādhikabhāvakaraṇaṃ.",
  "anya-e0103n0:480_2": "Yathāpaccayaṃ saddheyyavatthusmiṃ adhimokkhakiccassa paṭutarabhāvena,",
  "anya-e0103n0:480_3": "paññāya avisadatāya,",
  "anya-e0103n0:480_4": "vīriyādīnaṃ ca sithilatādinā saddhindriyaṃ balavaṃ hoti.",
  "anya-e0103n0:480_5": "Tenāha “itarāni mandānī”ti.",
  "anya-e0103n0:480_6": "Tatoti tasmā saddhindriyassa balavabhāvato,",
  "anya-e0103n0:480_7": "itaresañca mandattā.",
  "anya-e0103n0:480_8": "Kosajjapakkhe patituṃ adatvā sampayuttadhammānaṃ paggaṇhanaṃ anubalappadānaṃ paggaho,",
  "anya-e0103n0:480_9": "paggahova kiccaṃ,",
  "anya-e0103n0:480_10": "paggahakiccaṃ kātuṃ na sakkotīti sambandhitabbaṃ.",
  "anya-e0103n0:480_11": "Ārammaṇaṃ upagantvā ṭhānaṃ,",
  "anya-e0103n0:480_12": "anissajjanaṃ vā upaṭṭhānaṃ,",
  "anya-e0103n0:480_13": "vikkhepapaṭipakkho.",
  "anya-e0103n0:480_14": "Yena vā sampayuttā avikkhittā honti,",
  "anya-e0103n0:480_15": "so avikkhepo.",
  "anya-e0103n0:480_16": "Rūpagataṃ viya cakkhunā yena yāthāvato visayasabhāvaṃ passati,",
  "anya-e0103n0:480_17": "taṃ dassanakiccaṃ kātuṃ na sakkoti balavatā saddhindriyena abhibhūtattā.",
  "anya-e0103n0:480_18": "Sahajātadhammesu hi indaṭṭhaṃ kārentānaṃ sahapavattamānānaṃ dhammānaṃ ekarasatāvaseneva atthasiddhi,",
  "anya-e0103n0:480_19": "na aññathā.",
  "anya-e0103n0:480_20": "Tasmāti vuttamevatthaṃ kāraṇabhāvena paccāmasati.",
  "anya-e0103n0:480_21": "Tanti saddhindriyaṃ.",
  "anya-e0103n0:480_22": "Dhammasabhāvapaccavekkhaṇenāti yassa saddheyyavatthuno uḷāratādiguṇe adhimuccanassa sātisayappavattiyā saddhindriyaṃ balavaṃ jātaṃ,",
  "anya-e0103n0:480_23": "tassa paccayapaccayuppannādivibhāgato yāthāvato vīmaṃsanena.",
  "anya-e0103n0:480_24": "Evañhi evaṃdhammatānayena sabhāvarasato pariggayhamāne savipphāro adhimokkho na hoti,",
  "anya-e0103n0:480_25": "“ayaṃ imesaṃ dhammānaṃ sabhāvo”ti parijānanavasena paññābyāpārassa sātisayattā.",
  "anya-e0103n0:480_26": "Dhuriyadhammesu hi yathā saddhāya balavabhāve paññāya mandabhāvo hoti,",
  "anya-e0103n0:480_27": "evaṃ paññāya balavabhāve saddhāya mandabhāvo hotīti.",
  "anya-e0103n0:480_28": "Tena vuttaṃ “taṃ dhammasabhāvapaccavekkhaṇena hāpetabba”nti.",
  "anya-e0103n0:481_0": "Tathā amanasikārenāti yenākārena bhāvanamanuyuñjantassa saddhindriyaṃ balavaṃ hoti,",
  "anya-e0103n0:481_1": "tenākārena bhāvanāya ananuyuñjanatoti vuttaṃ hoti.",
  "anya-e0103n0:481_2": "Idha duvidhena saddhindriyassa balavabhāvo,",
  "anya-e0103n0:481_3": "attano vā paccayavisesato kiccuttariyena,",
  "anya-e0103n0:481_4": "vīriyādīnaṃ vā mandakiccatāya.",
  "anya-e0103n0:481_5": "Tattha paṭhamavikappe hāpanavidhi dassito,",
  "anya-e0103n0:481_6": "dutiyavikappe pana yathā manasi karoto vīriyādīnaṃ mandakiccatāya saddhindriyaṃ balavaṃ jātaṃ,",
  "anya-e0103n0:481_7": "tathā amanasikārena vīriyādīnaṃ paṭukiccabhāvāvahena manasikārena saddhindriyaṃ tehi samarasaṃ karontena hāpetabbaṃ.",
  "anya-e0103n0:481_8": "Iminā nayena sesindriyesupi hāpanavidhi veditabbo.",
  "anya-e0103n0:482_0": "Vakkalittheravatthūti so hi āyasmā saddhādhimuttatāya katādhikāro satthu rūpakāyadassanappasuto eva hutvā viharanto satthārā “kiṃ te, vakkali,",
  "anya-e0103n0:482_1": "iminā pūtikāyena diṭṭhena? Yo kho, vakkali,",
  "anya-e0103n0:482_2": "dhammaṃ passati,",
  "anya-e0103n0:482_3": "so maṃ passatī”tiādinā ovaditvā kammaṭṭhāne niyojitopi taṃ ananuyuñjanto paṇāmito attānaṃ vinipātetuṃ papātaṭṭhānaṃ abhiruhi.",
  "anya-e0103n0:482_4": "Atha naṃ satthā yathānisinnova obhāsaṃ visajjento attānaṃ dassetvā –",
  "anya-e0103n0:483_0": "“Pāmojjabahulo bhikkhu, pasanno buddhasāsane;",
  "anya-e0103n0:484_0": "Adhigacche padaṃ santaṃ, saṅkhārūpasamaṃ sukha”nti. –",
  "anya-e0103n0:485_0": "Gāthaṃ vatvā “ehi vakkalī”ti āha.",
  "anya-e0103n0:485_1": "So tena amateneva abhisitto haṭṭhatuṭṭho hutvā vipassanaṃ paṭṭhapesi.",
  "anya-e0103n0:485_2": "Saddhāya pana balavabhāvato vipassanāvīthiṃ na otari.",
  "anya-e0103n0:485_3": "Taṃ ñatvā bhagavā indriyasamataṃ paṭipādento kammaṭṭhānaṃ sodhetvā adāsi.",
  "anya-e0103n0:485_4": "So satthārā dinnanayena vipassanaṃ ussukkāpetvā maggapaṭipāṭiyā arahattaṃ pāpuṇi.",
  "anya-e0103n0:485_5": "Tena vuttaṃ “vakkalittheravatthu cettha nidassana”nti.",
  "anya-e0103n0:486_0": "Itarakiccabhedanti upaṭṭhānādikiccavisesaṃ.",
  "anya-e0103n0:486_1": "Passaddhādīti ādi-",
  "anya-e0103n0:486_2": "saddena samādhiupekkhāsambojjhaṅgānaṃ saṅgaho daṭṭhabbo.",
  "anya-e0103n0:486_3": "Hāpetabbanti yathā saddhindriyassa balavabhāvo dhammasabhāvapaccavekkhaṇena hāyati,",
  "anya-e0103n0:486_4": "evaṃ vīriyindriyassa adhimattatā passaddhiādibhāvanāya hāyati,",
  "anya-e0103n0:486_5": "samādhipakkhiyattā tassā.",
  "anya-e0103n0:486_6": "Tathā hi sā samādhindriyassa adhimattataṃ kosajjapātato rakkhantī vīriyādibhāvanā viya vīriyindriyassa",
  "anya-e0103n0:486_7": "adhimattataṃ uddhaccapātato rakkhantī ekaṃsato hāpeti.",
  "anya-e0103n0:486_8": "Tena vuttaṃ “passaddhādibhāvanāya hāpetabba”nti.",
  "anya-e0103n0:487_0": "Soṇattherassa vatthūti sukumārassa soṇattherassa vatthu.",
  "anya-e0103n0:487_1": "So hi āyasmā satthu santike kammaṭṭhānaṃ gahetvā sītavane viharanto “mama sarīraṃ sukhumālaṃ,",
  "anya-e0103n0:487_2": "na ca sakkā sukheneva sukhaṃ adhigantuṃ,",
  "anya-e0103n0:487_3": "kāyaṃ kilametvāpi samaṇadhammo kātabbo”ti ṭhānacaṅkamameva adhiṭṭhāya padhānamanuyuñjanto pādatalesu",
  "anya-e0103n0:487_4": "phoṭesu uṭṭhitesupi vedanaṃ ajjhupekkhitvā daḷhaṃ vīriyaṃ karonto accāraddhavīriyatāya visesaṃ nibbattetuṃ nāsakkhi.",
  "anya-e0103n0:487_5": "Satthā tattha gantvā vīṇovādena ovaditvā vīriyasamatāyojanavidhiṃ dassento kammaṭṭhānaṃ sodhetvā gijjhakūṭaṃ gato.",
  "anya-e0103n0:487_6": "Theropi satthārā dinnanayena vīriyasamataṃ yojento vipassanaṃ ussukkāpetvā arahatte patiṭṭhāsi.",
  "anya-e0103n0:487_7": "Tena vuttaṃ “soṇattherassa vatthu dassetabba”nti.",
  "anya-e0103n0:488_0": "Sesesupīti satisamādhipaññindriyesupi.",
  "anya-e0103n0:488_1": "Ekassāti ekekassa.",
  "anya-e0103n0:488_2": "Sāmaññaniddesovāyaṃ daṭṭhabbo.",
  "anya-e0103n0:488_3": "Evaṃ pañcannaṃ indriyānaṃ paccekaṃ adhimattatāya pana hāpanavasena samataṃ dassetvā idāni tattha yesaṃ visesato asādhāraṇato,",
  "anya-e0103n0:488_4": "sādhāraṇato ca samatā icchitabbā,",
  "anya-e0103n0:488_5": "taṃ dassetuṃ “visesato panā”tiādi vuttaṃ.",
  "anya-e0103n0:488_6": "Etthāti etesu pañcasu indriyesu.",
  "anya-e0103n0:488_7": "Samatanti saddhāpaññānaṃ aññamaññaṃ anūnānadhikabhāvaṃ.",
  "anya-e0103n0:488_8": "Tathā samādhivīriyānaṃ.",
  "anya-e0103n0:488_9": "Yathā hi saddhāpaññānaṃ visuṃ visuṃ dhuriyadhammabhūtānaṃ kiccato aññamaññānativattanaṃ visesato icchitabbameva,",
  "anya-e0103n0:488_10": "yato nesaṃ samadhuratāya appanā sampajjatīti,",
  "anya-e0103n0:488_11": "evaṃ samādhivīriyānaṃ kosajjauddhaccapakkhikānaṃ samarasatāya sati aññamaññūpatthambhanato sampayuttadhammānaṃ",
  "anya-e0103n0:488_12": "antadvayapātābhāvena sammadeva appanā ijjhati.",
  "anya-e0103n0:489_0": "“Balavasaddho hī”tiādi nidassanavasena vuttaṃ.",
  "anya-e0103n0:489_1": "Tassattho –",
  "anya-e0103n0:489_2": "yo balavatiyā saddhāya samannāgato avisadañāṇo,",
  "anya-e0103n0:489_3": "so muddhappasanno hoti,",
  "anya-e0103n0:489_4": "na aveccappasanno.",
  "anya-e0103n0:489_5": "Tathā hi so avatthusmiṃ pasīdati seyyathāpi titthiyasāvakā.",
  "anya-e0103n0:489_6": "Kerāṭikapakkhanti sāṭheyyapakkhaṃ bhajati.",
  "anya-e0103n0:489_7": "Saddhāhīnāya paññāya atidhāvanto “deyyavatthupariccāgena vinā cittuppādamattenapi dānamayaṃ puññaṃ hotī”tiādīni parikappeti hetupaṭirūpakehi vañcito.",
  "anya-e0103n0:489_8": "Evaṃbhūto pana sukkhatakkaviluttacitto paṇḍitānaṃ vacanaṃ nādiyati,",
  "anya-e0103n0:489_9": "saññattiṃ na gacchati.",
  "anya-e0103n0:489_10": "Tenāha “bhesajjasamuṭṭhito viya rogo atekiccho hotī”ti.",
  "anya-e0103n0:489_11": "Yathā cettha saddhāpaññānaṃ aññamaññaviraho na atthāvaho anatthāvaho ca,",
  "anya-e0103n0:489_12": "evamidhāpi samādhivīriyānaṃ aññamaññaviraho na avikkhepāvaho vikkhepāvaho cāti veditabbaṃ.",
  "anya-e0103n0:489_13": "Kosajjaṃ abhibhavati,",
  "anya-e0103n0:489_14": "tena appanaṃ na pāpuṇātīti adhippāyo.",
  "anya-e0103n0:489_15": "Uddhaccaṃ abhibhavatīti etthāpi eseva nayo.",
  "anya-e0103n0:489_16": "Tadubhayanti taṃ saddhāpaññādvayaṃ,",
  "anya-e0103n0:489_17": "samādhivīriyadvayañca.",
  "anya-e0103n0:489_18": "Samaṃ kātabbanti samarasaṃ kātabbaṃ.",
  "anya-e0103n0:490_0": "Samādhikammikassāti samathakammaṭṭhānikassa.",
  "anya-e0103n0:490_1": "Evanti evaṃ sante,",
  "anya-e0103n0:490_2": "saddhāya tesaṃ balavabhāve satīti attho.",
  "anya-e0103n0:490_3": "Saddahantoti “pathavī pathavī”ti manasikaraṇamattena kathaṃ jhānuppattīti acintetvā “addhā sammāsambuddhena",
  "anya-e0103n0:490_4": "vuttavidhi ijjhissatī”ti saddahanto saddhaṃ janento.",
  "anya-e0103n0:490_5": "Okappentoti ārammaṇaṃ anupavisitvā viya adhimuccanavasena okappento pakkhandanto.",
  "anya-e0103n0:490_6": "Ekaggatā balavatī vaṭṭati samādhipadhānattā jhānassa.",
  "anya-e0103n0:490_7": "Ubhinnanti samādhipaññānaṃ,",
  "anya-e0103n0:490_8": "samādhikammikassa samādhino adhimattatāpi icchitabbāti āha “samatāyapī”ti,",
  "anya-e0103n0:490_9": "samabhāvenāpīti attho.",
  "anya-e0103n0:490_10": "Appanāti idhādhippetaappanā.",
  "anya-e0103n0:490_11": "Tathā hi “hotiyevā”ti sāsaṅkaṃ vadati,",
  "anya-e0103n0:490_12": "lokuttarappanā pana tesaṃ samabhāveneva icchitā. Yathāha –",
  "anya-e0103n0:490_13": "“samathavipassanaṃ yuganaddhaṃ bhāvetī”ti.",
  "anya-e0103n0:491_0": "Yadi visesato saddhāpaññānaṃ,",
  "anya-e0103n0:491_1": "samādhivīriyānañca samatā icchitā,",
  "anya-e0103n0:491_2": "kathaṃ satīti āha “sati pana sabbattha balavatī vaṭṭatī”ti.",
  "anya-e0103n0:491_3": "Sabbatthāti līnuddhaccapakkhesu pañcasu indriyesu.",
  "anya-e0103n0:491_4": "Uddhaccapakkhiye gaṇhanto “saddhāvīriyapaññāna”nti āha.",
  "anya-e0103n0:491_5": "Aññathāpīti ca gahetabbā siyā.",
  "anya-e0103n0:491_6": "Tathā hi “kosajjapakkhena samādhinā” icceva vuttaṃ,",
  "anya-e0103n0:491_7": "na “passaddhisamādhiupekkhāhī”ti. Sā sati.",
  "anya-e0103n0:491_8": "Sabbesu rājakammesu niyutto sabbakammiko.",
  "anya-e0103n0:491_9": "Tena kāraṇena sabbattha icchitabbatthena.",
  "anya-e0103n0:491_10": "Āha aṭṭhakathāyaṃ.",
  "anya-e0103n0:491_11": "Sabbattha niyuttā sabbatthikā,",
  "anya-e0103n0:491_12": "sabbena vā līnuddhaccapakkhiyena bojjhaṅgaggahaṇena atthetabbā sabbatthiyā,",
  "anya-e0103n0:491_13": "sabbatthiyāva sabbatthikā.",
  "anya-e0103n0:491_14": "Cittanti kusalacittaṃ.",
  "anya-e0103n0:491_15": "Tassa hi sati paṭisaraṇaṃ parāyaṇaṃ appattassa pattiyā anadhigatassa adhigamāya.",
  "anya-e0103n0:491_16": "Tenāha “ārakkhapaccupaṭṭhānā”tiādi.",
  "anya-e0103n0:492_0": "63.",
  "anya-e0103n0:492_1": "Cittekaggatānimittassāti cittekaggatāya nimittassa,",
  "anya-e0103n0:492_2": "cittekaggatāsaṅkhātassa ca nimittassa.",
  "anya-e0103n0:492_3": "Cittassa hi samāhitākāraṃ sallakkhetvā samathanimittaṃ rakkhantoyeva kasiṇanimittaṃ rakkhati.",
  "anya-e0103n0:492_4": "Tasmā pathavīkasiṇādikassāti ādi-",
  "anya-e0103n0:492_5": "saddena na kevalaṃ paṭibhāganimittasseva,",
  "anya-e0103n0:492_6": "atha kho samathanimittassāpi gahaṇaṃ daṭṭhabbaṃ.",
  "anya-e0103n0:492_7": "Tanti rakkhaṇakosallaṃ.",
  "anya-e0103n0:492_8": "Idha appanākosallakathāyaṃ “nimittakosalla”nti adhippetaṃ,",
  "anya-e0103n0:492_9": "karaṇabhāvanākosallānaṃ pageva siddhattāti adhippāyo.",
  "anya-e0103n0:493_0": "64.",
  "anya-e0103n0:493_1": "Atisithilavīriyatādīhīti ādi-",
  "anya-e0103n0:493_2": "saddena pamodanasaṃvejanavipariyāye saṅgaṇhāti.",
  "anya-e0103n0:493_3": "Līnanti saṅkucitaṃ kosajjapakkhapatitaṃ.",
  "anya-e0103n0:493_4": "Cittanti bhāvanācittaṃ.",
  "anya-e0103n0:493_5": "Dhammavicayasambojjhaṅgādayo bhāvetīti ettha “tayo”ti padaṃ ānetvā sambandhitabbaṃ.",
  "anya-e0103n0:493_6": "Yathā pana te bhāvetabbā,",
  "anya-e0103n0:493_7": "taṃ sayameva vakkhati.",
  "anya-e0103n0:494_0": "Parittanti appakaṃ.",
  "anya-e0103n0:494_1": "Ujjāletukāmoti padīpetukāmo.",
  "anya-e0103n0:494_2": "Udakavātaṃ dadeyyāti udakamissaṃ vātaṃ upaneyya.",
  "anya-e0103n0:494_3": "Akāloti nakālo,",
  "anya-e0103n0:494_4": "ayuttakālo vā.",
  "anya-e0103n0:494_5": "Satiādidhammasāmaggisaṅkhātāya bodhiyā bujjhati etāyāti katvā,",
  "anya-e0103n0:494_6": "taṃsamaṅgino vā bujjhatīti bodhino yogino aṅganti bojjhaṅgo, pasattho,",
  "anya-e0103n0:494_7": "sundaro vā bojjhaṅgo sambojjhaṅgo.",
  "anya-e0103n0:494_8": "Kāyacittadarathavūpasamalakkhaṇā passaddhiyeva sambojjhaṅgo passaddhisambojjhaṅgo,",
  "anya-e0103n0:494_9": "tassa passaddhisambojjhaṅgassa.",
  "anya-e0103n0:494_10": "Samādhisambojjhaṅgādīsupi eseva nayo.",
  "anya-e0103n0:494_11": "Ayaṃ pana viseso –",
  "anya-e0103n0:494_12": "samādhissa tāva padatthalakkhaṇāni heṭṭhā āgatāneva.",
  "anya-e0103n0:494_13": "Upapattito ikkhatīti upekkhā.",
  "anya-e0103n0:494_14": "Sā panāyaṃ atthato tatramajjhattupekkhāva idha bojjhaṅgupekkhā veditabbā.",
  "anya-e0103n0:494_15": "Dusamuṭṭhāpayanti samuṭṭhāpetuṃ uppādetuṃ asakkuṇeyyaṃ.",
  "anya-e0103n0:494_16": "Dhammānaṃ,",
  "anya-e0103n0:494_17": "dhammesu vā vicayo dhammavicayo,",
  "anya-e0103n0:494_18": "paññāti attho.",
  "anya-e0103n0:494_19": "Vīrassa bhāvo,",
  "anya-e0103n0:494_20": "kammaṃ vā,",
  "anya-e0103n0:494_21": "vidhinā vā īretabbaṃ pavattetabbanti vīriyaṃ, ussāho.",
  "anya-e0103n0:494_22": "Pīṇeti kāyaṃ,",
  "anya-e0103n0:494_23": "cittaṃ ca santappetīti pīti.",
  "anya-e0103n0:495_0": "Yaṃ yaṃ sakaṃ yathāsakaṃ,",
  "anya-e0103n0:495_1": "attano attanoti attho.",
  "anya-e0103n0:495_2": "Āhāravasenāti paccayavasena.",
  "anya-e0103n0:495_3": "Bhāvanāti uppādanā,",
  "anya-e0103n0:495_4": "vaḍḍhanā ca.",
  "anya-e0103n0:495_5": "Kusalākusalāti kosallasambhūtaṭṭhena kusalā,",
  "anya-e0103n0:495_6": "tappaṭipakkhato akusalā.",
  "anya-e0103n0:495_7": "Ye akusalā,",
  "anya-e0103n0:495_8": "te sāvajjā.",
  "anya-e0103n0:495_9": "Ye kusalā,",
  "anya-e0103n0:495_10": "te anavajjā.",
  "anya-e0103n0:495_11": "Akusalā hīnā,",
  "anya-e0103n0:495_12": "itare paṇītā.",
  "anya-e0103n0:495_13": "Kusalāpi vā hīnehi chandādīhi āraddhā hīnā,",
  "anya-e0103n0:495_14": "itare paṇītā.",
  "anya-e0103n0:495_15": "Kaṇhāti kāḷakā cittassa apabhassarabhāvakaraṇā,",
  "anya-e0103n0:495_16": "sukkāti odātā cittassa pabhassarabhāvakaraṇā.",
  "anya-e0103n0:495_17": "Kaṇhābhijātihetuto vā kaṇhā,",
  "anya-e0103n0:495_18": "sukkābhijātihetuto sukkā.",
  "anya-e0103n0:495_19": "Te eva sappaṭibhāgā.",
  "anya-e0103n0:495_20": "Kaṇhā hi ujuvipaccanīkatāya sukkehi sappaṭibhāgā.",
  "anya-e0103n0:495_21": "Tathā sukkāpi itarehi.",
  "anya-e0103n0:495_22": "Atha vā kaṇhā ca sukkā ca sappaṭibhāgā ca kaṇhasukkasappaṭibhāgā.",
  "anya-e0103n0:495_23": "Sukhā hi vedanā dukkhāya vedanāya sappaṭibhāgā,",
  "anya-e0103n0:495_24": "dukkhā ca vedanā sukhāya sappaṭibhāgāti.",
  "anya-e0103n0:495_25": "Anuppannassāti anibbattassa.",
  "anya-e0103n0:495_26": "Uppādāyāti uppādanatthāya.",
  "anya-e0103n0:495_27": "Uppannassāti nibbattassa.",
  "anya-e0103n0:495_28": "Bhiyyobhāvāyāti punappunabhāvāya.",
  "anya-e0103n0:495_29": "Vepullāyāti vipulabhāvāya.",
  "anya-e0103n0:495_30": "Bhāvanāyāti vaḍḍhiyā.",
  "anya-e0103n0:495_31": "Pāripūriyāti paripūraṇatthāya.",
  "anya-e0103n0:496_0": "Tatthāti “atthi bhikkhave”tiādinā dassitapāṭhe.",
  "anya-e0103n0:496_1": "Sabhāvasāmaññalakkhaṇapaṭivedhavasenāti ekajjhaṃ katvā gahaṇe anavajjasukhavipākādikassa visuṃ visuṃ pana phusanādikassa sabhāvalakkhaṇassa,",
  "anya-e0103n0:496_2": "aniccādikassa sāmaññalakkhaṇassa ca paṭivijjhanavasena.",
  "anya-e0103n0:496_3": "Pavattamanasikāroti kusalādīnaṃ taṃtaṃsabhāvalakkhaṇādikassa yāthāvato avabujjhanavasena uppannajavanacittuppādo.",
  "anya-e0103n0:496_4": "So hi aviparītamanasikāratāya “yonisomanasikāro”ti vutto.",
  "anya-e0103n0:496_5": "Tadābhogatāya āvajjanāpi taggatikāva.",
  "anya-e0103n0:496_6": "Ruppanalakkhaṇādikampi idha sāmaññalakkhaṇeneva saṅgahitanti daṭṭhabbaṃ.",
  "anya-e0103n0:496_7": "Kusalakiriyāya ādiārambhavasena pavattavīriyaṃ dhitisabhāvatāya “dhātū”ti vuttanti āha “ārambhadhātūti paṭhamavīriyaṃ vuccatī”ti.",
  "anya-e0103n0:496_8": "Laddhāsevanaṃ vīriyaṃ balappattaṃ hutvā paṭipakkhaṃ vidhamatīti āha “kosajjato nikkhantattā tato balavatara”nti.",
  "anya-e0103n0:496_9": "Adhimattādhimattatarānaṃ paṭipakkhadhammānaṃ vidhamanasamatthaṃ paṭupaṭutarādibhāvappattaṃ hotīti vuttaṃ",
  "anya-e0103n0:496_10": "“paraṃ paraṃ ṭhānaṃ akkamanato tatopi balavatara”nti.",
  "anya-e0103n0:496_11": "Tiṭṭhati pavattati etthāti ṭhāniyā,",
  "anya-e0103n0:496_12": "pītisambojjhaṅgassa ṭhāniyā pītisambojjhaṅgaṭṭhāniyā.",
  "anya-e0103n0:496_13": "Ṭhātabbo vā ṭhāniyo,",
  "anya-e0103n0:496_14": "pītisambojjhaṅgo ṭhāniyo etesūti pītisambojjhaṅgaṭṭhāniyā,",
  "anya-e0103n0:496_15": "aparāparaṃ vattamānā pītisambojjhaṅgasampayuttā dhammā.",
  "anya-e0103n0:496_16": "Yasmā pana tesu pītiyeva pītisambojjhaṅgassa visesakāraṇaṃ,",
  "anya-e0103n0:496_17": "tasmā vuttaṃ “pītiyā eva etaṃ nāma”nti.",
  "anya-e0103n0:496_18": "Uppādakamanasikāroti yathā manasi karoto anuppanno pītisambojjhaṅgo uppajjati,",
  "anya-e0103n0:496_19": "uppanno ca vaḍḍhati,",
  "anya-e0103n0:496_20": "tathā pavattamanasikāro.",
  "anya-e0103n0:497_0": "Paripucchakatāti pariyogāhetvā pucchakabhāvo.",
  "anya-e0103n0:497_1": "Pañcapi hi nikāye uggahetvā ācariye pariyupāsitvā tassa tassa atthaṃ paripucchantassa,",
  "anya-e0103n0:497_2": "te vā saha aṭṭhakathāya pariyogāhetvā yaṃ yaṃ tattha gaṇṭhiṭṭhānaṃ,",
  "anya-e0103n0:497_3": "taṃ taṃ “idaṃ, bhante, kathaṃ,",
  "anya-e0103n0:497_4": "imassa ko attho”ti pucchantassa dhammavicayasambojjhaṅgo uppajjatīti.",
  "anya-e0103n0:497_5": "Vatthuvisadakiriyā indriyasamattapaṭipādanā saṅkhepato,",
  "anya-e0103n0:497_6": "vitthārato ca pakāsitā eva.",
  "anya-e0103n0:497_7": "Tattha pana samādhisaṃvattaniyabhāvena āgatā,",
  "anya-e0103n0:497_8": "idha paññāsaṃvattaniyabhāvena.",
  "anya-e0103n0:497_9": "Yadaggena hi samādhisaṃvattanikā,",
  "anya-e0103n0:497_10": "tadaggena paññāsaṃvattanikā samādhissa ñāṇapaccupaṭṭhānato.",
  "anya-e0103n0:497_11": "“Samāhito yathābhūtaṃ pajānātī”ti vuttaṃ.",
  "anya-e0103n0:497_12": "Duppaññapuggalaparivajjanā nāma duppaññānaṃ mandabuddhīnaṃ bhattanikkhittakākamaṃsanikkhittasunakhasadisānaṃ momūhapuggalānaṃ dūrato pariccajanā.",
  "anya-e0103n0:497_13": "Paññavantapuggalasevanā nāma paññāya katādhikārānaṃ saccapaṭiccasamuppādādīsu kusalānaṃ ariyānaṃ,",
  "anya-e0103n0:497_14": "vipassanākammikānaṃ vā mahāpaññānaṃ kālena kālaṃ upasaṅkamanaṃ.",
  "anya-e0103n0:497_15": "Gambhīrañāṇacariyapaccavekkhaṇāti gambhīrañāṇehi caritabbānaṃ khandhāyatanadhātādīnaṃ,",
  "anya-e0103n0:497_16": "saccapaccayākārādidīpanānaṃ vā suññatāpaṭisaṃyuttānaṃ suttantānaṃ paccavekkhaṇā.",
  "anya-e0103n0:497_17": "Tadadhimuttatāti paññādhimuttatā,",
  "anya-e0103n0:497_18": "paññāya ninnapoṇapabbhāratāti attho.",
  "anya-e0103n0:498_0": "Apāyādīti ādi-",
  "anya-e0103n0:498_1": "saddena jātiādiṃ atīte vaṭṭamūlakaṃ dukkhaṃ,",
  "anya-e0103n0:498_2": "anāgate vaṭṭamūlakaṃ dukkhaṃ,",
  "anya-e0103n0:498_3": "paccuppanne āhārapariyeṭṭhimūlakañca dukkhaṃ saṅgaṇhāti.",
  "anya-e0103n0:498_4": "Vīriyāyattassa lokiyalokuttaravisesassa adhigamo eva ānisaṃso,",
  "anya-e0103n0:498_5": "tassa dassanasīlatā vīriyāyatta…pe… dassitā.",
  "anya-e0103n0:498_6": "Sapubbabhāgo nibbānagāmimaggo gamanavīthi gantabbā paṭipajjitabbā paṭipadāti katvā.",
  "anya-e0103n0:498_7": "Dāyakānaṃ mahapphalabhāvakaraṇena piṇḍāpacāyanatāti paccayadāyakānaṃ attani kārassa attano sammāpaṭipattiyā",
  "anya-e0103n0:498_8": "mahapphalakārabhāvassa karaṇena piṇḍassa bhikkhāya paṭipūjanā.",
  "anya-e0103n0:498_9": "Itarathāti āmisapūjāya.",
  "anya-e0103n0:498_10": "Kusītapuggalaparivajjanatāti alasānaṃ bhāvanāya nāmamattampi ajānantānaṃ kāyadaḷhībahulānaṃ yāvadatthaṃ",
  "anya-e0103n0:498_11": "bhuñjitvā seyyasukhādianuyuñjanakānaṃ tiracchānakathikānaṃ puggalānaṃ dūrato pariccajanā.",
  "anya-e0103n0:498_12": "Āraddhavīriyapuggalasevanatāti “divasaṃ caṅkamena nisajjāyā”tiādinā bhāvanārambhavasena āraddhavīriyānaṃ",
  "anya-e0103n0:498_13": "daḷhaparakkamānaṃ puggalānaṃ kālena kālaṃ upasaṅkamanā.",
  "anya-e0103n0:498_14": "Sammappadhānapaccavekkhaṇatāti catubbidhasammappadhānānubhāvassa paccavekkhaṇatā.",
  "anya-e0103n0:498_15": "Tadadhimuttatāti tasmiṃ vīriyasambojjhaṅge adhimutti sabbiriyāpathesu ninnapoṇapabbhāratā.",
  "anya-e0103n0:498_16": "Ettha ca thinamiddhavinodanakusītapuggalaparivajjanaāraddhavīriyapuggalasevanatadadhimuttatā paṭipakkhavidhamanapaccayūpasaṃhāravasena,",
  "anya-e0103n0:498_17": "apāyādibhayapaccavekkhaṇādayo samuttejanavasena vīriyasambojjhaṅgassa uppādakā daṭṭhabbā.",
  "anya-e0103n0:499_0": "Buddhādīsu pasādasinehābhāvena thusakharahadayā lūkhapuggalā,",
  "anya-e0103n0:499_1": "tabbipariyāyena siniddhapuggalā veditabbā.",
  "anya-e0103n0:499_2": "Buddhādīnaṃ guṇaparidīpanā sampasādanīyasuttādayo pasādanīyasuttantā.",
  "anya-e0103n0:499_3": "Imehi ākārehīti yathāvuttehi kusalādīnaṃ sabhāvasāmaññalakkhaṇapaṭivijjhanādiākārehi ceva paripucchakatādiākārehi ca.",
  "anya-e0103n0:499_4": "Ete dhammeti ete kusalādīsu yonisomanasikārādike ceva dhammatthaññutādike ca.",
  "anya-e0103n0:500_0": "65.",
  "anya-e0103n0:500_1": "Accāraddhavīriyatādīhīti ativiya paggahitavīriyatādīhi. Ādi-",
  "anya-e0103n0:500_2": "saddena saṃvejanapamodanādiṃ saṅgaṇhāti.",
  "anya-e0103n0:500_3": "Uddhatanti samādhiādīnaṃ mandatāya avūpasantaṃ.",
  "anya-e0103n0:500_4": "Duvūpasamayanti vūpasametuṃ samādhātuṃ asakkuṇeyyaṃ.",
  "anya-e0103n0:501_0": "Taṃ ākāraṃ sallakkhetvāti yenākārena assa yogino passaddhi samādhi upekkhāti ime passaddhiādayo dhammā",
  "anya-e0103n0:501_1": "pubbe yathārahaṃ tasmiṃ tasmiṃ kāle uppannapubbā,",
  "anya-e0103n0:501_2": "taṃ cittataṃsampayuttadhammānaṃ passaddhākāraṃ,",
  "anya-e0103n0:501_3": "samāhitākāraṃ,",
  "anya-e0103n0:501_4": "ajjhupekkhitākārañca upalakkhetvā upadhāretvā.",
  "anya-e0103n0:501_5": "Tīsupi padesūti “atthi,",
  "anya-e0103n0:501_6": "bhikkhave,",
  "anya-e0103n0:501_7": "kāyappassaddhī”tiādinā āgatesu tīsupi vākyesu,",
  "anya-e0103n0:501_8": "tehi vā pakāsitesu tīsu dhammakoṭṭhāsesu.",
  "anya-e0103n0:501_9": "Yathāsamāhitākāraṃ sallakkhetvā gayhamāno samatho eva samathanimittanti āha “samathanimittanti ca samathassevetamadhivacana”nti.",
  "anya-e0103n0:501_10": "Nānārammaṇe paribbhamanena vividhaṃ aggaṃ etassāti byaggo, vikkhepo.",
  "anya-e0103n0:501_11": "Tathā hi so anavaṭṭhānaraso,",
  "anya-e0103n0:501_12": "bhantatāpaccupaṭṭhāno ca vutto.",
  "anya-e0103n0:501_13": "Ekaggatābhāvato byaggapaṭipakkhoti abyaggo, samādhi.",
  "anya-e0103n0:501_14": "So eva nimittanti pubbe viya vattabbaṃ.",
  "anya-e0103n0:501_15": "Tenāha “avikkhepaṭṭhena ca tasseva abyagganimittanti adhivacana”nti.",
  "anya-e0103n0:502_0": "Sarīrāvatthaṃ ñatvā mattaso paribhutto paṇītāhāro kāyalahutādīnaṃ samuṭṭhāpanena passaddhiyā paccayo hoti,",
  "anya-e0103n0:502_1": "tathā utusappāyaṃ,",
  "anya-e0103n0:502_2": "iriyāpathasappāyañca sevitaṃ,",
  "anya-e0103n0:502_3": "payogo ca kāyiko pavattitoti āha “paṇītabhojanasevanatā”tiādi.",
  "anya-e0103n0:502_4": "Payogasamatādīnaṃ abhāvena sadarathakāyacittā puggalā sāraddhapuggalā.",
  "anya-e0103n0:502_5": "Vuttavipariyāyena passaddhakāyā puggalā veditabbā.",
  "anya-e0103n0:503_0": "Nirassādassāti bhāvanassādarahitassa.",
  "anya-e0103n0:503_1": "Bhāvanā hi vīthipaṭipannā pubbenāparaṃ visesavatī pavattamānā cittassa assādaṃ upasamasukhaṃ āvahati,",
  "anya-e0103n0:503_2": "tadabhāvato nirassādaṃ cittaṃ hoti.",
  "anya-e0103n0:503_3": "Saddhāsaṃvegavasenāti saddhāvasena,",
  "anya-e0103n0:503_4": "saṃvegavasena ca.",
  "anya-e0103n0:503_5": "Sampahaṃsanatāti sammadeva pahaṃsanatā saṃvejanapubbakapasāduppādanena bhāvanā cittassa tosanā.",
  "anya-e0103n0:503_6": "Sammāpavattassāti līnuddhaccavirahena,",
  "anya-e0103n0:503_7": "samathavīthipaṭipattiyā ca samaṃ,",
  "anya-e0103n0:503_8": "savisesañca pavattiyā sammadeva pavattassa bhāvanācittassa.",
  "anya-e0103n0:503_9": "Ajjhupekkhanatāti paggahaniggahasampahaṃsanesu abyāvaṭatā.",
  "anya-e0103n0:503_10": "Jhānavimokkhapaccavekkhaṇatāti paṭhamādīni jhānāni paccanīkadhammehi suṭṭhu vimuttatādinā teyeva vimokkhā tesaṃ “evaṃ bhāvanā,",
  "anya-e0103n0:503_11": "evaṃ samāpajjanā,",
  "anya-e0103n0:503_12": "evaṃ adhiṭṭhānaṃ,",
  "anya-e0103n0:503_13": "evaṃ vuṭṭhānaṃ,",
  "anya-e0103n0:503_14": "evaṃ saṃkileso,",
  "anya-e0103n0:503_15": "evaṃ vodāna”nti pati pati avekkhaṇā.",
  "anya-e0103n0:504_0": "Sattamajjhattatāti sattesu piyaṭṭhāniyesupi gahaṭṭhapabbajitesu majjhattākāro ajjhupekkhanā.",
  "anya-e0103n0:504_1": "Saṅkhāramajjhattatāti ajjhattikesu cakkhādīsu,",
  "anya-e0103n0:504_2": "bāhiresu pattacīvarādīsu majjhattākāro ajjhupekkhanā.",
  "anya-e0103n0:504_3": "Sattasaṅkhārānaṃ mamāyanaṃ sattasaṅkhārakelāyanaṃ.",
  "anya-e0103n0:504_4": "Imehākārehīti imehi yathāvuttehi kāyacittānaṃ passaddhākārasallakkhaṇādiākārehi ceva sappāyāhārasevanādiākārehi ca.",
  "anya-e0103n0:504_5": "Ete dhammeti ete passaddhiādidhamme.",
  "anya-e0103n0:505_0": "66.",
  "anya-e0103n0:505_1": "Paññāpayogamandatāyāti paññābyāpārassa appabhāvena.",
  "anya-e0103n0:505_2": "Yathā hi dānasīlāni alobhādosappadhānāni,",
  "anya-e0103n0:505_3": "evaṃ bhāvanā amohappadhānā visesato appanāvahā.",
  "anya-e0103n0:505_4": "Tattha yadā paññā na balavatī hoti,",
  "anya-e0103n0:505_5": "tadā bhāvanācittassa anabhisaṅkhato viya āhāro purisassa abhiruciṃ na janeti,",
  "anya-e0103n0:505_6": "tena taṃ nirassādaṃ hoti.",
  "anya-e0103n0:505_7": "Yadā ca bhāvanā pubbenāparaṃ visesāvahā na hoti sammadeva avīthipaṭipattiyā,",
  "anya-e0103n0:505_8": "tadā upasamasukhassa alābhena cittaṃ nirassādaṃ hoti.",
  "anya-e0103n0:505_9": "Tadubhayaṃ sandhāyāha “paññāpayogamandatāyā”tiādi.",
  "anya-e0103n0:505_10": "Nanti cittaṃ.",
  "anya-e0103n0:505_11": "Jātijarābyādhimaraṇāni yathārahaṃ sugatiyaṃ,",
  "anya-e0103n0:505_12": "duggatiyañca hontīti tadaññameva pañcavidhabandhanādikhuppipāsādiaññamaññavibādhanādihetukaṃ apāyadukkhaṃ daṭṭhabbaṃ.",
  "anya-e0103n0:505_13": "Tayidaṃ sabbaṃ tesaṃ tesaṃ sattānaṃ paccuppannabhavanissitaṃ gahitanti atīte,",
  "anya-e0103n0:505_14": "anāgate ca kāle vaṭṭamūlakadukkhāni visuṃ gahitāni.",
  "anya-e0103n0:505_15": "Ye pana sattā āhārūpajīvino,",
  "anya-e0103n0:505_16": "tattha ca uṭṭhānaphalūpajīvino,",
  "anya-e0103n0:505_17": "tesaṃ aññehi asādhāraṇaṃ jīvitadukkhaṃ aṭṭhamaṃ saṃvegavatthu vuttanti daṭṭhabbaṃ.",
  "anya-e0103n0:506_0": "Assāti cittassa.",
  "anya-e0103n0:506_1": "Alīnantiādīsu kosajjapakkhiyānaṃ dhammānaṃ anadhimattatāya alīnaṃ.",
  "anya-e0103n0:506_2": "Uddhaccapakkhikānaṃ dhammānaṃ anadhimattatāya anuddhataṃ.",
  "anya-e0103n0:506_3": "Paññāpayogasampattiyā,",
  "anya-e0103n0:506_4": "upasamasukhādhigamena ca anirassādaṃ.",
  "anya-e0103n0:506_5": "Pubbenāparaṃ savisesaṃ tato eva ārammaṇe samappavattaṃ,",
  "anya-e0103n0:506_6": "samathavīthipaṭipannañca.",
  "anya-e0103n0:506_7": "Tattha alīnatāya paggahe,",
  "anya-e0103n0:506_8": "anuddhatatāya niggahe,",
  "anya-e0103n0:506_9": "anirassādatāya sampahaṃsane na byāpāraṃ āpajjati.",
  "anya-e0103n0:506_10": "Alīnānuddhatatāya hi ārammaṇe samappavattaṃ anirassādatāya samathavīthipaṭipannaṃ.",
  "anya-e0103n0:506_11": "Samappavattiyā vā alīnaṃ anuddhataṃ,",
  "anya-e0103n0:506_12": "samathavīthipaṭipattiyā anirassādanti daṭṭhabbaṃ.",
  "anya-e0103n0:507_0": "Nekkhammapaṭipadanti jhānapaṭipattiṃ.",
  "anya-e0103n0:507_1": "Samādhiadhimuttatāti samādhinibbattane jhānādhigame yuttappayuttatā.",
  "anya-e0103n0:507_2": "Sā pana yasmā samādhiṃ garuṃ katvā tattha ninnapoṇapabbhārabhāvena pavattiyā hoti,",
  "anya-e0103n0:507_3": "tasmā “samādhigarū”tiādi vuttaṃ.",
  "anya-e0103n0:508_0": "67.",
  "anya-e0103n0:508_1": "Paṭiladdhe nimittasmiṃ evaṃ hi sampādayato appanākosallaṃ imaṃ appanā sampavattatīti sambandho.",
  "anya-e0103n0:508_2": "Sāti appanā.",
  "anya-e0103n0:508_3": "Hitvā hīti hi-",
  "anya-e0103n0:508_4": "saddo hetuattho.",
  "anya-e0103n0:508_5": "Yasmā ṭhānametaṃ na vijjati,",
  "anya-e0103n0:508_6": "tasmā cittappavattiākāraṃ bhāvanācittassa līnuddhatādivasena pavattiākāraṃ sallakkhayaṃ upadhārento.",
  "anya-e0103n0:508_7": "Samataṃ vīriyasseva vīriyassa samādhinā samarasataṃyeva yojayetha.",
  "anya-e0103n0:508_8": "Kathaṃ pana yojayethāti āha “īsakampī”tiādi.",
  "anya-e0103n0:508_9": "Tattha layanti līnabhāvaṃ,",
  "anya-e0103n0:508_10": "saṅkocanti attho.",
  "anya-e0103n0:508_11": "Yantanti gacchantaṃ,",
  "anya-e0103n0:508_12": "paggaṇhetheva samabhāvāyāti adhippāyo.",
  "anya-e0103n0:508_13": "Tenāha “accāraddhaṃ nisedhetvā samameva pavattaye”ti.",
  "anya-e0103n0:508_14": "Kathaṃ pana samameva pavattayeti āha “reṇumhī”tiādi.",
  "anya-e0103n0:508_15": "Yathāti reṇuādīsu yathā madhukarādīnaṃ pavatti upamābhāvena aṭṭhakathāyaṃ sammavaṇṇitā,",
  "anya-e0103n0:508_16": "evaṃ līnuddhatabhāvehi mocayitvā vīriyasamatāyojanena nimittābhimukhaṃ mānasaṃ paṭipādaye paṭibhāganimittābhimukhaṃ bhāvanācittaṃ sampādeyyāti attho.",
  "anya-e0103n0:509_0": "Nimittābhimukhapaṭipādanavaṇṇanā",
  "anya-e0103n0:510_0": "68.",
  "anya-e0103n0:510_1": "Tatrāti tasmiṃ “reṇumhī”tiādinā vuttagāthādvaye.",
  "anya-e0103n0:510_2": "Atthadīpanā upamūpameyyatthavibhāvanā.",
  "anya-e0103n0:510_3": "Achekoti akusalo.",
  "anya-e0103n0:510_4": "Pakkhandoti dhāvituṃ āraddho.",
  "anya-e0103n0:510_5": "Vikasanakkhaṇeyeva sarasaṃ kusumaparāgaṃ hoti,",
  "anya-e0103n0:510_6": "pacchā vātādīhi paripatati,",
  "anya-e0103n0:510_7": "virasaṃ vā hoti.",
  "anya-e0103n0:510_8": "Tasmā nivattane reṇu khīyatīti āha “khīṇe reṇumhi sampāpuṇātī”ti.",
  "anya-e0103n0:510_9": "Puppharāsinti rukkhasākhāsu nissitaṃ pupphasañcayaṃ.",
  "anya-e0103n0:511_0": "Sallakattaantevāsikesūti sallakattaācariyassa antevāsikesu.",
  "anya-e0103n0:511_1": "Udakathālagateti udakathāliyaṃ ṭhapite.",
  "anya-e0103n0:511_2": "Satthakammanti sirāvedhanādisatthakammaṃ.",
  "anya-e0103n0:511_3": "Phusitumpi uppalapattanti sambandho.",
  "anya-e0103n0:511_4": "Samenāti purimakā viya garuṃ,",
  "anya-e0103n0:511_5": "mandañca payogaṃ akatvā samappamāṇena payogena.",
  "anya-e0103n0:511_6": "Tatthāti uppalapatte.",
  "anya-e0103n0:511_7": "Pariyodātasippoti suvisuddhasippo nipphannasippo.",
  "anya-e0103n0:512_0": "Makkaṭakasuttanti lūtasuttaṃ.",
  "anya-e0103n0:512_1": "Niyāmako nāvāsārathī.",
  "anya-e0103n0:512_2": "Laṅkāranti kilañjādimayaṃ nāvākaṭasārakaṃ.",
  "anya-e0103n0:512_3": "Telena achaḍḍento nāḷiṃ pūretīti sarāvādigatena telena achaḍḍento sukhumacchiddakaṃ telanāḷiṃ pūreti.",
  "anya-e0103n0:512_4": "Evamevāti yathā te ādito vuttamadhukarasallakattaantevāsisuttākaḍḍhakaniyāmakatelapūrakā vegena payogaṃ karonti,",
  "anya-e0103n0:512_5": "evameva yo bhikkhu “sīghaṃ appanaṃ pāpuṇissāmī”ti gāḷhaṃ vīriyaṃ karoti,",
  "anya-e0103n0:512_6": "yo majjhe vuttamadhukarādayo viya vīriyaṃ na karoti,",
  "anya-e0103n0:512_7": "ime dvepi vīriyasamatābhāvena appanaṃ pāpuṇituṃ na sakkonti.",
  "anya-e0103n0:512_8": "Yo pana avasāne vuttamadhukarādayo viya samappayogo,",
  "anya-e0103n0:512_9": "ayaṃ appanaṃ pāpuṇituṃ sakkoti vīriyasamatāyogatoti upamāsaṃsandanaṃ veditabbaṃ.",
  "anya-e0103n0:512_10": "Tena vuttaṃ “eko bhikkhū”tiādi.",
  "anya-e0103n0:512_11": "Līnaṃ bhāvanācittanti adhippāyo.",
  "anya-e0103n0:513_0": "Paṭhamajjhānakathāvaṇṇanā",
  "anya-e0103n0:514_0": "69.",
  "anya-e0103n0:514_1": "Evanti vuttappakārena.",
  "anya-e0103n0:514_2": "Vīriyasamatāyojanavasena vīthipaṭipannaṃ bhāvanāmānasaṃ paṭibhāganimitteyeva ṭhapanavasena nimittābhimukhaṃ paṭipādayato assa yogino.",
  "anya-e0103n0:514_3": "Ijjhissatīti samijjhissati,",
  "anya-e0103n0:514_4": "uppajjissatīti attho.",
  "anya-e0103n0:514_5": "Anuyogavasenāti bhāvanāvasena.",
  "anya-e0103n0:514_6": "Sesānīti sesāni tīṇi,",
  "anya-e0103n0:514_7": "cattāri vā.",
  "anya-e0103n0:514_8": "Pakaticittehīti pākatikehi kāmāvacaracittehi.",
  "anya-e0103n0:514_9": "Balava…pe…",
  "anya-e0103n0:514_10": "cittekaggatāni bhāvanābalena paṭutarasabhāvappattiyā.",
  "anya-e0103n0:514_11": "Parikammattāti paṭisaṅkhārakattā.",
  "anya-e0103n0:514_12": "Yadi āsannattā upacāratā,",
  "anya-e0103n0:514_13": "gotrabhuno eva upacārasamaññā siyāti āha “samīpacārittā vā”ti.",
  "anya-e0103n0:514_14": "Anaccāsannopi hi nātidūrapavattī samīpacārī nāma hoti.",
  "anya-e0103n0:514_15": "Appanaṃ upecca carantīti upacārāni.",
  "anya-e0103n0:514_16": "Ito pubbe parikammānanti nānāvajjanavīthiyaṃ parikammānaṃ.",
  "anya-e0103n0:514_17": "Etthāti etesu parikammupacārānulomasaññitesu.",
  "anya-e0103n0:514_18": "Sabbantimanti tatiyaṃ,",
  "anya-e0103n0:514_19": "catutthaṃ vā.",
  "anya-e0103n0:514_20": "Parittagottābhibhavanatoti parittassa gottassa abhibhavanato.",
  "anya-e0103n0:514_21": "Gaṃtāyatīti hi gottaṃ,",
  "anya-e0103n0:514_22": "“paritta”nti pavattamānaṃ abhidhānaṃ,",
  "anya-e0103n0:514_23": "buddhiñca ekaṃsikavisayatāya rakkhatīti parittagottaṃ.",
  "anya-e0103n0:514_24": "Yathā hi buddhi ārammaṇabhūtena atthena vinā na pavattati,",
  "anya-e0103n0:514_25": "evaṃ abhidhānaṃ abhidheyyabhūtena.",
  "anya-e0103n0:514_26": "Tasmā so tāni tāyati rakkhatīti vuccati.",
  "anya-e0103n0:514_27": "Taṃ pana mahaggatānuttaravidhuraṃ kāmataṇhāya gocarabhūtaṃ kāmāvacaradhammānaṃ āveṇikarūpaṃ daṭṭhabbaṃ.",
  "anya-e0103n0:514_28": "Mahaggatagottepi iminā nayena attho veditabbo.",
  "anya-e0103n0:514_29": "Bhāvanatoti uppādanato.",
  "anya-e0103n0:515_0": "Avisesena sabbesaṃ sabbā samaññāti paṭhamanayo gahitaggahaṇaṃ hotīti āha “aggahitaggahaṇenā”tiādi.",
  "anya-e0103n0:515_1": "Nānāvajjanaparikammameva parikammanti adhippāyena “paṭhamaṃ vā upacāra”ntiādi vuttaṃ.",
  "anya-e0103n0:515_2": "Catutthaṃ appanācittaṃ,",
  "anya-e0103n0:515_3": "pañcamaṃ vā appanācittaṃ pubbe vuttanayena sace catutthaṃ gotrabhu hotīti attho.",
  "anya-e0103n0:515_4": "Pañcamaṃ vāti vā-",
  "anya-e0103n0:515_5": "saddo aniyame.",
  "anya-e0103n0:515_6": "Svāyaṃ aniyamo iminā kāraṇenāti dassetuṃ “tañca kho khippābhiññadandhābhiññavasenā”ti vuttaṃ.",
  "anya-e0103n0:515_7": "Tattha khippābhiññassa catutthaṃ appeti,",
  "anya-e0103n0:515_8": "dandhābhiññassa pañcamaṃ.",
  "anya-e0103n0:515_9": "Kasmā pana catutthaṃ,",
  "anya-e0103n0:515_10": "pañcamaṃ vā appeti,",
  "anya-e0103n0:515_11": "na tato paranti āha “tato paraṃ javanaṃ patatī”ti.",
  "anya-e0103n0:515_12": "Tato pañcamato paraṃ chaṭṭhaṃ,",
  "anya-e0103n0:515_13": "sattamañca javanaṃ patantaṃ viya hoti parikkhīṇajavattāti adhippāyo.",
  "anya-e0103n0:516_0": "Yathā aladdhāsevanaṃ paṭhamajavanaṃ dubbalattā gotrabhuṃ na uppādeti,",
  "anya-e0103n0:516_1": "laddhāsevanaṃ pana balavabhāvato dutiyaṃ,",
  "anya-e0103n0:516_2": "tatiyaṃ vā gotrabhuṃ uppādeti,",
  "anya-e0103n0:516_3": "evaṃ laddhāsevanatāya balavabhāvato chaṭṭhaṃ,",
  "anya-e0103n0:516_4": "sattamampi appetīti therassa adhippāyo.",
  "anya-e0103n0:516_5": "Tenāha “tasmā chaṭṭhepi sattamepi appanā hotī”ti.",
  "anya-e0103n0:516_6": "Tanti therassa vacanaṃ.",
  "anya-e0103n0:516_7": "Suttasuttānulomaācariyavādehi anupatthambhitattā vuttaṃ “attanomatimatta”nti.",
  "anya-e0103n0:516_8": "“Purimā purimā kusalā dhammā”ti pana suttapadamakāraṇaṃ āsevanapaccayalābhassa balavabhāve anekantikattā.",
  "anya-e0103n0:516_9": "Tathā hi aladdhāsevanāpi paṭhamacetanā diṭṭhadhammavedanīyā hoti,",
  "anya-e0103n0:516_10": "laddhāsevanā dutiyacetanā yāva chaṭṭhacetanā aparāpariyavedanīyā.",
  "anya-e0103n0:516_11": "Catutthapañcamesuyevātiādi vuttassevatthassa yuttidassanamukhena nigamanatthaṃ vuttaṃ.",
  "anya-e0103n0:516_12": "Tattha yadi chaṭṭhasattamaṃ javanaṃ patitaṃ nāma hoti parikkhīṇajavattā,",
  "anya-e0103n0:516_13": "kathaṃ sattamajavanacetanā upapajjavedanīyā,",
  "anya-e0103n0:516_14": "ānantariyā ca hotīti?",
  "anya-e0103n0:516_15": "Nāyaṃ viseso āsevanapaccayalābhena balappattiyā.",
  "anya-e0103n0:516_16": "Kiñcarahi kiriyāvatthāvisesato.",
  "anya-e0103n0:516_17": "Kiriyāvatthā hi ārambhamajjhapariyosānavasena tividhā.",
  "anya-e0103n0:516_18": "Tattha ca pariyosānāvatthāya sanniṭṭhāpakacetanābhāvena upapajjavedanīyāditā hoti,",
  "anya-e0103n0:516_19": "na balavabhāvenāti daṭṭhabbaṃ.",
  "anya-e0103n0:516_20": "Paṭisandhiyā anantarapaccayabhāvino vipākasantānassa anantarapaccayabhāvena tathā abhisaṅkhatattāti ca vadanti.",
  "anya-e0103n0:516_21": "Tasmā chaṭṭhasattamānaṃ papātābhimukhatāya parikkhīṇajavatā na sakkā nivāretuṃ.",
  "anya-e0103n0:516_22": "Tathā hi “yathā hi puriso”tiādi vuttaṃ.",
  "anya-e0103n0:517_0": "Sā ca pana appanā.",
  "anya-e0103n0:517_1": "Addhānaparicchedoti kālaparicchedo.",
  "anya-e0103n0:517_2": "So panettha sattasu ṭhānesu katthaci aparimāṇacittakkhaṇatāya,",
  "anya-e0103n0:517_3": "katthaci atiittarakhaṇatāya natthīti vutto.",
  "anya-e0103n0:517_4": "Na hettha sampuṇṇajavanavīthi addhā labbhati.",
  "anya-e0103n0:517_5": "Tenevāha “ettha maggānantaraphala”ntiādi.",
  "anya-e0103n0:517_6": "Sesaṭṭhānesūti paṭhamappanā,",
  "anya-e0103n0:517_7": "lokiyābhiññā,",
  "anya-e0103n0:517_8": "maggakkhaṇo,",
  "anya-e0103n0:517_9": "nirodhā vuṭṭhahantassa phalakkhaṇoti etesu catūsu ṭhānesu.",
  "anya-e0103n0:518_0": "Ettāvatāti ettakena bhāvanākkamena esa yogāvacaro paṭhamaṃ jhānaṃ upasampajja viharati.",
  "anya-e0103n0:518_1": "Evaṃ viharatā ca anena tadeva paṭhamaṃ jhānaṃ adhigataṃ hoti pathavīkasiṇanti sambandho.",
  "anya-e0103n0:519_0": "70.",
  "anya-e0103n0:519_1": "Tatthāti tasmiṃ jhānapāṭhe.",
  "anya-e0103n0:519_2": "Viviccitvāti visuṃ hutvā.",
  "anya-e0103n0:519_3": "Tenāha “vinā hutvā apakkamitvā”ti,",
  "anya-e0103n0:519_4": "pajahanavasena apasakkitvāti attho.",
  "anya-e0103n0:519_5": "Vivicceva kāmehīti ettha “viviccā”ti iminā vivecanaṃ jhānakkhaṇe kāmānaṃ abhāvamattaṃ vuttaṃ.",
  "anya-e0103n0:519_6": "“Viviccevā”ti pana iminā ekaṃsato kāmānaṃ vivecetabbatādīpanena tappaṭipakkhatā jhānassa,",
  "anya-e0103n0:519_7": "kāmavivekassa ca jhānādhigamūpāyatā dassitā hotīti imamatthaṃ dassetuṃ “paṭhamaṃ jhāna”ntiādiṃ vatvā",
  "anya-e0103n0:519_8": "tamevatthaṃ pākaṭataraṃ kātuṃ “katha”ntiādi vuttaṃ.",
  "anya-e0103n0:519_9": "“Andhakāre sati padīpobhāso viyā”ti etena yathā padīpobhāsābhāvena rattiyaṃ andhakārābhibhavo,",
  "anya-e0103n0:519_10": "evaṃ jhānābhāvena sattasantatiyaṃ kāmābhibhavoti dasseti.",
  "anya-e0103n0:520_0": "Etanti pubbapadeyeva avadhāraṇavacanaṃ.",
  "anya-e0103n0:520_1": "Na kho pana evaṃ daṭṭhabbaṃ “kāmehi evā”ti avadhāraṇassa akatattā.",
  "anya-e0103n0:520_2": "Nissaranti niggacchanti etena,",
  "anya-e0103n0:520_3": "ettha vāti nissaraṇaṃ.",
  "anya-e0103n0:520_4": "Ke niggacchanti? Kāmā,",
  "anya-e0103n0:520_5": "tesaṃ kāmānaṃ nissaraṇaṃ pahānaṃ tannissaraṇaṃ, tato.",
  "anya-e0103n0:520_6": "Kathaṃ pana samāne vikkhambhane kāmānamevetaṃ nissaraṇaṃ,",
  "anya-e0103n0:520_7": "na byāpādādīnanti codanaṃ yuttito,",
  "anya-e0103n0:520_8": "āgamato ca sodhetuṃ “kāmadhātū”tiādi vuttaṃ.",
  "anya-e0103n0:520_9": "Tattha kāmadhātusamatikkamanatoti sakalassapi kāmabhavassa samatikkamapaṭipadābhāvato.",
  "anya-e0103n0:520_10": "Tena imassa jhānassa kāmapariññābhāvamāha.",
  "anya-e0103n0:520_11": "Kāmarāgapaṭipakkhatoti vakkhamānavibhāgassa kilesakāmassa paccatthikabhāvato.",
  "anya-e0103n0:520_12": "Tena yathā mettā byāpādassa,",
  "anya-e0103n0:520_13": "karuṇā vihiṃsāya,",
  "anya-e0103n0:520_14": "evamidaṃ jhānaṃ kāmarāgassa ujuvipaccanīkabhūtanti dasseti.",
  "anya-e0103n0:520_15": "Evamattano pavattiyā,",
  "anya-e0103n0:520_16": "vipākappavattiyā ca kāmarāgato,",
  "anya-e0103n0:520_17": "kāmadhātuto ca vinivattasabhāvattā idaṃ jhānaṃ visesato kāmānameva nissaraṇaṃ.",
  "anya-e0103n0:520_18": "Svāyamattho pāṭhagato evāti āha “yathāhā”tiādi.",
  "anya-e0103n0:520_19": "Kāmañcetamatthaṃ dīpetuṃ purimapadeyeva avadhāraṇaṃ gahitaṃ,",
  "anya-e0103n0:520_20": "uttarapadepi pana taṃ gahetabbameva tathā atthasambhavatoti dassetuṃ “uttarapadepī”tiādi vuttaṃ.",
  "anya-e0103n0:520_21": "Itoti kāmacchandato.",
  "anya-e0103n0:520_22": "Esa niyamo.",
  "anya-e0103n0:520_23": "Sādhāraṇavacanenāti avisesavacanena.",
  "anya-e0103n0:520_24": "Tadaṅgavikkhambhanasamucchedappaṭipassaddhinissaraṇavivekā tadaṅgavivekādayo.",
  "anya-e0103n0:520_25": "Cittakāyaupadhivivekā cittavivekādayo.",
  "anya-e0103n0:520_26": "Tayo eva idha jhānakathāyaṃ daṭṭhabbā samucchedavivekādīnaṃ asambhavato.",
  "anya-e0103n0:521_0": "Niddeseti mahāniddese.",
  "anya-e0103n0:521_1": "Tattha hi “uddānato dve kāmā –",
  "anya-e0103n0:521_2": "vatthukāmā kilesakāmā cā”ti uddisitvā “tattha katame vatthukāmā?",
  "anya-e0103n0:521_3": "Manāpiyā rūpā…pe…",
  "anya-e0103n0:521_4": "manāpiyā phoṭṭhabbā”tiādinā vatthukāmā niddiṭṭhā.",
  "anya-e0103n0:521_5": "Te pana kāmīyantīti kāmāti veditabbā.",
  "anya-e0103n0:521_6": "Tatthevāti niddese eva.",
  "anya-e0103n0:521_7": "Vibhaṅgeti jhānavibhaṅge.",
  "anya-e0103n0:521_8": "Patthanākārena pavatto dubbalo lobho chandanaṭṭhena chando,",
  "anya-e0103n0:521_9": "tato balavā rañjanaṭṭhena rāgo,",
  "anya-e0103n0:521_10": "tatopi balavataro bahalarāgo chandarāgo.",
  "anya-e0103n0:521_11": "Nimittānubyañjanāni saṅkappeti etenāti saṅkappo,",
  "anya-e0103n0:521_12": "tathāpavatto lobho,",
  "anya-e0103n0:521_13": "tato balavā rañjanaṭṭhena rāgo,",
  "anya-e0103n0:521_14": "saṅkappanavaseneva pavatto tatopi balavataro saṅkapparāgoti.",
  "anya-e0103n0:521_15": "Svāyaṃ pabhedo ekasseva lobhassa pavattiākāravasena,",
  "anya-e0103n0:521_16": "avatthābhedavasena ca veditabbo yathā “vaccho dammo balībaddo”ti.",
  "anya-e0103n0:521_17": "Ime kilesakāmā.",
  "anya-e0103n0:521_18": "Kāmentīti kāmā,",
  "anya-e0103n0:521_19": "kāmenti etehīti vā.",
  "anya-e0103n0:522_0": "Evañhi satīti evaṃ ubhayesampi kāmānaṃ saṅgahe sati.",
  "anya-e0103n0:522_1": "Vatthukāmehipīti “vatthukāmehi viviccevā”tipi attho yujjatīti evaṃ yujjamānatthantarasamuccayattho pi- saddo,",
  "anya-e0103n0:522_2": "na kilesakāmasamuccayattho. Kasmā?",
  "anya-e0103n0:522_3": "Imasmiṃ atthe kilesakāmehi vivekassa dutiyapadena vuttattā.",
  "anya-e0103n0:522_4": "Tenāti vatthukāmavivekena.",
  "anya-e0103n0:522_5": "Kāyaviveko vutto hoti puttadārādipariggahavivekadīpanato.",
  "anya-e0103n0:522_6": "Purimenāti kāyavivekena.",
  "anya-e0103n0:522_7": "Etthāti “vivicceva kāmehi,",
  "anya-e0103n0:522_8": "vivicca akusalehi dhammehī”ti etasmiṃ padadvaye,",
  "anya-e0103n0:522_9": "ito vā niddhārite vivekadvaye. Akusala-",
  "anya-e0103n0:522_10": "saddena yadipi kilesakāmā,",
  "anya-e0103n0:522_11": "sabbākusalāpi vā gahitā,",
  "anya-e0103n0:522_12": "sabbathā pana kilesakāmehi viveko vuttoti āha “dutiyena kilesakāmehi vivekavacanato”ti.",
  "anya-e0103n0:522_13": "Dutiyenāti ca cittavivekenāti attho.",
  "anya-e0103n0:522_14": "Etesanti yathāvuttānaṃ dvinnaṃ padānaṃ,",
  "anya-e0103n0:522_15": "niddhāraṇe cetaṃ sāmivacanaṃ.",
  "anya-e0103n0:522_16": "Taṇhādisaṃkilesānaṃ vatthuno pahānaṃ saṃkilesavatthuppahānaṃ.",
  "anya-e0103n0:522_17": "Lolabhāvo nāma tattha tattha rūpādīsu taṇhuppādo,",
  "anya-e0103n0:522_18": "tassa hetu vatthukāmā eva veditabbā.",
  "anya-e0103n0:522_19": "Bālabhāvo avijjā,",
  "anya-e0103n0:522_20": "duccintitacintitādi vā,",
  "anya-e0103n0:522_21": "tassa ayonisomanasikāro,",
  "anya-e0103n0:522_22": "sabbepi vā akusalā dhammā hetu.",
  "anya-e0103n0:522_23": "Kāmaguṇādhigamahetupi pāṇātipātādiasuddhapayogo hotīti tabbivekena payogasuddhi vibhāvitā.",
  "anya-e0103n0:522_24": "Taṇhāsaṃkilesasodhanena,",
  "anya-e0103n0:522_25": "vivaṭṭūpanissayasaṃvaḍḍhanena ca ajjhāsayavisodhanaṃ āsayaposanaṃ.",
  "anya-e0103n0:522_26": "Kāmesūti niddhāraṇe bhummaṃ.",
  "anya-e0103n0:523_0": "Anekabhedoti kāmāsavakāmarāgasaṃyojanādivasena,",
  "anya-e0103n0:523_1": "rūpataṇhādivasena ca anekappabhedo.",
  "anya-e0103n0:523_2": "Kāmacchandoyevāti kāmasabhāvoyeva chando,",
  "anya-e0103n0:523_3": "na kattukamyatāchando,",
  "anya-e0103n0:523_4": "nāpi kusalacchandoti adhippāyo.",
  "anya-e0103n0:523_5": "Jhānapaṭipakkhatoti jhānassa paṭipakkhabhāvato taṃhetu tannimittaṃ visuṃ vutto.",
  "anya-e0103n0:523_6": "Akusalabhāvasāmaññena aggahetvā visuṃ sarūpena gahito.",
  "anya-e0103n0:523_7": "Yadi kilesakāmova purimapade vutto,",
  "anya-e0103n0:523_8": "kathaṃ bahuvacananti āha “anekabhedato”tiādi.",
  "anya-e0103n0:524_0": "Aññesampi diṭṭhimānaahirikānottappādīnaṃ,",
  "anya-e0103n0:524_1": "taṃsahitaphassādīnañca.",
  "anya-e0103n0:524_2": "Upari vuccamānāni jhānaṅgāni uparijhānaṅgāni,",
  "anya-e0103n0:524_3": "tesaṃ attano paccanīkānaṃ paṭipakkhabhāvadassanato tappaccanīkanīvaraṇavacanaṃ.",
  "anya-e0103n0:524_4": "Nīvaraṇāni hi jhānaṅgapaccanīkāni tesaṃ pavattinivāraṇato.",
  "anya-e0103n0:524_5": "Samādhi kāmacchandassa paṭipakkho rāgappaṇidhiyā ujuvipaccanīkabhāvato,",
  "anya-e0103n0:524_6": "nānārammaṇehi palobhitassa paribbhamantassa cittassa samādhānato ca.",
  "anya-e0103n0:524_7": "Pīti byāpādassa paṭipakkhā pāmojjena samānayogakkhemattā.",
  "anya-e0103n0:524_8": "Vitakko thinamiddhassa paṭipakkho yoniso saṅkappanavasena savipphārapavattito.",
  "anya-e0103n0:524_9": "Sukhaṃ avūpasamānutāpasabhāvassa uddhaccakukkuccassa paṭipakkhaṃ vūpasantasītalasabhāvattā.",
  "anya-e0103n0:524_10": "Vicāro vicikicchāya paṭipakkho ārammaṇe anumajjanavasena paññāpaṭirūpasabhāvattā.",
  "anya-e0103n0:524_11": "Mahākaccānattherena desitaṃ piṭakānaṃ saṃvaṇṇanā peṭakaṃ,",
  "anya-e0103n0:524_12": "tasmiṃ peṭake.",
  "anya-e0103n0:525_0": "Pañcakāmaguṇabhedavisayassāti rūpādipañcakāmaguṇavisesavisayassa.",
  "anya-e0103n0:525_1": "Āghātavatthubhedādivisayānanti byāpādavivekavacanena “anatthaṃ me acarī”ti ādiāghātavatthubhedavisayassa dosassa,",
  "anya-e0103n0:525_2": "mohādhikehi thinamiddhādīhi vivekavacanena paṭicchādanavasena dukkhādipubbantādibhedavisayassa mohassa vikkhambhanaviveko vutto.",
  "anya-e0103n0:525_3": "Kāmarāgabyāpādatadekaṭṭhathinamiddhādivikkhambhakañcetaṃ sabbākusalapaṭipakkhasabhāvattā.",
  "anya-e0103n0:525_4": "Sabbakusalānaṃ tena sabhāvena sabbākusalappahāyakaṃ hoti,",
  "anya-e0103n0:525_5": "hontampi kāmarāgādivikkhambhanasabhāvameva hoti taṃsabhāvattāti avisesetvā nīvaraṇākusalamūlādīnaṃ “vikkhambhanaviveko vutto hotī”ti āha.",
  "anya-e0103n0:526_0": "71.",
  "anya-e0103n0:526_1": "Yathāpaccayaṃ pavattamānānaṃ sabhāvadhammānaṃ natthi kāci vasavattitāti vasavattibhāvanivāraṇatthaṃ “vitakkanaṃ vitakko”ti vuttaṃ.",
  "anya-e0103n0:526_2": "Tayidaṃ “vitakkanaṃ īdisamida”nti ārammaṇassa parikappananti āha “ūhananti vuttaṃ hotī”ti.",
  "anya-e0103n0:526_3": "Yasmā cittaṃ vitakkabalena ārammaṇaṃ abhiniruḷhaṃ viya hoti,",
  "anya-e0103n0:526_4": "tasmā so ārammaṇābhiniropanalakkhaṇo vutto.",
  "anya-e0103n0:526_5": "Yathā hi koci rājavallabhaṃ,",
  "anya-e0103n0:526_6": "taṃsambandhinaṃ mittaṃ vā nissāya rājagehaṃ ārohati anupavisati,",
  "anya-e0103n0:526_7": "evaṃ vitakkaṃ nissāya cittaṃ ārammaṇaṃ ārohati.",
  "anya-e0103n0:526_8": "Yadi evaṃ,",
  "anya-e0103n0:526_9": "kathaṃ avitakkaṃ cittaṃ ārammaṇaṃ ārohatīti?",
  "anya-e0103n0:526_10": "Vitakkabaleneva.",
  "anya-e0103n0:526_11": "Yathā hi so puriso paricayena tena vināpi nirāsaṅko rājagehaṃ pavisati,",
  "anya-e0103n0:526_12": "evaṃ paricayena vitakkena vināpi avitakkaṃ cittaṃ ārammaṇaṃ ārohati.",
  "anya-e0103n0:526_13": "Paricayenāti ca santāne pavattavitakkabhāvanāsaṅkhātena paricayena.",
  "anya-e0103n0:526_14": "Vitakkassa hi santāne abhiṇhaṃ pavattassa vasena cittassa ārammaṇābhiruhaṇaṃ ciraparicitaṃ.",
  "anya-e0103n0:526_15": "Tena taṃ kadāci vitakkena vināpi tattha pavattateva.",
  "anya-e0103n0:526_16": "Yathā taṃ ñāṇasahitaṃ hutvā sammasanavasena ciraparicitaṃ kadāci ñāṇavirahitampi sammasanavasena pavattati,",
  "anya-e0103n0:526_17": "yathā vā kilesasahitaṃ hutvā pavattaṃ sabbaso kilesarahitampi paricayena kilesavāsanāvasena pavattati,",
  "anya-e0103n0:526_18": "evaṃsampadamidaṃ daṭṭhabbaṃ. Ādito,",
  "anya-e0103n0:526_19": "abhimukhaṃ vā hananaṃ āhananaṃ. Parito,",
  "anya-e0103n0:526_20": "parivattetvā vā āhananaṃ pariyāhananaṃ.",
  "anya-e0103n0:526_21": "“Rūpaṃ rūpaṃ,",
  "anya-e0103n0:526_22": "pathavī pathavī”ti ākoṭentassa viya pavatti “āhananaṃ,",
  "anya-e0103n0:526_23": "pariyāhanana”nti ca veditabbaṃ.",
  "anya-e0103n0:526_24": "Ānayanaṃ cittassa ārammaṇe upanayanaṃ,",
  "anya-e0103n0:526_25": "ākaḍḍhanaṃ vā.",
  "anya-e0103n0:527_0": "Anusañcaraṇaṃ anuparibbhamanaṃ.",
  "anya-e0103n0:527_1": "Svāyaṃ viseso santānamhi labbhamāno eva santāne pākaṭo hotīti daṭṭhabbo.",
  "anya-e0103n0:527_2": "Sesesupi eseva nayo.",
  "anya-e0103n0:527_3": "Anumajjanaṃ ārammaṇe cittassa anumasanaṃ,",
  "anya-e0103n0:527_4": "parimajjananti attho.",
  "anya-e0103n0:527_5": "Tathā hi vicāro “parimajjanahattho viya,",
  "anya-e0103n0:527_6": "sañcaraṇahattho viyā”ti ca vutto.",
  "anya-e0103n0:527_7": "Tatthāti ārammaṇe.",
  "anya-e0103n0:527_8": "Sahajātānaṃ anuyojanaṃ ārammaṇe anuvicāraṇasaṅkhātaanumajjanavaseneva veditabbaṃ.",
  "anya-e0103n0:527_9": "Anuppabandhanaṃ ārammaṇe cittassa avicchinnassa viya pavatti.",
  "anya-e0103n0:527_10": "Tathā hi so “anusandhānatā”ti niddiṭṭho.",
  "anya-e0103n0:527_11": "Teneva ca “ghaṇḍānuravo viya,",
  "anya-e0103n0:527_12": "paribbhamanaṃ viyā”ti ca vutto.",
  "anya-e0103n0:528_0": "Katthacīti paṭhamajjhāne,",
  "anya-e0103n0:528_1": "parittacittuppādesu ca.",
  "anya-e0103n0:528_2": "Vicārato oḷārikaṭṭhena,",
  "anya-e0103n0:528_3": "vicārasseva ca pubbaṅgamaṭṭhena anuravato oḷāriko,",
  "anya-e0103n0:528_4": "tassa ca pubbaṅgamo ghaṇḍābhighāto viya vitakko.",
  "anya-e0103n0:528_5": "Yathā hi ghaṇḍābhighāto paṭhamābhinipāto hoti,",
  "anya-e0103n0:528_6": "evaṃ ārammaṇābhimukhaniropanaṭṭhena vitakko cetaso paṭhamābhinipāto hoti.",
  "anya-e0103n0:528_7": "Abhighāta-",
  "anya-e0103n0:528_8": "ggahaṇena cettha abhighātajo saddo gahitoti veditabbo.",
  "anya-e0103n0:528_9": "Vipphāravāti vicalanayutto saparipphando.",
  "anya-e0103n0:528_10": "Paribbhamanaṃ viya parissayābhāvavīmaṃsanatthaṃ.",
  "anya-e0103n0:528_11": "Anuppabandhena pavattiyanti upacāre vā appanāyaṃ vā santānena pavattiyaṃ.",
  "anya-e0103n0:528_12": "Tattha hi vitakko niccalo hutvā ārammaṇaṃ anupavisitvā viya pavattati,",
  "anya-e0103n0:528_13": "na paṭhamābhinipāte.",
  "anya-e0103n0:528_14": "Pākaṭo hotīti vitakkassa viseso abhiniropanākāro oḷārikattā paṭhamajjhāne pākaṭo hoti,",
  "anya-e0103n0:528_15": "tadabhāvato pañcakanaye dutiyajjhāne vicārassa viseso anumajjanākāro pākaṭo hoti.",
  "anya-e0103n0:529_0": "Vālaṇḍupakaṃ eḷakalomādīhi katacumbaṭakaṃ.",
  "anya-e0103n0:529_1": "Uppīḷanahatthoti piṇḍassa uppīḷanahattho.",
  "anya-e0103n0:529_2": "Tasseva ito cito ca sañcaraṇahattho.",
  "anya-e0103n0:529_3": "Maṇḍalanti kaṃsabhājanādīsu kiñci maṇḍalaṃ vaṭṭalekhaṃ karontassa.",
  "anya-e0103n0:529_4": "Yathā pupphaphalasākhādiavayavavinimutto avijjamānopi rukkho “sapuppho saphalo”ti voharīyati,",
  "anya-e0103n0:529_5": "evaṃ vitakkādiaṅgavinimuttaṃ avijjamānampi jhānaṃ “savitakkaṃ savicāra”nti voharīyatīti dassetuṃ “rukkho viyā”tiādi vuttaṃ.",
  "anya-e0103n0:529_6": "Jhānabhāvanāya puggalavasena desetabbattā “idha bhikkhu vivicceva kāmehī”tiādinā puggalādhiṭṭhānena jhānāni uddiṭṭhānīti.",
  "anya-e0103n0:529_7": "Yadipi vibhaṅge puggalādhiṭṭhānā desanā katā,",
  "anya-e0103n0:529_8": "attho pana tatrāpi vibhaṅgepi yathā idha “iminā ca vitakkenā”tiādinā dhammavasena vutto,",
  "anya-e0103n0:529_9": "evameva daṭṭhabbo,",
  "anya-e0103n0:529_10": "paramatthato puggalasseva abhāvatoti adhippāyo. Attho…pe…",
  "anya-e0103n0:529_11": "daṭṭhabbo jhānasamaṅgino vitakkavicārasamaṅgitādassanena,",
  "anya-e0103n0:529_12": "jhānasseva ca savitakkasavicāratāya vuttattāti evaṃ vā ettha attho daṭṭhabbo.",
  "anya-e0103n0:530_0": "Vivekāti vivekā hetubhūtāti viveka-",
  "anya-e0103n0:530_1": "saddassa bhāvasādhanataṃ sandhāyāha.",
  "anya-e0103n0:530_2": "Viveketi kattusādhanataṃ,",
  "anya-e0103n0:530_3": "kammasādhanataṃ vā.",
  "anya-e0103n0:530_4": "“Vivitto”ti hi iminā nīvaraṇehi vinābhūto tehi vivecitoti ca sādhanadvayampi saṅgahitamevāti.",
  "anya-e0103n0:531_0": "72.",
  "anya-e0103n0:531_1": "Pīṇayatīti tappeti,",
  "anya-e0103n0:531_2": "vaḍḍheti vā.",
  "anya-e0103n0:531_3": "Sampiyāyanalakkhaṇāti paritussanalakkhaṇā.",
  "anya-e0103n0:531_4": "Pīṇanarasāti paribrūhanarasā.",
  "anya-e0103n0:531_5": "Pharaṇarasāti paṇītarūpehi kāyassa byāpanarasā.",
  "anya-e0103n0:531_6": "Udaggabhāvo odagyaṃ.",
  "anya-e0103n0:531_7": "Khuddikā lahuṃ lomahaṃsanamattaṃ katvā bhinnā na puna uppajjati.",
  "anya-e0103n0:531_8": "Khaṇikā bahulaṃ uppajjati.",
  "anya-e0103n0:531_9": "Ubbegato pharaṇā niccalattā,",
  "anya-e0103n0:531_10": "ciraṭṭhitikattā ca paṇītatarā.",
  "anya-e0103n0:531_11": "Cetiyaṅgaṇaṃ gantvāti puṇṇavallikavihāre cetiyaṅgaṇaṃ gantvā.",
  "anya-e0103n0:531_12": "Pakatiyā diṭṭhārammaṇavasenāti pubbe mahācetiyaṃ gahitārammaṇavasena.",
  "anya-e0103n0:531_13": "Citrageṇḍuko vicitrākārena katageṇḍuko.",
  "anya-e0103n0:531_14": "Upanissayeti samīpe,",
  "anya-e0103n0:531_15": "tassa vā vihārassa nissayabhūte,",
  "anya-e0103n0:531_16": "gocaraṭṭhānabhūteti attho.",
  "anya-e0103n0:532_0": "Gharājireti gehaṅgaṇe.",
  "anya-e0103n0:532_1": "Pabbatasikhare katacetiyaṃ “ākāsacetiya”nti vuttaṃ.",
  "anya-e0103n0:532_2": "Gahitanimittenevāti cetiyavandanaṃ,",
  "anya-e0103n0:532_3": "dhammassavanañca uddissa “dhaññā vatime”tiādinā gahitakusalanimitteneva kāraṇabhūtena.",
  "anya-e0103n0:532_4": "Gahitaṃ vā nimittaṃ etenāti gahitanimittaṃ,",
  "anya-e0103n0:532_5": "vuttākārena pavattacittaṃ,",
  "anya-e0103n0:532_6": "tena gahitanimitteneva cittena saha.",
  "anya-e0103n0:532_7": "Pakkhandanti anupaviṭṭhaṃ.",
  "anya-e0103n0:532_8": "Anuparipphuṭanti anu anu samantato phuṭaṃ,",
  "anya-e0103n0:532_9": "sabbaso anuvisaṭanti attho.",
  "anya-e0103n0:533_0": "Passaddhiyā nimittabhāvena gabbhaṃ gaṇhantī.",
  "anya-e0103n0:533_1": "Paripācanavasena paripākaṃ gacchantī.",
  "anya-e0103n0:533_2": "Appanāsampayuttāva pīti appanāsamādhipūrikā.",
  "anya-e0103n0:533_3": "Khaṇikasamādhipūrikā ca upacārasamādhipūrikā ca appanāsamādhissa vidūratarāti tadubhayaṃ anāmasanto “tāsu yā appanāsamādhissā”tiādimāha.",
  "anya-e0103n0:533_4": "Samādhisampayogaṃ gatāti pubbe upacārasamādhinā sampayuttā hutvā anukkamena vaḍḍhitvā appanāsamādhinā sampayogaṃ gatā.",
  "anya-e0103n0:534_0": "73.",
  "anya-e0103n0:534_1": "Sukhayatīti sukhaṃ,",
  "anya-e0103n0:534_2": "attanā sampayuttadhamme laddhassāde karotīti attho.",
  "anya-e0103n0:534_3": "Svāyaṃ kattuniddeso pariyāyaladdho dhammato aññassa kattu nivattanattho,",
  "anya-e0103n0:534_4": "nippariyāyena pana bhāvasādhanameva labbhatīti “sukhanaṃ sukha”nti vuttaṃ.",
  "anya-e0103n0:534_5": "Iṭṭhasabhāvattā taṃsamaṅgīpuggalaṃ,",
  "anya-e0103n0:534_6": "sampayuttadhamme vā attani sādayatīti sātaṃ da-",
  "anya-e0103n0:534_7": "kārassa ta-",
  "anya-e0103n0:534_8": "kāraṃ katvā.",
  "anya-e0103n0:534_9": "Sātaṃ “madhura”nti vadanti.",
  "anya-e0103n0:534_10": "Sātaṃ lakkhaṇaṃ etassāti sātalakkhaṇaṃ.",
  "anya-e0103n0:534_11": "Upabrūhanaṃ sampayuttadhammānaṃ saṃvaḍḍhanaṃ.",
  "anya-e0103n0:534_12": "Dukkhaṃ viya avissajjetvā adukkhamasukhā viya anajjhupekkhitvā anu anu gaṇhanaṃ,",
  "anya-e0103n0:534_13": "upakāritā vā anuggaho.",
  "anya-e0103n0:534_14": "Katthaci paṭhamajjhānādike.",
  "anya-e0103n0:534_15": "Paṭilābhatuṭṭhīti paṭilābhavasena uppajjanakatuṭṭhi.",
  "anya-e0103n0:534_16": "Paṭiladdharasānubhavananti paṭiladdhassa ārammaṇarasassa anubhavananti sabhāvato pītisukhāni vibhajitvā dasseti.",
  "anya-e0103n0:534_17": "Yattha pīti,",
  "anya-e0103n0:534_18": "tattha sukhanti vitakkassa viya itarena pītiyā sukhena accantasaṃyogamāha.",
  "anya-e0103n0:534_19": "“Yattha sukhaṃ,",
  "anya-e0103n0:534_20": "tattha na niyamato pītī”ti vicārassa viya vitakkena sukhassa pītiyā anaccantasaṃyogaṃ.",
  "anya-e0103n0:534_21": "Tena accantānaccantasaṃyogitāya pītisukhānaṃ visesaṃ dasseti.",
  "anya-e0103n0:534_22": "Kaṃ tārenti etthāti kantāraṃ,",
  "anya-e0103n0:534_23": "nirudakamaruṭṭhānaṃ.",
  "anya-e0103n0:534_24": "Vanameva vanantaṃ.",
  "anya-e0103n0:534_25": "Tasmiṃ tasmiṃ samayeti iṭṭhārammaṇassa paṭilābhasamaye,",
  "anya-e0103n0:534_26": "paṭiladdhassa rasānubhavanasamaye,",
  "anya-e0103n0:534_27": "vanacchāyādīnaṃ savanadassanasamaye,",
  "anya-e0103n0:534_28": "pavesaparibhogasamaye ca.",
  "anya-e0103n0:534_29": "Pākaṭabhāvatoti yathākkamaṃ pītisukhānaṃ vibhūtabhāvato.",
  "anya-e0103n0:535_0": "Vivekajaṃ pītisukhanti ettha purimasmiṃ atthe vivekajanti jhānaṃ vuttaṃ.",
  "anya-e0103n0:535_1": "Pītisukhasaddato ca atthiatthavisesato “assa jhānassa,",
  "anya-e0103n0:535_2": "asmiṃ vā jhāne”ti ettha a-",
  "anya-e0103n0:535_3": "kāro daṭṭhabbo.",
  "anya-e0103n0:535_4": "Dutiye pītisukhameva vivekajaṃ.",
  "anya-e0103n0:535_5": "“Vivekajaṃpītisukha”nti ca aññapadatthasamāso,",
  "anya-e0103n0:535_6": "paccattaniddesassa ca alopo kato.",
  "anya-e0103n0:535_7": "Lope vā sati “vivekajapītisukha”nti pāṭhoti ayaṃ viseso.",
  "anya-e0103n0:536_0": "Upasampajjāti ettha upa- saṃ-",
  "anya-e0103n0:536_1": "saddā “upalabbhati,",
  "anya-e0103n0:536_2": "saṃbhuñjatī”tiādīsu viya niratthakāti dassetuṃ “upagantvā”tiādiṃ vatvā puna tesaṃ sātthakabhāvaṃ dassetuṃ “upasampādayitvā”tiādi vuttaṃ,",
  "anya-e0103n0:536_3": "tasmā patvā,",
  "anya-e0103n0:536_4": "sādhetvāti vā attho.",
  "anya-e0103n0:536_5": "Iriyanti kiriyaṃ.",
  "anya-e0103n0:536_6": "Vuttiādīni tasseva vevacanāni.",
  "anya-e0103n0:536_7": "Pālanāti hi ekaṃ iriyāpathabādhanaṃ iriyāpathantarehi rakkhaṇā.",
  "anya-e0103n0:537_0": "Pañcaṅgavippahīnādivaṇṇanā",
  "anya-e0103n0:538_0": "74.",
  "anya-e0103n0:538_1": "Pañca aṅgāni vikkhambhanavasena pahīnāni etassāti pañcaṅgavippahīnaṃ.",
  "anya-e0103n0:538_2": "“Agyāhito”ti ettha āhita-",
  "anya-e0103n0:538_3": "saddassa viya vippahīna-",
  "anya-e0103n0:538_4": "saddassettha paravacanaṃ daṭṭhabbaṃ,",
  "anya-e0103n0:538_5": "pañcahi aṅgehi vippahīnanti vā pañcaṅgavippahīnaṃ.",
  "anya-e0103n0:538_6": "Nanu aññepi akusalā dhammā iminā jhānena pahīyanti,",
  "anya-e0103n0:538_7": "atha kasmā pañcaṅgavippahīnatāva vuccatīti āha “kiñcāpī”tiādi.",
  "anya-e0103n0:538_8": "Jhānalābhinopi ajhānasamaṅgikāle jhānapaṭipakkhalobhacittādīnaṃ pavattisabbhāvato “jhānakkhaṇe”ti vuttaṃ.",
  "anya-e0103n0:538_9": "Pahīyantīti vigacchanti,",
  "anya-e0103n0:538_10": "nappavattantīti attho.",
  "anya-e0103n0:538_11": "Ekattārammaṇeti pathavīkasiṇādivasena ekasabhāve,",
  "anya-e0103n0:538_12": "ekaggatāsaṅkhāte ekattāvahe vā ārammaṇe.",
  "anya-e0103n0:538_13": "Tanti taṃ nānāvisayapalobhitaṃ cittaṃ.",
  "anya-e0103n0:538_14": "Kāmadhātuppahānāyāti nānāvisayasamūpabyūḷhāya kāmadhātuyā pahānāya samatikkamāya paṭipadaṃ jhānaṃ nappaṭipajjati.",
  "anya-e0103n0:538_15": "Nirantaranti vikkhepena anantaritaṃ,",
  "anya-e0103n0:538_16": "sahitanti attho.",
  "anya-e0103n0:538_17": "Akammaññanti akammanīyaṃ,",
  "anya-e0103n0:538_18": "bhāvanākammassa ayogyanti attho.",
  "anya-e0103n0:538_19": "Uddhaccakukkuccaparetanti uddhaccakukkuccena abhibhūtaṃ.",
  "anya-e0103n0:538_20": "Paribbhamati anavaṭṭhānato,",
  "anya-e0103n0:538_21": "avaṭṭhānassa samādhānassa abhāvatoti attho.",
  "anya-e0103n0:538_22": "Vicikicchāya upahatanti sātisayassa vicārassa abhāvato “sammāsambuddho nu kho bhagavā,",
  "anya-e0103n0:538_23": "na nu kho”ti,",
  "anya-e0103n0:538_24": "“pathavī pathavī”tiādinā manasikārena,",
  "anya-e0103n0:538_25": "“jhānaṃ siyā nu kho,",
  "anya-e0103n0:538_26": "na nu kho”tiādinā ca pavattāya vicikicchāya upahataṃ.",
  "anya-e0103n0:538_27": "Nārohati appaṭipattinimittattā.",
  "anya-e0103n0:538_28": "Visesena jhānantarāyakarattāti samādhiādīnaṃ ujuvipaccanīkabhāvena jhānādhigamassa antarāyakaraṇato.",
  "anya-e0103n0:539_0": "Tehīti jhānādhigamassa paccayabhūtehi vitakkavicārehi.",
  "anya-e0103n0:539_1": "Avikkhepāya sampāditappayogassāti tato evaṃ samādhānāya nipphāditabhāvanāpayogassa.",
  "anya-e0103n0:539_2": "Cetaso payogasampattisambhavāti yathāvuttabhāvanāpayogasampattisamuṭṭhānā.",
  "anya-e0103n0:539_3": "Pīti pīṇanaṃ bhāvanāvasena tappanaṃ.",
  "anya-e0103n0:539_4": "Upabrūhanaṃ bhāvanāvasena parivuddhiṃ cetaso karotīti sambandho.",
  "anya-e0103n0:539_5": "Nanti cittaṃ.",
  "anya-e0103n0:539_6": "Sasesasampayuttadhammanti avasiṭṭhaphassādidhammasahitaṃ,",
  "anya-e0103n0:539_7": "samaṃ sammā ca ādhiyatīti sambandho.",
  "anya-e0103n0:539_8": "Indriyasamatāvasena samaṃ,",
  "anya-e0103n0:539_9": "paṭipakkhadhammānaṃ.",
  "anya-e0103n0:539_10": "Dūrībhāve līnuddhaccābhāvena sammā ca ṭhapetīti attho.",
  "anya-e0103n0:539_11": "Ekaggatā hi samādhānakiccena cittaṃ,",
  "anya-e0103n0:539_12": "sampayuttadhamme ca attānaṃ anuvattāpentī jhānakkhaṇe sātisayaṃ samāhite karotīti.",
  "anya-e0103n0:539_13": "Uppattivasenāti yathāpaccayaṃ uppajjanavasena.",
  "anya-e0103n0:539_14": "Etesu vitakkādīsu jhānaṃ uppannaṃ nāma hoti tattheva jhānavohārato.",
  "anya-e0103n0:539_15": "Tenāha “tasmā”tiādi.",
  "anya-e0103n0:539_16": "“Yathā panā”tiādināpi upamāvasena tamevatthaṃ pākaṭataraṃ karoti.",
  "anya-e0103n0:540_0": "Pakaticittatoti pākatikakāmāvacaracittato.",
  "anya-e0103n0:540_1": "Suvisadenāti suṭṭhu visadena,",
  "anya-e0103n0:540_2": "paṭutarenāti attho.",
  "anya-e0103n0:540_3": "Sabbāvantanti sabbāvayavavantaṃ,",
  "anya-e0103n0:540_4": "anavasesanti attho.",
  "anya-e0103n0:540_5": "Apphuṭanti asamphuṭṭhaṃ.",
  "anya-e0103n0:540_6": "Ārammaṇesu phusitāti appanāvasena pavattamānā cittekaggatā samantato ārammaṇaṃ pharantī viya hotīti katvā vuttaṃ.",
  "anya-e0103n0:540_7": "Kasmā panettha jhānapāṭhe aggahitā cittekaggatā gahitāti anuyogaṃ sandhāya “tattha cittekaggatā”tiādi vuttaṃ.",
  "anya-e0103n0:540_8": "Tatthāti tesu jhānaṅgesu.",
  "anya-e0103n0:540_9": "Na niddiṭṭhāti sarūpato na niddiṭṭhā,",
  "anya-e0103n0:540_10": "sāmaññato pana jhānaggahaṇena gahitā.",
  "anya-e0103n0:540_11": "Evaṃ vuttattāti sarūpeneva vuttattā,",
  "anya-e0103n0:540_12": "aṅgameva cittekaggatāti sambandho.",
  "anya-e0103n0:540_13": "Yena adhippāyenāti yena vitakkādīhi saha vattantaṃ dhammaṃ dīpetuṃ tassa pakāsanādhippāyena “savitakkaṃ savicāra”ntiādinā uddeso kato.",
  "anya-e0103n0:540_14": "So eva adhippāyo tena bhagavatā vibhaṅge “cittekaggatā”ti niddisantena pakāsito.",
  "anya-e0103n0:540_15": "Tasmā sā jhānapāṭhe aggahitāti na cintetabbaṃ.",
  "anya-e0103n0:541_0": "Tividhakalyāṇavaṇṇanā",
  "anya-e0103n0:542_0": "75.",
  "anya-e0103n0:542_1": "Ādimajjhapariyosānavasenāti jhānassa ādimajjhapariyosānavasena.",
  "anya-e0103n0:542_2": "Lakkhaṇavasenāti tesaṃyeva appanāyaṃ lakkhitabbabhāvavasena.",
  "anya-e0103n0:543_0": "Tatrāti tasmiṃ kalyāṇatālakkhaṇānaṃ vibhāvane.",
  "anya-e0103n0:543_1": "Paṭipadāvisuddhīti paṭipajjati jhānaṃ etāyāti paṭipadā,",
  "anya-e0103n0:543_2": "gotrabhupariyosāno pubbabhāgiyo bhāvanānayo.",
  "anya-e0103n0:543_3": "Paripanthato visujjhanaṃ visuddhi,",
  "anya-e0103n0:543_4": "paṭipadāya visuddhi paṭipadāvisuddhi.",
  "anya-e0103n0:543_5": "Sā panāyaṃ yasmā jhānassa uppādakkhaṇe labbhati,",
  "anya-e0103n0:543_6": "tasmā vuttaṃ “paṭipadāvisuddhi ādī”ti.",
  "anya-e0103n0:543_7": "Upekkhānubrūhanāti visodhetabbatādīnaṃ abhāvato jhānapariyāpannāya tatramajjhattupekkhāya kiccanipphattiyā anubrūhanā.",
  "anya-e0103n0:543_8": "Sā panāyaṃ visesato jhānassa ṭhitikkhaṇe labbhati.",
  "anya-e0103n0:543_9": "Tena vuttaṃ “upekkhānubrūhanā majjhe”ti.",
  "anya-e0103n0:543_10": "Sampahaṃsanāti tattha dhammānaṃ anativattanādisādhakassa ñāṇassa kiccanipphattivasena pariyodapanā.",
  "anya-e0103n0:543_11": "Sā pana yasmā jhānassa osānakkhaṇe pākaṭā hoti,",
  "anya-e0103n0:543_12": "tasmā vuttaṃ “sampahaṃsanā pariyosāna”nti.",
  "anya-e0103n0:543_13": "Imāni tīṇi lakkhaṇānīti paripanthato cittassa visujjhanākāro,",
  "anya-e0103n0:543_14": "majjhimassa samathanimittassa paṭipajjanākāro,",
  "anya-e0103n0:543_15": "tattha pakkhandanākāroti imāni tīṇi jhānassa ādito uppādakkhaṇe appanāpattilakkhaṇāni tehi ākārehi vinā appanāpattiyā abhāvato,",
  "anya-e0103n0:543_16": "asati ca appanāya tadabhāvato.",
  "anya-e0103n0:543_17": "Ādikalyāṇañceva visuddhipaṭipadattā.",
  "anya-e0103n0:543_18": "Yathāvuttehi lakkhaṇehi samannāgatattā,",
  "anya-e0103n0:543_19": "sampannalakkhaṇattā ca tilakkhaṇasampannañca.",
  "anya-e0103n0:543_20": "Iminā nayena majjhapariyosānalakkhaṇānañca yojanā veditabbā.",
  "anya-e0103n0:544_0": "Sambharīyati jhānaṃ etenāti sambhāro,",
  "anya-e0103n0:544_1": "nānāvajjanaparikammaṃ.",
  "anya-e0103n0:544_2": "Saha sambhārenāti sasambhāro,",
  "anya-e0103n0:544_3": "so eva sasambhāriko.",
  "anya-e0103n0:544_4": "Upacāroti ekāvajjanūpacāramāha.",
  "anya-e0103n0:544_5": "Paggahādikiccassa pubbabhāge bhāvanāya eva sādhitattā yā tattha ekāvajjanūpacāre siddhā ajjhupekkhanā,",
  "anya-e0103n0:544_6": "sā jhānakkhaṇe paribrūhitā nāma hotīti vuttaṃ “upekkhānubrūhanā nāma appanā”ti.",
  "anya-e0103n0:544_7": "Yathādhigataṃ jhānaṃ nissāya yo pahaṭṭhākāro cittassa paritoso,",
  "anya-e0103n0:544_8": "taṃ paccavekkhaṇāvasena pavattaṃ sandhāyāha “sampahaṃsanā nāma paccavekkhaṇā”ti.",
  "anya-e0103n0:544_9": "Eketi abhayagirivāsino.",
  "anya-e0103n0:544_10": "Te hi evaṃ paṭipadāvisuddhiādike vaṇṇayanti,",
  "anya-e0103n0:544_11": "tadayuttaṃ.",
  "anya-e0103n0:544_12": "Tathā hi sati ajjhānadhammehi jhānassa guṇasaṃkittanaṃ nāma kataṃ hoti.",
  "anya-e0103n0:544_13": "Na hi bhūmantaraṃ bhūmantarapariyāpannaṃ hoti.",
  "anya-e0103n0:544_14": "Pāḷiyā cetaṃ viruddhanti dassetuṃ “yasmā panā”tiādi vuttaṃ.",
  "anya-e0103n0:544_15": "Tattha ekattagataṃ cittanti indriyānaṃ ekarasabhāvena,",
  "anya-e0103n0:544_16": "ekaggatāya ca sikhāppattiyā tadanuguṇaṃ ekattaṃ gatanti ekattagataṃ,",
  "anya-e0103n0:544_17": "sasampayuttaṃ appanāpattacittaṃ.",
  "anya-e0103n0:544_18": "Tasseva paṭipadāvisuddhipakkhandatādi anantarameva vuccati.",
  "anya-e0103n0:544_19": "Tasmāti yasmā ekasmiṃyeva appanācittakkhaṇe paṭipadāvisuddhiādi pāḷiyaṃ vuttaṃ,",
  "anya-e0103n0:544_20": "tasmā āgamanavasenāti parikammāgamanavasena.",
  "anya-e0103n0:544_21": "Anativattanādīti ādi-",
  "anya-e0103n0:544_22": "saddena indriyekarasatātadupagavīriyavāhanāsevanāni saṅgaṇhāti.",
  "anya-e0103n0:544_23": "Pariyodāpakassāti parisodhakassa pabhassarabhāvakarassa.",
  "anya-e0103n0:544_24": "Anativattanādibhāvasādhanameva cettha ñāṇassa kiccanipphatti veditabbā.",
  "anya-e0103n0:545_0": "Tasminti tasmiṃ vāre,",
  "anya-e0103n0:545_1": "catupañcacittaparimāṇāya appanāvīthiyanti attho.",
  "anya-e0103n0:545_2": "Tato paripanthato.",
  "anya-e0103n0:545_3": "Cittaṃ visujjhatīti yadipi āgamanaṃ gahetuṃ avisesena viya vuttaṃ,",
  "anya-e0103n0:545_4": "parikammavisuddhito pana appanāvisuddhi sātisayāva.",
  "anya-e0103n0:545_5": "Tenāha “visuddhattā”tiādi.",
  "anya-e0103n0:545_6": "Āvaraṇavirahitaṃ hutvāti yenāvaraṇena āvaṭattā cittaṃ tato pubbe majjhimaṃ samathanimittaṃ paṭipajjituṃ na sakkoti,",
  "anya-e0103n0:545_7": "tena vivittaṃ hutvā,",
  "anya-e0103n0:545_8": "taṃ vikkhambhetvāti attho.",
  "anya-e0103n0:545_9": "Līnuddhaccasaṅkhātānaṃ ubhinnaṃ antānaṃ anupagamanena majjhimo,",
  "anya-e0103n0:545_10": "savisesaṃ paccanīkadhammānaṃ vūpasamanato samatho,",
  "anya-e0103n0:545_11": "yogino sukhavisesānaṃ kāraṇabhāvato nimittañcāti majjhimaṃ samathanimittaṃ.",
  "anya-e0103n0:545_12": "Tenāha “samappavatto appanāsamādhiyevā”ti.",
  "anya-e0103n0:545_13": "Tadanantaraṃ pana purimacittanti tassa appanācittassa anantarapaccayabhūtaṃ purimaṃ cittaṃ,",
  "anya-e0103n0:545_14": "gotrabhucittanti attho.",
  "anya-e0103n0:545_15": "Ekasantatipariṇāmanayenāti yathā “tadeva khīraṃ dadhisampanna”nti,",
  "anya-e0103n0:545_16": "evaṃ satipi parittamahaggatabhāvabhede,",
  "anya-e0103n0:545_17": "paccayapaccayuppannabhāvabhede ca ekissā eva santatiyā pariṇāmūpagamananayena ekattanayavasena.",
  "anya-e0103n0:545_18": "Tathattanti tathabhāvaṃ appanāsamādhivasena samāhitabhāvaṃ.",
  "anya-e0103n0:545_19": "Evaṃ paṭipannattāti vuttākārena paṭipajjamānattā.",
  "anya-e0103n0:545_20": "Yasmiñhi khaṇe tathattaṃ majjhimaṃ samathanimittaṃ paṭipajjati,",
  "anya-e0103n0:545_21": "tasmiṃyeva khaṇe tathattupagamanena appanāsamādhinā samāhitabhāvūpagamanena tattha pakkhandati nāma.",
  "anya-e0103n0:545_22": "Purimacitteti appanācittassa purimasmiṃ citte gotrabhucitte.",
  "anya-e0103n0:545_23": "Vijjamānākāranipphādikāti tasmiṃ citte vijjamānānaṃ paripanthavisuddhimajjhimasamathapaṭipattipakkhandanākārānaṃ nipphādikā,",
  "anya-e0103n0:545_24": "tenākārena nipphajjamānāti attho.",
  "anya-e0103n0:545_25": "Teyeva hi ākārā paccayavisesato jhānakkhaṇe nipphajjamānā “paṭipadāvisuddhī”ti laddhasamaññā jhānassa taṃ visesaṃ nipphādentā viya vuttā.",
  "anya-e0103n0:545_26": "Uppādakkhaṇeyevāti attalābhavelāyameva.",
  "anya-e0103n0:545_27": "Yadi evaṃ,",
  "anya-e0103n0:545_28": "kathaṃ te ākārā nipphajjantīti āha “āgamanavasenā”ti.",
  "anya-e0103n0:546_0": "Tassāti cittassa.",
  "anya-e0103n0:546_1": "“Visuddhaṃ cittaṃ ajjhupekkhatī”ti pāḷiyaṃ puggalādhiṭṭhānena āgatāti “byāpāraṃ akaronto”ti āha.",
  "anya-e0103n0:546_2": "Samathapaṭipattitathattupagamanañca idha samathabhāvāpattiyevāti āha “samathabhāvūpagamanenā”ti.",
  "anya-e0103n0:546_3": "Kilesasaṃsaggaṃ pahāya ekattena upaṭṭhitassāti pubbe “kathaṃ nu kho kilesasaṃsaggaṃ pajaheyya”nti paṭipannassa",
  "anya-e0103n0:546_4": "idāni samathapaṭipattiyā tassa pahīnattā kilesasaṅgaṇikābhāvena ekattena upaṭṭhitassa jhānacittassa.",
  "anya-e0103n0:546_5": "Paripanthavisuddhimajjhimasamathapaṭipattipakkhandanehi vuddhippattiyā anubrūhite jhānacitte laddhokāsā",
  "anya-e0103n0:546_6": "tatramajjhattupekkhā sampayuttesu samavāhitabhāvena pavattamānā te anubrūhentī viya hotīti āha “tatramajjhattupekkhāya",
  "anya-e0103n0:546_7": "kiccavasena upekkhānubrūhanā veditabbā”ti.",
  "anya-e0103n0:547_0": "Ye panete yuganaddhadhammāti sambandho.",
  "anya-e0103n0:547_1": "Tatthāti tasmiṃ jhānacitte.",
  "anya-e0103n0:547_2": "Aññamaññānativattanavasena kiccakaraṇato yuge naddhā baddhā viya yuganaddhā.",
  "anya-e0103n0:547_3": "Vimuttirasenāti vimuccanakiccena,",
  "anya-e0103n0:547_4": "vimuccanasampattiyā vā. Esa yogī.",
  "anya-e0103n0:547_5": "Vāhayatīti pavatteti.",
  "anya-e0103n0:547_6": "Assāti jhānacittassa.",
  "anya-e0103n0:547_7": "Tasmiṃ khaṇeti bhaṅgakkhaṇe.",
  "anya-e0103n0:547_8": "Uppādakkhaṇe atīte hi ṭhitikkhaṇato paṭṭhāya āsevanā pavattati nāma.",
  "anya-e0103n0:547_9": "Te ākārāti aññamaññānativattanādayo tattha dhammānaṃ pavattiākārā.",
  "anya-e0103n0:547_10": "Āsevanāpi hi āsevanapaccayabhāvīnaṃ dhammānaṃ pavattiākāroyeva.",
  "anya-e0103n0:547_11": "Saṃkilesavodānesūti samādhipaññānaṃ samarasatāya akaraṇaṃ bhāvanāya saṃkileso,",
  "anya-e0103n0:547_12": "karaṇaṃ vodānaṃ.",
  "anya-e0103n0:547_13": "Tathā sesesupi.",
  "anya-e0103n0:547_14": "Evametesu saṃkilesavodānesu taṃ taṃ ādīnavaṃ dosaṃ ānisaṃsaṃ guṇaṃ puretaraṃ pāṭihāriyañāṇena disvā yathā aññamaññānativattanādayo honti,",
  "anya-e0103n0:547_15": "tathā bhāvanāya sampahaṃsitattā teneva ñāṇena visodhitattā.",
  "anya-e0103n0:547_16": "Visodhanaṃ hettha sampahaṃsanaṃ.",
  "anya-e0103n0:547_17": "Te ākārā yasmā nipphannā,",
  "anya-e0103n0:547_18": "tasmā “dhammānaṃ…pe…",
  "anya-e0103n0:547_19": "veditabbāti vutta”nti lakkhaṇasaṃvaṇṇanāya ādimhi vuttaṃ nigamanavasena dasseti.",
  "anya-e0103n0:548_0": "“Yasmā upekkhāvasena ñāṇaṃ pākaṭaṃ hotī”ti ko sambandho.",
  "anya-e0103n0:548_1": "Kasmā sampahaṃsanāva pariyosānanti vuttā,",
  "anya-e0103n0:548_2": "na upekkhānubrūhanāti codanaṃ sandhāya “tattha yasmā upekkhāvasena ñāṇaṃ pākaṭaṃ hotī”ti vuttaṃ.",
  "anya-e0103n0:548_3": "Tatthāti tasmiṃ bhāvanācitte.",
  "anya-e0103n0:548_4": "Upekkhāvasena ñāṇaṃ pākaṭaṃ hotīti appanākāle bhāvanāya samappavattiyā,",
  "anya-e0103n0:548_5": "paṭipakkhassa ca pahānato paggahādīsu byāpārassa akātabbato ajjhupekkhanāva hoti.",
  "anya-e0103n0:548_6": "Yaṃ sandhāya vuttaṃ “samaye cittassa ajjhupekkhanā,",
  "anya-e0103n0:548_7": "visuddhaṃ cittaṃ ajjhupekkhatī”ti ca ādi.",
  "anya-e0103n0:548_8": "Sā panāyaṃ ajjhupekkhanā ñāṇassa kiccasiddhiyā hoti,",
  "anya-e0103n0:548_9": "visesato ñāṇasādhanattā appanābyāpārassāti phalena kāraṇānumānañāyena.",
  "anya-e0103n0:548_10": "Yasmā upekkhāvasena ñāṇaṃ pākaṭaṃ hoti,",
  "anya-e0103n0:548_11": "tasmā ñāṇakiccabhūtā sampahaṃsanā pariyosānanti vuttāti sambandho.",
  "anya-e0103n0:549_0": "Idāni yathāvuttamatthaṃ pāḷiyā samatthetuṃ “yathāhā”tiādi vuttaṃ.",
  "anya-e0103n0:549_1": "Tathāpaggahitaṃ cittanti yathā bhāvanācittaṃ kosajjapakkhe na patati,",
  "anya-e0103n0:549_2": "tathā vīriyasambojjhaṅgaṭṭhāniyānaṃ dhammānaṃ bahulīkāravasena paggahitaṃ.",
  "anya-e0103n0:549_3": "Sādhukaṃ ajjhupekkhatīti paggaṇhantenāpi samādhissa vīriyasamatāyojanavasena paggahitattā sakkaccaṃ ajjhupekkhati,",
  "anya-e0103n0:549_4": "tatramajjhattupekkhā okāsaṃ labhati.",
  "anya-e0103n0:549_5": "Taṃ pana ajjhupekkhanaṃ upekkhāvasena pubbe pavattapārihāriyapaññāvasena appanāpaññāya kiccādhikatāti",
  "anya-e0103n0:549_6": "āha “paññāvasena paññindriyaṃ adhimattaṃ hotī”ti.",
  "anya-e0103n0:549_7": "Tassa adhimattattā eva ajjhupekkhantasseva nānāsabhāvehi nīvaraṇapamukhehi kilesehi appanācittaṃ vimuccati.",
  "anya-e0103n0:549_8": "Vimokkhavasena vimuccanavasena.",
  "anya-e0103n0:549_9": "Paññāvasenāti pubbe pavattapārihāriyapaññāvasena.",
  "anya-e0103n0:549_10": "Vimuttattāti nānākilesehi vimuttattā eva.",
  "anya-e0103n0:549_11": "Te dhammā saddhādayo,",
  "anya-e0103n0:549_12": "visesato saddhāpaññāvīriyasamādhayo ca ekarasā samānakiccā honti.",
  "anya-e0103n0:549_13": "Evamayaṃ indriyānaṃ ekarasaṭṭhena bhāvanā nipphajjamānā ñāṇabyāpāroti āha “ñāṇakiccabhūtā sampahaṃsanā pariyosāna”nti.",
  "anya-e0103n0:549_14": "Evaṃ tividhāya paṭipadāvisuddhiyā laddhavisesāya tividhāya upekkhānubrūhanāya sātisayaṃ paññindriyassa",
  "anya-e0103n0:549_15": "adhimuttabhāvena catubbidhāpi sampahaṃsanā sijjhatīti āgamanupekkhā ñāṇakiccavasena dasapi ākārā jhāne",
  "anya-e0103n0:549_16": "eva veditabbā.",
  "anya-e0103n0:550_0": "Gaṇanānupubbatāti gaṇanānupubbatāya,",
  "anya-e0103n0:550_1": "gaṇanānupubbatāmattaṃ vā paṭhamanti idanti attho.",
  "anya-e0103n0:550_2": "Tena desanākkamaṃ ulliṅgeti.",
  "anya-e0103n0:550_3": "“Paṭhamaṃ uppannanti paṭhama”nti iminā paṭipattikkamaṃ,",
  "anya-e0103n0:550_4": "uppannanti hi adhigatanti attho.",
  "anya-e0103n0:550_5": "“Paṭhamaṃ samāpajjitabbanti paṭhama”nti idaṃ pana na ekantalakkhaṇanti aṭṭhakathāyaṃ paṭisiddhattā idha na gahitaṃ.",
  "anya-e0103n0:550_6": "Ārammaṇūpanijjhānaṃ lakkhaṇūpanijjhānanti duvidhe jhāne idhādhippetajjhānameva dassetuṃ “ārammaṇūpanijjhānato”ti vuttaṃ.",
  "anya-e0103n0:550_7": "Pathavīkasiṇasaṅkhātassa attano attano ārammaṇassa rūpaṃ viya cakkhunā upanijjhāyanato.",
  "anya-e0103n0:550_8": "Paccanīkajhāpanatoti nīvaraṇādīnaṃ paccanīkadhammānaṃ dahanato vikkhambhanavasena pajahanato.",
  "anya-e0103n0:550_9": "Sakalaṭṭhenāti heṭṭhā vuttanayena kate vā akate vā paricchijja gahite pathavībhāge pathavīmaṇḍale sakalārammaṇakaraṇaṭṭhena.",
  "anya-e0103n0:550_10": "Na hi tassa ekadesamārammaṇaṃ karīyati.",
  "anya-e0103n0:550_11": "Pathavīkasiṇasannissayatāya nimittaṃ pathavīkasiṇaṃ yathā “mañcā ukkuṭṭhiṃ karontī”ti.",
  "anya-e0103n0:550_12": "Taṃsahacaraṇato jhānaṃ pathavīkasiṇaṃ yathā “kuntā pacarantī”ti.",
  "anya-e0103n0:551_0": "Ciraṭṭhitisampādanavaṇṇanā",
  "anya-e0103n0:552_0": "76.",
  "anya-e0103n0:552_1": "Lakkhaṭṭhāne ṭhitaṃ sarena vālaṃ vijjhatīti vālavedhī.",
  "anya-e0103n0:552_2": "Idha pana anekadhā bhinnassa vālassa aṃsuṃ vijjhanto “vālavedhī”ti adhippeto.",
  "anya-e0103n0:552_3": "Tena vālavedhinā.",
  "anya-e0103n0:552_4": "Sūdenāti bhattakārena.",
  "anya-e0103n0:552_5": "“Ākārā pariggahetabbā”ti saṅkhepato vuttamatthaṃ vivarituṃ “yathā hī”tiādi vuttaṃ.",
  "anya-e0103n0:552_6": "Tattha sukusaloti suṭṭhu cheko.",
  "anya-e0103n0:552_7": "Dhanuggahoti issāso.",
  "anya-e0103n0:552_8": "Kammanti yogyaṃ.",
  "anya-e0103n0:552_9": "Akkantapadānanti vijjhanakāle akkamanavasena pavattapadānaṃ.",
  "anya-e0103n0:552_10": "Ākāranti dhanujiyāsarānaṃ gahitākāraṃ.",
  "anya-e0103n0:552_11": "Pariggaṇheyyāti upadhāreyya.",
  "anya-e0103n0:552_12": "Bhojanasappāyādayoti ādi-",
  "anya-e0103n0:552_13": "saddo avuttākārānampi saṅgāhako daṭṭhabbo.",
  "anya-e0103n0:552_14": "Tena utubhāvanānimittādīnampi pariggaṇhanaṃ vuttaṃ hoti.",
  "anya-e0103n0:552_15": "Tasminti tasmiṃ taruṇasamādhimhi.",
  "anya-e0103n0:553_0": "Bhattāranti sāminaṃ,",
  "anya-e0103n0:553_1": "bhattavetanādīhi posakanti attho.",
  "anya-e0103n0:553_2": "Parivisantoti bhojento.",
  "anya-e0103n0:553_3": "Tassa ruccitvā bhuñjanākāraṃ sallakkhetvā tassa upanāmentoti yojanā.",
  "anya-e0103n0:553_4": "Ayampi yogī.",
  "anya-e0103n0:553_5": "Adhigatakkhaṇe bhojanādayo ākāreti pubbe jhānassa adhigatakkhaṇe kiccasādhake bhojanādigate ākāre.",
  "anya-e0103n0:553_6": "Gahetvāti pariggahetvā sallakkhetvā.",
  "anya-e0103n0:553_7": "Naṭṭhe naṭṭhe samādhimhi punappunaṃ appanāya.",
  "anya-e0103n0:554_0": "Mahānasavijjāparicayena paṇḍito.",
  "anya-e0103n0:554_1": "Tattha visadañāṇatāya byatto.",
  "anya-e0103n0:554_2": "Ṭhānuppattikakaosallayogena kusalo.",
  "anya-e0103n0:554_3": "Nānaccayehīti nānaccayehi nānāsabhāvehi,",
  "anya-e0103n0:554_4": "nānārasehīti attho.",
  "anya-e0103n0:554_5": "Tenāha “ambilaggehī”tiādi.",
  "anya-e0103n0:554_6": "Sūpehīti byañjanehi.",
  "anya-e0103n0:554_7": "Ambilaggehīti ambilakoṭṭhāsehi,",
  "anya-e0103n0:554_8": "ye vā ambilarasā hutvā aggabhūtā,",
  "anya-e0103n0:554_9": "tehi caturambilādimissehi.",
  "anya-e0103n0:554_10": "Esa nayo tittakaggādīsupi.",
  "anya-e0103n0:554_11": "Khārikehīti vātiṅgaṇakaḷīrādimissehi.",
  "anya-e0103n0:554_12": "Nimittanti ākāraṃ ruccanavasena bhuñjanākāraṃ.",
  "anya-e0103n0:554_13": "Uggaṇhātīti uparūpari gaṇhāti upadhāreti.",
  "anya-e0103n0:554_14": "Imassa vā sūpeyyassa atthāya hatthaṃ abhiharati.",
  "anya-e0103n0:554_15": "Abhihārānanti abhimukhena haritabbānaṃ paṇṇākārānaṃ,",
  "anya-e0103n0:554_16": "pūjābhihārānaṃ vā.",
  "anya-e0103n0:554_17": "Nimittaṃ uggaṇhātīti “evaṃ me cittaṃ samāhitaṃ ahosī”ti nimittaṃ gaṇhāti sallakkheti.",
  "anya-e0103n0:555_0": "Samādhiparipanthānanti samādhissa paripanthabhūtānaṃ.",
  "anya-e0103n0:555_1": "Dhammānanti kāmacchandādinīvaraṇadhammānaṃ.",
  "anya-e0103n0:555_2": "Suvisodhitattāti suṭṭhu visodhitattā,",
  "anya-e0103n0:555_3": "vikkhambhanavaseneva sammadeva pahīnattāti attho.",
  "anya-e0103n0:555_4": "Kāmādīnavapaccavekkhaṇādīhīti ādi-",
  "anya-e0103n0:555_5": "saddena asubhamanasikāranekkhammānisaṃsapaccavekkhaṇādīni saṅgaṇhāti.",
  "anya-e0103n0:555_6": "Nekkhammaguṇadassanenāpi hi tassa vibandhabhūte kāmacchande ādīnavo visesato pākaṭo hotīti.",
  "anya-e0103n0:555_7": "Kāyaduṭṭhullanti kāyadarathaṃ sāraddhakāyataṃ.",
  "anya-e0103n0:555_8": "Tena kāyacittānaṃ sārambhanimittassa byāpādanīvaraṇassa na visodhanamāha.",
  "anya-e0103n0:555_9": "Ārambhadhātumanasikārādīti ādi-",
  "anya-e0103n0:555_10": "saddena vīriyasambojjhaṅganimittānaṃ,",
  "anya-e0103n0:555_11": "ālokasaññādīnañca saṅgaho daṭṭhabbo.",
  "anya-e0103n0:555_12": "Samathanimittamanasikārādīti ādi-",
  "anya-e0103n0:555_13": "saddena samādhisambojjhaṅgaṭṭhāniyānaṃ dhammānaṃ saṅgaho daṭṭhabbo.",
  "anya-e0103n0:555_14": "Aññepi samādhiparipantheti vicikicchāṭṭhāniye,",
  "anya-e0103n0:555_15": "madamānādike ca sandhāyāha.",
  "anya-e0103n0:555_16": "Āsayanti vasanakasusiraṃ.",
  "anya-e0103n0:555_17": "Suparisuddhanti āsaṅkanīyattābhāvena suṭṭhu parisuddhaṃ. Etthāha –",
  "anya-e0103n0:555_18": "nanu cāyaṃ pageva kāmādīnavaṃ paccavekkhitvā samathapaṭipadaṃ paṭipanno upacārakkhaṇeyeva jhānena nīvaraṇāni vikkhambhitāni,",
  "anya-e0103n0:555_19": "atha kasmā puna kāmādīnavapaccavekkhaṇādi gahitanti?",
  "anya-e0103n0:555_20": "Saccametaṃ.",
  "anya-e0103n0:555_21": "Taṃ pana pahānamattanti jhānassa ciraṭṭhitiyā atisayapahānatthaṃ puna gahitaṃ.",
  "anya-e0103n0:556_0": "Uddhacca middhanti kukkuccaṃ,",
  "anya-e0103n0:556_1": "thinañca tadekaṭṭhatāya gahitamevāti katvā vuttaṃ.",
  "anya-e0103n0:556_2": "Suddhantagatoti suparisuddhapariyantaṃ sabbaso visodhitakoṇapariyantaṃ uyyānaṃ gato.",
  "anya-e0103n0:556_3": "Tahiṃ rameti tasmiṃ jhāne rameyya divasabhāgampi jhānasamaṅgī eva bhaveyya.",
  "anya-e0103n0:557_0": "Cittabhāvanāvepullatthanti samādhibhāvanāya vipulabhāvāya.",
  "anya-e0103n0:557_1": "Yathā hi bhāvanāvasena nimittassa uppatti,",
  "anya-e0103n0:557_2": "evamassa bhāvanāvaseneva vaḍḍhanampi.",
  "anya-e0103n0:557_3": "Tasmā ekaṅgulādivasena nimittaṃ vaḍḍhentassa punappunaṃ bahulīkārena jhānaṃ bhāvanāpi vuddhiṃ viruḷhiṃ vepullaṃ āpajjati.",
  "anya-e0103n0:557_4": "Tena vuttaṃ “cittabhāvanāvepullatthañca yathāladdhaṃ paṭibhāganimittaṃ vaḍḍhetabba”nti.",
  "anya-e0103n0:557_5": "Tassāti paṭibhāganimittassa.",
  "anya-e0103n0:558_0": "Nimittavaḍḍhananayavaṇṇanā",
  "anya-e0103n0:559_0": "77.",
  "anya-e0103n0:559_1": "Tatrāti sāmiatthe bhummavacanaṃ,",
  "anya-e0103n0:559_2": "tassāti attho.",
  "anya-e0103n0:559_3": "Avaḍḍhetvāti yathā kumbhakāro mattikāya pattaṃ karonto paṭhamaṃ aparicchinditvāva pattaṃ vaḍḍheti,",
  "anya-e0103n0:559_4": "evaṃ pattavaḍḍhanayogena pattavaḍḍhanayuttiyā avaḍḍhetvā pūvikassa pūvavaḍḍhanaṃ.",
  "anya-e0103n0:559_5": "Bhattassa upari bhattapakkhipanaṃ bhattavaḍḍhanaṃ.",
  "anya-e0103n0:559_6": "Vatthassa tintassa añchanādi dussavaḍḍhanaṃ.",
  "anya-e0103n0:559_7": "Paccekaṃ yoga-",
  "anya-e0103n0:559_8": "saddo yojetabbo.",
  "anya-e0103n0:559_9": "Aparicchinditvā na vaḍḍhetabbaṃ saparicchede eva bhāvanāpavattito.",
  "anya-e0103n0:559_10": "Tathā hi vuttaṃ “sāntake no anantake”ti.",
  "anya-e0103n0:560_0": "Haṃsapotakāti javanahaṃsapotakā.",
  "anya-e0103n0:560_1": "Ukkūlaṃ unnataṭṭhānaṃ.",
  "anya-e0103n0:560_2": "Vikūlaṃ ninnaṭṭhānaṃ.",
  "anya-e0103n0:560_3": "Nadīsotena kataṃ viduggaṃ nadīviduggaṃ.",
  "anya-e0103n0:560_4": "Visamākārena ṭhito pabbatapadeso pabbatavisamo.",
  "anya-e0103n0:561_0": "Thūlāni hutvā upaṭṭhahanti paccavekkhaṇābāhullena vibhūtabhāvato.",
  "anya-e0103n0:561_1": "Dubbalāni hutvā upaṭṭhahanti paguṇabalavabhāvassa anāpādikattā.",
  "anya-e0103n0:561_2": "Upari ussukkanāyāti bhāvanāya upari ārohanāya,",
  "anya-e0103n0:561_3": "dutiyajjhānādhigamāyāti attho.",
  "anya-e0103n0:562_0": "Pabbateyyāti pabbate bahulacārinī.",
  "anya-e0103n0:562_1": "Akhettaññūti agocaraññū.",
  "anya-e0103n0:562_2": "Samādhiparipanthānaṃ visodhanānabhiññātāya bālo.",
  "anya-e0103n0:562_3": "Jhānassa paguṇabhāvāpādanaveyyattiyassa abhāvena abyatto.",
  "anya-e0103n0:562_4": "Uparijhānassa padaṭṭhānabhāvānavabodhena akhettaññū.",
  "anya-e0103n0:562_5": "Sabbathāpi samāpattikosallābhāvena akusalo.",
  "anya-e0103n0:562_6": "Samādhinimittassa vā anāsevanāya bālo.",
  "anya-e0103n0:562_7": "Abhāvanāya abyatto.",
  "anya-e0103n0:562_8": "Abahulīkārena akhettaññū.",
  "anya-e0103n0:562_9": "Sammadeva anadhiṭṭhānato akusaloti yojetabbaṃ.",
  "anya-e0103n0:562_10": "Ubhato bhaṭṭhoti ubhayato jhānato bhaṭṭho.",
  "anya-e0103n0:562_11": "So hi appaguṇatāya na suppatiṭṭhitatāya saussāhopi vināsato,",
  "anya-e0103n0:562_12": "asāmatthiyato ca jhānadvayato parihīno.",
  "anya-e0103n0:562_13": "Ciṇṇavasināti āsevitavasinā.",
  "anya-e0103n0:563_0": "Pañcavasīkathāvaṇṇanā",
  "anya-e0103n0:564_0": "78.",
  "anya-e0103n0:564_1": "Vasanaṃ vasīti dhātuniddesatāya kiriyāniddesoti adhippāyenāha “vasiyo”ti,",
  "anya-e0103n0:564_2": "yathāruci pavattiyoti attho.",
  "anya-e0103n0:564_3": "Āvajjanāya vasī,",
  "anya-e0103n0:564_4": "āvajjanāvasena vā vasī āvajjanavasī.",
  "anya-e0103n0:564_5": "Jhānaṃ āvajjituṃ yattha yattha padese icchā yatthicchakaṃ.",
  "anya-e0103n0:564_6": "Yadā yadā,",
  "anya-e0103n0:564_7": "yasmiṃ yasmiṃ vā jhānaṅge icchā yadicchakaṃ.",
  "anya-e0103n0:564_8": "Yāva yāva icchā yāvadicchakaṃ, da-",
  "anya-e0103n0:564_9": "kāro padasandhikaro.",
  "anya-e0103n0:564_10": "“Yāvā”ti ca idaṃ bahūnaṃ javanavārānaṃ nirantaraṃ viya tathāpavattanaṃ sandhāya vuttaṃ,",
  "anya-e0103n0:564_11": "na ekameva.",
  "anya-e0103n0:564_12": "So hi paricchinnacittakkhaṇoti.",
  "anya-e0103n0:564_13": "Āvajjanāya dandhāyitattaṃ natthīti vuttanayena yattha katthaci ṭhāne yadā yadā yaṃ kiñci jhānaṅgaṃ āvajjentassa",
  "anya-e0103n0:564_14": "yathicchitaṃ kālaṃ āvajjanāya āvajjanappavattiyā dandhāyitattaṃ vitthāyitattaṃ,",
  "anya-e0103n0:564_15": "cirāyitattaṃ vā natthi.",
  "anya-e0103n0:564_16": "Evaṃ āvajjanavasī siddhā nāma hotīti attho.",
  "anya-e0103n0:564_17": "Sesāti vuṭṭhānaadhiṭṭhānapaccavekkhaṇāvasiyo.",
  "anya-e0103n0:565_0": "Aṅgasamudāyabhāvato jhānassa jhāne āvajjanavasiṃ nipphādetukāmena paṭipāṭiyā jhānaṅgāni āvajjetabbānīti āha “paṭhamaṃ vitakkaṃ āvajjayato”ti.",
  "anya-e0103n0:565_1": "Yadipi āvajjanamevettha icchitaṃ āvajjanavasiyā adhippetattā,",
  "anya-e0103n0:565_2": "āvajjanāya pana uppannāya javanehi bhavitabbaṃ.",
  "anya-e0103n0:565_3": "Tāni ca kho āvajjanatapparatāya cittābhinīhārassa yathāvajjitajhānaṅgārammaṇāni katipayāneva honti,",
  "anya-e0103n0:565_4": "na paripuṇṇānīti vuttaṃ “vitakkārammaṇāneva cattāri pañca vā javanāni javantī”ti.",
  "anya-e0103n0:565_5": "Cattāri tikkhindriyassa.",
  "anya-e0103n0:565_6": "Pañca nātitikkhindriyassāti daṭṭhabbaṃ.",
  "anya-e0103n0:565_7": "Nirantaranti visabhāgehi nirantaraṃ.",
  "anya-e0103n0:565_8": "Ayaṃ panāti bhavaṅgadvayantaritā catujavanacittā yathāvuttā āvajjanavasī.",
  "anya-e0103n0:565_9": "Aññesaṃ vā dhammasenāpatiādīnaṃ.",
  "anya-e0103n0:565_10": "Evarūpe kāleti uṭṭhāya samuṭṭhāya lahutaraṃ āvajjanavasīnibbattanakāle.",
  "anya-e0103n0:565_11": "Sā ca kho ittarā parittakālā,",
  "anya-e0103n0:565_12": "na satthu yamakamahāpāṭihāriye viya ciratarappabandhavatī.",
  "anya-e0103n0:565_13": "Tathā hi taṃ sāvakehi asādhāraṇaṃ vuttaṃ.",
  "anya-e0103n0:565_14": "Adhigamena samaṃ sasampayuttassa jhānassa sammā āpajjanaṃ paṭipajjanaṃ samāpajjanaṃ,",
  "anya-e0103n0:565_15": "jhānasamaṅgitā.",
  "anya-e0103n0:566_0": "Sīghanti ettha samāpajjitukāmatānantaraṃ dvīsu bhavaṅgesu uppannesu bhavaṅgaṃ upacchinditvā uppannāvajjanānantaraṃ",
  "anya-e0103n0:566_1": "samāpajjanaṃ sīghaṃ samāpajjanasamatthatā.",
  "anya-e0103n0:566_2": "Ayañca matthakappattā samāpajjanavasī satthu dhammadesanāyaṃ labbhati.",
  "anya-e0103n0:566_3": "Yaṃ sandhāya vuttaṃ “so kho ahaṃ,",
  "anya-e0103n0:566_4": "aggivessana,",
  "anya-e0103n0:566_5": "tassā eva kathāya pariyosāne tasmiṃyeva purimasmiṃ samādhinimitte ajjhattameva cittaṃ saṇṭhapemi sannisādemi",
  "anya-e0103n0:566_6": "ekodiṃ karomi samādahāmi yenassudaṃ niccakappaṃ viharāmī”ti.",
  "anya-e0103n0:566_7": "Ito sīghatarā hi samāpajjanavasī nāma natthi.",
  "anya-e0103n0:566_8": "Juṇhāya rattiyā navoropitehi kesehi kapotakandarāyaṃ viharantassa āyasmato sāriputtassa yakkhena mahantampi",
  "anya-e0103n0:566_9": "pabbatakūṭaṃ padāletuṃ samatthe pahāre sīse dinne samāpajjanampettha nidassetabbaṃ.",
  "anya-e0103n0:566_10": "Tathā hi vakkhati “tadā thero tassa paharaṇasamaye samāpattiṃ appesī”ti.",
  "anya-e0103n0:566_11": "Pāḷiyaṃ pana “aññataraṃ samādhiṃ samāpajjitvā nisinno”ti vuttaṃ.",
  "anya-e0103n0:566_12": "Ime pana therā “samāpattito vuṭṭhānasamakālaṃ tena pahāro dinno”ti vadanti.",
  "anya-e0103n0:567_0": "Accharāmattanti aṅguliphoṭamattaṃ khaṇaṃ.",
  "anya-e0103n0:567_1": "Ṭhapetunti setu viya sīghasotāya nadiyā oghaṃ vegena pavattituṃ adatvā yathāvuttakkhaṇaṃ jhānaṃ ṭhapetuṃ samatthatā.",
  "anya-e0103n0:567_2": "Abhibhuyya ṭhapanaṃ,",
  "anya-e0103n0:567_3": "adhiṭṭhānaṃ viyāti vā adhiṭṭhānaṃ.",
  "anya-e0103n0:567_4": "Tattha vasī adhiṭṭhānavasī.",
  "anya-e0103n0:567_5": "Tatheva lahuṃ vuṭṭhātunti accharāmattaṃ vā dasaccharāmattaṃ vā lahuṃ khaṇaṃ jhānasamaṅgī hutvā jhānato vuṭṭhātuṃ samatthatā.",
  "anya-e0103n0:567_6": "Bhavaṅgacittuppattiyeva hettha jhānato vuṭṭhānaṃ nāma.",
  "anya-e0103n0:567_7": "Ettha ca yathā “ettakameva khaṇaṃ jhānaṃ ṭhapessāmī”ti pubbaparikammavasena adhiṭṭhānasamatthatā adhiṭṭhānavasī,",
  "anya-e0103n0:567_8": "evaṃ “ettakameva khaṇaṃ jhānasamaṅgī hutvā jhānato vuṭṭhahissāmī”ti pubbaparikammavasena vuṭṭhānasamatthatā vuṭṭhānavasī veditabbā,",
  "anya-e0103n0:567_9": "yā samāpatti “vuṭṭhānakusalatā”ti vuccati.",
  "anya-e0103n0:567_10": "Tadubhayadassanatthanti adhiṭṭhānavuṭṭhānavasīdassanatthaṃ.",
  "anya-e0103n0:568_0": "Tatthāti tasmiṃ nimmitapabbate tassa vivare.",
  "anya-e0103n0:568_1": "Kiñcāpi ekaṃyeva taṃ abhiññācittaṃ yena pabbataṃ nimmineyya,",
  "anya-e0103n0:568_2": "abhiññāpādakassa pana jhānassa lahutaraṃ ṭhapanaṃ,",
  "anya-e0103n0:568_3": "vuṭṭhānañca idha nidassitanti daṭṭhabbaṃ.",
  "anya-e0103n0:568_4": "“Ettakā iddhimantā ekaṃ upaṭṭhākaṃ garuḷato rakkhituṃ na sakkhiṃsū”ti gārayhā assāma.",
  "anya-e0103n0:569_0": "Āvajjanānantarānīti āvajjanavasībhāvāya yathākkamaṃ vitakkādīnaṃ jhānaṅgānaṃ āvajjanāya parato yāni javanāni pavattāni,",
  "anya-e0103n0:569_1": "tāni tesaṃ paccavekkhaṇāni.",
  "anya-e0103n0:569_2": "Yadaggena āvajjanavasīsiddhi,",
  "anya-e0103n0:569_3": "tadaggena paccavekkhaṇāvasīsiddhi veditabbā.",
  "anya-e0103n0:570_0": "Dutiyajjhānakathāvaṇṇanā",
  "anya-e0103n0:571_0": "79.",
  "anya-e0103n0:571_1": "Nīvaraṇappahānassa tappaṭhamatāya āsannanīvaraṇapaccatthikā.",
  "anya-e0103n0:571_2": "Thūlaṃ nāma vipulampi pheggu viya sukhabhañjanīyanti āha “oḷārikattā aṅgadubbalā”ti.",
  "anya-e0103n0:571_3": "Santato manasi karitvāti paṭhamajjhānaṃ viya anoḷārikaṅgattā,",
  "anya-e0103n0:571_4": "santadhammasamaṅgitāya ca “santa”nti manasi katvā.",
  "anya-e0103n0:571_5": "Ye hi dhammā dutiyajjhāne pītisukhādayo,",
  "anya-e0103n0:571_6": "kāmaṃ te paṭhamajjhānepi santi,",
  "anya-e0103n0:571_7": "tehi pana te santatarā ceva paṇītatarā ca bhavantīti.",
  "anya-e0103n0:571_8": "Nikantinti nikāmanaṃ,",
  "anya-e0103n0:571_9": "apekkhanti attho.",
  "anya-e0103n0:571_10": "Pariyādāyāti khepetvā.",
  "anya-e0103n0:571_11": "Cattāri pañcāti vā-",
  "anya-e0103n0:571_12": "saddo luttaniddiṭṭho.",
  "anya-e0103n0:571_13": "Dutiyajjhānaṃ etassa atthīti dutiyajjhānikaṃ.",
  "anya-e0103n0:571_14": "Vuttappakārānevāti paṭhamajjhāne vuttappakārāniyeva,",
  "anya-e0103n0:571_15": "parikammādināmakānīti attho.",
  "anya-e0103n0:572_0": "80.",
  "anya-e0103n0:572_1": "Vūpasamāti vūpasamahetu,",
  "anya-e0103n0:572_2": "vūpasamoti cettha pahānaṃ adhippetaṃ,",
  "anya-e0103n0:572_3": "tañca vitakkavicārānaṃ.",
  "anya-e0103n0:572_4": "Atikkamo atthato dutiyajjhānakkhaṇe anuppādoti āha “samatikkamā”tiādi.",
  "anya-e0103n0:572_5": "Katamesaṃ panettha vitakkavicārānaṃ vūpasamo adhippeto,",
  "anya-e0103n0:572_6": "kiṃ paṭhamajjhānikānaṃ,",
  "anya-e0103n0:572_7": "udāhu dutiyajjhānikānanti.",
  "anya-e0103n0:572_8": "Kiñcettha yadi paṭhamajjhānikānaṃ,",
  "anya-e0103n0:572_9": "natthi tesaṃ vūpasamo.",
  "anya-e0103n0:572_10": "Na hi kadāci paṭhamajjhānaṃ vitakkavicārarahitaṃ atthi.",
  "anya-e0103n0:572_11": "Atha dutiyajjhānikānaṃ,",
  "anya-e0103n0:572_12": "evampi nattheva vūpasamo,",
  "anya-e0103n0:572_13": "sabbena sabbaṃ tesaṃ tattha abhāvatoti? Vuccate –",
  "anya-e0103n0:572_14": "yehi vitakkavicārehi paṭhamajjhānassa oḷārikatā,",
  "anya-e0103n0:572_15": "tesaṃ samatikkamā dutiyassa jhānassa samadhigamo,",
  "anya-e0103n0:572_16": "na sabhāvato anoḷārikānaṃ phassādīnaṃ samatikkamāti ayamattho “vitakkavicārānaṃ vūpasamā”ti etena dīpito.",
  "anya-e0103n0:572_17": "Tasmā “kiṃ paṭhamajjhānikānaṃ vitakkavicārānaṃ vūpasamo idhādhippeto,",
  "anya-e0103n0:572_18": "udāhu dutiyajjhānikāna”nti edisī codanā anokāsāva.",
  "anya-e0103n0:572_19": "Yasmā diṭṭhādīnavassa taṃtaṃjhānakkhaṇe anuppattidhammatāpādanaṃ vūpasamanaṃ adhippetaṃ.",
  "anya-e0103n0:572_20": "Vitakkādayo eva jhānaṅgabhūtā tathā karīyanti,",
  "anya-e0103n0:572_21": "na taṃsampayuttā phassādayo,",
  "anya-e0103n0:572_22": "tasmā vitakkādīnaṃyeva vūpasamādivacanaṃ ñāyāgataṃ.",
  "anya-e0103n0:572_23": "Yasmā pana vitakkādīnaṃ viya taṃsampayuttadhammānampi etena “etaṃ oḷārika”nti ādīnavadassanaṃ sutte āgataṃ,",
  "anya-e0103n0:572_24": "tasmā avisesena vitakkādīnaṃ,",
  "anya-e0103n0:572_25": "taṃsahagatānañca vūpasamādike vattabbe vitakkādīnaṃyeva vūpasamo vuccamāno adhikavacanaṃ aññaṃ atthaṃ",
  "anya-e0103n0:572_26": "bodhetīti katvā kiñci visesaṃ dīpetīti dassetuṃ aṭṭhakathāyaṃ “oḷārikassa panā”tiādi gahitanti idha “yehi",
  "anya-e0103n0:572_27": "vitakkavicārehī”tiādi vuttanti daṭṭhabbaṃ.",
  "anya-e0103n0:572_28": "“Pītiyā ca virāgā”tiādīsupi eseva nayo.",
  "anya-e0103n0:572_29": "Tasmā vitakkavicārapītisukhasamatikkamavacanāni oḷārikoḷārikaṅgasamatikkamā dutiyādiadhigamadīpakānīti",
  "anya-e0103n0:572_30": "tesaṃ ekadesabhūtaṃ vitakkavicārasamatikkamavacanaṃ taṃdīpakaṃ vuttaṃ.",
  "anya-e0103n0:572_31": "Visuṃ visuṃ ṭhitepi hi vitakkavicārasamatikkamavacanādike paheyyaṅganiddesatāsāmaññena cittena samūhato",
  "anya-e0103n0:572_32": "gahite vitakkavicāravūpasamavacanassa tadekadesatā daṭṭhabbā.",
  "anya-e0103n0:572_33": "Ayañca attho avayavena samudāyopalakkhaṇanayena vutto.",
  "anya-e0103n0:572_34": "Atha vā vitakkavicāravūpasamavacaneneva taṃsamatikkamā dutiyādhigamadīpakena pītivirāgādivacanānaṃ pītiādisamatikkamā",
  "anya-e0103n0:572_35": "tatiyādiadhigamadīpakatā dīpitā hotīti tassa taṃdīpakatā vuttā.",
  "anya-e0103n0:573_0": "Niyakajjhattamadhippetaṃ na ajjhattajjhattādi.",
  "anya-e0103n0:573_1": "Tattha kāraṇamāha “vibhaṅge panā”tiādi.",
  "anya-e0103n0:573_2": "Nīlavaṇṇayogato nīlavatthaṃ viyāti nīlayogato vatthaṃ nīlaṃ viyāti adhippāyo.",
  "anya-e0103n0:573_3": "Yena sampasādanena yogā jhānaṃ sampasādanaṃ.",
  "anya-e0103n0:573_4": "Tasmiṃ dassite “sampasādanaṃ jhāna”nti samānādhikaraṇaniddeseneva taṃyogā jhāne taṃsaddappavatti dassitāti avirodho yutto.",
  "anya-e0103n0:573_5": "Ekodibhāve kathanti ekodimhi dassite ekodibhāvaṃ jhānanti samānādhikaraṇaniddeseneva jhānassa ekodivaḍḍhanatā vuttā hotīti ce?",
  "anya-e0103n0:573_6": "“Ekodibhāva”nti padaṃ uddharitvā ekodissa niddeso na kātabbo siyāti ekodibhāvasaddo eva samādhimhi pavatto",
  "anya-e0103n0:573_7": "sampasādanasaddo viya jhāne pavattatīti yuttaṃ.",
  "anya-e0103n0:573_8": "Imasmiñca atthavikappeti “cetaso sampasādayatī”ti etasmiṃ pakkhe “cetaso”ti ca upayogatthe sāmivacanaṃ.",
  "anya-e0103n0:573_9": "Purimasminti “sampasādanayogato jhānaṃ sampasādana”nti vuttapakkhe.",
  "anya-e0103n0:573_10": "Cetasoti sambandhe sāmivacanaṃ.",
  "anya-e0103n0:574_0": "Seṭṭhopi loke “eko”ti vuccati “yāva pare ekāhaṃ te karomī”tiādīsu.",
  "anya-e0103n0:574_1": "Eko adutiyo “ekākībhi khuddakehi jita”ntiādīsu asahāyatthopi eka-",
  "anya-e0103n0:574_2": "saddo diṭṭhoti āha “eko asahāyo hutvā”ti.",
  "anya-e0103n0:574_3": "Saddhādayopi kāmaṃ sampayuttadhammānaṃ sādhāraṇato,",
  "anya-e0103n0:574_4": "asādhāraṇato ca paccayā hontiyeva,",
  "anya-e0103n0:574_5": "samādhi pana jhānakkhaṇe sampayuttadhammānaṃ avikkhepalakkhaṇe indaṭṭhakaraṇena sātisayaṃ paccayo hotīti dassento “sampayuttadhamme…pe…",
  "anya-e0103n0:574_6": "adhivacana”nti āha.",
  "anya-e0103n0:575_0": "“Sampasādanaṃ,",
  "anya-e0103n0:575_1": "cetaso ekodibhāva”nti visesanadvayaṃ jhānassa atisayavacanicchāvasena gahitaṃ.",
  "anya-e0103n0:575_2": "Svāyamatisayo yathā imasmiṃ jhāne labbhati,",
  "anya-e0103n0:575_3": "na tathā paṭhamajjhāneti imaṃ visesaṃ dassetuṃ “nanu cā”tiādi vuttaṃ.",
  "anya-e0103n0:575_4": "Ārammaṇe āhananapariyāhananavasena,",
  "anya-e0103n0:575_5": "anumajjanaanuyojanavasena ca pavattamānā dhammā satipi nīvaraṇappahānena kilesakālussiyāpagame sampayuttānaṃ",
  "anya-e0103n0:575_6": "kañci khobhaṃ karontā viya tehi ca te na sannisinnā hontīti vuttaṃ “vitakkavicārakkhobhena na suppasanna”nti.",
  "anya-e0103n0:575_7": "Khuddikā ūmiyo vīciyo.",
  "anya-e0103n0:575_8": "Mahatiyo taraṅgā.",
  "anya-e0103n0:575_9": "Satipi indriyasamatte,",
  "anya-e0103n0:575_10": "vīriyasamatāya ca teneva khobhena,",
  "anya-e0103n0:575_11": "sampasādābhāvena ca samādhipi na suṭṭhu pākaṭo bahale viya jale maccho.",
  "anya-e0103n0:575_12": "Yathāvuttakkhobho eva palibodho.",
  "anya-e0103n0:575_13": "Evaṃ vuttenāti yassā saddhāya vasena sampasādanaṃ,",
  "anya-e0103n0:575_14": "yassā ca cittekaggatāya vasena ekodibhāvanti ca jhānaṃ vuttaṃ.",
  "anya-e0103n0:575_15": "Tāsaṃ eva “saddahanā”tiādinā pavattiākārassa visesavibhāvanāvasena vuttena.",
  "anya-e0103n0:575_16": "Tena vibhaṅgapāṭhena.",
  "anya-e0103n0:575_17": "“Sampasādanayogato,",
  "anya-e0103n0:575_18": "sampasādanato vā sampasādanaṃ,",
  "anya-e0103n0:575_19": "ekodiṃ bhāvetīti ekodibhāvanti jhānaṃ vutta”nti evaṃ pavattā ayaṃ atthavaṇṇanā na virujjhati.",
  "anya-e0103n0:575_20": "Yathā pana avirodho,",
  "anya-e0103n0:575_21": "so vutto eva.",
  "anya-e0103n0:576_0": "81.",
  "anya-e0103n0:576_1": "Santāti samaṃ nirodhaṃ gatā.",
  "anya-e0103n0:576_2": "Samitāti bhāvanāya samaṃ gamitā nirodhitā.",
  "anya-e0103n0:576_3": "Vūpasantāti tato eva suṭṭhu upasantā.",
  "anya-e0103n0:576_4": "Atthaṅgatāti atthaṃ vināsaṃ gatā.",
  "anya-e0103n0:576_5": "Abbhatthaṅgatāti upasaggena padaṃ vaḍḍhetvā vuttaṃ.",
  "anya-e0103n0:576_6": "Appitāti vināsaṃ gamitā.",
  "anya-e0103n0:576_7": "Sositāti pavattisaṅkhātassa santānassa abhāvena sosaṃ sukkhabhāvaṃ itā.",
  "anya-e0103n0:576_8": "Byantikatāti vigatantakatā.",
  "anya-e0103n0:577_0": "Ayamatthoti bhāvanāya pahīnattā vitakkavicārānaṃ abhāvo.",
  "anya-e0103n0:577_1": "Codakena vuttamatthaṃ sampaṭicchitvā pariharituṃ “evametaṃ siddhovāyamattho”ti vatvā “na paneta”ntiādi vuttaṃ.",
  "anya-e0103n0:577_2": "Tattha etanti “vitakkavicārānaṃ vūpasamā”ti etaṃ vacanaṃ.",
  "anya-e0103n0:577_3": "Tadatthadīpakanti tassa vitakkavicārābhāvamattasaṅkhātassa atthassa dīpakaṃ.",
  "anya-e0103n0:577_4": "Ayañhettha attho –",
  "anya-e0103n0:577_5": "dutiyajjhānādiadhigamūpāyadīpakena ajjhattasampasādanatāya,",
  "anya-e0103n0:577_6": "cetaso ekodibhāvatāya ca hetudīpakena,",
  "anya-e0103n0:577_7": "avitakkaavicārabhāvahetudīpakena ca vitakkavicāravūpasamavacaneneva vitakkavicārābhāvo dīpitoti kiṃ puna avitakkaavicāravacanena katenāti? Na,",
  "anya-e0103n0:577_8": "adīpitattā.",
  "anya-e0103n0:577_9": "Na hi vitakkavicāravūpasamavacanena vitakkavicārānaṃ appavatti vuttā hoti.",
  "anya-e0103n0:577_10": "Vitakkavicāresu hi taṇhāppahānaṃ etesaṃ vūpasamanaṃ,",
  "anya-e0103n0:577_11": "ye ca saṅkhāresu taṇhāppahānaṃ karonti,",
  "anya-e0103n0:577_12": "tesu maggesu,",
  "anya-e0103n0:577_13": "pahīnataṇhesu ca phalesu saṅkhārapavatti hoti eva,",
  "anya-e0103n0:577_14": "evamevidhāpi vikkhambhitavitakkavicārataṇhassa dutiyajjhānassa vitakkavicārasampayogo purimena na nivārito siyāti taṃnivāraṇatthaṃ,",
  "anya-e0103n0:577_15": "āvajjitukāmatādiatikkamova tesaṃ vūpasamoti dassanatthañca “avitakkaṃ avicāra”nti vuttaṃ.",
  "anya-e0103n0:577_16": "Paṭhamampīti paṭhamaṃ jhānampi.",
  "anya-e0103n0:578_0": "“Dutiyaṃ uppannantipi dutiya”nti vattuṃ vaṭṭatiyeva.",
  "anya-e0103n0:578_1": "Na tathā imassa vitakkavicārāti yathā paṭhamajjhānassa upacārakkhaṇe nīvaraṇāni pahīyanti,",
  "anya-e0103n0:578_2": "tathā imassa dutiyajjhānassa upacārakkhaṇe vitakkavicārā na pahīyanti asaṃkiliṭṭhasabhāvattā,",
  "anya-e0103n0:578_3": "upacārabhāvanāya ca te pahātuṃ asamatthabhāvato.",
  "anya-e0103n0:578_4": "Yadipi tāya tesu taṇhā pahīyati,",
  "anya-e0103n0:578_5": "na pana savisesaṃ.",
  "anya-e0103n0:578_6": "Savisesañhi tattha taṇhāppahānaṃ appanāya eva hoti.",
  "anya-e0103n0:578_7": "Tena vuttaṃ “appanākkhaṇeyevā”tiādi.",
  "anya-e0103n0:578_8": "Pahānaṅgatāpi atisayappahānavaseneva veditabbā yathā nīvaraṇānaṃ paṭhamajjhānassa.",
  "anya-e0103n0:578_9": "Tasmāti yasmā tivaṅgamevetaṃ jhānaṃ, tasmā.",
  "anya-e0103n0:578_10": "Tanti vibhaṅge vacanaṃ.",
  "anya-e0103n0:578_11": "Rathassa paṇḍukambalaṃ viya sampasādo jhānassa parikkhāro,",
  "anya-e0103n0:578_12": "na jhānaṅganti āha “saparikkhāraṃ jhānaṃ dassetu”nti.",
  "anya-e0103n0:579_0": "Tatiyajjhānakathāvaṇṇanā",
  "anya-e0103n0:580_0": "82.",
  "anya-e0103n0:580_1": "Uppilāvitanti kāmañcāyaṃ pariggahesu apariccattapemassa anādīnavadassino taṇhāsahagatāya pītiyā pavattiākāro,",
  "anya-e0103n0:580_2": "idha pana dutiyajjhānapīti adhippetā.",
  "anya-e0103n0:580_3": "Tathāpi sabbaso pītiyaṃ avirattaṃ,",
  "anya-e0103n0:580_4": "sāpi anubandheyyāti vuttaṃ.",
  "anya-e0103n0:580_5": "Uppilāvitaṃ viyāti vā uppilāvitaṃ.",
  "anya-e0103n0:580_6": "Ādīnavaṃ hi tattha pākaṭataraṃ katvā dassetuṃ evaṃ vuttanti daṭṭhabbaṃ.",
  "anya-e0103n0:581_0": "83.",
  "anya-e0103n0:581_1": "Virajjanaṃ virāgo.",
  "anya-e0103n0:581_2": "Taṃ pana virajjanaṃ nibbindanamukhena hīḷanaṃ vā tappaṭibaddharāgappahānaṃ vāti tadubhayaṃ dassetuṃ “vuttappakārāya",
  "anya-e0103n0:581_3": "pītiyā jigucchanaṃ vā samatikkamo vā”ti āha.",
  "anya-e0103n0:581_4": "Vuttappakārāyāti “yadeva tattha pītī”tiādinā vuttappakārāya.",
  "anya-e0103n0:581_5": "Sampiṇḍanaṃ samuccayo.",
  "anya-e0103n0:582_0": "Maggoti upāyo. Tadadhigamāyāti tatiyamaggādhigamāya.",
  "anya-e0103n0:583_0": "84.",
  "anya-e0103n0:583_1": "Upapattitoti samavāhitabhāvena patirūpato.",
  "anya-e0103n0:583_2": "Jhānupekkhāpi samavāhitameva antonītaṃ katvā pavattatīti āha “samaṃ passatī”ti.",
  "anya-e0103n0:583_3": "Visadāyāti paribyattāya saṃkilesavigamena.",
  "anya-e0103n0:583_4": "Vipulāyāti mahatiyā sātisayaṃ mahaggatabhāvappattiyā.",
  "anya-e0103n0:583_5": "Thāmagatāyāti pītivigamena thirabhāvappattāya.",
  "anya-e0103n0:584_0": "Parisuddhapakati khīṇāsavapakati nikkilesatā.",
  "anya-e0103n0:584_1": "Sattesu kammassakatādassanahetuko samabhāvadassanākāro majjhattākāro brahmavihārupekkhā.",
  "anya-e0103n0:585_0": "Sahajātadhammānanti niddhāraṇe sāmivacanaṃ.",
  "anya-e0103n0:585_1": "Samappavattiyā bhāvanāya vīthipaṭipannāya alīnānuddhatā nirassādatāya paggahaniggahasampahaṃsanesu byāpārābhāvato",
  "anya-e0103n0:585_2": "sampayuttadhammesu majjhattākārabhūtā bojjhaṅgupekkhā.",
  "anya-e0103n0:586_0": "Upekkhānimittanti ettha līnuddhaccapakkhapātarahitaṃ majjhattaṃ vīriyaṃ upekkhā.",
  "anya-e0103n0:586_1": "Tadeva taṃ ākāraṃ gahetvā pavattetabbassa tādisassa vīriyassa nimittabhāvato upekkhānimittaṃ bhāvanāya samappavattikāle upekkhīyatīti upekkhā,",
  "anya-e0103n0:586_2": "vīriyameva upekkhā vīriyupekkhā.",
  "anya-e0103n0:587_0": "“Paṭhamaṃ jhānaṃ paṭilābhatthāya nīvaraṇe…pe…",
  "anya-e0103n0:587_1": "nevasaññānāsaññāyatanasamāpattiṃ paṭilābhatthāya ākiñcaññāyatanasaññaṃ paṭisaṅkhā santiṭṭhanā paññā saṅkhārupekkhāsu",
  "anya-e0103n0:587_2": "ñāṇa”nti evamāgatā imā aṭṭha samādhivasena uppajjanti.",
  "anya-e0103n0:587_3": "“Sotāpattimaggaṃ paṭilābhatthāya uppādaṃ pavattaṃ nimittaṃ āyūhanaṃ paṭisandhiṃ gatiṃ nibbattiṃ upapattiṃ",
  "anya-e0103n0:587_4": "jātiṃ jaraṃ byādhiṃ maraṇaṃ sokaṃ paridevaṃ upāyāsaṃ.",
  "anya-e0103n0:587_5": "Sotāpattiphalasamāpattatthāya uppādaṃ pavattaṃ…pe…",
  "anya-e0103n0:587_6": "arahattamaggaṃ paṭilābhatthāya uppādaṃ…pe…",
  "anya-e0103n0:587_7": "upāyāsaṃ…pe…",
  "anya-e0103n0:587_8": "arahattaphalasamāpattatthāya suññatāvihārasamāpattatthāya animittavihārasamāpattatthāya uppādaṃ pavattaṃ",
  "anya-e0103n0:587_9": "nimittaṃ āyūhanaṃ paṭisandhiṃ gatiṃ nibbattiṃ upapattiṃ jātiṃ jaraṃ byādhiṃ maraṇaṃ sokaṃ paridevaṃ upāyāsaṃ",
  "anya-e0103n0:587_10": "paṭisaṅkhā santiṭṭhanā paññā saṅkhārupekkhāsu ñāṇa”nti evamāgatā imā dasa vipassanāvasena uppajjanti.",
  "anya-e0103n0:587_11": "Ettha ca paṭhamajjhānādīhi vikkhambhitāni nīvaraṇavitakkavicārādīni paṭisaṅkhāya sabhāvato upaparikkhitvā",
  "anya-e0103n0:587_12": "sanniṭṭhānavasena tiṭṭhamānā nīvaraṇādipaṭisaṅkhāsantiṭṭhanā diṭṭhādīnavattā tesaṃ gahaṇe uppādane ajjhupekkhantī",
  "anya-e0103n0:587_13": "vipassanāpaññā gahaṇe majjhattabhūtā upekkhā.",
  "anya-e0103n0:588_0": "Tattha uppādanti purimakammapaccayā khandhānaṃ idha uppattimāha.",
  "anya-e0103n0:588_1": "Pavattanti tathāuppannassa pavattiṃ.",
  "anya-e0103n0:588_2": "Nimittanti sabbampi tebhūmakasaṅkhāragataṃ nimittabhāvena upaṭṭhānato.",
  "anya-e0103n0:588_3": "Āyūhananti āyatiṃ paṭisandhihetubhūtaṃ kammaṃ.",
  "anya-e0103n0:588_4": "Paṭisandhinti āyatiṃ uppattiṃ.",
  "anya-e0103n0:588_5": "Gatinti yāya gatiyā sā paṭisandhi hoti.",
  "anya-e0103n0:588_6": "Nibbattinti khandhānaṃ nibbattanaṃ.",
  "anya-e0103n0:588_7": "Upapattinti “samāpannassa vā upapannassa vā”ti ettha “upapannassā”ti vuttavipākappavattiṃ.",
  "anya-e0103n0:588_8": "Jātinti jarādīnaṃ paccayabhūtaṃ bhavapaccayā jātiṃ.",
  "anya-e0103n0:588_9": "Jarābyādhimaraṇādayo pākaṭā eva.",
  "anya-e0103n0:588_10": "Ettha ca uppādādayo pañceva saṅkhārupekkhāñāṇassa visayavasena vuttā,",
  "anya-e0103n0:588_11": "sesā tesaṃ vevacanavasena.",
  "anya-e0103n0:588_12": "“Nibbatti,",
  "anya-e0103n0:588_13": "jātī”ti idañhi dvayaṃ uppādassa ceva paṭisandhiyā ca vevacanaṃ, “gati,",
  "anya-e0103n0:588_14": "upapatti cā”ti idaṃ dvayaṃ pavattassa,",
  "anya-e0103n0:588_15": "jarādayo nimittassāti veditabbaṃ.",
  "anya-e0103n0:588_16": "Appaṇihitavimokkhavasena magguppattihetubhūtā catasso,",
  "anya-e0103n0:588_17": "tathā phalasamāpattiyā catasso,",
  "anya-e0103n0:588_18": "suññatavihāraanimittavihāravasena dveti dasa saṅkhārupekkhā.",
  "anya-e0103n0:589_0": "Yāti vipassanāpaññā.",
  "anya-e0103n0:589_1": "Yadatthīti yaṃ aniccādilakkhaṇattayaṃ upalabbhati.",
  "anya-e0103n0:589_2": "Yaṃ bhūtanti yaṃ paccayanibbattattā bhūtaṃ khandhapañcakaṃ.",
  "anya-e0103n0:589_3": "Taṃ pajahatīti aniccānupassanādīhi niccasaññādayo pajahanto sammadeva diṭṭhādīnavattā tappaṭibaddhacchandarāgappahānena pajahati,",
  "anya-e0103n0:589_4": "yathā āyatiṃ ādānaṃ na hoti,",
  "anya-e0103n0:589_5": "tathā paṭipattiyā pajahati.",
  "anya-e0103n0:589_6": "Tathābhūto ca tattha upekkhaṃ paṭilabhati.",
  "anya-e0103n0:589_7": "Vicinaneti aniccādivasena sammasanepi.",
  "anya-e0103n0:590_0": "Sampayuttadhammānaṃ samappavattihetutāya samavāhitabhūtā.",
  "anya-e0103n0:590_1": "Nīvaraṇavitakkavicārādisabbapaccanīkehi vimuttattā sabbapaccanīkaparisuddhā.",
  "anya-e0103n0:590_2": "Tesaṃ vūpasantattā paccanīkavūpasamanepi abyāpārabhūtā abyāpārabhāvena pavattā,",
  "anya-e0103n0:590_3": "abyāpārataṃ vā pattā.",
  "anya-e0103n0:591_0": "Yadi atthato ekā,",
  "anya-e0103n0:591_1": "kathamayaṃ bhedoti āha “tena tenā”tiādi.",
  "anya-e0103n0:591_2": "Tasmāti yasmā satipi sabhāvato abhede yehi pana paccayavisesehi svāyamimāsaṃ avatthābhedo,",
  "anya-e0103n0:591_3": "tesaṃ ekajjhaṃ appavattito na tāsaṃ abhedo,",
  "anya-e0103n0:591_4": "ekajjhaṃ vā pavatti, tasmā.",
  "anya-e0103n0:591_5": "Tenāha “yattha chaḷaṅgupekkhā”tiādi.",
  "anya-e0103n0:592_0": "Ekībhāvoti ekatā.",
  "anya-e0103n0:592_1": "Satipi majjhattābhāvasāmaññe visayabhedena panassā bhedo.",
  "anya-e0103n0:592_2": "Yamatthaṃ sandhāya “kiccavasena dvidhā bhinnā”ti vuttaṃ,",
  "anya-e0103n0:592_3": "taṃ vitthārato dassento “yathā hī”tiādimāha.",
  "anya-e0103n0:592_4": "Ayaṃ vipassanupekkhā.",
  "anya-e0103n0:592_5": "Yaṃ sandhāya vuttaṃ pāḷiyaṃ “yadatthi yaṃ bhūtaṃ,",
  "anya-e0103n0:592_6": "taṃ pajahati,",
  "anya-e0103n0:592_7": "upekkhaṃ paṭilabhatī”ti.",
  "anya-e0103n0:592_8": "Tattha yadatthi yaṃ bhūtanti khandhapañcakaṃ,",
  "anya-e0103n0:592_9": "taṃ muñcitukamyatāñāṇena pajahati.",
  "anya-e0103n0:592_10": "Diṭṭhasovattikattayassa sabbalakkhaṇavicinane viya diṭṭhalakkhaṇattayassa bhūtassa saṅkhāralakkhaṇavicinane upekkhaṃ paṭilabhati.",
  "anya-e0103n0:592_11": "Saṅkhārānaṃ aniccādilakkhaṇassa sudiṭṭhattā tesaṃ vicinane majjhattabhūtāya vipassanupekkhāya siddhāya",
  "anya-e0103n0:592_12": "tathā diṭṭhādīnavānaṃ tesaṃ gahaṇepi ajjhupekkhanā siddhāva hoti,",
  "anya-e0103n0:592_13": "sabbaso visaṅkhāraninnattā ajjhāsayassa.",
  "anya-e0103n0:593_0": "Anābhogarasāti paṇītasukhepi tasmiṃ avanatipaṭipakkhakiccāti attho.",
  "anya-e0103n0:593_1": "Abyāpārapaccupaṭṭhānāti satipi sukhapāramippattiyaṃ tasmiṃ sukhe abyāvaṭā hutvā paccupatiṭṭhati,",
  "anya-e0103n0:593_2": "sampayuttānaṃ vā tattha abyāpāraṃ paccupaṭṭhapetīti attho.",
  "anya-e0103n0:593_3": "Sampayuttadhammānaṃ khobhaṃ,",
  "anya-e0103n0:593_4": "uppilavañca āvahantehi vitakkādīhi abhibhūtattā aparibyattaṃ.",
  "anya-e0103n0:593_5": "Tattha tatramajjhattatāya kiccaṃ.",
  "anya-e0103n0:593_6": "Tadabhāvato idha paribyattaṃ.",
  "anya-e0103n0:594_0": "Niṭṭhitā “upekkhako ca viharatī”ti etassa",
  "anya-e0103n0:595_0": "Sabbaso atthavaṇṇanā.",
  "anya-e0103n0:596_0": "85.",
  "anya-e0103n0:596_1": "“Saratīti sato”ti padassa kattusādhanatamāha.",
  "anya-e0103n0:596_2": "Sampajānātīti sammadeva pajānāti.",
  "anya-e0103n0:596_3": "Saraṇaṃ cintanaṃ upaṭṭhānaṃ lakkhaṇametissāti saraṇalakkhaṇā.",
  "anya-e0103n0:596_4": "Sammussanapaṭipakkho asammussanaṃ,",
  "anya-e0103n0:596_5": "taṃ kiccaṃ etissāti asammussanarasā.",
  "anya-e0103n0:596_6": "Kilesehi ārakkhā hutvā paccupatiṭṭhati,",
  "anya-e0103n0:596_7": "tato vā ārakkhaṃ paccupaṭṭhapetīti ārakkhapaccupaṭṭhānā.",
  "anya-e0103n0:596_8": "Asammuyhanaṃ sammadeva pajānanaṃ,",
  "anya-e0103n0:596_9": "sammohapaṭipakkho vā asammoho.",
  "anya-e0103n0:596_10": "Tīraṇaṃ kiccassa pāragamanaṃ.",
  "anya-e0103n0:596_11": "Pavicayo vīmaṃsā.",
  "anya-e0103n0:597_0": "Kāmaṃ upacārajjhānādīni upādāya paṭhamadutiyajjhānānipi sukhumāneva,",
  "anya-e0103n0:597_1": "imaṃ pana uparijhānaṃ upādāya “oḷārikattā”ti vuttaṃ.",
  "anya-e0103n0:597_2": "Sā ca oḷārikatā vitakkādithūlaṅgatāya veditabbā.",
  "anya-e0103n0:597_3": "Keci “bahucetasikatāyā”ti ca vadanti.",
  "anya-e0103n0:597_4": "Gati sukhā hoti tattha jhānesūti adhippāyo.",
  "anya-e0103n0:597_5": "Abyattaṃ tattha satisampajaññakiccaṃ “idaṃ nāma dukkaraṃ karīyatī”ti vattabbassa abhāvato.",
  "anya-e0103n0:597_6": "Oḷārikaṅgappahānena sukhumattāti ayamattho kāmaṃ dutiyajjhānepi sambhavati,",
  "anya-e0103n0:597_7": "tathāpi yebhuyyena avippayogībhāvena vattamānesu pītisukhesu pītisaṅkhātassa oḷārikaṅgassa pahānena sukhumatāya",
  "anya-e0103n0:597_8": "idha sātisayo satisampajaññabyāpāroti vuttaṃ “purisassā”tiādi.",
  "anya-e0103n0:597_9": "Punadeva pītiṃ upagaccheyyāti hānabhāgiyaṃ jhānaṃ siyā dutiyajjhānameva sampajjeyyāti attho.",
  "anya-e0103n0:597_10": "Tenāha “pītisampayuttameva siyā”ti.",
  "anya-e0103n0:597_11": "“Idañca atimadhuraṃ sukha”nti tatiyajjhānasukhaṃ sandhāyāha.",
  "anya-e0103n0:597_12": "Atimadhuratā cassa pahāsodagyasabhāvāya pītiyā abhāveneva veditabbā.",
  "anya-e0103n0:597_13": "Idanti “sato,",
  "anya-e0103n0:597_14": "sampajāno”ti padadvayaṃ.",
  "anya-e0103n0:598_0": "Tasmā etamatthaṃ dassentoti yasmā tassa jhānasamaṅgino yaṃ nāmakāyena sampayuttaṃ sukhaṃ,",
  "anya-e0103n0:598_1": "taṃ so paṭisaṃvedeyya.",
  "anya-e0103n0:598_2": "Yaṃ vā tanti atha vā yaṃ taṃ yathāvuttaṃ nāmakāyasampayuttaṃ sukhaṃ.",
  "anya-e0103n0:598_3": "Taṃsamuṭṭhānena tato samuṭṭhitena atipaṇītena rūpena assa jhānasamaṅgino rūpakāyo yasmā phuṭo.",
  "anya-e0103n0:598_4": "Yassa rūpakāyassa phuṭattā jhānā vuṭṭhitopi jhānasamaṅgī kāyikaṃ sukhaṃ paṭisaṃvedeyya.",
  "anya-e0103n0:598_5": "Tasmā etaṃ cetasikakāyikasukhapaṭisaṃvedanasaṅkhātaṃ atthaṃ dassento “sukhañca kāyena paṭisaṃvedetīti āhā”ti yojanā.",
  "anya-e0103n0:598_6": "Ayañhettha saṅkhepattho –",
  "anya-e0103n0:598_7": "nāmakāyena cetasikasukhaṃ,",
  "anya-e0103n0:598_8": "kāyikasukhaheturūpasamuṭṭhāpanena kāyikasukhañca jhānasamaṅgī paṭisaṃvedetīti vuccati.",
  "anya-e0103n0:598_9": "Phuṭattāti byāpitattāti attho.",
  "anya-e0103n0:598_10": "Yathā hi udakena phuṭasarīrassa tādise nātipaccanīke vātādiphoṭṭhabbe phuṭe sukhaṃ uppajjati,",
  "anya-e0103n0:598_11": "evametehi phuṭasarīrassāti.",
  "anya-e0103n0:598_12": "Aparo nayo –",
  "anya-e0103n0:598_13": "sukhañca kāyena paṭisaṃvedetīti ettha kathamābhogena vinā sukhapaṭisaṃvedanāti codanāyaṃ “kiñcāpi…pe…",
  "anya-e0103n0:598_14": "evaṃ santepī”ti.",
  "anya-e0103n0:598_15": "Yasmā tassa nāmakāyena sampayuttaṃ sukhaṃ,",
  "anya-e0103n0:598_16": "tasmā sukhañca kāyena paṭisaṃvedetīti yojanā.",
  "anya-e0103n0:598_17": "Idāni sahāpi ābhogena sukhapaṭisaṃvedanaṃ dassetuṃ “yaṃ vā ta”ntiādi vuttaṃ.",
  "anya-e0103n0:599_0": "86.",
  "anya-e0103n0:599_1": "Yanti hetuatthe nipāto,",
  "anya-e0103n0:599_2": "yasmāti attho.",
  "anya-e0103n0:599_3": "Tenāha “yaṃjhānahetū”ti.",
  "anya-e0103n0:599_4": "“Ācikkhantī”tiādīni padāni kittanatthānīti adhippāyenāha “pasaṃsantīti adhippāyo”ti.",
  "anya-e0103n0:599_5": "Kintīti pasaṃsanākārapucchā.",
  "anya-e0103n0:599_6": "Edisesu ṭhānesu satiggahaṇeneva sampajaññampi gahitaṃ hotīti idha pāḷiyaṃ satiyā eva gahitattā evaṃ upaṭṭhitasatitāya “satimā” icceva vuttaṃ,",
  "anya-e0103n0:599_7": "“sampajāno”ti heṭṭhā vuttattā vā.",
  "anya-e0103n0:600_0": "Jhānakkhaṇe cetasikasukhameva labbhatīti “sukhaṃ nāmakāyena paṭisaṃvedetī”ti ca vuttaṃ.",
  "anya-e0103n0:600_1": "Tatiyanti gaṇanānupubbatāti ito paṭṭhāya dutiyatatiyajjhānakathāhi aviseso,",
  "anya-e0103n0:600_2": "viseso ca vuttoti.",
  "anya-e0103n0:601_0": "Catutthajjhānakathāvaṇṇanā",
  "anya-e0103n0:602_0": "87.",
  "anya-e0103n0:602_1": "Idāni nibbattitavisesaṃ dassento “ayaṃ pana viseso”ti vatvā “yasmā”tiādimāha.",
  "anya-e0103n0:602_2": "Āsevanapaccayena paccayo na hoti,",
  "anya-e0103n0:602_3": "aniṭṭhe ṭhāne padantarasaṅgahitassa āsevanapaccayattābhāvato.",
  "anya-e0103n0:602_4": "Adukkhamasukhāya vedanāya uppajjitabbaṃ sātisayaṃ sukhavirāgabhāvanābhāvato.",
  "anya-e0103n0:602_5": "Tānīti appanāvīthiyaṃ javanāni sandhāyāha.",
  "anya-e0103n0:603_0": "88.",
  "anya-e0103n0:603_1": "“Pubbevā”ti vuttattā kadā pana tesaṃ pahānaṃ hotīti codanāyaṃ āha “catunnaṃ jhānānaṃ upacārakkhaṇe”ti.",
  "anya-e0103n0:603_2": "Evaṃ veditabbanti sambandho.",
  "anya-e0103n0:603_3": "Pahānakkamo nāma pahāyakadhammānaṃ uppattipaṭipāṭi.",
  "anya-e0103n0:603_4": "Tena pana vuccamāne “dukkhaṃ domanassaṃ sukhaṃ somanassa”nti vattabbaṃ siyā.",
  "anya-e0103n0:603_5": "Kasmā ito aññathā vacananti āha “indriyavibhaṅge”tiādi.",
  "anya-e0103n0:603_6": "Atha kasmā jhānesveva nirodho vuttoti sambandho.",
  "anya-e0103n0:604_0": "Kattha cuppannaṃ dukkhindriyanti attano paccayehi uppannaṃ dukkhindriyaṃ.",
  "anya-e0103n0:604_1": "Kattha ca aparisesaṃ nirujjhatīti nirodhaṭṭhānaṃ pucchati.",
  "anya-e0103n0:604_2": "Tena “katthā”ti pucchāyaṃ,",
  "anya-e0103n0:604_3": "“etthā”ti vissajjanepi hetumhi bhummavacanaṃ daṭṭhabbaṃ.",
  "anya-e0103n0:604_4": "Jhānānubhāvanimittaṃ hi anuppajjantaṃ “dukkhindriyaṃ aparisesaṃ nirujjhatī”ti vuttaṃ.",
  "anya-e0103n0:604_5": "Atisayanirodho suṭṭhu pahānaṃ ujupaṭipakkhena vūpasamo.",
  "anya-e0103n0:605_0": "Nānāvajjaneti yena āvajjanena appanāvīthi,",
  "anya-e0103n0:605_1": "tato bhinnāvajjane,",
  "anya-e0103n0:605_2": "anekāvajjane vā.",
  "anya-e0103n0:605_3": "Appanāvīthiyañhi upacāro ekāvajjano,",
  "anya-e0103n0:605_4": "itaro anekāvajjano anekakkhattuṃ pavattanato.",
  "anya-e0103n0:605_5": "Visamanisajjāya uppannakilamatho visamāsanupatāpo.",
  "anya-e0103n0:605_6": "Pītipharaṇenāti pītiyā pharaṇarasattā,",
  "anya-e0103n0:605_7": "pītisamuṭṭhānānaṃ vā paṇītarūpānaṃ kāyassa byāpanato vuttaṃ.",
  "anya-e0103n0:605_8": "Tenāha “sabbo kāyo sukhokkanto hotī”ti.",
  "anya-e0103n0:605_9": "Vitakkavicārapaccayepīti pi-",
  "anya-e0103n0:605_10": "saddo aṭṭhānappayutto,",
  "anya-e0103n0:605_11": "so “pahīnassā”ti ettha ānetvā sambandhitabbo “pahīnassāpi domanassindriyassā”ti.",
  "anya-e0103n0:605_12": "Etaṃ domanassindriyaṃ uppajjatīti sambandho.",
  "anya-e0103n0:605_13": "“Tassa mayhaṃ aticiraṃ vitakkayato vicārayato kāyopi kilamicittampi uhaññī”ti vacanato kāyacittakhedānaṃ vitakkavicārappaccayatā veditabbā.",
  "anya-e0103n0:605_14": "“Vitakkavicārabhāve uppajjati domanassindriya”nti ānetvā sambandhitabbaṃ.",
  "anya-e0103n0:605_15": "Tatthassa siyā uppattīti tattha dutiyajjhānūpacāre assa domanassassa uppatti bhaveyya.",
  "anya-e0103n0:606_0": "Ettha ca yadeke “tatthassa siyā uppattī”ti vadantena jhānalābhīnampi domanussuppatti atthīti dassitaṃ hoti.",
  "anya-e0103n0:606_1": "Tena ca anīvaraṇasabhāvo lobho viya dosopi atthīti dīpeti.",
  "anya-e0103n0:606_2": "Na hi dosena vinā domanassaṃ pavattati.",
  "anya-e0103n0:606_3": "Na cettha paṭṭhānapāḷiyā virodho cintetabbo.",
  "anya-e0103n0:606_4": "Yasmā tattha parihīnaṃ jhānaṃ ārammaṇaṃ katvā pavattamānaṃ domanassaṃ dassitaṃ,",
  "anya-e0103n0:606_5": "aparihīnajjhānamārammaṇaṃ katvā uppajjamānassa domanassassa asambhavato.",
  "anya-e0103n0:606_6": "Jhānalābhīnaṃ sabbaso domanassaṃ nuppajjatīti ca na sakkā vattuṃ,",
  "anya-e0103n0:606_7": "aṭṭhasamāpattilābhino api tassa uppannattā.",
  "anya-e0103n0:606_8": "Na heva kho so pahīnajjhāno ahosīti vadanti,",
  "anya-e0103n0:606_9": "taṃ ayuttaṃ anīvaraṇasabhāvassa dosassa abhāvato.",
  "anya-e0103n0:606_10": "Yadi siyā,",
  "anya-e0103n0:606_11": "rūpārūpāvacarasattānampi uppajjeyya,",
  "anya-e0103n0:606_12": "na ca uppajjati.",
  "anya-e0103n0:606_13": "Tathā hi “arūpe kāmacchandanīvaraṇaṃ paṭicca thinamiddhanīvaraṇaṃ uddhaccanīvaraṇaṃ avijjānīvaraṇa”ntiādīsu byāpādakukkuccanīvaraṇāni anuddhaṭāni.",
  "anya-e0103n0:606_14": "Na cettha nīvaraṇattā parihāro,",
  "anya-e0103n0:606_15": "kāmacchandādīnampi anīvaraṇānaṃyeva nīvaraṇasadisatāya nīvaraṇapariyāyassa vuttattā.",
  "anya-e0103n0:606_16": "Yaṃ pana vuttaṃ “aṭṭhasamāpattilābhino api tassa uppannattā”ti,",
  "anya-e0103n0:606_17": "tampi akāraṇaṃ uppajjamānena ca domanassena jhānato parihāyanato.",
  "anya-e0103n0:606_18": "Lahukena pana paccayena parihīnaṃ tādisā appakasireneva paṭipākatikaṃ karontīti daṭṭhabbaṃ.",
  "anya-e0103n0:606_19": "“Tatthassa siyā uppattī”ti idaṃ pana parikappavacanaṃ upacārakkhaṇe domanassassa appahīnabhāvadassanatthaṃ.",
  "anya-e0103n0:606_20": "Tathā hi vuttaṃ “na tveva antoappanāya”nti.",
  "anya-e0103n0:606_21": "Yadi pana tadā domanassaṃ uppajjeyya,",
  "anya-e0103n0:606_22": "paṭhamajjhānampissa parihīnamevāti daṭṭhabbaṃ.",
  "anya-e0103n0:606_23": "Pahīnampi somanassindriyaṃ pīti viya na dūreti katvā “āsannattā”ti vuttaṃ.",
  "anya-e0103n0:606_24": "Nānāvajjanūpacāre pahīnampi pahānaṅgaṃ paṭipakkhena avihatattā antarantarā uppajjeyya vāti imamatthaṃ dassento “appanāppattāyā”tiādimāha.",
  "anya-e0103n0:606_25": "Tādisāya āsevanāya icchitabbattā yathā maggavīthito pubbe dve tayo javanavārā sadisānupassanāva pavattanti,",
  "anya-e0103n0:606_26": "evamidhāpi appanāvārato pubbe dve tayo javanavārā upekkhāsahagatāva pavattantīti vadanti.",
  "anya-e0103n0:607_0": "Samāhaṭāti samānītā,",
  "anya-e0103n0:607_1": "saṅgahetvā vuttāti attho.",
  "anya-e0103n0:607_2": "Sukhadukkhāni viya anoḷārikattā avibhūtatāya sukhumā.",
  "anya-e0103n0:607_3": "Tato eva anuminitabbasabhāvattā duviññeyyā.",
  "anya-e0103n0:607_4": "Duṭṭhassāti duṭṭhapayogassa,",
  "anya-e0103n0:607_5": "duddammassāti attho.",
  "anya-e0103n0:607_6": "Sakkā hoti esā gāhayituṃ aññāpohananayenāti adhippāyo.",
  "anya-e0103n0:608_0": "Adukkhamasukhāya cetovimuttiyāti idameva catutthajjhānaṃ daṭṭhabbaṃ.",
  "anya-e0103n0:608_1": "Paccayadassanatthanti adhigamassa upāyabhūtapaccayadassanatthaṃ.",
  "anya-e0103n0:608_2": "Tenāha “dukkhappahānādayo hi tassā paccayā”ti.",
  "anya-e0103n0:608_3": "Dukkhappahānādayoti ca sopacārā paṭhamajjhānādayovettha adhippetā.",
  "anya-e0103n0:609_0": "Pahīnāti vuttā “pañcannaṃ orambhāgiyānaṃ saṃyojanānaṃ parikkhayā”ti. Etāti sukhādayo vedanā.",
  "anya-e0103n0:610_0": "Somanassaṃ rāgassa paccayo.",
  "anya-e0103n0:610_1": "Vuttañhi “sukhāya kho,",
  "anya-e0103n0:610_2": "āvuso visākha,",
  "anya-e0103n0:610_3": "vedanāya rāgānusayo anusetī”ti.",
  "anya-e0103n0:610_4": "Domanassaṃ dosassa paccayo.",
  "anya-e0103n0:610_5": "Vuttampi cetaṃ “dukkhāya kho,",
  "anya-e0103n0:610_6": "āvuso visākha,",
  "anya-e0103n0:610_7": "vedanāya paṭighānusayo anusetī”ti.",
  "anya-e0103n0:610_8": "Sukhādighātenāti sukhādīnaṃ pahānena.",
  "anya-e0103n0:610_9": "Assa jhānassa.",
  "anya-e0103n0:611_0": "Na dukkhanti adukkhaṃ,",
  "anya-e0103n0:611_1": "dukkhavidhuraṃ.",
  "anya-e0103n0:611_2": "Yasmā tattha dukkhaṃ natthi,",
  "anya-e0103n0:611_3": "tasmā vuttaṃ “dukkhābhāvenā”ti.",
  "anya-e0103n0:611_4": "Asukhanti etthapi eseva nayo.",
  "anya-e0103n0:611_5": "Etenāti dukkhasukhapaṭikkhepavacanena.",
  "anya-e0103n0:611_6": "“Paṭipakkhabhūta”nti idaṃ idha tatiyavedanāya dukkhādīnaṃ samatikkamavasena pattabbattā vuttaṃ,",
  "anya-e0103n0:611_7": "na kusalākusalānaṃ viya ujuvipaccanīkatāya.",
  "anya-e0103n0:611_8": "Iṭṭhāniṭṭhaviparītassa majjhattārammaṇassa,",
  "anya-e0103n0:611_9": "iṭṭhāniṭṭhaviparītaṃ vā majjhattākārena anubhavanalakkhaṇā iṭṭhāniṭṭhaviparītānubhavanalakkhaṇā.",
  "anya-e0103n0:611_10": "Tato eva majjhattarasā.",
  "anya-e0103n0:611_11": "Avibhūtapaccupaṭṭhānāti sukhadukkhāni viya na vibhūtākārā,",
  "anya-e0103n0:611_12": "piṭṭhipāsāṇe migagatamaggo viya tehi anumātabbā avibhūtākāropaṭṭhānā.",
  "anya-e0103n0:611_13": "Sukhanirodho nāma idha catutthajjhānūpacāro,",
  "anya-e0103n0:611_14": "so padaṭṭhānaṃ etissāti sukhanirodhapadaṭṭhānā.",
  "anya-e0103n0:612_0": "89.",
  "anya-e0103n0:612_1": "“Upekkhāsatipārisuddhi”nti purimapade uttarapadalopenetaṃ samāsapadanti āha “upekkhāya janitasatipārisuddhi”nti.",
  "anya-e0103n0:612_2": "Sabbapaccanīkadhammaparisuddhāya paccanīkasamanepi abyāvaṭāya pārisuddhiupekkhāya vattamānāya catutthajjhāne",
  "anya-e0103n0:612_3": "sati sampahaṃsanapaññā viya suparisuddhā,",
  "anya-e0103n0:612_4": "suvisadā ca hotīti āha “yā ca tassā satiyā pārisuddhi,",
  "anya-e0103n0:612_5": "sā upekkhāya katā,",
  "anya-e0103n0:612_6": "na aññenā”ti.",
  "anya-e0103n0:612_7": "Yadi tatramajjhattatā idha “upekkhā”ti adhippetā,",
  "anya-e0103n0:612_8": "kathaṃ satiyeva “parisuddhā”ti vuttāti āha “na kevala”ntiādi.",
  "anya-e0103n0:613_0": "Evampi kasmā ayameva sati “upekkhāsatipārisuddhī”ti vuttāti anuyogaṃ sandhāya “tattha kiñcāpī”tiādi vuttaṃ.",
  "anya-e0103n0:613_1": "Tattha heṭṭhā tīsu jhānesu vijjamānāyapi tatramajjhattatāya paccanīkābhibhavato,",
  "anya-e0103n0:613_2": "sahāyapaccayavekallato ca apārisuddhi,",
  "anya-e0103n0:613_3": "tathā taṃsampayuttānaṃ.",
  "anya-e0103n0:613_4": "Tadabhāvato idha pārisuddhīti imamatthaṃ rūpakavasena dassetuṃ “yathā panā”tiādi vuttaṃ.",
  "anya-e0103n0:613_5": "Sūriyappabhābhibhavāti sūriyappabhāya abhibhuyyamānattā.",
  "anya-e0103n0:613_6": "Atikkhatāya candalekhā viya rattipi sommasabhāvā sabhāgāya rattiyameva ca candalekhā samujjalatīti sā",
  "anya-e0103n0:613_7": "tassā sabhāgāti dassento “sommabhāvena ca attano upakārakattena vā sabhāgāya rattiyā”ti āha.",
  "anya-e0103n0:614_0": "“Ekavīthiya”nti idaṃ tattha somanassassa ekaṃsena abhāvato vuttaṃ,",
  "anya-e0103n0:614_1": "na tato purimataresu ekaṃsena bhāvato.",
  "anya-e0103n0:614_2": "Yathā pana vitakkādayo dutiyādijjhānakkhaṇeyeva pahīyanti,",
  "anya-e0103n0:614_3": "na tesaṃ ekavīthiyaṃ purimajavanesu,",
  "anya-e0103n0:614_4": "na evametanti dassetuṃ vuttaṃ.",
  "anya-e0103n0:614_5": "Catukkajjhāneti catukkanayavasena nibbattitajjhānacatukke.",
  "anya-e0103n0:615_0": "Pañcakajjhānakathāvaṇṇanā",
  "anya-e0103n0:616_0": "90.",
  "anya-e0103n0:616_1": "Tatthāti paṭhamajjhāne.",
  "anya-e0103n0:616_2": "Catukkanayassa dutiyajjhāne viyāti catukkanayasambandhini dutiyajjhāne viya.",
  "anya-e0103n0:616_3": "Taṃ dvidhā bhinditvāti catukkanaye dutiyaṃ “avitakkaṃ vicāramattaṃ,",
  "anya-e0103n0:616_4": "avitakkaṃ avicāra”nti ca evaṃ dvidhā bhinditvā pañcakanaye dutiyañceva tatiyañca hoti abhidhammeti adhippāyo.",
  "anya-e0103n0:616_5": "Suttantesu pana sarūpato pañcakanayo na gahito.",
  "anya-e0103n0:617_0": "Kasmā panettha nayadvayavibhāgo gahitoti?",
  "anya-e0103n0:617_1": "Abhidhamme nayadvayavasena jhānānaṃ desitattā.",
  "anya-e0103n0:617_2": "Kasmā ca tattha tathā tāni desitāni?",
  "anya-e0103n0:617_3": "Puggalajjhāsayato,",
  "anya-e0103n0:617_4": "desanāvilāsato ca.",
  "anya-e0103n0:617_5": "Sannipatitadevaparisāya kira yesaṃ yathādesite paṭhamajjhāne vitakko eva oḷārikato upaṭṭhāsi,",
  "anya-e0103n0:617_6": "itare santato.",
  "anya-e0103n0:617_7": "Tesaṃ ajjhāsayavasena ca caturaṅgikaṃ avitakkaṃ vicāramattaṃ jhānaṃ desitaṃ.",
  "anya-e0103n0:617_8": "Yesaṃ vicāro,",
  "anya-e0103n0:617_9": "yesaṃ pīti,",
  "anya-e0103n0:617_10": "yesaṃ sukhaṃ oḷārikato upaṭṭhāsi,",
  "anya-e0103n0:617_11": "itare santato.",
  "anya-e0103n0:617_12": "Tesaṃ tesaṃ ajjhāsayavasena tatiyādīni jhānāni desitāni.",
  "anya-e0103n0:617_13": "Ayaṃ tāva puggalajjhāsayo.",
  "anya-e0103n0:618_0": "Yassā pana dhammadhātuyā suppaṭividdhattā bhagavā yasmā desanāvilāsappatto,",
  "anya-e0103n0:618_1": "tasmā ñāṇamahantatāya desanāya sukusalo yaṃ yaṃ aṅgaṃ labbhati,",
  "anya-e0103n0:618_2": "tassa tassa vasena yathāruciṃ desanaṃ niyāmento catukkanayavasena,",
  "anya-e0103n0:618_3": "pañcakanayavasena ca.",
  "anya-e0103n0:618_4": "Tattha ca pañcaṅgikaṃ paṭhamaṃ,",
  "anya-e0103n0:618_5": "caturaṅgikaṃ dutiyaṃ,",
  "anya-e0103n0:618_6": "tivaṅgikaṃ tatiyaṃ,",
  "anya-e0103n0:618_7": "duvaṅgikaṃ catutthaṃ,",
  "anya-e0103n0:618_8": "duvaṅgikameva pañcamaṃ jhānaṃ desesīti ayaṃ desanāvilāso.",
  "anya-e0103n0:618_9": "Ettha ca pañcakanaye dutiyajjhānaṃ catukkanaye dutiyajjhānapakkhikaṃ katvā vibhattaṃ “yasmiṃ samaye rūpūpapattiyā",
  "anya-e0103n0:618_10": "maggaṃ bhāveti avitakkaṃ vicāramattaṃ samādhijaṃ pītisukhaṃ dutiyaṃ jhānaṃ upasampajja viharatī”ti. Kasmā?",
  "anya-e0103n0:618_11": "Ekattakāyanānattasaññīsattāvāsaphalatāya dutiyajjhānena samānaphalattā,",
  "anya-e0103n0:618_12": "paṭhamajjhānasamādhito jātattā ca.",
  "anya-e0103n0:618_13": "Paṭhamajjhānameva hi “kāmehi akusalehi ca vivitta”nti tadabhāvā na idha “vivicceva kāmehi vivicca akusalehī”ti sakkā vattuṃ,",
  "anya-e0103n0:618_14": "nāpi “vivekaja”nti.",
  "anya-e0103n0:618_15": "Suttantadesanāsu ca pañcakanaye dutiyatatiyajjhānāni dutiyajjhānameva bhajanti vitakkavūpasamā vicāravūpasamā avitakkattā,",
  "anya-e0103n0:618_16": "avicārattā ca.",
  "anya-e0103n0:618_17": "Evañca katvā suttantadesanāyapi pañcakanayo labbhatevāti siddhaṃ hoti.",
  "anya-e0103n0:618_18": "Nanu suttante cattāriyeva jhānāni vibhattānīti pañcakanayo na labbhatīti? Na,",
  "anya-e0103n0:618_19": "“savitakkasavicāro samādhī”tiādinā samādhittayāpadesena pañcakanayassa labbhamānattā.",
  "anya-e0103n0:618_20": "Catukkanayanissito pana katvā pañcakanayo vibhattoti suttantadesanāyapi pañcakanayo niddhāretabbo.",
  "anya-e0103n0:618_21": "“Vitakkavicārānaṃ vūpasamā”ti hi vitakkassa,",
  "anya-e0103n0:618_22": "vicārassa,",
  "anya-e0103n0:618_23": "vitakkavicārānañca “vitakkavicārāna”nti sakkā vattuṃ.",
  "anya-e0103n0:618_24": "Tathā “avitakkaṃ,",
  "anya-e0103n0:618_25": "avicāra”nti ca vinā,",
  "anya-e0103n0:618_26": "saha ca vicārena vitakkappahānena avitakkaṃ, saha,",
  "anya-e0103n0:618_27": "vinā ca vitakkena vicārappahānena avicāranti avitakkaṃ, avicāraṃ,",
  "anya-e0103n0:618_28": "avitakkañca avicārañcāti vā tividhampi sakkā saṅgahetuṃ.",
  "anya-e0103n0:619_0": "Dutiyanti ca vitakkarahite,",
  "anya-e0103n0:619_1": "vitakkavicāradvayarahite ca ñāyāgatā desanā dutiyaṃ adhigantabbattā,",
  "anya-e0103n0:619_2": "vicāramattarahitepi dvayappahānādhigatasamānadhammattā.",
  "anya-e0103n0:619_3": "Evañca katvā pañcakanayaniddese dutiye vūpasantopi vitakko sahāyabhūtavicārāvūpasamena na sammā vūpasantoti",
  "anya-e0103n0:619_4": "vitakkavicāradvayarahite viya vicāravūpasameneva tadupasamaṃ,",
  "anya-e0103n0:619_5": "sesadhammānaṃ samānatañca dassentena “vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ",
  "anya-e0103n0:619_6": "avitakkaṃ avicāraṃ samādhijaṃ pītisukhaṃ tatiyaṃ jhānaṃ upasampajja viharatī”ti tatiyaṃ catukkanaye dutiyena",
  "anya-e0103n0:619_7": "nibbisesaṃ vibhattaṃ.",
  "anya-e0103n0:619_8": "Duvidhassāpi sahāyavirahena,",
  "anya-e0103n0:619_9": "aññathā ca vitakkappahānena avitakkattaṃ,",
  "anya-e0103n0:619_10": "samādhijaṃ pītisukhattañca samānanti samānadhammattāpi dutiyanti niddeso.",
  "anya-e0103n0:619_11": "Vicāramattampi hi vitakkavicāradvayarahitaṃ viya “yasmiṃ samaye rūpūpapattiyā maggaṃ bhāveti avitakkaṃ",
  "anya-e0103n0:619_12": "vicāramattaṃ samādhijaṃ pītisukhaṃ dutiyaṃ jhānaṃ upasampajja viharatī”ti avitakkaṃ samādhijaṃ pītisukhanti",
  "anya-e0103n0:619_13": "vibhattaṃ.",
  "anya-e0103n0:619_14": "Paṭhamajjhāne vā sahacārīsu vitakkavicāresu ekaṃ atikkamitvā dutiyampi tatraṭṭhameva dosato disvā ubhayampi",
  "anya-e0103n0:619_15": "sahātikkamantassa pañcakanaye tatiyaṃ vuttaṃ,",
  "anya-e0103n0:619_16": "tatiyaṃ adhigantabbattā.",
  "anya-e0103n0:619_17": "Paṭhamato anantarabhāvena panassa dutiyabhāvo ca uppajjatīti.",
  "anya-e0103n0:619_18": "Kasmā panevaṃ sarūpato pañcakanayo na vibhattoti?",
  "anya-e0103n0:619_19": "Vineyyajjhāsayato.",
  "anya-e0103n0:619_20": "Yathānulomadesanā hi suttantadesanāti.",
  "anya-e0103n0:620_0": "Pathavīkasiṇaniddesavaṇṇanā niṭṭhitā.",
  "anya-e0103n0:621_0": "Iti catutthaparicchedavaṇṇanā.",
  "anya-e0103n0:622_0": "5. Sesakasiṇaniddesavaṇṇanā",
  "anya-e0103n0:623_0": "Āpokasiṇakathāvaṇṇanā",
  "anya-e0103n0:624_0": "91.",
  "anya-e0103n0:624_1": "Yathāvitthāritassa atthassa atidesopi vitthāraṭṭhāneyeva tiṭṭhatīti āha “vitthārakathā hotī”ti.",
  "anya-e0103n0:624_2": "Āpokasiṇanti āpokasiṇajjhānaṃ,",
  "anya-e0103n0:624_3": "āpokasiṇakammaṭṭhānaṃ vā.",
  "anya-e0103n0:624_4": "Sabbaṃ vitthāretabbanti pathavīkasiṇakammaṭṭhāne vuttanayena vitthāretabbaṃ.",
  "anya-e0103n0:624_5": "Ettakampīti “kate vā akate vāti sabbaṃ vitthāretabba”nti ettakampi avatvā.",
  "anya-e0103n0:624_6": "Sāmuddikena loṇudakena bharito jalāsayo loṇī.",
  "anya-e0103n0:624_7": "Nīlādivaṇṇasaṅkarapariharaṇatthaṃ “suddhavatthena gahita”nti vuttaṃ.",
  "anya-e0103n0:624_8": "Aññanti bhūmiṃ sampattaṃ.",
  "anya-e0103n0:624_9": "Tathārūpanti yādisaṃ ākāsajaṃ udakaṃ, tādisaṃ.",
  "anya-e0103n0:624_10": "Tenāha “vippasannaṃ anāvila”nti,",
  "anya-e0103n0:624_11": "yaṃ pana udakanti sambandho.",
  "anya-e0103n0:624_12": "“Na vaṇṇo paccavekkhitabbo”tiādīsu yaṃ vattabbaṃ,",
  "anya-e0103n0:624_13": "taṃ pathavīkasiṇakathāyaṃ vuttameva.",
  "anya-e0103n0:624_14": "Lakkhaṇaṃ pana idha paggharaṇalakkhaṇaṃ veditabbaṃ.",
  "anya-e0103n0:625_0": "Vuttanayenevāti pathavīkasiṇabhāvanāyaṃ vuttanayeneva.",
  "anya-e0103n0:625_1": "Taraṅguṭṭhānādi,",
  "anya-e0103n0:625_2": "pheṇamissatādi ca idha kasiṇadoso.",
  "anya-e0103n0:625_3": "Soti yogāvacaro.",
  "anya-e0103n0:625_4": "Tassāti paṭibhāganimittassa.",
  "anya-e0103n0:626_0": "Tejokasiṇakathāvaṇṇanā",
  "anya-e0103n0:627_0": "92.",
  "anya-e0103n0:627_1": "Siniddhāni sinehavantāni.",
  "anya-e0103n0:627_2": "Sāradārūni na pheggudārūni.",
  "anya-e0103n0:627_3": "Jālāya ciraṭṭhitatthaṃ siniddhasāradāruggahaṇaṃ.",
  "anya-e0103n0:627_4": "Ghaṭikaṃ ghaṭikaṃ katvāti khandhaso karitvā.",
  "anya-e0103n0:627_5": "Ālimpetvāti jāletvā.",
  "anya-e0103n0:627_6": "Ghanajālāyāti aviraḷavasena pavattaaggijālāyaṃ.",
  "anya-e0103n0:628_0": "Patanasadisanti patamānasadisaṃ.",
  "anya-e0103n0:628_1": "Akate gaṇhantassāti vuttanayena yathā kasiṇamaṇḍalaṃ paññāyati,",
  "anya-e0103n0:628_2": "evaṃ anabhisaṅkhate kevale tejasmiṃ nimittaṃ gaṇhantassa.",
  "anya-e0103n0:629_0": "Vāyokasiṇakathāvaṇṇanā",
  "anya-e0103n0:630_0": "93.",
  "anya-e0103n0:630_1": "Vuttañhetanti ettha hi-",
  "anya-e0103n0:630_2": "saddo hetuattho,",
  "anya-e0103n0:630_3": "yasmāti attho.",
  "anya-e0103n0:630_4": "Tassa “tasmā”ti iminā sambandho.",
  "anya-e0103n0:630_5": "Ucchagganti ucchukhette yathāṭhitānaṃ aggaṃ.",
  "anya-e0103n0:630_6": "Eritanti vātena calitaṃ.",
  "anya-e0103n0:630_7": "Sameritanti sabbaso calitaṃ.",
  "anya-e0103n0:630_8": "Tasmāti yasmā “vāyokasiṇaṃ…pe…",
  "anya-e0103n0:630_9": "upalakkhetī”ti evaṃ vuttaṃ aṭṭhakathāyaṃ, tasmā.",
  "anya-e0103n0:630_10": "Samasīsaṭṭhitanti upari pattānaṃ vasena samasīsaṃ hutvā ṭhitaṃ.",
  "anya-e0103n0:630_11": "Veḷuṃ vā rukkhaṃ vāti etthāpi “samasīsaṃ ṭhitaṃ ghanapattaveḷuṃ vā ghanapattarukkhaṃ vā”ti ānetvā yojetabbaṃ.",
  "anya-e0103n0:630_12": "Ekaṅgulādippamāṇesu kesesu rassabhāvato,",
  "anya-e0103n0:630_13": "dīghataresu olambanato,",
  "anya-e0103n0:630_14": "viraḷesu anuppavesato vātappahāro na paññāyatīti caturaṅgulappamāṇaggahaṇaṃ,",
  "anya-e0103n0:630_15": "ghanaggahaṇañca kataṃ.",
  "anya-e0103n0:630_16": "Etasmiṃ ṭhāne paharatīti satiṃ ṭhapetvāti ucchaggādīnaṃ pacalanākāraggahaṇamukhena tesaṃ pahārake vātasaṅghāte satiṃ upaṭṭhapetvā.",
  "anya-e0103n0:630_17": "Tattha satiṃ ṭhapetvāti tasmiṃ kāyapadesassa saṅghaṭṭanavasena pavatte vāyupiṇḍe saṅghaṭṭanākāraggahaṇamukhena satiṃ upaṭṭhapetvā.",
  "anya-e0103n0:630_18": "“Usumavaṭṭisadisa”nti etena purimakasiṇassa viya imassāpi nimittassa saṃviggahataṃ dasseti.",
  "anya-e0103n0:630_19": "“Niccala”nti iminā niccalabhāvoyeva uggahanimittato imassa visesoti paṭibhāganimittassāpi usumavaṭṭisadisatāva vibhāvitā hoti.",
  "anya-e0103n0:631_0": "Nīlakasiṇakathāvaṇṇanā",
  "anya-e0103n0:632_0": "94.",
  "anya-e0103n0:632_1": "Añjanarājivaṭṭādi vaṇṇadhātuyā vā.",
  "anya-e0103n0:632_2": "Tathārūpaṃ mālāgacchanti aviraḷavikasitanīlavaṇṇapupphasañchannaṃ pupphagacchaṃ.",
  "anya-e0103n0:632_3": "Itarenāti akatādhikārena.",
  "anya-e0103n0:632_4": "Girikaṇṇikaggahanena nīlaṃ girikaṇṇikamāha.",
  "anya-e0103n0:632_5": "Karaṇḍapaṭalaṃ samuggapidhānaṃ.",
  "anya-e0103n0:632_6": "Pattehiyevāti nīluppalādīnaṃ kesaravaṇṭāni apanetvā kevalehi pattehiyeva.",
  "anya-e0103n0:632_7": "Pūretabbanti nīlavaṇṇaṃ vatthaṃ gahetvā bhaṇḍikaṃ viya bandhitvā yathā nīlamaṇḍalaṃ hutvā paññāyati,",
  "anya-e0103n0:632_8": "tathā caṅkoṭakaṃ vā karaṇḍapaṭalaṃ vā pūretabbaṃ.",
  "anya-e0103n0:632_9": "Mukhavaṭṭiyaṃ vā assāti assa caṅkoṭakassa,",
  "anya-e0103n0:632_10": "karaṇḍapaṭalassa vā mukhavaṭṭiyaṃ bandhitabbaṃ.",
  "anya-e0103n0:632_11": "Maṇitālavaṇṭaṃ indanīlamaṇimayaṃ tālavaṇṭaṃ.",
  "anya-e0103n0:633_0": "Pītakasiṇakathāvaṇṇanā",
  "anya-e0103n0:634_0": "95.",
  "anya-e0103n0:634_1": "Pītakasiṇe mālāgacchanti ikkaṭādimālāgacchaṃ.",
  "anya-e0103n0:634_2": "Haritālaṃ,",
  "anya-e0103n0:634_3": "manosilā vā dhātu.",
  "anya-e0103n0:634_4": "Pattaṅgapupphehīti pattaṅganāmikā pītavaṇṇapupphā ekā gacchajāti,",
  "anya-e0103n0:634_5": "tassa pupphehi.",
  "anya-e0103n0:634_6": "Āsanapūjanti cetiyaṅgaṇe kataṃ āsanapūjaṃ.",
  "anya-e0103n0:634_7": "Kaṇikārapupphādināti ādi-",
  "anya-e0103n0:634_8": "saddena ākulikiṅkirātapupphādīnaṃ saṅgaho daṭṭhabbo.",
  "anya-e0103n0:635_0": "Lohitakasiṇakathāvaṇṇanā",
  "anya-e0103n0:636_0": "96. Lohitamaṇi lohitaṅgamaṇiādi. Lohitadhātu gerukajātihiṅgulikādi.",
  "anya-e0103n0:637_0": "Odātakasiṇakathāvaṇṇanā",
  "anya-e0103n0:638_0": "97. Odātakasiṇe mālāgacchanti nandiyāvattādimālāgacchaṃ. Dhātu kakkaṭimuttasetikādi.",
  "anya-e0103n0:639_0": "Ālokakasiṇakathāvaṇṇanā",
  "anya-e0103n0:640_0": "98.",
  "anya-e0103n0:640_1": "Tathā asakkontenāti yathā sūriyālokādivasena obhāsanimittuppādanaṃ vuttaṃ,",
  "anya-e0103n0:640_2": "tassa obhāsamaṇḍalassa na ciraṭṭhititāya tathā nimittuppādanaṃ kātuṃ asakkontena.",
  "anya-e0103n0:640_3": "Ghaṭamukhena niggacchanakaobhāsassa mahantabhāvato “ghaṭamukhaṃ pidahitvā”ti vuttaṃ.",
  "anya-e0103n0:640_4": "Bhittimukhanti bhittiabhimukhaṃ.",
  "anya-e0103n0:640_5": "Uṭṭhitamaṇḍalasadisanti bhittiādīsu uṭṭhitapākatikaālokamaṇḍalasadisaṃ.",
  "anya-e0103n0:640_6": "Ghanavippasannaṃ ālokapuñjasadisanti bhagavato byāmappabhā viya bahalo,",
  "anya-e0103n0:640_7": "vippasanno ca hutvā puñjabhūto āloko atthi ce,",
  "anya-e0103n0:640_8": "taṃsadisoti attho.",
  "anya-e0103n0:641_0": "Paricchinnākāsakasiṇakathāvaṇṇanā",
  "anya-e0103n0:642_0": "99.",
  "anya-e0103n0:642_1": "Chiddasadisameva hotīti yehi bhittipariyantādīhi paricchinnaṃ,",
  "anya-e0103n0:642_2": "taṃ chiddaṃ,",
  "anya-e0103n0:642_3": "taṃsadisaṃ,",
  "anya-e0103n0:642_4": "tenavākārena uggahanimittaṃ upaṭṭhātīti attho.",
  "anya-e0103n0:642_5": "“Vaḍḍhiyamānampi na vaḍḍhatī”ti uggahanimittassa avaḍḍhanīyataṃ dassetuṃ vuttaṃ.",
  "anya-e0103n0:642_6": "Sabbampi hi uggahanimittaṃ vaḍḍhiyamānaṃ na vaḍḍhatiyeva.",
  "anya-e0103n0:642_7": "Satipi ca vaḍḍhetukāmatāyaṃ vaḍḍhanā na sambhavati bhāvanāya paridubbalattā.",
  "anya-e0103n0:642_8": "Bhāvanāvasena hi nimittavaḍḍhanā.",
  "anya-e0103n0:642_9": "Paṭibhāganimittaṃ pana tasmiṃ uppanne bhāvanā thirāti katvā “vaḍḍhiyamānaṃ vaḍḍhatī”ti vuttaṃ.",
  "anya-e0103n0:643_0": "Kiñcāpi pāḷiyaṃ “pathavīkasiṇādīni rūpajhānārammaṇāni aṭṭheva kasiṇāni sarūpato āgatāni,",
  "anya-e0103n0:643_1": "odātakasiṇe pana ālokakasiṇaṃ,",
  "anya-e0103n0:643_2": "ākāsakasiṇe ca paricchinnākāsakasiṇaṃ antogadhaṃ katvā desanā katā”ti adhippāyenāha “iti kasiṇāni dasabalo,",
  "anya-e0103n0:643_3": "dasa yāni avocā”ti.",
  "anya-e0103n0:643_4": "Pakiṇṇakakathāpi viññeyyāti pubbe viya asādhāraṇaṃ tasmiṃ tasmiṃ kasiṇe paṭiniyatameva atthaṃ aggahetvā asādhāraṇato,",
  "anya-e0103n0:643_5": "sādhāraṇato ca tattha tattha pakiṇṇakaṃ visaṭaṃ atthaṃ gahetvā pavattā pakiṇṇakakathāpi vijānitabbā.",
  "anya-e0103n0:644_0": "Pakiṇṇakakathāvaṇṇanā",
  "anya-e0103n0:645_0": "100.",
  "anya-e0103n0:645_1": "Ādibhāvoti ettha ādi-",
  "anya-e0103n0:645_2": "saddena yassa kassaci pathavīpakkhiyassa vatthuno nimmānādiṃ saṅgaṇhāti.",
  "anya-e0103n0:645_3": "Ṭhānanisajjādikappanaṃ vāti etthāpi “ākāse vā udake vā”ti ānetvā sambandhitabbaṃ.",
  "anya-e0103n0:645_4": "Parittaappamāṇanayenāti nīlādivaṇṇaṃ anāmasitvā parittaappamāṇanayeneva.",
  "anya-e0103n0:645_5": "Evamādīnīti ādi-",
  "anya-e0103n0:645_6": "saddena sarīrato udakadhārānimmānādiṃ saṅgaṇhāti.",
  "anya-e0103n0:646_0": "Yadeva so icchati tassa ḍahanasamatthatāti bahūsu kappāsapicusāradāruādīsu ekajjhaṃ rāsibhūtesu ṭhitesu yaṃ yadeva icchati,",
  "anya-e0103n0:646_1": "tassa tasseva ḍahanasamatthatā. Idha ādi-",
  "anya-e0103n0:646_2": "saddena andhakāravidhamanādiṃ saṅgaṇhāti.",
  "anya-e0103n0:647_0": "Vāyugatiyā gamanaṃ vāyugatigamanaṃ,",
  "anya-e0103n0:647_1": "atisīghagamanaṃ. Idha ādi-",
  "anya-e0103n0:647_2": "saddena yadicchitadesantaraṃ pāpuṇanādiṃ saṅgaṇhāti.",
  "anya-e0103n0:648_0": "Suvaṇṇanti adhimuccanā suvaṇṇabhāvādhiṭṭhānaṃ seyyathāpi āyasmā pilindavaccho tiṇaṇḍupagapāsādādīnaṃ.",
  "anya-e0103n0:648_1": "Vuttanayenāti suvaṇṇadubbaṇṇanayena.",
  "anya-e0103n0:649_0": "Vaṇṇakasiṇesu tattha tattha ādi-",
  "anya-e0103n0:649_1": "saddena nīlobhāsanimmānādīnaṃ saṅgaho daṭṭhabbo.",
  "anya-e0103n0:649_2": "Pathavīpabbatādīti ādi-",
  "anya-e0103n0:649_3": "saddena samuddādīnaṃ saṅgaho daṭṭhabbo.",
  "anya-e0103n0:650_0": "Sabbāneva dasapi kasiṇāni.",
  "anya-e0103n0:650_1": "Imaṃ pabhedaṃ labhantīti imaṃ vaḍḍhanādivisesaṃ pāpuṇanti.",
  "anya-e0103n0:650_2": "Ekoti ekacco.",
  "anya-e0103n0:650_3": "Sañjānātīti bhāvanāpaññāya sañjānāti. Ādi-",
  "anya-e0103n0:650_4": "saddena “āpokasiṇa”ntiādipāḷiṃ saṅgaṇhāti.",
  "anya-e0103n0:651_0": "Uparigaganatalābhimukhaṃ “pathavīkasiṇameko sañjānātī”ti pāḷipadāni ānetvā sambandhitabbaṃ.",
  "anya-e0103n0:651_1": "Tañca kho vaḍḍhanavasena.",
  "anya-e0103n0:651_2": "Tenāha “ekacco hi uddhameva kasiṇaṃ vaḍḍhetī”ti.",
  "anya-e0103n0:651_3": "Heṭṭhābhūmitalābhimukhantiādīsupi eseva nayo.",
  "anya-e0103n0:651_4": "Pubbe vaḍḍhanakāle payojanaṃ anapekkhitvā vaḍḍhentānaṃ vasena vuttattā idāni “tena tena vā kāraṇena evaṃ pasāretī”ti āha,",
  "anya-e0103n0:651_5": "kasiṇaṃ vaḍḍhetīti attho.",
  "anya-e0103n0:651_6": "Yathā kinti āha “ālokamiva dibbacakkhunā rūpadassanakāmo”ti.",
  "anya-e0103n0:651_7": "Uddhañce rūpaṃ daṭṭhukāmo uddhaṃ ālokaṃ pasāreti,",
  "anya-e0103n0:651_8": "adho ce rūpaṃ daṭṭhukāmo adho ālokaṃ pasāreti,",
  "anya-e0103n0:651_9": "samantato ce rūpaṃ daṭṭhukāmo samantato ālokaṃ pasāreti,",
  "anya-e0103n0:651_10": "evamayaṃ kasiṇanti attho.",
  "anya-e0103n0:652_0": "Ekassāti pathavīkasiṇādīsu ekekassa.",
  "anya-e0103n0:652_1": "Aññabhāvānupagamanatthanti aññakasiṇabhāvānupagamanadīpanatthaṃ,",
  "anya-e0103n0:652_2": "na aññaṃ pathavīādi.",
  "anya-e0103n0:652_3": "Na hi udakena ṭhitaṭṭhāne sasambhārapathavī atthi.",
  "anya-e0103n0:652_4": "Añño kasiṇasambhedoti āpokasiṇādinā saṅkaro.",
  "anya-e0103n0:652_5": "Sabbatthāti sabbesu āpokasiṇādīsu sesakasiṇesu.",
  "anya-e0103n0:652_6": "Ekadese aṭṭhatvā anavasesena pharaṇappamāṇassa aggahaṇato pharaṇaṃ appamāṇaṃ.",
  "anya-e0103n0:652_7": "Teneva hi nesaṃ kasiṇasamaññā.",
  "anya-e0103n0:652_8": "Tathā cāha “tañhī”tiādi.",
  "anya-e0103n0:652_9": "Tattha cetasā pharantoti bhāvanācittena ālambanaṃ karonto.",
  "anya-e0103n0:652_10": "Bhāvanācittañhi kasiṇaṃ parittaṃ vā vipulaṃ vā ekakkhaṇe sakalameva manasi karoti,",
  "anya-e0103n0:652_11": "na ekadesanti.",
  "anya-e0103n0:653_0": "101.",
  "anya-e0103n0:653_1": "Ānantariyakammasamaṅginoti pañcasu ānantariyakammesu yena kenaci samannāgatā.",
  "anya-e0103n0:653_2": "Niyatamicchādiṭṭhikāti ahetukadiṭṭhi akiriyadiṭṭhi natthikadiṭṭhīti tīsu micchādiṭṭhīsu yāya kāyaci niyatāya micchādiṭṭhiyā samannāgatā.",
  "anya-e0103n0:653_3": "Ubhatobyañjanakapaṇḍakāti ubhatobyañjanakā,",
  "anya-e0103n0:653_4": "paṇḍakā ca.",
  "anya-e0103n0:653_5": "Kāmañcete ahetukapaṭisandhikattā vipākāvaraṇena samannāgatā honti,",
  "anya-e0103n0:653_6": "tathāpi tibbakilesattā kilesāvaraṇena samannāgatā vuttā.",
  "anya-e0103n0:653_7": "Ahetukadvihetukapaṭisandhikāti ahetukapaṭisandhikā,",
  "anya-e0103n0:653_8": "dvihetukapaṭisandhikā ca.",
  "anya-e0103n0:653_9": "Duhetukapaṭisandhikānampi hi ariyamaggapaṭivedho,",
  "anya-e0103n0:653_10": "jhānapaṭilābho ca natthi,",
  "anya-e0103n0:653_11": "tasmā tepi vipākāvaraṇena samannāgatā eva.",
  "anya-e0103n0:654_0": "Apaccanīkapaṭipadāyanti maggassa anulomapaṭipadāyaṃ saccānulomikāyaṃ vipassanāyaṃ.",
  "anya-e0103n0:654_1": "Acchandikāti “kattukamyatāchandarahitā”ti sammohavinodaniyaṃ vuttaṃ,",
  "anya-e0103n0:654_2": "tampi nibbānādhigamatthameva kattukamyatāchandaṃ sandhāya vuttanti daṭṭhabbaṃ.",
  "anya-e0103n0:654_3": "Uttarakurukāpi manussā mārādayo viya acchandikaṭṭhānaṃ paviṭṭhā nibbutichandarahitattā.",
  "anya-e0103n0:654_4": "Duppaññāti bhavaṅgapaññāya parihīnā.",
  "anya-e0103n0:654_5": "“Bhavaṅgapaññāya paripuṇṇāyapi yassa bhavaṅgaṃ lokuttarassa pādakaṃ na hoti,",
  "anya-e0103n0:654_6": "sopi duppaññoyevā”ti sammohavinodaniyaṃ vuttaṃ.",
  "anya-e0103n0:654_7": "Yasmiṃ hi bhavaṅge vattamāne taṃsantatiyaṃ lokuttaraṃ nibbattati,",
  "anya-e0103n0:654_8": "taṃ tassa pādakaṃ nāma hoti.",
  "anya-e0103n0:655_0": "Kusalesu dhammesūti anavajjadhammesu,",
  "anya-e0103n0:655_1": "sukhavipākadhammesu vā.",
  "anya-e0103n0:655_2": "Okkamitunti adhigantuṃ.",
  "anya-e0103n0:655_3": "Kasiṇeyevāti kasiṇakammaṭṭhāneyeva.",
  "anya-e0103n0:655_4": "Etesanti kammāvaraṇasamannāgatādīnaṃ.",
  "anya-e0103n0:655_5": "Tasmāti yasmā ete vipākantarāyādayo evaṃ atthajānikarā,",
  "anya-e0103n0:655_6": "anatthahetubhūtā ca, tasmā.",
  "anya-e0103n0:655_7": "Tiṇṇameva cettha antarāyānaṃ gahaṇaṃ itarassa sappaṭikārattā,",
  "anya-e0103n0:655_8": "kammantarāyapakkhikattā vāti daṭṭhabbaṃ.",
  "anya-e0103n0:655_9": "Sappurisūpanissayādīhīti ādi-",
  "anya-e0103n0:655_10": "saddena tajjaṃ yonisomanasikārādiṃ saṅgaṇhāti.",
  "anya-e0103n0:655_11": "Saddhanti kammaphalasaddhaṃ,",
  "anya-e0103n0:655_12": "ratanattayasaddhañca.",
  "anya-e0103n0:655_13": "Chandanti bhāvanānuyoge tibbakattukamyatāsaṅkhātaṃ kusalacchandaṃ.",
  "anya-e0103n0:655_14": "Paññanti pārihāriyapaññaṃ.",
  "anya-e0103n0:655_15": "Vaḍḍhetvāti yathā bhāvanā ijjhati,",
  "anya-e0103n0:655_16": "tathā paribrūhetvā.",
  "anya-e0103n0:655_17": "Yaṃ panettha atthato na vibhattaṃ,",
  "anya-e0103n0:655_18": "taṃ suviññeyyattā,",
  "anya-e0103n0:655_19": "heṭṭhā vuttanayattā ca na vibhattaṃ.",
  "anya-e0103n0:656_0": "Sesakasiṇaniddesavaṇṇanā niṭṭhitā.",
  "anya-e0103n0:657_0": "Iti pañcamaparicchedavaṇṇanā.",
  "anya-e0103n0:658_0": "6. Asubhakammaṭṭhānaniddesavaṇṇanā",
  "anya-e0103n0:659_0": "Uddhumātakādipadatthavaṇṇanā",
  "anya-e0103n0:660_0": "102.",
  "anya-e0103n0:660_1": "“Aviññāṇakāsubhesū”ti idaṃ uddhumātakādīnaṃ sabhāvadassanavasena vuttaṃ.",
  "anya-e0103n0:660_2": "Tasmā bhūtakathanamattaṃ daṭṭhabbaṃ,",
  "anya-e0103n0:660_3": "na saviññāṇakaasubhassa akammaṭṭhānabhāvato.",
  "anya-e0103n0:660_4": "Tathā hi vakkhati “na kevalaṃ matasarīra”ntiādi.",
  "anya-e0103n0:660_5": "Uddhaṃ jīvitapariyādānāti jīvitakkhayato upari maraṇato paraṃ.",
  "anya-e0103n0:660_6": "Samuggatenāti uṭṭhitena.",
  "anya-e0103n0:660_7": "Uddhumātattāti uddhaṃ uddhaṃ dhumātattā sūnattā.",
  "anya-e0103n0:660_8": "Uddhumātameva uddhumātakanti ka-",
  "anya-e0103n0:660_9": "kārena padavaḍḍhanamāha anatthantarato yathā “pītakaṃ lohitaka”nti.",
  "anya-e0103n0:660_10": "Paṭikkūlattāti jigucchanīyattā.",
  "anya-e0103n0:660_11": "Kucchitaṃ uddhumātaṃ uddhumātakanti kucchanatthe vā ayaṃ ka-",
  "anya-e0103n0:660_12": "kāroti dassetuṃ vuttaṃ yathā “pāpako kittisaddo abbhuggacchatī”ti.",
  "anya-e0103n0:660_13": "Tathārūpassāti “bhastā viya vāyunā”tiādinā yathārūpaṃ vuttaṃ,",
  "anya-e0103n0:660_14": "tathārūpassa.",
  "anya-e0103n0:661_0": "Setarattehi paribhinnaṃ vimissitaṃ nīlaṃ vinīlaṃ, purimavaṇṇavipariṇāmabhūtaṃ vā nīlaṃ vinīlaṃ.",
  "anya-e0103n0:662_0": "Paribhinnaṭṭhānesu kākakaṅkādīhi.",
  "anya-e0103n0:662_1": "Vissandamānapubbanti vissavantapubbaṃ,",
  "anya-e0103n0:662_2": "tahaṃ tahaṃ paggharantapubbanti attho.",
  "anya-e0103n0:663_0": "Apadhāritanti vivaṭaṃ ugghāṭitaṃ.",
  "anya-e0103n0:663_1": "Khittanti chaḍḍitaṃ,",
  "anya-e0103n0:663_2": "soṇasiṅgālādīhi visuṃ katvā khādanena sarīrasaṅghātato luñcitvā tahaṃ tahaṃ chaḍḍitaṃ.",
  "anya-e0103n0:663_3": "Vividhaṃ khittanti vikkhittaṃ.",
  "anya-e0103n0:664_0": "Purimanayenāti “vividhaṃ khitta”ntiādinā pubbe vuttanayena.",
  "anya-e0103n0:664_1": "Satthena hanitvāti verīhi khaggakaravālādinā satthena paharitvā.",
  "anya-e0103n0:664_2": "Vuttanayenāti “aññena hattha”ntiādinā pubbe vuttanayena.",
  "anya-e0103n0:665_0": "Abbhantarato nikkhamantehi kimīhi paggharantakimikulaṃ puḷavakanti āha “kimiparipuṇṇassā”ti.",
  "anya-e0103n0:666_0": "Uddhumātakādīni āmakasusānādīsu chaḍḍitāsubhāni.",
  "anya-e0103n0:666_1": "Nissāyāti paṭicca tānipi ārabbha.",
  "anya-e0103n0:666_2": "Nimittānanti uggahapaṭibhāganimittānaṃ.",
  "anya-e0103n0:666_3": "Etāneva uddhumātakādīneva nāmāni.",
  "anya-e0103n0:667_0": "Uddhumātakakammaṭṭhānavaṇṇanā",
  "anya-e0103n0:668_0": "103.",
  "anya-e0103n0:668_1": "Bhāvetukāmenāti uppādetukāmena.",
  "anya-e0103n0:668_2": "Tenāti ācariyena.",
  "anya-e0103n0:668_3": "Assāti yogino.",
  "anya-e0103n0:668_4": "Asubhanimittatthāyāti asubhanimittassa uggaṇhanatthāya,",
  "anya-e0103n0:668_5": "asubhe vā uggahanimittassa atthāya.",
  "anya-e0103n0:668_6": "Gamanavidhānanti gamanavidhi.",
  "anya-e0103n0:668_7": "Yena vidhinā gantabbaṃ, so vidhi.",
  "anya-e0103n0:668_8": "Uggahanimittassa uppannakālato paṭṭhāya pathavīkasiṇe vuttaṃ paṭipajjanavidhiṃ sandhāyāha “appanāvidhānapariyosāna”nti.",
  "anya-e0103n0:669_0": "104.",
  "anya-e0103n0:669_1": "Tāvadevāti sutakkhaṇeyeva.",
  "anya-e0103n0:669_2": "Atitthena puṇṇanadīādiṃ pakkhandantena viya anupavisantena viya.",
  "anya-e0103n0:669_3": "Kedārakoṭiyāti kedāramariyādāya.",
  "anya-e0103n0:669_4": "Visabhāgarūpanti khettarakkhikādivisabhāgavatthurūpaṃ.",
  "anya-e0103n0:669_5": "Sarīranti uddhumātakakaḷevaraṃ.",
  "anya-e0103n0:669_6": "Adhunāmatanti aciramataṃ uddhumātakabhāvaṃ appattaṃ.",
  "anya-e0103n0:669_7": "Takkayatīti sambhāveti bhāriyaṃ katvā na maññati.",
  "anya-e0103n0:670_0": "105.",
  "anya-e0103n0:670_1": "Rūpasaddādīti ettha amanussānaṃ rūpehi,",
  "anya-e0103n0:670_2": "sīhabyagghādīnaṃ saddādīhi,",
  "anya-e0103n0:670_3": "amanussānampi vā rūpasaddādīhi.",
  "anya-e0103n0:670_4": "Tathā sīhabyagghādīnanti yathārahaṃ yojetabbaṃ.",
  "anya-e0103n0:670_5": "Aniṭṭhārammaṇābhibhūtassāti bheravādibhāvena aniṭṭhehi ārammaṇehi abhibhūtassa ajjhotthaṭassa.",
  "anya-e0103n0:670_6": "Na paṭisaṇṭhātīti vidāhavasena āsaye na tiṭṭhati,",
  "anya-e0103n0:670_7": "ucchaḍḍetabbaṃ hotīti attho.",
  "anya-e0103n0:670_8": "Aññoti amanussādīnaṃ vasena vā aññathā vā vuttappakārato añño ābādho hoti.",
  "anya-e0103n0:670_9": "Soti saṅghatthero,",
  "anya-e0103n0:670_10": "abhiññātabhikkhu vā.",
  "anya-e0103n0:670_11": "Yassānena ārocitaṃ, so.",
  "anya-e0103n0:670_12": "Katakammāti katatheyyakammā.",
  "anya-e0103n0:670_13": "Akatakammāti theyyakammaṃ kātukāmā.",
  "anya-e0103n0:670_14": "Katakammā pana idhādhippetā.",
  "anya-e0103n0:670_15": "Tasmā teti katakammā corā.",
  "anya-e0103n0:670_16": "Saha oḍḍhenāti sahoḍḍhaṃ,",
  "anya-e0103n0:670_17": "thenetvā gahiyamānabhaṇḍena saddhinti attho.",
  "anya-e0103n0:670_18": "Yajamānoti yaññaṃ yajanto yaññasāmiko.",
  "anya-e0103n0:670_19": "“Addhā imāya paṭipattiyā jarāmaraṇato muccissāmī”ti pītisomanassaṃ uppādetvā.",
  "anya-e0103n0:671_0": "Evaṃ gamanavidhānaṃ ekadesena vatvā idāni aṭṭhakathāsu āgatanayena taṃ dassetuṃ “aṭṭhakathāsu vuttena vidhinā”tiādimāha.",
  "anya-e0103n0:671_1": "Tattha uggaṇhantoti uggaṇhanahetu.",
  "anya-e0103n0:671_2": "Ekoti ayaṃ eka-",
  "anya-e0103n0:671_3": "saddo asahāyattho,",
  "anya-e0103n0:671_4": "na aññādiatthoti “adutiyo”ti vuttaṃ.",
  "anya-e0103n0:671_5": "Yathā vaṇṇādito vavatthānaṃ ekaṃsato samuditameva icchitabbaṃ sabbatthakabhāvato,",
  "anya-e0103n0:671_6": "na tathā sandhiāditoti dassanatthaṃ “vaṇṇatopī”tiādinā chasu ṭhānesu sampiṇḍanattho pi-",
  "anya-e0103n0:671_7": "saddo gahito.",
  "anya-e0103n0:671_8": "Puna eko adutiyotiādi gahitanimittassa yogino nivattitvā vasanaṭṭhānagamanaṃ sandhāya vuttaṃ.",
  "anya-e0103n0:671_9": "Tabbhāgiyaññevāti tappakkhiyaṃyeva asubhanimittamanasikārasahitameva.",
  "anya-e0103n0:671_10": "Āsanaṃ paññapetīti nisajjaṃ kappeti.",
  "anya-e0103n0:671_11": "Yaṃ pana “asubhanimittadisābhimukhe bhūmippadese”ti vakkhati,",
  "anya-e0103n0:671_12": "tampi imamevatthaṃ sandhāya vuttaṃ.",
  "anya-e0103n0:671_13": "Na hi kevalena disābhimukhabhāvena kiñci ijjhati.",
  "anya-e0103n0:672_0": "Samantā nimittupalakkhaṇāti uddhumātakassa samantā pāsāṇādinimittasallakkhaṇā.",
  "anya-e0103n0:672_1": "Asammohatthāti uggahanimitte upaṭṭhite uppajjanakasammohavigamatthā.",
  "anya-e0103n0:672_2": "Ekādasavidhenāti vaṇṇādivasena ekādasavidhena.",
  "anya-e0103n0:672_3": "Upanibandhanatthoti asubhārammaṇe cittaṃ upanetvā nibandhanattho.",
  "anya-e0103n0:672_4": "Vīthisampaṭipādanatthāti kammaṭṭhānavīthiyā sammadeva paṭipādanatthā.",
  "anya-e0103n0:672_5": "Puññakiriyavatthu adhigataṃ hotīti sambandho.",
  "anya-e0103n0:673_0": "106.",
  "anya-e0103n0:673_1": "Tasmāti yasmā asubhanimittassa uggaṇhanaṃ ariyamaggapadaṭṭhānassa paṭhamajjhānassa adhigamupāyo,",
  "anya-e0103n0:673_2": "yasmā vā “asubhanimittaṃ uggaṇhanto eko adutiyo gacchatī”ti vuttaṃ, tasmā.",
  "anya-e0103n0:673_3": "Cittasaññattatthāyāti sarīrasabhāvasallakkhaṇena,",
  "anya-e0103n0:673_4": "saṃvegajananena ca attano cittassa saññattiatthaṃ saññāpanatthaṃ.",
  "anya-e0103n0:673_5": "“Cittasaññatatthāyā”ti vā pāṭho,",
  "anya-e0103n0:673_6": "kilesavasena asaṃyatassa cittassa saṃyamanatthaṃ damanatthaṃ,",
  "anya-e0103n0:673_7": "na kammaṭṭhānatthanti attho.",
  "anya-e0103n0:673_8": "Kammaṭṭhānasīsenāti kammaṭṭhānena sīsabhūtena,",
  "anya-e0103n0:673_9": "taṃ uttamaṅgaṃ padhānaṃ kāraṇaṃ katvā.",
  "anya-e0103n0:673_10": "Mūlakammaṭṭhānanti pakatiyā attanā kālena kālaṃ parihariyamānaṃ buddhānussatiādisabbatthakakammaṭṭhānaṃ.",
  "anya-e0103n0:673_11": "“Kammaṭṭhānasīsena gacchāmī”ti taṃ avissajjetvā.",
  "anya-e0103n0:673_12": "Tenāha “taṃ manasikarontenevā”ti.",
  "anya-e0103n0:673_13": "Sūpaṭṭhitabhāvasampādanenāti mūlakammaṭṭhāne suṭṭhu upaṭṭhitabhāvassa sampādanena.",
  "anya-e0103n0:673_14": "Evaṃ hi sati asammuṭṭhā nāma hoti.",
  "anya-e0103n0:673_15": "Bahiddhā puthuttārammaṇe appavattitvā kammaṭṭhāneyeva pavattamānaṃ mānasaṃ abahigataṃ nāma.",
  "anya-e0103n0:673_16": "Tathābhūtena cānena rūpindriyāni appavattakiccāni katāni hontīti āha “manacchaṭṭhānaṃ…pe…",
  "anya-e0103n0:673_17": "gantabba”nti.",
  "anya-e0103n0:674_0": "Dvāraṃ sallakkhetabbanti vihāre puratthimādīsu disāsu asukadisāya idaṃ dvāraṃ,",
  "anya-e0103n0:674_1": "tato eva tāya disāya sallakkhitena asukadvārena nikkhantomhīti dvāraṃ upadhāretabbaṃ.",
  "anya-e0103n0:674_2": "Tatoti dvārasallakkhaṇato pacchā.",
  "anya-e0103n0:674_3": "Yena maggena gacchati sayaṃ.",
  "anya-e0103n0:674_4": "Nimittaṭṭhānanti asubhanimittassa gaṇhanaṭṭhānaṃ.",
  "anya-e0103n0:674_5": "Āhāraṃ chaḍḍāpeyyāti vamanaṃ kārāpeyya.",
  "anya-e0103n0:674_6": "Kaṇṭakaṭṭhānanti kaṇṭakavantaṃ ṭhānaṃ.",
  "anya-e0103n0:675_0": "107.",
  "anya-e0103n0:675_1": "Disā vavatthapetabbāti saṅkhepato vuttamatthaṃ vivarituṃ “ekasmiṃ hī”tiādi vuttaṃ.",
  "anya-e0103n0:675_2": "Khāyatīti upaṭṭhāti.",
  "anya-e0103n0:675_3": "Kammaniyanti bhāvanāya kammakkhamaṃ.",
  "anya-e0103n0:675_4": "Ubbāḷhassāti bādhitassa.",
  "anya-e0103n0:675_5": "Vidhāvatīti nānārammaṇe visarati.",
  "anya-e0103n0:675_6": "Ukkammāti ujukaṃ anuvātato apakkamma.",
  "anya-e0103n0:675_7": "Matakaḷevaraṃ puthujjanassa yebhuyyena bhayato upaṭṭhātīti āha “accāsanne bhayamuppajjatī”ti.",
  "anya-e0103n0:675_8": "Anupādanti pādasamīpaṃ.",
  "anya-e0103n0:675_9": "Yattha ṭhitassa sukhena oloketuṃ sakkā,",
  "anya-e0103n0:675_10": "taṃ olokentassa phāsukaṭṭhānaṃ.",
  "anya-e0103n0:676_0": "108.",
  "anya-e0103n0:676_1": "Samantāti samantato.",
  "anya-e0103n0:676_2": "Puna samantāti sāmantā samīpe.",
  "anya-e0103n0:676_3": "Kacchakoti kāḷakacchako,",
  "anya-e0103n0:676_4": "“pilakkho”tipi vadanti.",
  "anya-e0103n0:676_5": "Kapītanoti pippalirukkho.",
  "anya-e0103n0:676_6": "Sindīti khuddakakhajjurī.",
  "anya-e0103n0:676_7": "Karamandādayo pākaṭā eva.",
  "anya-e0103n0:676_8": "Sāmāti sāmalatā.",
  "anya-e0103n0:676_9": "Kāḷavallīti kāḷavaṇṇā apattikā ekā latājāti.",
  "anya-e0103n0:676_10": "Pūtilatāti jīvanavalli,",
  "anya-e0103n0:676_11": "yā “galocī”ti vuccati.",
  "anya-e0103n0:677_0": "109.",
  "anya-e0103n0:677_1": "Taṃ nimittakaraṇādi idheva yathāvutte pāsāṇādinimittakaraṇe eva antogadhaṃ pariyāpannaṃ.",
  "anya-e0103n0:677_2": "Sanimittaṃ karotīti saha nimittaṃ karoti,",
  "anya-e0103n0:677_3": "asubhaṃ pāsāṇādinimittena saha karoti vavatthapeti.",
  "anya-e0103n0:677_4": "Atha vā asubhanimittaṃ,",
  "anya-e0103n0:677_5": "pāsāṇādinimittañca saha ekajjhaṃ karonto vavatthapento “sanimittaṃ karotī”ti vutto.",
  "anya-e0103n0:677_6": "Samānakālatādīpakena hi saha-",
  "anya-e0103n0:677_7": "saddena ayaṃ samāso yathā “sacakkaṃ dehī”ti.",
  "anya-e0103n0:677_8": "Tayidaṃ nimittakaraṇaṃ aparāparaṃ sallakkhaṇena hoti,",
  "anya-e0103n0:677_9": "na ekavāramevāti āha “punappunaṃ vavatthapento hi sanimittaṃ karotī”ti.",
  "anya-e0103n0:677_10": "Dveti pāsāṇāsubhanimittāni.",
  "anya-e0103n0:677_11": "Samāsetvā saṅgahetvā ekajjhaṃ katvā.",
  "anya-e0103n0:677_12": "Sārammaṇanti asubhārammaṇena saddhiṃ pāsāṇādiṃ samānārammaṇaṃ karoti,",
  "anya-e0103n0:677_13": "saha vā ārammaṇaṃ karoti,",
  "anya-e0103n0:677_14": "ekārammaṇaṃ viya ubhayaṃ ārammaṇaṃ karoti,",
  "anya-e0103n0:677_15": "ekajjhaṃ viya ca aparāparaṃ sallakkhento pāsāṇādiṃ,",
  "anya-e0103n0:677_16": "asubhanimittañcāti dvayaṃ ārammaṇaṃ karotīti attho.",
  "anya-e0103n0:678_0": "Attaniyoti sako.",
  "anya-e0103n0:678_1": "Vaṇitanti sūnaṃ.",
  "anya-e0103n0:678_2": "Sabhāvena sarasenāti uddhumātakabhāvasaṅkhātena attano lakkhaṇena,",
  "anya-e0103n0:678_3": "paresaṃ jigucchuppādanasaṅkhātena attano kiccena ca,",
  "anya-e0103n0:678_4": "sabhāvo eva vā tathā nipphajjanato “raso”ti vutto.",
  "anya-e0103n0:679_0": "110.",
  "anya-e0103n0:679_1": "Chabbidhena nimittaṃ gahetabbanti vaṇṇādinā chappakārena tāva uddhumātakaasubhanimittaṃ gahetabbaṃ.",
  "anya-e0103n0:679_2": "Keci “kaḷevarassa dīgharassādippamāṇena saddhiṃ sattavidhenā”ti vadanti,",
  "anya-e0103n0:679_3": "taṃ aṭṭhakathāyaṃ natthi.",
  "anya-e0103n0:679_4": "Liṅgatoti ettha liṅgaṃ nāma vayo liṅgaṃ,",
  "anya-e0103n0:679_5": "na thanamassuādi itthipurisaliṅganti dassentena “itthiliṅgaṃ vā”tiādi vuttaṃ.",
  "anya-e0103n0:679_6": "Ṭhitassa sattassa idaṃ sarīranti sambandho.",
  "anya-e0103n0:679_7": "Uddhumātakasaṇṭhānavaseneva,",
  "anya-e0103n0:679_8": "na pākatikasaṇṭhānavasena.",
  "anya-e0103n0:679_9": "Etena yadi tattha koci anuddhumātakabhāvappatto padeso siyā,",
  "anya-e0103n0:679_10": "so na gahetabboti dasseti.",
  "anya-e0103n0:679_11": "Oḷārikāvayavavasena idaṃ saṇṭhānavavatthānaṃ,",
  "anya-e0103n0:679_12": "na sukhumāvayavavasenāti sīsasaṇṭhānādikaṃ navavidhameva saṇṭhānaṃ gahitaṃ.",
  "anya-e0103n0:680_0": "Imissā disāyāti imissā puratthimāya,",
  "anya-e0103n0:680_1": "dakkhiṇapacchimauttarāya disāya,",
  "anya-e0103n0:680_2": "anudisāya vā ṭhitoti yojanā.",
  "anya-e0103n0:680_3": "Imasmiṃ nāma okāse hatthāti imasmiṃ nāma bhūmippadese imassa kaḷevarassa hatthā ṭhitāti vavatthapetabbanti yojanā.",
  "anya-e0103n0:681_0": "Adho pādatalenātiādi nābhiyā heṭṭhā adho,",
  "anya-e0103n0:681_1": "tato uddhaṃ uparīti imassa vavatthānassa vasena vuttaṃ.",
  "anya-e0103n0:681_2": "Hatthaparicchedo heṭṭhā aṅguliaggena upari aṃsakūṭasandhinā tiriyaṃ tacapariyantena gahetabbo.",
  "anya-e0103n0:681_3": "Esa nayo pādaparicchedādīsupi.",
  "anya-e0103n0:681_4": "Yattakaṃ vā pana ṭhānaṃ gaṇhatīti sace sabbaṃ sarīraṃ paricchinditvā gahetuṃ na sakkoti,",
  "anya-e0103n0:681_5": "padeso tassa uddhumāto,",
  "anya-e0103n0:681_6": "so yattakaṃ sarīrappadesaṃ uddhumātakavasena ñāṇena pariggaṇhāti,",
  "anya-e0103n0:681_7": "tattakameva yathāpariggahitameva.",
  "anya-e0103n0:681_8": "Idaṃ īdisanti idaṃ hatthādikaṃ īdisaṃ evamākāraṃ.",
  "anya-e0103n0:681_9": "Uddhumātakanti yathāsabhāvato paricchinditabbaṃ.",
  "anya-e0103n0:681_10": "Visabhāge sarīre ārammaṇanti kammaṭṭhānaṃ paṭikkūlākāro na upaṭṭhāti na khāyati,",
  "anya-e0103n0:681_11": "subhato upaṭṭhaheyya.",
  "anya-e0103n0:681_12": "Tenāha “vipphandanasseva paccayo hotī”ti,",
  "anya-e0103n0:681_13": "kilesaparipphandanasseva nimittaṃ hotīti attho.",
  "anya-e0103n0:681_14": "Ugghāṭitāpīti uddhumātabhāvappattāpi,",
  "anya-e0103n0:681_15": "sabbaso kuthitasarīrāpīti vā attho.",
  "anya-e0103n0:681_16": "Svāyamattho paṭhamapārājike vinītavatthūhi dīpetabbo.",
  "anya-e0103n0:682_0": "111.",
  "anya-e0103n0:682_1": "Āsevitakammaṭṭhānoti asubhakammaṭṭhāne kataparicayo.",
  "anya-e0103n0:682_2": "Sosānikaṅgādīnaṃ vasena parihatadhutaṅgo.",
  "anya-e0103n0:682_3": "Catudhātuvavatthānavasena parimadditamahābhūto.",
  "anya-e0103n0:682_4": "Salakkhaṇato ñāṇena pariggahitasaṅkhāro.",
  "anya-e0103n0:682_5": "Paccayapariggahavasena vavatthāpitanāmarūpo.",
  "anya-e0103n0:682_6": "Salakkhaṇārammaṇikavipassanāya ukkaṃsanena suññatānupassanābalena ugghāṭitasattasañño.",
  "anya-e0103n0:682_7": "Vipassanāya paṭipadāñāṇadassanavisuddhisampāpanena katasamaṇadhammo.",
  "anya-e0103n0:682_8": "Tato eva sabbaso kusalavāsanāya,",
  "anya-e0103n0:682_9": "kusalabhāvanāya ca pūraṇena vāsitavāsano bhāvitabhāvano.",
  "anya-e0103n0:682_10": "Vivaṭṭūpanissayakusalabījena sabījo.",
  "anya-e0103n0:682_11": "Ñāṇassa paripakkabhāvena ñāṇuttaro.",
  "anya-e0103n0:682_12": "Yathāvuttāya paṭipattiyā kilesānaṃ tanukaraṇena appakileso.",
  "anya-e0103n0:682_13": "Olokitolokitaṭṭhāneyevāti uddhumātakādiasubhassa yattha yattha olokitolokitaṭṭhāne eva,",
  "anya-e0103n0:682_14": "tādisassa kālaviseso,",
  "anya-e0103n0:682_15": "asubhassa padesaviseso vā apekkhitabbo natthīti attho.",
  "anya-e0103n0:682_16": "No ce evaṃ upaṭṭhātīti evaṃ yathāvuttapurisavisesassa viya paṭibhāganimittaṃ no ce upaṭṭhāti.",
  "anya-e0103n0:682_17": "Evaṃ chabbidhenāti evaṃ vuttākārena vaṇṇādivasena chabbidhena.",
  "anya-e0103n0:682_18": "Punapīti pi-",
  "anya-e0103n0:682_19": "saddo sampiṇḍanattho.",
  "anya-e0103n0:682_20": "Tena nimittaggahaṇavidhiṃ sampiṇḍeti,",
  "anya-e0103n0:682_21": "na pañcavidhataṃ.",
  "anya-e0103n0:682_22": "Chabbidhena hi pubbe nimittaggahaṇaṃ vihitaṃ.",
  "anya-e0103n0:683_0": "112.",
  "anya-e0103n0:683_1": "Asītisatasandhitoti sabbepi sandhayo tadāpi atthevāti dassanatthaṃ vatvā uddhumātabhāvena yebhuyyena na paññāyanti.",
  "anya-e0103n0:683_2": "Ye pana paññāyanti,",
  "anya-e0103n0:683_3": "te vavatthapetabbāti dassetuṃ “uddhumātake panā”tiādi vuttaṃ.",
  "anya-e0103n0:683_4": "Tattha tayo dakkhiṇahatthasandhīti aṃsakapparamaṇibandhānaṃ vasena tayo dakkhiṇahatthasandhayo.",
  "anya-e0103n0:683_5": "Tathā vāmahatthasandhayo.",
  "anya-e0103n0:683_6": "Kaṭijaṇṇugopphakānaṃ vasena tayo dakkhiṇapādasandhayo.",
  "anya-e0103n0:683_7": "Tathā vāmapādasandhayo.",
  "anya-e0103n0:683_8": "Eko kaṭisandhīti kaṭiyā saddhiṃ piṭṭhikaṇṭakasandhiṃ sandhāya vadati.",
  "anya-e0103n0:683_9": "Hatthantaranti dakkhiṇahatthadakkhiṇapassānaṃ,",
  "anya-e0103n0:683_10": "vāmahatthavāmapassānañca antaraṃ vivaraṃ.",
  "anya-e0103n0:683_11": "Pādantaranti ubhinnaṃ pādānaṃ vemajjhaṃ.",
  "anya-e0103n0:683_12": "Udarantaranti nābhiṭṭhānasaññitaṃ kucchivemajjhaṃ,",
  "anya-e0103n0:683_13": "udarassa vā abbhantaraṃ.",
  "anya-e0103n0:683_14": "Kaṇṇantaranti kaṇṇachiddaṃ. Iti-",
  "anya-e0103n0:683_15": "saddo ādiattho,",
  "anya-e0103n0:683_16": "tena nāsacchiddādīnampi saṅgaho daṭṭhabbo. Akkhīnaṃ,",
  "anya-e0103n0:683_17": "mukhassa ca vasenāpi vivaraṃ labbhatevāti dassetuṃ “akkhīnampī”tiādi vuttaṃ.",
  "anya-e0103n0:683_18": "Samantatoti evaṃ sandhiādito uddhumātakaṃ vavatthapentassa ce nimittaṃ upatiṭṭhati,",
  "anya-e0103n0:683_19": "iccetaṃ kusalaṃ. No ce,",
  "anya-e0103n0:683_20": "samantato vavatthapetabbanti vavatthāpanavidhiṃ dassetuṃ “sakalasarīre”tiādi vuttaṃ.",
  "anya-e0103n0:683_21": "Tattha ñāṇaṃ cāretvāti sabbatthakameva sarīraṃ āvajjetvā tattha paṭikkūlākārasahitaṃ uddhumātakabhāvaṃ ārabbha nirantaraṃ bhāvanāñāṇaṃ pavattetvā.",
  "anya-e0103n0:683_22": "Yaṃ ṭhānanti evaṃ pana ñāṇaṃ cārentassa tasmiṃ sarīre yo padeso vibhūto hutvā uddhumātakākārena vibhūtabhāvena upaṭṭhāti.",
  "anya-e0103n0:683_23": "Udarapariyosānaṃ uparimasarīraṃ.",
  "anya-e0103n0:684_0": "Vinicchayakathāvaṇṇanā",
  "anya-e0103n0:685_0": "113.",
  "anya-e0103n0:685_1": "Vinicchayakathāti vinicchayasahitā atthavaṇṇanā.",
  "anya-e0103n0:685_2": "Yathāvuttanimittaggāhavasenāti vaṇṇādito,",
  "anya-e0103n0:685_3": "sandhiādito ca vuttappakārauddhumātakanimittaggahaṇavasena.",
  "anya-e0103n0:685_4": "Suṭṭhu nimittaṃ gaṇhitabbanti yathā uggahanimittaṃ upaṭṭhahati,",
  "anya-e0103n0:685_5": "evaṃ sammadeva asubhanimittaṃ gahetabbaṃ.",
  "anya-e0103n0:685_6": "Idāni tameva nimittassa suṭṭhu gahaṇākāraṃ upadisanto “satiṃ sūpaṭṭhitaṃ katvā”tiādimāha.",
  "anya-e0103n0:685_7": "Tattha evaṃ punappunaṃ karontenāti yathā “imāya paṭipadāya jarāmaraṇato muccissāmī”ti sañjātādarena satisampajaññañca",
  "anya-e0103n0:685_8": "suṭṭhu upaṭṭhapetvā uddhumātakaasubhaṃ paṭhamaṃ āvajjitaṃ,",
  "anya-e0103n0:685_9": "evaṃ punappunaṃ tattha āvajjanaṃ karontena.",
  "anya-e0103n0:685_10": "Sādhukaṃ upadhāretabbañceva vavatthapetabbañcāti sakkaccaṃ satiyā sallakkhetabbañceva paññāya nicchetabbañca.",
  "anya-e0103n0:685_11": "Sati hi “dhāraṇā”ti niddiṭṭhā,",
  "anya-e0103n0:685_12": "dhāraṇañcettha sallakkhaṇaṃ.",
  "anya-e0103n0:685_13": "Paññā “pavicayo”ti niddiṭṭhā,",
  "anya-e0103n0:685_14": "pavicayo cettha nicchayoti.",
  "anya-e0103n0:685_15": "Atha vā upadhāretabbanti satipubbaṅgamāya paññāya upalakkhetabbaṃ.",
  "anya-e0103n0:685_16": "Na hi kadāci satirahitā paññā atthi.",
  "anya-e0103n0:685_17": "Vavatthapetabbanti paññāpubbaṅgamāya satiyā nicchinitabbaṃ.",
  "anya-e0103n0:685_18": "Paññāsahitā eva hi sati idhādhippetā,",
  "anya-e0103n0:685_19": "na tabbirahitā.",
  "anya-e0103n0:685_20": "Addhakkhiapaṅgādivasenāpi olokanaṃ atthīti “ummīletvā oloketvā”ti vuttaṃ.",
  "anya-e0103n0:685_21": "Tena paribyattameva olokanaṃ dasseti.",
  "anya-e0103n0:685_22": "Evaṃ punappunaṃ karontassāti vuttappakārena cakkhuṃ ummīletvā olokanaṃ,",
  "anya-e0103n0:685_23": "nimmīletvā āvajjanañca aparāparaṃ anekavāraṃ karontassa.",
  "anya-e0103n0:685_24": "Uggahanimittanti uddhumātake uggaṇhananimittaṃ.",
  "anya-e0103n0:685_25": "Suggahitanti suṭṭhu gahitaṃ.",
  "anya-e0103n0:685_26": "Yathā na vinassati na pamuṭṭhaṃ hoti,",
  "anya-e0103n0:685_27": "evaṃ gahitaṃ.",
  "anya-e0103n0:685_28": "Ekasadisanti samānasadisaṃ.",
  "anya-e0103n0:685_29": "Samānattho hi ayaṃ eka- saddo,",
  "anya-e0103n0:685_30": "yathā “ariyavinayeti vā,",
  "anya-e0103n0:685_31": "sappurisavinayeti vā,",
  "anya-e0103n0:685_32": "esese eke ekaṭṭhe same samabhāge tajjāte taññe vā”ti.",
  "anya-e0103n0:686_0": "Āgamanakāleti vihārato susānaṃ uddissa āgamanakāle.",
  "anya-e0103n0:686_1": "Vuttanayenevāti atidesavasena dīpitampi atthaṃ “ekakenā”tiādinā sarūpato dasseti.",
  "anya-e0103n0:686_2": "Tattha tadeva kammaṭṭhānanti uddhumātakakammaṭṭhānaṃ.",
  "anya-e0103n0:686_3": "Mūlakammaṭṭhānanti eke,",
  "anya-e0103n0:686_4": "tadayuttaṃ.",
  "anya-e0103n0:686_5": "Upaṭṭhitanimittaṃ hi kammaṭṭhānaṃ vissajjetvā kammaṭṭhānantaramanasikāro rañño rajjaṃ chaḍḍetvā videsagamanaṃ viyāti.",
  "anya-e0103n0:686_6": "Āgatenāti attano vasanaṭṭhānaṃ āgatena.",
  "anya-e0103n0:687_0": "114.",
  "anya-e0103n0:687_1": "Avelāyanti sañjhāvelādiayuttavelāyaṃ.",
  "anya-e0103n0:687_2": "Bībhacchanti virūpaṃ.",
  "anya-e0103n0:687_3": "Bheravārammaṇanti vetāḷasadisaṃ bhayānakaṃ visayaṃ.",
  "anya-e0103n0:687_4": "Vikkhittacittoti bhīrukapuriso viya pisācādiṃ disvā cittavikkhepaṃ patto.",
  "anya-e0103n0:687_5": "Ummattako viyāti yakkhummattako viya ekacco hoti.",
  "anya-e0103n0:687_6": "Jhānavibbhantakoti jhānato viccutako sīlavibbhantakamantavibbhantakā viya.",
  "anya-e0103n0:687_7": "Santhambhetvāti uppannaparittāsavūpasamanena vigatakampatāya niccalo hutvā.",
  "anya-e0103n0:687_8": "Satiṃ sūpaṭṭhitantiādi santhambhanassa upāyadassanaṃ.",
  "anya-e0103n0:687_9": "Matasarīraṃ uṭṭhahitvā anubandhanakaṃ nāma natthi asati tādise mantappayoge.",
  "anya-e0103n0:687_10": "Sopi uddhumātakādibhāvamappatte avinaṭṭharūpe eva ijjhati,",
  "anya-e0103n0:687_11": "tathā devatādhiggaho,",
  "anya-e0103n0:687_12": "na evarūpeti adhippāyo.",
  "anya-e0103n0:687_13": "Saññajoti bhāvanāparikappasaññāya jāto.",
  "anya-e0103n0:687_14": "Tato eva saññāsambhavo saññāmattasamuṭṭhāno.",
  "anya-e0103n0:687_15": "Tāsaṃ vinodetvāti nimittupaṭṭhānanimittaṃ uppannacittasantāsaṃ vuttappakārena vinodetvā vūpasametvā.",
  "anya-e0103n0:687_16": "“Idāni tava parissamo sapphalo jāto”ti hāsaṃ pītiṃ pamodanaṃ uppādetvā.",
  "anya-e0103n0:687_17": "Cittaṃ sañcarāpetabbanti bhāvanācittaṃ pavattetabbaṃ manasikātabbaṃ.",
  "anya-e0103n0:688_0": "Nimittaggāhanti nimittassa uggaṇhanaṃ,",
  "anya-e0103n0:688_1": "uggahanimittaṃ.",
  "anya-e0103n0:688_2": "Sampādentoti sādhento nipphādento.",
  "anya-e0103n0:688_3": "Kammaṭṭhānaṃ upanibandhatīti bhāvanaṃ yathāvutte nimitte upanento nibandhati.",
  "anya-e0103n0:688_4": "Yogakammaṃ hi yogino sukhavisesānaṃ kāraṇabhāvato “kammaṭṭhāna”nti adhippetaṃ,",
  "anya-e0103n0:688_5": "yogakammassa vā pavattiṭṭhānatāya yathāupaṭṭhitanimittaṃ kammaṭṭhānaṃ,",
  "anya-e0103n0:688_6": "taṃ bhāvanācitte upanibandhati.",
  "anya-e0103n0:688_7": "Taṃ panassa upanibandhanaṃ sandhāya cittaṃ sañcarāpetabbaṃ.",
  "anya-e0103n0:688_8": "Evaṃ “visesamadhigacchatī”ti vuttanti dassento “tassa hī”tiādimāha.",
  "anya-e0103n0:688_9": "Tattha tassāti yogino,",
  "anya-e0103n0:688_10": "tassa vā uddhumātakāsubhassa.",
  "anya-e0103n0:688_11": "Mānasaṃ cārentassāti bhāvanācittaṃ aparāparaṃ pavattentassa,",
  "anya-e0103n0:688_12": "uggahanimittaṃ punappunaṃ manasi karontassāti attho.",
  "anya-e0103n0:689_0": "115.",
  "anya-e0103n0:689_1": "“Vīthisampaṭipādanatthā”ti padassa “kammaṭṭhānavīthiyā sampaṭipādanatthā”ti atthaṃ vatvā taṃ pana kammaṭṭhānavīthiṃ,",
  "anya-e0103n0:689_2": "tassā ca sampaṭipādanavidhiṃ vitthārato dassetuṃ “sace hī”tiādi vuttaṃ.",
  "anya-e0103n0:689_3": "Tattha katimīti pakkhassa katamī,",
  "anya-e0103n0:689_4": "kiṃ dutiyā,",
  "anya-e0103n0:689_5": "tatiyādīsu vā aññatarāti attho.",
  "anya-e0103n0:689_6": "Tuṇhībhūtena gantuṃ na vaṭṭati pucchantānaṃ cittassa aññathattapariharaṇatthaṃ.",
  "anya-e0103n0:689_7": "Appasannānañhi pasādāya,",
  "anya-e0103n0:689_8": "pasannānañca bhiyyobhāvāya sāsanasampaṭipatti.",
  "anya-e0103n0:689_9": "Nassatīti na dissati,",
  "anya-e0103n0:689_10": "na upaṭṭhātīti attho.",
  "anya-e0103n0:689_11": "“Āgantukapaṭisanthāro kātabbo”ti iminā āgantukavattaṃ ekadesena dassitanti “avasesānipī”ti vatvā āgantukavattaṃ",
  "anya-e0103n0:689_12": "paripuṇṇaṃ gahetuṃ puna āgantukaggahaṇaṃ kataṃ.",
  "anya-e0103n0:689_13": "Gamikavattādīnīti ādi-",
  "anya-e0103n0:689_14": "saddena āvāsikaanumodanapiṇḍacārikaanumodanapiṇḍacārikaāraññikasenāsanavaccakuṭivattādīnaṃ saṅgaho daṭṭhabbo.",
  "anya-e0103n0:689_15": "Vattakkhandhake hi āgatāni mahāvattāni idha “khandhakavattānī”ti vuttāni.",
  "anya-e0103n0:689_16": "Tajjanīyakammakatādikāle pana pārivāsikādikāle ca caritabbāni imassa bhikkhuno asambhavato idha nādhippetāni.",
  "anya-e0103n0:689_17": "Nimittaṃ vā antaradhāyatīti susāne ṭhitaṃ asubhanimittaṃ uddhumātakabhāvāpagamena antaradhāyati.",
  "anya-e0103n0:689_18": "Tenāha “uddhumātaka”ntiādi.",
  "anya-e0103n0:689_19": "Tasmāti tena kāraṇena,",
  "anya-e0103n0:689_20": "imassa kammaṭṭhānassa dullabhattāti attho.",
  "anya-e0103n0:689_21": "Nisīditvā paccavekkhitabboti sambandho.",
  "anya-e0103n0:690_0": "Nimittaṃ gahetuṃ gamane viya nimittaṃ gahetvā nivattanepi yathāsallakkhitadisādipaccavekkhaṇaṃ yāva nimittavināsā",
  "anya-e0103n0:690_1": "pavattitakiriyāya avicchedena upadhāraṇatthaṃ.",
  "anya-e0103n0:690_2": "Sati hi tassa nirantarūpadhāraṇe vihāraṃ pavisitvā nisinnakāle kammaṭṭhānassa upaṭṭhitākāro samathanimittassa",
  "anya-e0103n0:690_3": "gahaṇe cittassa samāhitākāro viya pākaṭo hutvā upatiṭṭheyyāti.",
  "anya-e0103n0:690_4": "Tenāha “tassevaṃ…pe…",
  "anya-e0103n0:690_5": "vīthiṃ paṭipajjatī”ti.",
  "anya-e0103n0:690_6": "Purimākārena nimittassa pākaṭabhāvena upaṭṭhitattā purimākāreneva kammaṭṭhānamanasikāro bhāvanāvīthiṃ paṭipajjati.",
  "anya-e0103n0:691_0": "116.",
  "anya-e0103n0:691_1": "Uddhumātakaṃ nāma ativiya asuciduggandhajegucchapaṭikkūlaṃ bībhacchaṃ bhayānakañca,",
  "anya-e0103n0:691_2": "evarūpe ārammaṇe bhāvanamanuyuñjantassa evaṃ ābaddhaparikammassa thirībhūtasseva yogino adhippāyo samijjhatīti dassetuṃ “ānisaṃsadassāvī”tiādi vuttaṃ.",
  "anya-e0103n0:691_3": "Evanti evameva vuttappakāreneva ānisaṃsadassāvinā.",
  "anya-e0103n0:691_4": "Taṃ rakkheyyāti “addhā iminā sukhaṃ jīvissāmī”ti attano jīvitaṃ viya taṃ maṇiratanaṃ rakkheyya.",
  "anya-e0103n0:691_5": "Catudhātukammaṭṭhānikotiādi nesaṃ kammaṭṭhānānaṃ sulabhatādassanaṃ.",
  "anya-e0103n0:691_6": "Tattha catudhātukammaṭṭhānikoti catudhātukammaṭṭhānaṃ vā tattha vā niyutto,",
  "anya-e0103n0:691_7": "catudhātukammaṭṭhānaṃ vā pariharanto.",
  "anya-e0103n0:691_8": "Itarānīti vuttāvasiṭṭhāni anussatibrahmavihārādīni.",
  "anya-e0103n0:691_9": "Taṃ nimittanti taṃ yathāladdhaṃ uggahanimittaṃ.",
  "anya-e0103n0:691_10": "“Rakkhitabba”nti vatvā rakkhaṇavidhiṃ puna dassetuṃ “rattiṭṭhāne”tiādi vuttaṃ.",
  "anya-e0103n0:692_0": "117.",
  "anya-e0103n0:692_1": "Nānā karīyati etenāti nānākaraṇaṃ, bhedo.",
  "anya-e0103n0:692_2": "Bībhacchaṃ bheravadassanaṃ hutvā upaṭṭhāti manasikārassa anuḷāratāya,",
  "anya-e0103n0:692_3": "anupasantatāya ca ārammaṇassa.",
  "anya-e0103n0:692_4": "Tabbipariyāyato “paṭibhāganimittaṃ thūlaṅgapaccaṅgapuriso viya upaṭṭhātī”ti ānetvā sambandhitabbaṃ.",
  "anya-e0103n0:692_5": "Bahiddhāti gocarajjhattato bahiddhā.",
  "anya-e0103n0:692_6": "Kāmānaṃ amanasikārāti asubhabhāvanānubhāvena kāmasaññāya dūrasamussāritattā kāmaguṇe ārabbha manasikārasseva abhāvā.",
  "anya-e0103n0:692_7": "Amanasikārāti vā manasikārapaṭipakkhahetu.",
  "anya-e0103n0:692_8": "Yāya hi kāmasaññāya vasena sattā kāme manasi karonti,",
  "anya-e0103n0:692_9": "tassā paṭipakkhabhūtā asubhasaññā kāmānaṃ amanasikāro,",
  "anya-e0103n0:692_10": "tannimittanti attho.",
  "anya-e0103n0:692_11": "Tenāha “vikkhambhanavasena kāmacchando pahīyatī”ti.",
  "anya-e0103n0:692_12": "Paṭibhāganimittārammaṇāya hi asubhasaññāya saddhiṃ balappatto samādhi uppajjamānova kāmacchandaṃ vikkhambheti,",
  "anya-e0103n0:692_13": "anurodhamūlako āghāto mūlakāraṇe vikkhambhite vikkhambhitoyeva hotīti āha “anunaya…pe…",
  "anya-e0103n0:692_14": "pahīyatī”ti.",
  "anya-e0103n0:692_15": "Na hi kadāci pahīnānunayassa byāpādo sambhavati.",
  "anya-e0103n0:692_16": "Yathāvuttaasubhasaññāsahagatā hi pīti sātisayā pavattamānāva byāpādaṃ vikkhambhentī pavattati.",
  "anya-e0103n0:692_17": "Tathā āraddhavīriyatāyāti yathā upacārajjhānaṃ uppajjati,",
  "anya-e0103n0:692_18": "tathā kammaṭṭhānamanasikāravasena paggahitavīriyatāya.",
  "anya-e0103n0:692_19": "Vīriyañhi paggaṇhantassa sammāsaṅkappo micchāsaṅkappaṃ viya savipphāratāya thinamiddhaṃ vikkhambhentameva uppajjati.",
  "anya-e0103n0:693_0": "Vippaṭisāro pacchānutāpo,",
  "anya-e0103n0:693_1": "tappaṭipakkhato avippaṭisāro darathapariḷāhābhāvena cittassa nibbutatā.",
  "anya-e0103n0:693_2": "Tassa avippaṭisārassa paccayabhūtaṃ sīlaṃ,",
  "anya-e0103n0:693_3": "taṃsahagatā tadupanissayā ca pītipassaddhisukhādayo sabhāvato,",
  "anya-e0103n0:693_4": "hetuto ca santasabhāvā,",
  "anya-e0103n0:693_5": "tesaṃ anuyuñjanena avūpasantasabhāvaṃ uddhaccakukkuccaṃ pahīyatīti āha “avippaṭisārakarasantadhammānuyogavasena uddhaccakukkuccaṃ pahīyatī”ti.",
  "anya-e0103n0:693_6": "Bhāvanāya hi pubbenāparaṃ visesaṃ āvahantiyā yaṃ sātisayaṃ sukhaṃ labbhati,",
  "anya-e0103n0:693_7": "taṃ anupasantasabhāvaṃ uddhaccakukkuccaṃ vikkhambhentameva uppajjati.",
  "anya-e0103n0:693_8": "Adhigatavisesassāti yathādhigatassa bhāvanāvisesassa.",
  "anya-e0103n0:693_9": "Paccakkhatāyāti paṭipajjantassa yogino paccakkhabhāvato “sammāsambuddho vata so bhagavā,",
  "anya-e0103n0:693_10": "yo evarūpiṃ sammāpaṭipattiṃ desetī”ti paṭipattidesake satthari.",
  "anya-e0103n0:693_11": "Paṭipattiyanti paṭipajjamānajjhānapaṭipattiyaṃ.",
  "anya-e0103n0:693_12": "Paṭipattiphaleti tāya sādhetabbe lokiyalokuttaraphale.",
  "anya-e0103n0:693_13": "Vicikicchā pahīyati dhammanvayavicārāhitabalena vicārabalena.",
  "anya-e0103n0:693_14": "Iti pañca nīvaraṇāni pahīyantīti evaṃ paṭibhāganimittapaṭilābhasamakālameva heṭṭhā pavattabhāvanānubhāvanipphannehi",
  "anya-e0103n0:693_15": "samādhiādīhi kāmacchandādīni pañca nīvaraṇāni vikkhambhanavasena pahīyanti.",
  "anya-e0103n0:693_16": "Na hi paṭipakkhena vinā pahātabbassa pahānaṃ sambhavati,",
  "anya-e0103n0:693_17": "paṭipakkhā ca samādhiādayo kāmacchandādīnaṃ.",
  "anya-e0103n0:693_18": "Yathāha peṭake “samādhi kāmacchandassa paṭipakkho”tiādi.",
  "anya-e0103n0:694_0": "Teneva ca “imehi tesaṃ nīvaraṇānaṃ pahāna”nti pahānaparidīpanamukhena jhānaṅgāni sarūpato dassetuṃ “tasmiññeva cā”tiādi vuttaṃ.",
  "anya-e0103n0:694_1": "Tattha tasmiññeva cāti yaṃ taṃ yathāupaṭṭhitaṃ uggahanimittaṃ bhinditvā viya upaṭṭhitaṃ,",
  "anya-e0103n0:694_2": "tassa paṭicchannabhūtaṃ paṭibhāganimittaṃ,",
  "anya-e0103n0:694_3": "tasmiññeva nimitte.",
  "anya-e0103n0:694_4": "Cetasoti attanā sampayuttacittassa.",
  "anya-e0103n0:694_5": "Abhiniropanalakkhaṇoti āropanalakkhaṇo,",
  "anya-e0103n0:694_6": "appanāsabhāvoti attho.",
  "anya-e0103n0:694_7": "Nimittānumajjanaṃ paṭibhāganimitte anuvicaraṇaṃ.",
  "anya-e0103n0:694_8": "Ārammaṇe hi bhamarassa padumassūpari anuparibbhamanaṃ viya vicārassa anuvicāraṇākārena pavatti anumajjanakiccaṃ.",
  "anya-e0103n0:694_9": "Viseso eva adhigantabbato visesādhigamo,",
  "anya-e0103n0:694_10": "paṭiladdho ca so visesādhigamo cāti paṭi…pe… gamo,",
  "anya-e0103n0:694_11": "tappaccayā taṃhetukā paṭiladdhavisesādhigamapaccayā pīti.",
  "anya-e0103n0:694_12": "Pītimanassa pītisahitacittassa.",
  "anya-e0103n0:694_13": "Passaddhisambhavatoti kāyacittapassaddhīnaṃ saṃsijjhanato.",
  "anya-e0103n0:694_14": "“Pītimanassa kāyo passambhatī”ti hi vuttaṃ.",
  "anya-e0103n0:694_15": "Passaddhinimittaṃ passaddhihetukaṃ sukhaṃ “passaddhakāyo sukhaṃ vediyatī”ti vacanato.",
  "anya-e0103n0:694_16": "Sukhanimittā sukhapaccayā ekaggatā.",
  "anya-e0103n0:694_17": "“Sukhino cittaṃ samādhiyatī”ti hi vuttaṃ.",
  "anya-e0103n0:694_18": "Iti jhānaṅgāni pātubhavantīti evaṃ etāni vitakkādīni jhānaṅgāni tasmiṃyeva nimitte uppajjanti.",
  "anya-e0103n0:694_19": "Paṭhamajjhānapaṭibimbabhūtanti paṭhamajjhānassa paṭicchannabhūtaṃ.",
  "anya-e0103n0:694_20": "Taṅkhaṇaññeva paṭibhāganimittapaṭilābhasamakālameva upacārajjhānampi nibbattati,",
  "anya-e0103n0:694_21": "na nīvaraṇappahānamevāti adhippāyo.",
  "anya-e0103n0:695_0": "Vinīlakādikammaṭṭhānavaṇṇanā",
  "anya-e0103n0:696_0": "118.",
  "anya-e0103n0:696_1": "Vinīlakādīsupi kammaṭṭhānesu.",
  "anya-e0103n0:696_2": "Lakkhaṇaṃ vuttanti yaṃ taṃ nimittaggahaṇalakkhaṇaṃ vuttaṃ.",
  "anya-e0103n0:696_3": "Vuttanayenevāti uddhumātake vuttanayeneva.",
  "anya-e0103n0:696_4": "Saha vinicchayena,",
  "anya-e0103n0:696_5": "adhippāyena cāti savinicchayādhippāyaṃ.",
  "anya-e0103n0:696_6": "Taṃ sabbaṃ lakkhaṇaṃ veditabbanti sambandho.",
  "anya-e0103n0:697_0": "Kabarakabaravaṇṇanti yebhuyyena sabalavaṇṇaṃ.",
  "anya-e0103n0:697_1": "Ussadavasenāti rattasetanīlavaṇṇesu ussadassa vaṇṇassa vasena.",
  "anya-e0103n0:698_0": "Sannisinnanti niccalabhāveneva sabbaso thirataṃ.",
  "anya-e0103n0:699_0": "Corāṭaviyanti corehi pariyuṭṭhitaaraññe.",
  "anya-e0103n0:699_1": "Yatthāti yasmiṃ āghātane.",
  "anya-e0103n0:699_2": "Chinnapurisaṭṭhāneti chinnapurisavante ṭhāne.",
  "anya-e0103n0:699_3": "Nānādisāyaṃ patitampīti chinnaṃ hutvā sarīrassa khaṇḍadvayaṃ visuṃ disāsu patitampi.",
  "anya-e0103n0:699_4": "Ekāvajjanenāti ekasamannāhārena.",
  "anya-e0103n0:699_5": "Āpāthamāgacchatīti ekajjhaṃ āpāthaṃ āgacchati.",
  "anya-e0103n0:699_6": "Vissāsaṃ āpajjatīti ajegucchitaṃ upagaccheyya seyyathāpi chavaḍāhako.",
  "anya-e0103n0:699_7": "Sahatthā aparāmasane jigucchā saṇṭhātiyevāti āha “kattarayaṭṭhiyā vā daṇḍakena vā…pe…",
  "anya-e0103n0:699_8": "upanāmetabba”nti.",
  "anya-e0103n0:699_9": "Vicchiddakabhāvapaññāyanatthaṃ ekaṅgulantarakaraṇaṃ.",
  "anya-e0103n0:699_10": "Upanāmetabbanti upanetabbaṃ.",
  "anya-e0103n0:700_0": "Khāyitasadisamevāti khāyitāsubhasadisameva.",
  "anya-e0103n0:700_1": "Aṅgulaṅgulantaranti vividhaṃ khittaṃ sarīrāvayavaṃ aṅgulantaraṃ aṅgulantaraṃ.",
  "anya-e0103n0:700_2": "Katvā vāti kattarayaṭṭhiyā vā daṇḍakena vā sayaṃ katvā vā.",
  "anya-e0103n0:701_0": "Laddhappahārānanti laddhāvudhappahārānaṃ mukhatoti sambandho.",
  "anya-e0103n0:701_1": "Mukhatoti pahārādimukhato.",
  "anya-e0103n0:701_2": "Paggharamānakāleti lohitaṃ paggharamānakāle.",
  "anya-e0103n0:701_3": "Lohitakaṃ labbhatīti yojanā.",
  "anya-e0103n0:702_0": "Tanti puḷavakaṃ.",
  "anya-e0103n0:702_1": "Tesūti soṇādisarīresu.",
  "anya-e0103n0:702_2": "Aṭṭhikanti aṭṭhikaasubhaṃ nānappakārato vuttanti sambandho.",
  "anya-e0103n0:702_3": "Purimanayenevāti pubbe uddhumātake vuttanayeneva.",
  "anya-e0103n0:703_0": "119.",
  "anya-e0103n0:703_1": "Tanti aṭṭhikaṃ.",
  "anya-e0103n0:703_2": "Na upaṭṭhātīti sabhāvato na upaṭṭhāti,",
  "anya-e0103n0:703_3": "paṭikkūlavasena na upaṭṭhātīti attho.",
  "anya-e0103n0:703_4": "Tenāha “odātakasiṇasambhedo hotī”ti.",
  "anya-e0103n0:703_5": "Aṭṭhike paṭhamavayādisaṃlakkhaṇaṃ na sakkāti “liṅganti idha hatthādīnaṃ nāma”nti vuttaṃ.",
  "anya-e0103n0:703_6": "Aṭṭhikasaṅkhalikā pana “ayaṃ daharassa,",
  "anya-e0103n0:703_7": "ayaṃ yobbane ṭhitassa,",
  "anya-e0103n0:703_8": "ayaṃ avayavehi vuddhipattissā”ti evaṃ vayavasena vavatthapetuṃ sakkuṇeyyāva,",
  "anya-e0103n0:703_9": "abyāpitāya pana na gahitanti veditabbaṃ.",
  "anya-e0103n0:703_10": "Yadipi aṭṭhikasaṅkhalikāyaṃ sandhito vavatthāpanaṃ labbhati,",
  "anya-e0103n0:703_11": "aṭṭhike pana na labbhatīti tassa aniyatabhāvadīpanatthaṃ kamavilaṅghanaṃ katvā “tassa tassa aṭṭhino ninnaṭṭhānathalaṭṭhānavasenā”tiādi vuttaṃ.",
  "anya-e0103n0:703_12": "Tattha ninnaṭṭhānaṃ nāma aṭṭhino vinatappadeso.",
  "anya-e0103n0:703_13": "Thalaṭṭhānaṃ unnatappadeso.",
  "anya-e0103n0:703_14": "Ghaṭitaghaṭitaṭṭhānavasenāti anupagatanhārubandhānaṃ,",
  "anya-e0103n0:703_15": "itaresañca aññamaññaṃ saṃkiliṭṭhasaṃkiliṭṭhaṭṭhānavasena.",
  "anya-e0103n0:703_16": "Antaravasenāti aññamaññassa antaravasena,",
  "anya-e0103n0:703_17": "susiravasena ca.",
  "anya-e0103n0:703_18": "Sabbatthevāti sakalāya aṭṭhisaṅkhalikāya,",
  "anya-e0103n0:703_19": "sabbasmiṃ vā aṭṭhike.",
  "anya-e0103n0:704_0": "120.",
  "anya-e0103n0:704_1": "Etthāti etasmiṃ aṭṭhikāsubhe.",
  "anya-e0103n0:704_2": "Yujjamānavasena sallakkhetabbanti yaṃ nimittaggahaṇaṃ yattha yujjati,",
  "anya-e0103n0:704_3": "taṃ tattha uggaṇhanatthaṃ nimittaggahaṇavasena upalakkhetabbaṃ.",
  "anya-e0103n0:704_4": "Sakalāyāti anavasesabhāgāya paripuṇṇāvayavāya.",
  "anya-e0103n0:704_5": "Sampajjati nimittupaṭṭhānavasena.",
  "anya-e0103n0:704_6": "Tesūti aṭṭhikasaṅkhalikaṭṭhikesu.",
  "anya-e0103n0:704_7": "Vuttaṃ aṭṭhakathāyaṃ.",
  "anya-e0103n0:704_8": "Tanti “ekasadisamevā”ti vacanaṃ.",
  "anya-e0103n0:704_9": "Ekasmiṃ aṭṭhike yuttanti idaṃ yathā vinīlakādīsu ubhinnaṃ nimittānaṃ yathārahaṃ vaṇṇavisesato,",
  "anya-e0103n0:704_10": "paripuṇṇāparipuṇṇato,",
  "anya-e0103n0:704_11": "savivarāvivarato,",
  "anya-e0103n0:704_12": "calācalato ca viseso labbhati,",
  "anya-e0103n0:704_13": "na evametassāti katvā vuttaṃ,",
  "anya-e0103n0:704_14": "na pana sabbena sabbaṃ visesābhāvato.",
  "anya-e0103n0:704_15": "Tenevāha “ekaṭṭhikepi cā”tiādi.",
  "anya-e0103n0:704_16": "Tattha bībhacchenāti suvibhūtaaṭṭhirūpattā aṭṭhibhāveneva virūpena.",
  "anya-e0103n0:704_17": "Bhayānakenāti teneva pākatikasattānaṃ bhayāvahena.",
  "anya-e0103n0:704_18": "Pītisomanassajanakenāti saṇhamaṭṭhabhāvena upaṭṭhānato,",
  "anya-e0103n0:704_19": "bhāvanāya ca savisesattā pītiyā,",
  "anya-e0103n0:704_20": "somanassassa ca uppādakena.",
  "anya-e0103n0:704_21": "Tenevāha “upacārāvahattā”ti.",
  "anya-e0103n0:705_0": "Imasmiṃ okāseti uggahapaṭibhāganimittānaṃ vuttaṭṭhāne.",
  "anya-e0103n0:705_1": "Dvāraṃ datvā vāti “paṭikkūlabhāveyeva diṭṭhe nimittaṃ nāma hotī”ti ettake eva aṭṭhatvā anantarameva “duvidhaṃ",
  "anya-e0103n0:705_2": "idha nimitta”ntiādinā uggahapaṭibhāganimittāni vibhajitvā vacanena yathāvuttassa nimittavibhāgassa dvāraṃ",
  "anya-e0103n0:705_3": "datvāva vuttaṃ.",
  "anya-e0103n0:705_4": "Nibbikappanti “subha”nti vikappena nibbikappaṃ,",
  "anya-e0103n0:705_5": "asubhantvevāti attho.",
  "anya-e0103n0:705_6": "Vicāretvāti “ekasmiṃ aṭṭhike yutta”ntiādinā vicāretvā.",
  "anya-e0103n0:706_0": "Mahātissattherassāti cetiyapabbatavāsīmahātissattherassa.",
  "anya-e0103n0:706_1": "Nidassanānīti dantaṭṭhikamattadassanena sakalassāpi tassā itthiyā sarīrassa aṭṭhisaṅghātabhāvena upaṭṭhānādīni",
  "anya-e0103n0:706_2": "ettha aṭṭhikakammaṭṭhāne uggahapaṭibhāganimittānaṃ visesavibhāvanāni udāharaṇāni.",
  "anya-e0103n0:707_0": "Subhaguṇoti savāsanānaṃ kilesānaṃ pahīnattā suparisuddhaguṇo.",
  "anya-e0103n0:707_1": "Dasasatalocanenāti sahassakkhena devānamindena.",
  "anya-e0103n0:707_2": "So hi ekāsaneneva sahassaatthānaṃ vicāraṇasamatthena paññācakkhunā samannāgatattā “sahassakkho”ti vuccati.",
  "anya-e0103n0:707_3": "Thutakittīti “yo dhīro sabbadhi danto”tiādinā abhitthutakittisaddo.",
  "anya-e0103n0:708_0": "Pakiṇṇakakathāvaṇṇanā",
  "anya-e0103n0:709_0": "121.",
  "anya-e0103n0:709_1": "Ujupaṭipakkhena pahīnabhāvaṃ sandhāyāha “suvikkhambhitarāgattā”ti.",
  "anya-e0103n0:709_2": "Asubhappabhedoti uddhumātakādiasubhavibhāgo.",
  "anya-e0103n0:709_3": "Sarīrasabhāvappattivasenāti sarīrassa attano sabhāvūpagamanavasena.",
  "anya-e0103n0:709_4": "Sarīrañhi vinassamānaṃ aññarūpena ṭhitassa rakkhasassa viya sabhāvappattivaseneva vinassati.",
  "anya-e0103n0:709_5": "Rāgacaritabhedavasenāti rāgacaritavibhāgavasena.",
  "anya-e0103n0:709_6": "Yadi sarīrasabhāvappattivasena ayamasubhappabhedo vutto,",
  "anya-e0103n0:709_7": "mahāsatipaṭṭhānādīsu kathaṃ navappabhedoti?",
  "anya-e0103n0:709_8": "So sarasato eva sabhāvappattivasena vutto,",
  "anya-e0103n0:709_9": "ayaṃ pana parūpakkamenāpi.",
  "anya-e0103n0:709_10": "Tattha ca idhāgatesu dasasu asubhesu ekaccāneva gahitāni,",
  "anya-e0103n0:709_11": "aṭṭhikañca pañcavidhā vibhattaṃ.",
  "anya-e0103n0:709_12": "Tāni ca vipassanāvasena,",
  "anya-e0103n0:709_13": "imāni samathavasenāti pākaṭoyaṃ bhedoti.",
  "anya-e0103n0:710_0": "Imesaṃ pana dassanampi asubhabhāvasāmaññena satipi avisesato rāgacaritānaṃ sappāyabhāve yaṃ vuttaṃ “rāgacaritabhedavasena cā”ti,",
  "anya-e0103n0:710_1": "taṃ vibhajitvā dassetuṃ “visesato”tiādi vuttaṃ.",
  "anya-e0103n0:710_2": "Sūnabhāvena susaṇṭhitampi sarīraṃ dussaṇṭhitameva hotīti uddhumātakasarīre saṇṭhānavipattiṃ dīpetīti āha “sarīrasaṇṭhānavipattippakāsanato”ti.",
  "anya-e0103n0:710_3": "Saṇṭhānasampattiyaṃ ratto saṇṭhānarāgī,",
  "anya-e0103n0:710_4": "tassa sappāyaṃ saṇṭhānarāgassa vikkhambhanupāyabhāvato.",
  "anya-e0103n0:710_5": "Kāyo eva kāyavaṇo,",
  "anya-e0103n0:710_6": "tattha paṭibaddhassa nissitassa.",
  "anya-e0103n0:710_7": "Susirabhāvappakāsanatoti susirassa vivarassa atthibhāvappakāsanato.",
  "anya-e0103n0:710_8": "Sarīre ghanabhāvarāginoti sarīre aṅgapaccaṅgānaṃ thirabhāvaṃ paṭicca uppajjanakarāgavato.",
  "anya-e0103n0:710_9": "Vikkhepappakāsanatoti soṇasiṅgālādīhi ito cito ca vikkhepassa pakāsanato aṅgapaccaṅgalīlārāgino sappāyaṃ.",
  "anya-e0103n0:710_10": "Īdisānaṃ kira anavaṭṭhitarūpānaṃ avayavānaṃ ko līḷāvilāsoti virāgasambhavato.",
  "anya-e0103n0:710_11": "Saṅghātabhedavikārappakāsanatoti saṅghātassa aṅgapaccaṅgānaṃ saṃhatabhāvassa susambandhatāya bhedo eva vikāro saṅghātabhedavikāro,",
  "anya-e0103n0:710_12": "tassa pakāsanato.",
  "anya-e0103n0:710_13": "Lohitaṃ makkhitaṃ hutvā paṭikkūlabhāvo lohitamakkhitapaṭikkūlabhāvo,",
  "anya-e0103n0:710_14": "tassa pakāsanato.",
  "anya-e0103n0:710_15": "Mamattarāginoti “mama aya”nti uppajjanakarāgavato.",
  "anya-e0103n0:710_16": "Dantasampattirāginoti dantasampattiyaṃ rajjanasīlassa.",
  "anya-e0103n0:711_0": "Kasmā panettha uddhumātakādike paṭhamajjhānameva uppajjati,",
  "anya-e0103n0:711_1": "na dutiyādīnīti anuyogaṃ manasi katvā āha “yasmā panā”tiādi.",
  "anya-e0103n0:711_2": "Aparisaṇṭhitajalāyāti sotavasena pavattiyā samantato aṭṭhitajalāya asannisinnasalilāya.",
  "anya-e0103n0:711_3": "Arittabalenāti pājanadaṇḍabalena.",
  "anya-e0103n0:711_4": "Dubbalattā ārammaṇassāti paṭikkūlabhāvena attani cittaṃ ṭhapetuṃ asamatthabhāvo ārammaṇassa dubbalatā.",
  "anya-e0103n0:711_5": "Paṭikkūle hi ārammaṇe sarasato cittaṃ pavattituṃ na sakkoti,",
  "anya-e0103n0:711_6": "abhiniropanalakkhaṇena pana vitakkena abhiniropiyamānameva cittaṃ ekaggataṃ labhati.",
  "anya-e0103n0:711_7": "Na vinā vitakkenāti vitakkarahitāni dutiyādijjhānāni tattha patiṭṭhaṃ na labhanti.",
  "anya-e0103n0:711_8": "Tenāha “vitakkabalenevā”tiādi.",
  "anya-e0103n0:712_0": "Yadi paṭikkūlabhāvato uddhumātādiārammaṇe dutiyādijjhānāni na pavattanti,",
  "anya-e0103n0:712_1": "evaṃ sante paṭhamajjhānenāpi tattha na uppajjitabbaṃ.",
  "anya-e0103n0:712_2": "Na hi tattha pītisomanassānaṃ sambhavo yuttoti codanaṃ sandhāyāha “paṭikkūlepi ca etasmi”ntiādi.",
  "anya-e0103n0:712_3": "Tattha ānisaṃsadassāvitānīvaraṇasantāparogavūpasamānaṃ yathākkamaṃ pupphacchaḍḍaka,",
  "anya-e0103n0:712_4": "vamanavirecanaupamā yojetabbā.",
  "anya-e0103n0:713_0": "122.",
  "anya-e0103n0:713_1": "Yathāvuttakāraṇena dasadhā vavatthitampi sabhāvato ekavidhamevāti dassetuṃ “dasavidhampi ceta”ntiādiṃ vatvā svāyaṃ sabhāvo yathā aviññāṇakesu,",
  "anya-e0103n0:713_2": "evaṃ saviññāṇakesupi labbhateva.",
  "anya-e0103n0:713_3": "Tasmā tatthāpi yonisomanasikāravato bhāvanā ijjhatevāti dassento “tadetaṃ iminā lakkhaṇenā”tiādimāha.",
  "anya-e0103n0:713_4": "Etthāti etasmiṃ jīvamānakasarīre.",
  "anya-e0103n0:713_5": "Alaṅkārenāti paṭijagganapubbakena alaṅkaraṇena.",
  "anya-e0103n0:713_6": "Na paññāyati pacurajanassāti adhippāyo.",
  "anya-e0103n0:713_7": "Atirekatisataaṭṭhikasamussayaṃ dantaṭṭhikehi saddhiṃ,",
  "anya-e0103n0:713_8": "tehi pana vinā “timattāni aṭṭhisatānī”ti kāyagatāsatiyaṃ vakkhati.",
  "anya-e0103n0:713_9": "Chiddāvachiddanti khuddānukhuddachiddavantaṃ.",
  "anya-e0103n0:713_10": "Medakathālikā medabharitabhājanaṃ.",
  "anya-e0103n0:713_11": "Niccuggharitapaggharitanti niccakālaṃ upari,",
  "anya-e0103n0:713_12": "heṭṭhā ca vissavantaṃ.",
  "anya-e0103n0:713_13": "Vemattanti nānattaṃ.",
  "anya-e0103n0:713_14": "Nānāvatthehīti nānāvaṇṇehi vatthehi.",
  "anya-e0103n0:713_15": "Hiriyā lajjāya kopanato vināsanato hirikopinaṃ,",
  "anya-e0103n0:713_16": "uccārapassāvamaggaṃ.",
  "anya-e0103n0:713_17": "Yāthāvasarasanti yathābhūtaṃ sabhāvaṃ.",
  "anya-e0103n0:713_18": "Yāthāvato rasīyati ñāyatīti hi raso, sabhāvo.",
  "anya-e0103n0:713_19": "Ratinti abhiratiṃ abhiruciṃ.",
  "anya-e0103n0:713_20": "Attasinehasaṅkhātena rāgena rattā attasineharāgarattā.",
  "anya-e0103n0:713_21": "Vihaññamānenāti icchitālābhena vighātaṃ āpajjantena.",
  "anya-e0103n0:714_0": "Kiṃsukanti pālibhaddakaṃ,",
  "anya-e0103n0:714_1": "palāsoti keci,",
  "anya-e0103n0:714_2": "simbalīti apare.",
  "anya-e0103n0:714_3": "Atilolupoti ativiya lolasabhāvo.",
  "anya-e0103n0:714_4": "Adunti etaṃ.",
  "anya-e0103n0:714_5": "Nanti kesādisarīrakoṭṭhāsaṃ.",
  "anya-e0103n0:714_6": "Mucchitāti mohitā,",
  "anya-e0103n0:714_7": "mucchāpāpikāya vā taṇhāya vasena mucchaṃ pattā.",
  "anya-e0103n0:714_8": "Sabhāvanti paṭikkūlabhāvaṃ.",
  "anya-e0103n0:715_0": "Ukkarūpamoti uccārapassāvaṭṭhānasamo,",
  "anya-e0103n0:715_1": "vaccakūpasamo vā.",
  "anya-e0103n0:715_2": "Cakkhubhūtehīti cakkhuṃ pattehi paṭiladdhapaññācakkhukehi,",
  "anya-e0103n0:715_3": "lokassa vā cakkhubhūtehi.",
  "anya-e0103n0:715_4": "Allacammapaṭicchannoti allacammapariyonaddho.",
  "anya-e0103n0:716_0": "Dabbajātikenāti uttarimanussadhamme paṭiladdhuṃ bhabbarūpena.",
  "anya-e0103n0:716_1": "Yattha yattha sarīre,",
  "anya-e0103n0:716_2": "sarīrassa vā yattha yattha koṭṭhāse.",
  "anya-e0103n0:716_3": "Nimittaṃ gahetvāti asubhākārassa suṭṭhu sallakkhaṇavasena yathā uggahanimittaṃ uppajjati,",
  "anya-e0103n0:716_4": "evaṃ uggaṇhanavasena nimittaṃ gahetvā,",
  "anya-e0103n0:716_5": "uggahanimittaṃ uppādetvāti attho.",
  "anya-e0103n0:716_6": "Kammaṭṭhānaṃ appanaṃ pāpetabbanti yathāladdhe uggahanimitte kammaṃ karontena paṭibhāganimittaṃ uppādetvā",
  "anya-e0103n0:716_7": "upacārajjhāne ṭhitena tameva bhāvanaṃ ussukkāpentena asubhakammaṭṭhānaṃ appanaṃ pāpetabbaṃ.",
  "anya-e0103n0:716_8": "Adhigatappano hi paṭhamajjhāne ṭhito tameva jhānaṃ pādakaṃ katvā vipassanaṃ ārabhitvā saṅkhāre sammasanto nacirasseva sabbāsave khepetīti.",
  "anya-e0103n0:717_0": "Asubhakammaṭṭhānaniddesavaṇṇanā niṭṭhitā.",
  "anya-e0103n0:718_0": "Iti chaṭṭhaparicchedavaṇṇanā.",
  "anya-e0103n0:719_0": "7. Chaanussatiniddesavaṇṇanā",
  "anya-e0103n0:720_0": "1. Buddhānussatikathāvaṇṇanā",
  "anya-e0103n0:721_0": "123.",
  "anya-e0103n0:721_1": "Asubhānantaranti asubhakammaṭṭhānānantaraṃ.",
  "anya-e0103n0:721_2": "Anussatīsūti anussatikammaṭṭhānesu.",
  "anya-e0103n0:721_3": "“Anu anu sati anussatī”ti imamatthaṃ dassetuṃ “punappunaṃ uppajjanato”ti vatvā na ettha anu-",
  "anya-e0103n0:721_4": "saddayogena sati-",
  "anya-e0103n0:721_5": "saddo atthantaravācakoti dassetuṃ “satiyeva anussatī”ti vuttaṃ.",
  "anya-e0103n0:721_6": "Tena nāyamanu-",
  "anya-e0103n0:721_7": "saddo “upalabbhatī”tiādīsu upa-",
  "anya-e0103n0:721_8": "saddo viya anatthako,",
  "anya-e0103n0:721_9": "nāpi “sañjānanaṃ pajānana”ntiādīsu saṃ-",
  "anya-e0103n0:721_10": "saddādayo viya atthantaradīpakoti dasseti.",
  "anya-e0103n0:721_11": "“Pavattitabbaṭṭhānamhiyeva vā pavattattā”ti iminā ca anussatiyā anussaritabbānurūpatā vuttā hotīti pavattakasseva",
  "anya-e0103n0:721_12": "anurūpataṃ dassetuṃ “kulaputtassa anurūpā”ti vuttaṃ,",
  "anya-e0103n0:721_13": "saddhāpabbajitassa vā kulaputtassa.",
  "anya-e0103n0:721_14": "Anurūpatā nāma pavattitabbaṭṭhānassa anurūpatāya eva hotīti pavattakasseva anurūpatā vuttā,",
  "anya-e0103n0:721_15": "na ubhayassa.",
  "anya-e0103n0:721_16": "Anurūpāti ca yuttāti attho.",
  "anya-e0103n0:721_17": "Buddhanti ye guṇe upādāya bhagavati “buddho”ti paññatti,",
  "anya-e0103n0:721_18": "te guṇe ekajjhaṃ gahetvā vuttaṃ.",
  "anya-e0103n0:721_19": "Tenāha “buddhaguṇārammaṇāya satiyā etamadhivacana”nti.",
  "anya-e0103n0:721_20": "Ārabbhāti ālambitvā.",
  "anya-e0103n0:721_21": "Dhammanti pariyattidhammena saddhiṃ navavidhampi lokuttaradhammaṃ.",
  "anya-e0103n0:721_22": "Nanu ca nibbānaṃ visuṃ kammaṭṭhānabhāvena vakkhati?",
  "anya-e0103n0:721_23": "Kiñcāpi vakkhati,",
  "anya-e0103n0:721_24": "dhammabhāvasāmaññena pana maggaphalehi saddhiṃ idha pāḷiyā saṅgahitattā tassāpi dhammānussatikammaṭṭhāne gahaṇaṃ daṭṭhabbaṃ,",
  "anya-e0103n0:721_25": "asaṅkhatāmatādibhāvena pana maggaphalehi visiṭṭhatāya tassa visuṃ kammaṭṭhānabhāvena gahaṇaṃ kataṃ.",
  "anya-e0103n0:721_26": "Sīlānussatiādīnaṃ pana tissannaṃ anussatīnaṃ visuṃ kammaṭṭhānabhāvena gahaṇaṃ yogāvacarassa attano eva",
  "anya-e0103n0:721_27": "sīlassa cāgassa saddhādīnañca anussatiṭṭhānabhāvena gahetabbattā.",
  "anya-e0103n0:721_28": "Rūpakāyaṃ gatāti attano karajakāyaṃ ārabbha ārammaṇakaraṇavasena pavattā.",
  "anya-e0103n0:721_29": "Kāyeti kāye visayabhūte.",
  "anya-e0103n0:721_30": "Koṭṭhāsanimittārammaṇāyāti kesādikoṭṭhāsesu paṭikkūlanimittārammaṇāya.",
  "anya-e0103n0:721_31": "Ito purimāsu sattasu anussatīsu natthi nimittuppatti,",
  "anya-e0103n0:721_32": "idha atthīti dassanatthaṃ nimitta- ggahaṇaṃ.",
  "anya-e0103n0:721_33": "Tathā assāsapassāsanimittārammaṇāyāti etthāpi.",
  "anya-e0103n0:721_34": "Upasamanti sabbasaṅkhārūpasamaṃ,",
  "anya-e0103n0:721_35": "nibbānanti attho.",
  "anya-e0103n0:722_0": "124.",
  "anya-e0103n0:722_1": "Avecca buddhaguṇe yāthāvato ñatvā uppanno pasādo aveccappasādo,",
  "anya-e0103n0:722_2": "ariyamaggena āgatappasādo,",
  "anya-e0103n0:722_3": "taṃsadisopi vā yo diṭṭhigatavātehi acalo asampakampiyo,",
  "anya-e0103n0:722_4": "tena samannāgatena.",
  "anya-e0103n0:722_5": "Tādisassa buddhānussatibhāvanā ijjhati,",
  "anya-e0103n0:722_6": "na itarassa.",
  "anya-e0103n0:722_7": "Patirūpasenāsaneti yathāvuttaaṭṭhārasadosavajjite pañcaṅgasamannāgate senāsane.",
  "anya-e0103n0:722_8": "Rahogatenāti rahasi gatena.",
  "anya-e0103n0:722_9": "Tena kāyavivekaṃ dasseti.",
  "anya-e0103n0:722_10": "Paṭisallīnenāti nānārammaṇato paṭisallīnena,",
  "anya-e0103n0:722_11": "bahiddhā puthuttārammaṇato paṭikkamāpetvā kammaṭṭhāne sallīnena,",
  "anya-e0103n0:722_12": "susiliṭṭhacittenāti attho.",
  "anya-e0103n0:722_13": "Evanti imāya pāḷiyā āgatanayena.",
  "anya-e0103n0:723_0": "So bhagavāti ettha soti yo so samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ",
  "anya-e0103n0:723_1": "abhisambuddho devānaṃ atidevo brahmānaṃ atibrahmā lokanātho bhāgyavantatādīhi kāraṇehi sadevake loke",
  "anya-e0103n0:723_2": "“bhagavā”ti patthaṭakittisaddo, so.",
  "anya-e0103n0:723_3": "Bhagavāti idaṃ satthu nāmakittanaṃ.",
  "anya-e0103n0:723_4": "Tathā hi vuttaṃ “bhagavāti netaṃ nāmaṃ mātarā kata”ntiādi.",
  "anya-e0103n0:723_5": "Parato pana bhagavāti guṇakittanaṃ.",
  "anya-e0103n0:723_6": "Arahantiādīsu navasu ṭhānesu paccekaṃ itipi-",
  "anya-e0103n0:723_7": "saddaṃ yojetvā buddhaguṇā anussaritabbāti dassento “itipi arahaṃ…pe…",
  "anya-e0103n0:723_8": "itipi bhagavāti anussaratī”ti āha.",
  "anya-e0103n0:723_9": "“Itipetaṃ bhūtaṃ itipetaṃ taccha”ntiādīsu viya iti-",
  "anya-e0103n0:723_10": "saddo āsannapaccakkhakaraṇattho, pi-",
  "anya-e0103n0:723_11": "saddo sampiṇḍanattho.",
  "anya-e0103n0:723_12": "Tena nesaṃ bahubhāvo dīpito,",
  "anya-e0103n0:723_13": "tāni ca guṇasallakkhaṇakāraṇāni bhāventena cittassa sammukhībhūtāni kātabbānīti dassento “iminā ca iminā ca kāraṇenāti vuttaṃ hotī”ti āha.",
  "anya-e0103n0:724_0": "125.",
  "anya-e0103n0:724_1": "Dūratā nāma āsannatā viya upādāyupādāya vuccatīti paramukkaṃsagataṃ dūrabhāvaṃ dassento “suvidūravidūre”ti āha,",
  "anya-e0103n0:724_2": "suṭṭhu vidūrabhāveneva vidūreti attho.",
  "anya-e0103n0:724_3": "Sā panassa kilesato dūratā tesaṃ sabbaso pahīnattāti dassento āha “maggena kilesānaṃ viddhaṃsitattā”ti.",
  "anya-e0103n0:724_4": "Nanu aññesampi khīṇāsavānaṃ te pahīnā evāti anuyogaṃ manasi katvā vuttaṃ “savāsanāna”nti.",
  "anya-e0103n0:724_5": "Na hi bhagavantaṃ ṭhapetvā aññe saha vāsanāya kilese pahātuṃ sakkonti,",
  "anya-e0103n0:724_6": "etena aññehi asādhāraṇaṃ bhagavato arahattanti dassitaṃ hoti.",
  "anya-e0103n0:724_7": "Kā panāyaṃ vāsanā nāma?",
  "anya-e0103n0:724_8": "Pahīnakilesassāpi appahīnakilesassa payogasadisapayogahetubhūto kilesanihito sāmatthiyaviseso āyasmato pilindavacchassa vasalasamudācāranimittaṃ viya.",
  "anya-e0103n0:724_9": "Kathaṃ pana “ārakā”ti vutte “kilesehī”ti ayamattho labbhatīti?",
  "anya-e0103n0:724_10": "Sāmaññajotanāya visese avaṭṭhānato,",
  "anya-e0103n0:724_11": "visesatthinā ca visesassa anupayojetabbato,",
  "anya-e0103n0:724_12": "“ārakāssa honti pāpakā akusalā dhammā”tiādīni suttapadānettha udāharitabbāni.",
  "anya-e0103n0:724_13": "Ārakāti cettha ā-",
  "anya-e0103n0:724_14": "kārassa rassattaṃ, ka-",
  "anya-e0103n0:724_15": "kārassa ca ha- kāraṃ,",
  "anya-e0103n0:724_16": "sānusāraṃ katvā niruttinayena “araha”nti padasiddhi veditabbā.",
  "anya-e0103n0:724_17": "Vuttamevatthaṃ sukhaggahaṇatthaṃ “so tato ārakā nāmā”ti gāthābandhamāha.",
  "anya-e0103n0:724_18": "Tattha samañjanasīlo samaṅgī,",
  "anya-e0103n0:724_19": "na samaṅgitā asamaṅgitā asamannāgamo asahavuttitā.",
  "anya-e0103n0:725_0": "126.",
  "anya-e0103n0:725_1": "Anatthacaraṇena kilesā eva arayoti kilesārayo.",
  "anya-e0103n0:725_2": "“Arīnaṃ hatattā arihā”ti vattabbe niruttinayena “araha”nti vuttaṃ.",
  "anya-e0103n0:726_0": "127.",
  "anya-e0103n0:726_1": "Yañcetaṃ saṃsāracakkanti sambandho.",
  "anya-e0103n0:726_2": "Rathacakkassa nābhi viya mūlāvayavabhūtaṃ anto,",
  "anya-e0103n0:726_3": "bahi ca samavaṭṭhitaṃ avijjābhavataṇhāmayaṃ dvayanti vuttaṃ “avijjābhavataṇhāmayanābhī”ti. Nābhiyā,",
  "anya-e0103n0:726_4": "nemiyā ca sambandhā arasadisā paccayaphalabhūtehi avijjātaṇhājarāmaraṇehi sambandhā puññādisaṅkhārāti vuttaṃ “puññādiabhisaṅkhārāra”nti.",
  "anya-e0103n0:726_5": "Tattha tattha bhave pariyantabhāvena pākaṭaṃ jarāmaraṇanti taṃ nemiṭṭhāniyaṃ katvā āha “jarāmaraṇanemī”ti.",
  "anya-e0103n0:726_6": "Yathā ca rathacakkapavattiyā padhānakāraṇaṃ akkho,",
  "anya-e0103n0:726_7": "evaṃ saṃsāracakkapavattiyā āsavasamudayoti āha “āsavasamudayamayena akkhena vijjhitvā”ti.",
  "anya-e0103n0:726_8": "Āsavā eva avijjādīnaṃ kāraṇattā āsavasamudayo.",
  "anya-e0103n0:726_9": "Yathāha “āsavasamudayā avijjāsamudayo”ti.",
  "anya-e0103n0:726_10": "Vipākakaṭattārūpappabhedo kāmabhavādiko tibhavo eva ratho,",
  "anya-e0103n0:726_11": "tasmiṃ tibhavarathe.",
  "anya-e0103n0:726_12": "Attano paccayehi samaṃ,",
  "anya-e0103n0:726_13": "sabbaso vā ādito paṭṭhāya yojitanti samāyojitaṃ.",
  "anya-e0103n0:726_14": "Ādirahitaṃ kālaṃ pavattatīti katvā anādikālappavattaṃ.",
  "anya-e0103n0:727_0": "“Khandhānañca paṭipāṭi, dhātuāyatanāna ca;",
  "anya-e0103n0:728_0": "Abbocchinnaṃ vattamānā, ‘saṃsāro’ti pavuccatī”ti. –",
  "anya-e0103n0:729_0": "Evaṃ vuttasaṃsārova saṃsāracakkaṃ.",
  "anya-e0103n0:729_1": "Anenāti bhagavatā.",
  "anya-e0103n0:729_2": "Bodhimaṇḍeti bodhisaṅkhātassa ñāṇassa maṇḍabhāvappatte ṭhāne, kāle vā.",
  "anya-e0103n0:729_3": "Vīriyapādehīti saṃkilesavodānapakkhiyesu sannirumbhanasannikkhipanakiccatāya dvidhā pavattehi attano vīriyasaṅkhātehi pādehi.",
  "anya-e0103n0:729_4": "Sīlapathaviyanti patiṭṭhaṭṭhena sīlameva pathavī, tassaṃ.",
  "anya-e0103n0:729_5": "Patiṭṭhāyāti sampādanavasena patiṭṭhahitvā.",
  "anya-e0103n0:729_6": "Saddhāhatthenāti anavajjadhammādānasādhanato saddhāva hattho, tena.",
  "anya-e0103n0:729_7": "Kammakkhayakaranti kāyakammādibhedassa sabbassapi kammassa khayakaraṇato kammakkhayakaraṃ.",
  "anya-e0103n0:729_8": "Ñāṇapharasunti samādhisilāyaṃ sunisitamaggañāṇapharasuṃ gahetvā.",
  "anya-e0103n0:730_0": "128.",
  "anya-e0103n0:730_1": "Evaṃ “arānaṃ hatattā”ti ettha vuttaaraghāte saṃsāraṃ cakkaṃ viya cakkanti gahetvā atthayojanaṃ katvā",
  "anya-e0103n0:730_2": "idāni paṭiccasamuppādadesanākkamenapi taṃ dassetuṃ “atha vā”tiādi vuttaṃ.",
  "anya-e0103n0:730_3": "Tattha anamataggaṃ saṃsāravaṭṭanti anu anu amataggaṃ aviññātakoṭikaṃ saṃsāramaṇḍalaṃ.",
  "anya-e0103n0:730_4": "Sesā dasa dhammā saṅkhārādayo jātipariyosānā arā. Kathaṃ?",
  "anya-e0103n0:730_5": "Nābhiyā avijjāya mūlato,",
  "anya-e0103n0:730_6": "nemiyā jarāmaraṇena antato sambandhattāti dassento āha “avijjāmūlakattā jarāmaraṇapariyantattā cā”ti.",
  "anya-e0103n0:730_7": "Dukkhādīsūti dukkhasamudayanirodhamaggesu.",
  "anya-e0103n0:730_8": "Tattha dukkhe aññāṇaṃ tadantogadhattā,",
  "anya-e0103n0:730_9": "tappaṭicchādanato ca,",
  "anya-e0103n0:730_10": "sesesu paṭicchādanatova.",
  "anya-e0103n0:730_11": "Dukkhanti cettha dukkhaṃ ariyasaccaṃ adhippetanti taṃ kāmabhavādivasena tidhā bhinditvā tathā tappaṭicchādikaṃ avijjaṃ,",
  "anya-e0103n0:730_12": "avijjādipaccaye tīsu bhavesu saṅkhārādike ca paṭipāṭiyā dassento “kāmabhave ca avijjā”tiādimāha.",
  "anya-e0103n0:730_13": "Tattha kāmabhave avijjāti kāmabhave ādīnavappaṭicchādikā avijjā.",
  "anya-e0103n0:730_14": "Rūpabhave arūpabhave avijjāti etthāpi eseva nayo.",
  "anya-e0103n0:730_15": "Kāmabhave saṅkhārānanti kāmabhūmipariyāpannānaṃ saṅkhārānaṃ,",
  "anya-e0103n0:730_16": "kāmabhave vā nipphādetabbā ye saṅkhārā,",
  "anya-e0103n0:730_17": "tesaṃ kāmabhavūpapattinibbattakasaṅkhārānanti attho.",
  "anya-e0103n0:730_18": "Paccayo hotīti puññābhisaṅkhārānaṃ tāva ārammaṇapaccayena ceva upanissayapaccayena cāti dvidhā paccayo hoti.",
  "anya-e0103n0:730_19": "Apuññābhisaṅkhāresu sahajātassa sahajātādivasena,",
  "anya-e0103n0:730_20": "asahajātassa anantarasamanantarādivasena,",
  "anya-e0103n0:730_21": "nānantarassa pana ārammaṇavasena ceva upanissayavasena ca paccayo hoti.",
  "anya-e0103n0:730_22": "Arūpabhave saṅkhārānanti āneñjābhisaṅkhārānaṃ.",
  "anya-e0103n0:730_23": "Paccayo hoti upanissayavaseneva.",
  "anya-e0103n0:730_24": "Imasmiṃ panatthe ettha vitthāriyamāne atippapañco hoti,",
  "anya-e0103n0:730_25": "sayameva ca parato āgamissatīti na naṃ vitthārayāma.",
  "anya-e0103n0:731_0": "Tiṇṇaṃ āyatanānanti cakkhusotamanāyatanānaṃ.",
  "anya-e0103n0:731_1": "Ekassāyatanassāti manāyatanassa.",
  "anya-e0103n0:731_2": "Iminā nayena phassādīnampi vibhāgo veditabbo.",
  "anya-e0103n0:731_3": "Tattha tattha sā sā taṇhāti rūpataṇhādibhedā tattha tattha kāmabhavādīsu uppajjanakā taṇhā.",
  "anya-e0103n0:732_0": "Taṇhādimūlikā kathā atisaṃkhittāti taṃ,",
  "anya-e0103n0:732_1": "upādānabhave ca vibhajitvā vitthāretvā dassetuṃ “katha”ntiādi vuttaṃ.",
  "anya-e0103n0:732_2": "Tattha “kāme paribhuñjissāmī”ti iminā kāmataṇhāpavattimāha.",
  "anya-e0103n0:732_3": "Tathā “saggasampattiṃ anubhavissāmī”tiādīhi.",
  "anya-e0103n0:732_4": "Sā pana taṇhā yasmā bhusamādānavasena pavattamānā kāmupādānaṃ nāma hoti,",
  "anya-e0103n0:732_5": "tasmā vuttaṃ “kāmupādānapaccayā”ti.",
  "anya-e0103n0:732_6": "Tathevāti kāmupādānapaccayā eva.",
  "anya-e0103n0:733_0": "Brahmalokasampattinti rūpībrahmaloke sampattiṃ.",
  "anya-e0103n0:733_1": "“Sabbepi tebhūmakā dhammā kāmanīyaṭṭhena kāmā”ti vacanato bhavarāgopi kāmupādānamevāti katvā “kāmupādānapaccayā eva mettaṃ bhāvetī”tiādi vuttaṃ.",
  "anya-e0103n0:733_2": "Sesupādānamūlikāsupīti etthāyaṃ yojanā –",
  "anya-e0103n0:733_3": "idhekacco “natthi paro loko”ti natthikadiṭṭhiṃ gaṇhāti,",
  "anya-e0103n0:733_4": "so diṭṭhupādānapaccayā kāyena duccaritaṃ caratītiādi vuttanayena yojetabbaṃ.",
  "anya-e0103n0:733_5": "Aparo “asukasmiṃ sampattibhave attā ucchijjatī”ti ucchedadiṭṭhiṃ gaṇhāti,",
  "anya-e0103n0:733_6": "so tatrūpapattiyā kāyena sucaritaṃ caratītiādi vuttanayeneva yojetabbaṃ.",
  "anya-e0103n0:733_7": "Aparo “rūpī manomayo hutvā attā ucchijjatī”ti rūpūpapattiyā maggaṃ bhāveti.",
  "anya-e0103n0:733_8": "Bhāvanāpāripūriyāti sabbaṃ vuttanayeneva veditabbaṃ.",
  "anya-e0103n0:733_9": "Aparo “arūpabhave uppajjitvā attā ucchijjatī”ti arūpūpapattiyā maggaṃ bhāveti.",
  "anya-e0103n0:733_10": "Bhāvanāpāripūriyāti sabbaṃ vuttanayeneva veditabbaṃ.",
  "anya-e0103n0:733_11": "Etāhiyeva attavādupādānamūlikāpi yojanā saṃvaṇṇitāti daṭṭhabbaṃ.",
  "anya-e0103n0:733_12": "Evaṃ diṭṭhadhammanibbānavādavasenāpi yojanā veditabbā.",
  "anya-e0103n0:733_13": "Aparo “sīlena suddhī”ti “asuddhimaggaṃ suddhimaggo”ti parāmasanto sīlabbatupādānapaccayā kāyena duccaritaṃ",
  "anya-e0103n0:733_14": "caratītiādinā sabbaṃ vuttanayeneva yojetabbaṃ.",
  "anya-e0103n0:734_0": "Idāni yvāyaṃ saṃsāracakkaṃ dassentena “kāmabhave avijjā kāmabhave saṅkhārānaṃ paccayo hotī”tiādinā avijjādīnaṃ paccayabhāvo,",
  "anya-e0103n0:734_1": "saṅkhārādīnaṃ paccayuppannabhāvo ca dassito,",
  "anya-e0103n0:734_2": "tameva paṭisambhidāmaggapāḷiṃ ānetvā nigamanavasena dassento “evaṃ aya”ntiādimāha.",
  "anya-e0103n0:734_3": "Tattha yathā saṅkhārā hetunibbattā,",
  "anya-e0103n0:734_4": "evaṃ avijjāpi kāmāsavādinā sahetukā evāti āha “ubhopete hetusamuppannā”ti.",
  "anya-e0103n0:734_5": "Paccayapariggaheti nāmarūpassa paccayānaṃ avijjādīnaṃ paricchijja gahaṇe,",
  "anya-e0103n0:734_6": "nipphādetabbe bhummaṃ.",
  "anya-e0103n0:734_7": "Paññāti kaṅkhāvitaraṇavisuddhisaṅkhātā pakārato jānanā.",
  "anya-e0103n0:734_8": "Dhammaṭṭhitiñāṇanti paṭiccasamuppādāvabodho.",
  "anya-e0103n0:734_9": "Idañca dhammaṭṭhitiñāṇaṃ yasmā addhāttaye kaṅkhāmalavitaraṇavasena pavattati,",
  "anya-e0103n0:734_10": "tasmā “atītampi addhāna”ntiādi vuttaṃ.",
  "anya-e0103n0:734_11": "Eteneva nayenāti etena “avijjā hetū”tiādinā avijjāyaṃ vuttena nayena.",
  "anya-e0103n0:734_12": "“Saṅkhārā hetu,",
  "anya-e0103n0:734_13": "viññāṇaṃ hetusamuppanna”ntiādinā sabbapadāni vitthāretabbāni.",
  "anya-e0103n0:735_0": "Saṃkhippanti ettha avijjādayo,",
  "anya-e0103n0:735_1": "viññāṇādayo cāti saṅkhepo, hetu,",
  "anya-e0103n0:735_2": "vipāko ca.",
  "anya-e0103n0:735_3": "Hetu vipākoti vā saṃkhippatīti saṅkhepo,",
  "anya-e0103n0:735_4": "avijjādayo viññāṇādayo ca.",
  "anya-e0103n0:735_5": "Saṅkhepabhāvasāmaññena pana ekavacanaṃ katanti daṭṭhabbaṃ.",
  "anya-e0103n0:735_6": "Te pana saṅkhepā atīte hetu,",
  "anya-e0103n0:735_7": "etarahi vipāko,",
  "anya-e0103n0:735_8": "etarahi hetu,",
  "anya-e0103n0:735_9": "āyatiṃ vipākoti evaṃ kālavibhāgena cattāro jātā.",
  "anya-e0103n0:735_10": "Tenāha “purimasaṅkhepo cettha atīto addhā”tiādi. Saṅkhepa-",
  "anya-e0103n0:735_11": "saddo vā bhāgādhivacananti atīto hetubhāgo paṭhamo saṅkhepo.",
  "anya-e0103n0:735_12": "Esa nayo sesesupi.",
  "anya-e0103n0:735_13": "Taṇhupādānabhavā gahitāva honti kilesakammabhāvasāmaññato,",
  "anya-e0103n0:735_14": "tehi vinā avijjāsaṅkhārānaṃ sakiccākaraṇato ca.",
  "anya-e0103n0:735_15": "Kammaṃ taṇhā ca tassa sahakārīkāraṇaṃ hutvā vaṭṭanatthena kammavaṭṭaṃ.",
  "anya-e0103n0:736_0": "Viññāṇanāmarūpasaḷāyatanaphassavedanānaṃ jātijarābhaṅgāvatthā “jātijarāmaraṇa”nti vuttāti āha “jātijarāmaraṇāpadesena viññāṇādīnaṃ niddiṭṭhattā”ti.",
  "anya-e0103n0:736_1": "Imeti viññāṇādayo.",
  "anya-e0103n0:736_2": "Āyatiṃ vipākavaṭṭaṃ paccuppannahetuto bhāvīnaṃ anāgatānaṃ gahitattā.",
  "anya-e0103n0:736_3": "Teti avijjādayo.",
  "anya-e0103n0:736_4": "Ākāratoti sarūpato avuttāpi tasmiṃ tasmiṃ saṅgahe ākirīyanti avijjāsaṅkhārādiggahaṇehi pakāsīyantīti ākārā,",
  "anya-e0103n0:736_5": "atītahetuādīnaṃ vā pakārā ākārā,",
  "anya-e0103n0:736_6": "tato ākārato.",
  "anya-e0103n0:736_7": "Vīsatividhā honti atītehetupañcakādibhedato.",
  "anya-e0103n0:737_0": "Saṅkhāraviññāṇānaṃ antarā eko sandhīti hetuto phalassa avicchedappavattibhāvato hetuphalasambandhabhūto eko sandhi.",
  "anya-e0103n0:737_1": "Tathā bhavajātīnamantarā.",
  "anya-e0103n0:737_2": "Vedanātaṇhānamantarā pana phalato hetuno avicchedappavattibhāvato phalahetusambandhabhūto eko sandhi.",
  "anya-e0103n0:737_3": "Phalabhūtopi hi dhammo aññassa hetusabhāvassa dhammassa paccayo hotīti.",
  "anya-e0103n0:738_0": "Itīti vuttappakāraparāmasanaṃ.",
  "anya-e0103n0:738_1": "Tenāha “catusaṅkhepa”ntiādi.",
  "anya-e0103n0:738_2": "Sabbākāratoti idha vuttehi,",
  "anya-e0103n0:738_3": "avuttehi ca paṭiccasamuppādavibhaṅge,",
  "anya-e0103n0:738_4": "anantanayasamantapaṭṭhānādīsu ca āgatehi sabbehi ākārehi.",
  "anya-e0103n0:738_5": "Jānātīti avabujjhati.",
  "anya-e0103n0:738_6": "Passatīti dassanabhūtena ñāṇacakkhunā paccakkhato passati.",
  "anya-e0103n0:738_7": "Aññāti paṭivijjhatīti tesaṃyeva vevacanaṃ.",
  "anya-e0103n0:738_8": "Tanti taṃ jānanaṃ.",
  "anya-e0103n0:738_9": "Ñātaṭṭhenāti yathāsabhāvato jānanaṭṭhena.",
  "anya-e0103n0:738_10": "Pajānanaṭṭhenāti aniccādīhi pakārehi paṭivijjhanaṭṭhena.",
  "anya-e0103n0:739_0": "Idāni yadatthamidaṃ bhavacakkaṃ idhānītaṃ,",
  "anya-e0103n0:739_1": "taṃ dassetuṃ “iminā”tiādi vuttaṃ.",
  "anya-e0103n0:739_2": "Tattha te dhammeti te avijjādike dhamme.",
  "anya-e0103n0:739_3": "Yathābhūtaṃ ñatvāti mahāvajirañāṇena yāthāvato jānitvā.",
  "anya-e0103n0:739_4": "Nibbindanto balavavipassanāya virajjanto vimuccanto ariyamaggehi are hanīti yojanā.",
  "anya-e0103n0:739_5": "Tattha yadā bhagavā virajjati vimuccati,",
  "anya-e0103n0:739_6": "tadā are hanati nāma.",
  "anya-e0103n0:739_7": "Tato paraṃ pana abhisambuddhakkhaṇaṃ gahetvā vuttaṃ “hani vihani viddhaṃsesī”ti.",
  "anya-e0103n0:740_0": "129.",
  "anya-e0103n0:740_1": "Cakkavattino acetane cakkaratane uppanne tattheva loko pūjaṃ karoti,",
  "anya-e0103n0:740_2": "aññattha pūjāvisesā pacchijjanti,",
  "anya-e0103n0:740_3": "kimaṅgaṃ pana sammāsambuddhe uppanneti dassento “uppanne tathāgate”tiādimāha.",
  "anya-e0103n0:740_4": "Ko pana vādo aññesaṃ pūjāvisesānanti yathāvuttato aññesaṃ amahesakkhehi devamanussehi kariyamānānaṃ nātiuḷārānaṃ",
  "anya-e0103n0:740_5": "pūjāvisesānaṃ arahabhāve kā nāma kathā.",
  "anya-e0103n0:740_6": "Atthānurūpanti arahattatthassa anurūpaṃ anvatthaṃ.",
  "anya-e0103n0:741_0": "130.",
  "anya-e0103n0:741_1": "Asilokabhayenāti akittibhayena.",
  "anya-e0103n0:741_2": "Raho pāpaṃ karonti “mā naṃ koci jaññā”ti esa bhagavā na kadāci karoti pāpahetūnaṃ bodhimaṇḍe eva suppahīnattā.",
  "anya-e0103n0:741_3": "Aparo nayo –",
  "anya-e0103n0:741_4": "ārakāti arahaṃ,",
  "anya-e0103n0:741_5": "suvidūrabhāvatoicceva attho.",
  "anya-e0103n0:741_6": "Kuto pana suvidūrabhāvatoti?",
  "anya-e0103n0:741_7": "Ye abhāvitakāyā abhāvitasīlā abhāvitacittā abhāvitapaññā,",
  "anya-e0103n0:741_8": "tato eva appahīnarāgadosamohā ariyadhammassa akovidā ariyadhamme avinītā ariyadhammassa adassāvino appaṭipannā micchāpaṭipannā ca,",
  "anya-e0103n0:741_9": "tato suvidūrabhāvato.",
  "anya-e0103n0:741_10": "Vuttañhetaṃ bhagavatā –",
  "anya-e0103n0:742_0": "“Saṅghāṭikaṇṇecepi me,",
  "anya-e0103n0:742_1": "bhikkhave,",
  "anya-e0103n0:742_2": "bhikkhu gahetvā piṭṭhito piṭṭhito anubandho assa pāde pādaṃ nikkhipanto,",
  "anya-e0103n0:742_3": "so ca hoti abhijjhālu kāmesu tibbasārāgo byāpannacitto paduṭṭhamanasaṅkappo muṭṭhassati asampajāno asamāhito vibbhantacitto pākatindriyo.",
  "anya-e0103n0:742_4": "Atha kho so ārakāva mayhaṃ,",
  "anya-e0103n0:742_5": "ahañca tassa.",
  "anya-e0103n0:742_6": "Taṃ kissa hetu?",
  "anya-e0103n0:742_7": "Dhammaṃ hi so,",
  "anya-e0103n0:742_8": "bhikkhave,",
  "anya-e0103n0:742_9": "bhikkhu na passati,",
  "anya-e0103n0:742_10": "dhammaṃ apassanto maṃ na passatī”ti.",
  "anya-e0103n0:743_0": "Yathāvuttapuggalā hi sacepi sāyaṃ pātaṃ satthu santikāvacarāva siyuṃ,",
  "anya-e0103n0:743_1": "na te tāvatā “satthu santikā”ti vattabbā,",
  "anya-e0103n0:743_2": "tathā satthāpi nesaṃ.",
  "anya-e0103n0:743_3": "Iti asappurisānaṃ ārakā dūreti arahaṃ.",
  "anya-e0103n0:744_0": "“Sammā na paṭipajjanti, ye nihīnāsayā narā;",
  "anya-e0103n0:745_0": "Ārakā tehi bhagavā, dūre tenārahaṃ mato”ti.",
  "anya-e0103n0:746_0": "Tathā ārakāti arahaṃ,",
  "anya-e0103n0:746_1": "āsannabhāvatoti attho.",
  "anya-e0103n0:746_2": "Kuto pana āsannabhāvatoti?",
  "anya-e0103n0:746_3": "Ye bhāvitakāyā bhāvitasīlā bhāvitacittā bhāvitapaññā,",
  "anya-e0103n0:746_4": "tato eva pahīnarāgadosamohā ariyadhammassa kovidā ariyadhamme suvinītā ariyadhammassa dassāvino sammāpaṭipannā,",
  "anya-e0103n0:746_5": "tato āsannabhāvato.",
  "anya-e0103n0:746_6": "Vuttampi cetaṃ bhagavatā –",
  "anya-e0103n0:747_0": "“Yojanasate cepi me,",
  "anya-e0103n0:747_1": "bhikkhave,",
  "anya-e0103n0:747_2": "bhikkhu vihareyya,",
  "anya-e0103n0:747_3": "so ca hoti anabhijjhālu kāmesu na tibbasārāgo abyāpannacitto appaduṭṭhamanasaṅkappo upaṭṭhitassati sampajāno samāhito ekaggacitto saṃvutindriyo.",
  "anya-e0103n0:747_4": "Atha kho so santikeva mayhaṃ,",
  "anya-e0103n0:747_5": "ahañca tassa.",
  "anya-e0103n0:747_6": "Taṃ kissa hetu?",
  "anya-e0103n0:747_7": "Dhammaṃ hi so,",
  "anya-e0103n0:747_8": "bhikkhave,",
  "anya-e0103n0:747_9": "bhikkhu passati,",
  "anya-e0103n0:747_10": "dhammaṃ passanto maṃ passatī”ti.",
  "anya-e0103n0:748_0": "Tathārūpā hi puggalā satthu yojanasahassantarikāpi honti,",
  "anya-e0103n0:748_1": "na tāvatā te “satthu dūracārino”ti vattabbā,",
  "anya-e0103n0:748_2": "tathā satthāpi nesaṃ.",
  "anya-e0103n0:748_3": "Iti sappurisānaṃ ārakā āsanneti arahaṃ.",
  "anya-e0103n0:749_0": "Ye sammā paṭipajjanti, suppaṇītādhimuttikā;",
  "anya-e0103n0:750_0": "Ārakā tehi āsanne, tenāpi arahaṃ jino.",
  "anya-e0103n0:751_0": "Ye ime rāgādayo pāpadhammā yasmiṃ santāne uppajjanti,",
  "anya-e0103n0:751_1": "tassa diṭṭhadhammikampi samparāyikampi anatthaṃ āvahanti.",
  "anya-e0103n0:751_2": "Nibbānagāminiyā paṭipadāya ekaṃseneva ujuvipaccanīkabhūtā ca,",
  "anya-e0103n0:751_3": "te attahitaṃ,",
  "anya-e0103n0:751_4": "parahitañca paripūretuṃ sammā paṭipajjantehi sādhūhi dūrato rahitabbā pariccajitabbā pahātabbāti rahā nāma,",
  "anya-e0103n0:751_5": "te ca yasmā bhagavato bodhimūleyeva ariyamaggena sabbaso pahīnā samucchinnā. Yathāha –",
  "anya-e0103n0:752_0": "“Tathāgatassa kho, brāhmaṇa,",
  "anya-e0103n0:752_1": "rāgo pahīno doso moho,",
  "anya-e0103n0:752_2": "sabbepi pāpakā akusalā dhammā pahīnā ucchinnamūlā tālāvatthukatā anabhāvaṃkatā āyatiṃ anuppādadhammā”ti.",
  "anya-e0103n0:753_0": "Tasmā sabbaso na santi etassa rahāti arahoti vattabbe okārassa sānusāraṃ a-",
  "anya-e0103n0:753_1": "kārādesaṃ katvā “araha”nti vuttaṃ.",
  "anya-e0103n0:754_0": "Pāpadhammā rahā nāma, sādhūhi rahitabbato;",
  "anya-e0103n0:755_0": "Tesaṃ suṭṭhu pahīnattā, bhagavā arahaṃ mato.",
  "anya-e0103n0:756_0": "Ye te sabbaso pariññātakkhandhā pahīnakilesā bhāvitamaggā sacchikatanirodhā arahanto khīṇāsavā,",
  "anya-e0103n0:756_1": "ye ca sekkhā appattamānasā anuttaraṃ yogakkhemaṃ patthayamānā viharanti,",
  "anya-e0103n0:756_2": "ye ca parisuddhapayogā kalyāṇajjhāsayā saddhāsīlasutādiguṇasampannā puggalā,",
  "anya-e0103n0:756_3": "tehi na rahitabbo na pariccajitabbo,",
  "anya-e0103n0:756_4": "te ca bhagavatāti arahaṃ.",
  "anya-e0103n0:756_5": "Tathā hi ariyapuggalā satthārā diṭṭhadhammassa paccakkhakaraṇato satthu dhammasarīrena avirahitā eva honti.",
  "anya-e0103n0:756_6": "Yathāha āyasmā piṅgiyo –",
  "anya-e0103n0:757_0": "“Passāmi naṃ manasā cakkhunāva,",
  "anya-e0103n0:758_0": "Rattindivaṃ brāhmaṇa appamatto;",
  "anya-e0103n0:759_0": "Namassamāno vivasemi rattiṃ,",
  "anya-e0103n0:760_0": "Teneva maññāmi avippavāsaṃ.",
  "anya-e0103n0:761_0": "“Saddhā ca pīti ca mano sati ca,",
  "anya-e0103n0:762_0": "Nāpentime gotamasāsanamhā;",
  "anya-e0103n0:763_0": "Yaṃ yaṃ disaṃ vajati bhūripañño,",
  "anya-e0103n0:764_0": "Sa tena teneva natohamasmī”ti. ;",
  "anya-e0103n0:765_0": "Teneva ca te aññaṃ satthāraṃ na uddisanti. Yathāha –",
  "anya-e0103n0:766_0": "“Aṭṭhānametaṃ,",
  "anya-e0103n0:766_1": "bhikkhave,",
  "anya-e0103n0:766_2": "anavakāso,",
  "anya-e0103n0:766_3": "yaṃ diṭṭhisampanno puggalo aññaṃ satthāraṃ uddiseyyāti netaṃ ṭhānaṃ vijjatī”ti.",
  "anya-e0103n0:767_0": "Kalyāṇaputhujjanāpi yebhuyyena satthari niccalasaddhā eva honti.",
  "anya-e0103n0:767_1": "Iti suppaṭipannehi purisavisesehi avirahitabbato,",
  "anya-e0103n0:767_2": "tesañca avirahanato na santi etassa rahā pariccajanakā,",
  "anya-e0103n0:767_3": "natthi vā etassa raho sādhūhi pariccajitabbatāti arahaṃ.",
  "anya-e0103n0:768_0": "“Ye sacchikatasaddhammā, ariyā suddhagocarā;",
  "anya-e0103n0:769_0": "Na tehi rahito hoti, nātho tenārahaṃ mato”ti.",
  "anya-e0103n0:770_0": "Rahoti ca gamanaṃ vuccati,",
  "anya-e0103n0:770_1": "bhagavato ca nānāgatīsu paribbhamanasaṅkhātaṃ saṃsāre gamanaṃ natthi kammakkhayakarena ariyamaggena bodhimūleyeva",
  "anya-e0103n0:770_2": "sabbaso sasambhārassa kammavaṭṭassa viddhaṃsitattā. Yathāha –",
  "anya-e0103n0:771_0": "“Yena devūpapatyassa, gandhabbo vā vihaṅgamo;",
  "anya-e0103n0:772_0": "Yakkhattaṃ yena gaccheyyaṃ, manussattañca abbaje;",
  "anya-e0103n0:773_0": "Te mayhaṃ āsavā khīṇā, viddhastā vinaḷīkatā”ti. ;",
  "anya-e0103n0:774_0": "Evaṃ natthi etassa rahogamanaṃ gatīsu paccājātītipi arahaṃ.",
  "anya-e0103n0:775_0": "Raho vā gamanaṃ yassa, saṃsāre natthi sabbaso;",
  "anya-e0103n0:776_0": "Pahīnajātimaraṇo, arahaṃ sugato mato.",
  "anya-e0103n0:777_0": "Pāsaṃsattā vā bhagavā arahaṃ.",
  "anya-e0103n0:777_1": "Akkharacintakā hi pasaṃsāyaṃ araha-",
  "anya-e0103n0:777_2": "saddaṃ vaṇṇenti.",
  "anya-e0103n0:777_3": "Pāsaṃsabhāvo ca bhagavato anaññasādhāraṇo yathābhuccaguṇādhigato sadevake loke suppatiṭṭhito.",
  "anya-e0103n0:777_4": "Tathā hesa anuttarena sīlena anuttarena samādhinā anuttarāya paññāya anuttarāya vimuttiyā asamo asamasamo",
  "anya-e0103n0:777_5": "appaṭimo appaṭibhāgo appaṭipuggaloti evaṃ tasmiṃ tasmiṃ guṇe vibhajitvā vuccamāne paṇḍitapurisehi devehi",
  "anya-e0103n0:777_6": "brahmehi bhagavatā vā pana pariyosāpetuṃ asakkuṇeyyarūpo.",
  "anya-e0103n0:777_7": "Iti pāsaṃsattāpi bhagavā arahaṃ.",
  "anya-e0103n0:778_0": "Guṇehi sadiso natthi, yasmā loke sadevake;",
  "anya-e0103n0:779_0": "Tasmā pāsaṃsiyattāpi, arahaṃ dvipaduttamo.",
  "anya-e0103n0:780_0": "Evaṃ sabbathāpi –",
  "anya-e0103n0:781_0": "“Ārakā mandabuddhīnaṃ, ārakā ca vijānataṃ;",
  "anya-e0103n0:782_0": "Rahānaṃ suppahīnattā, vidūnamaraheyyato;",
  "anya-e0103n0:783_0": "Bhavesu ca rahābhāvā, pāsaṃsā arahaṃ jino”ti.",
  "anya-e0103n0:784_0": "131.",
  "anya-e0103n0:784_1": "Sammāti aviparītaṃ.",
  "anya-e0103n0:784_2": "Sāmanti sayameva.",
  "anya-e0103n0:784_3": "Sambuddhoti hi ettha saṃ-",
  "anya-e0103n0:784_4": "saddo “saya”nti etassa atthassa bodhako daṭṭhabbo.",
  "anya-e0103n0:784_5": "Sabbadhammānanti anavasesānaṃ ñeyyadhammānaṃ.",
  "anya-e0103n0:784_6": "Kathaṃ panettha sabbadhammāvabodho labbhatīti?",
  "anya-e0103n0:784_7": "Ekadesassa aggahaṇato.",
  "anya-e0103n0:784_8": "Padesaggahaṇe hi asati gahetabbassa nippadesatāva viññāyati yathā “dikkhito na dadātī”ti.",
  "anya-e0103n0:784_9": "Evañca katvā atthavisesānapekkhā kattari eva buddhasaddasiddhi veditabbā kammavacanicchāya abhāvato.",
  "anya-e0103n0:784_10": "“Sammā sāmaṃ buddhattā sammāsambuddho”ti ettakameva hi idha saddato labbhati,",
  "anya-e0103n0:784_11": "“sabbadhammāna”nti pana atthato labbhamānaṃ gahetvā vuttaṃ.",
  "anya-e0103n0:784_12": "Na hi bujjhanakiriyā avisayā yujjati.",
  "anya-e0103n0:785_0": "Idāni tassā visayaṃ “sabbadhamme”ti sāmaññato vuttaṃ vibhajitvā dassetuṃ “abhiññeyye dhamme”tiādi vuttaṃ.",
  "anya-e0103n0:785_1": "Tattha abhiññeyyeti abhivisiṭṭhena ñāṇena jānitabbe.",
  "anya-e0103n0:785_2": "Ke pana teti?",
  "anya-e0103n0:785_3": "Catusaccadhamme.",
  "anya-e0103n0:785_4": "Abhiññeyyato buddhoti abhiññeyyabhāvato bujjhi.",
  "anya-e0103n0:785_5": "Pubbabhāge vipassanāpaññāya,",
  "anya-e0103n0:785_6": "adhigamakkhaṇe maggapaññāya,",
  "anya-e0103n0:785_7": "aparabhāge sabbaññutaññāṇādīhi aññāsīti attho.",
  "anya-e0103n0:785_8": "Ito paresupi eseva nayo.",
  "anya-e0103n0:785_9": "Pariññeyye dhammeti dukkhaṃ ariyasaccamāha.",
  "anya-e0103n0:785_10": "Pahātabbeti samudayapakkhiye.",
  "anya-e0103n0:785_11": "Sacchikātabbeti nibbānaṃ sandhāyāha.",
  "anya-e0103n0:785_12": "Bahuvacananiddeso pana sopādisesādikaṃ pariyāyasiddhaṃ bhedaṃ gahetvā kato,",
  "anya-e0103n0:785_13": "uddeso vā ayaṃ catusaccadhammānanti.",
  "anya-e0103n0:785_14": "Tathā hi vakkhati “cakkhuṃ dukkhasacca”ntiādi.",
  "anya-e0103n0:785_15": "Uddeso ca avinicchitatthaparicchedassa dhammassa vasena karīyati.",
  "anya-e0103n0:785_16": "Uddesena hi uddisiyamānānaṃ dhammānaṃ atthitāmattaṃ vuccati,",
  "anya-e0103n0:785_17": "na paricchedoti aparicchedena bahuvacanena vuttaṃ yathā “appaccayā dhammā,",
  "anya-e0103n0:785_18": "asaṅkhatā dhammā”ti.",
  "anya-e0103n0:785_19": "Sacchikātabbeti vā phalavimuttīnampi gahaṇaṃ,",
  "anya-e0103n0:785_20": "na nibbānassevāti bahuvacananiddeso kato.",
  "anya-e0103n0:785_21": "Evañca bhāvetabbeti ettha jhānānampi gahaṇaṃ daṭṭhabbaṃ.",
  "anya-e0103n0:786_0": "Gāthāyaṃ bhāvetabbañcāti ettha ca-",
  "anya-e0103n0:786_1": "saddo avuttasamuccayattho,",
  "anya-e0103n0:786_2": "tena sacchikātabbassa gahaṇaṃ veditabbaṃ.",
  "anya-e0103n0:786_3": "Tasmā buddhosmīti yasmā cattāri saccāni mayā buddhāni,",
  "anya-e0103n0:786_4": "saccavinimuttañca kiñci ñeyyaṃ natthi,",
  "anya-e0103n0:786_5": "tasmā sabbampi ñeyyaṃ buddhosmi,",
  "anya-e0103n0:786_6": "abbhaññāsinti attho.",
  "anya-e0103n0:787_0": "132.",
  "anya-e0103n0:787_1": "Evaṃ saccavasena sāmaññato vuttamatthaṃ dvārārammaṇehi saddhiṃ dvārappavattadhammehi,",
  "anya-e0103n0:787_2": "khandhādīhi ca saccavaseneva vibhajitvā dassetuṃ “api cā”tiādi āraddhaṃ.",
  "anya-e0103n0:787_3": "Tattha mūlakāraṇabhāvenāti santesupi avijjādīsu aññesu kāraṇesu tesampi mūlabhūtakāraṇabhāvena.",
  "anya-e0103n0:787_4": "Taṇhā hi kammassa vicittabhāvahetuto,",
  "anya-e0103n0:787_5": "sahāyabhāvūpagamanato ca dukkhavicittatāya padhānakāraṇaṃ.",
  "anya-e0103n0:787_6": "Samuṭṭhāpikāti uppādikā.",
  "anya-e0103n0:787_7": "Purimataṇhāti purimabhavasiddhā taṇhā.",
  "anya-e0103n0:787_8": "Ubhinnanti cakkhussa,",
  "anya-e0103n0:787_9": "taṃsamudayassa ca.",
  "anya-e0103n0:787_10": "Appavattīti appavattinimittaṃ.",
  "anya-e0103n0:787_11": "Nirodhapajānanāti sacchikiriyābhisamayavasena nirodhassa paṭivijjhanā.",
  "anya-e0103n0:787_12": "Ekekapaduddhārenāti “cakkhuṃ cakkhusamudayo”tiādinā ekekakoṭṭhāsaniddhāraṇena.",
  "anya-e0103n0:787_13": "Taṇhāyapi pariññeyyabhāvasabbhāvato,",
  "anya-e0103n0:787_14": "upādānakkhandhantogadhattā ca dukkhasaccasaṅgahaṃ dassetuṃ “rūpataṇhādayo cha taṇhākāyā”ti vuttaṃ.",
  "anya-e0103n0:788_0": "Kasiṇānīti kasiṇajjhānāni.",
  "anya-e0103n0:788_1": "Dvattiṃsākārāti dvattiṃsa koṭṭhāsā,",
  "anya-e0103n0:788_2": "tadārammaṇajjhānāni ca.",
  "anya-e0103n0:788_3": "Nava bhavāti kāmabhavādayo tayo,",
  "anya-e0103n0:788_4": "saññībhavādayo tayo,",
  "anya-e0103n0:788_5": "ekavokārabhavādayo tayoti nava bhavā.",
  "anya-e0103n0:788_6": "Cattāri jhānānīti aggahitārammaṇavisesāni cattāri rūpāvacarajjhānāni,",
  "anya-e0103n0:788_7": "vipākajjhānānaṃ vā etaṃ gahaṇaṃ.",
  "anya-e0103n0:788_8": "Ettha ca kusaladhammānaṃ upanissayabhūtā taṇhā samuṭṭhāpikā purimataṇhāti veditabbā.",
  "anya-e0103n0:788_9": "Kiriyadhammānaṃ pana yattha te tassa attabhāvassa kāraṇabhūtā.",
  "anya-e0103n0:789_0": "Anubuddhoti bujjhitabbadhammassa anurūpato buddho.",
  "anya-e0103n0:789_1": "Tenāti tasmā.",
  "anya-e0103n0:789_2": "Yasmā sāmaññato,",
  "anya-e0103n0:789_3": "visesato ca ekekapaduddhārena sabbadhamme buddho,",
  "anya-e0103n0:789_4": "tasmā vuttaṃ.",
  "anya-e0103n0:789_5": "Kinti āha “sammā sāmañca sabbadhammānaṃ buddhattā”ti,",
  "anya-e0103n0:789_6": "sabbassapi ñeyyassa sabbākārato aviparītaṃ sayameva abhisambuddhattāti attho.",
  "anya-e0103n0:789_7": "Imināssa paropadesarahitassa sabbākārena sabbadhammāvabodhanasamatthassa ākaṅkhappaṭibaddhavuttino anāvaraṇañāṇasaṅkhātassa",
  "anya-e0103n0:789_8": "sabbaññutaññāṇassa adhigamo dassito.",
  "anya-e0103n0:790_0": "Nanu ca sabbaññutaññāṇato aññaṃ anāvaraṇañāṇaṃ,",
  "anya-e0103n0:790_1": "aññathā “cha asādhāraṇañāṇāni buddhañāṇānī”ti vacanaṃ virujjheyyāti?",
  "anya-e0103n0:790_2": "Na virujjhati,",
  "anya-e0103n0:790_3": "visayapavattibhedavasena aññehi asādhāraṇabhāvadassanatthaṃ ekasseva ñāṇassa dvidhā vuttattā.",
  "anya-e0103n0:790_4": "Ekameva hi taṃ ñāṇaṃ anavasesasaṅkhatāsaṅkhatasammutidhammavisayatāya sabbaññutaññāṇaṃ,",
  "anya-e0103n0:790_5": "tattha ca āvaraṇābhāvato nissaṅgacāramupādāya “anāvaraṇañāṇa”nti vuttaṃ.",
  "anya-e0103n0:790_6": "Yathāha paṭisambhidāyaṃ “sabbaṃ saṅkhatamasaṅkhataṃ anavasesaṃ jānātīti sabbaññutaññāṇaṃ,",
  "anya-e0103n0:790_7": "tattha āvaraṇaṃ natthīti anāvaraṇañāṇa”ntiādi.",
  "anya-e0103n0:790_8": "Tasmā natthi nesaṃ atthato bhedo,",
  "anya-e0103n0:790_9": "ekantena cetaṃ evamicchitabbaṃ.",
  "anya-e0103n0:790_10": "Aññathā sabbaññutānāvaraṇañāṇānaṃ sādhāraṇatā,",
  "anya-e0103n0:790_11": "asabbadhammārammaṇatā ca āpajjeyya.",
  "anya-e0103n0:790_12": "Na hi bhagavato ñāṇassa aṇumattampi āvaraṇaṃ atthi,",
  "anya-e0103n0:790_13": "anāvaraṇañāṇassa ca asabbadhammārammaṇabhāve yattha taṃ na pavattati,",
  "anya-e0103n0:790_14": "tatthāvaraṇasabbhāvato anāvaraṇabhāvoyeva na siyā.",
  "anya-e0103n0:790_15": "Atha vā pana hotu aññameva anāvaraṇañāṇaṃ sabbaññutaññāṇato,",
  "anya-e0103n0:790_16": "idha pana sabbattha appaṭihatavuttitāya anāvaraṇañāṇanti sabbaññutaññāṇameva adhippetaṃ.",
  "anya-e0103n0:790_17": "Tassa cādhigamena bhagavā “sabbaññū,",
  "anya-e0103n0:790_18": "sabbavidū,",
  "anya-e0103n0:790_19": "sammāsambuddho”ti ca vuccati na sakiṃyeva sabbadhammāvabodhato.",
  "anya-e0103n0:790_20": "Tathā ca vuttaṃ paṭisambhidāyaṃ “vimokkhantikametaṃ buddhānaṃ bhagavantānaṃ bodhiyā mūle saha sabbaññutaññāṇassa",
  "anya-e0103n0:790_21": "paṭilābhā sacchikā paññatti yadidaṃ “buddho”ti.",
  "anya-e0103n0:790_22": "Sabbadhammāvabodhanasamatthañāṇasamadhigamena hi bhagavato santāne anavasesadhamme paṭivijjhituṃ samatthatā ahosīti.",
  "anya-e0103n0:791_0": "Etthāha –",
  "anya-e0103n0:791_1": "kiṃ panidaṃ ñāṇaṃ pavattamānaṃ sakiṃyeva sabbasmiṃ visaye pavattati,",
  "anya-e0103n0:791_2": "udāhu kamenāti?",
  "anya-e0103n0:791_3": "Kiñcettha –",
  "anya-e0103n0:791_4": "yadi tāva sakiṃyeva sabbasmiṃ visaye pavattati,",
  "anya-e0103n0:791_5": "atītānāgatapaccuppannaajjhattabahiddhādibhedabhinnānaṃ saṅkhatadhammānaṃ,",
  "anya-e0103n0:791_6": "asaṅkhatasammutidhammānañca ekajjhaṃ upaṭṭhāne dūrato cittapaṭaṃ pekkhantassa viya paṭivibhāgenāvabodho na siyā,",
  "anya-e0103n0:791_7": "tathā ca sati “sabbe dhammā anattā”ti vipassantānaṃ anattākārena viya sabbadhammā anirūpitarūpena bhagavato ñāṇassa visayā hontīti āpajjati.",
  "anya-e0103n0:791_8": "Yepi “sabbañeyyadhammānaṃ ṭhitalakkhaṇavisayaṃ vikapparahitaṃ sabbakālaṃ buddhānaṃ ñāṇaṃ pavattati,",
  "anya-e0103n0:791_9": "tena te ‘sabbavidū’ti vuccanti,",
  "anya-e0103n0:791_10": "evañca katvā ‘caraṃ samāhito nāgo,",
  "anya-e0103n0:791_11": "tiṭṭhantopi samāhito’ti idampi vacanaṃ suvuttaṃ hotī”ti vadanti,",
  "anya-e0103n0:791_12": "tesampi vuttadosānātivatti,",
  "anya-e0103n0:791_13": "ṭhitalakkhaṇārammaṇatāya ca atītānāgatasammutidhammānaṃ tadabhāvato ekadesavisayameva bhagavato ñāṇaṃ siyā.",
  "anya-e0103n0:791_14": "Tasmā sakiṃyeva ñāṇaṃ pavattatīti na yujjati.",
  "anya-e0103n0:792_0": "Atha kamena sabbasmiṃ visaye ñāṇaṃ pavattati?",
  "anya-e0103n0:792_1": "Evampi na yujjati.",
  "anya-e0103n0:792_2": "Na hi jātibhūmisabhāvādivasena,",
  "anya-e0103n0:792_3": "disādesakālādivasena ca anekabhedabhinne ñeyye kamena gayhamāne tassa anavasesapaṭivedho sambhavati,",
  "anya-e0103n0:792_4": "apariyantabhāvato ñeyyassa.",
  "anya-e0103n0:792_5": "Ye pana “atthassa avisaṃvādanato ñeyyassa ekadesaṃ paccakkhaṃ katvā ‘sesepi eva’nti adhimuccitvā vavatthāpanena sabbaññū bhagavā,",
  "anya-e0103n0:792_6": "tañca ñāṇaṃ na anumānikaṃ saṃsayābhāvato.",
  "anya-e0103n0:792_7": "Saṃsayānubaddhaṃ hi loke anumānañāṇa”nti vadanti,",
  "anya-e0103n0:792_8": "tesampi taṃ na yuttaṃ.",
  "anya-e0103n0:792_9": "Sabbassa hi appaccakkhabhāve atthāvisaṃvādanena ñeyyassa ekadesaṃ paccakkhaṃ katvā “sesepi eva”nti adhimuccitvā vavatthāpanassa asambhavato.",
  "anya-e0103n0:792_10": "Yañhi taṃ sesaṃ,",
  "anya-e0103n0:792_11": "taṃ appaccakkhanti.",
  "anya-e0103n0:793_0": "Atha tampi paccakkhaṃ,",
  "anya-e0103n0:793_1": "tassa sesabhāvo eva na siyāti?",
  "anya-e0103n0:793_2": "Sabbametaṃ akāraṇaṃ. Kasmā?",
  "anya-e0103n0:793_3": "Avisayavicāraṇabhāvato.",
  "anya-e0103n0:793_4": "Vuttaṃ hetaṃ bhagavatā “buddhavisayo,",
  "anya-e0103n0:793_5": "bhikkhave,",
  "anya-e0103n0:793_6": "acinteyyo na cintetabbo.",
  "anya-e0103n0:793_7": "Yo cinteyya,",
  "anya-e0103n0:793_8": "ummādassa vighātassa bhāgī assā”ti.",
  "anya-e0103n0:793_9": "Idaṃ panettha sanniṭṭhānaṃ –",
  "anya-e0103n0:793_10": "yaṃkiñci bhagavatā ñātuṃ icchitaṃ sakalaṃ,",
  "anya-e0103n0:793_11": "ekadeso vā,",
  "anya-e0103n0:793_12": "tattha appaṭihatavuttitāya paccakkhato ñāṇaṃ pavattati,",
  "anya-e0103n0:793_13": "niccasamādhānañca vikkhepābhāvato.",
  "anya-e0103n0:793_14": "Ñātuṃ icchitassa ca sakalassa avisayabhāve tassa ākaṅkhappaṭibaddhavuttitā na siyā,",
  "anya-e0103n0:793_15": "ekanteneva sā icchitabbā “sabbe dhammā buddhassa bhagavato āvajjanappaṭibaddhā ākaṅkhappaṭibaddhā manasikārappaṭibaddhā",
  "anya-e0103n0:793_16": "cittuppādappaṭibaddhā”ti vacanato.",
  "anya-e0103n0:793_17": "Atītānāgatavisayampi bhagavato ñāṇaṃ anumānāgamatakkaggahaṇavirahitattā paccakkhameva.",
  "anya-e0103n0:794_0": "Nanu ca etasmiṃ pakkhe yadā sakalaṃ ñātuṃ icchitaṃ,",
  "anya-e0103n0:794_1": "tadā sakiṃyeva sakalavisayatāya anirūpitarūpena bhagavato ñāṇaṃ pavatteyyāti vuttadosānātivattiyevāti? Na,",
  "anya-e0103n0:794_2": "tassa visodhitattā.",
  "anya-e0103n0:794_3": "Visodhito hi so buddhavisayo acinteyyoti.",
  "anya-e0103n0:794_4": "Aññathā pacurajanañāṇasamānavuttitāya buddhānaṃ bhagavantānaṃ ñāṇassa acinteyyatā na siyā.",
  "anya-e0103n0:794_5": "Tasmā sakaladhammārammaṇampi taṃ ekadhammārammaṇaṃ viya suvavatthāpiteyeva te dhamme katvā pavattatīti idamettha acinteyyaṃ.",
  "anya-e0103n0:794_6": "Vuttañhetaṃ “yāvatakaṃ ñeyyaṃ,",
  "anya-e0103n0:794_7": "tāvatakaṃ ñāṇaṃ.",
  "anya-e0103n0:794_8": "Yāvatakaṃ ñāṇaṃ,",
  "anya-e0103n0:794_9": "tāvatakaṃ ñeyyaṃ.",
  "anya-e0103n0:794_10": "Ñeyyapariyantikaṃ ñāṇaṃ,",
  "anya-e0103n0:794_11": "ñāṇapariyantikaṃ ñeyya”nti.",
  "anya-e0103n0:794_12": "Evamekajjhaṃ, visuṃ, sakiṃ,",
  "anya-e0103n0:794_13": "kamena vā icchānurūpaṃ sammā sāmañca sabbadhammānaṃ buddhattā sammāsambuddho.",
  "anya-e0103n0:795_0": "133.",
  "anya-e0103n0:795_1": "Vijjāhīti ettha vindiyaṃ vindatīti vijjā,",
  "anya-e0103n0:795_2": "yāthāvato upalabbhatīti attho.",
  "anya-e0103n0:795_3": "Attano vā paṭipakkhassa vijjhanaṭṭhena vijjā,",
  "anya-e0103n0:795_4": "tamokkhandhādikassa padālanaṭṭhenāti attho.",
  "anya-e0103n0:795_5": "Tato eva attano visayassa viditakaraṇaṭṭhenapi vijjā.",
  "anya-e0103n0:795_6": "Sampannattāti samannāgatattā,",
  "anya-e0103n0:795_7": "paripuṇṇattā vā,",
  "anya-e0103n0:795_8": "avikalattāti attho.",
  "anya-e0103n0:795_9": "Tissannaṃ,",
  "anya-e0103n0:795_10": "aṭṭhannaṃ ca vijjānaṃ tattha tattha sutte gahaṇaṃ vineyyajjhāsayavasenāti daṭṭhabbaṃ.",
  "anya-e0103n0:795_11": "Satta saddhammā nāma saddhā hirī ottappaṃ bāhusaccaṃ vīriyaṃ sati paññā ca.",
  "anya-e0103n0:795_12": "Ye sandhāya vuttaṃ “idha bhikkhu saddho hotī”tiādi.",
  "anya-e0103n0:795_13": "Cattāri jhānānīti yāni kānici cattāri rūpāvacarajjhānāni.",
  "anya-e0103n0:796_0": "Kasmā panettha sīlādayo pannaraseva “caraṇa”nti vuttāti codanaṃ sandhāyāha “imeyeva hī”tiādi.",
  "anya-e0103n0:796_1": "Tena tesaṃ sikkhattayasaṅgahato nibbānupagamane ekaṃsato sādhanabhāvamāha.",
  "anya-e0103n0:796_2": "Idāni tadatthasādhanāya āgamaṃ dassento “yathāhā”tiādimāha.",
  "anya-e0103n0:796_3": "Bhagavātiādi vuttassevatthassa nigamanavasena vuttaṃ.",
  "anya-e0103n0:797_0": "Nanu cāyaṃ vijjācaraṇasampadā sāvakesupi labbhatīti?",
  "anya-e0103n0:797_1": "Kiñcāpi labbhati,",
  "anya-e0103n0:797_2": "na pana tathā,",
  "anya-e0103n0:797_3": "yathā bhagavatoti dassetuṃ “tattha vijjāsampadā”tiādi vuttaṃ.",
  "anya-e0103n0:797_4": "Caraṇadhammapariyāpannattā karuṇābrahmavihārassa,",
  "anya-e0103n0:797_5": "so cettha mahaggatabhāvappattā sādhāraṇabhāvoti āha “caraṇasampadā mahākāruṇikataṃ pūretvā ṭhitā”ti.",
  "anya-e0103n0:797_6": "Yathā sattānaṃ anatthaṃ parivajjetvā atthe niyojanaṃ paññāya vinā na hoti,",
  "anya-e0103n0:797_7": "evaṃ nesaṃ atthānatthajānanaṃ satthu karuṇāya vinā na hotīti ubhayampi ubhayattha sakiccakameva siyā.",
  "anya-e0103n0:797_8": "Yattha pana yassā padhānabhāvo,",
  "anya-e0103n0:797_9": "taṃ dassetuṃ “so sabbaññutāyā”tiādi vuttaṃ.",
  "anya-e0103n0:797_10": "Tattha yathā taṃ vijjācaraṇasampannoti yathā aññopi vijjācaraṇasampanno,",
  "anya-e0103n0:797_11": "tena vijjācaraṇasampannassevāyaṃ āveṇikā paṭipattīti dasseti.",
  "anya-e0103n0:797_12": "Sā panāyaṃ satthu vijjācaraṇasampadā sāsanassa niyyānikatāya sāvakānaṃ sammāpaṭipattiyā ekantakāraṇanti dassetuṃ “tenassā”tiādi vuttaṃ.",
  "anya-e0103n0:797_13": "Taṃ suviññeyyameva.",
  "anya-e0103n0:798_0": "Ettha ca vijjāsampadāya satthu paññāmahattaṃ pakāsitaṃ hoti,",
  "anya-e0103n0:798_1": "caraṇasampadāya karuṇāmahattaṃ.",
  "anya-e0103n0:798_2": "Tesu paññāya bhagavato dhammarajjappatti,",
  "anya-e0103n0:798_3": "karuṇāya dhammasaṃvibhāgo.",
  "anya-e0103n0:798_4": "Paññāya saṃsāradukkhanibbidā,",
  "anya-e0103n0:798_5": "karuṇāya saṃsāradukkhasahanaṃ.",
  "anya-e0103n0:798_6": "Paññāya paradukkhaparijānanaṃ,",
  "anya-e0103n0:798_7": "karuṇāya paradukkhapatikārārambho.",
  "anya-e0103n0:798_8": "Paññāya parinibbānābhimukhabhāvo,",
  "anya-e0103n0:798_9": "karuṇāya tadadhigamo.",
  "anya-e0103n0:798_10": "Paññāya sayaṃ taraṇaṃ,",
  "anya-e0103n0:798_11": "karuṇāya paresaṃ tāraṇaṃ.",
  "anya-e0103n0:798_12": "Paññāya buddhabhāvasiddhi,",
  "anya-e0103n0:798_13": "karuṇāya buddhakiccasiddhi.",
  "anya-e0103n0:798_14": "Karuṇāya vā bodhisattabhūmiyaṃ saṃsārābhimukhabhāvo,",
  "anya-e0103n0:798_15": "paññāya tattha anabhirati.",
  "anya-e0103n0:798_16": "Tathā karuṇāya paresaṃ abhiṃsāpanaṃ,",
  "anya-e0103n0:798_17": "paññāya sayaṃ parehi abhāyanaṃ.",
  "anya-e0103n0:798_18": "Karuṇāya paraṃ rakkhanto attānaṃ rakkhati,",
  "anya-e0103n0:798_19": "paññāya attānaṃ rakkhanto paraṃ rakkhati.",
  "anya-e0103n0:798_20": "Tathā karuṇāya aparantapo,",
  "anya-e0103n0:798_21": "paññāya anattantapo.",
  "anya-e0103n0:798_22": "Tena attahitāya paṭipannādīsu catūsu puggalesu catutthapuggalabhāvo siddho hoti.",
  "anya-e0103n0:798_23": "Tathā karuṇāya lokanāthatā,",
  "anya-e0103n0:798_24": "paññāya attanāthatā.",
  "anya-e0103n0:798_25": "Karuṇāya cassa ninnatābhāvo,",
  "anya-e0103n0:798_26": "paññāya unnamābhāvo.",
  "anya-e0103n0:798_27": "Tathā karuṇāya sabbasattesu janitānuggaho paññānugatattā na ca na sabbattha virattacitto,",
  "anya-e0103n0:798_28": "paññāya sabbadhammesu virattacitto karuṇānugatattā na ca na sabbasattānuggahāya pavatto.",
  "anya-e0103n0:798_29": "Yathā hi karuṇā bhagavato sinehasokavirahitā,",
  "anya-e0103n0:798_30": "evaṃ paññā ahaṃkāramamaṃkāravinimuttāti aññamaññavisodhitā paramavisuddhā guṇavisesā vijjācaraṇasampadāhi pakāsitāti daṭṭhabbaṃ.",
  "anya-e0103n0:799_0": "134.",
  "anya-e0103n0:799_1": "Gamanampi hi gatanti vuccati “gate ṭhite”tiādīsu.",
  "anya-e0103n0:799_2": "Sobhananti subhaṃ.",
  "anya-e0103n0:799_3": "Subhabhāvo visuddhatāya,",
  "anya-e0103n0:799_4": "visuddhatā dosavigamenāti āha “parisuddhamanavajja”nti.",
  "anya-e0103n0:799_5": "Gamanañca nāma bahuvidhanti idhādhippetaṃ gamanaṃ dassento “ariyamaggo”ti āha.",
  "anya-e0103n0:799_6": "So hi nibbānassa gati adhigamoti katvā “gataṃ,",
  "anya-e0103n0:799_7": "gamana”nti ca vuccati.",
  "anya-e0103n0:799_8": "Idāni tasseva gahaṇe kāraṇaṃ dassetuṃ “tena hesā”tiādi vuttaṃ.",
  "anya-e0103n0:799_9": "Khemaṃ disanti nibbānaṃ.",
  "anya-e0103n0:799_10": "Asajjamānoti paripanthābhāvena sugatigamanepi asajjanto saṅgaṃ akaronto,",
  "anya-e0103n0:799_11": "pageva itarattha.",
  "anya-e0103n0:799_12": "Atha vā ekāsane nisīditvā khippabhiññāvaseneva catunnampi maggānaṃ paṭiladdhabhāvato asajjamāno asajjanto gato.",
  "anya-e0103n0:799_13": "Yaṃ gamanaṃ gacchanto sabbamanatthaṃ apaharati,",
  "anya-e0103n0:799_14": "sabbañca anuttaraṃ sampattiṃ āvahati,",
  "anya-e0103n0:799_15": "tadeva sobhanaṃ nāma.",
  "anya-e0103n0:799_16": "Tena ca bhagavā gatoti āha “iti sobhanagamanattā sugato”ti sobhanattho su-",
  "anya-e0103n0:799_17": "saddoti katvā.",
  "anya-e0103n0:800_0": "Asundarānaṃ dukkhānaṃ saṅkhārappavattīnaṃ abhāvato accantasukhattā ekantato sundaraṃ nāma asaṅkhatā dhātūti",
  "anya-e0103n0:800_1": "āha “sundarañcesa ṭhānaṃ gato amataṃ nibbāna”nti.",
  "anya-e0103n0:800_2": "Tenāha bhagavā “nibbānaṃ paramaṃ sukha”nti.",
  "anya-e0103n0:800_3": "Sammāti suṭṭhu.",
  "anya-e0103n0:800_4": "Suṭṭhu gamanañca nāma paṭipakkhena anabhibhūtassa gamananti āha “pahīne kilese puna apaccāgacchanto”ti.",
  "anya-e0103n0:800_5": "Idañca sikhāppattaṃ sammāgamanaṃ,",
  "anya-e0103n0:800_6": "yāya āgamanīyapaṭipadāya siddhaṃ,",
  "anya-e0103n0:800_7": "sāpi sammāgamanamevāti evampi bhagavā sugatoti dassetuṃ “sammā vā gato”tiādi vuttaṃ.",
  "anya-e0103n0:800_8": "Sammāpaṭipattiyāti sammāsambodhiyā sampāpane aviparītapaṭipattiyā.",
  "anya-e0103n0:800_9": "“Sabbalokassa hitasukhameva karonto”ti etena mahābodhiyā paṭipadā avibhāgena sabbasattānaṃ sabbadā hitasukhāvahabhāveneva pavattatīti dasseti.",
  "anya-e0103n0:800_10": "“Sassataṃ ucchedanti ime ante anupagacchanto gato”ti etena paṭiccasamuppādagatiṃ dasseti.",
  "anya-e0103n0:800_11": "“Kāmasukhaṃ attakilamathanti ime anupagacchanto gato”ti etena ariyamaggagatiṃ dasseti.",
  "anya-e0103n0:801_0": "Tatrāti yuttaṭṭhāne yuttasseva bhāsane nipphādetabbe,",
  "anya-e0103n0:801_1": "sādhetabbe cetaṃ bhummaṃ.",
  "anya-e0103n0:801_2": "Abhūtanti abhūtatthaṃ.",
  "anya-e0103n0:801_3": "Atthamukhena hi vācāya abhūtatā,",
  "anya-e0103n0:801_4": "bhūtatā vā.",
  "anya-e0103n0:801_5": "Atacchanti tasseva vevacanaṃ.",
  "anya-e0103n0:801_6": "Abhūtanti vā asantaṃ avijjamānaṃ.",
  "anya-e0103n0:801_7": "Atacchanti atathākāraṃ aññathāsantaṃ.",
  "anya-e0103n0:801_8": "Anatthasañhitanti diṭṭhadhammikena,",
  "anya-e0103n0:801_9": "samparāyikena vā anatthena sañhitaṃ,",
  "anya-e0103n0:801_10": "anatthāvahaṃ.",
  "anya-e0103n0:801_11": "Na atthoti anattho,",
  "anya-e0103n0:801_12": "atthassa paṭipakkho,",
  "anya-e0103n0:801_13": "abhāvo ca,",
  "anya-e0103n0:801_14": "tena sañhitaṃ,",
  "anya-e0103n0:801_15": "pisuṇavācaṃ,",
  "anya-e0103n0:801_16": "samphappalāpañcāti attho.",
  "anya-e0103n0:801_17": "Evamettha catubbidhassāpi vacīduccaritassa saṅgaho daṭṭhabbo.",
  "anya-e0103n0:801_18": "Ettha ca paṭhamā vācā sīlavantaṃ “dussīlo”ti,",
  "anya-e0103n0:801_19": "acaṇḍālādimeva “caṇḍālo”tiādinā bhāsamānassa daṭṭhabbā.",
  "anya-e0103n0:801_20": "Dutiyā dussīlaṃ “dussīlo”ti,",
  "anya-e0103n0:801_21": "caṇḍālādimeva “caṇḍālo”tiādinā avinayena bhāsamānassa.",
  "anya-e0103n0:801_22": "Tatiyā nerayikādikassa nerayikādibhāvavibhāvanīkathā yathā “āpāyiko devadatto nerayiko”tiādikā.",
  "anya-e0103n0:801_23": "Catutthī “vedavihitena yaññavidhinā pāṇātipātādikataṃ sugatiṃ āvahatī”ti lokassa byāmohanakathā.",
  "anya-e0103n0:801_24": "Pañcamī bhūtena pesuññūpasaṃhārādikathā.",
  "anya-e0103n0:801_25": "Chaṭṭhā yuttappattaṭṭhāne pavattitā dānasīlādikathā veditabbā.",
  "anya-e0103n0:801_26": "Evaṃ sammā gadattāti yathāvuttaṃ abhūtādiṃ vajjetvā bhūtaṃ tacchaṃ atthasañhitaṃ piyaṃ manāpaṃ tato eva sammā suṭṭhu gadanato sugato da-",
  "anya-e0103n0:801_27": "kārassa ta-",
  "anya-e0103n0:801_28": "kāraṃ katvā.",
  "anya-e0103n0:801_29": "Āpāthagamanamattena kassaci appiyampi hi bhagavato vacanaṃ piyaṃ manāpameva atthasiddhiyā lokassa hitasukhāvahattā.",
  "anya-e0103n0:802_0": "Apica sobhanaṃ gataṃ gamanaṃ etassāti sugato.",
  "anya-e0103n0:802_1": "Bhagavato hi veneyyajanupasaṅkamanaṃ ekantena tesaṃ hitasukhanipphādanato sobhanaṃ bhaddakaṃ.",
  "anya-e0103n0:802_2": "Tathā lakkhaṇānubyañjanapaṭimaṇḍitarūpakāyatāya dutavilambitakhalitānukaḍḍhananippīḷanukkuṭikakuṭilākulatādidosarahitavilāsitarājahaṃsavasabhavāraṇamigarājagamanaṃ",
  "anya-e0103n0:802_3": "kāyagamanaṃ,",
  "anya-e0103n0:802_4": "ñāṇagamanañca vipulanimmalakaruṇāsativīriyādiguṇavisesasahitaṃ abhinīhārato yāva mahābodhi anavajjatāya,",
  "anya-e0103n0:802_5": "sattānaṃ hitasukhāvahatāya ca sobhanameva.",
  "anya-e0103n0:802_6": "Atha vā sayambhūñāṇena sakalampi lokaṃ pariññābhisamayavasena parijānanto sammā gato avagatoti sugato.",
  "anya-e0103n0:802_7": "Tathā lokasamudayaṃ pahānābhisamayavasena pajahanto anuppattidhammataṃ āpādento sammā gato atītoti sugato.",
  "anya-e0103n0:802_8": "Lokanirodhaṃ nibbānaṃ sacchikiriyābhisamayavasena sammā gato adhigatoti sugato.",
  "anya-e0103n0:802_9": "Lokanirodhagāminiṃ paṭipadaṃ bhāvanābhisamayavasena sammā gato paṭipannoti sugato.",
  "anya-e0103n0:802_10": "Tathā yaṃ imassa sadevakassa lokassa diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,",
  "anya-e0103n0:802_11": "sabbaṃ taṃ hatthatale āmalakaṃ viya sammā paccakkhato gato abbhaññāsīti sugato.",
  "anya-e0103n0:803_0": "135.",
  "anya-e0103n0:803_1": "Sabbathāti sabbappakārena.",
  "anya-e0103n0:803_2": "Yo yo loko yathā yathā veditabbo,",
  "anya-e0103n0:803_3": "tathā tathā.",
  "anya-e0103n0:803_4": "Te pana pakāre dassetuṃ “sabhāvato”tiādi vuttaṃ.",
  "anya-e0103n0:803_5": "Tattha sabhāvatoti dukkhasabhāvato.",
  "anya-e0103n0:803_6": "Sabbo hi loko dukkhasabhāvo.",
  "anya-e0103n0:803_7": "Yathāha “saṃkhittena pañcupādānakkhandhā dukkhā”ti.",
  "anya-e0103n0:803_8": "Samudayatoti yato so samudeti,",
  "anya-e0103n0:803_9": "tato taṇhādito.",
  "anya-e0103n0:803_10": "Nirodhatoti yattha so nirujjhati,",
  "anya-e0103n0:803_11": "tato visaṅkhārato.",
  "anya-e0103n0:803_12": "Nirodhūpāyatoti yena vidhinā so nirodho pattabbo,",
  "anya-e0103n0:803_13": "tato ariyamaggato,",
  "anya-e0103n0:803_14": "ito aññassa pakārassa abhāvā.",
  "anya-e0103n0:804_0": "Iti “sabbathā lokaṃ avedī”ti vatvā tadatthasādhakaṃ suttaṃ dassento “yattha kho āvuso”tiādimāha.",
  "anya-e0103n0:804_1": "Tattha “na jāyatī”tiādinā ujukaṃ jātiādīni paṭikkhipitvā “na cavati na upapajjatī”ti padadvayena aparāparaṃ cavanupapajjanāni paṭikkhipati.",
  "anya-e0103n0:804_2": "Keci pana “na jāyatītiādi gabbhaseyyakavasena vuttaṃ,",
  "anya-e0103n0:804_3": "itaraṃ opapātikavasenā”ti vadanti.",
  "anya-e0103n0:804_4": "Tanti jātiādirahitaṃ.",
  "anya-e0103n0:804_5": "Gamanenāti padasā gamanena.",
  "anya-e0103n0:804_6": "Ñāteyyanti jānitabbaṃ.",
  "anya-e0103n0:804_7": "“Ñātāya”nti vā pāṭho,",
  "anya-e0103n0:804_8": "ñātā ayaṃ nibbānatthikoti adhippāyo.",
  "anya-e0103n0:805_0": "Kāmaṃ pādagamanena gantvā lokassantaṃ ñātuṃ, daṭṭhuṃ,",
  "anya-e0103n0:805_1": "pattuṃ vā na sakkā,",
  "anya-e0103n0:805_2": "apica parimitaparicchinnaṭṭhāne taṃ paññāpetvā dassemīti dassento “apicā”tiādimāha.",
  "anya-e0103n0:805_3": "Tattha sasaññimhīti saññāsahite.",
  "anya-e0103n0:805_4": "Tato eva samanake saviññāṇake.",
  "anya-e0103n0:805_5": "Aviññāṇake pana utusamuṭṭhānarūpasamudāyamatte paññāpetuṃ na sakkāti adhippāyo.",
  "anya-e0103n0:805_6": "Lokanti khandhādilokaṃ.",
  "anya-e0103n0:805_7": "Lokanirodhanti tassa lokassa nirujjhanaṃ,",
  "anya-e0103n0:805_8": "nibbānameva vā.",
  "anya-e0103n0:805_9": "Adesampi hi taṃ yesaṃ nirodho,",
  "anya-e0103n0:805_10": "tesaṃ vasena upacārato,",
  "anya-e0103n0:805_11": "desatopi niddisīyati yathā “cakkhuṃ loke piyarūpaṃ sātarūpaṃ,",
  "anya-e0103n0:805_12": "etthesā taṇhā pahīyamānā pahīyati,",
  "anya-e0103n0:805_13": "ettha nirujjhamānā nirujjhatī”ti.",
  "anya-e0103n0:806_0": "Gamanenāti pākatikagamanena.",
  "anya-e0103n0:806_1": "Lokassantoti saṅkhāralokassa anto antakiriyāhetubhūtaṃ nibbānaṃ.",
  "anya-e0103n0:806_2": "Kudācananti kadācipi.",
  "anya-e0103n0:806_3": "Apatvāti aggamaggena anadhigantvā.",
  "anya-e0103n0:806_4": "Pamocananti pamutti nissaraṇaṃ.",
  "anya-e0103n0:806_5": "Tasmāti yasmā lokassantaṃ apatvā vaṭṭadukkhato mutti natthi, tasmā.",
  "anya-e0103n0:806_6": "Haveti nipātamattaṃ.",
  "anya-e0103n0:806_7": "Lokavidūti sabhāvādito sabbaṃ lokaṃ jānanto.",
  "anya-e0103n0:806_8": "Sumedhoti sundarapañño.",
  "anya-e0103n0:806_9": "Lokantagūti pariññābhisamayena lokaṃ viditvā pahānābhisamayena lokantagū.",
  "anya-e0103n0:806_10": "Maggabrahmacariyavāsassa pariniṭṭhitattā vusitabrahmacariyo.",
  "anya-e0103n0:806_11": "Sabbesaṃ kilesānaṃ samitattā,",
  "anya-e0103n0:806_12": "catusaccadhammānaṃ vā abhisamitattā samitāvī.",
  "anya-e0103n0:806_13": "Nāsīsati na pattheti.",
  "anya-e0103n0:806_14": "Yathā imaṃ lokaṃ,",
  "anya-e0103n0:806_15": "evaṃ parañca lokaṃ appaṭisandhikattā.",
  "anya-e0103n0:807_0": "136.",
  "anya-e0103n0:807_1": "Evaṃ yadipi lokavidutā anavasesato dassitā sabhāvato dassitattā,",
  "anya-e0103n0:807_2": "loko pana ekadeseneva vuttoti taṃ anavasesato dassetuṃ “apica tayo lokā”tiādi vuttaṃ.",
  "anya-e0103n0:807_3": "Tattha indriyabaddhānaṃ khandhānaṃ samūho,",
  "anya-e0103n0:807_4": "santāno ca sattaloko.",
  "anya-e0103n0:807_5": "Rūpādīsu sattavisattatāya satto,",
  "anya-e0103n0:807_6": "lokīyanti ettha kusalākusalaṃ,",
  "anya-e0103n0:807_7": "tabbipāko cāti lokoti.",
  "anya-e0103n0:807_8": "Anindriyabaddhānaṃ rūpādīnaṃ samūho,",
  "anya-e0103n0:807_9": "santāno ca okāsaloko lokiyanti ettha tasā,",
  "anya-e0103n0:807_10": "thāvarā ca,",
  "anya-e0103n0:807_11": "tesañca okāsabhūtoti.",
  "anya-e0103n0:807_12": "Tadādhāratāya hesa “bhājanaloko”tipi vuccati.",
  "anya-e0103n0:807_13": "Ubhayepi khandhā saṅkhāraloko paccayehi saṅkharīyanti,",
  "anya-e0103n0:807_14": "lujjanti palujjanti cāti.",
  "anya-e0103n0:807_15": "Āhāraṭṭhitikāti paccayaṭṭhitikā,",
  "anya-e0103n0:807_16": "paccayāyattavuttikāti attho.",
  "anya-e0103n0:807_17": "Paccayattho hettha āhāra-",
  "anya-e0103n0:807_18": "saddo “ayamāhāro anuppannassa vā kāmacchandassa uppādāyā”tiādīsu viya.",
  "anya-e0103n0:807_19": "Evaṃ hi “sabbe sattā”ti iminā asaññasattāpi pariggahitā honti.",
  "anya-e0103n0:807_20": "Sā panāyaṃ āhāraṭṭhitikatā nippariyāyato saṅkhāradhammo,",
  "anya-e0103n0:807_21": "na sattadhammoti āha “āhāraṭṭhitikāti āgataṭṭhāne saṅkhāraloko veditabbo”ti.",
  "anya-e0103n0:808_0": "Yadi evaṃ “sabbe sattā”ti idaṃ kathanti?",
  "anya-e0103n0:808_1": "Puggalādhiṭṭhānā desanāti nāyaṃ doso.",
  "anya-e0103n0:808_2": "Yathā aññatthāpi “ekadhamme,",
  "anya-e0103n0:808_3": "bhikkhave,",
  "anya-e0103n0:808_4": "bhikkhu sammā nibbindamāno sammā virajjamāno sammā vimuccamāno sammā pariyantadassāvī sammadatthaṃ abhisamecca diṭṭheva dhamme dukkhassantakaro hoti.",
  "anya-e0103n0:808_5": "Katamasmiṃ ekadhamme?",
  "anya-e0103n0:808_6": "Sabbe sattā āhāraṭṭhitikā”ti.",
  "anya-e0103n0:808_7": "Diṭṭhigatikānaṃ sassatādivasena “attā,",
  "anya-e0103n0:808_8": "loko”ti ca parikappanā yebhuyyena sattavisayā,",
  "anya-e0103n0:808_9": "na saṅkhāravisayāti āha “sassato lokoti vā asassato lokoti vā āgataṭṭhāne sattaloko veditabbo”ti.",
  "anya-e0103n0:809_0": "Yāvatā candimasūriyā pariharantīti yattake ṭhāne candimasūriyā parivattanti paribbhamanti.",
  "anya-e0103n0:809_1": "Disā bhanti virocamānāti tesaṃ paribbhamaneneva tā disā pabhassarā hutvā virocanti.",
  "anya-e0103n0:809_2": "Tāva sahassadhā lokoti tattakaṃ sahassappakāro okāsaloko,",
  "anya-e0103n0:809_3": "sahassalokadhātuyoti attho.",
  "anya-e0103n0:809_4": "“Tāva sahassavā”ti vā pāṭho.",
  "anya-e0103n0:810_0": "Tampīti taṃ tividhampi lokaṃ.",
  "anya-e0103n0:810_1": "Tathā hissa sabbathāpi viditoti sambandho.",
  "anya-e0103n0:810_2": "Eko lokoti “sabbe sattā āhāraṭṭhitikā”ti yāya puggalādhiṭṭhānāya kathāya sabbesaṃ saṅkhārānaṃ paccayāyattavuttitā vuttā,",
  "anya-e0103n0:810_3": "tāya sabbo saṅkhāraloko eko ekavidho pakārantarassa abhāvato.",
  "anya-e0103n0:810_4": "Dve lokātiādīsupi iminā nayena attho veditabbo. Nāma-",
  "anya-e0103n0:810_5": "ggahaṇena cettha nibbānassa aggahaṇaṃ,",
  "anya-e0103n0:810_6": "tassa alokasabhāvattā.",
  "anya-e0103n0:810_7": "Nanu ca “āhāraṭṭhitikā”ti ettha paccayāyattavuttitāya maggaphaladhammānampi lokatā āpajjatīti?",
  "anya-e0103n0:810_8": "Nāpajjati,",
  "anya-e0103n0:810_9": "pariññeyyānaṃ dukkhasaccadhammānaṃ idha “loko”ti adhippetattā.",
  "anya-e0103n0:810_10": "Atha vā “na lujjati na palujjatī”ti yo gahito tathā na hoti,",
  "anya-e0103n0:810_11": "so lokoti taṃgahaṇarahitānaṃ lokuttarānaṃ natthi lokatā.",
  "anya-e0103n0:810_12": "Upādānānaṃ ārammaṇabhūtā khandhā upādānakkhandhā.",
  "anya-e0103n0:810_13": "Dasāyatanānīti dasa rūpāyatanāni.",
  "anya-e0103n0:811_0": "Ettha ca “āhāraṭṭhitikā”ti paccayāyattavuttitāvacanena saṅkhārānaṃ aniccatā.",
  "anya-e0103n0:811_1": "Tāya ca “yadaniccaṃ,",
  "anya-e0103n0:811_2": "taṃ dukkhaṃ.",
  "anya-e0103n0:811_3": "Yaṃ dukkhaṃ,",
  "anya-e0103n0:811_4": "tadanattā”ti vacanato dukkhānattatā ca pakāsitā hontīti tīṇipi sāmaññalakkhaṇāni gahitāni.",
  "anya-e0103n0:811_5": "Nāmanti cattāro arūpino khandhā,",
  "anya-e0103n0:811_6": "te ca atthato phassādayo.",
  "anya-e0103n0:811_7": "Rūpanti bhūtupādāyarūpāni,",
  "anya-e0103n0:811_8": "tāni ca atthato pathavīādayoti aviseseneva salakkhaṇato saṅkhārā gahitā.",
  "anya-e0103n0:811_9": "Taggahaṇeneva ye tesaṃ visesā kusalādayo,",
  "anya-e0103n0:811_10": "hetuādayo ca,",
  "anya-e0103n0:811_11": "tepi gahitā eva hontīti āha “iti ayaṃ saṅkhāralokopi sabbathā vidito”ti.",
  "anya-e0103n0:812_0": "Āgamma cittaṃ seti etthāti āsayo migāsayo viya.",
  "anya-e0103n0:812_1": "Yathā migo gocarāya gantvā paccāgantvā tattheva vanagahane sayatīti so tassa āsayo,",
  "anya-e0103n0:812_2": "evaṃ aññathā pavattitvāpi cittaṃ āgamma yattha seti,",
  "anya-e0103n0:812_3": "so tassa āsayoti vuccati.",
  "anya-e0103n0:812_4": "So pana sassatadiṭṭhiādivasena catubbidho.",
  "anya-e0103n0:812_5": "Vuttañca –",
  "anya-e0103n0:813_0": "“Sassatucchedadiṭṭhi ca, khanti cevānulomikā;",
  "anya-e0103n0:814_0": "Yathābhūtañca yaṃ ñāṇaṃ, etaṃ āsayasaddita”nti.",
  "anya-e0103n0:815_0": "Tattha sabbadiṭṭhīnaṃ sassatucchedadiṭṭhīhi saṅgahitattā sabbepi diṭṭhigatikā sattā imā eva dve diṭṭhiyo sannissitā.",
  "anya-e0103n0:815_1": "Yathāha “dvayanissito khvāyaṃ, kaccāna,",
  "anya-e0103n0:815_2": "loko yebhuyyena atthitañca natthitañcā”ti.",
  "anya-e0103n0:815_3": "Atthitāti hi sassataggāho adhippeto,",
  "anya-e0103n0:815_4": "natthitāti ucchedaggāho.",
  "anya-e0103n0:815_5": "Ayaṃ tāva vaṭṭanissitānaṃ puthujjanānaṃ āsayo.",
  "anya-e0103n0:815_6": "Vivaṭṭanissitānaṃ pana suddhasattānaṃ anulomikā khanti,",
  "anya-e0103n0:815_7": "yathābhūtañāṇanti duvidho āsayo.",
  "anya-e0103n0:816_0": "Āsayaṃ jānātīti catubbidhampi sattānaṃ āsayaṃ jānāti.",
  "anya-e0103n0:816_1": "Jānanto ca tesaṃ diṭṭhigatānaṃ,",
  "anya-e0103n0:816_2": "tesañca ñāṇānaṃ appavattikkhaṇepi jānāti.",
  "anya-e0103n0:816_3": "Vuttañhetaṃ –",
  "anya-e0103n0:817_0": "“Kāmaṃ sevantaññeva jānāti ‘ayaṃ puggalo kāmagaruko kāmāsayo kāmādhimutto’ti,",
  "anya-e0103n0:817_1": "kāmaṃ sevantaññeva jānāti ‘ayaṃ puggalo nekkhammagaruko nekkhammāsayo nekkhammādhimutto’ti”ādi.",
  "anya-e0103n0:818_0": "Appahīnabhāvena santāne anu anu sayantīti anusayā,",
  "anya-e0103n0:818_1": "anurūpaṃ kāraṇaṃ labhitvā uppajjantīti attho.",
  "anya-e0103n0:818_2": "Etena nesaṃ kāraṇalābhe uppajjanārahataṃ dasseti.",
  "anya-e0103n0:818_3": "Appahīnā hi kilesā kāraṇalābhe sati uppajjanti.",
  "anya-e0103n0:818_4": "Ke pana te?",
  "anya-e0103n0:818_5": "Rāgādayo satta anāgatā kilesā, atītā,",
  "anya-e0103n0:818_6": "paccuppannā ca taṃsabhāvattā tathā vuccanti.",
  "anya-e0103n0:818_7": "Na hi dhammānaṃ kālabhedena sabhāvabhedo atthi.",
  "anya-e0103n0:818_8": "Taṃ sattavidhaṃ anusayaṃ tassa tassa sattassa santāne paroparabhāvena pavattamānaṃ jānāti.",
  "anya-e0103n0:819_0": "Caritanti sucaritaduccaritaṃ.",
  "anya-e0103n0:819_1": "Taṃ hi vibhaṅge caritaniddese niddiṭṭhaṃ.",
  "anya-e0103n0:819_2": "Atha vā caritanti cariyā veditabbā.",
  "anya-e0103n0:819_3": "Tā pana rāgadosamohasaddhābuddhivitakkavasena cha mūlacariyā,",
  "anya-e0103n0:819_4": "tāsaṃ apariyanto antarabhedo,",
  "anya-e0103n0:819_5": "saṃsaggabhedo pana tesaṭṭhividho.",
  "anya-e0103n0:819_6": "Taṃ caritaṃ sabhāvato saṃkilesavodānato samuṭṭhānato phalato nissandatoti evamādinā pakārena jānāti.",
  "anya-e0103n0:820_0": "Adhimutti ajjhāsayadhātu.",
  "anya-e0103n0:820_1": "Sā duvidhā hīnādhimutti paṇītādhimuttīti.",
  "anya-e0103n0:820_2": "Yāya hīnādhimuttikā sattā hīnādhimuttikeyeva sevanti,",
  "anya-e0103n0:820_3": "paṇītādhimuttikā ca paṇītādhimuttikeyeva.",
  "anya-e0103n0:820_4": "Sā ajjhāsayadhātu ajjhāsayasabhāvo adhimutti.",
  "anya-e0103n0:820_5": "Taṃ adhimuttiṃ jānāti “imassa adhimutti hīnā,",
  "anya-e0103n0:820_6": "imassa paṇītā”ti,",
  "anya-e0103n0:820_7": "tatthāpi “imassa mudu,",
  "anya-e0103n0:820_8": "imassa mudutarā,",
  "anya-e0103n0:820_9": "imassa mudutamā”tiādinā.",
  "anya-e0103n0:820_10": "Indriyānaṃ hi tikkhamudubhāvādinā yathārahaṃ adhimuttiyā tikkhamudubhāvādiko veditabbo.",
  "anya-e0103n0:820_11": "Tathā hi vuttaṃ sammohavinodanīyaṃ “heṭṭhā gahitāpi adhimutti idha sattānaṃ tikkhindriyamudindriyabhāvadassanatthaṃ puna gahitā”ti.",
  "anya-e0103n0:821_0": "Apparajaṃ akkhaṃ etesanti apparajakkhā,",
  "anya-e0103n0:821_1": "appaṃ vā rajaṃ paññāmaye akkhimhi etesanti apparajakkhā,",
  "anya-e0103n0:821_2": "anussadarāgādirajā sattā,",
  "anya-e0103n0:821_3": "te apparajakkhe.",
  "anya-e0103n0:821_4": "Mahārajakkheti etthāpi eseva nayo.",
  "anya-e0103n0:821_5": "Ussadarāgādirajā mahārajakkhā.",
  "anya-e0103n0:822_0": "Tikkhindriyeti tikhiṇehi saddhādīhi indriyehi samannāgate.",
  "anya-e0103n0:822_1": "Mudindriyeti mudukehi saddhādīhi indriyehi samannāgate.",
  "anya-e0103n0:822_2": "Upanissayaindriyāni nāma idhādhippetāni.",
  "anya-e0103n0:822_3": "Svākāreti sundarākāre kalyāṇapakatike,",
  "anya-e0103n0:822_4": "vivaṭṭajjhāsayeti attho.",
  "anya-e0103n0:822_5": "Suviññāpayeti sammattaniyāmaṃ viññāpetuṃ sukare saddhe,",
  "anya-e0103n0:822_6": "paññavante ca.",
  "anya-e0103n0:822_7": "Bhabbe abhabbeti ettha bhabbeti kammāvaraṇakilesāvaraṇavipākāvaraṇarahite.",
  "anya-e0103n0:822_8": "Vuttavipariyāyena dvākāraduviññāpayābhabbā veditabbā.",
  "anya-e0103n0:822_9": "Ettha ca “imassa rāgarajo appo,",
  "anya-e0103n0:822_10": "imassa dosarajo appo”tiādinā apparajakkhesu jānanaṃ veditabbaṃ.",
  "anya-e0103n0:822_11": "Sesesupi eseva nayo.",
  "anya-e0103n0:822_12": "Tasmāti yasmā bhagavā aparimāṇe satte āsayādito anavasesetvā jānāti,",
  "anya-e0103n0:822_13": "tasmā assa bhagavato sattalokopi sabbathā vidito.",
  "anya-e0103n0:823_0": "Nanu ca sattesu pamāṇādipi jānitabbo atthīti? Atthi.",
  "anya-e0103n0:823_1": "Tassa pana jānanaṃ na nibbidāya virāgāya nirodhāyāti idha na gahitaṃ,",
  "anya-e0103n0:823_2": "bhagavato pana tampi suviditaṃ suvavatthāpitameva,",
  "anya-e0103n0:823_3": "payojanābhāvā desanaṃ nāruḷhaṃ.",
  "anya-e0103n0:823_4": "Tena vuttaṃ –",
  "anya-e0103n0:824_0": "“Atha kho bhagavā parittaṃ nakhasikhāyaṃ paṃsuṃ āropetvā bhikkhū āmantesi ‘taṃ kiṃ maññatha,",
  "anya-e0103n0:824_1": "bhikkhave,",
  "anya-e0103n0:824_2": "katamaṃ nu kho bahutaraṃ –",
  "anya-e0103n0:824_3": "yo vāyaṃ mayā paritto nakhasikhāyaṃ paṃsu āropito,",
  "anya-e0103n0:824_4": "ayaṃ vā mahāpathavī”’tiādi.",
  "anya-e0103n0:825_0": "137.",
  "anya-e0103n0:825_1": "Okāsalokopi sabbathā viditoti sambandho.",
  "anya-e0103n0:825_2": "Cakkavāḷanti lokadhātu.",
  "anya-e0103n0:825_3": "Sā hi nemimaṇḍalasadisena cakkavāḷapabbatena samantato parikkhittattā “cakkavāḷa”nti vuccati.",
  "anya-e0103n0:825_4": "Catutiṃsasatāni cāti catuadhikāni tiṃsasatāni,",
  "anya-e0103n0:825_5": "tīṇisahassāni,",
  "anya-e0103n0:825_6": "cattārisatāni cāti attho.",
  "anya-e0103n0:825_7": "Aḍḍhuḍḍhānīti upaḍḍhacatutthāni,",
  "anya-e0103n0:825_8": "tīṇisatāni,",
  "anya-e0103n0:825_9": "paññāsañcāti attho.",
  "anya-e0103n0:825_10": "Nahutānīti dasasahassāni.",
  "anya-e0103n0:825_11": "Saṅkhātāti kathitā.",
  "anya-e0103n0:825_12": "Saṇṭhitīti heṭṭhā,",
  "anya-e0103n0:825_13": "uparito cāti sabbaso ṭhiti.",
  "anya-e0103n0:826_0": "Evaṃ saṇṭhiteti evamavaṭṭhite.",
  "anya-e0103n0:826_1": "Etthāti cakkavāḷe.",
  "anya-e0103n0:826_2": "Accuggato tāvadevāti tattakameva caturāsīti yojanasahassāniyeva ubbedho.",
  "anya-e0103n0:826_3": "Na kevalaṃ cettha ubbedhova,",
  "anya-e0103n0:826_4": "atha kho āyāmavitthārāpissa tattakāyeva.",
  "anya-e0103n0:826_5": "Vuttañhetaṃ –",
  "anya-e0103n0:827_0": "“Sineru,",
  "anya-e0103n0:827_1": "bhikkhave,",
  "anya-e0103n0:827_2": "pabbatarājā caturāsīti yojanasahassāni āyāmena,",
  "anya-e0103n0:827_3": "caturāsīti yojanasahassāni vitthārenā”ti.",
  "anya-e0103n0:828_0": "Tatoti sinerussa heṭṭhā,",
  "anya-e0103n0:828_1": "upari ca vuttappamāṇato.",
  "anya-e0103n0:828_2": "Upaḍḍhupaḍḍhenāti upaḍḍhena upaḍḍhena.",
  "anya-e0103n0:828_3": "Idaṃ vuttaṃ hoti –",
  "anya-e0103n0:828_4": "dvācattālīsa yojanasahassāni samudde ajjhogāḷho tattakameva ca upari uggato yugandharapabbato,",
  "anya-e0103n0:828_5": "ekavīsa yojanasahassāni samudde ajjhogāḷho tattakameva ca upari uggato īsadharo pabbatoti iminā nayena sesesupi upaḍḍhupaḍḍhapamāṇatā veditabbā.",
  "anya-e0103n0:828_6": "Yathā mahāsamuddo yāva cakkavāḷapādamūlā anupubbaninno,",
  "anya-e0103n0:828_7": "evaṃ yāva sinerupādamūlāti heṭṭhā sinerupamāṇato upaḍḍhapamāṇopi yugandharapabbato pathaviyaṃ suppatiṭṭhito,",
  "anya-e0103n0:828_8": "evaṃ īsadharādayopīti daṭṭhabbaṃ.",
  "anya-e0103n0:828_9": "Vuttaṃ hetaṃ “mahāsamuddo,",
  "anya-e0103n0:828_10": "bhikkhave,",
  "anya-e0103n0:828_11": "anupubbaninno anupubbapoṇo anupubbapabbhāro”ti.",
  "anya-e0103n0:828_12": "Sineruyugandharādīnaṃ antare sīdantarasamuddā nāma.",
  "anya-e0103n0:828_13": "Te vitthārato yathākkamaṃ sineruādīnaṃ accuggatasamānaparimāṇāti vadanti.",
  "anya-e0103n0:828_14": "Brahāti mahanto.",
  "anya-e0103n0:829_0": "Sinerussa samantatoti parikkhipanavasena sinerussa samantato ṭhitā.",
  "anya-e0103n0:829_1": "Sineruṃ tāva parikkhipitvā ṭhito yugandharo,",
  "anya-e0103n0:829_2": "taṃ parikkhipitvā īsadharo.",
  "anya-e0103n0:829_3": "Evaṃ taṃ taṃ parikkhipitvā ṭhitā “sinerussa samantato”ti vuttā.",
  "anya-e0103n0:830_0": "Yojanānaṃ satānucco,",
  "anya-e0103n0:830_1": "himavā pañca pabbatoti himavā pabbato pañca yojanānaṃ satāni ucco ubbedho.",
  "anya-e0103n0:830_2": "Nagavhayāti naga-",
  "anya-e0103n0:830_3": "saddena avhātabbā rukkhābhidhānā.",
  "anya-e0103n0:830_4": "Paññāsayojanakkhandhasākhāyāmāti’ ubbedhato paññāsayojanakkhandhāyāmā,",
  "anya-e0103n0:830_5": "ubbedhato,",
  "anya-e0103n0:830_6": "samantato ca paññāsayojanasākhāyāmā ca.",
  "anya-e0103n0:830_7": "Tato eva satayojanavitthiṇṇā,",
  "anya-e0103n0:830_8": "tāvadeva ca uggatā.",
  "anya-e0103n0:830_9": "Yassānubhāvenāti yassā mahantatā kappaṭṭhāyitādippakārena pabhāvena.",
  "anya-e0103n0:831_0": "Garuḷānaṃ simbalirukkho sinerussa dutiyaparibhaṇḍe patiṭṭhito.",
  "anya-e0103n0:832_0": "Sirīsenāti paccatte karaṇavacanaṃ.",
  "anya-e0103n0:832_1": "Sattamanti liṅgavipallāsena vuttaṃ,",
  "anya-e0103n0:832_2": "sirīso bhavati sattamoti attho.",
  "anya-e0103n0:833_0": "Tattha caṇḍamaṇḍalaṃ heṭṭhā,",
  "anya-e0103n0:833_1": "sūriyamaṇḍalaṃ upari.",
  "anya-e0103n0:833_2": "Tassa āsannabhāvena candamaṇḍalaṃ attano chāyāya vikalabhāvena upaṭṭhāti.",
  "anya-e0103n0:833_3": "Tāni yojanantarikāni yugandharaggapamāṇe ākāse vicaranti.",
  "anya-e0103n0:833_4": "Asurabhavanaṃ sinerussa heṭṭhā.",
  "anya-e0103n0:833_5": "Avīci jambudīpassa.",
  "anya-e0103n0:833_6": "Jambudīpo sakaṭasaṇṭhāno.",
  "anya-e0103n0:833_7": "Aparagoyānaṃ ādāsasaṇṭhāno.",
  "anya-e0103n0:833_8": "Pubbavideho addhacandasaṇṭhāno.",
  "anya-e0103n0:833_9": "Uttarakuru pīṭhasaṇṭhāno.",
  "anya-e0103n0:833_10": "Taṃtaṃnivāsīnaṃ,",
  "anya-e0103n0:833_11": "taṃtaṃparivāradīpavāsīnañca manussānaṃ mukhampi taṃtaṃsaṇṭhānanti vadanti.",
  "anya-e0103n0:833_12": "Tadantaresūti tesaṃ cakkavāḷānaṃ antaresu.",
  "anya-e0103n0:833_13": "Tiṇṇaṃ hi pattānaṃ aññamaññaāsannabhāvena ṭhapitānaṃ antarasadise tiṇṇaṃ tiṇṇaṃ cakkavāḷānaṃ antare ekeko lokantaranirayo.",
  "anya-e0103n0:834_0": "Anantānīti aparimāṇāni,",
  "anya-e0103n0:834_1": "“ettakānī”ti aññehi minituṃ asakkuṇeyyāni.",
  "anya-e0103n0:834_2": "Bhagavā anantena buddhañāṇena avedi “ananto ākāso,",
  "anya-e0103n0:834_3": "ananto sattanikāyo,",
  "anya-e0103n0:834_4": "anantāni cakkavāḷānī”ti tividhampi anantaṃ buddhañāṇaṃ paricchindati sayampi anantattā.",
  "anya-e0103n0:834_5": "Yāvatakaṃ hi ñeyyaṃ,",
  "anya-e0103n0:834_6": "tāvatakaṃ ñāṇaṃ.",
  "anya-e0103n0:834_7": "Yāvatakaṃ ñāṇaṃ,",
  "anya-e0103n0:834_8": "tāvatakaṃ ñeyyaṃ.",
  "anya-e0103n0:834_9": "Ñeyyapariyantikaṃ ñāṇaṃ,",
  "anya-e0103n0:834_10": "ñāṇapariyantikaṃ ñeyyanti.",
  "anya-e0103n0:834_11": "Tena vuttaṃ “anantena buddhañāṇena avedī”ti.",
  "anya-e0103n0:834_12": "Anantatā cassa anantañeyyapaṭivijjhaneneva veditabbā tattha appaṭihatacārattā.",
  "anya-e0103n0:834_13": "Nanu cettha vivaṭṭādīnampi viditatā vattabbāti?",
  "anya-e0103n0:834_14": "Saccaṃ vattabbaṃ,",
  "anya-e0103n0:834_15": "sā pana parato abhiññākathāyaṃ āgamissatīti idha na gahitā.",
  "anya-e0103n0:835_0": "138.",
  "anya-e0103n0:835_1": "Attanāti nissakkavacanametaṃ.",
  "anya-e0103n0:835_2": "Guṇehi attanā visiṭṭhatarassāti sambandho. Tara-",
  "anya-e0103n0:835_3": "ggahaṇaṃ cettha “anuttaro”ti padassa atthaniddesatāya kataṃ,",
  "anya-e0103n0:835_4": "na visiṭṭhassa kassaci atthitāya.",
  "anya-e0103n0:835_5": "Sadevake hi loke sadisakappopi nāma koci tathāgatassa natthi,",
  "anya-e0103n0:835_6": "kuto sadiso.",
  "anya-e0103n0:835_7": "Visiṭṭhe pana kā kathā.",
  "anya-e0103n0:835_8": "Kassacīti kassacipi.",
  "anya-e0103n0:835_9": "Abhibhavatīti sīlasampadāya upanissayabhūtānaṃ hirottappamettākaruṇānaṃ,",
  "anya-e0103n0:835_10": "visesapaccayānaṃ saddhāsativīriyapaññānañca ukkaṃsappattiyā samudāgamato paṭṭhāya anaññasādhāraṇo savāsanapaṭipakkhassa",
  "anya-e0103n0:835_11": "pahīnattā ukkaṃsapāramippatto satthu sīlaguṇo.",
  "anya-e0103n0:835_12": "Tena bhagavā sadevakaṃ lokaṃ aññadatthu abhibhuyya pavattati,",
  "anya-e0103n0:835_13": "na sayaṃ kenaci abhibhuyyatīti adhippāyo.",
  "anya-e0103n0:835_14": "Evaṃ samādhiguṇādīsupi yathārahaṃ vattabbaṃ.",
  "anya-e0103n0:835_15": "Sīlādayo cete lokiyalokuttaramissakā veditabbā.",
  "anya-e0103n0:835_16": "Vimuttiñāṇadassanaṃ pana lokiyaṃ kāmāvacarameva.",
  "anya-e0103n0:836_0": "Yadi evaṃ,",
  "anya-e0103n0:836_1": "kathaṃ tena sadevakaṃ lokaṃ abhibhavatīti?",
  "anya-e0103n0:836_2": "Tassāpi ānubhāvato asadisattā.",
  "anya-e0103n0:836_3": "Tampi hi visayato,",
  "anya-e0103n0:836_4": "pavattito,",
  "anya-e0103n0:836_5": "pavatti ākārato ca uttaritarameva.",
  "anya-e0103n0:836_6": "Taṃ hi anaññasādhāraṇaṃ satthu vimuttiguṇaṃ ārabbha pavattati,",
  "anya-e0103n0:836_7": "pavattamānañca atakkāvacaraṃ paramagambhīraṃ saṇhasukhumaṃ savisayaṃ paṭipakkhadhammānaṃ suppahīnattā suṭṭhu pākaṭaṃ vibhūtataraṃ katvā pavattati,",
  "anya-e0103n0:836_8": "sammadeva ca vasībhāvassa pāpitattā,",
  "anya-e0103n0:836_9": "bhavaṅgaparivāsassa ca atiparittakattā lahuṃ lahuṃ pavattatīti.",
  "anya-e0103n0:837_0": "Evaṃ sīlādiguṇehi bhagavato uttaritarassa abhāvaṃ dassetvā idāni sadisassāpi abhāvaṃ dassetuṃ “asamo”tiādi vuttaṃ.",
  "anya-e0103n0:837_1": "Tattha asamoti ekasmiṃ kāle natthi etassa sīlādiguṇena samā sadisāti asamo.",
  "anya-e0103n0:837_2": "Tathā asamehi atītānāgatabuddhehi samo,",
  "anya-e0103n0:837_3": "asamā vā samā etassāti asamasamo.",
  "anya-e0103n0:837_4": "Sīlādiguṇena natthi etassa paṭimāti appaṭimo.",
  "anya-e0103n0:837_5": "Sesapadadvayepi eseva nayo.",
  "anya-e0103n0:837_6": "Tattha upamāmattaṃ paṭimā,",
  "anya-e0103n0:837_7": "sadisūpamā paṭibhāgo,",
  "anya-e0103n0:837_8": "yugaggāhavasena ṭhito paṭipuggalo veditabbo.",
  "anya-e0103n0:838_0": "Na kho panāhaṃ samanupassāmīti mama samantacakkhunā hatthatale āmalakaṃ viya sabbalokaṃ passantopi tattha sadevake…pe…",
  "anya-e0103n0:838_1": "pajāya attanā attato sīlasampannataraṃ sampannatarasīlaṃ kañci puggalaṃ na kho pana passāmi,",
  "anya-e0103n0:838_2": "tādisassa abhāvatoti adhippāyo.",
  "anya-e0103n0:838_3": "Aggappasādasuttādīnīti ettha –",
  "anya-e0103n0:839_0": "“Yāvatā,",
  "anya-e0103n0:839_1": "bhikkhave,",
  "anya-e0103n0:839_2": "sattā apadā vā dvipadā vā catuppadā vā bahuppadā vā rūpino vā arūpino vā saññino vā asaññino vā nevasaññināsaññino vā,",
  "anya-e0103n0:839_3": "tathāgato tesaṃ aggamakkhāyati arahaṃ sammāsambuddho. Ye,",
  "anya-e0103n0:839_4": "bhikkhave,",
  "anya-e0103n0:839_5": "buddhe pasannā,",
  "anya-e0103n0:839_6": "agge te pasannā.",
  "anya-e0103n0:839_7": "Agge kho pana pasannānaṃ aggo vipāko hotī”ti –",
  "anya-e0103n0:840_0": "Idaṃ aggappasādasuttaṃ. Ādi-saddena –",
  "anya-e0103n0:841_0": "“Sadevake…pe…",
  "anya-e0103n0:841_1": "sadevamanussāya tathāgato abhibhū anabhibhūto aññadatthudaso vasavattī,",
  "anya-e0103n0:841_2": "tasmā ‘tathāgato’ti vuccatī”ti –",
  "anya-e0103n0:842_0": "Evamādīni suttapadāni veditabbāni. Ādikā gāthāyoti ettha –",
  "anya-e0103n0:843_0": "“Ahaṃ hi arahā loke, ahaṃ satthā anuttaro;",
  "anya-e0103n0:844_0": "Ekomhi sammāsambuddho, sītibhūtosmi nibbuto. ;",
  "anya-e0103n0:845_0": "“Danto damayataṃ seṭṭho, santo samayataṃ isi;",
  "anya-e0103n0:846_0": "Mutto mocayataṃ aggo, tiṇṇo tārayataṃ varo. ;",
  "anya-e0103n0:847_0": "“Nayimasmiṃ loke parasmiṃ vā pana,",
  "anya-e0103n0:848_0": "Buddhena seṭṭho sadiso ca vijjati;",
  "anya-e0103n0:849_0": "Yamāhu dakkhiṇeyyānaṃ aggataṃ gato,",
  "anya-e0103n0:850_0": "Puññatthikānaṃ vipulaphalesina”nti. –",
  "anya-e0103n0:851_0": "Evamādikā gāthā vitthāretabbā.",
  "anya-e0103n0:852_0": "139.",
  "anya-e0103n0:852_1": "Dametīti sameti,",
  "anya-e0103n0:852_2": "kāyasamādīhi yojetīti attho.",
  "anya-e0103n0:852_3": "Taṃ pana kāyasamādīhi yojanaṃ yathārahaṃ tadaṅgavinayādīsu patiṭṭhāpanaṃ hotīti āha “vinetīti vuttaṃ hotī”ti.",
  "anya-e0103n0:852_4": "Dametuṃ yuttāti damanārahā.",
  "anya-e0103n0:852_5": "Amanussapurisāti ettha na manussāti amanussā.",
  "anya-e0103n0:852_6": "Taṃsadisatā ettha jotīyati,",
  "anya-e0103n0:852_7": "tena manussattamattaṃ natthi,",
  "anya-e0103n0:852_8": "aññaṃ samānanti yakkhādayo “amanussā”ti adhippetā,",
  "anya-e0103n0:852_9": "na ye keci manussehi aññe.",
  "anya-e0103n0:852_10": "Tathā hi tiracchānapurisānaṃ visuṃ gahaṇaṃ kataṃ,",
  "anya-e0103n0:852_11": "yakkhādayo eva ca niddiṭṭhā.",
  "anya-e0103n0:852_12": "Apalālo himavantavāsī.",
  "anya-e0103n0:852_13": "Cūḷodaramahodarā nāgadīpavāsino.",
  "anya-e0103n0:852_14": "Aggisikhadhūmasikhā sīhaḷadīpavāsino.",
  "anya-e0103n0:852_15": "Nibbisā katā dosavisassa vinodanena.",
  "anya-e0103n0:852_16": "Tenāha “saraṇesu ca sīlesu ca patiṭṭhāpitā”ti.",
  "anya-e0103n0:852_17": "Kūṭadantādayoti ādi-",
  "anya-e0103n0:852_18": "saddena ghoṭamukhaupāligahapatiādīnaṃ saṅgaho daṭṭhabbo.",
  "anya-e0103n0:852_19": "Sakkadevarājādayoti ādi-",
  "anya-e0103n0:852_20": "saddena ajakalāpayakkhabakabrahmādīnaṃ saṅgaho daṭṭhabbo.",
  "anya-e0103n0:852_21": "Idaṃ cettha suttanti idaṃ kesisuttaṃ.",
  "anya-e0103n0:852_22": "Vinītā vicitrehi vinayanūpāyehīti etasmiṃ atthe vitthāretabbaṃ yathārahaṃ saṇhādīhi upāyehi vinayassa dīpanato.",
  "anya-e0103n0:853_0": "Visuddhasīlādīnaṃ paṭhamajjhānādīnīti “visuddhasīlassa paṭhamajjhānaṃ,",
  "anya-e0103n0:853_1": "paṭhamajjhānalābhino dutiyajjhāna”ntiādinā tassa tassa uparūpari visesaṃ ācikkhantoti sambandho.",
  "anya-e0103n0:853_2": "Sotāpannādīnanti etthāpi eseva nayo.",
  "anya-e0103n0:853_3": "“Dantepi dametiyevā”ti idaṃ pubbe “sabbena sabbaṃ damathaṃ anupagatā purisadammā”ti vuttāti katvā vuttaṃ.",
  "anya-e0103n0:853_4": "Ye pana vippakatadammabhāvā sabbathā dametabbataṃ nātivattā,",
  "anya-e0103n0:853_5": "te satte sandhāya “dantepi dametiyevā”ti vuttaṃ.",
  "anya-e0103n0:853_6": "Tepi hi purisadammā evāti,",
  "anya-e0103n0:853_7": "yato ne satthā dameti.",
  "anya-e0103n0:854_0": "Atthapadanti atthābhibyañjakapadaṃ,",
  "anya-e0103n0:854_1": "vākyanti attho.",
  "anya-e0103n0:854_2": "Vākyena hi atthābhibyatti,",
  "anya-e0103n0:854_3": "na nāmādipadamattena.",
  "anya-e0103n0:854_4": "Ekapadabhāvena ca anaññasādhāraṇo satthu purisadammasārathibhāvo dassito hoti.",
  "anya-e0103n0:854_5": "Tenāha “bhagavā hī”tiādi.",
  "anya-e0103n0:854_6": "Aṭṭha disāti aṭṭha samāpattiyo.",
  "anya-e0103n0:854_7": "Tā hi aññamaññasambandhāpi asaṃkiṇṇabhāvena dissanti apadissantīti disā,",
  "anya-e0103n0:854_8": "disā viyāti vā disā.",
  "anya-e0103n0:854_9": "Asajjamānāti na sajjamānā vasībhāvappattiyā nissaṅgacārā.",
  "anya-e0103n0:854_10": "Dhāvanti javanavuttiyogato.",
  "anya-e0103n0:854_11": "Ekaṃyeva disaṃ dhāvati,",
  "anya-e0103n0:854_12": "attano kāyaṃ aparivattentoti adhippāyo.",
  "anya-e0103n0:854_13": "Satthārā pana damitā purisadammā ekiriyāpatheneva aṭṭha disā dhāvanti.",
  "anya-e0103n0:854_14": "Tenāha “ekapallaṅkeneva nisinnā”ti.",
  "anya-e0103n0:854_15": "Aṭṭha disāti ca nidassanamattametaṃ,",
  "anya-e0103n0:854_16": "lokiyehi agatapubbaṃ nirodhasamāpattidisaṃ,",
  "anya-e0103n0:854_17": "amatadisañca pakkhandanato.",
  "anya-e0103n0:855_0": "140.",
  "anya-e0103n0:855_1": "Diṭṭhadhammo vuccati paccakkho attabhāvo,",
  "anya-e0103n0:855_2": "tattha niyuttoti diṭṭhadhammiko,",
  "anya-e0103n0:855_3": "idhalokattho.",
  "anya-e0103n0:855_4": "Kammakilesavasena samparetabbato sammā gantabbato samparāyo, paraloko,",
  "anya-e0103n0:855_5": "tattha niyuttoti samparāyiko,",
  "anya-e0103n0:855_6": "paralokattho.",
  "anya-e0103n0:855_7": "Paramo uttamo attho paramattho, nibbānaṃ.",
  "anya-e0103n0:855_8": "Tehi diṭṭhadhammikasamparāyikaparamatthehi.",
  "anya-e0103n0:855_9": "Yathārahanti yathānurūpaṃ.",
  "anya-e0103n0:855_10": "Tesu atthesu yo yo puggalo yaṃ yaṃ arahati,",
  "anya-e0103n0:855_11": "tadanurūpaṃ.",
  "anya-e0103n0:855_12": "Anusāsatīti vineti tasmiṃ atthe patiṭṭhapeti,",
  "anya-e0103n0:855_13": "saha atthena vattatīti sattho,",
  "anya-e0103n0:855_14": "bhaṇḍamūlena vāṇijjāya desantaraṃ gacchanto janasamūho.",
  "anya-e0103n0:855_15": "Hitupadesādivasena paripāletabbo sāsitabbo so etassa atthīti satthā,",
  "anya-e0103n0:855_16": "satthavāho.",
  "anya-e0103n0:855_17": "So viya bhagavāti āha “satthā viyāti satthā,",
  "anya-e0103n0:855_18": "bhagavā satthavāho”ti.",
  "anya-e0103n0:856_0": "Idāni tamatthaṃ niddesapāḷinayena dassetuṃ “yathā satthavāho”tiādi vuttaṃ.",
  "anya-e0103n0:856_1": "Tattha sattheti satthike jane.",
  "anya-e0103n0:856_2": "Kaṃ tārenti etthāti kantāro,",
  "anya-e0103n0:856_3": "nirudako araññappadeso.",
  "anya-e0103n0:856_4": "Ruḷhīvasena pana itaropi araññappadeso tathā vuccati.",
  "anya-e0103n0:856_5": "Corakantāranti corehi adhiṭṭhitakantāraṃ.",
  "anya-e0103n0:856_6": "Tathā vāḷakantāraṃ.",
  "anya-e0103n0:856_7": "Dubbhikkhakantāranti dullabhabhikkhaṃ kantāraṃ.",
  "anya-e0103n0:856_8": "Tāretīti akhemantaṭṭhānaṃ atikkāmeti.",
  "anya-e0103n0:856_9": "Uttāretītiādi upasaggena padaṃ vaḍḍhetvā vuttaṃ.",
  "anya-e0103n0:856_10": "Atha vā uttāretīti khemantabhūmiṃ upanento tāreti.",
  "anya-e0103n0:856_11": "Nittāretīti akhemantaṭṭhānato nikkhāmento tāreti.",
  "anya-e0103n0:856_12": "Patāretīti pariggahetvā tāreti,",
  "anya-e0103n0:856_13": "hatthena pariggahetvā viya tāretīti attho.",
  "anya-e0103n0:856_14": "Sabbampetaṃ tāraṇuttāraṇādikhemaṭṭhāne ṭhapanamevāti āha “khemantabhūmiṃ sampāpetī”ti.",
  "anya-e0103n0:856_15": "Satteti veneyyasatte.",
  "anya-e0103n0:856_16": "Mahāgahanatāya,",
  "anya-e0103n0:856_17": "mahānatthatāya,",
  "anya-e0103n0:856_18": "dunnittharaṇatāya ca jātiyeva kantāro jātikantāro,",
  "anya-e0103n0:856_19": "taṃ jātikantāraṃ.",
  "anya-e0103n0:857_0": "Ukkaṭṭhaparicchedavasenāti ukkaṭṭhasattaparicchedavasena.",
  "anya-e0103n0:857_1": "Devamanussā eva hi ukkaṭṭhasattā,",
  "anya-e0103n0:857_2": "na tiracchānādayo.",
  "anya-e0103n0:857_3": "Bhabbapuggalaparicchedavasenāti sammattaniyāmokkamanassa yogyapuggalassa paricchindanavasena.",
  "anya-e0103n0:857_4": "Etanti “devamanussāna”nti etaṃ vacanaṃ.",
  "anya-e0103n0:857_5": "Bhagavatoti nissakkavacanaṃ yathā “upajjhāyato ajjhetī”ti,",
  "anya-e0103n0:857_6": "bhagavato santiketi vā attho.",
  "anya-e0103n0:857_7": "Upanissayasampattinti tihetukapaṭisandhiādikaṃ maggaphalādhigamassa balavakāraṇaṃ.",
  "anya-e0103n0:858_0": "Gaggarāyāti gaggarāya nāma rañño deviyā,",
  "anya-e0103n0:858_1": "tāya vā kāritattā “gaggarā”ti laddhanāmāya.",
  "anya-e0103n0:858_2": "Sare nimittaṃ aggahesīti “dhammo eso vuccatī”ti dhammasaññāya sare nimittaṃ gaṇhi,",
  "anya-e0103n0:858_3": "gaṇhanto ca pasannacitto parisapariyante nipajji.",
  "anya-e0103n0:858_4": "Sannirumbhitvā aṭṭhāsīti tassa sīse daṇḍassa ṭhapitabhāvaṃ apassanto tattha daṇḍaṃ uppīḷetvā aṭṭhāsi.",
  "anya-e0103n0:858_5": "Maṇḍūkopi daṇḍe ṭhapitepi uppīḷitepi dhammagatena pasādena vissaramakarontova kālamakāsi.",
  "anya-e0103n0:858_6": "Devaloke nibbattasattānaṃ ayaṃ dhammatā,",
  "anya-e0103n0:858_7": "yā “kutohaṃ idha nibbatto,",
  "anya-e0103n0:858_8": "tattha kiṃ nu kho kammamakāsi”nti āvajjanā.",
  "anya-e0103n0:858_9": "Tasmā attano purimabhavassa diṭṭhattā āha “are ahampi nāma idha nibbatto”ti.",
  "anya-e0103n0:858_10": "Bhagavato pāde vandi kataññutāsaṃvaḍḍhitena pemagāravabahumānena.",
  "anya-e0103n0:859_0": "Bhagavā jānantova mahājanassa kammaphalaṃ,",
  "anya-e0103n0:859_1": "buddhānubhāvañca paccakkhaṃ kātukāmo “ko me vandatī”ti gāthāya pucchi.",
  "anya-e0103n0:859_2": "Tattha koti devanāgayakkhagandhabbādīsu ko,",
  "anya-e0103n0:859_3": "katamoti attho.",
  "anya-e0103n0:859_4": "Meti mama.",
  "anya-e0103n0:859_5": "Pādānīti pāde.",
  "anya-e0103n0:859_6": "Iddhiyāti imāya evarūpāya deviddhiyā.",
  "anya-e0103n0:859_7": "“Yasasā”ti iminā edisena parivārena,",
  "anya-e0103n0:859_8": "paricchedena ca.",
  "anya-e0103n0:859_9": "Jalanti vijjotamāno.",
  "anya-e0103n0:859_10": "Abhikkantenāti ativiya kantena kamanīyena sundarena.",
  "anya-e0103n0:859_11": "Vaṇṇenāti chavivaṇṇena sarīravaṇṇanibhāya.",
  "anya-e0103n0:859_12": "Sabbā obhāsayaṃ disāti sabbā dasapi disā pabhāsento,",
  "anya-e0103n0:859_13": "cando viya,",
  "anya-e0103n0:859_14": "sūriyo viya ca ekobhāsaṃ ekālokaṃ karontoti attho.",
  "anya-e0103n0:860_0": "Evaṃ pana bhagavatā pucchito devaputto attānaṃ pavedento “maṇḍūkohaṃ pure āsi”nti gāthamāha.",
  "anya-e0103n0:860_1": "Tattha pureti purimajātiyaṃ.",
  "anya-e0103n0:860_2": "“Udake”ti idaṃ tadā attano uppattiṭṭhānadassanaṃ.",
  "anya-e0103n0:860_3": "“Udake maṇḍūko”ti etena uddhamāyikādikassa thale maṇḍūkassa nivattanaṃ kataṃ hoti.",
  "anya-e0103n0:860_4": "Gāvo caranti etthāti gocaro,",
  "anya-e0103n0:860_5": "gunnaṃ ghāsesanaṭṭhānaṃ.",
  "anya-e0103n0:860_6": "Idha pana gocaro viyāti gocaro,",
  "anya-e0103n0:860_7": "vāri udakaṃ gocaro etassāti vārigocaro.",
  "anya-e0103n0:860_8": "Udakacārīpi hi koci kacchapādi avārigocaropi hotīti “vārigocaro”ti visesetvā vuttaṃ.",
  "anya-e0103n0:860_9": "Tava dhammaṃ suṇantassāti brahmassarena karavīkarutamañjunā desentassa tava dhammaṃ “dhammo eso vuccatī”ti sare nimittaggāhavasena suṇantassa.",
  "anya-e0103n0:860_10": "Anādare cetaṃ sāmivacanaṃ.",
  "anya-e0103n0:860_11": "Avadhi vacchapālakoti vacche rakkhanto gopāladārako mama samīpaṃ āgantvā daṇḍamolubbha tiṭṭhanto mama sīse daṇḍaṃ sannirumbhitvā maṃ māresīti attho.",
  "anya-e0103n0:861_0": "Sitaṃ katvāti “tathā parittatarenāpi puññānubhāvena evaṃ ativiya uḷārā lokiyalokuttarā sampattiyo labbhantī”ti",
  "anya-e0103n0:861_1": "pītisomanassajāto bhāsurataradhavalavipphurantadassanakiraṇāvalīhi bhiyyoso mattāya taṃ padesaṃ obhāsento",
  "anya-e0103n0:861_2": "sitaṃ katvā.",
  "anya-e0103n0:861_3": "Pītisomanassavasena hi so –",
  "anya-e0103n0:862_0": "“Muhuttaṃ cittapasādassa, iddhiṃ passa yasañca me;",
  "anya-e0103n0:863_0": "Ānubhāvañca me passa, vaṇṇaṃ passa jutiñca me.",
  "anya-e0103n0:864_0": "“Ye ca te dīghamaddhānaṃ, dhammaṃ assosuṃ gotama;",
  "anya-e0103n0:865_0": "Pattā te acalaṭṭhānaṃ, yattha gantvā na socare”ti. ;",
  "anya-e0103n0:866_0": "Imā dve gāthā vatvā pakkāmi.",
  "anya-e0103n0:867_0": "141.",
  "anya-e0103n0:867_1": "Yaṃ pana kiñcīti ettha yanti aniyamitavacanaṃ.",
  "anya-e0103n0:867_2": "Tathā kiñcīti.",
  "anya-e0103n0:867_3": "Panāti vacanālaṅkāramattaṃ.",
  "anya-e0103n0:867_4": "Tasmā yaṃ kiñcīti ñeyyassa anavasesapariyādānaṃ kataṃ hoti.",
  "anya-e0103n0:867_5": "Panāti vā visesatthadīpako nipāto.",
  "anya-e0103n0:867_6": "Tena “sammāsambuddho”ti iminā saṅkhepato,",
  "anya-e0103n0:867_7": "vitthārato ca satthu catusaccābhisambodho vutto.",
  "anya-e0103n0:867_8": "“Buddho”ti pana iminā tadaññassapi ñeyyassāvabodho.",
  "anya-e0103n0:867_9": "Purimena vā satthu paṭivedhañāṇānubhāvo,",
  "anya-e0103n0:867_10": "pacchimena desanāñāṇānubhāvo.",
  "anya-e0103n0:867_11": "Pīti upari vuccamāno viseso jotīyati.",
  "anya-e0103n0:867_12": "Sabbaso paṭipakkhehi vimuccatīti vimokkho,",
  "anya-e0103n0:867_13": "aggamaggo.",
  "anya-e0103n0:867_14": "Tassa anto aggaphalaṃ,",
  "anya-e0103n0:867_15": "tattha bhavaṃ tasmiṃ laddhe laddhabbato vimokkhantikañāṇaṃ,",
  "anya-e0103n0:867_16": "sabbaññutaññāṇena saddhiṃ sabbampi buddhañāṇaṃ.",
  "anya-e0103n0:867_17": "Evaṃ pavattoti ettha –",
  "anya-e0103n0:868_0": "“Sabbaññutāya buddho,",
  "anya-e0103n0:868_1": "sabbadassāvitāya buddho,",
  "anya-e0103n0:868_2": "anaññaneyyatāya buddho,",
  "anya-e0103n0:868_3": "visavitāya buddho,",
  "anya-e0103n0:868_4": "khīṇāsavasaṅkhātena buddho,",
  "anya-e0103n0:868_5": "nirupalepasaṅkhātena buddho,",
  "anya-e0103n0:868_6": "ekantavītarāgoti buddho,",
  "anya-e0103n0:868_7": "ekantavītadosoti buddho,",
  "anya-e0103n0:868_8": "ekantavītamohoti buddho,",
  "anya-e0103n0:868_9": "ekantanikkilesoti buddho,",
  "anya-e0103n0:868_10": "ekāyanamaggaṃ gatoti buddho,",
  "anya-e0103n0:868_11": "eko anuttaraṃ sammāsambodhiṃ abhisambuddhoti buddho,",
  "anya-e0103n0:868_12": "abuddhivihatattā buddhipaṭilābhā buddho.",
  "anya-e0103n0:868_13": "Buddhoti netaṃ nāmaṃ mātarā kataṃ,",
  "anya-e0103n0:868_14": "na pitarā kataṃ,",
  "anya-e0103n0:868_15": "na bhātarā kataṃ,",
  "anya-e0103n0:868_16": "na bhaginiyā kataṃ,",
  "anya-e0103n0:868_17": "na mittāmaccehikataṃ,",
  "anya-e0103n0:868_18": "na ñātisālohitehi kataṃ,",
  "anya-e0103n0:868_19": "na samaṇabrāhmaṇehi kataṃ,",
  "anya-e0103n0:868_20": "na devatāhi kataṃ.",
  "anya-e0103n0:868_21": "Vimokkhantikametaṃ buddhānaṃ bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti yadidaṃ buddho”ti –",
  "anya-e0103n0:869_0": "Ayaṃ niddesapāḷinayo.",
  "anya-e0103n0:869_1": "Yasmā cettha tassā paṭisambhidāpāḷiyā bhedo natthi,",
  "anya-e0103n0:869_2": "tasmā dvīsu ekenāpi atthasiddhīti dassanatthaṃ “paṭisambhidānayo vā”ti aniyamattho vā-",
  "anya-e0103n0:869_3": "saddo vutto.",
  "anya-e0103n0:870_0": "Tattha yathā loke avagantā “avagato”ti vuccati,",
  "anya-e0103n0:870_1": "evaṃ bujjhitā saccānīti buddho suddhakattuvasena.",
  "anya-e0103n0:870_2": "Yathā paṇṇasosā vātā “paṇṇasusā”ti vuccanti,",
  "anya-e0103n0:870_3": "evaṃ bodhetā pajāyāti buddho hetukattuvasena,",
  "anya-e0103n0:870_4": "hetuattho cettha antonīto.",
  "anya-e0103n0:871_0": "Sabbaññutāya buddhoti sabbadhammabujjhanasamatthāya buddhiyā buddhoti attho.",
  "anya-e0103n0:871_1": "Sabbadassāvitāya buddhoti sabbadhammānaṃ ñāṇacakkhunā diṭṭhattā buddhoti attho.",
  "anya-e0103n0:871_2": "Anaññaneyyatāya buddhoti aññena abodhanīto sayameva buddhattā buddhoti attho.",
  "anya-e0103n0:871_3": "Visavitāya buddhoti nānāguṇavisavanato padumamiva vikasanaṭṭhena buddhoti attho.",
  "anya-e0103n0:871_4": "Khīṇāsavasaṅkhātena buddhoti evamādīhi chahi pariyāyehi niddakkhayavibuddho puriso viya sabbakilesaniddakkhayavibuddhattā buddhoti vuttaṃ hoti.",
  "anya-e0103n0:871_5": "Ekāyanamaggaṃ gatoti buddhoti gamanatthānaṃ buddhiatthatāya buddhiatthānampi gamanatthatā labbhatīti ekāyanamaggaṃ gatattā buddhoti vuccatīti attho.",
  "anya-e0103n0:871_6": "Eko anuttaraṃ sammāsambodhiṃ abhisambuddhoti buddhoti na parehi buddhattā buddho,",
  "anya-e0103n0:871_7": "atha kho sayameva anuttaraṃ sammāsambodhiṃ abhisambuddhattā buddhoti attho.",
  "anya-e0103n0:871_8": "Abuddhivihatattā buddhipaṭilābhā buddhoti buddhi buddhaṃ bodhoti anatthantaraṃ.",
  "anya-e0103n0:871_9": "Tattha yathā rattaguṇayogato ratto paṭo,",
  "anya-e0103n0:871_10": "evaṃ buddhaguṇayogato buddhoti ñāpanatthaṃ vuttaṃ.",
  "anya-e0103n0:871_11": "Tato paraṃ buddhoti netaṃ nāmantiādi atthānugatāyaṃ paññattīti bodhanatthaṃ vuttanti evamettha imināpi kāraṇena bhagavā buddhoti veditabbaṃ.",
  "anya-e0103n0:872_0": "142.",
  "anya-e0103n0:872_1": "Assāti bhagavato.",
  "anya-e0103n0:872_2": "Guṇavisiṭṭhasabbasattuttamagarugāravādhivacananti sabbehi sīlādiguṇehi visiṭṭhassa tato eva sabbasattehi",
  "anya-e0103n0:872_3": "uttamassa garuno gāravavasena vuttavacanamidaṃ bhagavāti.",
  "anya-e0103n0:872_4": "Tathā hi lokanātho aparimitanirupamappabhāvasīlādiguṇavisesasamaṅgitāya sabbānatthaparihārapubbaṅgamāya",
  "anya-e0103n0:872_5": "niravasesahitasukhavidhānatapparāya niratisayāya payogasampattiyā sadevamanussāya pajāya,",
  "anya-e0103n0:872_6": "accantupakāritāya ca aparimāṇāsu lokadhātūsu aparimāṇānaṃ sattānaṃ uttamagāravaṭṭhānanti.",
  "anya-e0103n0:873_0": "Bhagavāti vacanaṃ seṭṭhanti seṭṭhavācakaṃ vacanaṃ seṭṭhaguṇasahacaraṇato “seṭṭha”nti vuttaṃ.",
  "anya-e0103n0:873_1": "Atha vā vuccatīti vacanaṃ, attho.",
  "anya-e0103n0:873_2": "Tasmā yo “bhagavā”ti vacanena vacanīyo attho,",
  "anya-e0103n0:873_3": "so seṭṭhoti attho.",
  "anya-e0103n0:873_4": "Bhagavāti vacanamuttamanti etthāpi eseva nayo.",
  "anya-e0103n0:873_5": "Gāravayuttoti garubhāvayutto garuguṇayogato,",
  "anya-e0103n0:873_6": "garukaraṇaṃ vā sātisayaṃ arahatīti gāravayutto,",
  "anya-e0103n0:873_7": "gāravārahoti attho.",
  "anya-e0103n0:874_0": "Guṇavisesahetukaṃ “bhagavā”ti idaṃ bhagavato nāmanti saṅkhepato vuttamatthaṃ vitthārato vibhajitukāmo",
  "anya-e0103n0:874_1": "nāmaṃyeva tāva atthuddhāravasena dassento “catubbidhaṃ vā nāma”ntiādimāha.",
  "anya-e0103n0:874_2": "Tattha āvatthikanti avatthāya viditaṃ taṃ taṃ avatthaṃ upādāya paññattaṃ voharitaṃ.",
  "anya-e0103n0:874_3": "Tathā liṅgikaṃ tena tena liṅgena voharitaṃ.",
  "anya-e0103n0:874_4": "Nemittikanti nimittato āgataṃ.",
  "anya-e0103n0:874_5": "Adhiccasamuppannanti yadicchāya pavattaṃ,",
  "anya-e0103n0:874_6": "yadicchāya āgataṃ yadicchakaṃ.",
  "anya-e0103n0:874_7": "Paṭhamena ādi-",
  "anya-e0103n0:874_8": "saddena bālo, yuvā,",
  "anya-e0103n0:874_9": "vuḍḍhoti evamādiṃ saṅgaṇhāti,",
  "anya-e0103n0:874_10": "dutiyena muṇḍī,",
  "anya-e0103n0:874_11": "jaṭīti evamādiṃ,",
  "anya-e0103n0:874_12": "tatiyena bahussuto,",
  "anya-e0103n0:874_13": "dhammakathiko,",
  "anya-e0103n0:874_14": "jhāyīti evamādiṃ,",
  "anya-e0103n0:874_15": "catutthena aghamarisanaṃ pāvacananti evamādiṃ saṅgaṇhāti.",
  "anya-e0103n0:874_16": "“Nemittika”nti vuttamatthaṃ byatirekavasena patiṭṭhāpetuṃ “na mahāmāyāyā”tiādi vuttaṃ.",
  "anya-e0103n0:874_17": "“Vimokkhantika”nti iminā idaṃ nāmaṃ ariyāya jātiyā jātakkhaṇeyeva jātanti dasseti.",
  "anya-e0103n0:874_18": "Yadi vimokkhantikaṃ,",
  "anya-e0103n0:874_19": "atha kasmā aññehi khīṇāsavehi asādhāraṇanti āha “saha sabbaññutaññāṇassa paṭilābhā”ti.",
  "anya-e0103n0:874_20": "Buddhānañhi arahattaphalaṃ nipphajjamānaṃ sabbaññutaññāṇādīhi sabbehi buddhaguṇehi saddhiṃyeva nipphajjati.",
  "anya-e0103n0:874_21": "Tena vuttaṃ “vimokkhantika”nti.",
  "anya-e0103n0:874_22": "Sacchikā paññattīti sabbadhammānaṃ sacchikiriyānimittā paññatti.",
  "anya-e0103n0:874_23": "Atha vā sacchikā paññattīti paccakkhasiddhā paññatti.",
  "anya-e0103n0:874_24": "Yaṃguṇanimittā hi sā,",
  "anya-e0103n0:874_25": "te satthu paccakkhabhūtāti guṇā viya sāpi sacchikatā eva nāma hoti,",
  "anya-e0103n0:874_26": "na paresaṃ vohāramattenāti adhippāyo.",
  "anya-e0103n0:875_0": "143.",
  "anya-e0103n0:875_1": "Vadantīti mahātherassa garubhāvato bahuvacanenāha,",
  "anya-e0103n0:875_2": "saṅgītikārehi vā katamanuvādaṃ sandhāya.",
  "anya-e0103n0:875_3": "Issariyādibhedo bhago assa atthīti bhagī.",
  "anya-e0103n0:875_4": "Akāsi bhagganti rāgādipāpadhammaṃ bhaggaṃ akāsi,",
  "anya-e0103n0:875_5": "bhaggavāti attho.",
  "anya-e0103n0:875_6": "Bahūhi ñāyehīti kāyabhāvanādikehi anekehi bhāvanākkamehi.",
  "anya-e0103n0:875_7": "Subhāvitattanoti sammadeva bhāvitasabhāvassa.",
  "anya-e0103n0:875_8": "Paccatte cetaṃ sāmivacanaṃ.",
  "anya-e0103n0:876_0": "Niddese vuttanayenāti etthāyaṃ niddesanayo –",
  "anya-e0103n0:877_0": "“Bhagavāti gāravādhivacanametaṃ.",
  "anya-e0103n0:877_1": "Apica bhaggarāgoti bhagavā,",
  "anya-e0103n0:877_2": "bhaggadosoti bhagavā,",
  "anya-e0103n0:877_3": "bhaggamohoti bhagavā,",
  "anya-e0103n0:877_4": "bhaggamānoti bhagavā,",
  "anya-e0103n0:877_5": "bhaggadiṭṭhīti bhagavā,",
  "anya-e0103n0:877_6": "bhaggataṇhoti bhagavā,",
  "anya-e0103n0:877_7": "bhaggakilesoti bhagavā,",
  "anya-e0103n0:877_8": "bhaji vibhaji pavibhaji dhammaratananti bhagavā,",
  "anya-e0103n0:877_9": "bhavānaṃ antakaroti bhagavā,",
  "anya-e0103n0:877_10": "bhāvitakāyo bhāvitasīlo bhāvitacitto bhāvitapaññoti bhagavā,",
  "anya-e0103n0:877_11": "bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā,",
  "anya-e0103n0:877_12": "bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā,",
  "anya-e0103n0:877_13": "bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā,",
  "anya-e0103n0:877_14": "bhāgī vā bhagavā catunnaṃ jhānānaṃ catunnaṃ appamaññānaṃ catunnaṃ arūpasamāpattīnanti bhagavā,",
  "anya-e0103n0:877_15": "bhāgī vā bhagavā aṭṭhannaṃ vimokkhānaṃ aṭṭhannaṃ abhibhāyatanānaṃ navannaṃ anupubbavihārasamāpattīnanti bhagavā,",
  "anya-e0103n0:877_16": "bhāgī vā bhagavā dasannaṃ saññābhāvanānaṃ dasannaṃ kasiṇasamāpattīnaṃ ānāpānassatisamādhissa asubhasamāpattiyāti bhagavā,",
  "anya-e0103n0:877_17": "bhāgī vā bhagavā catunnaṃ satipaṭṭhānānaṃ catunnaṃ sammappadhānānaṃ catunnaṃ iddhipādānaṃ pañcannaṃ indriyānaṃ",
  "anya-e0103n0:877_18": "pañcannaṃ balānaṃ sattannaṃ bojjhaṅgānaṃ ariyassa aṭṭhaṅgikassa maggassāti bhagavā,",
  "anya-e0103n0:877_19": "bhāgī vā bhagavā dasannaṃ tathāgatabalānaṃ catunnaṃ vesārajjānaṃ catunnaṃ paṭisambhidānaṃ channaṃ abhiññānaṃ channaṃ buddhadhammānanti bhagavā,",
  "anya-e0103n0:877_20": "bhagavāti netaṃ nāmaṃ…pe…",
  "anya-e0103n0:877_21": "sacchikā paññatti yadidaṃ bhagavā”ti.",
  "anya-e0103n0:878_0": "Ettha ca “gāravādhivacana”ntiādīni yadipi gāthāyaṃ āgatapadānukkamena na niddiṭṭhāni,",
  "anya-e0103n0:878_1": "yathārahaṃ pana tesaṃ sabbesampi niddesabhāvena veditabbāni.",
  "anya-e0103n0:878_2": "Tattha gāravādhivacananti garūnaṃ garubhāvavācakaṃ vacanaṃ.",
  "anya-e0103n0:878_3": "Bhajīti bhāgaso kathesi.",
  "anya-e0103n0:878_4": "Tenāha “vibhajī”ti.",
  "anya-e0103n0:878_5": "Dhammaratananti maggaphalādiariyadhammaratanaṃ.",
  "anya-e0103n0:878_6": "Puna bhajīti sevi.",
  "anya-e0103n0:878_7": "Bhāgīti bhāgadheyyavā.",
  "anya-e0103n0:878_8": "Puna bhāgīti bhajanasīlo.",
  "anya-e0103n0:878_9": "Attharasassāti atthasannissayassa rasassa.",
  "anya-e0103n0:878_10": "Vimuttāyatanasīse hi ṭhatvā dhammaṃ kathentassa,",
  "anya-e0103n0:878_11": "suṇantassa ca tadatthaṃ ārabbha uppajjanakapītisomanassaṃ attharaso.",
  "anya-e0103n0:878_12": "Dhammaṃ ārabbha dhammaraso.",
  "anya-e0103n0:878_13": "Yaṃ sandhāya vuttaṃ “labhati atthavedaṃ,",
  "anya-e0103n0:878_14": "labhati dhammaveda”nti.",
  "anya-e0103n0:878_15": "Vimuttirasassāti vimuttibhūtassa,",
  "anya-e0103n0:878_16": "vimuttisannissayassa vā rasassa.",
  "anya-e0103n0:878_17": "Saññābhāvanānanti aniccasaññādīnaṃ dasannaṃ saññābhāvanānaṃ.",
  "anya-e0103n0:878_18": "Channaṃ buddhadhammānanti cha asādhāraṇañāṇāni sandhāya vuttaṃ.",
  "anya-e0103n0:878_19": "Tattha tattha “bhagavā”ti saddasiddhi niruttinayena veditabbā.",
  "anya-e0103n0:879_0": "144.",
  "anya-e0103n0:879_1": "Yadipi “bhāgyavā”tiādīhi padehi vuccamāno attho “bhagī bhajī”ti niddesagāthāya saṅgahito eva,",
  "anya-e0103n0:879_2": "tathāpi padasiddhi atthavibhāgaatthayojanādisahito saṃvaṇṇanānayo tato aññākāroti vuttaṃ “ayaṃ pana aparo nayo”ti.",
  "anya-e0103n0:879_3": "Ādikanti ādi-",
  "anya-e0103n0:879_4": "saddena vaṇṇavikāro,",
  "anya-e0103n0:879_5": "vaṇṇalopo,",
  "anya-e0103n0:879_6": "dhātuatthena niyojanañcāti imaṃ tividhaṃ lakkhaṇaṃ saṅgaṇhāti.",
  "anya-e0103n0:879_7": "Saddanayenāti byākaraṇanayena.",
  "anya-e0103n0:879_8": "Pisodarādīnaṃ saddānaṃ ākatigaṇabhāvato vuttaṃ “pisodarādipakkhepalakkhaṇaṃ gahetvā”ti.",
  "anya-e0103n0:879_9": "Pakkhipanameva lakkhaṇaṃ.",
  "anya-e0103n0:879_10": "Tappariyāpannatākaraṇaṃ hi pakkhipanaṃ.",
  "anya-e0103n0:879_11": "Pārappattanti paramukkaṃsagataṃ pāramibhāvappattaṃ.",
  "anya-e0103n0:879_12": "Bhāgyanti kusalaṃ.",
  "anya-e0103n0:879_13": "Tattha maggakusalaṃ lokuttarasukhanibbattakaṃ,",
  "anya-e0103n0:879_14": "itaraṃ lokiyasukhanibbattakaṃ,",
  "anya-e0103n0:879_15": "itarampi vā vivaṭṭūpanissayaṃ pariyāyato lokuttarasukhanibbattakaṃ siyā.",
  "anya-e0103n0:880_0": "Lobhādayo ekakavasena gahitā.",
  "anya-e0103n0:880_1": "Tathā viparītamanasikāro vipallāsabhāvasāmaññena,",
  "anya-e0103n0:880_2": "ahirikādayo dukavasena.",
  "anya-e0103n0:880_3": "Lobhādayo ca puna “tividhākusalamūla”nti tikavasena gahitā.",
  "anya-e0103n0:880_4": "Kāyaduccaritādi-",
  "anya-e0103n0:880_5": "taṇhāsaṃkilesādirāgamalādirāgavisamādikāmasaññādikāmavitakkāditaṇhāpapañcādayo tividhaduccaritādayo.",
  "anya-e0103n0:880_6": "Subhasaññādikā catubbidhavipariyesā.",
  "anya-e0103n0:880_7": "“Cīvarahetu vā bhikkhuno taṇhā uppajjamānā uppajjati,",
  "anya-e0103n0:880_8": "piṇḍapāta, senāsana,",
  "anya-e0103n0:880_9": "itibhavābhavahetu vā”ti evamāgatā cattāro taṇhuppādā.",
  "anya-e0103n0:880_10": "“Buddhe kaṅkhati, dhamme, saṅghe, sikkhāya,",
  "anya-e0103n0:880_11": "sabrahmacārīsu kupito hoti anattamano āhatacitto khīlajāto”ti evamāgatāni pañca cetokhīlāni.",
  "anya-e0103n0:880_12": "“Kāme avītarāgo hoti,",
  "anya-e0103n0:880_13": "kāye avītarāgo,",
  "anya-e0103n0:880_14": "rūpe avītarāgo,",
  "anya-e0103n0:880_15": "yāvadatthaṃ udarāvadehakaṃ bhuñjitvā seyyasukhaṃ passasukhaṃ middhasukhaṃ anuyutto viharati,",
  "anya-e0103n0:880_16": "aññataraṃ devanikāyaṃ paṇidhāya brahmacariyaṃ caratī”ti āgatā pañca vinibandhā.",
  "anya-e0103n0:880_17": "Rūpābhinandanādayo pañcābhinandanā. Kodho, makkho, issā,",
  "anya-e0103n0:880_18": "sāṭheyyaṃ,",
  "anya-e0103n0:880_19": "pāpicchatā,",
  "anya-e0103n0:880_20": "sandiṭṭhiparāmāsoti imāni cha vivādamūlāni.",
  "anya-e0103n0:880_21": "Rūpataṇhādayo cha taṇhākāyā.",
  "anya-e0103n0:881_0": "Kāmarāgapaṭighadiṭṭhivicikicchābhavarāgamānāvijjā sattānusayā.",
  "anya-e0103n0:881_1": "Micchādiṭṭhiādayo aṭṭha micchattā.",
  "anya-e0103n0:881_2": "“Taṇhaṃ paṭicca pariyesanā,",
  "anya-e0103n0:881_3": "pariyesanaṃ paṭicca lābho,",
  "anya-e0103n0:881_4": "lābhaṃ paṭicca vinicchayo,",
  "anya-e0103n0:881_5": "vinicchayaṃ paṭicca chandarāgo,",
  "anya-e0103n0:881_6": "chandarāgaṃ paṭicca ajjhosānaṃ,",
  "anya-e0103n0:881_7": "ajjhosānaṃ paṭicca pariggaho,",
  "anya-e0103n0:881_8": "pariggahaṃ paṭicca macchariyaṃ,",
  "anya-e0103n0:881_9": "macchariyaṃ paṭicca ārakkhā,",
  "anya-e0103n0:881_10": "ārakkhādhikaraṇaṃ daṇḍādānādayo”ti ete nava taṇhāmūlakā.",
  "anya-e0103n0:881_11": "Cattāro sassatavādā,",
  "anya-e0103n0:881_12": "cattāro ekaccasassatavādā,",
  "anya-e0103n0:881_13": "cattāro antānantikā,",
  "anya-e0103n0:881_14": "cattāro amarāvikkhepikā,",
  "anya-e0103n0:881_15": "dve adhiccasamuppannikā,",
  "anya-e0103n0:881_16": "soḷasa saññīvādā,",
  "anya-e0103n0:881_17": "aṭṭha asaññīvādā,",
  "anya-e0103n0:881_18": "aṭṭha nevasaññīnāsaññīvādā,",
  "anya-e0103n0:881_19": "satta ucchedavādā,",
  "anya-e0103n0:881_20": "pañca paramadiṭṭhadhammanibbānavādāti etāni dvāsaṭṭhi diṭṭhigatāni.",
  "anya-e0103n0:881_21": "Ajjhattikassa upādāya “asmī”ti hoti,",
  "anya-e0103n0:881_22": "“itthasmī”ti,",
  "anya-e0103n0:881_23": "“evasmī”ti,",
  "anya-e0103n0:881_24": "“aññathāsmī”ti,",
  "anya-e0103n0:881_25": "“bhavissa”nti,",
  "anya-e0103n0:881_26": "“itthaṃ bhavissa”nti,",
  "anya-e0103n0:881_27": "“evaṃ bhavissa”nti,",
  "anya-e0103n0:881_28": "“aññathā bhavissa”nti,",
  "anya-e0103n0:881_29": "“asasmī”ti,",
  "anya-e0103n0:881_30": "“sātasmī”ti,",
  "anya-e0103n0:881_31": "“siya”nti,",
  "anya-e0103n0:881_32": "“itthaṃ siya”nti,",
  "anya-e0103n0:881_33": "“evaṃ siya”nti,",
  "anya-e0103n0:881_34": "“aññathā siya”nti,",
  "anya-e0103n0:881_35": "“apāhaṃ siya”nti,",
  "anya-e0103n0:881_36": "“apāhaṃ itthaṃ siya”nti,",
  "anya-e0103n0:881_37": "“apāhaṃ evaṃ siya”nti,",
  "anya-e0103n0:881_38": "“apāhaṃ aññathā siya”nti hotīti aṭṭhārasa,",
  "anya-e0103n0:881_39": "bāhirassupādāya “iminā asmī”ti hoti,",
  "anya-e0103n0:881_40": "“iminā itthasmī”ti,",
  "anya-e0103n0:881_41": "“iminā evasmī”ti,",
  "anya-e0103n0:881_42": "“iminā aññathāsmī”tiādikā vuttanayā aṭṭhārasāti chattiṃsa,",
  "anya-e0103n0:881_43": "atītā chattiṃsa,",
  "anya-e0103n0:881_44": "anāgatā chattiṃsa,",
  "anya-e0103n0:881_45": "paccuppannā chattiṃsāti aṭṭhasatataṇhāvicaritāni.",
  "anya-e0103n0:882_0": "Pabheda-",
  "anya-e0103n0:882_1": "saddo paccekaṃ sambandhitabbo.",
  "anya-e0103n0:882_2": "Tatthāyaṃ yojanā –",
  "anya-e0103n0:882_3": "lobhappabhedā dosappabhedā yāva aṭṭhasatataṇhāvicaritappabhedāti.",
  "anya-e0103n0:882_4": "Sabbāni sattānaṃ darathapariḷāhakarāni kilesānaṃ anekāni satasahassāni abhañjīti yojanā.",
  "anya-e0103n0:882_5": "Ārammaṇādivibhāgato hi pavattiākāravibhāgato ca anantappabhedā kilesāti.",
  "anya-e0103n0:882_6": "Saṅkhepatoti ettha samucchedappahānavasena sabbaso appavattikaraṇena kilesamāraṃ,",
  "anya-e0103n0:882_7": "samudayappahānapariññāvasena khandhamāraṃ,",
  "anya-e0103n0:882_8": "sahāyavekallakaraṇavasena sabbathā appavattikaraṇena abhisaṅkhāramāraṃ,",
  "anya-e0103n0:882_9": "balavidhamanavisayātikkamanavasena devaputtamaccumārañca abhañji bhagge akāsi.",
  "anya-e0103n0:882_10": "Parissayānanti upaddavānaṃ. Sampati,",
  "anya-e0103n0:882_11": "āyatiñca sattānaṃ anatthāvahattā māraṇaṭṭhena vibādhanaṭṭhena kilesāva māroti kilesamāro.",
  "anya-e0103n0:882_12": "Vadhakaṭṭhena khandhāva māroti khandhamāro.",
  "anya-e0103n0:882_13": "Tathā hi vuttaṃ “vadhakaṃ rūpaṃ ‘vadhakaṃ rūpa’nti yathābhūtaṃ nappajānātī”tiādi.",
  "anya-e0103n0:882_14": "Jātijarādimahābyasananibbattanena abhisaṅkhārova māroti abhisaṅkhāramāro.",
  "anya-e0103n0:882_15": "Saṃkilesanimittaṃ hutvā guṇamāraṇaṭṭhena devaputtova māroti devaputtamāro.",
  "anya-e0103n0:882_16": "Sattānaṃ jīvitassa,",
  "anya-e0103n0:882_17": "jīvitaparikkhārānañca jānikaraṇena mahābādharūpattā maccu eva māroti maccumāro.",
  "anya-e0103n0:883_0": "Satapuññalakkhaṇadharassāti anekasatapuññanibbattamahāpurisalakkhaṇavahato rūpakāyasampatti dīpitā hoti,",
  "anya-e0103n0:883_1": "itarāsaṃ phalasampadānaṃ mūlabhāvato,",
  "anya-e0103n0:883_2": "adhiṭṭhānabhāvato ca.",
  "anya-e0103n0:883_3": "Dhammakāyasampatti dīpitā hoti,",
  "anya-e0103n0:883_4": "pahānasampadāpubbakattā ñāṇasampadādīnaṃ.",
  "anya-e0103n0:883_5": "Bhāgyavatāya lokiyānaṃ bahumatabhāvo.",
  "anya-e0103n0:883_6": "Bhaggadosatāya parikkhakānaṃ bahumatabhāvoti yojanā.",
  "anya-e0103n0:883_7": "Evaṃ ito paresupi yathāsaṅkhyaṃ yojetabbaṃ.",
  "anya-e0103n0:883_8": "Puññavantaṃ hi gahaṭṭhā khattiyādayo abhigacchanti,",
  "anya-e0103n0:883_9": "pahīnadosaṃ pabbajitatāpasaparibbājakādayo “dosavinayāya dhammaṃ desetī”ti.",
  "anya-e0103n0:883_10": "Abhigatānañca nesaṃ kāyacittadukkhāpanayane paṭibalabhāvo,",
  "anya-e0103n0:883_11": "āmisadānadhammadānehi upakārasabbhāvato.",
  "anya-e0103n0:883_12": "Rūpakāyaṃ tassa pasādacakkhunā,",
  "anya-e0103n0:883_13": "dhammakāyaṃ paññācakkhunā disvā dukkhadvayassa paṭippassambhanato upagatānañca tesaṃ āmisadānadhammadānehi upakāritā,",
  "anya-e0103n0:883_14": "“pubbe āmisadānadhammadānehi mayā ayaṃ lokaggabhāvo adhigato,",
  "anya-e0103n0:883_15": "tasmā tumhehipi evameva paṭipajjitabba”nti evaṃ sammāpaṭipattiyaṃ niyojanena abhigatānaṃ lokiyalokuttarasukhehi saṃyojanasamatthatā ca dīpitā hoti.",
  "anya-e0103n0:884_0": "Sakacitte issariyaṃ attano cittassa vasībhāvāpādanaṃ,",
  "anya-e0103n0:884_1": "yena paṭikkūlādīsu appaṭikkūlasaññitādivihārasiddhi,",
  "anya-e0103n0:884_2": "adhiṭṭhāniddhiādiko iddhividhopi cittissariyameva cittabhāvanāya vasībhāvappattiyā ijjhanato.",
  "anya-e0103n0:884_3": "Aṇimālaghimādikanti ādi-",
  "anya-e0103n0:884_4": "saddena mahimā patti pākammaṃ īsitā vasitā yatthakāmāvasāyitāti ime chapi saṅgahitā.",
  "anya-e0103n0:884_5": "Tattha kāyassa aṇubhāvakaraṇaṃ aṇimā.",
  "anya-e0103n0:884_6": "Lahubhāvo laghimā ākāse padasā gamanādinā.",
  "anya-e0103n0:884_7": "Mahattaṃ mahimā kāyassa mahantatāpādanaṃ.",
  "anya-e0103n0:884_8": "Iṭṭhadesappatti patti.",
  "anya-e0103n0:884_9": "Adhiṭṭhānādivasena icchitanipphādanaṃ pākammaṃ.",
  "anya-e0103n0:884_10": "Sayaṃvasitā issarabhāvo īsitā.",
  "anya-e0103n0:884_11": "Iddhividhe vasībhāvo vasitā.",
  "anya-e0103n0:884_12": "Ākāsena vā gacchato,",
  "anya-e0103n0:884_13": "aññaṃ vā kiñci karoto yattha katthaci vosānappatti yatthakāmāvasāyitā.",
  "anya-e0103n0:884_14": "“Kumārakarūpādidassana”ntipi vadanti.",
  "anya-e0103n0:884_15": "Evamidaṃ aṭṭhavidhaṃ lokiyasammataṃ issariyaṃ.",
  "anya-e0103n0:884_16": "Taṃ pana bhagavato iddhividhantogadhaṃ,",
  "anya-e0103n0:884_17": "anaññasādhāraṇañcāti āha “sabbākāraparipūraṃ atthī”ti.",
  "anya-e0103n0:885_0": "Kesañci padesavutti,",
  "anya-e0103n0:885_1": "ayathābhūtaguṇasannissayattā aparisuddho ca yaso hoti,",
  "anya-e0103n0:885_2": "na evaṃ tathāgatassāti dassetuṃ “lokattayabyāpako”tiādi vuttaṃ.",
  "anya-e0103n0:885_3": "Tattha idha adhigatasatthuguṇānaṃ āruppe uppannānaṃ “itipi so bhagavā”tiādinā bhagavato guṇe anussarantānaṃ",
  "anya-e0103n0:885_4": "yaso pākaṭo hotīti āha “lokattayabyāpako”ti.",
  "anya-e0103n0:885_5": "Yathābhuccaguṇādhigatattā eva ativiya parisuddho.",
  "anya-e0103n0:885_6": "Anavasesalakkhaṇānubyañjanādisampattiyā sabbākāraparipūrā.",
  "anya-e0103n0:885_7": "Sabbaṅgapaccaṅgasirī sabbesaṃ aṅgapaccaṅgānaṃ sobhā.",
  "anya-e0103n0:885_8": "“Tiṇṇo tāreyya”ntiādinā yaṃ yaṃ etena lokanāthena icchitaṃ manovacīpaṇidhānavasena,",
  "anya-e0103n0:885_9": "patthitaṃ kāyapaṇidhānavasena.",
  "anya-e0103n0:885_10": "Tathevāti paṇidhānānurūpameva.",
  "anya-e0103n0:885_11": "Vīriyapāramibhāvappatto,",
  "anya-e0103n0:885_12": "ariyamaggapariyāpanno ca sammāvāyāmasaṅkhāto payatto.",
  "anya-e0103n0:886_0": "Bhedehīti sabbattikadukapadasaṃhitehi pabhedehi.",
  "anya-e0103n0:886_1": "Paṭiccasamuppādādīhīti ādi-",
  "anya-e0103n0:886_2": "saddena na kevalaṃ vibhaṅgapāḷiyaṃ āgatā satipaṭṭhānādayova saṅgahitā,",
  "anya-e0103n0:886_3": "atha kho saṅgahādayo,",
  "anya-e0103n0:886_4": "samayavimuttādayo,",
  "anya-e0103n0:886_5": "ṭhapanādayo,",
  "anya-e0103n0:886_6": "tikapaṭṭhānādayo ca saṅgahitāti veditabbaṃ.",
  "anya-e0103n0:886_7": "Dukkhasaccassa pīḷanaṭṭho taṃsamaṅgino sattassa hiṃsanaṃ avipphārikatākaraṇaṃ.",
  "anya-e0103n0:886_8": "Saṅkhataṭṭho sameccasambhūyapaccayehi katabhāvo.",
  "anya-e0103n0:886_9": "Santāpaṭṭho dukkhadukkhatādīhi santappanaṃ paridahanaṃ.",
  "anya-e0103n0:886_10": "Vipariṇāmaṭṭho jarāya,",
  "anya-e0103n0:886_11": "maraṇena cāti dvidhā vipariṇāmetabbatā.",
  "anya-e0103n0:886_12": "Samudayassa āyūhanaṭṭho dukkhassa nibbattanavasena sampiṇḍanaṃ.",
  "anya-e0103n0:886_13": "Nidānaṭṭho “idaṃ taṃ dukkha”nti nidadantassa viya samuṭṭhāpanaṃ.",
  "anya-e0103n0:886_14": "Saṃyogaṭṭho saṃsāradukkhena saṃyojanaṃ.",
  "anya-e0103n0:886_15": "Palibodhaṭṭho maggādhigamassa nivāraṇaṃ.",
  "anya-e0103n0:886_16": "Nirodhassa nissaraṇaṭṭho sabbūpadhīnaṃ paṭinissaggasabhāvattā tato vinissaṭatā,",
  "anya-e0103n0:886_17": "tannissaraṇanimittatā vā.",
  "anya-e0103n0:886_18": "Vivekaṭṭho sabbasaṅkhāravisaṃyuttatā.",
  "anya-e0103n0:886_19": "Asaṅkhataṭṭho kenacipi paccayena anabhisaṅkhatatā.",
  "anya-e0103n0:886_20": "Amataṭṭho niccasabhāvattā maraṇābhāvo,",
  "anya-e0103n0:886_21": "sattānaṃ maraṇābhāvahetutā vā.",
  "anya-e0103n0:886_22": "Maggassa niyyānaṭṭho vaṭṭadukkhato niggamanaṭṭho.",
  "anya-e0103n0:886_23": "Hetuattho nibbānassa sampāpakabhāvo.",
  "anya-e0103n0:886_24": "Dassanaṭṭho accantasukhumassa nibbānassa sacchikaraṇaṃ.",
  "anya-e0103n0:886_25": "Ādhipateyyaṭṭho catusaccadassane sampayuttānaṃ ādhipaccakaraṇaṃ,",
  "anya-e0103n0:886_26": "ārammaṇādhipatibhāvo vā visesato maggādhipativacanato.",
  "anya-e0103n0:886_27": "Satipi hi jhānādīnaṃ ārammaṇādhipatibhāve “jhānādhipatino dhammā”ti evamādiṃ avatvā “maggādhipatino dhammā” icceva vuttaṃ,",
  "anya-e0103n0:886_28": "tasmā viññāyati “atthi maggassa ārammaṇādhipatibhāve viseso”ti.",
  "anya-e0103n0:886_29": "Ete ca pīḷanādayo soḷasākārā nāma.",
  "anya-e0103n0:886_30": "Kasmā panettha aññesu rogagaṇṭhādiākāresu vijjamānesu eteva pariggayhantīti?",
  "anya-e0103n0:886_31": "Salakkhaṇato ca saccantaradassanato ca āvibhāvato.",
  "anya-e0103n0:886_32": "Svāyamattho parato saccakathāyameva āvi bhavissati.",
  "anya-e0103n0:887_0": "Dibbavihāro kasiṇādiārammaṇāni rūpāvacarajjhānāni.",
  "anya-e0103n0:887_1": "Mettādijjhānāni brahmavihāro.",
  "anya-e0103n0:887_2": "Phalasamāpatti ariyavihāro.",
  "anya-e0103n0:887_3": "Kāmehi vivekaṭṭhakāyatāvasena ekībhāvo kāyaviveko.",
  "anya-e0103n0:887_4": "Paṭhamajjhānādinā nīvaraṇādīhi vivittacittatā cittaviveko.",
  "anya-e0103n0:887_5": "Upadhiviveko nibbānaṃ.",
  "anya-e0103n0:887_6": "Aññeti lokiyābhiññādike.",
  "anya-e0103n0:888_0": "Kilesābhisaṅkhāravasena bhavesu paribbhamanaṃ,",
  "anya-e0103n0:888_1": "so ca taṇhāppadhānoti vuttaṃ “taṇhāsaṅkhātaṃ gamana”nti.",
  "anya-e0103n0:888_2": "Vantanti ariyamaggamukhena uggiritaṃ puna apaccāvamanavasena chaḍḍitaṃ.",
  "anya-e0103n0:888_3": "Bhagavāti vuccati niruttinayenāti dassento āha “yathā…pe…",
  "anya-e0103n0:888_4": "mekhalā”ti.",
  "anya-e0103n0:889_0": "Aparo nayo –",
  "anya-e0103n0:889_1": "bhāgavāti bhagavā,",
  "anya-e0103n0:889_2": "bhatavāti bhagavā,",
  "anya-e0103n0:889_3": "bhāge vanīti bhagavā,",
  "anya-e0103n0:889_4": "bhage vanīti bhagavā,",
  "anya-e0103n0:889_5": "bhattavāti bhagavā,",
  "anya-e0103n0:889_6": "bhage vamīti bhagavā.",
  "anya-e0103n0:889_7": "Bhāge vamīti bhagavā.",
  "anya-e0103n0:890_0": "Bhāgavā bhatavā bhāge, bhage ca vani bhattavā;",
  "anya-e0103n0:891_0": "Bhage vami tathā bhāge, vamīti bhagavā jino.",
  "anya-e0103n0:892_0": "Tattha kathaṃ bhāgavāti bhagavā?",
  "anya-e0103n0:892_1": "Ye te sīlādayo dhammakkhandhā guṇakoṭṭhāsā,",
  "anya-e0103n0:892_2": "te anaññasādhāraṇā niratisayā tathāgatassa atthi upalabbhanti.",
  "anya-e0103n0:892_3": "Tathā hissa sīlaṃ samādhi paññā vimutti vimuttiñāṇadassanaṃ,",
  "anya-e0103n0:892_4": "hirī ottappaṃ,",
  "anya-e0103n0:892_5": "saddhā vīriyaṃ,",
  "anya-e0103n0:892_6": "sati sampajaññaṃ,",
  "anya-e0103n0:892_7": "sīlavisuddhi diṭṭhivisuddhi,",
  "anya-e0103n0:892_8": "samatho vipassanā,",
  "anya-e0103n0:892_9": "tīṇi kusalamūlāni,",
  "anya-e0103n0:892_10": "tīṇi sucaritāni,",
  "anya-e0103n0:892_11": "tayo sammāvitakkā,",
  "anya-e0103n0:892_12": "tisso anavajjasaññā,",
  "anya-e0103n0:892_13": "tisso dhātuyo,",
  "anya-e0103n0:892_14": "cattāro satipaṭṭhānā,",
  "anya-e0103n0:892_15": "cattāro sammappadhānā,",
  "anya-e0103n0:892_16": "cattāro iddhipādā,",
  "anya-e0103n0:892_17": "cattāro ariyamaggā,",
  "anya-e0103n0:892_18": "cattāri ariyaphalāni,",
  "anya-e0103n0:892_19": "catasso paṭisambhidā,",
  "anya-e0103n0:892_20": "catuyoniparicchedakañāṇāni,",
  "anya-e0103n0:892_21": "cattāro ariyavaṃsā,",
  "anya-e0103n0:892_22": "cattāri vesārajjañāṇāni,",
  "anya-e0103n0:892_23": "pañca padhāniyaṅgāni,",
  "anya-e0103n0:892_24": "pañcaṅgiko sammāsamādhi,",
  "anya-e0103n0:892_25": "pañcañāṇiko sammāsamādhi,",
  "anya-e0103n0:892_26": "pañcindriyāni,",
  "anya-e0103n0:892_27": "pañca balāni,",
  "anya-e0103n0:892_28": "pañca nissāraṇīyā dhātuyo,",
  "anya-e0103n0:892_29": "pañca vimuttāyatanañāṇāni,",
  "anya-e0103n0:892_30": "pañca vimuttiparipācanīyā saññā,",
  "anya-e0103n0:892_31": "cha anussatiṭṭhānāni,",
  "anya-e0103n0:892_32": "cha gāravā,",
  "anya-e0103n0:892_33": "cha nissāraṇīyā dhātuyo,",
  "anya-e0103n0:892_34": "cha satatavihārā,",
  "anya-e0103n0:892_35": "cha anuttariyāni,",
  "anya-e0103n0:892_36": "cha nibbedhabhāgiyā saññā,",
  "anya-e0103n0:892_37": "cha abhiññā,",
  "anya-e0103n0:892_38": "cha asādhāraṇañāṇāni,",
  "anya-e0103n0:892_39": "satta aparihāniyā dhammā,",
  "anya-e0103n0:892_40": "satta ariyadhammā,",
  "anya-e0103n0:892_41": "satta ariyadhanāni,",
  "anya-e0103n0:892_42": "satta bojjhaṅgā,",
  "anya-e0103n0:892_43": "satta sappurisadhammā,",
  "anya-e0103n0:892_44": "satta nijjaravatthūni,",
  "anya-e0103n0:892_45": "satta saññā,",
  "anya-e0103n0:892_46": "sattadakkhiṇeyyapuggaladesanā,",
  "anya-e0103n0:892_47": "sattaviññāṇaṭṭhitidesanā,",
  "anya-e0103n0:892_48": "sattakhīṇāsavabaladesanā,",
  "anya-e0103n0:892_49": "aṭṭhapaññāpaṭilābhahetudesanā,",
  "anya-e0103n0:892_50": "aṭṭha sammattāni,",
  "anya-e0103n0:892_51": "aṭṭhalokadhammātikkamā,",
  "anya-e0103n0:892_52": "aṭṭha ārambhavatthūni,",
  "anya-e0103n0:892_53": "aṭṭhaakkhaṇadesanā,",
  "anya-e0103n0:892_54": "aṭṭha mahāpurisavitakkā,",
  "anya-e0103n0:892_55": "aṭṭhaabhibhāyatanadesanā,",
  "anya-e0103n0:892_56": "aṭṭha vimokkhā,",
  "anya-e0103n0:892_57": "nava yonisomanasikāramūlakā dhammā,",
  "anya-e0103n0:892_58": "nava pārisuddhipadhāniyaṅgāni,",
  "anya-e0103n0:892_59": "navasattāvāsadesanā,",
  "anya-e0103n0:892_60": "nava āghātapaṭivinayā,",
  "anya-e0103n0:892_61": "nava saññā,",
  "anya-e0103n0:892_62": "nava nānattā,",
  "anya-e0103n0:892_63": "nava anupubbavihārā,",
  "anya-e0103n0:892_64": "dasa nāthakāraṇā dhammā,",
  "anya-e0103n0:892_65": "dasa kasiṇāyatanāni,",
  "anya-e0103n0:892_66": "dasa kusalakammapathā,",
  "anya-e0103n0:892_67": "dasa sammattāni,",
  "anya-e0103n0:892_68": "dasa ariyavāsā,",
  "anya-e0103n0:892_69": "dasa asekkhadhammā,",
  "anya-e0103n0:892_70": "dasa tathāgatabalāni,",
  "anya-e0103n0:892_71": "ekādasa mettānisaṃsā,",
  "anya-e0103n0:892_72": "dvādasa dhammacakkākārā,",
  "anya-e0103n0:892_73": "terasa dhutaguṇā,",
  "anya-e0103n0:892_74": "cuddasa buddhañāṇāni,",
  "anya-e0103n0:892_75": "pañcadasa vimuttiparipācanīyā dhammā,",
  "anya-e0103n0:892_76": "soḷasavidhā ānāpānassati,",
  "anya-e0103n0:892_77": "soḷasa aparantapanīyā dhammā,",
  "anya-e0103n0:892_78": "aṭṭhārasa buddhadhammā,",
  "anya-e0103n0:892_79": "ekūnavīsati paccavekkhaṇañāṇāni,",
  "anya-e0103n0:892_80": "catucattālīsa ñāṇavatthūni,",
  "anya-e0103n0:892_81": "paññāsa udayabbayañāṇāni,",
  "anya-e0103n0:892_82": "paropaññāsa kusaladhammā,",
  "anya-e0103n0:892_83": "sattasattatiñāṇavatthūni,",
  "anya-e0103n0:892_84": "catuvīsatikoṭisatasahassasamāpattisañcārimahāvajirañāṇaṃ,",
  "anya-e0103n0:892_85": "anantanayasamantapaṭṭhānapavicayapaccavekkhaṇadesanāñāṇāni,",
  "anya-e0103n0:892_86": "tathā anantāsu lokadhātūsu anantānaṃ sattānaṃ āsayādivibhāvanañāṇāni cāti evamādayo anantāparimāṇabhedā",
  "anya-e0103n0:892_87": "anaññasādhāraṇā niratisayā guṇabhāgā guṇakoṭṭhāsā saṃvijjanti upalabbhanti.",
  "anya-e0103n0:892_88": "Tasmā yathāvuttavibhāgā guṇabhāgā assa atthīti bhāgavāti vattabbe ā-",
  "anya-e0103n0:892_89": "kārassa rassattaṃ katvā “bhagavā”ti vutto.",
  "anya-e0103n0:892_90": "Evaṃ tāva bhāgavāti bhagavā.",
  "anya-e0103n0:893_0": "Yasmā sīlādayo sabbe, guṇabhāgā asesato;",
  "anya-e0103n0:894_0": "Vijjanti sugate tasmā, “bhagavā”ti pavuccati.",
  "anya-e0103n0:895_0": "Kathaṃ bhatavāti bhagavā?",
  "anya-e0103n0:895_1": "Ye te sabbalokahitāya ussukkamāpannehi manussattādike aṭṭha dhamme samodhānetvā sammāsambodhiyā katamahābhinīhārehi",
  "anya-e0103n0:895_2": "mahābodhisattehi paripūretabbā dānapāramī,",
  "anya-e0103n0:895_3": "sīlanekkhammapaññāvīriyakhantisaccaadhiṭṭhānamettāupekkhāpāramīti dasa pāramiyo,",
  "anya-e0103n0:895_4": "dasa upapāramiyo,",
  "anya-e0103n0:895_5": "dasa paramatthapāramiyoti samatiṃsa pāramiyo,",
  "anya-e0103n0:895_6": "dānādīni cattāri saṅgahavatthūni,",
  "anya-e0103n0:895_7": "saccādīni cattāri adhiṭṭhānāni,",
  "anya-e0103n0:895_8": "attapariccāgo, nayana, dhana, rajja,",
  "anya-e0103n0:895_9": "puttadārapariccāgoti pañca mahāpariccāgā,",
  "anya-e0103n0:895_10": "pubbayogo,",
  "anya-e0103n0:895_11": "pubbacariyā,",
  "anya-e0103n0:895_12": "dhammakkhānaṃ,",
  "anya-e0103n0:895_13": "ñātatthacariyā,",
  "anya-e0103n0:895_14": "lokatthacariyā,",
  "anya-e0103n0:895_15": "buddhatthacariyāti evamādayo,",
  "anya-e0103n0:895_16": "saṅkhepato vā sabbe puññasambhārañāṇasambhārabuddhakārakadhammā,",
  "anya-e0103n0:895_17": "te mahābhinīhārato paṭṭhāya kappānaṃ satasahassādhikāni cattāri asaṅkhyeyāni yathā hānabhāgiyā,",
  "anya-e0103n0:895_18": "saṃkilesabhāgiyā,",
  "anya-e0103n0:895_19": "ṭhitibhāgiyā vā na honti,",
  "anya-e0103n0:895_20": "atha kho uttaruttari visesabhāgiyāva honti,",
  "anya-e0103n0:895_21": "evaṃ sakkaccaṃ nirantaraṃ anavasesato bhatā sambhatā assa atthīti bhatavāti vattabbe “bhagavā”ti vutto niruttinayena ta-",
  "anya-e0103n0:895_22": "kārassa ga-",
  "anya-e0103n0:895_23": "kāraṃ katvā.",
  "anya-e0103n0:895_24": "Atha vā bhatavāti teyeva yathāvutte buddhakārakadhamme vuttanayena bhari sambhari,",
  "anya-e0103n0:895_25": "paripūresīti attho.",
  "anya-e0103n0:895_26": "Evampi bhatavāti bhagavā.",
  "anya-e0103n0:896_0": "Sammāsambodhiyā sabbe, dānapāramiādike;",
  "anya-e0103n0:897_0": "Sambhāre bhatavā nātho, tasmāpi bhagavā mato.",
  "anya-e0103n0:898_0": "Kathaṃ bhāge vanīti bhagavā?",
  "anya-e0103n0:898_1": "Ye te catuvīsatikoṭisatasahassasaṅkhā devasikaṃ vaḷañjanakasamāpattibhāgā,",
  "anya-e0103n0:898_2": "te anavasesato lokahitatthaṃ,",
  "anya-e0103n0:898_3": "attano ca diṭṭhadhammasukhavihāratthaṃ niccakappaṃ niccakappaṃ vani bhaji sevi bahulamakāsīti bhāge vanīti bhagavā.",
  "anya-e0103n0:898_4": "Atha vā abhiññeyyadhammesu,",
  "anya-e0103n0:898_5": "kusalādīsu,",
  "anya-e0103n0:898_6": "khandhādīsu ca ye te pariññeyyādivasena saṅkhepato vā catubbidhā abhisamayabhāgā,",
  "anya-e0103n0:898_7": "vitthārato pana “cakkhuṃ pariññeyyaṃ…pe…",
  "anya-e0103n0:898_8": "jarāmaraṇaṃ pariññeyya”ntiādinā anekapariññeyyabhāgā,",
  "anya-e0103n0:898_9": "“cakkhussa samudayo pahātabbo…pe…",
  "anya-e0103n0:898_10": "jarāmaraṇassa samudayo pahātabbo”tiādinā pahātabbabhāgā,",
  "anya-e0103n0:898_11": "“cakkhussa nirodho…pe…",
  "anya-e0103n0:898_12": "jarāmaraṇassa nirodho sacchikātabbo”tiādinā sacchikātabbabhāgā,",
  "anya-e0103n0:898_13": "“cakkhussa nirodhagāminī paṭipadā”tiādinā,",
  "anya-e0103n0:898_14": "“cattāro satipaṭṭhānā”tiādinā ca anekabhedā bhāvetabbabhāgā ca dhammā,",
  "anya-e0103n0:898_15": "te sabbe vani bhaji yathārahaṃ gocarabhāvanāsevanānaṃ vasena sevi.",
  "anya-e0103n0:898_16": "Evampi bhāge vanīti bhagavā.",
  "anya-e0103n0:898_17": "Atha vā ye ime sīlādayo dhammakkhandhā sāvakehi sādhāraṇā guṇakoṭṭhāsā guṇabhāgā,",
  "anya-e0103n0:898_18": "“kinti nu kho te veneyyasantānesu patiṭṭhapeyya”nti mahākaruṇāya vani abhipatthayi,",
  "anya-e0103n0:898_19": "sā cassa abhipatthanā yathādhippetaphalāvahā ahosi.",
  "anya-e0103n0:898_20": "Evampi bhāge vanīti bhagavā.",
  "anya-e0103n0:899_0": "Yasmā ñeyyasamāpatti-guṇabhāge tathāgato;",
  "anya-e0103n0:900_0": "Bhaji patthayi sattānaṃ, hitāya bhagavā tato.",
  "anya-e0103n0:901_0": "Kathaṃ bhage vanīti bhagavā?",
  "anya-e0103n0:901_1": "Samāsato tāva katapuññehi payogasampannehi yathāvibhavaṃ bhajīyantīti bhagā,",
  "anya-e0103n0:901_2": "lokiyalokuttarasampattiyo.",
  "anya-e0103n0:901_3": "Tattha lokiye tāva tathāgato sambodhito pubbe bodhisattabhūto paramukkaṃsagate vani bhaji sevi,",
  "anya-e0103n0:901_4": "yattha patiṭṭhāya niravasesato buddhakārakadhamme samannānento buddhadhamme paripācesi.",
  "anya-e0103n0:901_5": "Buddhabhūto pana te niravajjasukhūpasaṃhite anaññasādhāraṇe lokuttarepi vani bhaji sevi.",
  "anya-e0103n0:901_6": "Vitthārato pana padesarajjaissariyacakkavattisampattidevarajjasampattiādivasena,",
  "anya-e0103n0:901_7": "jhānavimokkhasamādhisamāpattiñāṇadassanamaggabhāvanāphalasacchikiriyādiuttarimanussadhammavasena ca anekavihite anaññasādhāraṇe bhage vani bhaji sevi.",
  "anya-e0103n0:901_8": "Evampi bhage vanīti bhagavā.",
  "anya-e0103n0:902_0": "Yā tā sampattiyo loke, yā ca lokuttarā puthū;",
  "anya-e0103n0:903_0": "Sabbā tā bhaji sambuddho, tasmāpi bhagavā mato.",
  "anya-e0103n0:904_0": "Kathaṃ bhattavāti bhagavā?",
  "anya-e0103n0:904_1": "Bhattā daḷhabhattikā assa bahū atthīti bhattavā.",
  "anya-e0103n0:904_2": "Tathāgato hi mahākaruṇāsabbaññutaññāṇādiaparimitanirupamappabhāvaguṇavisesasamaṅgi bhāvato sabbasattuttamo",
  "anya-e0103n0:904_3": "sabbānatthaparihārapubbaṅgamāya niravasesahitasukhavidhānatapparāya niratisayāya payogasampattiyā sadevamanussāya",
  "anya-e0103n0:904_4": "pajāya accantupakāritāya dvattiṃsamahāpurisalakkhaṇaasītianubyañjanabyāmappabhādianaññasādhāraṇaguṇavisesapaṭimaṇḍitarūpakāyatāya",
  "anya-e0103n0:904_5": "yathābhuccaguṇādhigatena “itipi so bhagavā”tiādinayappavattena lokattayabyāpināsuvipulena,",
  "anya-e0103n0:904_6": "suvisuddhena ca thutighosena samannāgatattā,",
  "anya-e0103n0:904_7": "ukkaṃsapāramippattāsu appicchatāsantuṭṭhiādīsu supatiṭṭhitabhāvato,",
  "anya-e0103n0:904_8": "dasabalacatuvesārajjādiniratisayaguṇavisesasamaṅgibhāvato ca “rūpappamāṇo rūpappasanno,",
  "anya-e0103n0:904_9": "ghosappamāṇo ghosappasanno,",
  "anya-e0103n0:904_10": "lūkhappamāṇo lūkhappasanno,",
  "anya-e0103n0:904_11": "dhammappamāṇo dhammappasanno”ti evaṃ catuppamāṇike lokasannivāse sabbathāpi pasādāvahabhāvena samantapāsādikattā",
  "anya-e0103n0:904_12": "aparimāṇānaṃ sattānaṃ sadevamanussānaṃ ādarabahumānagāravāyatanatāya paramapemasambhattiṭṭhānaṃ.",
  "anya-e0103n0:904_13": "Ye tassa ovāde patiṭṭhitā aveccappasādena samannāgatā honti,",
  "anya-e0103n0:904_14": "kenaci asaṃhāriyā tesaṃ sambhatti samaṇena vā brāhmaṇena vā devena vā mārena vā brahmunā vāti.",
  "anya-e0103n0:904_15": "Tathā hi te attano jīvitapariccāgepi tattha pasādaṃ na pariccajanti,",
  "anya-e0103n0:904_16": "tassa vā āṇaṃ daḷhabhattibhāvato.",
  "anya-e0103n0:904_17": "Tenevāha –",
  "anya-e0103n0:905_0": "“Yo ve kataññū katavedi dhīro,",
  "anya-e0103n0:906_0": "Kalyāṇamitto daḷhabhatti ca hotī”ti. ;",
  "anya-e0103n0:907_0": "“Seyyathāpi,",
  "anya-e0103n0:907_1": "bhikkhave,",
  "anya-e0103n0:907_2": "mahāsamuddo ṭhitadhammo velaṃ nātivattati,",
  "anya-e0103n0:907_3": "evameva kho,",
  "anya-e0103n0:907_4": "bhikkhave,",
  "anya-e0103n0:907_5": "yaṃ mayā sāvakānaṃ sikkhāpadaṃ paññattaṃ,",
  "anya-e0103n0:907_6": "taṃ mama sāvakā jīvitahetupi nātikkamantī”ti ca.",
  "anya-e0103n0:908_0": "Evaṃ bhattavāti bhagavā niruttinayena ekassa ta-kārassa lopaṃ katvā itarassa ga-kāraṃ katvā.",
  "anya-e0103n0:909_0": "Guṇātisayayuttassa, yasmā lokahitesino;",
  "anya-e0103n0:910_0": "Sambhattā bahavo satthu, bhagavā tena vuccati.",
  "anya-e0103n0:911_0": "Kathaṃ bhage vamīti bhagavā?",
  "anya-e0103n0:911_1": "Yasmā tathāgato bodhisattabhūtopi purimāsu jātīsu pāramiyo pūrento bhagasaṅkhātaṃ siriṃ,",
  "anya-e0103n0:911_2": "issariyaṃ,",
  "anya-e0103n0:911_3": "yasañca vami uggiri kheḷapiṇḍaṃ viya anapekkho chaḍḍayi.",
  "anya-e0103n0:911_4": "Tathā hissa somanassakumārakāle hatthipālakumārakāle ayogharapaṇḍitakāle mūgapakkhapaṇḍitakāle cūḷasutasomakāleti",
  "anya-e0103n0:911_5": "evamādīsu nekkhammapāramipūraṇavasena devarajjasadisāya rajjasiriyā pariccattaattabhāvānaṃ parimāṇaṃ natthi.",
  "anya-e0103n0:911_6": "Carimattabhāvepi hatthagataṃ cakkavattisiriṃ devalokādhipaccasadisaṃ catudīpissariyaṃ,",
  "anya-e0103n0:911_7": "cakkavattisampattisannissayaṃ sattaratanasamujjalaṃ yasañca tiṇāyapi amaññamāno nirapekkho pahāya abhinikkhamitvā sammāsambodhiṃ abhisambuddho,",
  "anya-e0103n0:911_8": "tasmā ime siriādike bhage vamīti bhagavā.",
  "anya-e0103n0:911_9": "Atha vā bhāni nāma nakkhattāni,",
  "anya-e0103n0:911_10": "tehi samaṃ gacchanti pavattantīti bhagā,",
  "anya-e0103n0:911_11": "sineruyugandharauttarakuruhimavantādibhājanalokavisesasannissayā sobhā kappaṭṭhiyabhāvato.",
  "anya-e0103n0:911_12": "Tepi bhagavā vami tannivāsasattāvāsasamatikkamanato tappaṭibaddhachandarāgappahānena pajahīti.",
  "anya-e0103n0:911_13": "Evampi bhage vamīti bhagavā.",
  "anya-e0103n0:912_0": "Cakkavattisiriṃ yasmā, yasaṃ issariyaṃ sukhaṃ;",
  "anya-e0103n0:913_0": "Pahāsi lokacittañca, sugato bhagavā tato.",
  "anya-e0103n0:914_0": "Kathaṃ bhāge vamīti bhagavā?",
  "anya-e0103n0:914_1": "Bhāgā nāma sabhāvadhammakoṭṭhāsā,",
  "anya-e0103n0:914_2": "te khandhāyatanadhātādivasena,",
  "anya-e0103n0:914_3": "tatthāpi rūpavedanādivasena,",
  "anya-e0103n0:914_4": "atītādivasena ca anekavidhā,",
  "anya-e0103n0:914_5": "te ca bhagavā “sabbaṃ papañcaṃ,",
  "anya-e0103n0:914_6": "sabbaṃ yogaṃ,",
  "anya-e0103n0:914_7": "sabbaṃ ganthaṃ,",
  "anya-e0103n0:914_8": "sabbaṃ saṃyojanaṃ samucchinditvā amataṃ dhātuṃ samadhigacchanto vami uggiri anapekkho chaḍḍayi na paccāvami.",
  "anya-e0103n0:914_9": "Tathā hesa sabbatthakameva pathaviṃ āpaṃ tejaṃ vāyaṃ,",
  "anya-e0103n0:914_10": "cakkhuṃ sotaṃ ghānaṃ jivhaṃ kāyaṃ manaṃ,",
  "anya-e0103n0:914_11": "rūpe sadde gandhe rase phoṭṭhabbe dhamme,",
  "anya-e0103n0:914_12": "cakkhuviññāṇaṃ…pe…",
  "anya-e0103n0:914_13": "manoviññāṇaṃ,",
  "anya-e0103n0:914_14": "cakkhusamphassaṃ…pe…",
  "anya-e0103n0:914_15": "manosamphassaṃ,",
  "anya-e0103n0:914_16": "cakkhusamphassajaṃ vedanaṃ…pe…",
  "anya-e0103n0:914_17": "manosamphassajaṃ vedanaṃ,",
  "anya-e0103n0:914_18": "cakkhusamphassajaṃ saññaṃ…pe…",
  "anya-e0103n0:914_19": "manosamphassajaṃ saññaṃ,",
  "anya-e0103n0:914_20": "cakkhusamphassajaṃ cetanaṃ…pe…",
  "anya-e0103n0:914_21": "manosamphassajaṃ cetanaṃ,",
  "anya-e0103n0:914_22": "rūpataṇhaṃ …pe…",
  "anya-e0103n0:914_23": "dhammataṇhaṃ,",
  "anya-e0103n0:914_24": "rūpavitakkaṃ…pe…",
  "anya-e0103n0:914_25": "dhammavitakkaṃ,",
  "anya-e0103n0:914_26": "rūpavicāraṃ…pe…",
  "anya-e0103n0:914_27": "dhammavicāra”ntiādinā anupadadhammavibhāgavasenapi sabbeva dhammakoṭṭhāse anavasesato vami uggiri anapekkhapariccāgena chaḍḍayi.",
  "anya-e0103n0:914_28": "Vuttaṃ hetaṃ –",
  "anya-e0103n0:915_0": "“Yaṃ taṃ, ānanda,",
  "anya-e0103n0:915_1": "cattaṃ vantaṃ muttaṃ pahīnaṃ paṭinissaṭṭhaṃ,",
  "anya-e0103n0:915_2": "taṃ tathāgato puna paccāvamissatīti netaṃ ṭhānaṃ vijjatī”ti.",
  "anya-e0103n0:916_0": "Evampi bhāge vamīti bhagavā.",
  "anya-e0103n0:916_1": "Atha vā bhāge vamīti sabbepi kusalākusale sāvajjānavajje hīnapaṇīte kaṇhasukkasappaṭibhāge dhamme ariyamaggañāṇamukhena",
  "anya-e0103n0:916_2": "vami uggiri anapekkho pariccaji pajahi,",
  "anya-e0103n0:916_3": "paresañca tathattāya dhammaṃ desesi.",
  "anya-e0103n0:916_4": "Vuttampi cetaṃ –",
  "anya-e0103n0:917_0": "“Dhammāpi vo,",
  "anya-e0103n0:917_1": "bhikkhave,",
  "anya-e0103n0:917_2": "pahātabbā,",
  "anya-e0103n0:917_3": "pageva adhammā.",
  "anya-e0103n0:917_4": "Kullūpamaṃ vo,",
  "anya-e0103n0:917_5": "bhikkhave,",
  "anya-e0103n0:917_6": "dhammaṃ desessāmi nittharaṇatthāya,",
  "anya-e0103n0:917_7": "no gahaṇatthāyā”tiādi.",
  "anya-e0103n0:918_0": "Evampi bhāge vamīti bhagavā.",
  "anya-e0103n0:919_0": "Khandhāyatanadhātādi-dhammabhedā mahesinā;",
  "anya-e0103n0:920_0": "Kaṇhā sukkā yato vantā, tatopi bhagavā mato.",
  "anya-e0103n0:921_0": "Tena vuttaṃ –",
  "anya-e0103n0:922_0": "“Bhāgavā bhatavā bhāge, bhage ca vani bhattavā;",
  "anya-e0103n0:923_0": "Bhage vami tathā bhāge, vamīti bhagavā jino”ti.",
  "anya-e0103n0:924_0": "Ettha ca yasmā saṅkhepato attahitasampattiparahitapaṭipattivasena duvidhā buddhaguṇā,",
  "anya-e0103n0:924_1": "tāsu attahitasampatti pahānasampadāñāṇasampadābhedato duvidhā,",
  "anya-e0103n0:924_2": "ānubhāvasampadādīnaṃ tadavinābhāvena tadantogadhattā.",
  "anya-e0103n0:924_3": "Parahitapaṭipatti payogāsayabhedato duvidhā.",
  "anya-e0103n0:924_4": "Tattha payogato lābhasakkārādinirapekkhacittassa sabbadukkhaniyyānikadhammūpadeso,",
  "anya-e0103n0:924_5": "āsayato paṭiviruddhesupi niccaṃ hitesitā,",
  "anya-e0103n0:924_6": "ñāṇaparipākakālāgamanādiparahitapaṭipatti ca,",
  "anya-e0103n0:924_7": "āmisapaṭiggahaṇādināpi atthacariyā parahitapaṭipatti hotiyeva.",
  "anya-e0103n0:924_8": "Tasmā tesaṃ vibhāvanavasena pāḷiyaṃ “araha”ntiādīnaṃ padānaṃ gahaṇaṃ veditabbaṃ.",
  "anya-e0103n0:925_0": "Tattha “araha”nti iminā padena pahānasampadāvasena bhagavato attahitasampatti vibhāvitā.",
  "anya-e0103n0:925_1": "“Sammāsambuddho,",
  "anya-e0103n0:925_2": "lokavidū”ti ca imehi padehi ñāṇasampadāvasena.",
  "anya-e0103n0:925_3": "Nanu ca “lokavidū”ti imināpi sammāsambuddhatā vibhāvīyatīti?",
  "anya-e0103n0:925_4": "Saccaṃ vibhāvīyati,",
  "anya-e0103n0:925_5": "atthi pana viseso,",
  "anya-e0103n0:925_6": "“sammāsambuddho”ti iminā sabbaññutaññāṇānubhāvo vibhāvito,",
  "anya-e0103n0:925_7": "“lokavidū”ti pana iminā āsayānusayañāṇādīnampi ānubhāvo vibhāvitoti.",
  "anya-e0103n0:925_8": "“Vijjācaraṇasampanno”ti iminā sabbāpi bhagavato attahitasampatti vibhāvitā.",
  "anya-e0103n0:925_9": "“Sugato”ti pana iminā samudāgamato paṭṭhāya bhagavato attahitasampatti,",
  "anya-e0103n0:925_10": "parahitapaṭipatti ca vibhāvitā.",
  "anya-e0103n0:925_11": "“Anuttaro purisadammasārathi satthā devamanussāna”nti imehi padehi bhagavato parahitapaṭipatti vibhāvitā.",
  "anya-e0103n0:925_12": "“Buddho”ti iminā bhagavato attahitasampatti,",
  "anya-e0103n0:925_13": "parahitapaṭipatti ca vibhāvitā.",
  "anya-e0103n0:925_14": "Evañca katvā “sammāsambuddho”ti vatvā “buddho”ti vacanaṃ samatthitaṃ hoti.",
  "anya-e0103n0:925_15": "Tenevāha “attanāpi bujjhi aññepi satte bodhesī”tiādi.",
  "anya-e0103n0:925_16": "“Bhagavā”ti ca imināpi samudāgamato paṭṭhāya bhagavato sabbā attahitasampatti,",
  "anya-e0103n0:925_17": "parahitapaṭipatti ca vibhāvitā.",
  "anya-e0103n0:926_0": "Aparo nayo –",
  "anya-e0103n0:926_1": "hetuphalasattūpakāravasena saṅkhepato tividhā buddhaguṇā.",
  "anya-e0103n0:926_2": "Tattha “arahaṃ sammāsambuddho vijjācaraṇasampanno lokavidū”ti imehi padehi phalasampattivasena buddhaguṇā vibhāvitā.",
  "anya-e0103n0:926_3": "“Anuttaro purisadammasārathi satthā devamanussāna”nti imehi sattūpakāravasena buddhaguṇā pakāsitā.",
  "anya-e0103n0:926_4": "“Buddho”ti iminā phalavasena,",
  "anya-e0103n0:926_5": "sattūpakāravasena ca buddhaguṇā vibhāvitā.",
  "anya-e0103n0:926_6": "“Sugato bhagavā”ti pana imehi padehi hetuphalasattūpakāravasena buddhaguṇā vibhāvitāti veditabbaṃ.",
  "anya-e0103n0:927_0": "145.",
  "anya-e0103n0:927_1": "Tassāti buddhānussatikammaṭṭhānikassa yogino.",
  "anya-e0103n0:927_2": "Evanti “tatrāyaṃ nayo”tiādinā vuttappakārena.",
  "anya-e0103n0:927_3": "Tasmiṃ samayeti buddhaguṇānussaraṇasamaye.",
  "anya-e0103n0:927_4": "Rāgapariyuṭṭhitanti rāgena pariyuṭṭhitaṃ,",
  "anya-e0103n0:927_5": "pariyuṭṭhānappattehi rāgehi sahitaṃ cittaṃ araññamiva corehi tena pariyuṭṭhitanti vuttaṃ,",
  "anya-e0103n0:927_6": "tassa pariyuṭṭhānaṭṭhānabhāvato,",
  "anya-e0103n0:927_7": "pariyuṭṭhitarāganti attho.",
  "anya-e0103n0:927_8": "Yaṃ vā rāgassa pariyuṭṭhānaṃ,",
  "anya-e0103n0:927_9": "taṃ taṃsahite citte upacaritanti daṭṭhabbaṃ.",
  "anya-e0103n0:927_10": "Etasmiṃ pakkhe rāgenāti rāgena hetunāti attho.",
  "anya-e0103n0:927_11": "Ujugatamevāti pageva kāyavaṅkādīnaṃ apanītattā,",
  "anya-e0103n0:927_12": "cittassa ca anujubhāvakarānaṃ māyādīnaṃ abhāvato,",
  "anya-e0103n0:927_13": "rāgādipariyuṭṭhānābhāvena vā onatiunnativirahato ujubhāvameva kataṃ.",
  "anya-e0103n0:927_14": "Atha vā ujugatamevāti kammaṭṭhānassa vīthiṃ otiṇṇatāya līnuddhaccavigamanato majjhimasamathanimittapaṭipattiyā ujubhāvameva gataṃ.",
  "anya-e0103n0:927_15": "Tathāgataṃ ārabbhāti tathāgataguṇe ārammaṇaṃ katvā.",
  "anya-e0103n0:928_0": "Iccassāti iti assa.",
  "anya-e0103n0:928_1": "“So bhagavā itipi araha”ntiādinā pubbe vuttappakārena buddhaguṇe anuvitakkayatoti sambandho.",
  "anya-e0103n0:928_2": "Evanti “neva tasmiṃ samaye”tiādinā vuttanayena.",
  "anya-e0103n0:928_3": "Buddhaguṇapoṇāti buddhaguṇaninnā.",
  "anya-e0103n0:928_4": "“Vitakkavicārā pavattantī”ti etena buddhaguṇasaṅkhātaṃ kammaṭṭhānaṃ vitakkāhataṃ,",
  "anya-e0103n0:928_5": "vitakkapariyāhataṃ,",
  "anya-e0103n0:928_6": "punappunaṃ anumajjanañca karotīti dasseti.",
  "anya-e0103n0:928_7": "Pīti uppajjatīti bhāvanāvasena upacārajjhānanipphādikā balavatī pīti uppajjati.",
  "anya-e0103n0:928_8": "Pītimanassa vuttappakārapītisahitacittassa.",
  "anya-e0103n0:928_9": "Kāyacittadarathāti kāyacittapassaddhīnaṃ paṭipakkhabhūtā sukhumāvatthā uddhaccasahagatā kilesā.",
  "anya-e0103n0:928_10": "Paṭippassambhantīti sannisīdanti.",
  "anya-e0103n0:928_11": "Anukkamena ekakkhaṇeti yadā buddhaguṇārammaṇā bhāvanā uparūpari visesaṃ āvahantī pavattati,",
  "anya-e0103n0:928_12": "tadā nīvaraṇāni vikkhambhitāneva honti,",
  "anya-e0103n0:928_13": "kilesā sannisinnāva honti,",
  "anya-e0103n0:928_14": "suvisadāni saddhādīni indriyāni honti,",
  "anya-e0103n0:928_15": "bhāvanāya paguṇatāya vitakkavicārā sātisayaṃ paṭukiccāva honti,",
  "anya-e0103n0:928_16": "balavatī pīti uppajjati,",
  "anya-e0103n0:928_17": "pītipadaṭṭhānā passaddhi savisesā jāyati,",
  "anya-e0103n0:928_18": "passaddhakāyassa samādhipadaṭṭhānaṃ sukhaṃ thirataraṃ hutvā pavattati,",
  "anya-e0103n0:928_19": "sukhena anubrūhitaṃ cittaṃ kammaṭṭhāne sammadeva samādhiyati.",
  "anya-e0103n0:928_20": "Evaṃ anukkamena pubbabhāge vitakkādayo uparūpari paṭupaṭutarabhāvena pavattitvā bhāvanāya majjhimasamathapaṭipattiyā",
  "anya-e0103n0:928_21": "indriyānañca ekarasabhāvena paṭutamāni hutvā ekakkhaṇe jhānaṅgāni uppajjanti.",
  "anya-e0103n0:928_22": "Yaṃ sandhāya vuttaṃ bhagavatā –",
  "anya-e0103n0:929_0": "“Yasmiṃ, mahānāma,",
  "anya-e0103n0:929_1": "samaye ariyasāvako tathāgataṃ anussarati,",
  "anya-e0103n0:929_2": "nevassa tasmiṃ samaye rāgapariyuṭṭhitaṃ cittaṃ hoti…pe…",
  "anya-e0103n0:929_3": "sukhino cittaṃ samādhiyatī”ti.",
  "anya-e0103n0:930_0": "Kasmā panettha jhānaṃ appanāpattaṃ na hotīti āha “buddhaguṇānaṃ pana gambhīratāyā”tiādi.",
  "anya-e0103n0:930_1": "Gambhīre hi ārammaṇe gambhīre udake patitanāvā viya samathabhāvanā patiṭṭhaṃ na labhati,",
  "anya-e0103n0:930_2": "“gambhīratāyā”ti ca iminā sabhāvadhammatāpi saṅgahitā.",
  "anya-e0103n0:930_3": "Sabhāvadhammo hi gambhīro na paññatti.",
  "anya-e0103n0:930_4": "Nanu ca tajjāpaññattivasena sabhāvadhammo gayhatīti?",
  "anya-e0103n0:930_5": "Saccaṃ gayhati pubbabhāge,",
  "anya-e0103n0:930_6": "bhāvanāya pana vaḍḍhamānāya paññattiṃ samatikkamitvā sabhāveyeva cittaṃ tiṭṭhati.",
  "anya-e0103n0:930_7": "Nanu ca sabhāvadhammepi katthaci appanā samijjhati dutiyāruppajjhānādīti?",
  "anya-e0103n0:930_8": "Saccaṃ samijjhati,",
  "anya-e0103n0:930_9": "tañca kho ekappakāre ārammaṇe,",
  "anya-e0103n0:930_10": "idaṃ pana nānappakāranti dassento “nānappakāraguṇānussaraṇādhimuttatāyā”ti āha.",
  "anya-e0103n0:930_11": "Evampi yathā nānappakāresu kesādikoṭṭhāsesu manasikāraṃ pavattentassa ekasmiṃyeva koṭṭhāse appanāvasena bhāvanā avatiṭṭhati,",
  "anya-e0103n0:930_12": "evamidha kasmā na hotīti?",
  "anya-e0103n0:930_13": "Visamoyaṃ upaññāso.",
  "anya-e0103n0:930_14": "Tattha hi satipi koṭṭhāsabahubhāve ekappakāreneva bhāvanā vattati paṭikkūlākārasseva gahaṇato,",
  "anya-e0103n0:930_15": "idha pana nānappakārena guṇānaṃ nānappakārattā,",
  "anya-e0103n0:930_16": "na ayamekasmiṃyeva guṇe ṭhātuṃ sakkoti bhāvanābalena paccakkhato buddhaguṇesu upaṭṭhahantesu saddhāya balavabhāvato.",
  "anya-e0103n0:930_17": "Teneva hi “adhimuttatāyā”ti vuttaṃ.",
  "anya-e0103n0:930_18": "Yadi upacārappattaṃ jhānaṃ hoti,",
  "anya-e0103n0:930_19": "kathaṃ buddhānussatīti vuttanti āha “tadeta”ntiādi.",
  "anya-e0103n0:931_0": "Sagāravo hoti sappatisso,",
  "anya-e0103n0:931_1": "satthu guṇasarīrassa paccakkhato upaṭṭhahanato.",
  "anya-e0103n0:931_2": "Tatoyeva saddhāvepullaṃ aveccappasādasadisaṃ saddhāmahattaṃ.",
  "anya-e0103n0:931_3": "Buddhaguṇānaṃ anussaraṇavasena bhāvanāya pavattattā sativepullaṃ.",
  "anya-e0103n0:931_4": "Tesaṃ paramagambhīratāya,",
  "anya-e0103n0:931_5": "nānappakāratāya ca paññāvepullaṃ.",
  "anya-e0103n0:931_6": "Tesaṃ uḷārapuññakkhettatāya puññavepullañca adhigacchati.",
  "anya-e0103n0:931_7": "Pītipāmojjabahulo hoti pītisambojjhaṅgaṭṭhānīyattā buddhānussatiyā.",
  "anya-e0103n0:931_8": "Bhayabheravasaho buddhaguṇārammaṇāya satiyā bhayabheravābhibhavanato.",
  "anya-e0103n0:931_9": "Tenāha bhagavā “anussaretha sambuddhaṃ,",
  "anya-e0103n0:931_10": "bhayaṃ tumhāka no siyā”ti.",
  "anya-e0103n0:931_11": "Dukkhādhivāsanasamattho buddhānussatiyā sarīradukkhassa padumapalāse udakassa viya vinivaṭṭanato.",
  "anya-e0103n0:931_12": "Saṃvāsasaññanti sahavāsasaññaṃ.",
  "anya-e0103n0:931_13": "Buddhabhūmiyaṃ cittaṃ namati buddhaguṇānaṃ mahantabhāvassa paccakkhato upaṭṭhānato.",
  "anya-e0103n0:931_14": "Buddhānussatibhāvanāya sabbadā buddhaguṇānaṃ citte viparivattanato vuttaṃ “sammukhā satthāraṃ passato viyā”ti.",
  "anya-e0103n0:931_15": "Uttari appaṭivijjhantoti imāya bhāvanāya upari taṃ adhiṭṭhānaṃ katvā saccāni appaṭivijjhanto.",
  "anya-e0103n0:931_16": "Sugatiparāyaṇoti sugatisamparāyo.",
  "anya-e0103n0:932_0": "Appamādanti appamajjanaṃ sakkaccaṃ anuyogaṃ.",
  "anya-e0103n0:932_1": "Kayirāthāti kareyya.",
  "anya-e0103n0:932_2": "Sumedhasoti sundarapañño.",
  "anya-e0103n0:932_3": "Evaṃ mahānubhāvāyāti vuttappakārena nīvaraṇavikkhambhanādisamatthena satthari sagāravabhāvādihetubhūtena mahatā sāmatthiyena samannāgatāya.",
  "anya-e0103n0:933_0": "2. Dhammānussatikathāvaṇṇanā",
  "anya-e0103n0:934_0": "146.",
  "anya-e0103n0:934_1": "Dhammānussatinti ettha padattho,",
  "anya-e0103n0:934_2": "sabhāvattho ca ādito vuttoyevāti taṃ anāmasitvā bhāvanāvidhānameva dassetuṃ “dhammānussatiṃ bhāvetukāmenāpī”tiādi āraddhaṃ.",
  "anya-e0103n0:934_3": "Kasmā panettha buddhānussatiyaṃ viya “aveccappasādasamannāgatenā”ti na vuttaṃ.",
  "anya-e0103n0:934_4": "Nanu etā paṭipāṭiyā cha anussatiyo ariyasāvakānaṃ vasena desanaṃ āruḷhāti?",
  "anya-e0103n0:934_5": "Saccametaṃ,",
  "anya-e0103n0:934_6": "evaṃ santepi “parisuddhasīlādiguṇānaṃ puthujjanānampi ijjhantī”ti dassanatthaṃ “aveccappasādasamannāgatenā”ti idha na vuttaṃ,",
  "anya-e0103n0:934_7": "ariyasāvakānaṃ pana sukhena ijjhantīti.",
  "anya-e0103n0:934_8": "Tathāpi pāḷiyaṃ āgatattā ca buddhānussatiniddese vuttanti daṭṭhabbaṃ,",
  "anya-e0103n0:934_9": "ayañca vicāro parato āgamissateva.",
  "anya-e0103n0:935_0": "147.",
  "anya-e0103n0:935_1": "Pariyattidhammopīti pi-",
  "anya-e0103n0:935_2": "saddena lokuttaradhammaṃ sampiṇḍeti.",
  "anya-e0103n0:935_3": "Itaresūti sandiṭṭhikādipadesu.",
  "anya-e0103n0:935_4": "Lokuttaradhammovāti avadhāraṇaṃ nippariyāyena sandiṭṭhikādiatthaṃ sandhāya vuttaṃ,",
  "anya-e0103n0:935_5": "pariyāyato panete pariyattidhammepi sambhavanteva.",
  "anya-e0103n0:935_6": "Tathā hi pariyattidhammo bahussutena āgatāgamena paramena satinepakkena samannāgatena paññavatā ādikalyāṇatādivisesato sayaṃ daṭṭhabboti sandiṭṭhiko.",
  "anya-e0103n0:935_7": "Ācariyapayirupāsanāya vinā na labbhāti ce?",
  "anya-e0103n0:935_8": "Lokuttaradhammepi samāne kalyāṇamittasannissayeneva sijjhanato,",
  "anya-e0103n0:935_9": "tathā satthusandassanepi.",
  "anya-e0103n0:935_10": "“Sandiṭṭhiyā jayatī”ti ayaṃ panattho titthiyanimmaddane nippariyāyatova labbhati,",
  "anya-e0103n0:935_11": "kilesajaye pariyāyato paramparāhetubhāvato.",
  "anya-e0103n0:935_12": "“Sandiṭṭhaṃ arahatī”ti ayampi attho labbhateva,",
  "anya-e0103n0:935_13": "sabbaso saṃkilesadhammānaṃ pahānaṃ,",
  "anya-e0103n0:935_14": "vodānadhammānaṃ paribrūhanañca uddissa pavattattā.",
  "anya-e0103n0:935_15": "Ayañca attho “ye kho tvaṃ, gotami,",
  "anya-e0103n0:935_16": "dhamme jāneyyāsi,",
  "anya-e0103n0:935_17": "ime dhammā sarāgāya saṃvattanti no virāgāya,",
  "anya-e0103n0:935_18": "saññogāya saṃvattanti no visaññogāya,",
  "anya-e0103n0:935_19": "saupādānāya saṃvattanti no anupādānāya. Ekaṃsena, gotami,",
  "anya-e0103n0:935_20": "dhāreyyāsi ‘neso dhammo,",
  "anya-e0103n0:935_21": "neso vinayo,",
  "anya-e0103n0:935_22": "netaṃ satthusāsana”’nti,",
  "anya-e0103n0:935_23": "“dhammāpi vo,",
  "anya-e0103n0:935_24": "bhikkhave,",
  "anya-e0103n0:935_25": "pahātabbā,",
  "anya-e0103n0:935_26": "pageva adhammā”ti ca evamādīhi suttapadehi vibhāvetabbo.",
  "anya-e0103n0:935_27": "Akālikādhigamupāyatāya akāliko.",
  "anya-e0103n0:935_28": "Vijjamānatāparisuddhatāhi ehipassavidhiṃ arahatīti ehipassiko.",
  "anya-e0103n0:935_29": "Tato eva vaṭṭadukkhanittharaṇatthikehi attano citte upanayanaṃ,",
  "anya-e0103n0:935_30": "cittassa vā tattha upanayanaṃ arahatīti opaneyyiko.",
  "anya-e0103n0:935_31": "Vimuttāyatanasīse ṭhatvā paricayena sammadeva atthavedaṃ,",
  "anya-e0103n0:935_32": "dhammavedañca labhantehi paccattaṃ veditabbo viññūhīti.",
  "anya-e0103n0:935_33": "Evaṃ sandiṭṭhikādipadesu pariyattidhammampi pakkhipitvā manasikāro yujjateva.",
  "anya-e0103n0:936_0": "Sāti gāthā.",
  "anya-e0103n0:936_1": "Samantabhadrakattāti sabbabhāgehi sundarattā.",
  "anya-e0103n0:936_2": "Dhammassāti sāsanadhammassa.",
  "anya-e0103n0:936_3": "Kiñcāpi avayavavinimutto samudāyo nāma paramatthato koci natthi,",
  "anya-e0103n0:936_4": "yesu pana avayavesu samudāyarūpena avekkhitesu “gāthā”ti samaññā,",
  "anya-e0103n0:936_5": "taṃ tato bhinnaṃ viya katvā saṃsāmivohāraṃ āropetvā dassento “paṭhamena pādena ādikalyāṇā”tiādimāha.",
  "anya-e0103n0:936_6": "“Ekānusandhika”nti idaṃ nātibahuvibhāgaṃ yathānusandhinā ekānusandhikaṃ sandhāya vuttaṃ,",
  "anya-e0103n0:936_7": "itarassa pana teneva desetabbadhammavibhāgena ādimajjhapariyosānabhāgā labbhantīti.",
  "anya-e0103n0:936_8": "Nidānenāti kāladesadesakaparisādiapadisanalakkhaṇena nidānaganthena.",
  "anya-e0103n0:936_9": "Nigamanenāti “idamavocā”tiādikena,",
  "anya-e0103n0:936_10": "“iti yaṃ taṃ vuttaṃ,",
  "anya-e0103n0:936_11": "idametaṃ paṭicca vutta”nti vā yathāvuttatthanigamanena.",
  "anya-e0103n0:937_0": "Ayaṃ kathā visesato suttapiṭakasaṃvaṇṇanāti katvā suttapiṭakavasena dhammassa ādikalyāṇādikaṃ dassetvā",
  "anya-e0103n0:937_1": "idāni suttapiṭakavinayapiṭakānaṃ vasena taṃ dassetuṃ “sanidānasauppattikattā”tiādi vuttaṃ.",
  "anya-e0103n0:937_2": "Tattha sanidānasauppattikattāti yathāvuttanidānena sanidānatāya,",
  "anya-e0103n0:937_3": "saaṭṭhuppattikatāya ca.",
  "anya-e0103n0:937_4": "Veneyyānaṃ anurūpatoti sikkhāpadapaññattiyā,",
  "anya-e0103n0:937_5": "dhammadesanāya ca taṃtaṃsikkhāpadabhāvena paññāpiyamānassa veneyyajjhāsayānurūpaṃ pavattiyamānassa anurūpato.",
  "anya-e0103n0:937_6": "Atthassāti desiyamānassa ca sīlādiatthassa.",
  "anya-e0103n0:937_7": "“Taṃ kissa hetu ?",
  "anya-e0103n0:937_8": "Seyyathāpi,",
  "anya-e0103n0:937_9": "bhikkhave”tiādinā tattha tattha hetūpamāgahaṇena hetudāharaṇayuttato.",
  "anya-e0103n0:938_0": "Evaṃ suttavinayavasena pariyattidhammassa ādimajjhapariyosānakalyāṇataṃ dassetvā idāni tīṇi piṭakāni",
  "anya-e0103n0:938_1": "ekajjhaṃ gahetvā taṃ dassetuṃ “sakalopī”tiādi vuttaṃ.",
  "anya-e0103n0:938_2": "Tattha sāsanadhammoti –",
  "anya-e0103n0:939_0": "“Sabbapāpassa akaraṇaṃ, kusalassa upasampadā;",
  "anya-e0103n0:940_0": "Sacittapariyodapanaṃ, etaṃ buddhāna sāsana”nti. –",
  "anya-e0103n0:941_0": "Evaṃ vuttassa satthusāsanassa pakāsako pariyattidhammo.",
  "anya-e0103n0:941_1": "Sīlena ādikalyāṇo sīlamūlakattā sāsanassa.",
  "anya-e0103n0:941_2": "Samathādīhi majjhekalyāṇo tesaṃ sāsanasampattiyā vemajjhabhāvato.",
  "anya-e0103n0:941_3": "Nibbānena pariyosānakalyāṇo tadadhigamato uttarikaraṇīyābhāvato.",
  "anya-e0103n0:941_4": "Sāsane sammāpaṭipatti nāma paññāya hoti,",
  "anya-e0103n0:941_5": "tassā ca sīlaṃ,",
  "anya-e0103n0:941_6": "samādhi ca mūlanti āha “sīlasamādhīhi ādikalyāṇo”ti.",
  "anya-e0103n0:941_7": "Paññā pana anubodhapaṭivedhavasena duvidhāti tadubhayampi gaṇhanto “vipassanāmaggehi majjhekalyāṇo”ti āha.",
  "anya-e0103n0:941_8": "Tassa nipphatti phalaṃ,",
  "anya-e0103n0:941_9": "kiccaṃ nibbānasacchikiriyā,",
  "anya-e0103n0:941_10": "tato paraṃ kattabbaṃ natthīti dassento āha “phalanibbānehi pariyosānakalyāṇo”ti.",
  "anya-e0103n0:941_11": "Phalaggahaṇena vā saupādisesanibbānamāha,",
  "anya-e0103n0:941_12": "itarena itaraṃ,",
  "anya-e0103n0:941_13": "tadubhayañca sāsanasampattiyā osānanti āha “phalanibbānehi pariyosānakalyāṇo”ti.",
  "anya-e0103n0:942_0": "Buddhassa subodhitā sammāsambuddhatā,",
  "anya-e0103n0:942_1": "tāya ādikalyāṇo tappabhavattā.",
  "anya-e0103n0:942_2": "Sabbaso saṃkilesappahānaṃ vodānaṃ,",
  "anya-e0103n0:942_3": "pāripūrī ca dhammasudhammatā,",
  "anya-e0103n0:942_4": "tāya majjhekalyāṇo taṃsarīrattā.",
  "anya-e0103n0:942_5": "Satthārā yathānusiṭṭhaṃ tathā paṭipatti saṅghasuppaṭipatti,",
  "anya-e0103n0:942_6": "tāya pariyosānakalyāṇo,",
  "anya-e0103n0:942_7": "tāya sāsanassa loke suppatiṭṭhitabhāvato.",
  "anya-e0103n0:942_8": "Tanti sāsanadhammaṃ.",
  "anya-e0103n0:942_9": "Tathattāyāti yathattāya bhagavatā dhammo desito,",
  "anya-e0103n0:942_10": "tathattāya tathabhāvāya.",
  "anya-e0103n0:942_11": "So pana abhisambodhi paccekabodhi sāvakabodhīti tividho,",
  "anya-e0103n0:942_12": "ito aññathā nibbānādhigamassa abhāvato.",
  "anya-e0103n0:942_13": "Tattha sabbaguṇehi aggabhāvato,",
  "anya-e0103n0:942_14": "itarabodhidvayamūlatāya ca paṭhamāya bodhiyā ādikalyāṇatā,",
  "anya-e0103n0:942_15": "guṇehi vemajjhabhāvato dutiyāya majjhekalyāṇatā,",
  "anya-e0103n0:942_16": "tadubhayāvaratāya,",
  "anya-e0103n0:942_17": "tadosānatāya ca sāsanadhammassa tatiyāya pariyosānakalyāṇatā vuttā.",
  "anya-e0103n0:943_0": "Esoti sāsanadhammo.",
  "anya-e0103n0:943_1": "Nīvaraṇavikkhambhanatoti vimuttāyatanasīse ṭhatvā saddhammaṃ suṇantassa nīvaraṇānaṃ vikkhambhanasambhavato.",
  "anya-e0103n0:943_2": "Vuttaṃ hetaṃ –",
  "anya-e0103n0:944_0": "“Yathā yathāvuso,",
  "anya-e0103n0:944_1": "bhikkhuno satthā vā dhammaṃ deseti,",
  "anya-e0103n0:944_2": "aññataro vā garuṭṭhāniyo sabrahmacārī,",
  "anya-e0103n0:944_3": "tathā tathā so tattha labhati atthavedaṃ labhati dhammaveda”nti.",
  "anya-e0103n0:945_0": "“Yasmiṃ,",
  "anya-e0103n0:945_1": "bhikkhave,",
  "anya-e0103n0:945_2": "samaye ariyasāvako ohitasoto dhammaṃ suṇāti,",
  "anya-e0103n0:945_3": "pañcassa nīvaraṇāni tasmiṃ samaye pahīnāni hontī”ti –",
  "anya-e0103n0:946_0": "Ca ādi.",
  "anya-e0103n0:946_1": "Samathavipassanāsukhāvahanatoti samathasukhassa ca vipassanāsukhassa ca sampādanato.",
  "anya-e0103n0:946_2": "Vuttampi cetaṃ –",
  "anya-e0103n0:947_0": "“So vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukha”ntiādi.",
  "anya-e0103n0:948_0": "Tathā –",
  "anya-e0103n0:949_0": "“Yato yato sammasati, khandhānaṃ udayabbayaṃ;",
  "anya-e0103n0:950_0": "Labhatī pītipāmojjaṃ, amataṃ taṃ vijānataṃ;",
  "anya-e0103n0:951_0": "Amānusī ratī hoti, sammā dhammaṃ vipassato”ti ca. ;",
  "anya-e0103n0:952_0": "Tathāpaṭipannoti yathā samathavipassanāsukhaṃ āvahati,",
  "anya-e0103n0:952_1": "yathā vā satthārā anusiṭṭhaṃ,",
  "anya-e0103n0:952_2": "tathā paṭipanno sāsanadhammo.",
  "anya-e0103n0:952_3": "Tādibhāvāvahanatoti chaḷaṅgupekkhāvasena iṭṭhādīsu tādibhāvassa lokadhammehi anupalepassa āvahanato.",
  "anya-e0103n0:952_4": "Esa bhagavā vuttanayena tividhakalyāṇaṃ dhammaṃ desento yaṃ sāsanabrahmacariyaṃ,",
  "anya-e0103n0:952_5": "maggabrahmacariyañca pakāseti,",
  "anya-e0103n0:952_6": "taṃ yathānurūpaṃ atthasampattiyā sātthaṃ,",
  "anya-e0103n0:952_7": "byañjanasampattiyā sabyañjananti yojanā.",
  "anya-e0103n0:953_0": "Tattha avisesena tisso sikkhā,",
  "anya-e0103n0:953_1": "sakalo ca tantidhammo sāsanabrahmacariyaṃ.",
  "anya-e0103n0:953_2": "Yaṃ sandhāya vuttaṃ “katamesānaṃ kho, bhante,",
  "anya-e0103n0:953_3": "buddhānaṃ bhagavantānaṃ brahmacariyaṃ naciraṭṭhitikaṃ ahosī”tiādi.",
  "anya-e0103n0:953_4": "Sabbasikkhānaṃ maṇḍabhūtasikkhattayasaṅgahito ariyamaggo maggabrahmacariyaṃ.",
  "anya-e0103n0:953_5": "Yaṃ sandhāya vuttaṃ “khīṇā jāti,",
  "anya-e0103n0:953_6": "vusitaṃ brahmacariyaṃ,",
  "anya-e0103n0:953_7": "kataṃ karaṇīya”nti.",
  "anya-e0103n0:953_8": "Yathānurūpanti yathārahaṃ.",
  "anya-e0103n0:953_9": "Sikkhattayasaṅgahaṃ hi sāsanabrahmacariyaṃ atthasampattiyā sātthaṃ.",
  "anya-e0103n0:953_10": "Maggabrahmacariye vattabbameva natthi.",
  "anya-e0103n0:953_11": "Atthasampattiyāti sampannatthatāya.",
  "anya-e0103n0:953_12": "Sampattiattho hi idha saha- saddo.",
  "anya-e0103n0:953_13": "Itaraṃ pana yathāvuttenatthena sātthaṃ,",
  "anya-e0103n0:953_14": "sabyañjanañca.",
  "anya-e0103n0:953_15": "Ye panettha “vacanasabhāvaṃ sātthaṃ,",
  "anya-e0103n0:953_16": "atthasabhāvaṃ sabyañjana”nti vibhajitvā vadanti,",
  "anya-e0103n0:953_17": "taṃ na sundaraṃ,",
  "anya-e0103n0:953_18": "tathā vibhattassa pariyattidhammassa abhāvato.",
  "anya-e0103n0:953_19": "Saddatthā hi abhinnarūpā viya hutvā viniyogaṃ gacchanti.",
  "anya-e0103n0:953_20": "Tathā hi nesaṃ lokiyāmissībhāvaṃ paṭijānanti.",
  "anya-e0103n0:953_21": "Satipi vā bhede “sabyañjana”nti ettha yadi tulyayogo adhippeto “saputto āgato”tiādīsu viya,",
  "anya-e0103n0:953_22": "evaṃ sati “atthapaṭisaraṇā,",
  "anya-e0103n0:953_23": "bhikkhave, hotha,",
  "anya-e0103n0:953_24": "mā byañjanapaṭisaraṇā”ti atthappadhānavādo bādhito siyā,",
  "anya-e0103n0:953_25": "atha vijjamānatāmattaṃ “salomako sapakkhako”tiādīsu viya byañjanasampatti aggahitā siyā.",
  "anya-e0103n0:953_26": "Tasmā aṭṭhakathāyaṃ vuttanayeneva attho gahetabbo.",
  "anya-e0103n0:954_0": "Sātthaṃ sabyañjananti ettha nettinayenāpi atthaṃ dassetuṃ “saṅkāsana…pe…",
  "anya-e0103n0:954_1": "sabyañjana”nti vuttaṃ.",
  "anya-e0103n0:954_2": "Tattha yadipi nettiyaṃ byañjanamukhena byañjanatthaggahaṇaṃ hotīti “akkharaṃ pada”ntiādinā byañjanapadāni paṭhamaṃ uddiṭṭhāni,",
  "anya-e0103n0:954_3": "idha pana pāḷiyaṃ “sātthaṃ sabyañjana”nti āgatattā atthapadāniyeva paṭhamaṃ dassetuṃ “saṅkāsanapakāsanā”tiādi vuttaṃ.",
  "anya-e0103n0:954_4": "Tattha saṅkhepato kāsanaṃ dīpanaṃ saṅkāsanaṃ “maññamāno bhikkhu baddho mārassa,",
  "anya-e0103n0:954_5": "amaññamāno mutto”tiādīsu viya.",
  "anya-e0103n0:954_6": "Tattakena hi tena bhikkhunā paṭividdhaṃ.",
  "anya-e0103n0:954_7": "Tenāha “aññātaṃ bhagavā”tiādi.",
  "anya-e0103n0:954_8": "Paṭhamaṃ kāsanaṃ pakāsanaṃ.",
  "anya-e0103n0:954_9": "Ādikammasmiṃ hi ayaṃ pasaddo “paññapeti paṭṭhapetī”tiādīsu viya.",
  "anya-e0103n0:954_10": "Tikkhindriyāpekkhaṃ cetaṃ padadvayaṃ uddesabhāvato.",
  "anya-e0103n0:954_11": "Tikkhindriyo hi saṅkhepato paṭhamañca vuttamatthaṃ paṭipajjati.",
  "anya-e0103n0:954_12": "Saṃkhittassa vitthāravacanaṃ,",
  "anya-e0103n0:954_13": "sakiṃ vuttassa puna vacanañca vivaraṇavibhajanāni.",
  "anya-e0103n0:954_14": "Yathā “kusalā dhammā”ti saṅkhepato sakiṃyeva ca vuttassa atthassa “katame dhammā kusalā?",
  "anya-e0103n0:954_15": "Yasmiṃ samaye kāmāvacaraṃ kusalaṃ citta”ntiādinā vitthārato vivaraṇavasena,",
  "anya-e0103n0:954_16": "vibhajanavasena ca puna vacanaṃ.",
  "anya-e0103n0:954_17": "Majjhimindriyāpekkhametaṃ padadvayaṃ niddesabhāvato.",
  "anya-e0103n0:954_18": "Vivaṭassa vitthāratarābhidhānaṃ,",
  "anya-e0103n0:954_19": "vibhattassa ca pakārehi ñāpanaṃ veneyyānaṃ cittaparitosanaṃ uttānīkaraṇapaññāpanāni.",
  "anya-e0103n0:954_20": "Yathā “phasso hotī”tiādinā vivaṭavibhattassa atthassa “katamo tasmiṃ samaye phasso?",
  "anya-e0103n0:954_21": "Yo tasmiṃ samaye phasso phusanā samphusanā”tiādinā uttānīkiriyā,",
  "anya-e0103n0:954_22": "paññāpanā ca.",
  "anya-e0103n0:954_23": "Mudindriyāpekkhametaṃ padadvayaṃ paṭiniddesabhāvato.",
  "anya-e0103n0:954_24": "“Paññāpanapaṭṭhapanavivaraṇavibhajanauttānīkaraṇapakāsanaatthapadasamāyogato”tipi pāṭho.",
  "anya-e0103n0:955_0": "Kathaṃ panāyaṃ pāṭhavikappo jātoti? Vuccate – nettipāḷiyaṃ āgatanayena purimapāṭho. Tattha hi –",
  "anya-e0103n0:956_0": "“Saṅkāsanā pakāsanā,",
  "anya-e0103n0:957_0": "Vivaraṇā vibhajanuttānīkammapaññatti;",
  "anya-e0103n0:958_0": "Etehi chahi padehi,",
  "anya-e0103n0:959_0": "Attho kammañca niddiṭṭha”nti. –",
  "anya-e0103n0:960_0": "Desanāhārayojanāya ca etassevatthassa “saṅkāsanā pakāsanā”tiādinā āgataṃ.",
  "anya-e0103n0:960_1": "Pacchimo pana “paññapeti paṭṭhapeti vivarati vibhajati uttānīkaroti ‘passathā’ti cāhā”ti sutte āgatanayena byañjanamattakato.",
  "anya-e0103n0:960_2": "Evañca nesaṃ dvinnaṃ pāṭhānaṃ viseso,",
  "anya-e0103n0:960_3": "na atthato.",
  "anya-e0103n0:960_4": "Tathā hi saṅkhepato “paṭhamaṃ ñāpanaṃ paññāpanaṃ,",
  "anya-e0103n0:960_5": "paṭhamameva ṭhapanaṃ paṭṭhapana”nti imāni padāni saṅkāsanapakāsanapadehi atthato avisiṭṭhāni.",
  "anya-e0103n0:960_6": "Yañca purimapāṭhe chaṭṭhaṃ padaṃ “pakārato ñāpana”nti paññāpanaṃ vuttaṃ,",
  "anya-e0103n0:960_7": "taṃ dutiyapāṭhe pakāsanapadena “nibbisesaṃ pakārato kāsana”nti katvā.",
  "anya-e0103n0:960_8": "Yasmā ñāpanakāsanāni atthāvabhāsanasabhāvatāya abhinnāni,",
  "anya-e0103n0:960_9": "sabbesañca veneyyānaṃ cittassa tosanaṃ,",
  "anya-e0103n0:960_10": "buddhiyā ca nisānaṃ yāthāvato vatthusabhāvāvabhāsane jāyatīti.",
  "anya-e0103n0:960_11": "Evaṃ atthapadarūpattā pariyattiatthassa yathāvuttachaatthapadasamāyogato sātthaṃ sāsanaṃ.",
  "anya-e0103n0:961_0": "Akkharapadabyañjanākāraniruttiniddesasampattiyāti ettha uccāraṇavelāyaṃ apariyosite pade vaṇṇo akkharaṃ.",
  "anya-e0103n0:961_1": "“Ekakkharaṃ padaṃ akkhara”nti eke “ā evaṃ kira ta”ntiādīsu ā-",
  "anya-e0103n0:961_2": "kārādayo viya.",
  "anya-e0103n0:961_3": "“Visuddhakaraṇānaṃ manasā desanāvācāya akkharaṇato akkhara”nti aññe.",
  "anya-e0103n0:961_4": "Vibhattiyantaṃ atthañāpanato padaṃ.",
  "anya-e0103n0:961_5": "Saṅkhepato vuttaṃ padābhihitaṃ atthaṃ byañjetīti byañjanaṃ, vākyaṃ.",
  "anya-e0103n0:961_6": "“Kiriyāpadaṃ abyayakārakavisesanayuttaṃ vākya”nti hi vadanti.",
  "anya-e0103n0:961_7": "Pakārato vākyavibhāgo ākāro.",
  "anya-e0103n0:961_8": "Ākārābhihitaṃ nibbacanaṃ nirutti.",
  "anya-e0103n0:961_9": "Nibbacanavitthāro nissesupadesato niddeso.",
  "anya-e0103n0:961_10": "Etesaṃ akkharādīnaṃ byañjanapadānaṃ sampattiyā sampannatāya sabyañjanaṃ.",
  "anya-e0103n0:962_0": "Tatrāyamassa atthapadasamāyogo,",
  "anya-e0103n0:962_1": "byañjanasampatti ca –",
  "anya-e0103n0:962_2": "akkharehi saṅkāseti,",
  "anya-e0103n0:962_3": "padehi pakāseti,",
  "anya-e0103n0:962_4": "byañjanehi vivarati,",
  "anya-e0103n0:962_5": "ākārehi vibhajati,",
  "anya-e0103n0:962_6": "niruttīhi uttānīkaroti,",
  "anya-e0103n0:962_7": "niddesehi paññapeti,",
  "anya-e0103n0:962_8": "tathā akkharehi ugghāṭetvā padehi vineti ugghaṭitaññuṃ,",
  "anya-e0103n0:962_9": "byañjanehi vipañcetvā ākārehi vineti vipañcitaññuṃ,",
  "anya-e0103n0:962_10": "niruttīhi netvā niddesehi vineti neyyaṃ.",
  "anya-e0103n0:962_11": "Evañcāyaṃ dhammo ugghaṭiyamāno ugghaṭitaññuṃ vineti,",
  "anya-e0103n0:962_12": "vipañciyamāno vipañcitaññuṃ,",
  "anya-e0103n0:962_13": "niyyamāno neyyaṃ.",
  "anya-e0103n0:962_14": "Tattha ugghaṭanā ādi,",
  "anya-e0103n0:962_15": "vipañcanā majjhe,",
  "anya-e0103n0:962_16": "nayanamante.",
  "anya-e0103n0:962_17": "Evaṃ tīsu kālesu tidhā desito dosattayavidhamano guṇattayāvaho tividhaveneyyavinayanoti.",
  "anya-e0103n0:962_18": "Evampi tividhakalyāṇoyaṃ dhammo atthabyañjanapāripūriyā “sāttho sabyañjano”ti veditabbo “paripuṇṇo,",
  "anya-e0103n0:962_19": "parisuddho”ti ca.",
  "anya-e0103n0:963_0": "Atthagambhīratātiādīsu attho nāma tantiattho.",
  "anya-e0103n0:963_1": "Dhammo tanti.",
  "anya-e0103n0:963_2": "Paṭivedho tantiyā,",
  "anya-e0103n0:963_3": "tantiatthassa ca yathābhūtāvabodho.",
  "anya-e0103n0:963_4": "Desanā manasā vavatthāpitāya tantiyā desanā.",
  "anya-e0103n0:963_5": "Te panete atthādayo yasmā sasādīhi viya mahāsamuddo mandabuddhīhi dukkhogāhā,",
  "anya-e0103n0:963_6": "alabbhaneyyapatiṭṭhā ca,",
  "anya-e0103n0:963_7": "tasmā gambhīrā.",
  "anya-e0103n0:963_8": "Atha vā attho nāma hetuphalaṃ.",
  "anya-e0103n0:963_9": "Dhammo hetu.",
  "anya-e0103n0:963_10": "Desanā paññatti,",
  "anya-e0103n0:963_11": "yathādhammaṃ dhammābhilāpo,",
  "anya-e0103n0:963_12": "anulomapaṭilomasaṅkhepavitthārādivasena vā kathanaṃ.",
  "anya-e0103n0:963_13": "Paṭivedho abhisamayo,",
  "anya-e0103n0:963_14": "atthānurūpaṃ dhammesu,",
  "anya-e0103n0:963_15": "dhammānurūpaṃ atthesu,",
  "anya-e0103n0:963_16": "paññattipathānurūpaṃ paññattīsu avabodho,",
  "anya-e0103n0:963_17": "tesaṃ tesaṃ vā dhammānaṃ paṭivijjhitabbo salakkhaṇasaṅkhāto aviparītasabhāvo.",
  "anya-e0103n0:963_18": "Tepi cete atthādayo yasmā anupacitakusalasambhārehi duppaññehi sasādīhi viya mahāsamuddo dukkhogāhā,",
  "anya-e0103n0:963_19": "alabbhaneyyapatiṭṭhā ca,",
  "anya-e0103n0:963_20": "tasmā gambhīrā.",
  "anya-e0103n0:963_21": "Tesu paṭivedhassāpi atthasannissitattā vuttaṃ “atthagambhīratāpaṭivedhagambhīratāhi sāttha”nti atthaguṇadīpanato.",
  "anya-e0103n0:963_22": "Tāsaṃ dhammadesanānaṃ byañjanasannissitattā vuttaṃ “dhammagambhīratādesanāgambhīratāhi sabyañjana”nti tāsaṃ byañjanasampattidīpanato.",
  "anya-e0103n0:964_0": "Atthesu pabhedagataṃ ñāṇaṃ atthapaṭisambhidā.",
  "anya-e0103n0:964_1": "Atthadhammaniruttipaṭisambhidāsu pabhedagataṃ ñāṇaṃ paṭibhānapaṭisambhidāti imissāpi paṭisambhidāya atthavisayattā",
  "anya-e0103n0:964_2": "āha “atthapaṭibhānapaṭisambhidāvisayato sāttha”nti,",
  "anya-e0103n0:964_3": "atthasampattiyā asati tadabhāvato.",
  "anya-e0103n0:964_4": "Dhammoti tanti.",
  "anya-e0103n0:964_5": "Niruttīti tantipadānaṃ niddhāretvā vacanaṃ.",
  "anya-e0103n0:964_6": "Tattha pabhedagatāni ñāṇāni dhammaniruttipaṭisambhidāti āha “dhammaniruttipaṭisambhidāvisayato sabyañjananti,",
  "anya-e0103n0:964_7": "asati byañjanasampattiyā tadabhāvato.",
  "anya-e0103n0:964_8": "Parikkhakajanappasādakanti ettha iti-",
  "anya-e0103n0:964_9": "saddo hetuattho.",
  "anya-e0103n0:964_10": "Yasmā parikkhakajanānaṃ kiṃkusalagavesīnaṃ pasādāvahaṃ,",
  "anya-e0103n0:964_11": "tasmā sātthaṃ.",
  "anya-e0103n0:964_12": "Atthasampannanti phalena hetuno anumānaṃ nadīpūrena viya upari vuṭṭhippavattiyā.",
  "anya-e0103n0:964_13": "Sātthakatā panassa paṇḍitavedanīyatāya,",
  "anya-e0103n0:964_14": "sā paramagambhīrasaṇhasukhumabhāvato veditabbā.",
  "anya-e0103n0:964_15": "Vuttañhetaṃ “gambhīro duddaso”tiādi.",
  "anya-e0103n0:964_16": "Lokiyajanappasādakanti sabyañjananti yasmā lokiyajanassa pasādāvahaṃ,",
  "anya-e0103n0:964_17": "tasmā sabyañjanaṃ.",
  "anya-e0103n0:964_18": "Lokiyajano hi byañjanasampattiyā tussati,",
  "anya-e0103n0:964_19": "idhāpi phalena hetuno anumānaṃ.",
  "anya-e0103n0:964_20": "Sabyañjanatā panassa saddheyyatāya,",
  "anya-e0103n0:964_21": "sā ādikalyāṇādibhāvato veditabbā.",
  "anya-e0103n0:965_0": "Atha vā paṇḍitavedanīyato sāttha”nti paññāpadaṭṭhānatāya atthasampannataṃ āha,",
  "anya-e0103n0:965_1": "tato parikkhakajanappasādakaṃ.",
  "anya-e0103n0:965_2": "Saddheyyato sabyañjananti saddhāpadaṭṭhānatāya byañjanasampannataṃ,",
  "anya-e0103n0:965_3": "tato lokiyajanappasādakanti evamettha attho daṭṭhabbo.",
  "anya-e0103n0:965_4": "Gambhīrādhippāyato sātthanti adhippāyato agādhāpāratāya atthasampannaṃ aññathā tadabhāvato.",
  "anya-e0103n0:965_5": "Uttānapadato sabyañjananti subodhasaddatāya byañjanasampannaṃ,",
  "anya-e0103n0:965_6": "paramagambhīrassapi atthassa veneyyānaṃ suviññeyyabhāvāpādanato.",
  "anya-e0103n0:965_7": "Sabbopesa paṭhamassa atthadvayassa pabhedo daṭṭhabbo,",
  "anya-e0103n0:965_8": "tathā ceva tattha tattha saṃvaṇṇitaṃ.",
  "anya-e0103n0:965_9": "Tathā hettha vikappassa,",
  "anya-e0103n0:965_10": "samuccayassa vā aggahaṇaṃ.",
  "anya-e0103n0:965_11": "Upanetabbassāti pakkhipitabbassa vodānatthassa avuttassa abhāvato.",
  "anya-e0103n0:965_12": "Sakalaparipuṇṇabhāvenāti sabbabhāgehi paripuṇṇatāya.",
  "anya-e0103n0:965_13": "Apanetabbassāti saṃkilesadhammassa.",
  "anya-e0103n0:966_0": "Paṭipattiyāti sīlavisuddhiyādisammāpaṭipattiyā,",
  "anya-e0103n0:966_1": "tannimittaṃ.",
  "anya-e0103n0:966_2": "Adhigamabyattitoti saccapaṭivedhena adhigamaveyyattiyasabbhāvato sātthaṃ kapilavatādi viya tucchaṃ niratthakaṃ ahutvā atthasampannanti katvā.",
  "anya-e0103n0:966_3": "Pariyattiyāti pariyattidhammaparicayena.",
  "anya-e0103n0:966_4": "Āgamabyattitoti durakkhātadhammesu paricayaṃ karontassa viya sammohaṃ ajanetvā bāhusaccaveyyattiyasabbhāvato sabyañcanaṃ.",
  "anya-e0103n0:966_5": "Byañjanasampattiyā hi sati āgamabyattīti.",
  "anya-e0103n0:966_6": "Sīlādipañcadhammakkhandhayuttatoti sīlādīhi pañcahi dhammakoṭṭhāsehi avirahitattā.",
  "anya-e0103n0:966_7": "Kevalaparipuṇṇaṃ anavasesena samantato puṇṇaṃ pūritaṃ.",
  "anya-e0103n0:966_8": "Nirupakkilesatoti diṭṭhimānādiupakkilesābhāvato.",
  "anya-e0103n0:966_9": "Nittharaṇatthāyāti vaṭṭadukkhato nissaraṇāya.",
  "anya-e0103n0:966_10": "Lokāmisanirapekkhatoti kathañcipi taṇhāsannissayassa anissayanato.",
  "anya-e0103n0:967_0": "Evaṃ ādikalyāṇatādiapadesena satthu purimavesārajjadvayavasena dhammassa svākkhātataṃ vibhāvetvā idāni",
  "anya-e0103n0:967_1": "pacchimavesārajjadvayavasenāpi taṃ dassetuṃ “atthavipallāsābhāvato vā suṭṭhu akkhātoti svākkhāto”ti vatvā",
  "anya-e0103n0:967_2": "tamatthaṃ byatirekamukhena vibhāvento “yathā hī”tiādimāha.",
  "anya-e0103n0:967_3": "Tattha vipallāsamāpajjatīti tesaṃ dhamme “antarāyikā”ti vuttadhammānaṃ vipākādīnaṃ antarāyikattābhāvato ekaṃsena apāyūpapattihetutāya abhāvato.",
  "anya-e0103n0:967_4": "Niyyānikattābhāvatoti atammayatābhāvato,",
  "anya-e0103n0:967_5": "saṃsārato ca niyyānikāti vuttadhammānaṃ ekaccayaññakiriyāpakatipurisantaraññāṇādīnaṃ tato niyyānikattābhāvato viparīto eva hoti.",
  "anya-e0103n0:967_6": "Tenāti atthassa vipallāsāpajjanena.",
  "anya-e0103n0:967_7": "Te aññatitthiyā.",
  "anya-e0103n0:967_8": "Tathābhāvānatikkamanatoti kammantarāyādīnaṃ pañcannaṃ antarāyikabhāvassa ariyamaggadhammānaṃ niyyānikabhāvassa kadācipi anativattanato.",
  "anya-e0103n0:968_0": "Nibbānānurūpāya paṭipattiyāti adhigantabbassa sabbasaṅkhatavinissaṭassa nibbānassa anurūpāya sabbasaṅkhāranissaraṇūpāyabhūtāya",
  "anya-e0103n0:968_1": "sapubbabhāgāya sammāpaṭipattiyā akkhātattāti yojanā.",
  "anya-e0103n0:968_2": "Paṭipadānurūpassāti sabbadukkhaniyyānikabhūtā ārammaṇakaraṇamattenāpi kilesehi anāmasanīyā yādisī paṭipadā,",
  "anya-e0103n0:968_3": "tadanurūpassa.",
  "anya-e0103n0:968_4": "Supaññattāti sīlādikkhandhattayasaṅgahitā sammādiṭṭhiādippabhedā micchādiṭṭhiādīnaṃ pahāyikabhāvena suṭṭhu sammadeva vihitā.",
  "anya-e0103n0:968_5": "Saṃsandati kilesamalavisuddhitāya sameti.",
  "anya-e0103n0:968_6": "Evaṃ magganibbānānaṃ paṭipadāpaṭipajjanīyabhāvehi aññamaññānurūpatāya svākkhātataṃ dassetvā idāni tividhassāpi",
  "anya-e0103n0:968_7": "lokuttaradhammassa paccekaṃ svākkhātataṃ dassetuṃ “ariyamaggo cetthā”tiādi vuttaṃ.",
  "anya-e0103n0:968_8": "Tattha antadvayanti sassatucchedaṃ,",
  "anya-e0103n0:968_9": "kāmasukhaattakilamathānuyogaṃ,",
  "anya-e0103n0:968_10": "līnuddhaccaṃ,",
  "anya-e0103n0:968_11": "patiṭṭhānāyūhananti evaṃ pabhedaṃ antadvayaṃ.",
  "anya-e0103n0:968_12": "Anupagammāti anupagantvā,",
  "anya-e0103n0:968_13": "anupagamanahetu vā.",
  "anya-e0103n0:968_14": "Paṭipassaddhakilesānīti suṭṭhu vūpasantakilesāni,",
  "anya-e0103n0:968_15": "paṭipassaddhippahānavasena sammadeva pahīnadosāni.",
  "anya-e0103n0:968_16": "Sassatādisabhāvavasenāti “sassatañca vo,",
  "anya-e0103n0:968_17": "bhikkhave,",
  "anya-e0103n0:968_18": "dhammaṃ desessāmi amatañca tāṇañca leṇañcā”tiādinā tesu tesu suttesu sassatādibhāvakittanavasena.",
  "anya-e0103n0:969_0": "148.",
  "anya-e0103n0:969_1": "“Rāgādīnaṃ abhāvaṃ karontena ariyapuggalena sāmaṃ daṭṭhabbo”ti iminā “ariyamaggena mama rāgādayo pahīnā”ti",
  "anya-e0103n0:969_2": "sayaṃ attanā anaññaneyyena daṭṭhabboti sandiṭṭhi,",
  "anya-e0103n0:969_3": "sandiṭṭhi eva sandiṭṭhiko.",
  "anya-e0103n0:970_0": "Tena tena ariyasāvakena parasaddhāya parassa saddahanena paraneyyena gantabbataṃ hitvā ñāpetabbataṃ pahāya paccavekkhaṇañāṇena karaṇabhūtena.",
  "anya-e0103n0:970_1": "Pasatthā diṭṭhi sandiṭṭhi yathā sambojjhaṅgo.",
  "anya-e0103n0:970_2": "Ariyamaggo attanā sampayuttāya sandiṭṭhiyā kilese jayati,",
  "anya-e0103n0:970_3": "ariyaphalaṃ tāya eva attano kāraṇabhūtāya,",
  "anya-e0103n0:970_4": "nibbānaṃ ārammaṇakaraṇena attano visayībhūtāya sandiṭṭhiyā kilese jayatīti yojanā.",
  "anya-e0103n0:971_0": "Bhāvanābhisamayavasena maggadhammo.",
  "anya-e0103n0:971_1": "Sacchikiriyābhisamayavasena nibbānadhammo.",
  "anya-e0103n0:971_2": "Phalampi heṭṭhimaṃ sakadāgāmivipassanādīnaṃ paccayabhāvena upari maggādhigamassa upanissayabhāvato pariyāyato",
  "anya-e0103n0:971_3": "“dissamāno vaṭṭabhayaṃ nivattetī”ti vattabbataṃ labhati.",
  "anya-e0103n0:972_0": "149.",
  "anya-e0103n0:972_1": "Nāssa kāloti nāssa āgametabbo kālo atthi.",
  "anya-e0103n0:972_2": "Yathā hi lokiyakusalassa “upapajje,",
  "anya-e0103n0:972_3": "aparapariyāye”tiādinā phaladānaṃ pati āgametabbo kālo atthi,",
  "anya-e0103n0:972_4": "na evametassāti attho.",
  "anya-e0103n0:972_5": "Tenāha “na pañcāhā”tiādi.",
  "anya-e0103n0:972_6": "Pakaṭṭhoti dūro.",
  "anya-e0103n0:972_7": "Phaladānaṃ pati kālo pakaṭṭho assāti kāliko,",
  "anya-e0103n0:972_8": "kālantaraphaladāyī.",
  "anya-e0103n0:972_9": "Tenāha “attano phaladāne”ti.",
  "anya-e0103n0:972_10": "Pattoti upanīto.",
  "anya-e0103n0:972_11": "Idanti “akāliko”ti padaṃ.",
  "anya-e0103n0:973_0": "150.",
  "anya-e0103n0:973_1": "Vidhinti vidhānaṃ,",
  "anya-e0103n0:973_2": "“ehi passā”ti evaṃpavattavidhivacanaṃ.",
  "anya-e0103n0:973_3": "Vijjamānattāti paramatthato upalabbhamānattā.",
  "anya-e0103n0:973_4": "Parisuddhattāti kilesamalavirahena sabbathā visuddhattā.",
  "anya-e0103n0:973_5": "Amanuññampi kadāci payojanavasena yathāsabhāvappakāsanena dassetabbaṃ bhaveyyāti tadabhāvaṃ dassento āha “manuññabhāvappakāsanenā”ti.",
  "anya-e0103n0:974_0": "151.",
  "anya-e0103n0:974_1": "Upanetabboti upaneyyo,",
  "anya-e0103n0:974_2": "upaneyyova opaneyyikoti imassa atthassa adhippetattā āha “upanetabboti opaneyyiko”ti.",
  "anya-e0103n0:974_3": "Citte upanayanaṃ uppādananti āha “idaṃ saṅkhate lokuttaradhamme yujjatī”ti.",
  "anya-e0103n0:974_4": "Citte upanayananti pana ārammaṇabhūtassa dhammassa ārammaṇabhāvūpanayane adhippete asaṅkhatepi yujjeyya",
  "anya-e0103n0:974_5": "“ārammaṇakaraṇasaṅkhātaṃ upanayanaṃ arahatīti opaneyyiko”ti.",
  "anya-e0103n0:974_6": "Allīyananti phusanaṃ.",
  "anya-e0103n0:974_7": "Nibbānaṃ upaneti ariyapuggalanti adhippāyo.",
  "anya-e0103n0:975_0": "152.",
  "anya-e0103n0:975_1": "Viññūhīti vidūhi,",
  "anya-e0103n0:975_2": "paṭividdhasaccehīti attho.",
  "anya-e0103n0:975_3": "Te pana ekaṃsato ugghaṭitaññūādayo hontīti āha “ugghaṭitaññūādīhī”ti.",
  "anya-e0103n0:975_4": "“Paccatta”nti etassa “pati attanī”ti bhummavasena attho gahetabboti āha “attani attanī”ti.",
  "anya-e0103n0:975_5": "Veditabboti vuttaṃ,",
  "anya-e0103n0:975_6": "kathaṃ veditabboti āha “bhāvito me”tiādi.",
  "anya-e0103n0:975_7": "Tattha “me”ti iminā “paccatta”nti padena vuttamatthaṃ anvayato dassetvā puna byatirekena dassetuṃ “na hī”tiādi vuttaṃ,",
  "anya-e0103n0:975_8": "taṃ suviññeyyameva.",
  "anya-e0103n0:975_9": "“Viññūhī”ti idaṃ antogadhāvadhāraṇanti dassento “bālānaṃ pana avisayo cesā”ti āha.",
  "anya-e0103n0:976_0": "Evaṃ ādikalyāṇatādinā aññamaññassa anurūpadesanāya dhammassa svākkhātataṃ dassetvā idāni purimassa purimassa",
  "anya-e0103n0:976_1": "pacchimaṃ pacchimaṃ padaṃ kāraṇavacananti dassento “apicā”tiādimāha.",
  "anya-e0103n0:976_2": "Tattha sandiṭṭhikattāti yasmā ayaṃ dhammo vuttanayena sāmaṃ daṭṭhabbo,",
  "anya-e0103n0:976_3": "sandiṭṭhiyā kilese viddhaṃseti,",
  "anya-e0103n0:976_4": "sandassanañca arahati,",
  "anya-e0103n0:976_5": "tasmā svākkhāto durakkhāte titthiyadhamme tadabhāvato.",
  "anya-e0103n0:976_6": "Iminā nayena sesapadesupi yathārahaṃ attho daṭṭhabbo.",
  "anya-e0103n0:977_0": "153. Tassevantiādīsu yaṃ vattabbaṃ, taṃ buddhānussatiyaṃ vuttanayena veditabbaṃ.",
  "anya-e0103n0:978_0": "3. Saṅghānussatikathāvaṇṇanā",
  "anya-e0103n0:979_0": "154.",
  "anya-e0103n0:979_1": "Ariyasaṅghaguṇāti ārakattā kilesehi,",
  "anya-e0103n0:979_2": "anaye na iriyanato,",
  "anya-e0103n0:979_3": "aye ca iriyanato,",
  "anya-e0103n0:979_4": "sadevakena ca lokena “saraṇa”nti araṇīyato ariyo ca so saṅgho ca,",
  "anya-e0103n0:979_5": "ariyānaṃ vā saṅgho ariyasaṅgho,",
  "anya-e0103n0:979_6": "tassa guṇā.",
  "anya-e0103n0:980_0": "155.",
  "anya-e0103n0:980_1": "Yaṃ sammāpaṭipadaṃ paṭipanno “suṭṭhu paṭipanno”ti vuccati.",
  "anya-e0103n0:980_2": "Sā ariyamaggapaṭipadā paṭipakkhadhamme anivattidhamme katvā pajahanato payojanābhāvā sayampi anivattidhammā,",
  "anya-e0103n0:980_3": "adhigantabbassa ca nibbānassa ekaṃsato anulomīti.",
  "anya-e0103n0:980_4": "Tato eva apaccanīkā,",
  "anya-e0103n0:980_5": "anudhammabhūtā ca,",
  "anya-e0103n0:980_6": "tassā ca paṭipannattā ariyasaṅgho “suppaṭipanno”ti vuttoti dassetuṃ “suṭṭhu paṭipanno”tiādi vuttaṃ.",
  "anya-e0103n0:980_7": "Tattha “anivattipaṭipada”nti iminā ujuppaṭipattiṃ dasseti.",
  "anya-e0103n0:980_8": "Punappunaṃ nivattane hi sati ujuppaṭipatti na hoti.",
  "anya-e0103n0:980_9": "“Anulomapaṭipadaṃ apaccanīkapaṭipada”nti iminā ñāyappaṭipattiṃ.",
  "anya-e0103n0:980_10": "Paṭipajjitabbassa hi nibbānassa anulomanena,",
  "anya-e0103n0:980_11": "apaccanīkatāya cassā ñāyato.",
  "anya-e0103n0:980_12": "“Dhammānudhammapaṭipada”nti iminā sāmīcippaṭipattiṃ anucchavikabhāvadīpanato.",
  "anya-e0103n0:980_13": "Etena paṭhamapadassa papañcaniddeso,",
  "anya-e0103n0:980_14": "itarāni tīṇi padānīti dasseti.",
  "anya-e0103n0:980_15": "Tenāha “yasmā panā”tiādi.",
  "anya-e0103n0:981_0": "Yathānusiṭṭhaṃ paṭipajjanena kiccasiddhito ariyabhāvāvahaṃ savanaṃ sakkaccasavanaṃ nāmāti vuttaṃ “sakkaccaṃ suṇantīti sāvakā”ti,",
  "anya-e0103n0:981_1": "tena ariyā eva nippariyāyato satthu sāvakā nāmāti dasseti.",
  "anya-e0103n0:981_2": "Sīladiṭṭhisāmaññatāyāti ariyena sīlena,",
  "anya-e0103n0:981_3": "ariyāya ca diṭṭhiyā samānabhāvena.",
  "anya-e0103n0:981_4": "Ariyānañhi sīladiṭṭhiyo majjhe bhinnasuvaṇṇaṃ viya ninnānākaraṇaṃ maggenāgatattā.",
  "anya-e0103n0:981_5": "Tena te yattha katthaci ṭhitāpi saṃhatāva.",
  "anya-e0103n0:981_6": "Tenāha “saṅghātabhāvamāpanno”ti.",
  "anya-e0103n0:981_7": "Māyāsāṭheyyādipāpadhammasamucchedena uju.",
  "anya-e0103n0:981_8": "Tato eva gomuttavaṅkābhāvena avaṅkā.",
  "anya-e0103n0:981_9": "Candalekhāvaṅkābhāvena akuṭilā.",
  "anya-e0103n0:981_10": "Naṅgalakoṭivaṅkābhāvena ajimhā.",
  "anya-e0103n0:981_11": "Avaṅkādibhāvena vā uju.",
  "anya-e0103n0:981_12": "Parisuddhaṭṭhena ariyā.",
  "anya-e0103n0:981_13": "Apaṇṇakabhāvena ñāyati kamati nibbānaṃ,",
  "anya-e0103n0:981_14": "taṃ vā ñāyati paṭivijjhīyati etenāti ñāyo.",
  "anya-e0103n0:981_15": "Vaṭṭadukkhaniyyānāya anucchavikattā.",
  "anya-e0103n0:981_16": "Anurūpattā sāmīci opāyikātipi saṅkhaṃ samaññaṃ gatā sammāpaṭipatti,",
  "anya-e0103n0:981_17": "tāya samaṅgitāya suppaṭipannā “sammā paṭipajjantī”ti katvā.",
  "anya-e0103n0:981_18": "Vattamānattho hi ayaṃ paṭipanna-",
  "anya-e0103n0:981_19": "saddo yathā “sotāpattiphalasacchikiriyāya paṭipanno”ti.",
  "anya-e0103n0:981_20": "Atītaṃ paṭipadanti yathāvuttamaggasammāpaṭipattiṃ vadati.",
  "anya-e0103n0:981_21": "Ubhayena ca sāmaññaniddesena,",
  "anya-e0103n0:981_22": "“suppaṭipannā ca suppaṭipannā ca suppaṭipannā”ti ekasesanayena vā gahitānaṃ samūho “suppaṭipanno”ti vuttoti dasseti.",
  "anya-e0103n0:982_0": "Evaṃ ādipadatthaniddesabhāvena itarapadānaṃ atthaṃ vatvā idāni catunnampi padānaṃ avomissakaṃ atthaṃ dassetuṃ “apicā”tiādi vuttaṃ.",
  "anya-e0103n0:982_1": "Tattha yathānusiṭṭhanti satthārā yathā anusiṭṭhaṃ,",
  "anya-e0103n0:982_2": "tathā anusāsanīanurūpanti attho.",
  "anya-e0103n0:982_3": "Apaṇṇakapaṭipadanti avirajjhanakapaṭipadaṃ,",
  "anya-e0103n0:982_4": "anavajjapaṭipattinti attho.",
  "anya-e0103n0:982_5": "Ettha ca svākkhāte dhammavinaye apaṇṇakapaṭipadaṃ paṭipannattāti evaṃ sambandhitabbaṃ.",
  "anya-e0103n0:982_6": "Purimapadena sambandhe dutiyapadaṃ na vattabbaṃ siyā,",
  "anya-e0103n0:982_7": "nanu ca dutiyapadena sambandhepi paṭhamaṃ padaṃ na vattabbaṃ siyāti?",
  "anya-e0103n0:982_8": "Na tassa paṭhamaṃ apekkhitattā.",
  "anya-e0103n0:982_9": "Sā pana sāvakānaṃ apaṇṇakapaṭipadā yathānusiṭṭhaṃ paṭipadāti dassanatthaṃ “yathānusiṭṭhaṃ paṭipannattā”ti vattabbaṃ.",
  "anya-e0103n0:982_10": "Ubhayassāpi vā suppaṭipannabhāvasādhanattā ubhayaṃ vuttaṃ.",
  "anya-e0103n0:982_11": "Tathā hi pi-",
  "anya-e0103n0:982_12": "saddena ubhayaṃ samuccinoti.",
  "anya-e0103n0:983_0": "Kilesajimhavasena antadvayagāhoti sabbaso taṃ pahāya sammāpaṭipadā kāyādivaṅkappahāyinī ujuppaṭipatti hotīti āha “majjhimāya paṭipadāya…pe…",
  "anya-e0103n0:983_1": "ujuppaṭipanno”ti.",
  "anya-e0103n0:984_0": "Ñāyo nāma yuttappattapaṭipatti,",
  "anya-e0103n0:984_1": "nibbānañca,",
  "anya-e0103n0:984_2": "sabbasaṅkhārasamathatāya ādittaṃ celaṃ,",
  "anya-e0103n0:984_3": "sīsaṃ vā ajjhupekkhitvāpi paṭipajjitabbamevāti āha “ñāyo vuccati nibbāna”nti.",
  "anya-e0103n0:984_4": "Nibbāyanakiriyāmukhena cettha nibbānaṃ vuttanti daṭṭhabbaṃ,",
  "anya-e0103n0:984_5": "maggañāṇādīhi vā ñāyati paṭivijjhīyati sacchikarīyati cāti ñāyo nibbānanti evamettha attho daṭṭhabbo.",
  "anya-e0103n0:985_0": "Guṇasambhāvanāya parehi kayiramānaṃ paccupaṭṭhānādisāmīcikammaṃ arahantīti sāmīcikammārahā.",
  "anya-e0103n0:986_0": "156.",
  "anya-e0103n0:986_1": "Yadidanti antogadhaliṅgavacanabhedo nipātoti tassa vacanabhedena atthamāha “yā imānī”ti.",
  "anya-e0103n0:986_2": "Evanti pakāratthe nipāto,",
  "anya-e0103n0:986_3": "iminā pakārenāti attho.",
  "anya-e0103n0:986_4": "Tena itarāni tīṇi yugaḷāni dassitāni hontīti āha “evaṃ cattāri purisayugaḷāni hontī”ti.",
  "anya-e0103n0:986_5": "Etanti etaṃ “purisapuggalā”ti bahuvacanavasena vuttaṃ padaṃ.",
  "anya-e0103n0:986_6": "Purisā ca te puggalā ca purisapuggalā.",
  "anya-e0103n0:986_7": "Tattha “purisā”ti iminā paṭhamāya pakatiyā gahaṇaṃ,",
  "anya-e0103n0:986_8": "“puggalā”ti pana dutiyāyapi sattasāmaññenāti evaṃ vā ettha attho daṭṭhabbo.",
  "anya-e0103n0:986_9": "Catunnaṃ paccayānaṃ kīdisānaṃ?",
  "anya-e0103n0:986_10": "Ānetvā hunitabbānanti adhikārato pākaṭoyamattho.",
  "anya-e0103n0:986_11": "Dātabbanti vā paccattavacanaṃ “catunnaṃ paccayāna”nti padaṃ apekkhitvā sāmivasena pariṇāmetabbaṃ,",
  "anya-e0103n0:986_12": "aññathā yesaṃ kesañci catunnaṃ paccayānaṃ “āhuna”nti samaññā siyā.",
  "anya-e0103n0:986_13": "Āhunaṃ arahatīti vā āhuneyyo.",
  "anya-e0103n0:986_14": "Sakkādīnampi vā āhavananti sakkādīhipi diyyamānaṃ dānaṃ.",
  "anya-e0103n0:986_15": "Yattha hutaṃ mahapphalanti yasmiṃ āvahanīyaggimhi hutaṃ dadhiādi āhuneyyaggigahapataggidakkhiṇeyyaggīsu hutato uḷāraphalanti tesaṃ brāhmaṇānaṃ laddhi.",
  "anya-e0103n0:986_16": "Hutanti dinnaṃ.",
  "anya-e0103n0:986_17": "Nikāyantareti sabbatthikavādinikāye.",
  "anya-e0103n0:987_0": "Ṭhapetvā 165 teti te piyamanāpe ñātimitte apanetvā,",
  "anya-e0103n0:987_1": "tesaṃ adatvāti adhippāyo. Esa eso.",
  "anya-e0103n0:987_2": "Ekabuddhantare ca dissatīti ekasmiṃ buddhantare vītivatte dissati. Ca-",
  "anya-e0103n0:987_3": "saddena kadāci asaṅkhyeyyepi kappe vītivatteti dasseti.",
  "anya-e0103n0:987_4": "Abbokiṇṇanti paṭipakkhehi avomissaṃ,",
  "anya-e0103n0:987_5": "kiriyāvisesakañcetaṃ.",
  "anya-e0103n0:987_6": "Piyamanāpattakaradhammā nāma sīlādayo,",
  "anya-e0103n0:987_7": "te ariyasaṅghe suppatiṭṭhitā.",
  "anya-e0103n0:987_8": "Ayaṃ hettha adhippāyo –",
  "anya-e0103n0:987_9": "ñātimittā vippayuttā na cirasseva samāgacchanti,",
  "anya-e0103n0:987_10": "anavaṭṭhitā ca tesu piyamanāpatā,",
  "anya-e0103n0:987_11": "na evamariyasaṅgho.",
  "anya-e0103n0:987_12": "Tasmā saṅghova pāhuneyyoti.",
  "anya-e0103n0:987_13": "Pubbakāranti aggakiriyaṃ.",
  "anya-e0103n0:987_14": "Sabbappakārenāti ādaragāravabahumānādinā,",
  "anya-e0103n0:987_15": "deyyadhammassa sakkaccakaraṇādinā ca sabbena pakārena.",
  "anya-e0103n0:987_16": "Svāyaṃ pāhavanīya-",
  "anya-e0103n0:987_17": "saddo “pāhuneyyo”ti vuccati pariyāyabhāvena.",
  "anya-e0103n0:988_0": "Dakkhanti etāya sattā yathādhippetāhi sampattīhi vaḍḍhantīti dakkhiṇā.",
  "anya-e0103n0:988_1": "Tathābhāvakaraṇena dakkhiṇaṃ arahati.",
  "anya-e0103n0:988_2": "Yathā uḷārātivipuludrayalābhena visodhitaṃ nāma hoti,",
  "anya-e0103n0:988_3": "evaṃ dakkhiṇā vipulaphalatāyāti vuttaṃ “mahapphalakaraṇatāya visodhetī”ti.",
  "anya-e0103n0:989_0": "Puññatthikehi añjali karaṇīyā etthāti añjalikaraṇīyo.",
  "anya-e0103n0:990_0": "Yadipi pāḷiyaṃ “anuttara”nti vuttaṃ.",
  "anya-e0103n0:990_1": "Natthi ito uttaraṃ visiṭṭhanti hi anuttaraṃ.",
  "anya-e0103n0:990_2": "Samampissa pana natthīti dassento “asadisa”nti āha.",
  "anya-e0103n0:990_3": "Khittaṃ vuttaṃ bījaṃ mahapphalabhāvakaraṇena tāyati rakkhati,",
  "anya-e0103n0:990_4": "khipanti vapanti ettha bījānīti vā khettaṃ, kedārādi,",
  "anya-e0103n0:990_5": "khettaṃ viya khettaṃ,",
  "anya-e0103n0:990_6": "puññānaṃ khettaṃ puññakkhettaṃ.",
  "anya-e0103n0:990_7": "Sesaṃ buddhānussatiyaṃ vuttanayānusārena veditabbaṃ.",
  "anya-e0103n0:991_0": "4. Sīlānussatikathāvaṇṇanā",
  "anya-e0103n0:992_0": "158.",
  "anya-e0103n0:992_1": "Aho vata sīlāni akhaṇḍāni,",
  "anya-e0103n0:992_2": "aho vata acchiddānīti evaṃ sabbattha yojetabbaṃ.",
  "anya-e0103n0:992_3": "Aho vatāti ca sambhāvane nipāto.",
  "anya-e0103n0:992_4": "Tenāha “akhaṇḍatādiguṇavasenā”ti.",
  "anya-e0103n0:992_5": "Akhaṇḍabhāvādisampattivasenāti attho.",
  "anya-e0103n0:992_6": "Parassa sīlāni anussariyamānāni piyamanāpabhāvāvahanena kevalaṃ mettāya padaṭṭhānaṃ honti,",
  "anya-e0103n0:992_7": "na visuṃ kammaṭṭhānanti āha “attano sīlāni anussaritabbānī”ti.",
  "anya-e0103n0:992_8": "Cāgādīsupi eseva nayo.",
  "anya-e0103n0:993_0": "Yesanti sīlādīnaṃ.",
  "anya-e0103n0:993_1": "Paṭipāṭiyā samādāne samādānakkamena,",
  "anya-e0103n0:993_2": "ekajjhaṃ samādāne uddesakkamena sīlānaṃ ādiantaṃ veditabbaṃ.",
  "anya-e0103n0:993_3": "Pariyante chinnasāṭako viyāti vatthante,",
  "anya-e0103n0:993_4": "dasante vā chinnavatthaṃ viya,",
  "anya-e0103n0:993_5": "visadisūdāharaṇaṃ cetaṃ.",
  "anya-e0103n0:993_6": "Evaṃ sesānipi udāharaṇāni.",
  "anya-e0103n0:993_7": "Vinivedhavasena chinnasāṭako vinividdhasāṭako.",
  "anya-e0103n0:993_8": "Visabhāgavaṇṇena gāvī viyāti sambandho.",
  "anya-e0103n0:993_9": "Sabalarahitāni vā asabalāni.",
  "anya-e0103n0:993_10": "Tathā akammāsāni.",
  "anya-e0103n0:993_11": "Sattavidhamethunasaṃyogo heṭṭhā sīlakathāyaṃ vutto eva.",
  "anya-e0103n0:993_12": "Kodhūpanāhādīhīti ādi-",
  "anya-e0103n0:993_13": "saddena makkhapaḷāsaissāmacchariyamāyāsāṭheyyamānātimānādayo gahitā.",
  "anya-e0103n0:993_14": "Tāniyeva akhaṇḍādiguṇāni sīlāni.",
  "anya-e0103n0:993_15": "Sīlassa taṇhādāsabyato mocanaṃ vivaṭṭūpanissayabhāvāpādanaṃ.",
  "anya-e0103n0:993_16": "Tato eva taṃsamaṅgīpuggalo serī sayaṃvasī bhujisso nāma hoti.",
  "anya-e0103n0:993_17": "Tenāha “bhujissabhāvakaraṇena bhujissānī”ti.",
  "anya-e0103n0:993_18": "“Imināhaṃ sīlena devo vā bhaveyyaṃ devaññataro vā,",
  "anya-e0103n0:993_19": "tattha nicco dhuvo sassato”ti,",
  "anya-e0103n0:993_20": "“sīlena suddhī”ti ca evamādinā taṇhādiṭṭhīhi aparāmaṭṭhattā ayaṃ te sīlesu dosoti catūsu vipattīsu yāya",
  "anya-e0103n0:993_21": "kāyaci vipattiyā dassanena parāmaṭṭhuṃ anuddhaṃsetuṃ.",
  "anya-e0103n0:993_22": "Samādhisaṃvattanappayojanāni samādhisaṃvattanikāni.",
  "anya-e0103n0:994_0": "159.",
  "anya-e0103n0:994_1": "Sikkhāya sagāravoti sīladhanaṃ nissāya paṭiladdhasamādānattā sātisayaṃ sikkhāya sagāravo sappatisso hoti.",
  "anya-e0103n0:994_2": "Sabhāgavuttīti sampannasīlehi sabhāgavuttiko,",
  "anya-e0103n0:994_3": "tāya eva vā sikkhāya sabhāgavutti.",
  "anya-e0103n0:994_4": "Yo hi sikkhāgāravarahito,",
  "anya-e0103n0:994_5": "so tāya visabhāgavutti nāma hoti vilomanato.",
  "anya-e0103n0:994_6": "Yathā parehi saddhiṃ attano chiddaṃ na hoti,",
  "anya-e0103n0:994_7": "evaṃ dhammāmisehi paṭisantharaṇaṃ paṭisanthāro.",
  "anya-e0103n0:994_8": "Sikkhāya sagāravattā eva tattha appamatto hoti.",
  "anya-e0103n0:994_9": "Attānuvādabhayaṃ parānuvādabhayaṃ daṇḍabhayaṃ duggatibhayanti evamādīni bhayāni imassa dūrasamussāritānīti āha “attānuvādādibhayavirahito”ti.",
  "anya-e0103n0:994_10": "Sesaṃ suviññeyyameva.",
  "anya-e0103n0:995_0": "5. Cāgānussatikathāvaṇṇanā",
  "anya-e0103n0:996_0": "160.",
  "anya-e0103n0:996_1": "Pakatiyāti sabhāvena.",
  "anya-e0103n0:996_2": "Cāgādhimuttenāti deyyadhammapariccāge yuttappayuttena tanninnena tappoṇena.",
  "anya-e0103n0:996_3": "Niccaṃ sadā pavattā dānasaṃvibhāgā yassa so niccapavattadānasaṃvibhāgo, tena.",
  "anya-e0103n0:996_4": "Idhāpi “pakatiyā”ti ānetvā sambandhitabbaṃ.",
  "anya-e0103n0:996_5": "Yaṃ parassa paṭiyattaṃ diyyati,",
  "anya-e0103n0:996_6": "taṃ dānaṃ.",
  "anya-e0103n0:996_7": "Yaṃ attanā paribhuñjitabbato saṃvibhajati,",
  "anya-e0103n0:996_8": "so saṃvibhāgo.",
  "anya-e0103n0:996_9": "Ito dāni pabhutīti ito paṭṭhāya dāni ajjatagge ajjadivasaṃ ādiṃ katvā.",
  "anya-e0103n0:996_10": "Adatvā na bhuñjissāmīti dānasamādānaṃ katvā.",
  "anya-e0103n0:996_11": "Taṃdivasanti tasmiṃ bhāvanārambhadivase.",
  "anya-e0103n0:996_12": "Tattha nimittaṃ gaṇhitvāti tasmiṃ dāne pariccāgacetanāya pavattiākārassa sallakkhaṇavasena nimittaṃ gahetvā.",
  "anya-e0103n0:996_13": "Vigatamalamaccheratādiguṇavasenāti vigatāni malamaccherāni etasmāti vigatamalamacchero, cāgo,",
  "anya-e0103n0:996_14": "tassa bhāvo vigatamalamaccheratā.",
  "anya-e0103n0:996_15": "Tadādīnaṃ guṇānaṃ,",
  "anya-e0103n0:996_16": "sampattīnaṃ,",
  "anya-e0103n0:996_17": "ānisaṃsānaṃ vā vasena.",
  "anya-e0103n0:997_0": "Sataṃ dhammaṃ anukkamanti sādhūnaṃ bodhisattānaṃ dhammaṃ paveṇiṃ anu anu kamanto okkamanto,",
  "anya-e0103n0:997_1": "avokkamanto vā.",
  "anya-e0103n0:997_2": "Ye ime dāyakassa lābhā āyuvaṇṇasukhabalapaṭibhānādayo,",
  "anya-e0103n0:997_3": "piyabhāvādayo ca bhagavatā saṃvaṇṇitā pakittitā.",
  "anya-e0103n0:997_4": "Manussattaṃ vāti vā-",
  "anya-e0103n0:997_5": "saddo avuttavikappattho,",
  "anya-e0103n0:997_6": "tena indriyapāṭavabhāvakammassakatāñāṇādīnaṃ saṅgaho daṭṭhabbo.",
  "anya-e0103n0:998_0": "Maccheramalenāti maccherasaṅkhātena malena.",
  "anya-e0103n0:998_1": "Atha vā maccherañca malañca maccheramalaṃ,",
  "anya-e0103n0:998_2": "tena maccherena ceva lobhādimalena cāti attho.",
  "anya-e0103n0:998_3": "Pajāyanavasenāti yathāsakaṃ kammanibbattanavasena.",
  "anya-e0103n0:998_4": "Kaṇhadhammānanti lobhādiekantakāḷakānaṃ pāpadhammānaṃ.",
  "anya-e0103n0:998_5": "Vigatattāti pahīnattā.",
  "anya-e0103n0:998_6": "Vigatamalamaccherena cetasāti itthambhūtalakkhaṇe karaṇavacanaṃ.",
  "anya-e0103n0:998_7": "Sotāpannassa satoti gehaṃ āvasantassa sotāpannassa samānassa.",
  "anya-e0103n0:998_8": "Nissayavihāranti nissāya viharitabbavihāraṃ,",
  "anya-e0103n0:998_9": "devasikaṃ vaḷañjanakakammaṭṭhānanti attho.",
  "anya-e0103n0:998_10": "Abhibhavitvāti agāraṃ āvasantānaṃ aññesaṃ uppajjanakarāgādiupakkilese abhibhuyya.",
  "anya-e0103n0:999_0": "Yo kiñci dentopi sāpekkhova deti,",
  "anya-e0103n0:999_1": "so muttacāgo na hoti,",
  "anya-e0103n0:999_2": "ayaṃ pana na evanti “muttacāgo”ti vuttaṃ.",
  "anya-e0103n0:999_3": "Vissaṭṭhacāgoti nirapekkhapariccāgoti attho.",
  "anya-e0103n0:999_4": "Yathā pāṇātipātabahulo puggalo “lohitapāṇī”ti vuccati,",
  "anya-e0103n0:999_5": "evaṃ dānabahulo puggalo “payatapāṇī”ti vuttoti dassento “dātuṃ sadā dhotahatthoyevā”ti āha.",
  "anya-e0103n0:999_6": "Tattha sadāti niccaṃ,",
  "anya-e0103n0:999_7": "abhiṇhanti attho.",
  "anya-e0103n0:999_8": "Pariccāgoti deyyadhammapariccāgoti adhikārato viññāyati.",
  "anya-e0103n0:999_9": "Yaṃ yaṃ deyyadhammaṃ pare yācanakā.",
  "anya-e0103n0:999_10": "Yācane yogo yācanayogo,",
  "anya-e0103n0:999_11": "parehi yācituṃ yuttoti attho.",
  "anya-e0103n0:999_12": "Yājena yuttoti dānena yutto sadā pariccajanato.",
  "anya-e0103n0:999_13": "Ubhayeti yathāvutte dāne,",
  "anya-e0103n0:999_14": "saṃvibhāge ca rato abhirato.",
  "anya-e0103n0:1000_0": "161.",
  "anya-e0103n0:1000_1": "Yathā parisuddhasīlassa puggalassa akhaṇḍatādiguṇavasena attano sīlassa anussarantassa sīlānussatibhāvanā ijjhati,",
  "anya-e0103n0:1000_2": "evaṃ parisuddhauḷārapariccāgassa puggalassa anupakkiliṭṭhameva attano pariccāgaṃ anussarantassa bhāvanā",
  "anya-e0103n0:1000_3": "ijjhatīti dassetuṃ “vigatamalamaccheratādiguṇavasenā”tiādi vuttaṃ,",
  "anya-e0103n0:1000_4": "taṃ vuttatthameva.",
  "anya-e0103n0:1001_0": "Bhiyyosoti uparipi.",
  "anya-e0103n0:1001_1": "Mattāya pamāṇassa mahatiyā mattāya,",
  "anya-e0103n0:1001_2": "vipulena pamāṇenāti attho.",
  "anya-e0103n0:1001_3": "Cāgādhimuttoti pariccāge adhimutto ninnapoṇapabbhāro.",
  "anya-e0103n0:1001_4": "Tato eva alobhajjhāsayo katthacipi anabhisaṅgacitto.",
  "anya-e0103n0:1001_5": "Paṭiggāhakesu mettāyanavasena pariccāgo hotīti mettāya mettābhāvanāya anulomakārī anurūpapaṭipatti.",
  "anya-e0103n0:1001_6": "Visāradoti visado attanova guṇena katthacipi amaṅkubhūto abhibhuyya vihārī.",
  "anya-e0103n0:1001_7": "Sesaṃ suviññeyyameva.",
  "anya-e0103n0:1002_0": "6. Devatānussatikathāvaṇṇanā",
  "anya-e0103n0:1003_0": "162.",
  "anya-e0103n0:1003_1": "Ariyamaggavasenāti ariyamaggassa adhigamavasena.",
  "anya-e0103n0:1003_2": "Samudāgatehīti sammadeva taduppattito uddhaṃ āgatehi.",
  "anya-e0103n0:1003_3": "Yādisā hi ariyānaṃ santāne lokiyāpi saddhādayo,",
  "anya-e0103n0:1003_4": "na tādisā kadācipi pothujjanikā saddhādayo.",
  "anya-e0103n0:1003_5": "Dibbantīti devā.",
  "anya-e0103n0:1003_6": "Cattāro mahārājāno etesanti catumahārājā,",
  "anya-e0103n0:1003_7": "te eva cātumahārājikā.",
  "anya-e0103n0:1003_8": "Tettiṃsa sahapuññakārino tatthūpapannāti taṃsahacaritaṃ ṭhānaṃ tāvatiṃsaṃ,",
  "anya-e0103n0:1003_9": "tannivāsinopi devā taṃsahacaraṇato eva tāvatiṃsā.",
  "anya-e0103n0:1003_10": "Dukkhato yātā apayātāti yāmā.",
  "anya-e0103n0:1003_11": "Tusāya pītiyā itā upagatāti tusitā.",
  "anya-e0103n0:1003_12": "Bhogānaṃ nimmāne rati etesanti nimmānaratino.",
  "anya-e0103n0:1003_13": "Paranimmitesu bhogesu vasaṃ vattentīti paranimmitavasavattino.",
  "anya-e0103n0:1003_14": "Brahmānaṃ kāyo samūho brahmakāyo,",
  "anya-e0103n0:1003_15": "tappariyāpannatāya tattha bhavāti brahmakāyikā.",
  "anya-e0103n0:1003_16": "Tatuttarīti tato brahmakāyikehi uttari,",
  "anya-e0103n0:1003_17": "upari parittābhādike sandhāya vadati.",
  "anya-e0103n0:1003_18": "Devatā sakkhiṭṭhāne ṭhapetvāti “yathārūpāya maggenāgatāya saddhāya samannāgatā,",
  "anya-e0103n0:1003_19": "sīlena sutena cāgena paññāya samannāgatā ito cutā tattha upapannā tā devatā,",
  "anya-e0103n0:1003_20": "mayhampi tathārūpā saddhā sīlaṃ sutaṃ cāgo paññā ca saṃvijjatī”ti devatā sakkhiṭṭhāne ṭhapetvā sakkhiṃ",
  "anya-e0103n0:1003_21": "otārentena viya attano saddhādiguṇā anussaritabbā.",
  "anya-e0103n0:1004_0": "Yadi evaṃ sutte ubhayaguṇānussaraṇaṃ vuttaṃ,",
  "anya-e0103n0:1004_1": "taṃ kathanti anuyogaṃ manasi katvā āha “sutte panā”tiādi.",
  "anya-e0103n0:1004_2": "Tattha kiñcāpi vuttanti “attano ca,",
  "anya-e0103n0:1004_3": "tāsañca devatāna”nti ubhayaṃ samadhuraṃ viya sutte kiñcāpi vuttaṃ.",
  "anya-e0103n0:1004_4": "Atha kho taṃ “devatānaṃ saddhañca sīlañcā”tiādivacanaṃ.",
  "anya-e0103n0:1004_5": "Sakkhiṭṭhāne ṭhapetabbanti “vutta”nti parato padaṃ ānetvā sambandhitabbaṃ.",
  "anya-e0103n0:1004_6": "Kimatthaṃ pana sakkhiṭṭhāne ṭhapananti āha “devatānaṃ attano saddhādīhi samānaguṇadīpanatthanti veditabba”nti.",
  "anya-e0103n0:1004_7": "Kasmā pana sutte yathārutavasena atthaṃ aggahetvā evaṃ attho gayhatīti āha “aṭṭhakathāyañhī”tiādi.",
  "anya-e0103n0:1005_0": "163.",
  "anya-e0103n0:1005_1": "Tasmāti yasmā aṭṭhakathāyaṃ devatā sakkhiṭṭhāne ṭhapetvā attano guṇānussaraṇaṃ daḷhaṃ katvā vuttaṃ,",
  "anya-e0103n0:1005_2": "sīlacāgānussatīsu viya idhāpi attano guṇānussaraṇaṃ jhānuppattinimittaṃ yuttaṃ, tasmā.",
  "anya-e0103n0:1005_3": "Pubbabhāge bhāvanārambhe.",
  "anya-e0103n0:1005_4": "Aparabhāgeti yathā bhāventassa upacārajjhānaṃ ijjhati,",
  "anya-e0103n0:1005_5": "tathā bhāvanākāle.",
  "anya-e0103n0:1005_6": "Yadi attano eva idha guṇā anussaritabbā,",
  "anya-e0103n0:1005_7": "kathamayaṃ devatānussatīti āha “devatānaṃ guṇasadisasaddhādiguṇānussaraṇavasenā”ti.",
  "anya-e0103n0:1005_8": "Tena sadisakappanāya ayaṃ bhāvanā “devatānussatī”ti vuttā,",
  "anya-e0103n0:1005_9": "na devatānaṃ,",
  "anya-e0103n0:1005_10": "tāsaṃ guṇānaṃ vā anussaraṇenāti dasseti.",
  "anya-e0103n0:1005_11": "Pubbabhāge vā pavattaṃ devatāguṇānussaraṇaṃ upādāya “devatānussatī”ti imissā samaññā veditabbā.",
  "anya-e0103n0:1005_12": "Tathā hi vakkhati “pubbabhāge devatā ārabbha pavattacittavasenā”ti.",
  "anya-e0103n0:1005_13": "Sesaṃ suviññeyyameva.",
  "anya-e0103n0:1006_0": "Pakiṇṇakakathāvaṇṇanā",
  "anya-e0103n0:1007_0": "164.",
  "anya-e0103n0:1007_1": "Etāsanti etāsaṃ buddhānussatiādīnaṃ channaṃ anussatīnaṃ.",
  "anya-e0103n0:1007_2": "Vitthāradesanāyanti vitthāravasena pavattadesanāyaṃ,",
  "anya-e0103n0:1007_3": "mahānāmasuttaṃ sandhāya vadati.",
  "anya-e0103n0:1007_4": "Bhagavātiādīnaṃ atthanti bhagavātiādīnaṃ padānaṃ atthaṃ.",
  "anya-e0103n0:1007_5": "Atthavedanti vā hetuphalaṃ paṭicca uppannaṃ tuṭṭhimāha.",
  "anya-e0103n0:1007_6": "Dhammavedanti hetuṃ paṭicca uppannaṃ tuṭṭhiṃ.",
  "anya-e0103n0:1007_7": "“Ārakattā araha”nti anussarantassa hi yaṃ taṃ bhagavato kilesehi ārakattaṃ, so hetu.",
  "anya-e0103n0:1007_8": "Ñāpako cettha hetu adhippeto,",
  "anya-e0103n0:1007_9": "na kārako,",
  "anya-e0103n0:1007_10": "sampāpako vā.",
  "anya-e0103n0:1007_11": "Yonena ñāyamāno arahattattho,",
  "anya-e0103n0:1007_12": "taṃ phalaṃ.",
  "anya-e0103n0:1007_13": "Iminā nayena sesapadesupi hetuphalavibhāgo veditabbo.",
  "anya-e0103n0:1007_14": "Dhammānussatiādīsupi “ādimajjhapariyosānakalyāṇattā”tiādinā,",
  "anya-e0103n0:1007_15": "“yasmā pana sā sammāpaṭipadā”tiādinā ca tattha tattha hetuapadeso katoyevāti.",
  "anya-e0103n0:1007_16": "Dhammūpasaṃhitanti yathāvuttahetuhetuphalasaṅkhātaguṇūpasaṃhitaṃ.",
  "anya-e0103n0:1007_17": "Guṇeti attano guṇe.",
  "anya-e0103n0:1008_0": "165.",
  "anya-e0103n0:1008_1": "Ariyasāvakānaññeva ijjhantīti ariyasāvakānaṃ ijjhantiyevāti uttarapadāvadhāraṇaṃ daṭṭhabbaṃ,",
  "anya-e0103n0:1008_2": "avadhāraṇañca tesaṃ sukhasiddhidassanatthaṃ.",
  "anya-e0103n0:1008_3": "Tenāha “tesaṃ hī”tiādi.",
  "anya-e0103n0:1008_4": "Na puthujjanānaṃ sabbena sabbaṃ ijjhantīti.",
  "anya-e0103n0:1008_5": "Tathā hi vakkhati “evaṃ santepī”tiādi.",
  "anya-e0103n0:1008_6": "Yadi evaṃ,",
  "anya-e0103n0:1008_7": "kasmā mahānāmasuttādīsu bahūsu suttesu ariyasāvakaggahaṇaṃ katanti?",
  "anya-e0103n0:1008_8": "Tesaṃ bahulavihāratāyāti ācariyā.",
  "anya-e0103n0:1009_0": "Nikkhantanti niggataṃ nissaṭaṃ.",
  "anya-e0103n0:1009_1": "Muttanti vissaṭṭhaṃ.",
  "anya-e0103n0:1009_2": "Vuṭṭhitanti apetaṃ.",
  "anya-e0103n0:1009_3": "Sabbametaṃ vikkhambhanameva sandhāya vadati.",
  "anya-e0103n0:1009_4": "Gedhamhāti palibodhato.",
  "anya-e0103n0:1009_5": "Idampīti buddhānussativasena laddhaṃ upacārajjhānamāha.",
  "anya-e0103n0:1009_6": "Ārammaṇaṃ karitvāti paccayaṃ katvā,",
  "anya-e0103n0:1009_7": "pādakaṃ katvāti attho.",
  "anya-e0103n0:1009_8": "Visujjhantīti paramatthavisuddhiṃ pāpuṇanti.",
  "anya-e0103n0:1010_0": "Sambādheti taṇhāsaṃkilesādinā sampīḷe saṃkaṭe gharāvāse.",
  "anya-e0103n0:1010_1": "Okāsādhigamo lokuttaradhammassa adhigamāya adhigantabbaokāso.",
  "anya-e0103n0:1010_2": "Anussatiyo eva anussatiṭṭhānāni.",
  "anya-e0103n0:1010_3": "Visuddhidhammāti visujjhanasabhāvā,",
  "anya-e0103n0:1010_4": "visujjhituṃ vā bhabbā.",
  "anya-e0103n0:1010_5": "Paramatthavisuddhidhammatāyāti paramatthavisuddhiyā nibbānassa bhabbabhāvena.",
  "anya-e0103n0:1010_6": "Upakkamenāti payogena.",
  "anya-e0103n0:1010_7": "Pariyodapanāti visodhanā.",
  "anya-e0103n0:1011_0": "166.",
  "anya-e0103n0:1011_1": "Evaṃ santepīti evaṃ mahānāmasuttādīsu anekesu suttesu ariyasāvakasseva vasena chasu anussatīsu desitāsupi.",
  "anya-e0103n0:1011_2": "Yassānubhāvenāti yassa cittappasādassa balena.",
  "anya-e0103n0:1011_3": "Pītiṃ paṭilabhitvāti anussavavasena buddhārammaṇaṃ pītiṃ uppādetvā.",
  "anya-e0103n0:1012_0": "Chaanussatiniddesavaṇṇanā niṭṭhitā.",
  "anya-e0103n0:1013_0": "Iti sattamaparicchedavaṇṇanā.",
  "anya-e0103n0:1014_0": "8. Anussatikammaṭṭhānaniddesavaṇṇanā",
  "anya-e0103n0:1015_0": "Maraṇassatikathāvaṇṇanā",
  "anya-e0103n0:1016_0": "167.",
  "anya-e0103n0:1016_1": "Itoti devatānussatiyā.",
  "anya-e0103n0:1016_2": "Sā hi chasu anussatīsu sabbapacchā niddiṭṭhattā āsannā,",
  "anya-e0103n0:1016_3": "paccakkhā ca.",
  "anya-e0103n0:1016_4": "Anantarāyāti tadanantaraṃ uddiṭṭhattā vuttaṃ.",
  "anya-e0103n0:1016_5": "Maraṇassa sati maraṇassatīti maraṇaṃ tāva dassetuṃ “tattha maraṇa”ntiādi vuttaṃ.",
  "anya-e0103n0:1016_6": "Kāmañcettha khandhānaṃ bhedo “jarāmaraṇaṃ dvīhi khandhehi saṅgahita”nti vacanato cutikhandhānaṃ vināso maraṇanti vattabbaṃ,",
  "anya-e0103n0:1016_7": "visesato pana taṃ jīvitindriyassa vināsabhāvena kammaṭṭhānikānaṃ paccupatiṭṭhatīti “jīvitindriyassa upacchedo”ti vuttaṃ.",
  "anya-e0103n0:1016_8": "Tenevāha niddese “kaḷevarassa nikkhepo jīvitindriyassupacchedo”ti.",
  "anya-e0103n0:1016_9": "Tattha ekabhavapariyāpannassāti ekena bhavena paricchinnassa.",
  "anya-e0103n0:1016_10": "Jīvitindriyassa upacchedoti jīvitindriyappabandhassa vicchedo āyukkhayādivasena antaradhānaṃ.",
  "anya-e0103n0:1016_11": "Samucchedamaraṇanti arahato santānassa sabbaso ucchedabhūtaṃ maraṇaṃ.",
  "anya-e0103n0:1016_12": "Saṅkhārānaṃ khaṇabhaṅgasaṅkhātanti saṅkhatadhammānaṃ udayavayaparicchinnassa pavattikhaṇassa bhaṅgo nirodhoti saṅkhaṃ gataṃ.",
  "anya-e0103n0:1016_13": "Khaṇikamaraṇanti yathāvuttakhaṇavantaṃ tasmiṃyeva khaṇe labbhamānaṃ maraṇaṃ.",
  "anya-e0103n0:1016_14": "Yaṃ khandhappabandhaṃ upādāya rukkhādisamaññā,",
  "anya-e0103n0:1016_15": "tasmiṃ anupacchinnepi allatādivigamanaṃ nissāya matavohāro sammutimaraṇaṃ.",
  "anya-e0103n0:1016_16": "Na taṃ idha adhippetanti taṃ samucchedakhaṇikasammutimaraṇaṃ idha maraṇānussatiyaṃ nādhippetaṃ abāhullato,",
  "anya-e0103n0:1016_17": "anupaṭṭhahanato,",
  "anya-e0103n0:1016_18": "asaṃvegavatthuto cāti adhippāyo.",
  "anya-e0103n0:1017_0": "Adhippetaṃ satiyā ārammaṇabhāvena.",
  "anya-e0103n0:1017_1": "Āyuādīnaṃ khayakāle maraṇaṃ kālamaraṇaṃ.",
  "anya-e0103n0:1017_2": "Tesaṃ aparikkhīṇakāle maraṇaṃ akālamaraṇaṃ.",
  "anya-e0103n0:1017_3": "“Kālamaraṇaṃ puññakkhayenā”ti idaṃ yathādhikāraṃ sampattibhavavasena vuttaṃ,",
  "anya-e0103n0:1017_4": "vipattibhavavasena pana “pāpakkhayenā”ti vattabbaṃ.",
  "anya-e0103n0:1018_0": "Āyusantānajanakapaccayasampattiyāti āyuppabandhassa pavattāpanakānaṃ āhārādipaccayānaṃ sampattiyaṃ.",
  "anya-e0103n0:1018_1": "Vipakkavipākattāti attano phalānurūpaṃ dātabbavipākassa dinnattā.",
  "anya-e0103n0:1018_2": "Gatikālāhārādisampattiyā abhāvenāti devānaṃ viya gatisampattiyā,",
  "anya-e0103n0:1018_3": "paṭhamakappiyānaṃ viya kālasampattiyā,",
  "anya-e0103n0:1018_4": "uttarakurukādīnaṃ viya āhārasampattiyā ca abhāvena. Ādi-",
  "anya-e0103n0:1018_5": "saddena utusukkasoṇitādiṃ pariggayhati.",
  "anya-e0103n0:1018_6": "Ajjatanakālapurisānaṃ viyāti viya-",
  "anya-e0103n0:1018_7": "saddo aṭṭhāne paṭṭhapito,",
  "anya-e0103n0:1018_8": "ajjatanakālapurisānaṃ vassasatamattaparimāṇassa viya āyuno khayavasenāti yojanā.",
  "anya-e0103n0:1018_9": "Evaṃ hi anāgatepi paramāyuno saṅgaho kato hoti,",
  "anya-e0103n0:1018_10": "atīte pana gatisampattiyā viya kālāhārādisampattiyā bhāvena anekavassasahassa parimāṇopi āyu ahosi.",
  "anya-e0103n0:1018_11": "Ayañca vibhāgo vattamānassa antarakappassa vasena vuttoti daṭṭhabbaṃ.",
  "anya-e0103n0:1018_12": "Kalāburājādīnanti ādi-",
  "anya-e0103n0:1018_13": "saddena nandayakkhanandamāṇavakādīnaṃ saṅgaho daṭṭhabbo.",
  "anya-e0103n0:1018_14": "Taṃ sabbampīti yaṃ “kālamaraṇaṃ akālamaraṇaṃ,",
  "anya-e0103n0:1018_15": "tatthāpi puññakkhayamaraṇaṃ āyukkhayamaraṇaṃ ubhayakkhayamaraṇaṃ upakkamamaraṇa”nti vuttappabhedaṃ maraṇaṃ,",
  "anya-e0103n0:1018_16": "taṃ sabbampi.",
  "anya-e0103n0:1019_0": "168.",
  "anya-e0103n0:1019_1": "Yonisoti upāyena.",
  "anya-e0103n0:1019_2": "Manasikāroti maraṇārammaṇo manasikāro.",
  "anya-e0103n0:1019_3": "Yena pana upāyena manasikāro pavattetabbo,",
  "anya-e0103n0:1019_4": "taṃ byatirekamukhena dassetuṃ “ayoniso pavattayato”tiādi vuttaṃ.",
  "anya-e0103n0:1019_5": "Tattha ayoniso pavattayatoti anupāyena satiṃ, saṃvegaṃ,",
  "anya-e0103n0:1019_6": "ñāṇañca anupaṭṭhapetvā maraṇaṃ anussarato.",
  "anya-e0103n0:1019_7": "Tadetaṃ sabbampīti sokapāmojjānaṃ uppajjanaṃ,",
  "anya-e0103n0:1019_8": "saṃvegassa anuppajjanaṃ,",
  "anya-e0103n0:1019_9": "santāsassa uppajjanañca yathākkamaṃ satisaṃvegañāṇaviharato hoti.",
  "anya-e0103n0:1019_10": "Yo hi “maraṇaṃ nāmetaṃ jātassa ekantika”nti paṇḍitānaṃ vacanaṃ sarati,",
  "anya-e0103n0:1019_11": "tattha saṃvegajāto hoti sampajāno ca,",
  "anya-e0103n0:1019_12": "tassa iṭṭhajanamaraṇādinimittaṃ sokādayo anokāsāva.",
  "anya-e0103n0:1019_13": "Tasmāti yasmā ayoniso manasikāraṃ pavattayato ete dosā, tasmā.",
  "anya-e0103n0:1019_14": "Tattha tatthāti araññasusānādīsu.",
  "anya-e0103n0:1019_15": "Hatamatasatteti corādīhi hate,",
  "anya-e0103n0:1019_16": "sarasena mate ca satte.",
  "anya-e0103n0:1019_17": "Diṭṭhapubbā sampatti yesaṃ te diṭṭhapubbasampattī,",
  "anya-e0103n0:1019_18": "tesaṃ diṭṭhapubbasampattīnaṃ.",
  "anya-e0103n0:1019_19": "Yojetvāti upaṭṭhapetvā.",
  "anya-e0103n0:1019_20": "Ekaccassāti tikkhindriyassa ñāṇuttarassa.",
  "anya-e0103n0:1020_0": "169.",
  "anya-e0103n0:1020_1": "Vadhakapaccupaṭṭhānatoti ghātakassa viya pati pati upaṭṭhānato āsannabhāvato.",
  "anya-e0103n0:1020_2": "Sampattivipattitoti ārogyādisampattīnaṃ viya jīvitasampattiyā vipajjanato.",
  "anya-e0103n0:1020_3": "Upasaṃharaṇatoti paresaṃ maraṇaṃ dassetvā attano maraṇassa upanayanato.",
  "anya-e0103n0:1020_4": "Kāyabahusādhāraṇatoti sarīrassa bahūnaṃ sādhāraṇabhāvato.",
  "anya-e0103n0:1020_5": "Āyudubbalatoti jīvitassa dubbalabhāvato.",
  "anya-e0103n0:1020_6": "Animittatoti maraṇassa vavatthitanimittābhāvato.",
  "anya-e0103n0:1020_7": "Addhānaparicchedatoti kālassa paricchannabhāvato.",
  "anya-e0103n0:1020_8": "Khaṇaparittatoti jīvitakkhaṇassa ittarabhāvato.",
  "anya-e0103n0:1021_0": "Vadhakapaccupaṭṭhānatoti ettha viya-",
  "anya-e0103n0:1021_1": "saddo luttaniddiṭṭhoti dassento “vadhakassa viya paccupaṭṭhānato”ti vatvā tamevatthaṃ vivaranto “yathā hī”tiādimāha.",
  "anya-e0103n0:1021_2": "Tattha cārayamānoti āgurento paharaṇākāraṃ karonto.",
  "anya-e0103n0:1021_3": "Paccupaṭṭhitova upagantvā ṭhito samīpe eva.",
  "anya-e0103n0:1021_4": "Jarāmaraṇaṃ gahetvāva nibbattanti “yathā hi ahicchattakamakuḷaṃ uggacchantaṃ paṃsuvirahitaṃ na hoti,",
  "anya-e0103n0:1021_5": "evaṃ sattā nibbattantā jarāmaraṇavirahitā na hontī”ti ettakena upamā.",
  "anya-e0103n0:1021_6": "Ahicchattakamakuḷaṃ kadāci katthaci paṃsuvirahitampi bhaveyya,",
  "anya-e0103n0:1021_7": "sattā pana kathañcipi jarāmaraṇavirahitā na hontīti khaṇikamaraṇaṃ tāva upamābhāvena dassetvā idhādhippetaṃ maraṇaṃ dassetuṃ “tathā hī”tiādi vuttaṃ.",
  "anya-e0103n0:1021_8": "Atha vā yadime sattā jarāmaraṇaṃ gahetvāva nibbattanti,",
  "anya-e0103n0:1021_9": "nibbattisamanantarameva maritabbanti codanaṃ sandhāyāha “tathā hī”tiādi.",
  "anya-e0103n0:1021_10": "Avassaṃ maraṇatoti avassaṃ maritabbato,",
  "anya-e0103n0:1021_11": "ekantena maraṇasabbhāvato vā.",
  "anya-e0103n0:1021_12": "Pabbateyyāti pabbatato āgatā.",
  "anya-e0103n0:1021_13": "Hārahārinīti pavāhe patitassa tiṇapaṇṇādikassa ativiya haraṇasīlā.",
  "anya-e0103n0:1021_14": "Sandatevāti savati eva.",
  "anya-e0103n0:1021_15": "Vattatevāti pavāhavasena vattati eva na tiṭṭhati.",
  "anya-e0103n0:1022_0": "Yamekarattinti yassaṃ ekarattiyaṃ,",
  "anya-e0103n0:1022_1": "bhummatthe upayogavacanaṃ daṭṭhabbaṃ,",
  "anya-e0103n0:1022_2": "accantasaṃyoge vā.",
  "anya-e0103n0:1022_3": "Paṭhamanti sabbapaṭhamaṃ paṭisandhikkhaṇe.",
  "anya-e0103n0:1022_4": "Gabbheti mātukucchiyaṃ.",
  "anya-e0103n0:1022_5": "Māṇavoti satto.",
  "anya-e0103n0:1022_6": "Yebhuyyena sattā rattiyaṃ paṭisandhiṃ gaṇhantīti rattiggahaṇaṃ.",
  "anya-e0103n0:1022_7": "Abbhuṭṭhitovāti uṭṭhitaabbho viya,",
  "anya-e0103n0:1022_8": "abhimukhabhāvena vā uṭṭhitova maraṇassāti adhippāyo.",
  "anya-e0103n0:1022_9": "So yātīti so māṇavo yāti,",
  "anya-e0103n0:1022_10": "paṭhamakkhaṇato paṭṭhāya gacchateva.",
  "anya-e0103n0:1022_11": "Sa gacchaṃ na nivattatīti so evaṃ gacchanto khaṇamattampi na nivattati,",
  "anya-e0103n0:1022_12": "aññadatthu maraṇaṃyeva upagacchati.",
  "anya-e0103n0:1023_0": "Kunnadīnanti pabbatato patitānaṃ khuddakanadīnaṃ.",
  "anya-e0103n0:1023_1": "Pāto āporasānugatabandhanānanti purimadivase divā sūriyasantāpena anto anupavisitvā puna rattiyaṃ bandhanamūlaṃ",
  "anya-e0103n0:1023_2": "upagatena āporasena tintasithilabandhanatāya pāto āporasānugatabandhanānaṃ.",
  "anya-e0103n0:1024_0": "Accayantīti atikkamanti.",
  "anya-e0103n0:1024_1": "Uparujjhatīti nirujjhati.",
  "anya-e0103n0:1024_2": "Udakameva odakaṃ,",
  "anya-e0103n0:1024_3": "udakoghaṃ vā.",
  "anya-e0103n0:1024_4": "Yasmā accayanti ahorattā,",
  "anya-e0103n0:1024_5": "tasmā jīvitaṃ uparujjhati.",
  "anya-e0103n0:1024_6": "Yasmā jīvitaṃ uparujjhati,",
  "anya-e0103n0:1024_7": "tasmā āyu khīyati maccānaṃ.",
  "anya-e0103n0:1024_8": "Papatatoti papatanato bhayaṃ sāmikānaṃ rukkhe ṭhatvā kamme viniyuñjitukāmānaṃ,",
  "anya-e0103n0:1024_9": "heṭṭhā paviṭṭhānaṃ vā.",
  "anya-e0103n0:1024_10": "Uggamanaṃ pati uggamananimittaṃ.",
  "anya-e0103n0:1024_11": "Mā maṃ amma nivāraya pabbajjāyāti adhippāyo.",
  "anya-e0103n0:1025_0": "Koci mittamukhasatturandhagavesī saha vattamānopi na haneyya,",
  "anya-e0103n0:1025_1": "ayaṃ pana ekaṃsena hanatiyevāti dassetuṃ “sahajātiyā āgatato”ti vatvā “jīvitaharaṇato cā”ti vuttaṃ.",
  "anya-e0103n0:1026_0": "170.",
  "anya-e0103n0:1026_1": "Nanti sampattiṃ.",
  "anya-e0103n0:1026_2": "Sukhīti dibbasadisehi bhogehi,",
  "anya-e0103n0:1026_3": "ādhipateyyena ca sukhasamaṅgī.",
  "anya-e0103n0:1026_4": "Dehabandhenāti sarīrena.",
  "anya-e0103n0:1026_5": "Asokoti asokamahārājā.",
  "anya-e0103n0:1026_6": "Sokamāgatoti socitabbataṃ gato.",
  "anya-e0103n0:1027_0": "Ārogyaṃ yobbanānaṃ.",
  "anya-e0103n0:1027_1": "Byādhijarāpariyosānatā jīvitassa maraṇapariyosānatāya udāharaṇavasena ānītā,",
  "anya-e0103n0:1027_2": "paccayabhāgavasena vā.",
  "anya-e0103n0:1027_3": "Lokoyeva lokasannivāso yathā sattāvāsāti,",
  "anya-e0103n0:1027_4": "sannivasitabbatāya vā sattanikāyo lokasannivāso.",
  "anya-e0103n0:1027_5": "Anugatoti anubandho paccatthikena viya.",
  "anya-e0103n0:1027_6": "Anusaṭoti anupaviṭṭho upavisena viya.",
  "anya-e0103n0:1027_7": "Abhibhūtoti ajjhotthaṭo maddahatthīhi viya.",
  "anya-e0103n0:1027_8": "Abbhāhatoti pahaṭo bhūtehi viya.",
  "anya-e0103n0:1028_0": "Selāti silāmayā,",
  "anya-e0103n0:1028_1": "na paṃsuādimayā.",
  "anya-e0103n0:1028_2": "Vipulāti mahantā anekayojanāyāmavitthārā.",
  "anya-e0103n0:1028_3": "Nabhaṃ āhaccāti vipulattā eva ākāsaṃ abhivihacca sabbadisāsu pharitvā.",
  "anya-e0103n0:1028_4": "Anupariyeyyunti anuvicareyyuṃ.",
  "anya-e0103n0:1028_5": "Nippothentāti attanā āghātitaṃ cuṇṇavicuṇṇaṃ karontā.",
  "anya-e0103n0:1028_6": "Adhivattantīti adhibhavanti.",
  "anya-e0103n0:1028_7": "Kulena vā rūpena vā sīlena vā sutena vā saddhādīhi vā seṭṭhoti sambhāvanāya khattiyādīsu na kañci parivajjeti.",
  "anya-e0103n0:1028_8": "Tehi eva nihīnoti avamaññamānāya suddādīsu na kañci parivajjeti.",
  "anya-e0103n0:1028_9": "Aññadatthu sabbameva abhimaddati nimmathati.",
  "anya-e0103n0:1028_10": "Daṇḍādiupāyā ca tattha avisayā evāti dassetuṃ “na tattha hatthīnaṃ bhūmī”tiādi vuttaṃ.",
  "anya-e0103n0:1028_11": "Tattha mantayuddhenāti āthabbaṇavedavihitena mantasaṅgāmappayogena.",
  "anya-e0103n0:1028_12": "Dhanenāti dhanadānena. Vā-",
  "anya-e0103n0:1028_13": "saddo avuttavikappanattho.",
  "anya-e0103n0:1028_14": "Tena sāmaṃ,",
  "anya-e0103n0:1028_15": "bhedañca saṅgaṇhāti.",
  "anya-e0103n0:1029_0": "171.",
  "anya-e0103n0:1029_1": "Parehi saddhiṃ attano upasaṃharaṇatoti parehi matehi saddhiṃ “tepi nāma matā,",
  "anya-e0103n0:1029_2": "kimaṅgaṃ pana mādisā”ti attano maraṇassa upanayanato.",
  "anya-e0103n0:1029_3": "Yasamahattatoti parivāramahattato,",
  "anya-e0103n0:1029_4": "vibhavamahattato ca.",
  "anya-e0103n0:1029_5": "Puññamahattatoti mahāpuññabhāvato.",
  "anya-e0103n0:1029_6": "Thāmamahattatoti vīriyabalamahattato.",
  "anya-e0103n0:1029_7": "Yudhiṭṭhilo dhammaputto.",
  "anya-e0103n0:1029_8": "Cānuro yo baladevena nibbuddhaṃ katvā mārito.",
  "anya-e0103n0:1030_0": "Saha iddhīhīti vejayantakampananandopanandadamanādīsu diṭṭhānubhāvāhi attano iddhīhi saddhiṃ maccumukhaṃ paviṭṭho.",
  "anya-e0103n0:1031_0": "Kalaṃ nagghanti soḷasinti soḷasannaṃ pūraṇabhāgaṃ na agghanti.",
  "anya-e0103n0:1031_1": "Idaṃ vuttaṃ hoti –",
  "anya-e0103n0:1031_2": "āyasmato therassa sāriputtassa paññaṃ soḷasabhāge katvā tato ekaṃ bhāgaṃ soḷasadhā gahetvā laddhaṃ ekabhāgasaṅkhātaṃ",
  "anya-e0103n0:1031_3": "kalaṃ sammāsambuddhaṃ ṭhapetvā aññesaṃ sattānaṃ paññā na agghantīti.",
  "anya-e0103n0:1032_0": "Sabbassāpi saṃkilesapakkhassa samugghāto ñāyena āraddhavīriyassa hotīti āha “ñāṇavīriyabalenā”ti.",
  "anya-e0103n0:1032_1": "Sammādiṭṭhisammāvāyāmesu hi siddhesu aṭṭhaṅgiko ariyamaggo siddhova hotīti.",
  "anya-e0103n0:1032_2": "Ekākībhāvena khaggavisāṇakappā.",
  "anya-e0103n0:1032_3": "Paratoghosena vinā sayameva bhūtā paṭividdhākuppāti sayambhuno.",
  "anya-e0103n0:1033_0": "Hatthagatasuvaṇṇavalayānaṃ aññamaññaṃ saṅghaṭṭanaṃ vaṃsakaḷīrassa katthaci asattatāti evamādikaṃ taṃ taṃ nimittaṃ kāraṇaṃ āgamma.",
  "anya-e0103n0:1033_1": "Vīmaṃsantāti pavattinivattiyo upaparikkhantā.",
  "anya-e0103n0:1033_2": "Mahantānaṃ sīlakkhandhādīnaṃ esanaṭṭhena mahesayo.",
  "anya-e0103n0:1033_3": "Ekacariyanivāsenāti ekacariyanivāsamattena,",
  "anya-e0103n0:1033_4": "na sīlādinā.",
  "anya-e0103n0:1033_5": "Khaggamigasiṅgasamā upamā yesaṃ,",
  "anya-e0103n0:1033_6": "khaggamigasiṅgaṃ vā samūpamā yesaṃ te khaggasiṅgasamūpamā.",
  "anya-e0103n0:1034_0": "Tambanakhatuṅganakhatādiasītianubyañjanapaṭimaṇḍitehi suppatiṭṭhitapādatādīhi dvattiṃsāya mahāpurisalakkhaṇehi",
  "anya-e0103n0:1034_1": "vicitro acchariyabbhuto rūpakāyo etassāti asīti…pe… rūpakāyo.",
  "anya-e0103n0:1034_2": "Saha vāsanāya sabbesaṃ kilesānaṃ pahīnattā sabbākāraparisuddhasīlakkhandhādiguṇaratanehi samiddho dhammakāyo etassāti sabbākāra…pe…",
  "anya-e0103n0:1034_3": "dhammakāyo.",
  "anya-e0103n0:1034_4": "Ṭhānasoti taṅkhaṇeyeva.",
  "anya-e0103n0:1035_0": "Evaṃ mahānubhāvassāti evaṃ yathāvuttarūpakāyasampattiyā,",
  "anya-e0103n0:1035_1": "dhammakāyasampattiyā ca viññāyamānavipulāparimeyyabuddhānubhāvassa,",
  "anya-e0103n0:1035_2": "vasaṃ nāgataṃ anupagamanavasenāti adhippāyo.",
  "anya-e0103n0:1036_0": "Maraṇaṃ sāmaññaṃ etassāti maraṇasāmañño, tassa bhāvo maraṇasāmaññatā, tāya.",
  "anya-e0103n0:1037_0": "172. Kimikulānanti kimisamūhānaṃ, kimijātīnaṃ vā. Jīyantīti jaraṃ pāpuṇanti.",
  "anya-e0103n0:1038_0": "Nikkhanteti vītivatte.",
  "anya-e0103n0:1038_1": "Paṭihitāyāti paccānugatāya.",
  "anya-e0103n0:1038_2": "So mamassa antarāyoti sā yathāvuttā na kevalaṃ kālakiriyāva,",
  "anya-e0103n0:1038_3": "atha kho mama atidullabhaṃ khaṇaṃ labhitvā ṭhitassa satthusāsanamanasikārassa antarāyo assa bhaveyya.",
  "anya-e0103n0:1038_4": "Byāpajjeyyāti vipattiṃ gaccheyya.",
  "anya-e0103n0:1038_5": "Satthakena viya aṅgapaccaṅgānaṃ kantanakā maraṇakāle sandhibandhanacchedanakavātā satthakavātā.",
  "anya-e0103n0:1039_0": "173.",
  "anya-e0103n0:1039_1": "Abalanti balahīnaṃ.",
  "anya-e0103n0:1039_2": "Dubbalanti tasseva vevacanaṃ.",
  "anya-e0103n0:1039_3": "Abhāvattho hi ayaṃ du-",
  "anya-e0103n0:1039_4": "saddo “dussīlo duppañño”tiādīsu viya.",
  "anya-e0103n0:1039_5": "Tadetaṃ āyu.",
  "anya-e0103n0:1039_6": "Assāsapassāsānaṃ samavuttitā aparāparaṃ pavesanikkhamova.",
  "anya-e0103n0:1039_7": "Bahi nikkhantanāsikavāte anto apavisante,",
  "anya-e0103n0:1039_8": "paviṭṭhe vā anikkhamanteti ekasseva pavesanikkhamo viya vuttaṃ,",
  "anya-e0103n0:1039_9": "taṃ nāsikavātabhāvasāmaññenāti daṭṭhabbaṃ.",
  "anya-e0103n0:1039_10": "Adhimattatāya accāsannaadhiṭṭhānādinā.",
  "anya-e0103n0:1039_11": "Tadabhāvo hi iriyāpathānaṃ samavuttitā.",
  "anya-e0103n0:1039_12": "Atisītena abhibhūtassa kāyassa vipajjanaṃ mahiṃsaraṭṭhādīsu himapātakālena dīpetabbaṃ.",
  "anya-e0103n0:1039_13": "Tattha hi sattā sītena bhinnasarīrā jīvitakkhayaṃ pāpuṇanti.",
  "anya-e0103n0:1039_14": "Atiuṇhena abhibhūtassa vipajjanaṃ marukantāre uṇhābhitattāya pacchiṃ,",
  "anya-e0103n0:1039_15": "tattha ṭhapitaṃ upari sāṭakaṃ,",
  "anya-e0103n0:1039_16": "puttañca akkamitvā matāya itthiyā dīpetabbaṃ.",
  "anya-e0103n0:1039_17": "Mahābhūtānaṃ samavuttitā pakopābhāvo.",
  "anya-e0103n0:1039_18": "Pathavīdhātuādīnaṃ pakopena sarīrassa vikārāpatti parato dhātukammaṭṭhānakathāyaṃ āgamissati.",
  "anya-e0103n0:1039_19": "Yuttakāleti bhuñjituṃ yuttakāle khuddābhibhūtakāle.",
  "anya-e0103n0:1040_0": "174.",
  "anya-e0103n0:1040_1": "Avavatthānatoti kālādivasena vavatthānābhāvato.",
  "anya-e0103n0:1040_2": "Vavatthānanti cettha paricchedo adhippeto,",
  "anya-e0103n0:1040_3": "na asaṅkarato vavatthānaṃ,",
  "anya-e0103n0:1040_4": "nicchayo cāti āha “paricchedābhāvato”ti.",
  "anya-e0103n0:1040_5": "Na nāyareti na ñāyanti.",
  "anya-e0103n0:1041_0": "Ito paranti ettha paranti paraṃ aññaṃ kālanti attho.",
  "anya-e0103n0:1041_1": "Tena orakālassāpi saṅgaho siddho hoti.",
  "anya-e0103n0:1041_2": "Paramāyuto orakālaṃ eva cettha “para”nti adhippetaṃ.",
  "anya-e0103n0:1041_3": "Tato paraṃ sattānaṃ jīvanassa abhāvato “vavatthānābhāvato”ti vattuṃ na sakkāti.",
  "anya-e0103n0:1041_4": "Abbudapesītiādīsu “abbudakāle pesikāle”tiādinā kāla-",
  "anya-e0103n0:1041_5": "saddo paccekaṃ yojetabbo.",
  "anya-e0103n0:1041_6": "Kāloti idha pubbaṇhādivelā adhippetā.",
  "anya-e0103n0:1041_7": "Tenāha “pubbaṇhepi hī”tiādi.",
  "anya-e0103n0:1041_8": "Idheva dehena patitabbanti sambandho.",
  "anya-e0103n0:1041_9": "Anekappakāratoti nagare jātānaṃ gāme,",
  "anya-e0103n0:1041_10": "gāme jātānaṃ nagare,",
  "anya-e0103n0:1041_11": "vane jātānaṃ janapade,",
  "anya-e0103n0:1041_12": "janapade jātānaṃ vanetiādinā anekappakārato.",
  "anya-e0103n0:1041_13": "Ito cutenāti ito gatito cutena.",
  "anya-e0103n0:1041_14": "Idha imissaṃ gatiyaṃ.",
  "anya-e0103n0:1041_15": "Yantayuttagoṇo viyāti yathā yante yuttagoṇo yantaṃ nātivattati,",
  "anya-e0103n0:1041_16": "evaṃ loko gatipañcakanti ettakena upamā.",
  "anya-e0103n0:1042_0": "175.",
  "anya-e0103n0:1042_1": "Appaṃ vā bhiyyoti vassasatato upari “dasa vā vassāni,",
  "anya-e0103n0:1042_2": "vīsati vā”tiādinā dutiyaṃ vassasataṃ apāpuṇanto appakaṃ vā jīvatīti attho.",
  "anya-e0103n0:1042_3": "Gamanīyoti gandhabbo upapajjanavasena.",
  "anya-e0103n0:1042_4": "Samparāyoti paraloko.",
  "anya-e0103n0:1043_0": "Hīḷeyyāti paribhaveyya na sambhāveyya.",
  "anya-e0103n0:1043_1": "Nanti āyuṃ.",
  "anya-e0103n0:1043_2": "Suporisoti sādhupuriso paññavā.",
  "anya-e0103n0:1043_3": "Careyyāti sucaritaṃ careyya.",
  "anya-e0103n0:1043_4": "Tenāha “ādittasīsovā”ti.",
  "anya-e0103n0:1044_0": "Sattahi upamāhīti –",
  "anya-e0103n0:1045_0": "“Seyyathāpi, brāhmaṇa,",
  "anya-e0103n0:1045_1": "tiṇagge ussāvabindu sūriye uggacchante khippaṃyeva paṭivigacchati,",
  "anya-e0103n0:1045_2": "na ciraṭṭhitikaṃ hoti.",
  "anya-e0103n0:1045_3": "Udake udakapubbuḷaṃ.",
  "anya-e0103n0:1045_4": "Udake daṇḍarāji.",
  "anya-e0103n0:1045_5": "Nadī pabbateyyā dūraṅgamā sīghasotā hārahārinī.",
  "anya-e0103n0:1045_6": "Balavā puriso jivhagge kheḷapiṇḍaṃ saṃyūhitvā akasireneva vameyya.",
  "anya-e0103n0:1045_7": "Divasaṃ santatte ayokaṭāhe maṃsapesi pakkhittā khippaṃyeva paṭivigacchati,",
  "anya-e0103n0:1045_8": "na ciraṭṭhitikā hoti.",
  "anya-e0103n0:1045_9": "Gāvī vajjhā āghātanaṃ nīyamānā yaṃ yadeva pādaṃ uddharati,",
  "anya-e0103n0:1045_10": "santikeva hoti vadhassa,",
  "anya-e0103n0:1045_11": "santikeva maraṇassa,",
  "anya-e0103n0:1045_12": "evamevaṃ kho, brāhmaṇa,",
  "anya-e0103n0:1045_13": "govajjhūpamaṃ jīvitaṃ manussānaṃ parittaṃ lahukaṃ bahudukkhaṃ bahupāyāsaṃ mantāyaṃ boddhabbaṃ,",
  "anya-e0103n0:1045_14": "kattabbaṃ kusalaṃ,",
  "anya-e0103n0:1045_15": "caritabbaṃ brahmacariyaṃ,",
  "anya-e0103n0:1045_16": "natthi jātassa amaraṇa”nti –",
  "anya-e0103n0:1046_0": "Evamāgatāhi imāhi sattahi upamāhi alaṅkataṃ.",
  "anya-e0103n0:1047_0": "Rattindivanti ekaṃ rattindivaṃ.",
  "anya-e0103n0:1047_1": "Bhagavato sāsananti ariyamaggapaṭivedhāvahaṃ satthu ovādaṃ.",
  "anya-e0103n0:1047_2": "Bahuṃ vata me kataṃ assāti bahuṃ vata mayā attahitaṃ pabbajitakiccaṃ kataṃ bhaveyya.",
  "anya-e0103n0:1047_3": "Tadantaranti taṃ khaṇaṃ tattakaṃ velaṃ.",
  "anya-e0103n0:1047_4": "Ekaṃ piṇḍapātanti ekaṃ divasaṃ yāpanappahonakaṃ piṇḍapātaṃ.",
  "anya-e0103n0:1047_5": "Dandhanti mandaṃ cirāya.",
  "anya-e0103n0:1047_6": "Avissāsiyo avissāsanīyo.",
  "anya-e0103n0:1048_0": "176.",
  "anya-e0103n0:1048_1": "Citte dharanteyeva sattānaṃ jīvitavohāro,",
  "anya-e0103n0:1048_2": "cittassa ca atiittaro khaṇo lahuparivattibhāvato.",
  "anya-e0103n0:1048_3": "Yathāha bhagavā “nāhaṃ,",
  "anya-e0103n0:1048_4": "bhikkhave,",
  "anya-e0103n0:1048_5": "aññaṃ ekadhammampi samanupassāmi,",
  "anya-e0103n0:1048_6": "yaṃ evaṃ lahuparivattaṃ,",
  "anya-e0103n0:1048_7": "yathayidaṃ citta”nti.",
  "anya-e0103n0:1048_8": "Tasmā sattānaṃ jīvitaṃ ekacittakkhaṇikattā lahusaṃ ittaranti dassento “paramatthato”tiādimāha.",
  "anya-e0103n0:1048_9": "Tattha “paramatthato”ti iminā yāyaṃ “yo ciraṃ jīvati,",
  "anya-e0103n0:1048_10": "so vassasata”ntiādinā sattānaṃ jīvitappavatti vuttā,",
  "anya-e0103n0:1048_11": "sā pabandhavisayattā vohāravasenāti taṃ paṭikkhipati.",
  "anya-e0103n0:1048_12": "“Atiparitto”ti iminā –",
  "anya-e0103n0:1049_0": "“Seyyathāpi,",
  "anya-e0103n0:1049_1": "bhikkhave,",
  "anya-e0103n0:1049_2": "cattāro daḷhadhammā dhanuggahā susikkhitā katahatthā katūpāsanā catuddisā ṭhitā assu,",
  "anya-e0103n0:1049_3": "atha puriso āgaccheyya ‘ahaṃ imesaṃ…pe…",
  "anya-e0103n0:1049_4": "katūpāsanānaṃ catuddisā kaṇḍe khitte appatiṭṭhite pathaviyaṃ gahetvā āharissāmī’ti. Yathā ca,",
  "anya-e0103n0:1049_5": "bhikkhave,",
  "anya-e0103n0:1049_6": "tassa purisassa javo,",
  "anya-e0103n0:1049_7": "yathā ca candimasūriyānaṃ javo,",
  "anya-e0103n0:1049_8": "tato sīghataro. Yathā ca,",
  "anya-e0103n0:1049_9": "bhikkhave,",
  "anya-e0103n0:1049_10": "tassa purisassa javo,",
  "anya-e0103n0:1049_11": "yathā ca candimasūriyānaṃ javo,",
  "anya-e0103n0:1049_12": "yathā ca yā devatā candimasūriyānaṃ purato dhāvanti,",
  "anya-e0103n0:1049_13": "tāsaṃ devatānaṃ javo,",
  "anya-e0103n0:1049_14": "tato sīghataraṃ āyusaṅkhārā khīyantī”ti –",
  "anya-e0103n0:1050_0": "Evaṃ vuttaṃ parittampi paṭikkhipati.",
  "anya-e0103n0:1050_1": "Tatra hi gamanassādānaṃ devaputtānaṃ heṭṭhupariyena paṭimukhaṃ dhāvantānaṃ sirasi,",
  "anya-e0103n0:1050_2": "pāde ca baddhakhuradhārāsannipātatopi parittako rūpajīvitindriyassa so khaṇo vutto,",
  "anya-e0103n0:1050_3": "cittassa pana ativiya parittataro,",
  "anya-e0103n0:1050_4": "yassa upamāpi natthi.",
  "anya-e0103n0:1050_5": "Tenevāha “yāvañcidaṃ,",
  "anya-e0103n0:1050_6": "bhikkhave,",
  "anya-e0103n0:1050_7": "upamāpi na sukarā,",
  "anya-e0103n0:1050_8": "yāva lahuparivattaṃ citta”nti.",
  "anya-e0103n0:1050_9": "Jīvitakkhaṇoti jīvanakkhaṇo.",
  "anya-e0103n0:1050_10": "Ekacittappavattimattoyeva ekassa cittassa pavattimatteneva sattānaṃ paramatthato jīvanakkhaṇassa paricchinnattā.",
  "anya-e0103n0:1050_11": "Idāni tamatthaṃ upamāya pakāsento “yathā nāmā”tiādimāha.",
  "anya-e0103n0:1050_12": "Tattha pavattamānanti pavattantaṃ.",
  "anya-e0103n0:1050_13": "Ekacittakkhaṇikanti ekacittakkhaṇamattavantaṃ.",
  "anya-e0103n0:1050_14": "Tasmiṃ citte niruddhamatteti yena vattamānacittakkhaṇena “jīvatī”ti vuccati,",
  "anya-e0103n0:1050_15": "tasmiṃ citte nirodhaṃ bhaṅgaṃ pattamatte taṃsamaṅgī satto niruddho matoti vuccati.",
  "anya-e0103n0:1050_16": "Vuttamevatthaṃ pāḷiyā vibhāvetuṃ “yathāhā”tiādi vuttaṃ.",
  "anya-e0103n0:1050_17": "Tena tīsupi kālesu sattānaṃ paramatthato jīvanaṃ nāma cittakkhaṇavasenevāti dasseti.",
  "anya-e0103n0:1051_0": "Jīvitanti jīvitindriyaṃ.",
  "anya-e0103n0:1051_1": "Sukhadukkhāti sukhadukkhavedanā.",
  "anya-e0103n0:1051_2": "Upekkhāpi hi sukhadukkhāsu eva antogadhā iṭṭhāniṭṭhabhāvato.",
  "anya-e0103n0:1051_3": "Attabhāvoti jīvitavedanāviññāṇāni ṭhapetvā avasiṭṭhadhammā vuttā.",
  "anya-e0103n0:1051_4": "Kevalāti attanā,",
  "anya-e0103n0:1051_5": "niccabhāvena vā avomissā.",
  "anya-e0103n0:1051_6": "Ekacittasamāyuttāti ekekena cittena sahitā.",
  "anya-e0103n0:1051_7": "Lahuso vattati khaṇoti vuttanayena ekacittakkhaṇikatāya lahuko atiittaro jīvitādīnaṃ khaṇo vattati.",
  "anya-e0103n0:1052_0": "Ye niruddhā marantassāti cavantassa sattassa cutito uddhaṃ “niruddhā”ti vattabbā ye khandhā.",
  "anya-e0103n0:1052_1": "Tiṭṭhamānassa vā idhāti ye vā idha pavattiyaṃ tiṭṭhantassa dharantassa bhaṅgappattiyā niruddhā khandhā.",
  "anya-e0103n0:1052_2": "Sabbepi sadisā te sabbepi ekasadisā. Kathaṃ?",
  "anya-e0103n0:1052_3": "Gatā appaṭisandhikā puna āgantvā paṭisandhānābhāvena vigatā.",
  "anya-e0103n0:1052_4": "Yathā hi cutikhandhā na nivattanti,",
  "anya-e0103n0:1052_5": "evaṃ tato pubbepi khandhā,",
  "anya-e0103n0:1052_6": "tasmā ekacittakkhaṇikaṃ sattānaṃ jīvitanti adhippāyo.",
  "anya-e0103n0:1053_0": "Anibbattena na jātoti anuppannena cittena jāto na hoti ajāto nāma hoti.",
  "anya-e0103n0:1053_1": "Paccuppannena vattamānena cittena jīvati jīvamāno nāma hoti.",
  "anya-e0103n0:1053_2": "Cittabhaṅgā mato lokoti cuticittassa viya sabbassapi tassa tassa cittassa bhaṅgappattiyā ayaṃ loko paramatthato",
  "anya-e0103n0:1053_3": "mato nāma hoti niruddhassa appaṭisandhikattā.",
  "anya-e0103n0:1053_4": "Evaṃ santepi paññatti paramatthiyā yā taṃ taṃ dharantaṃ cittaṃ upādāya “tisso jīvati,",
  "anya-e0103n0:1053_5": "phusso jīvatī”ti vacanappavattiyā visayabhūtā santānapaññatti,",
  "anya-e0103n0:1053_6": "sā ettha paramatthiyā paramatthabhūtā.",
  "anya-e0103n0:1053_7": "Tathā hi vadanti “nāmagottaṃ na jīratī”ti.",
  "anya-e0103n0:1054_0": "177.",
  "anya-e0103n0:1054_1": "Aññataraññatarena ākārena.",
  "anya-e0103n0:1054_2": "Cittanti kammaṭṭhānārammaṇaṃ cittaṃ.",
  "anya-e0103n0:1054_3": "Āsevanaṃ labhatīti bhāvanāsevanaṃ labhati,",
  "anya-e0103n0:1054_4": "bahiddhā vikkhepaṃ pahāya ekattavasena maraṇārammaṇameva hotīti.",
  "anya-e0103n0:1054_5": "Tenāha “maraṇārammaṇā sati santiṭṭhatī”ti.",
  "anya-e0103n0:1054_6": "Sabhāvadhammānaṃ bhedo sabhāvadhammagatiko evāti āha “sabhāvadhammattā pana ārammaṇassā”ti.",
  "anya-e0103n0:1054_7": "Tenāha bhagavā “jarāmaraṇaṃ,",
  "anya-e0103n0:1054_8": "bhikkhave,",
  "anya-e0103n0:1054_9": "aniccaṃ saṅkhataṃ paṭiccasamuppanna”ntiādi.",
  "anya-e0103n0:1054_10": "Saṃvejanīyattāti saṃvegajananato mahābhūtesu mahāvikāratā viya gayhamānā maraṇaṃ anussariyamānaṃ uparūpari",
  "anya-e0103n0:1054_11": "ubbegameva āvahatīti tattha na bhāvanācittaṃ appetuṃ sakkoti.",
  "anya-e0103n0:1054_12": "Yadi sabhāvadhammattā appanaṃ na pāpuṇāti,",
  "anya-e0103n0:1054_13": "lokuttarajjhānaṃ ekaccāni arūpajjhānāni ca kathanti āha “lokuttarajjhānaṃ panā”tiādi.",
  "anya-e0103n0:1054_14": "Visuddhibhāvanānukkamavasenāti heṭṭhimavisuddhiyā ānubhāvena adhigatātisayāya paṭipadāñāṇadassanavisuddhibhāvanāya,",
  "anya-e0103n0:1054_15": "sabbasaṅkhārehi nibbindanavirajjanādivisaṃyogādhimuttiappanāya ca paṭipakkhabhūtānaṃ pāpadhammānaṃ vigamoti",
  "anya-e0103n0:1054_16": "evaṃbhūtassa visuddhibhāvanānukkamassa vasena lokuttarajjhānaṃ appanāppattameva hoti.",
  "anya-e0103n0:1054_17": "Ārammaṇasamatikkamanamattaṃ tattha hotīti aññesaṃ sabhāvadhammārammaṇakammaṭṭhānānaṃ viya cittassa samādhāne byāpāro natthi.",
  "anya-e0103n0:1054_18": "Yathāsamāhitena pana cittena ārammaṇasamatikkamanamattameva bhāvanāya kātabbaṃ,",
  "anya-e0103n0:1054_19": "tasmā sabhāvadhammepi āruppajjhānaṃ appetīti.",
  "anya-e0103n0:1055_0": "Satataṃ appamatto hoti saṃvegabahulattā,",
  "anya-e0103n0:1055_1": "tato evassa sabbabhavesu anabhiratisaññāpaṭilābho.",
  "anya-e0103n0:1055_2": "Jīvitanikantiṃ jahāti maraṇassa avassaṃbhāvitādassanato.",
  "anya-e0103n0:1055_3": "Pāpagarahī hoti aniccasaññāpaṭilābhato,",
  "anya-e0103n0:1055_4": "tato eva asannidhibahulatā,",
  "anya-e0103n0:1055_5": "vigatamalamaccheratā ca.",
  "anya-e0103n0:1055_6": "Tadanusārenāti aniccasaññāparicayānusārena.",
  "anya-e0103n0:1055_7": "Abhāvitamaraṇāti abhāvitamaraṇānussaraṇā.",
  "anya-e0103n0:1055_8": "Abhayo asammūḷho kālaṃ karoti pageva maraṇasaññāya sūpaṭṭhitattā.",
  "anya-e0103n0:1056_0": "Kāyagatāsatikathāvaṇṇanā",
  "anya-e0103n0:1057_0": "178.",
  "anya-e0103n0:1057_1": "Buddhā uppajjanti etthāti buddhuppādo,",
  "anya-e0103n0:1057_2": "buddhānaṃ uppajjanakālo, tasmā.",
  "anya-e0103n0:1057_3": "Aññatra taṃ ṭhapetvā,",
  "anya-e0103n0:1057_4": "aññasmiṃ kāleti attho.",
  "anya-e0103n0:1057_5": "Na pavattapubbanti apavattapubbaṃ.",
  "anya-e0103n0:1057_6": "Tato eva sabbatitthiyānaṃ avisayabhūtaṃ.",
  "anya-e0103n0:1057_7": "Nanu ca sunettasatthārādayo,",
  "anya-e0103n0:1057_8": "aññe ca tāpasaparibbājakā sarīraṃ “asubha”nti jāniṃsu.",
  "anya-e0103n0:1057_9": "Tathā hi sumedhatāpasena sarīraṃ jigucchantena vuttaṃ –",
  "anya-e0103n0:1058_0": "“Yannūnimaṃ pūtikāyaṃ, nānākuṇapapūritaṃ;",
  "anya-e0103n0:1059_0": "Chaḍḍayitvāna gaccheyyaṃ, anapekkho anatthiko”ti. –",
  "anya-e0103n0:1060_0": "Ādi.",
  "anya-e0103n0:1060_1": "Kāmaṃ bodhisattā,",
  "anya-e0103n0:1060_2": "aññe ca tāpasādayo sarīraṃ “asubha”nti jānanti,",
  "anya-e0103n0:1060_3": "kammaṭṭhānabhāvena pana na jānanti.",
  "anya-e0103n0:1060_4": "Tena vuttaṃ “aññatra buddhuppādā”tiādi.",
  "anya-e0103n0:1060_5": "Saṃvegāya saṃvattati yāthāvato kāyasabhāvappavedanato.",
  "anya-e0103n0:1060_6": "Atthāyāti diṭṭhadhammikādiatthāya.",
  "anya-e0103n0:1060_7": "Yogakkhemāyāti catūhi yogehi khemabhāvāya.",
  "anya-e0103n0:1060_8": "Satisampajaññāyāti sabbattha satiavippavāsāya ca sattaṭṭhāniyasampajaññāya ca.",
  "anya-e0103n0:1060_9": "Ñāṇadassanapaṭilābhāyāti vipassanāñāṇādhigamāya.",
  "anya-e0103n0:1060_10": "Vijjāvimuttiphalasacchikiriyāyāti tisso vijjā,",
  "anya-e0103n0:1060_11": "cittassa adhimutti nibbānaṃ,",
  "anya-e0103n0:1060_12": "cattāri sāmaññaphalānīti etesaṃ paccakkhakaraṇāya.",
  "anya-e0103n0:1060_13": "Amatassa nibbānassa adhigamahetutāya,",
  "anya-e0103n0:1060_14": "amatasadisātappakasukhasahitatāya ca kāyagatāsati “amata”nti vuttā.",
  "anya-e0103n0:1060_15": "Paribhuñjantīti jhānasamāpajjanena vaḷañjanti.",
  "anya-e0103n0:1060_16": "Parihīnanti jinaṃ.",
  "anya-e0103n0:1060_17": "Viraddhanti anadhigamena virajjhitaṃ.",
  "anya-e0103n0:1060_18": "Āraddhanti sādhitaṃ nipphāditaṃ.",
  "anya-e0103n0:1060_19": "Anekehi ākārehi tesu tesu suttantesu pasaṃsitvā yaṃ taṃ kāyagatāsatikammaṭṭhānaṃ niddiṭṭhanti sambandho.",
  "anya-e0103n0:1060_20": "Kattha pana niddiṭṭhanti?",
  "anya-e0103n0:1060_21": "Kāyagatāsatisutte.",
  "anya-e0103n0:1060_22": "Tattha hi “kathaṃ bhāvitā ca bhikkhave”tiādinā ayaṃ desanā āgatā.",
  "anya-e0103n0:1060_23": "Tatrāyaṃ saṅkhepattho –",
  "anya-e0103n0:1060_24": "bhikkhave,",
  "anya-e0103n0:1060_25": "kena pakārena kāyagatāsatibhāvanā bhāvitā,",
  "anya-e0103n0:1060_26": "kena ca pakārena punappunaṃ katā ānāpānajjhānādīnaṃ nipphattiyā mahapphalā,",
  "anya-e0103n0:1060_27": "tesaṃ tesaṃ vijjābhāgiyānaṃ,",
  "anya-e0103n0:1060_28": "abhiññāsacchikaraṇīyānañca dhammānaṃ,",
  "anya-e0103n0:1060_29": "aratiratisahanatādīnañca saṃsiddhiyā mahānisaṃsā ca hotīti?",
  "anya-e0103n0:1060_30": "Ānāpānapabbanti ānāpānakammaṭṭhānāvadhi.",
  "anya-e0103n0:1060_31": "Esa nayo sesesupi.",
  "anya-e0103n0:1061_0": "Dhātumanasikārakammaṭṭhānena yadipi upacārasamādhi ijjhati,",
  "anya-e0103n0:1061_1": "sammasanavāro pana tattha sātisayoti dhātumanasikārapabbampi “vipassanāvasena vutta”nti vuttaṃ.",
  "anya-e0103n0:1061_2": "“Ayampi kho kāyo evaṃdhammo evaṃbhāvī evaṃanatīto”ti tattha tattha asubhāniccatādīhi saddhiṃ kāye ādīnavassa",
  "anya-e0103n0:1061_3": "vibhāvanavasena desanāya āgatattā “navasivathika…pe…",
  "anya-e0103n0:1061_4": "vuttānī”ti vuttaṃ.",
  "anya-e0103n0:1061_5": "Ettha uddhumātakādīsūti etesu sivathikapabbesu āgatauddhumātakādīsu.",
  "anya-e0103n0:1061_6": "Ānāpānassativasenāti ānāpānassatibhāvanāvasena.",
  "anya-e0103n0:1061_7": "Yo upari “karīsaṃ matthaluṅga”nti matthaluṅgakoṭṭhāso gayhati,",
  "anya-e0103n0:1061_8": "taṃ idha pāḷiyaṃ aṭṭhimiñjeneva saṅgaṇhitvā desanā āgatāti dassento “matthaluṅgaṃ aṭṭhimiñjena saṅgahetvā”ti āha.",
  "anya-e0103n0:1061_9": "Idhāti imasmiṃ anussatiniddese.",
  "anya-e0103n0:1061_10": "Kāyaṃ gatā,",
  "anya-e0103n0:1061_11": "kāye vā gatā sati kāyagatāsatīti satisīsena idaṃ dvattiṃsākārakammaṭṭhānaṃ adhippetanti yojanā.",
  "anya-e0103n0:1062_0": "179.",
  "anya-e0103n0:1062_1": "Catumahābhūtikanti catumahābhūtasannissayaṃ.",
  "anya-e0103n0:1062_2": "Pūtikāyanti pūtibhūtaṃ paramaduggandhakāyaṃ.",
  "anya-e0103n0:1062_3": "Ṭhānagamanāvatthaṃ sarīraṃ sandhāya,",
  "anya-e0103n0:1062_4": "tassa vā avayavesu sabbaheṭṭhimaṃ pādatalanti vuttaṃ “uddhaṃ pādatalā”ti.",
  "anya-e0103n0:1062_5": "Tiriyaṃ tacaparicchinnanti ettha nanu kesalomanakhānaṃ,",
  "anya-e0103n0:1062_6": "tacassa ca atacaparicchinnatā atthīti?",
  "anya-e0103n0:1062_7": "Kiñcāpi atthi,",
  "anya-e0103n0:1062_8": "tacaparicchinnabahulatāya pana kāyassa tacaparicchinnatā hotīti evaṃ vuttaṃ.",
  "anya-e0103n0:1062_9": "Taco pariyanto assāti tacapariyantoti etena pana vacanena kāyekadesabhūto taco gahito eva,",
  "anya-e0103n0:1062_10": "tappaṭibaddhā ca kesādayo tadanupaviṭṭhamūlā tacapariyantāva hontīti dvattiṃsākārasamūho sabbopi kāyo tacapariyanto vuttoti veditabbo.",
  "anya-e0103n0:1063_0": "Atthīti vacanavipallāsena vuttaṃ,",
  "anya-e0103n0:1063_1": "nipātapadaṃ vā etaṃ.",
  "anya-e0103n0:1063_2": "Tasmā tīsupi saṅkhāsu tadevassa rūpaṃ.",
  "anya-e0103n0:1063_3": "Tenāha “saṃvijjantī”ti.",
  "anya-e0103n0:1063_4": "Akkharacintakehi sarīre kāya-",
  "anya-e0103n0:1063_5": "saddaṃ vaṇṇantehipi asucisamudāyabhāveneva icchitabboti dassento “asucisañcayato”ti vatvā puna naṃ niruttinayena dassetuṃ “kucchitāna”ntiādi vuttaṃ.",
  "anya-e0103n0:1063_6": "Tattha āyabhūtatoti uppattiṭṭhānabhūtattā.",
  "anya-e0103n0:1063_7": "“Pūraṃ nānappakārassā”ti vuttaṃ.",
  "anya-e0103n0:1063_8": "“Ke pana te pakārā?",
  "anya-e0103n0:1063_9": "Yehi nānappakāraṃ asuci vutta”nti te kesādike dassetuṃ pāḷiyaṃ “kesā lomā”tiādi vuttanti imamatthaṃ dīpento āha “ete kesādayo dvattiṃsākārā”ti.",
  "anya-e0103n0:1063_10": "Ākārā pakārāti hi eko atthoti.",
  "anya-e0103n0:1063_11": "Evaṃ sambandhoti “atthi imasmiṃ kāye nakhā”tiādinā sabbakoṭṭhāsesu “atthi imasmiṃ kāye”ti padattayena sambandho veditabbo.",
  "anya-e0103n0:1064_0": "Paritoti tiriyaṃ,",
  "anya-e0103n0:1064_1": "samantato vā pādatalakesamūlesu ca tacassa labbhanato.",
  "anya-e0103n0:1064_2": "Sucibhāvanti sucino sabbhāvaṃ,",
  "anya-e0103n0:1064_3": "sucimeva vā.",
  "anya-e0103n0:1065_0": "180.",
  "anya-e0103n0:1065_1": "Yena vidhinā uggahe kusalo hoti,",
  "anya-e0103n0:1065_2": "so sattavidho vidhi “uggahakosalla”nti vuccati,",
  "anya-e0103n0:1065_3": "tannibbattaṃ vā ñāṇaṃ.",
  "anya-e0103n0:1065_4": "Manasikārakosallepi eseva nayo.",
  "anya-e0103n0:1066_0": "Sajjhāyantā vāti sajjhāyaṃ karontā eva.",
  "anya-e0103n0:1066_1": "Tesaṃ kira cattāro māse sajjhāyantānaṃ sajjhāyamaggeneva koṭṭhāse upadhārentānaṃ paṭipāṭiyā dvattiṃsākārā vibhūtatarā hutvā khāyiṃsu,",
  "anya-e0103n0:1066_2": "paṭikkūlasaññā saṇṭhāsi,",
  "anya-e0103n0:1066_3": "te tasmiṃ nimitte jhānaṃ appetvā jhānapādakaṃ vipassanaṃ vaḍḍhetvā dassanamaggaṃ paṭivijjhiṃsu.",
  "anya-e0103n0:1066_4": "Tena vuttaṃ “sajjhāyantā va sotāpannā ahesu”nti.",
  "anya-e0103n0:1067_0": "Paricchinditvāti tacapañcakādivaseneva paricchedaṃ katvā.",
  "anya-e0103n0:1067_1": "Pathavīdhātubahulabhāvato matthaluṅgassa karīsāvasāne tantiāropanamāha.",
  "anya-e0103n0:1067_2": "Ettha ca maṃsaṃ, nhāru, aṭṭhi,",
  "anya-e0103n0:1067_3": "aṭṭhimiñjaṃ vakkaṃ,",
  "anya-e0103n0:1067_4": "vakkaṃ aṭṭhimiñjaṃ, aṭṭhi, nhāru, maṃsaṃ, taco, dantā, nakhā, lomā,",
  "anya-e0103n0:1067_5": "kesāti evaṃ vakkapañcakādīsu anulomasajjhāyaṃ vatvā paṭilomasajjhāyo purimehi sambandho vutto.",
  "anya-e0103n0:1067_6": "Svāyaṃ sammohavinodaniyaṃ visuṃ tipañcāhaṃ,",
  "anya-e0103n0:1067_7": "purimehi ekato tipañcāhanti chapañcāhaṃ sajjhāyo vutto,",
  "anya-e0103n0:1067_8": "tattha ādiantadassanavasena vuttoti daṭṭhabbo.",
  "anya-e0103n0:1067_9": "Anulomapaṭilomasajjhāyepi hi paṭilomasajjhāyo antimo hoti,",
  "anya-e0103n0:1067_10": "sajjhāyappakārantaraṃ vā etampīti veditabbaṃ.",
  "anya-e0103n0:1068_0": "Hatthasaṅkhalikāti aṅgulipantimāha.",
  "anya-e0103n0:1069_0": "Manasā sajjhāyoti cittena cintanamāha,",
  "anya-e0103n0:1069_1": "yaṃ mānasaṃ “jappana”nti vuccati,",
  "anya-e0103n0:1069_2": "sammadeva ajjhāyoti vā sajjhāyo,",
  "anya-e0103n0:1069_3": "cintananti attho.",
  "anya-e0103n0:1069_4": "Cirataraṃ suṭṭhu pavattanena paguṇabhūtā kammaṭṭhānatanti samāvajjitvā manasi karontassa ādito paṭṭhāya",
  "anya-e0103n0:1069_5": "yāva pariyosānā katthaci asajjamānā nirantarameva upaṭṭhāti,",
  "anya-e0103n0:1069_6": "tadanusārena tadatthopi vibhūtataro hutvā khāyatīti āha “vacasā sajjhāyo hi…pe…",
  "anya-e0103n0:1069_7": "paṭivedhassa paccayo hotī”ti.",
  "anya-e0103n0:1069_8": "Lakkhaṇapaṭivedhassāti asubhalakkhaṇapaṭivedhassa.",
  "anya-e0103n0:1070_0": "Paṭikkūlasabhāvasallakkhaṇassa kassaci vaṇṇaggahaṇamukhena koṭṭhāsā vavatthānaṃ gacchanti,",
  "anya-e0103n0:1070_1": "kassaci saṇṭhānaggahaṇamukhena,",
  "anya-e0103n0:1070_2": "kassaci disāvibhāgaggahaṇamukhena,",
  "anya-e0103n0:1070_3": "kassaci patiṭṭhitokāsaggahaṇamukhena,",
  "anya-e0103n0:1070_4": "kassaci sabbaso paricchijjaggahaṇamukhenāti vaṇṇādito sallakkhaṇaṃ uggahakosallāvahaṃ vuttanti taṃ dassento",
  "anya-e0103n0:1070_5": "“kesādīnaṃ vaṇṇo vavatthapetabbo”tiādimāha.",
  "anya-e0103n0:1071_0": "Attano bhāgo sabhāgo,",
  "anya-e0103n0:1071_1": "sabhāgena paricchedo sabhāgaparicchedo,",
  "anya-e0103n0:1071_2": "heṭṭhuparitiriyapariyantehi,",
  "anya-e0103n0:1071_3": "sakoṭṭhāsikakesantarādīhi ca paricchedoti attho.",
  "anya-e0103n0:1071_4": "Amissakatāvasenāti koṭṭhāsantarehi avomissakatāvasena.",
  "anya-e0103n0:1071_5": "Asabhāgo hi idha “visabhāgo”ti adhippeto,",
  "anya-e0103n0:1071_6": "na viruddhasabhāgo.",
  "anya-e0103n0:1071_7": "Svāyamattho kesādisaddato eva labbhati.",
  "anya-e0103n0:1071_8": "Saddantaratthāpohanavasena saddo atthaṃ vadatīti “kesā”ti vutte “akesā na hontī”ti ayamattho viññāyati.",
  "anya-e0103n0:1071_9": "Ke pana te akesā? Lomādayo,",
  "anya-e0103n0:1071_10": "na ca ghaṭādīsu pasaṅgopakaraṇeneva tesaṃ nivattitattā.",
  "anya-e0103n0:1072_0": "Paṭikkūlavaseneva kathitaṃ dhātuvibhāgassa sāmaññatopi agahitattā.",
  "anya-e0103n0:1072_1": "Tattheva visuṃ dhātukammaṭṭhānassa kathitattā ca dhātuvibhaṅgo pakkusātisuttaṃ vibhaṅgappakaraṇe dhātuvibhaṅgapāḷi ca.",
  "anya-e0103n0:1072_2": "Yassa vaṇṇato upaṭṭhāti kesādi,",
  "anya-e0103n0:1072_3": "taṃ puggalaṃ sandhāya jhānāni kesādīsu vaṇṇakasiṇārammaṇāni vibhattāni.",
  "anya-e0103n0:1072_4": "Ñatvā ācikkhitabbanti yadatthaṃ vuttaṃ,",
  "anya-e0103n0:1072_5": "taṃ dassetuṃ “tattha dhātuvasenā”tiādi vuttaṃ.",
  "anya-e0103n0:1072_6": "Idhāti imasmiṃ paṭikkūlamanasikārapabbe.",
  "anya-e0103n0:1072_7": "Kāyagatāsatisutte hi paṭikkūlamanasikārapabbaṃ gahetvā idha kāyagatāsatibhāvanā niddisīyati.",
  "anya-e0103n0:1073_0": "181.",
  "anya-e0103n0:1073_1": "Na ekantarikāyāti ekantarikāyapi na manasi kātabbaṃ,",
  "anya-e0103n0:1073_2": "pageva dvantarikādināti adhippāyo.",
  "anya-e0103n0:1073_3": "Na bhāvanaṃ sampādeti,",
  "anya-e0103n0:1073_4": "lakkhaṇapaṭivedhaṃ na pāpuṇāti ekantarikāya manasi karontoti sambandho.",
  "anya-e0103n0:1074_0": "Okkamanavissajjananti paṭipajjitabbavissajjetabbe magge.",
  "anya-e0103n0:1074_1": "Pucchitvāva gantabbaṃ hoti gahetabbavissajjetabbaṭṭhānassa asallakkhaṇato.",
  "anya-e0103n0:1074_2": "Kammaṭṭhānaṃ pariyosānaṃ pāpuṇātīti ādito paṭṭhāya yāva pariyosānā manasikāramattaṃ hotīti adhippāyo.",
  "anya-e0103n0:1074_3": "Avibhūtaṃ pana hoti paṭikkūlākārassa suṭṭhu asallakkhaṇato.",
  "anya-e0103n0:1074_4": "Tato eva na visesaṃ āvahati.",
  "anya-e0103n0:1075_0": "Kammaṭṭhānaṃ pariyosānaṃ na gacchatīti paṭipāṭiyā sabbakoṭṭhāse manasi karotoyeva vibhūtā hutvā upaṭṭhahanti.",
  "anya-e0103n0:1075_1": "Te sātisayaṃ pāṭikkūlato manasi karontassa kammaṭṭhānaṃ pariyosānaṃ gaccheyya,",
  "anya-e0103n0:1075_2": "imassa pana ativiya dandhaṃ manasi karoto vibhūtato upaṭṭhānameva natthi,",
  "anya-e0103n0:1075_3": "kuto paṭikkūlatāya saṇṭhānaṃ.",
  "anya-e0103n0:1075_4": "Tenāha “visesādhigamassa paccayo na hotī”ti.",
  "anya-e0103n0:1076_0": "Bahiddhā puthuttārammaṇeti “asuci paṭikkūla”nti kesādīsu pavattetabbaṃ asubhānupassanaṃ hitvā subhādivasena",
  "anya-e0103n0:1076_1": "gayhamānā kesādayopi idha “bahiddhā puthuttārammaṇamevā”ti veditabbā.",
  "anya-e0103n0:1076_2": "Rūpādayo hi nīlādivasena puthusabhāvatāya puthuttārammaṇaṃ nāma,",
  "anya-e0103n0:1076_3": "nānārammaṇanti attho.",
  "anya-e0103n0:1076_4": "Asamādhānaṃ cetaso virūpo khepoti vikkhepo.",
  "anya-e0103n0:1076_5": "So satiṃ sūpaṭṭhitaṃ katvā sakkaccaṃ kammaṭṭhānaṃ manasi karontena paṭibāhitabbo.",
  "anya-e0103n0:1076_6": "Parihāyatīti hāyati.",
  "anya-e0103n0:1076_7": "Paridhaṃsatīti vinassati.",
  "anya-e0103n0:1077_0": "Yā ayaṃ kesā lomātiādikā lokasaṅketānugatā.",
  "anya-e0103n0:1077_1": "Paṇṇattīti aṭṭha dhamme upādāya paṇṇatti.",
  "anya-e0103n0:1077_2": "Taṃ kesādipaṇṇattiṃ.",
  "anya-e0103n0:1077_3": "Atikkamitvāti paṭikkūlabhāvanāya atikkamitvā ugghāṭetvā.",
  "anya-e0103n0:1077_4": "Tassā ugghāṭitattā tasmiṃ tasmiṃ koṭṭhāse paṭikkūlato upaṭṭhahante “paṭikkūla”nti cittaṃ ṭhapetabbaṃ.",
  "anya-e0103n0:1077_5": "Idāni tamatthaṃ upamāya vibhāvento “yathā hī”tiādimāha.",
  "anya-e0103n0:1077_6": "Tatridaṃ upamāsaṃsandanaṃ –",
  "anya-e0103n0:1077_7": "manussā viya yogāvacaro.",
  "anya-e0103n0:1077_8": "Udapānaṃ viya koṭṭhāsā.",
  "anya-e0103n0:1077_9": "Tālapaṇṇādisaññāṇaṃ viya kesādipaññatti.",
  "anya-e0103n0:1077_10": "Tena manussānaṃ udapāne nhānapivanādi viya yogāvacarassa pubbabhāge kesā lomāti paṇṇattivasena manasikāro.",
  "anya-e0103n0:1077_11": "Abhiṇhasañcārena manussānaṃ saññāṇena vinā udapāne kiccakaraṇaṃ viya yogāvacarassa manasikārabalena paṇṇattiṃ",
  "anya-e0103n0:1077_12": "atikkamitvā paṭikkūlabhāveyeva cittaṃ ṭhapetvā bhāvanānuyogo.",
  "anya-e0103n0:1077_13": "Pubbabhāge…pe…",
  "anya-e0103n0:1077_14": "pākaṭo hotīti “kesā lomā”tiādinā bhāvanamanuyuñjantassa kesādipaññattiyā saddhiṃyeva koṭṭhāsānaṃ paṭikkūlabhāvo pubbabhāge pākaṭo hoti.",
  "anya-e0103n0:1077_15": "Athāti pacchā bhāvanāya vīthipaṭipannakāle.",
  "anya-e0103n0:1077_16": "Paṭikkūlabhāveyeva cittaṃ ṭhapetabbanti koṭṭhāsānaṃ paṭikkūlākāreyeva bhāvanācittaṃ pavattetabbaṃ.",
  "anya-e0103n0:1078_0": "Anupubbena muñcanaṃ anupubbamuñcanaṃ,",
  "anya-e0103n0:1078_1": "anupaṭṭhahantassa anupaṭṭhahantassa muñcananti attho.",
  "anya-e0103n0:1078_2": "Kathaṃ pana anupaṭṭhānaṃ hotīti āha “ādikammikassā”tiādi.",
  "anya-e0103n0:1078_3": "Pariyosānakoṭṭhāsameva āhacca tiṭṭhatīti idaṃ kammaṭṭhānaṃ tantianusārena ādito kammaṭṭhānamanasikāro pavattatīti katvā vuttaṃ.",
  "anya-e0103n0:1078_4": "Tathā hissa manasā sajjhāyo viya manasikāro te te koṭṭhāse āmaṭṭhamatte katvā gacchati,",
  "anya-e0103n0:1078_5": "na lakkhaṇasallakkhaṇavasena.",
  "anya-e0103n0:1078_6": "Yadā pana ne lakkhaṇasallakkhaṇavasena suṭṭhu upadhārento manasi karoti,",
  "anya-e0103n0:1078_7": "tadā keci upaṭṭhahanti,",
  "anya-e0103n0:1078_8": "keci na upaṭṭhahanti.",
  "anya-e0103n0:1078_9": "Tattha paṭipajjanavidhiṃ dassento “athassā”tiādimāha.",
  "anya-e0103n0:1078_10": "Tattha kammanti manasikārakammaṃ tāva kātabbaṃ.",
  "anya-e0103n0:1078_11": "Kīva ciranti?",
  "anya-e0103n0:1078_12": "Yāva dvīsu upaṭṭhitesu,",
  "anya-e0103n0:1078_13": "tesampi dvinnaṃ eko suṭṭhutaraṃ upaṭṭhahati tāva.",
  "anya-e0103n0:1079_0": "Ukkuṭṭhukkuṭṭhiṭṭhāneyeva uṭṭhahitvāti pubbe viya ekatthakatāya ukkuṭṭhiyā kamena sabbatālesu patitvā uṭṭhahitvā uṭṭhahitvā pariyantatālaṃ,",
  "anya-e0103n0:1079_1": "āditālañca āgantvā tato tato tattha tattheva katāya ukkuṭṭhiyā uṭṭhahitvāti attho.",
  "anya-e0103n0:1080_0": "Dve bhikkhāti dvīsu gehesu laddhabhikkhā.",
  "anya-e0103n0:1081_0": "Appanātoti appanākārato dvattiṃsākāre appanā honti.",
  "anya-e0103n0:1081_1": "Kiṃ paccekaṃ koṭṭhāsesu hoti udāhu aññathāti vicāraṇāyaṃ āha “appanākoṭṭhāsato”ti,",
  "anya-e0103n0:1081_2": "koṭṭhāsato koṭṭhāsatoti attho.",
  "anya-e0103n0:1081_3": "Tenāha “kesādīsū”tiādi.",
  "anya-e0103n0:1082_0": "Adhicittanti samathavipassanācittaṃ.",
  "anya-e0103n0:1083_0": "Anuyuttenāti yuttappayuttena,",
  "anya-e0103n0:1083_1": "bhāventenāti attho.",
  "anya-e0103n0:1083_2": "Kālenakālanti kāle kāle.",
  "anya-e0103n0:1083_3": "Samādhinimittaṃ upalakkhitasamādhānākāro samādhi eva.",
  "anya-e0103n0:1083_4": "Manasi kātabbanti citte kātabbaṃ,",
  "anya-e0103n0:1083_5": "uppādetabbanti attho.",
  "anya-e0103n0:1083_6": "Samādhikāraṇaṃ vā ārammaṇaṃ samādhinimittaṃ,",
  "anya-e0103n0:1083_7": "taṃ āvajjitabbanti attho.",
  "anya-e0103n0:1083_8": "Paggahanimittaupekkhānimittesupi eseva nayo.",
  "anya-e0103n0:1083_9": "Ṭhānaṃ atthīti vacanaseso.",
  "anya-e0103n0:1083_10": "Taṃ bhāvanā cittaṃ kosajjāya saṃvatteyya,",
  "anya-e0103n0:1083_11": "etassa saṃvattanassa ṭhānaṃ kāraṇaṃ atthīti attho.",
  "anya-e0103n0:1083_12": "Taṃ vā manasikaraṇacittaṃ kosajjāya saṃvatteyya,",
  "anya-e0103n0:1083_13": "etassa ṭhānaṃ kāraṇaṃ atthīti attho.",
  "anya-e0103n0:1083_14": "Mudunti subhāvitabhāvena mudubhūtaṃ,",
  "anya-e0103n0:1083_15": "vasībhāvappattanti attho.",
  "anya-e0103n0:1083_16": "Muduttā eva kammaññaṃ kammakkhamaṃ kammayoggaṃ.",
  "anya-e0103n0:1083_17": "Pabhassaranti upakkilesavigamena parisuddhaṃ,",
  "anya-e0103n0:1083_18": "pariyodātanti attho.",
  "anya-e0103n0:1083_19": "Na ca pabhaṅgūti kammaniyabhāvūpagamanena na ca pabhijjanasabhāvaṃ suddhantaṃ viya suvaṇṇaṃ viniyogakkhamaṃ.",
  "anya-e0103n0:1083_20": "Tenāha “sammā samādhiyati āsavānaṃ khayāyā”ti.",
  "anya-e0103n0:1084_0": "Ukkaṃ bandhatīti mūsaṃ sampādeti.",
  "anya-e0103n0:1084_1": "Ālimpetīti ādīpeti jāleti.",
  "anya-e0103n0:1084_2": "Tañcāti taṃ piḷandhanavikatisaṅkhātaṃ atthaṃ payojanaṃ assa suvaṇṇakārassa anubhoti pahoti sādheti.",
  "anya-e0103n0:1084_3": "Assa vā suvaṇṇassa atthaṃ suvaṇṇakāro anubhoti pāpuṇāti.",
  "anya-e0103n0:1085_0": "Abhiññāya iddhividhādiñāṇena sacchikaraṇīyassa iddhividhapaccanubhavanādikassa abhiññā sacchikaraṇīyassa.",
  "anya-e0103n0:1085_1": "Yassa paccakkhaṃ atthi,",
  "anya-e0103n0:1085_2": "so sakkhi.",
  "anya-e0103n0:1085_3": "Sakkhino bhabbatā sakkhibhabbatā,",
  "anya-e0103n0:1085_4": "sakkhibhavananti vuttaṃ hoti.",
  "anya-e0103n0:1085_5": "Sakkhi ca so bhabbo cāti vā sakkhibhabbo.",
  "anya-e0103n0:1085_6": "Ayañhi iddhividhādīnaṃ bhabbo,",
  "anya-e0103n0:1085_7": "tattha ca sakkhīti sakkhibhabbo,",
  "anya-e0103n0:1085_8": "tassa bhāvo sakkhibhabbatā,",
  "anya-e0103n0:1085_9": "taṃ pāpuṇāti.",
  "anya-e0103n0:1085_10": "Sati sati āyataneti tasmiṃ tasmiṃ pubbahetuādike kāraṇe sati.",
  "anya-e0103n0:1086_0": "Sītibhāvanti nibbānaṃ,",
  "anya-e0103n0:1086_1": "kilesadarathavūpasamaṃ vā.",
  "anya-e0103n0:1086_2": "Niggaṇhātīti uddhaṭaṃ cittaṃ uddhaccapātato rakkhaṇavasena niggaṇhāti.",
  "anya-e0103n0:1086_3": "Paggaṇhātīti līnaṃ cittaṃ kosajjapātato rakkhaṇavasena paggaṇhāti.",
  "anya-e0103n0:1086_4": "Sampahaṃsetīti samappavattaṃ cittaṃ tathāpavattiyaṃ paññāya toseti,",
  "anya-e0103n0:1086_5": "uttejeti vā.",
  "anya-e0103n0:1086_6": "Yadā vā nirassādaṃ cittaṃ bhāvanāya na pakkhandati,",
  "anya-e0103n0:1086_7": "tadā jātiādīni saṃvegavatthūni paccavekkhitvā sampahaṃseti samuttejeti.",
  "anya-e0103n0:1086_8": "Ajjhupekkhatīti yadā pana cittaṃ alīnaṃ anuddhataṃ sammadeva bhāvanāvīthiṃ otiṇṇaṃ hoti,",
  "anya-e0103n0:1086_9": "tadā paggahaniggahasampahaṃsanesu kañci byāpāraṃ akatvā samappavattesu yugesu sārathi viya ajjhupekkhati upekkhakova hoti.",
  "anya-e0103n0:1086_10": "Paṇītādhimuttikoti paṇīte uttame maggaphale adhimutto ninnapoṇapabbhāro.",
  "anya-e0103n0:1087_0": "Suggahitaṃ katvāti yathāvuttaṃ uggahakosallasaṅkhātaṃ vidhiṃ suṭṭhu uggahitaṃ pariyāpuṇanādinā supariggahitaṃ katvā.",
  "anya-e0103n0:1087_1": "Suṭṭhu vavatthapetvāti manasikārakosallasaṅkhātaṃ vidhiṃ sammadeva sallakkhaṇavasena upadhāretvā.",
  "anya-e0103n0:1087_2": "Visesanti pubbenāparaṃ bhāvanāya visesaṃ.",
  "anya-e0103n0:1087_3": "Punappunaṃ parivattetvāti kammaṭṭhānatantiṃ paguṇabhāvaṃ pāpento bhiyyo bhiyyo vācāya,",
  "anya-e0103n0:1087_4": "manasā ca parivattetvā.",
  "anya-e0103n0:1087_5": "Gaṇṭhiṭṭhānanti yathā rukkhassa dubbinibhedo araññassa vā gahanabhūto padeso “gaṇṭhiṭṭhāna”nti vuccati,",
  "anya-e0103n0:1087_6": "evaṃ kammaṭṭhānatantiyā atthato dubbinibhedo gahanabhūto ca padeso “gaṇṭhiṭṭhāna”nti vuccati.",
  "anya-e0103n0:1087_7": "Taṃ paripucchanādiladdhena ñāṇapharasunā chinditvā.",
  "anya-e0103n0:1088_0": "Nimittanti kammaṭṭhānanimittaṃ,",
  "anya-e0103n0:1088_1": "asubhākāro.",
  "anya-e0103n0:1088_2": "Edisena payojanena luñcanampi anavajjanti dassetuṃ “luñcitvā”ti vuttaṃ.",
  "anya-e0103n0:1088_3": "Chinnaṭṭhāneti muṇḍitaṭṭhāne.",
  "anya-e0103n0:1088_4": "Vaṭṭatiyeva nissaraṇajjhāsayena olokanato.",
  "anya-e0103n0:1088_5": "Ussadavasenāti aphalitānaṃ,",
  "anya-e0103n0:1088_6": "phalitānaṃ vā bahulatāvasena.",
  "anya-e0103n0:1088_7": "Disvāva nimittaṃ gahetabbaṃ dassanayogyatāya tacapañcakassa,",
  "anya-e0103n0:1088_8": "itaresu sutvā ca ñatvā ca nimittaṃ gahetabbaṃ.",
  "anya-e0103n0:1089_0": "Koṭṭhāsavavatthāpanakathāvaṇṇanā",
  "anya-e0103n0:1090_0": "182.",
  "anya-e0103n0:1090_1": "Addāriṭṭhakavaṇṇāti abhinavāriṭṭhaphalavaṇṇā.",
  "anya-e0103n0:1090_2": "Kaṇṇacūḷikāti uparikaṇṇasakkhalikāya parabhāgaṃ sandhāya vuttaṃ.",
  "anya-e0103n0:1090_3": "Tiriyaṃ aññamaññena paricchinnā, kathaṃ?",
  "anya-e0103n0:1090_4": "Dve kesā ekato natthīti.",
  "anya-e0103n0:1091_0": "Āsayoti nissayo, paccayoti attho.",
  "anya-e0103n0:1092_0": "184. Asambhinnakāḷakā aññena vaṇṇena asammissakāḷakā.",
  "anya-e0103n0:1093_0": "185.",
  "anya-e0103n0:1093_1": "Pattasadisattā nakhā eva nakhapattāni.",
  "anya-e0103n0:1093_2": "Nakhā tiriyaṃ aññamaññena paricchinnāti visuṃ vavatthitataṃ sandhāya vuttaṃ.",
  "anya-e0103n0:1093_3": "Tameva hi atthaṃ dassetuṃ “dve nakhā ekato natthī”ti āha.",
  "anya-e0103n0:1094_0": "186.",
  "anya-e0103n0:1094_1": "Dantapāḷiyāti dantāvaliyā.",
  "anya-e0103n0:1094_2": "Yānakaupatthambhinīti sakaṭassa dhuraṭṭhāne upatthambhakadaṇḍo.",
  "anya-e0103n0:1094_3": "Dantānaṃ ādhārabhūtā aṭṭhi hanukaṭṭhi.",
  "anya-e0103n0:1095_0": "187.",
  "anya-e0103n0:1095_1": "Saṅkaḍḍhiyamānāti sampiṇḍiyamānā.",
  "anya-e0103n0:1095_2": "Kosakārakakoso upalliṇḍupoṭṭalakaṃ,",
  "anya-e0103n0:1095_3": "yaṃ “koseyyaphala”ntipi vuccati.",
  "anya-e0103n0:1095_4": "Puṭabandhaupāhano sakalapiṭṭhipādacchādanaupāhano.",
  "anya-e0103n0:1095_5": "Ānisadaṃ āsanapadeso.",
  "anya-e0103n0:1095_6": "Tūṇiro sarāvāso.",
  "anya-e0103n0:1095_7": "Galakañcukaṃ kaṇṭhattāṇaṃ.",
  "anya-e0103n0:1095_8": "Kīṭakulāvakaṃ kharamukhakuṭi.",
  "anya-e0103n0:1096_0": "Anulomena paṭilomena cāti ettha aṃsapadesato paṭṭhāya bāhuno piṭṭhipadesena otaraṇaṃ anulomo,",
  "anya-e0103n0:1096_1": "maṇibandhato paṭṭhāya bāhuno purimabhāgena ārohanaṃ paṭilomo.",
  "anya-e0103n0:1096_2": "Teneva nayenāti dakkhiṇahatthe vuttena nayena anulomena paṭilomena cāti attho.",
  "anya-e0103n0:1096_3": "Sukhumampīti yathāvuttaoḷārikacammato sukhumaṃ.",
  "anya-e0103n0:1096_4": "Antomukhacammādikoṭṭhāsesu vā tacena paricchinnattā yaṃ durupalakkhaṇīyaṃ,",
  "anya-e0103n0:1096_5": "taṃ “sukhuma”nti vuttaṃ.",
  "anya-e0103n0:1096_6": "Tañhi vuttanayena ñāṇena tacaṃ vivaritvā passantassa pākaṭaṃ hoti.",
  "anya-e0103n0:1096_7": "Idha chavipi tacagatikā evāti “taco upari ākāsena paricchinno”ti vutto.",
  "anya-e0103n0:1097_0": "188.",
  "anya-e0103n0:1097_1": "Nisadapoto silāputtako.",
  "anya-e0103n0:1097_2": "Uddhanakoṭīti mattikāpiṇḍena katauddhanassa koṭi.",
  "anya-e0103n0:1097_3": "Tālaguḷapaṭalaṃ nāma pakkatālaphalalasikaṃ tālapaṭṭikādīsu limpitvā sukkhāpetvā uddharitvā gahitapaṭalaṃ.",
  "anya-e0103n0:1097_4": "Sukhumanti yathāvuttamaṃsato sukhumaṃ.",
  "anya-e0103n0:1097_5": "Paṇhikamaṃsādithūlānaṃ sakalasarīrassa kisānaṃ yebhuyyena maṃsena paṭicchāditattā vuttaṃ “tiriyaṃ aññamaññena paricchinna”nti.",
  "anya-e0103n0:1098_0": "189. Jālākāro kañcuko jālakañcuko. Visuṃ vavatthitabhāveneva nhārū tiriyaṃ aññamaññena paricchinnā.",
  "anya-e0103n0:1099_0": "190.",
  "anya-e0103n0:1099_1": "Dantānaṃ visuṃ gahitattā “ṭhapetvā dvattiṃsa dantaṭṭhīnī”ti vuttaṃ.",
  "anya-e0103n0:1099_2": "Ekaṃ jaṇṇukaṭṭhi,",
  "anya-e0103n0:1099_3": "ekaṃ ūruṭṭhīti eka-",
  "anya-e0103n0:1099_4": "ggahaṇaṃ “ekekasmiṃ pāde”ti adhikatattā.",
  "anya-e0103n0:1099_5": "Evaṃ timattānīti evaṃ mattasaddehi ānisadaṭṭhiādīni idha avuttānipi dassetīti veditabbaṃ.",
  "anya-e0103n0:1099_6": "Evañca katvā “atirekatisataaṭṭhikasamussaya”nti idañca vacanaṃ samatthitaṃ hoti.",
  "anya-e0103n0:1100_0": "Kīḷāgoḷakāni suttena bandhitvā aññamaññaṃ ghaṭṭetvā kīḷanagoḷakāni.",
  "anya-e0103n0:1100_1": "Dhanukadaṇḍo dārakānaṃ kīḷanakakhuddakadhanukaṃ.",
  "anya-e0103n0:1100_2": "Tattha jaṅghaṭṭhikassa patiṭṭhitaṭṭhānanti jaṇṇukaṭṭhimhi pavisitvā ṭhitaṭṭhānanti adhippāyo.",
  "anya-e0103n0:1100_3": "Tena ūruṭṭhinā patiṭṭhitaṃ ṭhānaṃ yaṃ kaṭiṭṭhino,",
  "anya-e0103n0:1100_4": "taṃ aggacchinnamahāpunnāgaphalasadisaṃ.",
  "anya-e0103n0:1101_0": "Kumbhakārena nipphāditaṃ uddhanaṃ kumbhakārikauddhanaṃ.",
  "anya-e0103n0:1101_1": "Sīsakapaṭṭaveṭhakaṃ veṭhetvā ṭhapitaṃ sīsamayaṃ paṭṭakaṃ.",
  "anya-e0103n0:1101_2": "Yena suttaṃ kantanti,",
  "anya-e0103n0:1101_3": "tasmiṃ takkamhi vijjhitvā ṭhapitagoḷakā vaṭṭanā nāma,",
  "anya-e0103n0:1101_4": "vaṭṭanānaṃ āvaḷi vaṭṭanāvaḷi.",
  "anya-e0103n0:1102_0": "Maṇḍalākārena chinnavaṃsakaḷīrakhaṇḍāni vaṃsakaḷīracakkalakāni.",
  "anya-e0103n0:1102_1": "Avalekhanasatthakaṃ ucchutacāvalekhanasatthakaṃ.",
  "anya-e0103n0:1103_0": "192.",
  "anya-e0103n0:1103_1": "Vakkabhāgena paricchinnanti vakkapariyantena bhāgena paricchinnaṃ.",
  "anya-e0103n0:1103_2": "Ito paresupi evarūpesu eseva nayo.",
  "anya-e0103n0:1104_0": "193.",
  "anya-e0103n0:1104_1": "Yaṃ nissāyāti yaṃ lohitaṃ nissāya,",
  "anya-e0103n0:1104_2": "nissayanissayopi “nissayo”tveva vuccati.",
  "anya-e0103n0:1104_3": "Bhavati hi kāraṇakāraṇepi kāraṇavohāro yathā “corehi gāmo daḍḍho”ti.",
  "anya-e0103n0:1104_4": "Atha vā yasmiṃ rūpakalāpe hadayavatthu,",
  "anya-e0103n0:1104_5": "tampi lohitagatikameva hutvā tiṭṭhatīti “yaṃ nissāyā”ti vuttaṃ.",
  "anya-e0103n0:1105_0": "194. Paṇḍukadhātukanti paṇḍusabhāvaṃ.",
  "anya-e0103n0:1106_0": "195. Pariyonahanamaṃsanti paṭicchādakamaṃsaṃ.",
  "anya-e0103n0:1107_0": "196.",
  "anya-e0103n0:1107_1": "Udarajivhāmaṃsanti jivhāsaṇṭhānaṃ udarassa matthakapasse tiṭṭhanakamaṃsaṃ.",
  "anya-e0103n0:1107_2": "“Nīla”nti vatvā nīlaṃ nāma bahudhātukanti āha “nigguṇḍipupphavaṇṇa”nti.",
  "anya-e0103n0:1108_0": "197.",
  "anya-e0103n0:1108_1": "Papphāsamaṃsanti yathāṭhāne eva lambitvā thokaṃ parivattakamaṃsaṃ.",
  "anya-e0103n0:1108_2": "Nirasanti nihīnarasaṃ.",
  "anya-e0103n0:1108_3": "Nirojanti nippabhaṃ,",
  "anya-e0103n0:1108_4": "ojārahitaṃ vā.",
  "anya-e0103n0:1109_0": "198.",
  "anya-e0103n0:1109_1": "Obhaggāti avabhujitvā ṭhitā.",
  "anya-e0103n0:1109_2": "Sakkharasudhāvaṇṇanti marumbehi katasudhāvaṇṇaṃ.",
  "anya-e0103n0:1109_3": "“Setasakkharasudhāvaṇṇa”ntipi pāṭho,",
  "anya-e0103n0:1109_4": "setasakkharavaṇṇaṃ,",
  "anya-e0103n0:1109_5": "sudhāvaṇṇañcāti attho.",
  "anya-e0103n0:1110_0": "199.",
  "anya-e0103n0:1110_1": "Antassa ābhujitvā ābhujitvā ṭhitappadesā antabhogaṭṭhānāni.",
  "anya-e0103n0:1110_2": "Tesaṃ bandhanabhūtaṃ antaguṇaṃ nāmāti dassento āha “antaguṇanti antabhogaṭṭhānesu bandhana”nti.",
  "anya-e0103n0:1110_3": "Kuddālapharasukammādīni karontānaṃ antabhoge agaḷante ekato ābandhitvā, kiṃ viya?",
  "anya-e0103n0:1110_4": "Yantasuttakamiva yantaphalakānīti.",
  "anya-e0103n0:1110_5": "Kimiva tattha ṭhitanti āha “pādapuñchana…pe…",
  "anya-e0103n0:1110_6": "ṭhita”nti.",
  "anya-e0103n0:1110_7": "Purimañcettha ābandhanassa,",
  "anya-e0103n0:1110_8": "dutiyaṃ ṭhānākārassa nidassananti daṭṭhabbaṃ.",
  "anya-e0103n0:1111_0": "200.",
  "anya-e0103n0:1111_1": "Asitaṃ nāma bhuttaṃ odanādi.",
  "anya-e0103n0:1111_2": "Pītaṃ nāma pivanavasena ajjhohaṭapānakādi.",
  "anya-e0103n0:1111_3": "Khāyitaṃ nāma saṃkhāditaṃ piṭṭhamūlaphalakhajjādi.",
  "anya-e0103n0:1111_4": "Sāyitaṃ nāma assāditaṃ ambapakkamadhuphāṇitādi.",
  "anya-e0103n0:1112_0": "Yatthāti yasmiṃ udare.",
  "anya-e0103n0:1112_1": "Yanti ca udarameva paccāmasati.",
  "anya-e0103n0:1112_2": "Yattha pānabhojanādīni patitvā tiṭṭhatīti sambandho.",
  "anya-e0103n0:1112_3": "Suvānavamathu sārameyyavantaṃ.",
  "anya-e0103n0:1112_4": "Vivekanti vibhāgaṃ.",
  "anya-e0103n0:1113_0": "201.",
  "anya-e0103n0:1113_1": "Heṭṭhānābhipiṭṭhikaṇṭakamūlānaṃ antareti purimabhāgavasena nābhiyā heṭṭhāpadesassa pacchimabhāgavasena heṭṭhimapiṭṭhikaṇṭakānaṃ vemajjhe.",
  "anya-e0103n0:1113_2": "Veḷunāḷikasadiso padesoti adhippāyo.",
  "anya-e0103n0:1114_0": "202. Samohitanti nicitaṃ.",
  "anya-e0103n0:1115_0": "204. Pūtibhāvaṃ āpannaṃ kukkuṭaṇḍaṃ pūtikukkuṭaṇḍaṃ. Uddeko pittādīhi vinā kevalo uddhaṅgamavāto.",
  "anya-e0103n0:1116_0": "205. Ācāmo avassāvanakañjikaṃ.",
  "anya-e0103n0:1117_0": "206.",
  "anya-e0103n0:1117_1": "Vakkahadayayakanapapphāse temayamānanti ettha yakanaṃ heṭṭhābhāgapūraṇeneva temeti,",
  "anya-e0103n0:1117_2": "itarāni tesaṃ upari thokaṃ thokaṃ paggharaṇenāti daṭṭhabbaṃ.",
  "anya-e0103n0:1118_0": "207.",
  "anya-e0103n0:1118_1": "Utuvikāro uṇhavalāhakādihetuko.",
  "anya-e0103n0:1118_2": "Visamacchinno bhisādikalāpo visamaṃ udakaṃ paggharati,",
  "anya-e0103n0:1118_3": "evamevaṃ sarīraṃ kesakūpādivivarehi upari, heṭṭhā,",
  "anya-e0103n0:1118_4": "tiriyañca sedaṃ visamaṃ paggharatīti dassetuṃ visamacchinna-",
  "anya-e0103n0:1118_5": "ggahaṇaṃ kataṃ.",
  "anya-e0103n0:1119_0": "208.",
  "anya-e0103n0:1119_1": "Visamāhāranti tadāpavattamānasarīrāvatthāya asappāyāhāraṃ,",
  "anya-e0103n0:1119_2": "atikaṭukaaccuṇhādivisabhāgāhāraṃ vā.",
  "anya-e0103n0:1119_3": "Sammohavinodaniyaṃ pana “visabhāgāhāra”ntveva vuttaṃ tadā pavattamānānaṃ dhātūnaṃ visabhāgattā.",
  "anya-e0103n0:1120_0": "209.",
  "anya-e0103n0:1120_1": "“Nhānakāle”ti idaṃ udakassa upari sinehassa sambhavadassanatthaṃ vuttaṃ.",
  "anya-e0103n0:1120_2": "Paribbhamantasinehabinduvisaṭasaṇṭhānāti visaṭaṃ hutvā paribbhamantasinehabindusaṇṭhānā.",
  "anya-e0103n0:1120_3": "Utuvisabhāgo bahiddhāsamuṭṭhāno.",
  "anya-e0103n0:1120_4": "Dhātuvisabhāgo antosamuṭṭhāno.",
  "anya-e0103n0:1120_5": "Te padesāti te hatthatalādipadesā.",
  "anya-e0103n0:1121_0": "210.",
  "anya-e0103n0:1121_1": "Kiñcīti uṇhādirasānaṃ aññataraṃ āhāravatthu.",
  "anya-e0103n0:1121_2": "Nesanti sattānaṃ.",
  "anya-e0103n0:1121_3": "Hadayaṃ āgilāyatīti visabhāgāhārādiṃ paṭicca hadayappadeso vivattati.",
  "anya-e0103n0:1122_0": "211.",
  "anya-e0103n0:1122_1": "Dadhino vissandanaaccharaso dadhimuttaṃ.",
  "anya-e0103n0:1122_2": "Gaḷitvāti sanditvā.",
  "anya-e0103n0:1122_3": "Tālumatthakavivarena otaritvāti matthakavivarato āgantvā tālumatthakena otaritvā.",
  "anya-e0103n0:1123_0": "212.",
  "anya-e0103n0:1123_1": "Telaṃ viya sakaṭassa nābhiakkhasīsānaṃ aṭṭhisandhīnaṃ abbhañjanakiccaṃ sādhayamānā.",
  "anya-e0103n0:1123_2": "Kaṭakaṭāyantīti “kaṭa kaṭā”ti saddaṃ karonti.",
  "anya-e0103n0:1123_3": "Anuravadassanaṃ hetaṃ.",
  "anya-e0103n0:1123_4": "Dukkhantīti dukkhitāni sañjātadukkhāni honti.",
  "anya-e0103n0:1124_0": "213.",
  "anya-e0103n0:1124_1": "Samūlakūlamāsaṃ jhāpetvā chārikaṃ avassāvetvā gahitayūso māsakhāro.",
  "anya-e0103n0:1124_2": "Ucchiṭṭhodakagabbhamalādīnaṃ chaḍḍanaṭṭhānaṃ candanikā.",
  "anya-e0103n0:1124_3": "Ravaṇaghaṭaṃ nāma pakatiyā sammukhameva hoti.",
  "anya-e0103n0:1124_4": "Yassa pana āraggamattampi udakassa pavisanamukhaṃ natthi,",
  "anya-e0103n0:1124_5": "taṃ dassetuṃ “amukhe ravaṇaghaṭe”ti vuttaṃ.",
  "anya-e0103n0:1124_6": "Āyūhananti samīhanaṃ.",
  "anya-e0103n0:1125_0": "214.",
  "anya-e0103n0:1125_1": "Evañhītiādi yathāvuttāya uggahakosallapaṭipattiyā nigamanaṃ.",
  "anya-e0103n0:1125_2": "Idāni yathāvuttaṃ manasikārakosallapaṭipattimpi nigamanavasena gahetvā kammaṭṭhānaṃ matthakaṃ pāpetvā dassetuṃ “anupubbato”tiādi āraddhaṃ.",
  "anya-e0103n0:1125_3": "Tattha paṇṇattisamatikkamāvasāneti kesādipaṇṇattisamatikkamavasena pavattāya bhāvanāya avasāne.",
  "anya-e0103n0:1125_4": "Apubbāpariyamivāti ekajjhamiva.",
  "anya-e0103n0:1125_5": "Kesāti iti-",
  "anya-e0103n0:1125_6": "saddo ādiattho,",
  "anya-e0103n0:1125_7": "pakārattho vā,",
  "anya-e0103n0:1125_8": "evamādinā iminā pakārena vāti attho.",
  "anya-e0103n0:1125_9": "Te dhammāti vaṇṇādivasena vavatthāpitā paṭikkūlākārato upaṭṭhitā koṭṭhāsadhammā.",
  "anya-e0103n0:1126_0": "Bahiddhāpīti sasantānato bahipi,",
  "anya-e0103n0:1126_1": "parasantānakāyepīti attho.",
  "anya-e0103n0:1126_2": "Manasikāraṃ upasaṃharatīti yathāvuttaṃ paṭikkūlamanasikāraṃ upaneti.",
  "anya-e0103n0:1126_3": "Yathā idaṃ,",
  "anya-e0103n0:1126_4": "tathā etanti.",
  "anya-e0103n0:1126_5": "Evaṃ sabbakoṭṭhāsesu pākaṭībhūtesūti yathā attano kāye,",
  "anya-e0103n0:1126_6": "evaṃ paresampi kāye sabbesu kesādikoṭṭhāsesu paṭikkūlavasena vibhūtabhāvena upaṭṭhitesūti attho.",
  "anya-e0103n0:1126_7": "Ayamettha kasiṇesu vaḍḍhanasadiso yogino bhāvanāviseso dassito.",
  "anya-e0103n0:1127_0": "Anupubbamuñcanādīti ādi-",
  "anya-e0103n0:1127_1": "saddena suttantanayena vibhāvitaṃ vīriyasamatāyojanaṃ saṅgaṇhāti.",
  "anya-e0103n0:1127_2": "Punappunaṃ manasi karototi vuttanayena attano kāye kesādike “paṭikkūlā paṭikkūlā”ti abhiṇhaso manasikāraṃ",
  "anya-e0103n0:1127_3": "pavattentassa yadā saddhādīni indriyāni laddhasamathāni visadāni pavattanti,",
  "anya-e0103n0:1127_4": "tadā assaddhiyādīnaṃ dūrībhāvena sātisayaṃ balappattehi sattahi saddhammehi laddhūpatthambhāni vitakkādīni jhānaṅgāni paṭutarāni hutvā pātubhavanti.",
  "anya-e0103n0:1127_5": "Tesaṃ ujuvipaccanīkatāya nīvaraṇāni vikkhambhitāneva honti saddhiṃ tadekaṭṭhehi pāpadhammehi.",
  "anya-e0103n0:1127_6": "Upacārasamādhinā cittaṃ samādhiyati,",
  "anya-e0103n0:1127_7": "so taṃyeva nimittaṃ āsevanto bhāvento bahulīkaronto appanaṃ pāpuṇāti.",
  "anya-e0103n0:1127_8": "Tena vuttaṃ “anukkamena appanā uppajjatī”ti.",
  "anya-e0103n0:1127_9": "Sabbākāratoti vaṇṇādivasena pañcadhāpi.",
  "anya-e0103n0:1127_10": "Sāti appanā.",
  "anya-e0103n0:1128_0": "Yadi panetaṃ kammaṭṭhānaṃ aviññāṇakāsubhakammaṭṭhānāni viya paṭhamajjhānavasena sijjhati,",
  "anya-e0103n0:1128_1": "atha kasmā “kāyagatāsatī”ti vuttanti āha “evaṃ paṭhamajjhānavasenā”tiādi.",
  "anya-e0103n0:1128_2": "Nānāvaṇṇasaṇṭhānādīsu dvattiṃsāya koṭṭhāsesu pavattamānāya satiyā kiccamettha sātisayanti āha “satibalena ijjhanato”ti.",
  "anya-e0103n0:1129_0": "Pantasenāsanesu,",
  "anya-e0103n0:1129_1": "adhikusalesu ca aratiṃ,",
  "anya-e0103n0:1129_2": "kāmaguṇesu ca ratiṃ sahati abhibhavatīti aratiratisaho sarīrasabhāvacintanena anabhiratiyā pahīnattā.",
  "anya-e0103n0:1129_3": "Tathā koṭṭhāsabhāvanāya attasinehassa parikkhīṇattā bhayabheravaṃ sahati,",
  "anya-e0103n0:1129_4": "sītādīnañca adhivāsakajātiko hoti.",
  "anya-e0103n0:1129_5": "Attasinehavasena hi purisassa bhayabheravaṃ hoti,",
  "anya-e0103n0:1129_6": "dukkhassa ca anadhivāsanaṃ.",
  "anya-e0103n0:1129_7": "Imaṃ pana koṭṭhāsabhāvanamanuyuttassa na kevalaṃ paṭhamajjhānamattameva,",
  "anya-e0103n0:1129_8": "uttaripi paṭivedho atthīti dassetuṃ “kesādīna”ntiādi vuttaṃ.",
  "anya-e0103n0:1130_0": "Ānāpānassatikathāvaṇṇanā",
  "anya-e0103n0:1131_0": "215.",
  "anya-e0103n0:1131_1": "Yaṃ taṃ evaṃ pasaṃsitvā ānāpānassatikammaṭṭhānaṃ niddiṭṭhanti sambandho.",
  "anya-e0103n0:1131_2": "Tattha yasmā “kathaṃ bhāvito”tiādikāya pucchāpāḷiyā atthe vibhāvite thomanāpāḷiyāpi attho vibhāvitoyeva hoti bhedābhāvato,",
  "anya-e0103n0:1131_3": "tasmā taṃ laṅghitvā “kathaṃ bhāvito cā”tiādinā ārabhati.",
  "anya-e0103n0:1131_4": "Tattha hi ito pasaṃsābhāvo “ayampi kho”ti vacanañca viseso.",
  "anya-e0103n0:1131_5": "Tesu pasaṃsābhāvaṃ dassetuṃ “evaṃ pasaṃsitvā”ti vuttaṃ.",
  "anya-e0103n0:1131_6": "Pasaṃsā ca tattha abhirucijananena ussāhanatthā.",
  "anya-e0103n0:1131_7": "Tañhi sutvā bhikkhū “bhagavā imaṃ samādhiṃ anekehi ākārehi pasaṃsati,",
  "anya-e0103n0:1131_8": "santo kirāyaṃ samādhi paṇīto ca asecanako ca sukho ca vihāro pāpadhamme ca ṭhānaso antaradhāpetī”ti sañjātābhirucayo",
  "anya-e0103n0:1131_9": "ussāhajātā sakkaccaṃ anuyuñjitabbaṃ paṭipajjitabbaṃ maññanti.",
  "anya-e0103n0:1131_10": "“Ayampi kho”ti padassa ye ime mayā nibbānamahāsarassa otaraṇatitthabhūtā kasiṇajjhānaasubhajjhānādayo desitā,",
  "anya-e0103n0:1131_11": "na kevalaṃ te eva,",
  "anya-e0103n0:1131_12": "ayampi khoti bhagavā attano paccakkhabhūtaṃ samādhiṃ desanānubhāvena tesampi bhikkhūnaṃ āsannaṃ,",
  "anya-e0103n0:1131_13": "paccakkhañca karonto sampiṇḍanavasena evamāhāti sambandhamukhena attho veditabbo.",
  "anya-e0103n0:1132_0": "Soḷasavatthukanti catūsu anupassanāsu catunnaṃ catukkānaṃ vasena soḷasaṭṭhānaṃ.",
  "anya-e0103n0:1132_1": "Sabbākāraparipūroti kammaṭṭhānapāḷiyā padattho piṇḍattho upamā codanā parihāro payojananti evamādīhi sabbehi ākārehi paripuṇṇo.",
  "anya-e0103n0:1132_2": "Niddesoti kammaṭṭhānassa nissesato vitthāro.",
  "anya-e0103n0:1133_0": "216.",
  "anya-e0103n0:1133_1": "Kathanti idaṃ pucchanākāravibhāvanapadaṃ.",
  "anya-e0103n0:1133_2": "Pucchā cettha kathetukamyatāvasena aññāsaṃ asambhavato.",
  "anya-e0103n0:1133_3": "Sā ca upari desanaṃ āruḷhānaṃ sabbesaṃ pakāravisesānaṃ āmasanavasenāti imamatthaṃ dassento “kathanti…pe…",
  "anya-e0103n0:1133_4": "kamyatāpucchā”ti āha.",
  "anya-e0103n0:1133_5": "Kathaṃ bahulīkatoti etthāpi “ānāpānassatisamādhī”ti padaṃ ānetvā sambandhitabbaṃ.",
  "anya-e0103n0:1133_6": "Tattha kathanti ānāpānassatisamādhibahulīkāraṃ nānappakārato vitthāretukamyatāpucchā.",
  "anya-e0103n0:1133_7": "Bahulīkato ānāpānassatisamādhīti tathāpuṭṭhadhammanidassananti imamatthaṃ “eseva nayo”ti iminā atidisati.",
  "anya-e0103n0:1133_8": "Tathā santabhāvādayopi tassa yehi bhāvanābahulīkārehi siddhā,",
  "anya-e0103n0:1133_9": "taggahaṇeneva gahitā hontīti dassetuṃ “kathaṃ bahulīkato…pe…",
  "anya-e0103n0:1133_10": "vūpasametīti etthāpi eseva nayo”ti vuttaṃ.",
  "anya-e0103n0:1134_0": "“Puna ca paraṃ, udāyi,",
  "anya-e0103n0:1134_1": "akkhātā mayā sāvakānaṃ paṭipadā,",
  "anya-e0103n0:1134_2": "yathāpaṭipannā me sāvakā cattāro satipaṭṭhāne bhāventī”tiādīsu uppādanavaḍḍhanaṭṭhena bhāvanā vuccatīti",
  "anya-e0103n0:1134_3": "tadubhayavasena atthaṃ dassento “bhāvitoti uppādito vaḍḍhito vā”ti āha.",
  "anya-e0103n0:1134_4": "Tattha bhāvaṃ vijjamānataṃ ito gatoti bhāvito,",
  "anya-e0103n0:1134_5": "uppādito paṭiladdhamattoti attho.",
  "anya-e0103n0:1134_6": "Uppanno pana laddhāsevano,",
  "anya-e0103n0:1134_7": "bhāvito paguṇabhāvaṃ āpādito,",
  "anya-e0103n0:1134_8": "vaḍḍhitoti attho.",
  "anya-e0103n0:1134_9": "Ānāpānapariggāhikāyāti dīgharassādivisesehi saddhiṃ assāsapassāse paricchijjagāhikāya,",
  "anya-e0103n0:1134_10": "te ārabbha pavattāya,",
  "anya-e0103n0:1134_11": "satiyaṃ paccayabhūtāyanti attho.",
  "anya-e0103n0:1134_12": "Purimasmiñhi atthe samādhissa satiyā sahajātādipaccayabhāvo vutto sampayuttavacanato,",
  "anya-e0103n0:1134_13": "dutiyasmiṃ pana upanissayabhāvopi.",
  "anya-e0103n0:1134_14": "Upacārajjhānasahagatā hi sati appanāsamādhissa upanissayo hotīti.",
  "anya-e0103n0:1134_15": "Bahulīkatoti bahulaṃ pavattito,",
  "anya-e0103n0:1134_16": "tena āvajjanādivasībhāvappattimāha.",
  "anya-e0103n0:1134_17": "Yo hi vasībhāvaṃ āpādito,",
  "anya-e0103n0:1134_18": "so icchiticchitakkhaṇe samāpajjitabbato punappunaṃ pavattīyati.",
  "anya-e0103n0:1134_19": "Tena vuttaṃ “punappunaṃ kato”ti.",
  "anya-e0103n0:1134_20": "Yathā “idheva,",
  "anya-e0103n0:1134_21": "bhikkhave,",
  "anya-e0103n0:1134_22": "samaṇo”ti,",
  "anya-e0103n0:1134_23": "“vivicceva kāmehī”ti ca evamādīsu paṭhamapade vutto eva-",
  "anya-e0103n0:1134_24": "saddo dutiyādīsupi vutto eva hoti,",
  "anya-e0103n0:1134_25": "evamidhāpīti āha “ubhayattha evasaddena niyamo veditabbo”ti.",
  "anya-e0103n0:1134_26": "Ubhayapadaniyamena laddhaguṇaṃ dassetuṃ “ayañhī”tiādi vuttaṃ.",
  "anya-e0103n0:1135_0": "Asubhakammaṭṭhānanti asubhārammaṇajhānamāha.",
  "anya-e0103n0:1135_1": "Taṃ hi asubhesu yogakammabhāvato,",
  "anya-e0103n0:1135_2": "yogino sukhavisesānaṃ kāraṇabhāvato ca “asubhakammaṭṭhāna”nti vuccati.",
  "anya-e0103n0:1135_3": "“Kevala”nti iminā ārammaṇaṃ nivatteti.",
  "anya-e0103n0:1135_4": "Paṭivedhavasenāti jhānapaṭivedhavasena.",
  "anya-e0103n0:1135_5": "Jhānañhi bhāvanāvisesena ijjhantaṃ attano visayaṃ paṭivijjhantameva pavattati,",
  "anya-e0103n0:1135_6": "yathāsabhāvato paṭivijjhīyati cāti “paṭivedho”ti vuccati.",
  "anya-e0103n0:1135_7": "Oḷārikārammaṇattāti bībhacchārammaṇattā.",
  "anya-e0103n0:1135_8": "Paṭikkūlārammaṇattāti jigucchitabbārammaṇattā.",
  "anya-e0103n0:1135_9": "Pariyāyenāti kāraṇena,",
  "anya-e0103n0:1135_10": "lesantarena vā.",
  "anya-e0103n0:1135_11": "Ārammaṇasantatāyāti anukkamena vicetabbataṃ pattaṃ ārammaṇassa paramasukhumataṃ sandhāyāha.",
  "anya-e0103n0:1135_12": "Sante hi sannisinne ārammaṇe pavattamāno dhammo sayampi sannisinnova hoti.",
  "anya-e0103n0:1135_13": "Tenāha “santo vūpasanto nibbuto”ti,",
  "anya-e0103n0:1135_14": "nibbutasabbapariḷāhoti attho.",
  "anya-e0103n0:1135_15": "Ārammaṇasantatāya tadārammaṇadhammānaṃ santatā lokuttaradhammārammaṇāhi paccavekkhaṇāhi dīpetabbā.",
  "anya-e0103n0:1136_0": "Nāssa santapaṇītabhāvāvahaṃ kiñci secananti asecanako.",
  "anya-e0103n0:1136_1": "Asecanakattā anāsittako.",
  "anya-e0103n0:1136_2": "Anāsittakattā eva abbokiṇṇo asammisso parikammādinā.",
  "anya-e0103n0:1136_3": "Tato eva pāṭiyekko visuṃyeveko.",
  "anya-e0103n0:1136_4": "Āveṇiko asādhāraṇo.",
  "anya-e0103n0:1136_5": "Sabbametaṃ sarasato eva santabhāvaṃ dassetuṃ vuttaṃ.",
  "anya-e0103n0:1136_6": "Parikammaṃ vā santabhāvanimittaṃ,",
  "anya-e0103n0:1136_7": "parikammanti ca kasiṇakaraṇādīni nimittuppādapariyosānaṃ,",
  "anya-e0103n0:1136_8": "tādisaṃ idha natthīti adhippāyo.",
  "anya-e0103n0:1136_9": "Tadā hi kammaṭṭhānaṃ nirassādattā asantamappaṇītaṃ siyā.",
  "anya-e0103n0:1136_10": "Upacārena vā natthi ettha santatāti yojanā.",
  "anya-e0103n0:1136_11": "Yathā upacārakkhaṇe nīvaraṇavigamena,",
  "anya-e0103n0:1136_12": "aṅgapātubhāvena ca paresaṃ santatā hoti,",
  "anya-e0103n0:1136_13": "na evamimassa.",
  "anya-e0103n0:1136_14": "Ayaṃ pana ādisamannā…pe…",
  "anya-e0103n0:1136_15": "paṇīto cāti yojanā.",
  "anya-e0103n0:1136_16": "Kecīti uttaravihāravāsike sandhāyāha.",
  "anya-e0103n0:1136_17": "Anāsittakoti upasecanena na āsittako.",
  "anya-e0103n0:1136_18": "Tenāha “ojavanto”ti,",
  "anya-e0103n0:1136_19": "ojavantasadisoti attho.",
  "anya-e0103n0:1136_20": "Madhūroti iṭṭho,",
  "anya-e0103n0:1136_21": "cetasikasukhapaṭilābhasaṃvattanaṃ tikacatukkajjhānavasena,",
  "anya-e0103n0:1136_22": "upekkhāya vā santabhāvena sukhagatikattā sabbesampi vasena veditabbaṃ.",
  "anya-e0103n0:1136_23": "Jhānasamuṭṭhānapaṇītarūpaphuṭṭhasarīratāvasena pana kāyikasukhapaṭilābhasaṃvattanaṃ daṭṭhabbaṃ,",
  "anya-e0103n0:1136_24": "tañca kho jhānato vuṭṭhitakāle.",
  "anya-e0103n0:1136_25": "Imasmiṃ pakkhe “appitappitakkhaṇe”ti idaṃ hetumhi bhummavacanaṃ daṭṭhabbaṃ.",
  "anya-e0103n0:1136_26": "Avikkhambhiteti jhānena sakasantānato anīhaṭe appahīne.",
  "anya-e0103n0:1136_27": "Akosallasambhūteti akosallaṃ vuccati avijjā,",
  "anya-e0103n0:1136_28": "tato sambhūte.",
  "anya-e0103n0:1136_29": "Avijjāpubbaṅgamā hi sabbe pāpadhammā.",
  "anya-e0103n0:1136_30": "Khaṇenevāti attano pavattikkhaṇeneva.",
  "anya-e0103n0:1136_31": "Antaradhāpetīti ettha antaradhāpanaṃ vināsanaṃ,",
  "anya-e0103n0:1136_32": "taṃ pana jhānakattukassa idhādhippetattā pariyuṭṭhānappahānaṃ hotīti āha “vikkhambhetī”ti.",
  "anya-e0103n0:1136_33": "Vūpasametīti visesena upasameti.",
  "anya-e0103n0:1136_34": "Visesena upasamanaṃ pana sammadeva upasamanaṃ hotīti āha “suṭṭhu upasametī”ti.",
  "anya-e0103n0:1137_0": "Nanu ca aññopi samādhi attano pavattikkhaṇeneva paṭipakkhadhamme antaradhāpeti vūpasameti,",
  "anya-e0103n0:1137_1": "atha kasmā ayameva samādhi evaṃ visesetvā vuttoti?",
  "anya-e0103n0:1137_2": "Pubbabhāgato paṭṭhāya nānāvitakkavūpasamasabbhāvato.",
  "anya-e0103n0:1137_3": "Vuttañhetaṃ –",
  "anya-e0103n0:1137_4": "“ānāpānassati bhāvetabbā vitakkupacchedāyā”ti.",
  "anya-e0103n0:1137_5": "Apica tikkhapaññassa ñāṇuttarassetaṃ kammaṭṭhānaṃ,",
  "anya-e0103n0:1137_6": "ñāṇuttarassa ca kilesappahānaṃ itarehi sātisayaṃ,",
  "anya-e0103n0:1137_7": "yathā saddhādhimuttehi diṭṭhippattassa.",
  "anya-e0103n0:1137_8": "Tasmā imaṃ visesaṃ sandhāya “ṭhānaso antaradhāpeti vūpasametī”ti vuttaṃ.",
  "anya-e0103n0:1137_9": "Atha vā nimittapātubhāve sati khaṇeneva aṅgapātubhāvasabbhāvato ayameva samādhi “ṭhānaso antaradhāpeti vūpasametī”ti vutto.",
  "anya-e0103n0:1137_10": "Yathā taṃ mahato akālameghassa uṭṭhitassa dhārānipāte khaṇeneva pathaviyaṃ rajojallassa vūpasamo. Tenāha –",
  "anya-e0103n0:1137_11": "“seyyathāpi,",
  "anya-e0103n0:1137_12": "bhikkhave,",
  "anya-e0103n0:1137_13": "mahāakālamegho uṭṭhito”tiādi.",
  "anya-e0103n0:1137_14": "Sāsanikassa jhānabhāvanā yebhuyyena nibbedhabhāgiyāva hotīti āha “nibbedhabhāgiyattā”ti.",
  "anya-e0103n0:1137_15": "Buddhānaṃ pana ekaṃsena nibbedhabhāgiyāva hoti.",
  "anya-e0103n0:1137_16": "Imameva hi kammaṭṭhānaṃ bhāvetvā sabbepi sammāsambuddhā sammāsambodhiṃ adhigacchanti.",
  "anya-e0103n0:1137_17": "Ariyamaggassa pādakabhūto ayaṃ samādhi anukkamena vaḍḍhitvā ariyamaggabhāvaṃ upagato viya hotīti āha “anupubbena ariyamaggavuddhippatto”ti.",
  "anya-e0103n0:1138_0": "Ayaṃ panattho virāganirodhapaṭinissaggānupassanānaṃ vasena sammadeva yujjati.",
  "anya-e0103n0:1138_1": "Heṭṭhā papañcavasena vuttamatthaṃ sukhaggahaṇatthaṃ saṅgahetvā dassento “ayaṃ panettha saṅkhepattho”ti āha,",
  "anya-e0103n0:1138_2": "piṇḍatthoti vuttaṃ hoti.",
  "anya-e0103n0:1139_0": "217.",
  "anya-e0103n0:1139_1": "Tamatthanti taṃ “kathaṃ bhāvito”tiādinā pucchāvasena saṅkhepato vuttamatthaṃ.",
  "anya-e0103n0:1139_2": "“Idha tathāgato loke uppajjatī”tiādīsu idha-",
  "anya-e0103n0:1139_3": "saddo lokaṃ upādāya vutto,",
  "anya-e0103n0:1139_4": "“idheva tiṭṭhamānassā”tiādīsu okāsaṃ, “idhāhaṃ,",
  "anya-e0103n0:1139_5": "bhikkhave,",
  "anya-e0103n0:1139_6": "bhuttāvī assaṃ pavārito”tiādīsu padapūraṇamattaṃ,",
  "anya-e0103n0:1139_7": "“idha bhikkhu dhammaṃ pariyāpuṇātī”tiādīsu pana sāsanaṃ, “idha,",
  "anya-e0103n0:1139_8": "bhikkhave,",
  "anya-e0103n0:1139_9": "bhikkhū”ti idhāpi sāsanamevāti dassento “bhikkhave,",
  "anya-e0103n0:1139_10": "imasmiṃ sāsane bhikkhū”ti vatvā tamatthaṃ pākaṭaṃ katvā dassetuṃ “ayañhī”tiādi vuttaṃ.",
  "anya-e0103n0:1139_11": "Tattha sabbappakāraānāpānassatisamādhinibbattakassāti sabbappakāraggahaṇaṃ soḷasa pakāre sandhāya.",
  "anya-e0103n0:1139_12": "Te hi imasmiṃyeva sāsane.",
  "anya-e0103n0:1139_13": "Bāhirakā hi jānantā ādito catuppakārameva jānanti.",
  "anya-e0103n0:1139_14": "Tenāha “aññasāsanassa tathābhāvapaṭisedhano”ti,",
  "anya-e0103n0:1139_15": "yathāvuttassa puggalassa nissayabhāvapaṭisedhanoti attho.",
  "anya-e0103n0:1139_16": "Etena “idha bhikkhave”ti idaṃ antogadhevasaddanti dasseti.",
  "anya-e0103n0:1139_17": "Santi hi ekapadānipi sāvadhāraṇāni yathā “vāyubhakkho”ti.",
  "anya-e0103n0:1139_18": "Tenevāha “idheva,",
  "anya-e0103n0:1139_19": "bhikkhave,",
  "anya-e0103n0:1139_20": "samaṇo”tiādi.",
  "anya-e0103n0:1139_21": "Paripuṇṇasamaṇakaraṇadhammo hi so,",
  "anya-e0103n0:1139_22": "yo sabbappakāraānāpānassatisamādhinibbattako.",
  "anya-e0103n0:1139_23": "Parappavādāti paresaṃ aññatitthiyānaṃ nānappakārā vādā titthāyatanāni.",
  "anya-e0103n0:1140_0": "Araññādikasseva bhāvanānurūpasenāsanataṃ dassetuṃ “imassa hī”tiādi vuttaṃ.",
  "anya-e0103n0:1140_1": "Duddamo damathaṃ anupagato goṇo kūṭagoṇo.",
  "anya-e0103n0:1140_2": "Yathā thanehi sabbaso khīraṃ na paggharati,",
  "anya-e0103n0:1140_3": "evaṃ dohapaṭibandhinī kūṭadhenu.",
  "anya-e0103n0:1140_4": "Rūpasaddādike paṭicca uppajjanako assādo rūpārammaṇādiraso.",
  "anya-e0103n0:1140_5": "Pubbe āciṇṇārammaṇanti pabbajjato pubbe,",
  "anya-e0103n0:1140_6": "anādimati vā saṃsāre paricitārammaṇaṃ.",
  "anya-e0103n0:1141_0": "Nibandheyyāti bandheyya.",
  "anya-e0103n0:1141_1": "Satiyāti sammadeva kammaṭṭhānasallakkhaṇasampavattāya satiyā.",
  "anya-e0103n0:1141_2": "Ārammaṇeti kammaṭṭhānārammaṇe.",
  "anya-e0103n0:1141_3": "Daḷhanti thiraṃ,",
  "anya-e0103n0:1141_4": "yathā satokārissa upacārappanābhedo samādhi ijjhati,",
  "anya-e0103n0:1141_5": "tathā thāmagataṃ katvāti attho.",
  "anya-e0103n0:1142_0": "Visesādhigamadiṭṭhadhammasukhavihārapadaṭṭhānanti sabbesaṃ buddhānaṃ,",
  "anya-e0103n0:1142_1": "ekaccānaṃ paccekabuddhānaṃ,",
  "anya-e0103n0:1142_2": "buddhasāvakānañca visesādhigamassa ceva aññakammaṭṭhānena adhigatavisesānaṃ diṭṭhadhammasukhavihārassa ca padaṭṭhānabhūtaṃ.",
  "anya-e0103n0:1143_0": "Vatthuvijjācariyo viya bhagavā yogīnaṃ anurūpanivāsaṭṭhānupadisanato.",
  "anya-e0103n0:1144_0": "Bhikkhu dīpisadiso araññe ekiko viharitvā paṭipakkhanimmathanena icchitatthasādhanato.",
  "anya-e0103n0:1144_1": "Phalamuttamanti sāmaññaphalamāha.",
  "anya-e0103n0:1144_2": "Parakkamajavayoggabhūminti bhāvanussāhajavassa yoggakaraṇabhūmibhūtaṃ.",
  "anya-e0103n0:1145_0": "218.",
  "anya-e0103n0:1145_1": "Evaṃ vuttalakkhaṇesūti abhidhammapariyāyena,",
  "anya-e0103n0:1145_2": "suttantapariyāyena ca vuttalakkhaṇesu.",
  "anya-e0103n0:1145_3": "Rukkhasamīpanti “yāvatā majjhanhike kāle samantā chāyā pharati,",
  "anya-e0103n0:1145_4": "nivāte paṇṇāni patanti,",
  "anya-e0103n0:1145_5": "ettāvatā rukkhamūlanti vuccatī”ti evaṃ vuttaṃ rukkhassa samīpaṭṭhānaṃ.",
  "anya-e0103n0:1145_6": "Avasesasattavidhasenāsananti pabbataṃ kandaraṃ giriguhaṃ susānaṃ vanapatthaṃ abbhokāsaṃ palālapuñjanti evaṃ vuttaṃ.",
  "anya-e0103n0:1146_0": "Ututtayānukūlaṃ dhātucariyānukūlanti gimhādiututtayassa,",
  "anya-e0103n0:1146_1": "semhādidhātuttayassa,",
  "anya-e0103n0:1146_2": "mohādicariyattayassa ca anukūlaṃ.",
  "anya-e0103n0:1146_3": "Tathā hi gimhakāle ca araññaṃ anukūlaṃ,",
  "anya-e0103n0:1146_4": "hemante rukkhamūlaṃ,",
  "anya-e0103n0:1146_5": "vassakāle suññāgāraṃ,",
  "anya-e0103n0:1146_6": "semhadhātukassa semhapakatikassa araññaṃ,",
  "anya-e0103n0:1146_7": "pittadhātukassa rukkhamūlaṃ,",
  "anya-e0103n0:1146_8": "vātadhātukassa suññāgāraṃ anukūlaṃ,",
  "anya-e0103n0:1146_9": "mohacaritassa araññaṃ,",
  "anya-e0103n0:1146_10": "dosacaritassa rukkhamūlaṃ,",
  "anya-e0103n0:1146_11": "rāgacaritassa suññāgāraṃ anukūlaṃ.",
  "anya-e0103n0:1146_12": "Alīnānuddhaccapakkhikanti asaṅkocāvikkhepapakkhikaṃ.",
  "anya-e0103n0:1146_13": "Sayanañhi kosajjapakkhikaṃ,",
  "anya-e0103n0:1146_14": "ṭhānacaṅkamanāni uddhaccapakkhikāni,",
  "anya-e0103n0:1146_15": "na evaṃ nisajjā.",
  "anya-e0103n0:1146_16": "Tato evassa santatā.",
  "anya-e0103n0:1146_17": "Nisajjāya daḷhabhāvaṃ pallaṅkābhujanena,",
  "anya-e0103n0:1146_18": "assāsapassāsānaṃ pavattanasukhataṃ uparimakāyassa ujukaṭṭhapanena,",
  "anya-e0103n0:1146_19": "ārammaṇapariggahūpāyaṃ parimukhaṃ satiyā ṭhapanena dassento.",
  "anya-e0103n0:1146_20": "Ūrubaddhāsananti ūrūnamadhobandhanavasena nisajjā.",
  "anya-e0103n0:1146_21": "Heṭṭhimakāyassa anujukaṃ ṭhapanaṃ nisajjā-",
  "anya-e0103n0:1146_22": "vacaneneva bodhitanti “ujuṃ kāya”nti ettha kāya-",
  "anya-e0103n0:1146_23": "saddo uparimakāyavisayoti āha “uparimasarīraṃ ujukaṃ ṭhapetvā”ti.",
  "anya-e0103n0:1146_24": "Taṃ pana ujukaṭṭhapanaṃ sarūpato,",
  "anya-e0103n0:1146_25": "payojanato ca dassetuṃ “aṭṭhārasā”tiādi vuttaṃ.",
  "anya-e0103n0:1146_26": "Na paṇamantīti na onamanti.",
  "anya-e0103n0:1146_27": "Na paripatatīti na vigacchati vīthiṃ na vilaṅghati,",
  "anya-e0103n0:1146_28": "tato eva pubbenāparaṃ visesuppattiyā vuddhiṃ phātiṃ upagacchati.",
  "anya-e0103n0:1146_29": "Idha pari-",
  "anya-e0103n0:1146_30": "saddo abhi-",
  "anya-e0103n0:1146_31": "saddena samānatthoti āha “kammaṭṭhānābhimukha”nti,",
  "anya-e0103n0:1146_32": "bahiddhā puthuttārammaṇato nivāretvā kammaṭṭhānaṃyeva purakkhitvāti attho.",
  "anya-e0103n0:1146_33": "Parīti pariggahaṭṭho “pariṇāyikā”tiādīsu viya.",
  "anya-e0103n0:1146_34": "Niyyānaṭṭho paṭipakkhato niggamanaṭṭho.",
  "anya-e0103n0:1146_35": "Tasmā pariggahitaniyyānanti sabbathā gahitāsammosaṃ pariccattasammosaṃ satiṃ katvā,",
  "anya-e0103n0:1146_36": "paramaṃ satinepakkaṃ upaṭṭhapetvāti attho.",
  "anya-e0103n0:1147_0": "219.",
  "anya-e0103n0:1147_1": "Satovāti satiyā samannāgato eva saranto eva assasati nāssa kāci sativirahitā assāsappavatti hotīti attho.",
  "anya-e0103n0:1147_2": "Sato passasatīti etthāpi satova passasatīti eva-",
  "anya-e0103n0:1147_3": "saddo ānetvā vattabbo.",
  "anya-e0103n0:1147_4": "Satokārīti sato eva hutvā,",
  "anya-e0103n0:1147_5": "satiyā eva vā kātabbassa kattā,",
  "anya-e0103n0:1147_6": "karaṇasīlo vā.",
  "anya-e0103n0:1147_7": "Yadi “satova assasati sato passasatī”ti etassa vibhaṅge vuttaṃ,",
  "anya-e0103n0:1147_8": "atha kasmā “assasati passasati”cceva avatvā “satokārī”ti vuttaṃ?",
  "anya-e0103n0:1147_9": "Ekarasaṃ desanaṃ kātukāmatāya.",
  "anya-e0103n0:1147_10": "Paṭhamacatukke padadvayameva hi vattamānakālavasena āgataṃ,",
  "anya-e0103n0:1147_11": "itarāni anāgatakālavasena.",
  "anya-e0103n0:1147_12": "Tasmā ekarasaṃ desanaṃ kātukāmatāya sabbattha “satokāri”cceva vuttaṃ.",
  "anya-e0103n0:1148_0": "Dīghaṃ assāsavasenāti dīghaassāsavasena vibhattialopaṃ katvā niddeso.",
  "anya-e0103n0:1148_1": "Dīghanti vā bhagavatā vuttaassāsavasena.",
  "anya-e0103n0:1148_2": "Cittassa ekaggataṃ avikkhepanti vikkhepassa paṭipakkhabhāvato “avikkhepo”ti laddhanāmacittassa ekaggabhāvaṃ pajānato.",
  "anya-e0103n0:1148_3": "Sati upaṭṭhitā hotīti ārammaṇaṃ upagantvā ṭhitā hoti.",
  "anya-e0103n0:1148_4": "Tāya satiyā tena ñāṇenāti yathāvuttāya satiyā,",
  "anya-e0103n0:1148_5": "yathāvuttena ca ñāṇena.",
  "anya-e0103n0:1148_6": "Idaṃ vutta hoti –",
  "anya-e0103n0:1148_7": "dīghaṃ assāsaṃ ārammaṇabhūtaṃ avikkhittacittassa,",
  "anya-e0103n0:1148_8": "asammohato vā pajānantassa tattha sati upaṭṭhitā eva hoti,",
  "anya-e0103n0:1148_9": "taṃ sampajānantassa ārammaṇakaraṇavasena,",
  "anya-e0103n0:1148_10": "asammohavasena vā sampajaññaṃ,",
  "anya-e0103n0:1148_11": "tadadhīnasatisampajaññena taṃsamaṅgī yogāvacaro satokārī nāma hotīti.",
  "anya-e0103n0:1148_12": "Paṭinissaggānupassī assāsavasenāti paṭinissaggānupassī hutvā assasanassa vasena.",
  "anya-e0103n0:1148_13": "“Paṭinissaggānupassīassāsavasenā”ti vā pāṭho.",
  "anya-e0103n0:1148_14": "Tassa paṭinissaggānupassino assāsā paṭinissaggānupassīassāsā,",
  "anya-e0103n0:1148_15": "tesaṃ vasenāti attho.",
  "anya-e0103n0:1148_16": "Vinayanayena anto uṭṭhitasasanaṃ assāso,",
  "anya-e0103n0:1148_17": "bahi uṭṭhitasasanaṃ passāso.",
  "anya-e0103n0:1148_18": "Suttantanayena pana bahi uṭṭhahitvāpi anto sasanato assāso,",
  "anya-e0103n0:1148_19": "anto uṭṭhahitvāpi bahi sasanato passāso.",
  "anya-e0103n0:1148_20": "Ayameva ca nayo –",
  "anya-e0103n0:1149_0": "“Assāsādimajjhapariyosānaṃ satiyā anugacchato ajjhattaṃ vikkhepagatena cittena kāyopi cittampi sāraddhā ca honti iñjitā ca phanditā cā”ti,",
  "anya-e0103n0:1149_1": "“passāsādimajjhapariyosānaṃ satiyā anugacchato bahiddhā vikkhepagatena cittena kāyopi cittampi sāraddhā ca honti iñjitā ca phanditā cā”ti –",
  "anya-e0103n0:1150_0": "Imāya pāḷiyā sameti.",
  "anya-e0103n0:1151_0": "Paṭhamaṃ abbhantaravāto bahi nikkhamati,",
  "anya-e0103n0:1151_1": "tasmā pavattikkamena assāso paṭhamaṃ vuttoti vadanti.",
  "anya-e0103n0:1151_2": "Tāluṃ āhacca nibbāyatīti tāluṃ āhacca nirujjhati.",
  "anya-e0103n0:1151_3": "Tena kira sampatijāto bāladārako khipitaṃ karoti.",
  "anya-e0103n0:1151_4": "Evaṃ tāvātiādi yathāvuttassa atthassa nigamanaṃ.",
  "anya-e0103n0:1151_5": "Keci “evaṃ tāvāti anena pavattikkamena assāso bahinikkhamanavātoti gahetabbanti adhippāyo”ti vadanti.",
  "anya-e0103n0:1152_0": "Addhānavasenāti kāladdhānavasena.",
  "anya-e0103n0:1152_1": "Ayaṃ hi addhāna-",
  "anya-e0103n0:1152_2": "saddo kālassa,",
  "anya-e0103n0:1152_3": "desassa ca vācako.",
  "anya-e0103n0:1152_4": "Tattha desaddhānaṃ udāharaṇabhāvena dassetvā kāladdhānavasena assāsapassāsānaṃ dīgharassataṃ vibhāvetuṃ “yathā hī”tiādi vuttaṃ.",
  "anya-e0103n0:1152_5": "Tattha okāsaddhānanti okāsabhūtaṃ addhānaṃ.",
  "anya-e0103n0:1152_6": "Pharitvāti byāpetvā.",
  "anya-e0103n0:1152_7": "Cuṇṇavicuṇṇāpi anekakalāpabhāvena.",
  "anya-e0103n0:1152_8": "Dīghaṃ addhānanti dīghaṃ padesaṃ.",
  "anya-e0103n0:1152_9": "Tasmāti saṇikaṃ pavattiyā dīghasantānatāya “dīghā”ti vuccanti.",
  "anya-e0103n0:1152_10": "Ettha ca hatthiādisarīre,",
  "anya-e0103n0:1152_11": "sunakhādisarīre ca assāsapassāsānaṃ desaddhānavisiṭṭhena kāladdhānavaseneva dīgharassatā vuttāti veditabbā.",
  "anya-e0103n0:1152_12": "“Saṇikaṃ pūretvā saṇikameva nikkhamanti”,",
  "anya-e0103n0:1152_13": "“sīghaṃ pūretvā sīghameva nikkhamantī”ti ca vacanato.",
  "anya-e0103n0:1152_14": "Manussesūti samānappamāṇesupi manussasarīresu.",
  "anya-e0103n0:1152_15": "Dīghaṃ assasantīti dīghaṃ assāsappabandhaṃ pavattentīti attho.",
  "anya-e0103n0:1152_16": "Passasantīti etthāpi eseva nayo.",
  "anya-e0103n0:1152_17": "Sunakhasasādayo viya rassaṃ assasanti ca passasanti cāti yojanā.",
  "anya-e0103n0:1152_18": "Idaṃ pana dīghaṃ,",
  "anya-e0103n0:1152_19": "rassañca assasanaṃ,",
  "anya-e0103n0:1152_20": "passasanañca tesaṃ sattānaṃ sarīrasabhāvoti daṭṭhabbaṃ.",
  "anya-e0103n0:1152_21": "Tesanti sattānaṃ.",
  "anya-e0103n0:1152_22": "Teti assāsapassāsā.",
  "anya-e0103n0:1152_23": "Ittaramaddhānanti appakaṃ kālaṃ.",
  "anya-e0103n0:1153_0": "Navahākārehīti bhāvanamanuyuñjantassa pubbenāparaṃ aladdhavisesassa kevalaṃ addhānavasena ādito vuttā tayo ākārā,",
  "anya-e0103n0:1153_1": "te ca kho ekacco assāsaṃ suṭṭhu sallakkheti,",
  "anya-e0103n0:1153_2": "ekacco passāsaṃ,",
  "anya-e0103n0:1153_3": "ekacco tadubhayanti imesaṃ tiṇṇaṃ puggalānaṃ vasena.",
  "anya-e0103n0:1153_4": "Keci pana “assasatipi passasatipīti ekajjhaṃ vacanaṃ bhāvanāya nirantaraṃ pavattidassanattha”nti vadanti.",
  "anya-e0103n0:1153_5": "Chandavasena pubbe viya tayo,",
  "anya-e0103n0:1153_6": "tathā pāmojjavasenāti imehi navahākārehi.",
  "anya-e0103n0:1154_0": "Kāmaṃ cettha ekassa puggalassa tayo eva ākārā labbhanti,",
  "anya-e0103n0:1154_1": "tantivasena pana sabbesaṃ pāḷiāruḷhattā,",
  "anya-e0103n0:1154_2": "tesaṃ vasena parikammassa kātabbattā ca “tatrāyaṃ bhikkhu navahākārehī”ti vuttaṃ.",
  "anya-e0103n0:1154_3": "Evaṃ pajānatoti evaṃ yathāvuttehi ākārehi assāsapassāse pajānato,",
  "anya-e0103n0:1154_4": "tattha manasikāraṃ pavattentassa.",
  "anya-e0103n0:1154_5": "Ekenākārenāti dīghaṃ assāsādīsu catūsu ākāresu ekena ākārena,",
  "anya-e0103n0:1154_6": "navasu tīsu vā ekena.",
  "anya-e0103n0:1154_7": "Tathā hi vakkhati –",
  "anya-e0103n0:1155_0": "“Dīgho rasso ca assāso, passāsopi ca tādiso;",
  "anya-e0103n0:1156_0": "Cattāro vaṇṇā vattanti, nāsikagge va bhikkhuno”ti.",
  "anya-e0103n0:1157_0": "Ayaṃ bhāvanā assāsapassāsakāyānupassanāti katvā vuttaṃ “kāyānupassanāsatipaṭṭhānabhāvanā sampajjatī”ti.",
  "anya-e0103n0:1158_0": "Idāni pāḷivaseneva te nava ākāre,",
  "anya-e0103n0:1158_1": "bhāvanāvidhiñca dassetuṃ “yathāhā”tiādi āraddhaṃ.",
  "anya-e0103n0:1158_2": "Tattha kathaṃ pajānātīti pajānanavidhiṃ kathetukamyatāya pucchati.",
  "anya-e0103n0:1158_3": "Dīghaṃ assāsanti vuttalakkhaṇaṃ dīghaṃ assāsaṃ.",
  "anya-e0103n0:1158_4": "Addhānasaṅkhāteti “addhāna”nti saṅkhaṃ gate dīghe kāle,",
  "anya-e0103n0:1158_5": "dīghaṃ khaṇanti attho.",
  "anya-e0103n0:1158_6": "Koṭṭhāsapariyāyo vā saṅkhāta-",
  "anya-e0103n0:1158_7": "saddo “theyyasaṅkhāta”ntiādīsu viya,",
  "anya-e0103n0:1158_8": "tasmā addhānasaṅkhāteti addhānakoṭṭhāse,",
  "anya-e0103n0:1158_9": "desabhāgeti attho.",
  "anya-e0103n0:1158_10": "Chando uppajjatīti bhāvanāya pubbenāparaṃ visesaṃ āvahantiyā laddhassādattā tattha sātisayo kattukāmatālakkhaṇo kusalacchando uppajjati.",
  "anya-e0103n0:1158_11": "Chandavasenāti tathāpavattachandassa vasena savisesaṃ bhāvanamanuyuñjantassa kammaṭṭhānaṃ vuddhiṃ phātiṃ gamentassa.",
  "anya-e0103n0:1158_12": "Tato sukhumataranti yathāvuttachandappavattiyā purimato sukhumataraṃ.",
  "anya-e0103n0:1158_13": "Bhāvanābalena hi paṭippassaddhadarathapariḷāhatāya kāyassa assāsapassāsā sukhumatarā hutvā pavattanti.",
  "anya-e0103n0:1158_14": "Pāmojjaṃ uppajjatīti assāsapassāsānaṃ sukhumatarabhāvena ārammaṇassa santataratāya,",
  "anya-e0103n0:1158_15": "kammaṭṭhānassa ca vīthipaṭipannatāya bhāvanācittasahagato pamodo khuddikādibhedā taruṇapīti uppajjati.",
  "anya-e0103n0:1158_16": "Cittaṃ vivattatīti anukkamena assāsapassāsānaṃ ativiya sukhumatarabhāvappattiyā anupaṭṭhahane vicetabbākārappattehi cittaṃ vinivattatīti keci.",
  "anya-e0103n0:1158_17": "Bhāvanābalena pana sukhumatarabhāvappattesu assāsapassāsesu tattha paṭibhāganimitte uppanne pakatiassāsapassāsato cittaṃ nivattati.",
  "anya-e0103n0:1158_18": "Upekkhā saṇṭhātīti tasmiṃ paṭibhāganimitte upacārappanābhede samādhimhi uppanne puna jhānanibbattanatthaṃ byāpārābhāvato ajjhupekkhanaṃ hotīti.",
  "anya-e0103n0:1158_19": "Sā panāyaṃ upekkhā tatramajjhattupekkhāti veditabbā.",
  "anya-e0103n0:1159_0": "Imehi navahi ākārehīti imehi yathāvuttehi navahi pakārehi pavattā.",
  "anya-e0103n0:1159_1": "Dīghaṃ assāsapassāsā kāyoti dīghākārā assāsapassāsā cuṇṇavicuṇṇāpi samūhaṭṭhena kāyo.",
  "anya-e0103n0:1159_2": "Assāsapassāse nissāya uppannanimittampettha assāsapassāsasamaññameva vuttaṃ.",
  "anya-e0103n0:1159_3": "Upaṭṭhānaṃ satīti ārammaṇaṃ upagantvā tiṭṭhatīti sati upaṭṭhānaṃ nāma.",
  "anya-e0103n0:1159_4": "Anupassanā ñāṇanti samathavasena nimittassa anupassanā,",
  "anya-e0103n0:1159_5": "vipassanāvasena assāsapassāse,",
  "anya-e0103n0:1159_6": "tannissayañca kāyaṃ “rūpa”nti,",
  "anya-e0103n0:1159_7": "cittaṃ taṃsampayuttadhamme ca “arūpa”nti vavatthapetvā nāmarūpassa anupassanā ca ñāṇaṃ,",
  "anya-e0103n0:1159_8": "tattha yathābhūtāvabodho.",
  "anya-e0103n0:1159_9": "Kāyo upaṭṭhānanti so kāyo ārammaṇakaraṇavasena upagantvā sati ettha tiṭṭhatīti upaṭṭhānaṃ nāma.",
  "anya-e0103n0:1159_10": "Ettha ca “kāyo upaṭṭhāna”nti iminā itarakāyassāpi saṅgaho hoti yathāvuttasammasanacārassāpi idha icchitattā.",
  "anya-e0103n0:1159_11": "No satīti so kāyo sati nāma na hoti.",
  "anya-e0103n0:1159_12": "Sati upaṭṭhānañceva sati ca saraṇaṭṭhena,",
  "anya-e0103n0:1159_13": "upatiṭṭhanaṭṭhena ca.",
  "anya-e0103n0:1159_14": "Tāya satiyāti yathāvuttāya satiyā.",
  "anya-e0103n0:1159_15": "Tena ñāṇenāti yathāvutteneva ñāṇena.",
  "anya-e0103n0:1159_16": "Taṃ kāyanti taṃ assāsapassāsakāyañceva tannissayarūpakāyañca.",
  "anya-e0103n0:1159_17": "Anupassatīti jhānasampayuttañāṇena ceva vipassanāñāṇena ca anu anu passati.",
  "anya-e0103n0:1159_18": "Tena vuccati kāye kāyānupassanāsatipaṭṭhānabhāvanāti tena anupassanena yathāvutte kāye ayaṃ kāyānupassanāsatipaṭṭhānabhāvanāti vuccati.",
  "anya-e0103n0:1160_0": "Idaṃ vuttaṃ hoti –",
  "anya-e0103n0:1160_1": "yā ayaṃ yathāvutte assāsapassāsakāye,",
  "anya-e0103n0:1160_2": "tassa nissayabhūte karajakāye ca kāyasseva anupassanā anudakabhūtāya marīciyā udakānupassanā viya na aniccādisabhāve kāye niccādibhāvānupassanā,",
  "anya-e0103n0:1160_3": "atha kho yathārahaṃ aniccadukkhānattāsubhabhāvassevānupassanā.",
  "anya-e0103n0:1160_4": "Atha vā kāye “aha”nti vā “mama”nti vā “itthī”ti vā “puriso”ti vā gahetabbassa kassaci abhāvato tādisaṃ",
  "anya-e0103n0:1160_5": "ananupassitvā kāyamattasseva anupassanā kāyānupassanā,",
  "anya-e0103n0:1160_6": "tāya kāyānupassanāya sampayuttā satiyeva upaṭṭhānaṃ satipaṭṭhānaṃ,",
  "anya-e0103n0:1160_7": "tassa bhāvanā vaḍḍhanā kāyānupassanāsatipaṭṭhānabhāvanāti.",
  "anya-e0103n0:1161_0": "Esa nayoti “navahi ākārehī”tiādinā vuttavidhiṃ rassa-",
  "anya-e0103n0:1161_1": "pade atidisati.",
  "anya-e0103n0:1161_2": "Etthāti etasmiṃ yathādassite “kathaṃ dīghaṃ assasanto”tiādinā āgate pāḷinaye.",
  "anya-e0103n0:1161_3": "Idhāti imasmiṃ rassapadavasena āgate pāḷinaye.",
  "anya-e0103n0:1162_0": "Ayanti yogāvacaro.",
  "anya-e0103n0:1162_1": "Addhānavasenāti dīghakālavasena.",
  "anya-e0103n0:1162_2": "Ittaravasenāti parittakālavasena.",
  "anya-e0103n0:1162_3": "Imehi ākārehīti imehi navahi ākārehi.",
  "anya-e0103n0:1163_0": "Tādisoti dīgho, rasso ca.",
  "anya-e0103n0:1163_1": "Cattāro vaṇṇāti cattāro ākārā,",
  "anya-e0103n0:1163_2": "te ca dīghādayo eva.",
  "anya-e0103n0:1163_3": "Nāsikagge va bhikkhunoti gāthābandhasukhatthaṃ rassaṃ katvā vuttaṃ “nāsikagge vā”ti, vā-",
  "anya-e0103n0:1163_4": "saddo aniyamattho,",
  "anya-e0103n0:1163_5": "tena uttaroṭṭhaṃ saṅgaṇhāti.",
  "anya-e0103n0:1164_0": "220.",
  "anya-e0103n0:1164_1": "Sabbakāyapaṭisaṃvedīti sabbassa kāyassa paṭi paṭi paccekaṃ sammadeva vedanasīlo jānanasīlo,",
  "anya-e0103n0:1164_2": "tassa vā paṭi paṭi sammadeva vedo etassa atthi,",
  "anya-e0103n0:1164_3": "taṃ vā paṭi paṭi sammadeva vedamānoti attho.",
  "anya-e0103n0:1164_4": "Tattha tattha sabba-",
  "anya-e0103n0:1164_5": "ggahaṇena assāsādikāyassa anavasesapariyādāne siddhepi anekakalāpasamudāyabhāvato tassa sabbesampi bhāgānaṃ saṃvedanadassanatthaṃ paṭi-",
  "anya-e0103n0:1164_6": "saddaggahaṇaṃ.",
  "anya-e0103n0:1164_7": "Tattha sakkaccakārībhāvadassanatthaṃ saṃ-",
  "anya-e0103n0:1164_8": "saddaggahaṇanti imamatthaṃ dassento “sakalassā”tiādimāha.",
  "anya-e0103n0:1164_9": "Tattha yathā samānepi assāsapassāsesu yogino paṭipattividhāne paccekaṃ sakkaccaṃyeva paṭipajjitabbanti dassetuṃ visuṃ desanā katā,",
  "anya-e0103n0:1164_10": "evaṃ tamevatthaṃ dīpetuṃ satipi atthassa samānatāya “sakalassā”tiādinā padadvayassa visuṃ visuṃ atthavaṇṇanā katāti veditabbaṃ.",
  "anya-e0103n0:1164_11": "Pākaṭaṃ karontoti vibhūtaṃ karonto,",
  "anya-e0103n0:1164_12": "sabbaso vibhāventoti attho.",
  "anya-e0103n0:1164_13": "Pākaṭīkaraṇaṃ vibhāvanaṃ tattha asammuyhanaṃ ñāṇeneva nesaṃ pavattanena hotīti dassento “evaṃ viditaṃ karonto”tiādimāha.",
  "anya-e0103n0:1164_14": "Tattha tasmāti yasmā ñāṇasampayuttacitteneva assāsapassāse pavatteti,",
  "anya-e0103n0:1164_15": "na vippayuttacittena,",
  "anya-e0103n0:1164_16": "tasmā evaṃbhūto sabbakāyapaṭisaṃvedī assasissāmi passasissāmīti sikkhatīti vuccati buddhādīhīti yojanā.",
  "anya-e0103n0:1164_17": "Cuṇṇavicuṇṇavisaṭeti anekakalāpatāya cuṇṇavicuṇṇabhāvena visaṭe.",
  "anya-e0103n0:1164_18": "Ādi pākaṭo hoti satiyā,",
  "anya-e0103n0:1164_19": "ñāṇassa ca vasena tathā pubbābhisaṅkhārassa pavattattā.",
  "anya-e0103n0:1164_20": "Tādisena bhavitabbanti catutthapuggalasadisena bhavitabbaṃ,",
  "anya-e0103n0:1164_21": "pageva satiṃ,",
  "anya-e0103n0:1164_22": "ñāṇañca paccupaṭṭhapetvā tīsupi ṭhānesu ñāṇasampayuttameva cittaṃ pavattetabbanti adhippāyo.",
  "anya-e0103n0:1165_0": "Evanti vuttappakārena sabbakāyapaṭisaṃvedanavaseneva.",
  "anya-e0103n0:1165_1": "Ghaṭatīti ussahati.",
  "anya-e0103n0:1165_2": "Vāyamatīti vāyāmaṃ karoti,",
  "anya-e0103n0:1165_3": "manasikāraṃ pavattetīti attho.",
  "anya-e0103n0:1165_4": "Tathābhūtassāti ānāpānassatiṃ bhāventassa.",
  "anya-e0103n0:1165_5": "Saṃvaroti sati,",
  "anya-e0103n0:1165_6": "vīriyampi vā.",
  "anya-e0103n0:1165_7": "Tāya satiyāti yā ānāpāne ārabbha pavattā sati, tāya.",
  "anya-e0103n0:1165_8": "Tena manasikārenāti yo so tattha satipubbaṅgamo bhāvanāmanasikāro,",
  "anya-e0103n0:1165_9": "tena saddhinti adhippāyo.",
  "anya-e0103n0:1165_10": "Āsevatīti “tisso sikkhāyo”ti vutte adhikusaladhamme āsevati.",
  "anya-e0103n0:1165_11": "Tadāsevanañhettha sikkhananti adhippetaṃ.",
  "anya-e0103n0:1166_0": "Purimanayeti purimasmiṃ bhāvanānaye,",
  "anya-e0103n0:1166_1": "paṭhamavatthudvayeti adhippāyo.",
  "anya-e0103n0:1166_2": "Tatthāpi kāmaṃ ñāṇuppādanaṃ labbhateva assāsapassāsānaṃ yāthāvato dīgharassabhāvāvabodhasabbhāvato,",
  "anya-e0103n0:1166_3": "tathāpi taṃ na dukkaraṃ yathāpavattānaṃ tesaṃ gahaṇamattabhāvatoti tattha vattamānakālappayogo kato.",
  "anya-e0103n0:1166_4": "Idaṃ pana dukkaraṃ purisassa khuradhārāyaṃ gamanasadisaṃ,",
  "anya-e0103n0:1166_5": "tasmā sātisayenettha pubbābhisaṅkhārena bhavitabbanti dīpetuṃ anāgatakālappayogo katoti imamatthaṃ dassetuṃ “tattha yasmā”tiādi vuttaṃ.",
  "anya-e0103n0:1166_6": "Tattha ñāṇuppādanādīsūti ādi-",
  "anya-e0103n0:1166_7": "saddena kāyasaṅkhārapassambhanapītipaṭisaṃvedanādiṃ saṅgaṇhāti.",
  "anya-e0103n0:1166_8": "Keci panettha “saṃvarasamādānānaṃ saṅgaho”ti vadanti.",
  "anya-e0103n0:1167_0": "Kāyasaṅkhāranti assāsapassāsaṃ.",
  "anya-e0103n0:1167_1": "So hi cittasamuṭṭhānopi samāno karajakāyappaṭibaddhavuttitāya tena saṅkharīyatīti kāyasaṅkhāroti vuccati.",
  "anya-e0103n0:1167_2": "Yo pana “kāyasaṅkhāro vacīsaṅkhāro”ti evamāgato kāyasaṅkhāro cetanālakkhaṇo satipi dvārantaruppattiyaṃ yebhuyyavuttiyā,",
  "anya-e0103n0:1167_3": "tabbahulavuttiyā ca kāyadvārena lakkhito,",
  "anya-e0103n0:1167_4": "so idha nādhippeto.",
  "anya-e0103n0:1167_5": "Passambhentotiādīsu pacchimaṃ pacchimaṃ padaṃ purimassa purimassa atthavacanaṃ,",
  "anya-e0103n0:1167_6": "tasmā passambhanaṃ nāma vūpasamanaṃ,",
  "anya-e0103n0:1167_7": "tañca tathāpayoge asati uppajjanārahassa oḷārikassa kāyasaṅkhārassa payogasampattiyā anuppādananti daṭṭhabbaṃ.",
  "anya-e0103n0:1167_8": "Tatrāti “oḷārikaṃ kāyasaṅkhāraṃ passambhento”ti ettha.",
  "anya-e0103n0:1167_9": "Apariggahitakāleti kammaṭṭhānassa anāraddhakāle,",
  "anya-e0103n0:1167_10": "tato eva kāyacittānampi apariggahitakāle.",
  "anya-e0103n0:1167_11": "“Nisīdati pallaṅkaṃ ābhujitvā ujuṃ kāyaṃ paṇidhāyā”ti hi iminā kāyapariggaho,",
  "anya-e0103n0:1167_12": "“parimukhaṃ satiṃ upaṭṭhapetvā”ti iminā cittapariggaho vutto.",
  "anya-e0103n0:1167_13": "Tenevāha “kāyopi cittampi pariggahitā hontī”ti.",
  "anya-e0103n0:1167_14": "Kāyoti karajakāyo.",
  "anya-e0103n0:1167_15": "Sadarathāti sapariḷāhā,",
  "anya-e0103n0:1167_16": "sā ca nesaṃ sadarathatā garubhāvena viya oḷārikatāya avinābhāvinīti āha “oḷārikā”ti.",
  "anya-e0103n0:1167_17": "Balavatarāti sabalā thūlā.",
  "anya-e0103n0:1167_18": "Santā hontīti cittaṃ tāvaṃ bahiddhā vikkhepābhāvena ekaggaṃ hutvā kammaṭṭhānaṃ pariggahetvā pavattamānaṃ santaṃ hoti vūpasantaṃ,",
  "anya-e0103n0:1167_19": "tato eva taṃsamuṭṭhānā rūpadhammā lahumudukammaññabhāvappattā,",
  "anya-e0103n0:1167_20": "tadanuguṇatāya sesaṃ tisantatirūpanti evaṃ citte,",
  "anya-e0103n0:1167_21": "kāye ca vūpasante pavattamāne tannissitā assāsapassāsā santasabhāvā anukkamena sukhumatarasukhumatamā hutvā pavattanti.",
  "anya-e0103n0:1167_22": "Tena vuttaṃ “yadā panassa kāyopī”tiādi.",
  "anya-e0103n0:1168_0": "Ābhujanaṃ ābhogo,",
  "anya-e0103n0:1168_1": "“passambhemī”ti paṭhamāvajjanā.",
  "anya-e0103n0:1168_2": "Sammā anu anu āharaṇaṃ samannāhāro,",
  "anya-e0103n0:1168_3": "tasmiṃyeva atthe aparāparaṃ pavattaāvajjanā.",
  "anya-e0103n0:1168_4": "Tasseva atthassa manasi karaṇaṃ citte ṭhapanaṃ manasikāro.",
  "anya-e0103n0:1168_5": "Vīmaṃsā paccavekkhaṇā.",
  "anya-e0103n0:1169_0": "Sāraddheti sadarathe sapariḷāhe.",
  "anya-e0103n0:1169_1": "Adhimattanti balavaṃ oḷārikaṃ.",
  "anya-e0103n0:1169_2": "Liṅgavipallāsena vuttaṃ.",
  "anya-e0103n0:1169_3": "Kāyasaṅkhāroti hi adhippeto.",
  "anya-e0103n0:1169_4": "“Adhimattaṃ hutvā pavattatī”ti kiriyāvisesanaṃ vā etaṃ.",
  "anya-e0103n0:1169_5": "Sukhumanti etthāpi eseva nayo.",
  "anya-e0103n0:1169_6": "Kāyamhīti ettha “citte cā”ti ānetvā sambandhitabbaṃ.",
  "anya-e0103n0:1170_0": "221.",
  "anya-e0103n0:1170_1": "Paṭhamajjhānato vuṭṭhāya kariyamānaṃ dutiyajjhānassa nānāvajjanaṃ parikammaṃ paṭhamajjhānaṃ viya dūrasamussāritapaṭipakkhanti",
  "anya-e0103n0:1170_2": "katvā taṃsamuṭṭhāno kāyasaṅkhāro paṭhamajjhāne ca dutiyajjhānūpacāre ca oḷārikoti sadiso vutto.",
  "anya-e0103n0:1170_3": "Esa nayo sesūpacāradvayepi.",
  "anya-e0103n0:1170_4": "Atha vā dutiyajjhānādīnaṃ adhigamāya paṭipajjato dukkhāpaṭipadādivasena kilamato yogino kāyakilamathacittūpaghātādivasena,",
  "anya-e0103n0:1170_5": "vitakkādisaṅkhobhena ca sapariphandatāya cittappavattiyā dutiyajjhānādiupacāresu kāyasaṅkhārassa oḷārikatā veditabbā.",
  "anya-e0103n0:1170_6": "Atisukhumoti aññattha labbhamāno kāyasaṅkhāro catutthajjhāne atikkantasukhumo.",
  "anya-e0103n0:1170_7": "Sukhumabhāvopissa tattha natthi,",
  "anya-e0103n0:1170_8": "kuto oḷārikatā appavattanato.",
  "anya-e0103n0:1170_9": "Tenāha “appavattimeva pāpuṇātī”ti.",
  "anya-e0103n0:1171_0": "Lābhissa sato anupubbasamāpattisamāpajjanavelaṃ,",
  "anya-e0103n0:1171_1": "ekāsaneneva vā sabbesaṃ jhānānaṃ paṭilābhaṃ sandhāya majjhimabhāṇakā heṭṭhimaheṭṭhimajjhānato uparūparijhānūpacārepi sukhumataraṃ icchanti.",
  "anya-e0103n0:1171_2": "Tattha hi sopacārānaṃ jhānānaṃ uparūpari visesavantatā,",
  "anya-e0103n0:1171_3": "santatā ca sambhaveyya,",
  "anya-e0103n0:1171_4": "ekāvajjanūpacāraṃ vā sandhāya evaṃ vuttaṃ.",
  "anya-e0103n0:1171_5": "Evañhi heṭṭhā vuttavādena imassa vādassa avirodho siddho bhinnavisayattā.",
  "anya-e0103n0:1171_6": "Sabbesaññevāti ubhayesampi.",
  "anya-e0103n0:1171_7": "Yasmā te sabbepi vuccamānena vidhinā passaddhimicchantiyeva.",
  "anya-e0103n0:1171_8": "“Apariggahitakāle pavattakāyasaṅkhāro pariggahitakāle paṭippassambhatī”ti idaṃ sadisasantānatāya vuttaṃ.",
  "anya-e0103n0:1171_9": "Na hi te eva oḷārikā assāsādayo sukhumā honti.",
  "anya-e0103n0:1171_10": "Passambhanākāro pana nesaṃ heṭṭhā vuttoyeva.",
  "anya-e0103n0:1172_0": "Mahābhūtapariggahe sukhumoti catudhātumukhena vipassanābhinivesaṃ sandhāya vuttaṃ.",
  "anya-e0103n0:1172_1": "Sakalarūpapariggahe sukhumo bhāvanāya uparūpari paṇītabhāvato.",
  "anya-e0103n0:1172_2": "Tenevāha “rūpārūpapariggahe sukhumo”ti.",
  "anya-e0103n0:1172_3": "Lakkhaṇārammaṇikavipassanāti kalāpasammasanamāha.",
  "anya-e0103n0:1172_4": "Nibbidānupassanato paṭṭhāya balavavipassanā.",
  "anya-e0103n0:1172_5": "Tato oraṃ dubbalavipassanā.",
  "anya-e0103n0:1172_6": "Pubbe vuttanayenāti “apariggahitakāle”tiādinā samathanaye vuttena nayena “apariggahe pavatto kāyasaṅkhāro",
  "anya-e0103n0:1172_7": "mahābhūtapariggahe paṭippassambhatī”tiādinā vipassanānayepi paṭippassaddhi yojetabbāti vuttaṃ hoti.",
  "anya-e0103n0:1173_0": "Assāti imassa “passambhayaṃ kāyasaṅkhāra”nti padassa.",
  "anya-e0103n0:1173_1": "Codanāsodhanāhīti anuyogaparihārehi.",
  "anya-e0103n0:1173_2": "Evanti idāni vuccamānākārena.",
  "anya-e0103n0:1174_0": "Kathanti yaṃ idaṃ “passambhayaṃ…pe…",
  "anya-e0103n0:1174_1": "sikkhatī”ti vuttaṃ,",
  "anya-e0103n0:1174_2": "taṃ kathaṃ kena pakārena kāyasaṅkhārassa passambhanaṃ,",
  "anya-e0103n0:1174_3": "yogino ca sikkhanaṃ hotīti kathetukamyatāya pucchitvā kāyasaṅkhāre sarūpato,",
  "anya-e0103n0:1174_4": "oḷārikasukhumato,",
  "anya-e0103n0:1174_5": "vūpasamato,",
  "anya-e0103n0:1174_6": "anuyogaparihārato ca dassetuṃ “katame kāyasaṅkhārā”tiādi āraddhaṃ.",
  "anya-e0103n0:1174_7": "Tattha kāyikāti rūpakāye bhavā.",
  "anya-e0103n0:1174_8": "Kāyapaṭibaddhāti kāyasannissitā.",
  "anya-e0103n0:1174_9": "Kāye sati honti,",
  "anya-e0103n0:1174_10": "asati na honti,",
  "anya-e0103n0:1174_11": "tato eva te akāyasamuṭṭhānāpi kāyena saṅkharīyantīti kāyasaṅkhārā.",
  "anya-e0103n0:1174_12": "Passambhentoti oḷārikoḷārikaṃ passambhento.",
  "anya-e0103n0:1174_13": "Sesapadadvayaṃ tasseva vevacanaṃ.",
  "anya-e0103n0:1174_14": "Oḷārikañhi kāyasaṅkhāraṃ avūpasantasabhāvaṃ sannisīdāpento “passambhento”ti vuccati,",
  "anya-e0103n0:1174_15": "anuppādanirodhaṃ pāpento “nirodhento”ti,",
  "anya-e0103n0:1174_16": "suṭṭhu santasabhāvaṃ nayanto “vūpasamento”ti.",
  "anya-e0103n0:1175_0": "Yathārūpehīti yādisehi.",
  "anya-e0103n0:1175_1": "Kāyasaṅkhārehīti oḷārikehi kāyasaṅkhārehi.",
  "anya-e0103n0:1175_2": "Ānamanāti abhimukhabhāvena kāyassa namanā.",
  "anya-e0103n0:1175_3": "Vinamanāti visuṃ visuṃ passato namanā.",
  "anya-e0103n0:1175_4": "Sannamanāti sabbato,",
  "anya-e0103n0:1175_5": "suṭṭhu vā namanā.",
  "anya-e0103n0:1175_6": "Paṇamanāti pacchato namanā.",
  "anya-e0103n0:1175_7": "Iñjanādīni ānamanādīnaṃ vevacanāni,",
  "anya-e0103n0:1175_8": "adhimattāni vā abhimukhaṃ calanādīni ānamanādayo,",
  "anya-e0103n0:1175_9": "mandāni iñjanādayo.",
  "anya-e0103n0:1175_10": "Passambhayaṃ kāyasaṅkhāranti tathārūpaṃ ānamanādīnaṃ kāraṇabhūtaṃ oḷārikaṃ kāyasaṅkhāraṃ passambhento.",
  "anya-e0103n0:1175_11": "Tasmiṃ hi passambhite ānamanādayopi passambhitā eva honti.",
  "anya-e0103n0:1176_0": "Santaṃ sukhumanti yathārūpehi kāyasaṅkhārehi kāyassa aparipphandanahetūhi ānamanādayo na honti,",
  "anya-e0103n0:1176_1": "tathārūpaṃ darathābhāvato santaṃ,",
  "anya-e0103n0:1176_2": "anoḷārikatāya sukhumaṃ.",
  "anya-e0103n0:1176_3": "Passambhayaṃ kāyasaṅkhāranti sāmaññato ekaṃ katvā vadati.",
  "anya-e0103n0:1176_4": "Atha vā pubbe oḷārikoḷārikaṃ kāyasaṅkhāraṃ paṭippassambhento anukkamena kāyassa aparipphandanahetubhūte",
  "anya-e0103n0:1176_5": "sukhumasukhumatare uppādetvā tepi paṭippassambhetvā paramasukhumatāya koṭippattaṃ yaṃ kāyasaṅkhāraṃ paṭippassambheti,",
  "anya-e0103n0:1176_6": "taṃ sandhāya vuttaṃ “santaṃ sukhumaṃ passambhayaṃ kāyasaṅkhāra”nti.",
  "anya-e0103n0:1177_0": "Itītiādi codakavacanaṃ.",
  "anya-e0103n0:1177_1": "Tattha itīti pakāratthe nipāto.",
  "anya-e0103n0:1177_2": "Kirāti arucisūcane,",
  "anya-e0103n0:1177_3": "evaṃ ceti attho.",
  "anya-e0103n0:1177_4": "Ayañhettha adhippāyo –",
  "anya-e0103n0:1177_5": "vuttappakārena yadi atisukhumampi kāyasaṅkhāraṃ passambhetīti.",
  "anya-e0103n0:1177_6": "Evaṃ santeti evaṃ sati tayā vuttākāre labbhamāne.",
  "anya-e0103n0:1177_7": "Vātūpaladdhiyāti vātassa upaladdhiyā. Ca-",
  "anya-e0103n0:1177_8": "saddo samuccayattho,",
  "anya-e0103n0:1177_9": "assāsādivātārammaṇassa cittassa pabhāvanā uppādanā pavattanā na hoti,",
  "anya-e0103n0:1177_10": "te ca tena passambhetabbāti adhippāyo.",
  "anya-e0103n0:1177_11": "Assāsapassāsānañca bhāvanāti oḷārike assāsapassāse bhāvanāya paṭippassambhetvā sukhumānaṃ tesaṃ pabhāvanā ca na hoti,",
  "anya-e0103n0:1177_12": "ubhayesaṃ tesaṃ tena paṭippassambhetabbato.",
  "anya-e0103n0:1177_13": "Ānāpānassatiyāti ānāpānārammaṇāya satiyā ca pavattanaṃ na hoti,",
  "anya-e0103n0:1177_14": "ānāpānānaṃ abhāvato.",
  "anya-e0103n0:1177_15": "Tato eva taṃsampayuttassa ānāpānassatisamādhissa ca pabhāvanā uppādanāpi na hoti.",
  "anya-e0103n0:1177_16": "Na hi kadāci ārammaṇena vinā sārammaṇadhammā sambhavanti.",
  "anya-e0103n0:1177_17": "Na ca naṃ tanti ettha nanti nipātamattaṃ.",
  "anya-e0103n0:1177_18": "Taṃ vuttavidhānaṃ samāpattiṃ paṇḍitā paññavanto na ceva samāpajjantipi tato na vuṭṭhahantipīti yojanā.",
  "anya-e0103n0:1177_19": "Evaṃ codako sabbena sabbaṃ abhāvūpanayanaṃ passambhananti adhippāyena codeti.",
  "anya-e0103n0:1178_0": "Puna iti kirātiādi yathāvuttāya codanāya vissajjanā.",
  "anya-e0103n0:1178_1": "Tattha kirāti “yadī”ti etassa atthe nipāto.",
  "anya-e0103n0:1178_2": "Iti kira sikkhati,",
  "anya-e0103n0:1178_3": "mayā vuttākārena yadi sikkhatīti attho.",
  "anya-e0103n0:1178_4": "Evaṃ santeti evaṃ passambhane sati.",
  "anya-e0103n0:1178_5": "Pabhāvanā hotīti yadipi oḷārikā kāyasaṅkhārā paṭippassambhanti,",
  "anya-e0103n0:1178_6": "sukhumā pana atthevāti anukkamena paramasukhumabhāvappattassa vasena nimittuppattiyā ānāpānassatiyā,",
  "anya-e0103n0:1178_7": "ānāpānassatisamādhissa ca pabhāvanā ijjhatevāti adhippāyo.",
  "anya-e0103n0:1179_0": "Yathā kathaṃ viyāti yathāvuttavidhānaṃ taṃ kathaṃ viya daṭṭhabbaṃ,",
  "anya-e0103n0:1179_1": "atthi kiñci tadatthasampaṭipādane opammanti adhippāyo.",
  "anya-e0103n0:1179_2": "Idāni opammaṃ dassetuṃ “seyyathāpī”tiādi vuttaṃ.",
  "anya-e0103n0:1179_3": "Tattha seyyathāpīti opammatthe nipāto.",
  "anya-e0103n0:1179_4": "Kaṃseti kaṃsabhājane.",
  "anya-e0103n0:1179_5": "Nimittanti nimittassa,",
  "anya-e0103n0:1179_6": "tesaṃ saddānaṃ pavattākārassāti attho.",
  "anya-e0103n0:1179_7": "Sāmiatthe hi idaṃ upayogavacanaṃ.",
  "anya-e0103n0:1179_8": "Suggahitattāti suṭṭhu gahitattā.",
  "anya-e0103n0:1179_9": "Sumanasikatattāti suṭṭhu citte ṭhapitattā.",
  "anya-e0103n0:1179_10": "Sūpadhāritattāti sammadeva upadhāritattā sallakkhitattā.",
  "anya-e0103n0:1179_11": "Sukhumakā saddāti anurave āha,",
  "anya-e0103n0:1179_12": "ye appakā.",
  "anya-e0103n0:1179_13": "Appattho hi ayaṃ ka- saddo.",
  "anya-e0103n0:1179_14": "Sukhumasaddanimittārammaṇatāpīti sukhumo saddova nimittaṃ sukhumasaddanimittaṃ,",
  "anya-e0103n0:1179_15": "tadārammaṇatāyapi.",
  "anya-e0103n0:1179_16": "Kiṃ vuttaṃ hoti?",
  "anya-e0103n0:1179_17": "Kāmaṃ tadāsukhumāpi saddā niruddhā,",
  "anya-e0103n0:1179_18": "saddanimittassa pana suggahitattā sukhumatarasaddanimittārammaṇabhāvenāpi cittaṃ pavattati.",
  "anya-e0103n0:1179_19": "Ādito paṭṭhāya hi tassa tassa niruddhassa saddassa nimittaṃ avikkhittena cittena upadhārentassa anukkamena",
  "anya-e0103n0:1179_20": "pariyosāne atisukhumasaddanimittampi ārammaṇaṃ katvā cittaṃ pavattateva.",
  "anya-e0103n0:1179_21": "Cittaṃ na vikkhepaṃ gacchati tasmiṃ yathāupaṭṭhite nimitte samādhānasabbhāvato.",
  "anya-e0103n0:1180_0": "Evaṃ santetiādi vuttassevatthassa nigamanavasena vuttaṃ.",
  "anya-e0103n0:1180_1": "Tattha yassa suttapadassa saddhiṃ codanāsodhanāhi attho vutto,",
  "anya-e0103n0:1180_2": "taṃ uddharitvā kāyānupassanāsatipaṭṭhānāni vibhāgato dassetuṃ “passambhaya”ntiādi vuttaṃ.",
  "anya-e0103n0:1180_3": "Taṃ sabbaṃ vuttanayattā uttānameva.",
  "anya-e0103n0:1181_0": "222.",
  "anya-e0103n0:1181_1": "Ādikammikassa kammaṭṭhānavasenāti samathakammaṭṭhānaṃ sandhāya vuttaṃ.",
  "anya-e0103n0:1181_2": "Vipassanaṃ kammaṭṭhānaṃ pana itaracatukkesupi labbhateva.",
  "anya-e0103n0:1181_3": "Etthāti paṭhamacatukke.",
  "anya-e0103n0:1181_4": "Pañcasandhikanti pañcapabbaṃ,",
  "anya-e0103n0:1181_5": "pañcabhāganti attho.",
  "anya-e0103n0:1182_0": "Kammaṭṭhānassa uggaṇhananti kammaṭṭhānaganthassa uggaṇhanaṃ.",
  "anya-e0103n0:1182_1": "Tadatthaparipucchā kammaṭṭhānassa paripucchanā.",
  "anya-e0103n0:1182_2": "Atha vā ganthato,",
  "anya-e0103n0:1182_3": "atthato ca kammaṭṭhānassa uggaṇhanaṃ uggaho.",
  "anya-e0103n0:1182_4": "Tattha saṃsayaparipucchanā paripucchā.",
  "anya-e0103n0:1182_5": "Kammaṭṭhānassa upaṭṭhānanti nimittupaṭṭhānaṃ,",
  "anya-e0103n0:1182_6": "evaṃ bhāvanamanuyuñjantassa “evamidha nimittaṃ upaṭṭhātī”ti upadhāraṇaṃ,",
  "anya-e0103n0:1182_7": "tathā kammaṭṭhānappanā “evaṃ jhānamappetī”ti.",
  "anya-e0103n0:1182_8": "Kammaṭṭhānassa lakkhaṇanti gaṇanānubandhanāphusanānaṃ vasena bhāvanaṃ ussukkāpetvā ṭhapanāya sampatti,",
  "anya-e0103n0:1182_9": "tato parampi vā sallakkhaṇādivasena matthakappattīti kammaṭṭhānasabhāvassa sallakkhaṇaṃ.",
  "anya-e0103n0:1182_10": "Tenāha “kammaṭṭhānasabhāvūpadhāraṇanti vuttaṃ hotī”ti.",
  "anya-e0103n0:1183_0": "Attanāpi na kilamati odhiso kammaṭṭhānassa uggaṇhanato.",
  "anya-e0103n0:1183_1": "Tato eva ācariyampi na viheseti dhammādhikaraṇampi bhāvanāya matthakaṃ pāpanato.",
  "anya-e0103n0:1183_2": "Tasmāti taṃ nimittaṃ attano akilamanaācariyāvihesanahetu.",
  "anya-e0103n0:1183_3": "Thokanti thokaṃ thokaṃ.",
  "anya-e0103n0:1183_4": "Uggahetabbato uggaho,",
  "anya-e0103n0:1183_5": "sabbopi kammaṭṭhānavidhi,",
  "anya-e0103n0:1183_6": "na pubbe vuttauggahamattaṃ.",
  "anya-e0103n0:1183_7": "Ācariyato uggaho ācariyuggaho, tato.",
  "anya-e0103n0:1183_8": "Ekapadampīti ekakoṭṭhāsampi.",
  "anya-e0103n0:1184_0": "223.",
  "anya-e0103n0:1184_1": "Anuvahanāti assāsapassāsānaṃ anugamanavasena satiyā nirantaraṃ anupavattanā.",
  "anya-e0103n0:1184_2": "Phusanāti assāsapassāse gaṇentassa gaṇanaṃ paṭisaṃharitvā te satiyā anubandhantassa yathā appanā hoti,",
  "anya-e0103n0:1184_3": "tathā cittaṃ ṭhapentassa ca nāsikaggādiṭṭhānassa nesaṃ phusanā.",
  "anya-e0103n0:1184_4": "Yasmā pana gaṇanādivasena viya phusanāvasena visuṃ manasikāro natthi,",
  "anya-e0103n0:1184_5": "phuṭṭhaphuṭṭhaṭṭhāneyeva gaṇanādi kātabbanti dassetuṃ idha phusanāgahaṇanti dīpento “phusanāti phuṭṭhaṭṭhāna”nti āha.",
  "anya-e0103n0:1184_6": "Ṭhapanāti samādhānaṃ.",
  "anya-e0103n0:1184_7": "Taṃ hi sammadeva ārammaṇe cittassa ādhānaṃ ṭhapanaṃ hoti.",
  "anya-e0103n0:1184_8": "Tathā hi samādhi “cittassa ṭhiti saṇṭhitī”ti niddiṭṭho.",
  "anya-e0103n0:1184_9": "Samādhippadhānā pana appanāti āha “ṭhapanāti appanā”ti.",
  "anya-e0103n0:1184_10": "Aniccatādīnaṃ sallakkhaṇato sallakkhaṇā vipassanā.",
  "anya-e0103n0:1184_11": "Pavattato,",
  "anya-e0103n0:1184_12": "nimittato ca vinivaṭṭanato vivaṭṭanā nāma maggo.",
  "anya-e0103n0:1184_13": "Sakalasaṃkilesapaṭippassaddhibhāvato sabbaso suddhīti pārisuddhi phalaṃ.",
  "anya-e0103n0:1184_14": "Tesanti vivaṭṭanāpārisuddhīnaṃ.",
  "anya-e0103n0:1184_15": "Paṭipassanāti paṭi paṭi dassanaṃ pekkhanaṃ.",
  "anya-e0103n0:1184_16": "Tenāha “paccavekkhaṇā”ti.",
  "anya-e0103n0:1185_0": "Khaṇḍanti ekaṃ tīṇi pañcāti evaṃ gaṇanāya khaṇḍanaṃ.",
  "anya-e0103n0:1185_1": "Okāseti gaṇanavidhiṃ sandhāyāha.",
  "anya-e0103n0:1185_2": "Gaṇananissitova na kammaṭṭhānanissito.",
  "anya-e0103n0:1185_3": "“Sikhāppattaṃ nu kho”ti idaṃ cirataraṃ gaṇanāya manasi karontassa vasena vuttaṃ.",
  "anya-e0103n0:1185_4": "So hi tathā laddhaṃ avikkhepamattaṃ nissāya evaṃ maññeyya.",
  "anya-e0103n0:1185_5": "“Assāsapassāsesu yo upaṭṭhāti,",
  "anya-e0103n0:1185_6": "taṃ gahetvā”ti idaṃ assāsapassāsesu yassa ekova paṭhamaṃ upaṭṭhāti,",
  "anya-e0103n0:1185_7": "taṃ sandhāya vuttaṃ,",
  "anya-e0103n0:1185_8": "yassa pana ubhopi upaṭṭhahanti,",
  "anya-e0103n0:1185_9": "tena ubhayampi gahetvā gaṇetabbaṃ.",
  "anya-e0103n0:1185_10": "“Yo upaṭṭhātī”ti iminā ca dvīsu nāsāpuṭavātesu yo pākaṭataro upaṭṭhāti,",
  "anya-e0103n0:1185_11": "so gahetabboti ayampi attho dīpitoti daṭṭhabbaṃ.",
  "anya-e0103n0:1185_12": "Pavattamānaṃ pavattamānanti āmeḍitavacanena nirantaraṃ assāsapassāsānaṃ upalakkhaṇaṃ dasseti.",
  "anya-e0103n0:1185_13": "Evanti vuttappakārena upalakkhetvā vāti attho.",
  "anya-e0103n0:1185_14": "Pākaṭā honti gaṇanāvasena bahiddhā vikkhepābhāvato.",
  "anya-e0103n0:1186_0": "Palighassa parivattanaṃ,",
  "anya-e0103n0:1186_1": "taṃ yattha nikkhipanti,",
  "anya-e0103n0:1186_2": "so palighatthambho.",
  "anya-e0103n0:1186_3": "Tiyāmarattinti accantasaṃyoge upayogavacanaṃ.",
  "anya-e0103n0:1186_4": "Purimanayenāti sīghagaṇanāya,",
  "anya-e0103n0:1186_5": "gopālakagaṇanāyāti attho.",
  "anya-e0103n0:1186_6": "Eko dve tīṇi cattāri pañcāti gaṇanāvidhidassanaṃ.",
  "anya-e0103n0:1186_7": "Tasmā aṭṭhātiādīsupi ekato paṭṭhāyeva paccekaṃ aṭṭhādīni pāpetabbāni.",
  "anya-e0103n0:1186_8": "Sīghaṃ sīghaṃ gaṇetabbameva.",
  "anya-e0103n0:1186_9": "Kasmāti tattha kāraṇaṃ,",
  "anya-e0103n0:1186_10": "nidassanañca dasseti “gaṇanapaṭibaddhe hī”tiādinā.",
  "anya-e0103n0:1186_11": "Tattha arīyati tena nāvāti arittaṃ,",
  "anya-e0103n0:1186_12": "pājanadaṇḍo.",
  "anya-e0103n0:1186_13": "Arittena upatthambhanaṃ arittupatthambhanaṃ,",
  "anya-e0103n0:1186_14": "tassa vasena.",
  "anya-e0103n0:1187_0": "Nippariyāyato nirantarappavatti nāma ṭhapanāyamevāti āha “nirantaraṃ pavattaṃ viyā”ti.",
  "anya-e0103n0:1187_1": "Anto pavisantaṃ vātaṃ manasi karonto anto cittaṃ paveseti nāma.",
  "anya-e0103n0:1187_2": "Bahi cittanīharaṇepi eseva nayo.",
  "anya-e0103n0:1187_3": "Vātabbhāhatanti abbhantaragataṃ vātaṃ bahulaṃ manasi karontassa vātena taṃ ṭhānaṃ abbhāhataṃ viya,",
  "anya-e0103n0:1187_4": "medena pūritaṃ viya ca hoti,",
  "anya-e0103n0:1187_5": "tathā upaṭṭhāti.",
  "anya-e0103n0:1187_6": "Nīharato phuṭṭhokāsaṃ muñcitvā,",
  "anya-e0103n0:1187_7": "tathā pana nīharato vātassa gatisamannesanamukhena nānārammaṇesu cittaṃ vidhāvatīti āha “puthuttārammaṇe cittaṃ vikkhipatī”ti.",
  "anya-e0103n0:1188_0": "Etanti etaṃ assāsapassāsajātaṃ.",
  "anya-e0103n0:1189_0": "224.",
  "anya-e0103n0:1189_1": "Anugamananti pavattapavattānaṃ assāsapassāsānaṃ ārammaṇakaraṇavasena satiyā anu anu pavattanaṃ anugacchanaṃ.",
  "anya-e0103n0:1189_2": "Tenevāha “tañca kho na ādimajjhapariyosānānugamanavasenā”ti.",
  "anya-e0103n0:1189_3": "Nābhi ādi tattha paṭhamaṃ uppajjanato.",
  "anya-e0103n0:1189_4": "Paṭhamuppattivasena hi idha ādicintā,",
  "anya-e0103n0:1189_5": "na uppattimattavasena.",
  "anya-e0103n0:1189_6": "Tathā hi te nābhito paṭṭhāya yāva nāsikaggā sabbattha uppajjanteva.",
  "anya-e0103n0:1189_7": "Yattha yattha ca uppajjanti,",
  "anya-e0103n0:1189_8": "tattha tattheva bhijjanti dhammānaṃ gamanābhāvato.",
  "anya-e0103n0:1189_9": "Yathāpaccayaṃ pana desantaruppattiyaṃ gatisamaññā.",
  "anya-e0103n0:1189_10": "Hadayaṃ majjhanti hadayasamīpaṃ tassa uparibhāgo majjhaṃ.",
  "anya-e0103n0:1189_11": "Nāsikaggaṃ pariyosānanti nāsikaṭṭhānaṃ tassa pariyosānaṃ assāsapassāsasamaññāya tadavadhibhāvato.",
  "anya-e0103n0:1189_12": "Tathā hete “cittasamuṭṭhānā”ti vuttā,",
  "anya-e0103n0:1189_13": "na ca bahiddhā cittasamuṭṭhānānaṃ sambhavo atthi.",
  "anya-e0103n0:1189_14": "Tenāha “abbhantaraṃ pavisanavātassa nāsikaggaṃ ādī”ti.",
  "anya-e0103n0:1189_15": "Pavisananikkhamanapariyāyo pana taṃsadisavasena vuttoti veditabbo.",
  "anya-e0103n0:1189_16": "Vikkhepagatanti vikkhepaṃ upagataṃ,",
  "anya-e0103n0:1189_17": "vikkhittaṃ asamāhitanti attho.",
  "anya-e0103n0:1189_18": "Sāraddhāyāti sadarathabhāvāya.",
  "anya-e0103n0:1189_19": "Iñjanāyāti kammaṭṭhānamanasikārassa calanāya.",
  "anya-e0103n0:1190_0": "Vikkhepagatena cittenāti hetumhi karaṇavacanaṃ,",
  "anya-e0103n0:1190_1": "itthambhūtalakkhaṇe vā.",
  "anya-e0103n0:1190_2": "Sāraddhāti sadarathā.",
  "anya-e0103n0:1190_3": "Iñjitāti iñjanakā calanakā.",
  "anya-e0103n0:1190_4": "Tathā phanditā.",
  "anya-e0103n0:1191_0": "Ādimajjhapariyosānavasenāti ādimajjhapariyosānānugamanavasena na manasi kātabbanti sambandho.",
  "anya-e0103n0:1191_1": "“Anubandhanāya manasi karontena phusanāvasena ca ṭhapanāvasena ca manasi kātabba”nti yenādhippāyena vuttaṃ,",
  "anya-e0103n0:1191_2": "taṃ vivarituṃ “gaṇanānubandhanāvasena viyā”tiādimāha.",
  "anya-e0103n0:1191_3": "Tattha visuṃ manasikāro natthīti gaṇanāya,",
  "anya-e0103n0:1191_4": "anubandhanāya ca vinā yathākkamaṃ kevalaṃ phusanāvasena,",
  "anya-e0103n0:1191_5": "ṭhapanāvasena ca kammaṭṭhānamanasikāro natthi.",
  "anya-e0103n0:1191_6": "Nanu phusanāya vinā ṭhapanāya viya,",
  "anya-e0103n0:1191_7": "phusanāya vinā gaṇanāyapi manasikāro natthiyeva?",
  "anya-e0103n0:1191_8": "Yadipi natthi,",
  "anya-e0103n0:1191_9": "gaṇanā pana yathā kammaṭṭhānamanasikārassa mūlabhāvato padhānabhāvena gahetabbā,",
  "anya-e0103n0:1191_10": "evaṃ anubandhanā ṭhapanāya,",
  "anya-e0103n0:1191_11": "tāya vinā ṭhapanāya asambhavato.",
  "anya-e0103n0:1191_12": "Tasmā satipi phusanāya nānantarikabhāve gaṇanānubandhanā eva mūlabhāvato padhānabhāvena gahetvā itarāsaṃ",
  "anya-e0103n0:1191_13": "tadabhāvaṃ dassento āha “gaṇanānubandhanāvasena viya hi phusanāṭhapanāvasena visuṃ manasikāro natthī”ti.",
  "anya-e0103n0:1191_14": "Yadi evaṃ tā kasmā uddese visuṃ gahitāti āha “phuṭṭhaphuṭṭhaṭṭhāneyevā”tiādi.",
  "anya-e0103n0:1191_15": "Tattha “phuṭṭhaphuṭṭhaṭṭhāneyeva gaṇento”ti iminā gaṇanāya phusanā aṅganti dasseti.",
  "anya-e0103n0:1191_16": "Tenāha “gaṇanāya ca phusanāya ca manasi karotī”ti.",
  "anya-e0103n0:1191_17": "Tatthevāti phuṭṭhaphuṭṭhaṭṭhāneyeva.",
  "anya-e0103n0:1191_18": "Teti assāsapassāse.",
  "anya-e0103n0:1191_19": "Satiyā anubandhantoti gaṇanāvīthiṃ anugantvā satiyā nibandhanto,",
  "anya-e0103n0:1191_20": "phuṭṭhokāseyeva te nirantaraṃ upadhārentoti attho.",
  "anya-e0103n0:1191_21": "Appanāvasena cittaṃ ṭhapentoti yathā appanā hoti,",
  "anya-e0103n0:1191_22": "evaṃ yathāupaṭṭhite nimitte cittaṃ ṭhapento samādahanto.",
  "anya-e0103n0:1191_23": "Anubandhanāya cātiādīsu anubandhanāya ca phusanāya ca ṭhapanāya ca manasi karotīti vuccatīti yojanā.",
  "anya-e0103n0:1191_24": "Svāyamatthoti yvāyaṃ “phuṭṭhaphuṭṭhaṭṭhāneyeva gaṇento,",
  "anya-e0103n0:1191_25": "tattheva gaṇanaṃ paṭisaṃharitvā te satiyā anubandhanto”ti ca vutto,",
  "anya-e0103n0:1191_26": "so ayamattho.",
  "anya-e0103n0:1191_27": "Yā accantāya na minoti na vinicchināti,",
  "anya-e0103n0:1191_28": "sā mānassa samīpeti upamā yathā “goṇo viya gavayo”ti.",
  "anya-e0103n0:1192_0": "225.",
  "anya-e0103n0:1192_1": "Paṅguḷoti pīṭhasappī.",
  "anya-e0103n0:1192_2": "Dolā pekholo.",
  "anya-e0103n0:1192_3": "Kīḷatanti kīḷantānaṃ.",
  "anya-e0103n0:1192_4": "Mātāputtānanti attano bhariyāya,",
  "anya-e0103n0:1192_5": "puttassa ca.",
  "anya-e0103n0:1192_6": "Ubho koṭiyoti āgacchantassa purimakoṭiṃ,",
  "anya-e0103n0:1192_7": "gacchantassa pacchimakoṭinti dvepi koṭiyo.",
  "anya-e0103n0:1192_8": "Majjhanti dolāphalakasseva majjhaṃ.",
  "anya-e0103n0:1192_9": "Upanibandhanathambho viyāti upanibandhanathambho,",
  "anya-e0103n0:1192_10": "nāsikaggaṃ,",
  "anya-e0103n0:1192_11": "mukhanimittaṃ vā,",
  "anya-e0103n0:1192_12": "tassa mūle samīpe ṭhatvā.",
  "anya-e0103n0:1192_13": "Kathaṃ ṭhatvā?",
  "anya-e0103n0:1192_14": "Satiyā vasena.",
  "anya-e0103n0:1192_15": "Satiñhi tattha sūpaṭṭhitaṃ karonto yogāvacaro tattha ṭhito nāma hoti,",
  "anya-e0103n0:1192_16": "avayavadhammena samudāyassa apadisitabbato.",
  "anya-e0103n0:1192_17": "Nimitteti nāsikaggādinimitte.",
  "anya-e0103n0:1192_18": "Satiyā nisīdantoti sativasena nisīdanto.",
  "anya-e0103n0:1192_19": "“Satiñhi tatthā”tiādinā ṭhāne viya vattabbaṃ.",
  "anya-e0103n0:1192_20": "Tatthāti phuṭṭhaphuṭṭhaṭṭhāne.",
  "anya-e0103n0:1193_0": "226. Teti nagarassa antobahigatā manussā, tesaṃ saṅgahā ca hatthagatā.",
  "anya-e0103n0:1194_0": "227.",
  "anya-e0103n0:1194_1": "Ādito paṭṭhāyāti upameyyatthadassanato paṭṭhāya.",
  "anya-e0103n0:1194_2": "Gāthāyaṃ nimittanti upanibandhanānimittaṃ.",
  "anya-e0103n0:1194_3": "Anārammaṇamekacittassāti ekassa cittassa na ārammaṇaṃ,",
  "anya-e0103n0:1194_4": "ārammaṇaṃ na hontīti attho.",
  "anya-e0103n0:1194_5": "Ajānato ca tayo dhammeti nimittaṃ assāso passāsoti ime tayo dhamme ārammaṇakaraṇavasena avindantassa. Ca-",
  "anya-e0103n0:1194_6": "saddo byatireke.",
  "anya-e0103n0:1194_7": "Bhāvanāti ānāpānassatisamādhibhāvanā.",
  "anya-e0103n0:1194_8": "Nupalabbhatīti na upalabbhati na sijjhatīti ayaṃ codanāgāthāya attho,",
  "anya-e0103n0:1194_9": "dutiyā pana parihāragāthā suviññeyyāva.",
  "anya-e0103n0:1195_0": "Kathanti tāsaṃ atthaṃ vivarituṃ kathetukamyatāpucchā.",
  "anya-e0103n0:1195_1": "Ime tayo dhammātiādīsu padayojanāya saddhiṃ ayamatthaniddeso –",
  "anya-e0103n0:1195_2": "ime nimittādayo tayo dhammā ekacittassa kathaṃ ārammaṇaṃ na honti,",
  "anya-e0103n0:1195_3": "tathāpi na cime na ca ime tayo dhammā aviditā honti,",
  "anya-e0103n0:1195_4": "kathaṃ na ca honti aviditā?",
  "anya-e0103n0:1195_5": "Tesañhi aviditatte cittañca kathaṃ vikkhepaṃ na gacchati,",
  "anya-e0103n0:1195_6": "padhānañca bhāvanāya nipphādakaṃ vīriyañca kathaṃ paññāyati,",
  "anya-e0103n0:1195_7": "nīvaraṇānaṃ vikkhambhakaṃ sammadeva samādhānāvahaṃ bhāvanānuyogasaṅkhātaṃ payogañca yogī kathaṃ sādheti,",
  "anya-e0103n0:1195_8": "uparūpari lokiyalokuttarañca visesaṃ kathamadhigacchatīti.",
  "anya-e0103n0:1196_0": "Idāni tamatthaṃ kakacūpamāya sādhetuṃ “seyyathāpī”tiādi vuttaṃ.",
  "anya-e0103n0:1196_1": "Bhūmibhāgassa visamatāya cañcale rukkhe chedanakiriyā na sukarā siyā,",
  "anya-e0103n0:1196_2": "tathā ca sati kakacadantagati dubbiññeyyāti āha “same bhūmibhāge”ti.",
  "anya-e0103n0:1196_3": "Kakacenāti khuddakena kharapattena.",
  "anya-e0103n0:1196_4": "Tenāha “puriso”ti.",
  "anya-e0103n0:1196_5": "Phuṭṭhakakacadantānanti phuṭṭhaphuṭṭhakakacadantānaṃ vasena.",
  "anya-e0103n0:1196_6": "Tena kakacadantehi phuṭṭhaphuṭṭhaṭṭhāneyeva purisassa satiyā upaṭṭhānaṃ dasseti.",
  "anya-e0103n0:1196_7": "Tenāha “na āgate vā gate vā kakacadante manasi karotī”ti.",
  "anya-e0103n0:1196_8": "Kakacassa ākaḍḍhanakāle purisābhimukhaṃ pavattā āgatā.",
  "anya-e0103n0:1196_9": "Pellanakāle tato vigatā “gatā”ti vuttā.",
  "anya-e0103n0:1196_10": "Na ca āgatā vā gatā vā kakacadantā aviditā honti sabbattha satiyā upaṭṭhitattā chinditabbaṭṭhānaṃ aphusitvā gacchantānaṃ,",
  "anya-e0103n0:1196_11": "āgacchantānañca kakacadantānaṃ abhāvato.",
  "anya-e0103n0:1196_12": "Padhānanti rukkhassa chedanavīriyaṃ.",
  "anya-e0103n0:1196_13": "Payoganti tasseva chedanakiriyaṃ.",
  "anya-e0103n0:1196_14": "Visesanti anekabhāvāpādanaṃ,",
  "anya-e0103n0:1196_15": "tena ca sādhetabbaṃ payojanavisesaṃ.",
  "anya-e0103n0:1197_0": "Yathā rukkhotiādi upamāsaṃsandanaṃ.",
  "anya-e0103n0:1197_1": "Upanibandhati ārammaṇe cittaṃ etāyāti sati upanibandhanā nāma,",
  "anya-e0103n0:1197_2": "tassā assāsapassāsānaṃ sallakkhaṇassa nimittanti upanibandhanānimittaṃ,",
  "anya-e0103n0:1197_3": "nāsikaggaṃ,",
  "anya-e0103n0:1197_4": "mukhanimittaṃ vā.",
  "anya-e0103n0:1197_5": "Evamevāti yathāpi so puriso kakacena rukkhaṃ chindanto āgatagate kakacadante amanasikarontopi phuṭṭhaphuṭṭhaṭṭhāneyeva",
  "anya-e0103n0:1197_6": "satiyā upaṭṭhapanena āgatagate kakacadante jānāti,",
  "anya-e0103n0:1197_7": "suttapadañca avirajjhanto atthakiccaṃ sādheti, evameva.",
  "anya-e0103n0:1197_8": "Nāsikagge mukhanimitteti dīghanāsiko nāsikagge itaro mukhaṃ dasanaṃ nimīyati chādīyati etenāti mukhanimittanti laddhanāme uttaroṭṭhe.",
  "anya-e0103n0:1198_0": "Idaṃ padhānanti yena vīriyārambhena āraddhavīriyassa yogino kāyopi cittampi kammaniyaṃ bhāvanākammakkhamaṃ bhāvanākammayoggaṃ hoti,",
  "anya-e0103n0:1198_1": "idaṃ vīriyaṃ padhānanti phalena hetuṃ dasseti.",
  "anya-e0103n0:1198_2": "Upakkilesā pahīyantīti cittassa upakkilesabhūtāni nīvaraṇāni vikkhambhanavasena pahīyanti.",
  "anya-e0103n0:1198_3": "Vitakkā vūpasamantīti tato eva kāmavitakkādayo micchāvitakkā upasamaṃ gacchanti,",
  "anya-e0103n0:1198_4": "nīvaraṇappahānena vā paṭhamajjhānādhigamaṃ dassetvā vitakkavūpasamāpadesena dutiyajjhānādīnamadhigamamāha.",
  "anya-e0103n0:1198_5": "Ayaṃ payogoti ayaṃ jhānādhigamassa hetubhūto kammaṭṭhānānuyogo payogo.",
  "anya-e0103n0:1198_6": "Saṃyojanā pahīyantīti dasapi saṃyojanāni maggapaṭipāṭiyā samucchedavasena pahīyanti.",
  "anya-e0103n0:1198_7": "Anusayā byantī hontīti tathā sattapi anusayā anuppattidhammatāpādanena bhaṅgamattassapi anavasesato vigatantā honti.",
  "anya-e0103n0:1198_8": "Ettha ca saṃyojanappahānaṃ nāma anusayanirodheneva hoti,",
  "anya-e0103n0:1198_9": "pahīnesu ca saṃyojanesu anusayānaṃ lesopi na bhavissatīti ca dassanatthaṃ “saṃyojanā pahīyanti anusayā byantī hontī”ti vuttaṃ.",
  "anya-e0103n0:1198_10": "Ayaṃ visesoti imaṃ samādhiṃ nissāya anukkamena labbhamāno ayaṃ saṃyojanappahānādiko imassa samādhissa visesoti attho.",
  "anya-e0103n0:1199_0": "Yassāti yena.",
  "anya-e0103n0:1199_1": "Anupubbanti anukkamena.",
  "anya-e0103n0:1199_2": "Paricitāti pariciṇṇā.",
  "anya-e0103n0:1199_3": "Ayaṃ hettha saṅkhepattho –",
  "anya-e0103n0:1199_4": "ānāpānassati yathā buddhena bhagavatā desitā,",
  "anya-e0103n0:1199_5": "tatheva yena dīgharassapajānanādividhinā anupubbaṃ paricitā suṭṭhu bhāvitā,",
  "anya-e0103n0:1199_6": "tato eva paripuṇṇā soḷasannaṃ vatthūnaṃ pāripūriyā sabbaso puṇṇā.",
  "anya-e0103n0:1199_7": "So bhikkhu imaṃ attano khandhādilokaṃ paññobhāsena pabhāseti.",
  "anya-e0103n0:1199_8": "Yathā kiṃ abbhā muttova candimā abbhupakkilesavimutto candimā tārakarājā viyāti.",
  "anya-e0103n0:1200_0": "Idhāti kakacūpamāyaṃ.",
  "anya-e0103n0:1200_1": "Assāti yogino.",
  "anya-e0103n0:1200_2": "Idhāti vā imasmiṃ ṭhāne.",
  "anya-e0103n0:1200_3": "Assāti upamābhūtassa kakacassa.",
  "anya-e0103n0:1200_4": "Āgatagatavasena yathā tassa purisassa amanasikāro,",
  "anya-e0103n0:1200_5": "evaṃ assāsapassāsānaṃ āgatagatavasena amanasikāramattameva payojanaṃ.",
  "anya-e0103n0:1201_0": "228.",
  "anya-e0103n0:1201_1": "Nimittanti paṭibhāganimittaṃ.",
  "anya-e0103n0:1201_2": "Avasesajhānaṅgapaṭimaṇḍitāti appanāvitakkādiavasesajhānaṅgapaṭimaṇḍitāti vadanti,",
  "anya-e0103n0:1201_3": "vicārādīti pana vattabbaṃ nippariyāyena vitakkassa appanābhāvato.",
  "anya-e0103n0:1201_4": "So hi pāḷiyaṃ “appanā byappanā”ti niddiṭṭho,",
  "anya-e0103n0:1201_5": "taṃsampayogato vā yasmā jhānaṃ “appanā”ti aṭṭhakathāvohāro,",
  "anya-e0103n0:1201_6": "jhānaṅgesu ca samādhi padhānaṃ,",
  "anya-e0103n0:1201_7": "tasmā taṃ “appanā”ti dassento “avasesajhānaṅgapaṭimaṇḍitā appanāsaṅkhātā ṭhapanā ca sampajjatī”ti āha.",
  "anya-e0103n0:1201_8": "Kassaci pana gaṇanāvaseneva manasikārakālato pabhutīti ettha “anukkamato…pe…",
  "anya-e0103n0:1201_9": "laṅghanākārappattaṃ viya hotī”ti ettako gantho parihīno.",
  "anya-e0103n0:1202_0": "Sāraddhakāyassa kassaci puggalassa.",
  "anya-e0103n0:1202_1": "Onamati paṭṭikādīnaṃ palambanena.",
  "anya-e0103n0:1202_2": "Vikūjatīti saddaṃ karoti.",
  "anya-e0103n0:1202_3": "Gattānisadakapparādīnaṃ sandhiṭṭhānesu valiṃ gaṇhāti tattha tattha valitaṃ hoti. Kasmā?",
  "anya-e0103n0:1202_4": "Yasmā sāraddhakāyo garuko hotīti kāyadarathavūpasamena saddhiṃ sijjhamāno oḷārikaassāsapassāsanirodho byatirekamukhena tassa sādhanaṃ viya vutto.",
  "anya-e0103n0:1202_5": "Oḷārikaassāsapassāsanirodhavasenāti anvayavasena tadatthasādhanaṃ.",
  "anya-e0103n0:1202_6": "Tattha kāyadarathe vūpasanteti cittajarūpānaṃ lahumudukammaññabhāvena yo sesatisantatirūpānampi lahuādibhāvo,",
  "anya-e0103n0:1202_7": "so idha kāyassa lahubhāvoti adhippeto.",
  "anya-e0103n0:1202_8": "Svāyaṃ yasmā cittassa lahuādibhāvena vinā natthi,",
  "anya-e0103n0:1202_9": "tasmā vuttaṃ “kāyopi cittampi lahukaṃ hotī”ti.",
  "anya-e0103n0:1203_0": "Oḷārike assāsapassāse niruddhetiādi heṭṭhā vuttanayampi vicetabbākārappattassa kāyasaṅkhārassa vicayanavidhiṃ dassetuṃ ānītaṃ.",
  "anya-e0103n0:1204_0": "229.",
  "anya-e0103n0:1204_1": "Uparūpari vibhūtānīti bhāvanābalena uddhaṃ uddhaṃ pākaṭāni honti.",
  "anya-e0103n0:1204_2": "Desatoti pakatiyā phusanadesato,",
  "anya-e0103n0:1204_3": "pubbe attanā phusanavasena upadhāritaṭṭhānato.",
  "anya-e0103n0:1205_0": "“Kattha natthī”ti ṭhānavasena,",
  "anya-e0103n0:1205_1": "“kassa natthī”ti puggalavasena vīmaṃsiyamānamatthaṃ ekajjhaṃ katvā vibhāvetuṃ “antomātukucchiya”ntiādi vuttaṃ.",
  "anya-e0103n0:1205_2": "Tattha yathā udake nimuggassa puggalassa niruddhokāsatāya assāsapassāsā na pavattanti,",
  "anya-e0103n0:1205_3": "evaṃ antomātukucchiyaṃ.",
  "anya-e0103n0:1205_4": "Yathā matānaṃ samuṭṭhāpakacittābhāvato,",
  "anya-e0103n0:1205_5": "evaṃ asaññībhūtānaṃ mucchāparetānaṃ,",
  "anya-e0103n0:1205_6": "asaññīsu vā jātānaṃ,",
  "anya-e0103n0:1205_7": "tathā nirodhasamāpannānaṃ.",
  "anya-e0103n0:1205_8": "Catutthajjhānasamāpannānaṃ pana dhammatāvaseneva nesaṃ anuppajjanaṃ,",
  "anya-e0103n0:1205_9": "tathā rūpārūpabhavasamaṅgīnaṃ.",
  "anya-e0103n0:1205_10": "Keci pana “anupubbato sukhumabhāvappattiyā catutthajjhānasamāpannassa,",
  "anya-e0103n0:1205_11": "rūpabhave rūpānaṃ bhavaṅgassa ca sukhumabhāvato rūpabhavasamaṅgīnaṃ natthī”ti kāraṇaṃ vadanti.",
  "anya-e0103n0:1205_12": "Atthiyeva te assāsapassāsā pariyesatoti adhippāyo,",
  "anya-e0103n0:1205_13": "yathāvuttasattaṭṭhānavinimuttassa assāsapassāsānaṃ anuppajjanaṭṭhānassa abhāvato.",
  "anya-e0103n0:1205_14": "Pakatiphuṭṭhavasenāti pakatiyā phusanaṭṭhānavasena.",
  "anya-e0103n0:1205_15": "Nimittaṃ ṭhapetabbanti satiyā tattha tattha sukhappavattanatthaṃ thiratarasañjānanaṃ pavattetabbaṃ.",
  "anya-e0103n0:1205_16": "Thirasaññāpadaṭṭhānā hi sati.",
  "anya-e0103n0:1205_17": "Imamevāti imaṃ eva anupaṭṭhahantassa kāyasaṅkhārassa kaṇṭakuṭṭhāpananayena upaṭṭhāpanavidhimeva.",
  "anya-e0103n0:1205_18": "Atthavasanti hetuṃ.",
  "anya-e0103n0:1205_19": "Atthoti hi phalaṃ,",
  "anya-e0103n0:1205_20": "so yassa vasena pavattati,",
  "anya-e0103n0:1205_21": "so atthavasoti.",
  "anya-e0103n0:1205_22": "Muṭṭhassatissāti vinaṭṭhassatissa.",
  "anya-e0103n0:1205_23": "Asampajānassāti sampajaññarahitassa,",
  "anya-e0103n0:1205_24": "bhāventassa anukkamena anupaṭṭhahante assāsapassāse vīmaṃsitvā “ime te”ti upadhāretuṃ,",
  "anya-e0103n0:1205_25": "sammadeva pajānituñca samatthāhi satipaññāhi virahitassāti adhippāyo.",
  "anya-e0103n0:1206_0": "230.",
  "anya-e0103n0:1206_1": "Ito aññaṃ kammaṭṭhānaṃ.",
  "anya-e0103n0:1206_2": "Garukanti bhāriyaṃ.",
  "anya-e0103n0:1206_3": "Sā cassa garukatā bhāvanāya sudukkarabhāvenāti āha “garukabhāvana”nti.",
  "anya-e0103n0:1206_4": "Uparūpari santasukhumabhāvappattito “balavatī suvisadā sūrā ca satipaññā ca icchitabbā”ti vatvā sukhumassa",
  "anya-e0103n0:1206_5": "nāma atthassa sādhanenāpi sukhumeneva bhavitabbanti dassetuṃ “yathā hī”tiādi vuttaṃ.",
  "anya-e0103n0:1206_6": "Idāni anupaṭṭhahantānaṃ assāsapassāsānaṃ pariyesanupāyaṃ dassento “tāhi ca panā”tiādimāha.",
  "anya-e0103n0:1206_7": "Tattha gocaramukheti gocarābhimukhe.",
  "anya-e0103n0:1206_8": "Anupadanti padānupadaṃ.",
  "anya-e0103n0:1206_9": "Caritvāti gocaraṃ gahetvā.",
  "anya-e0103n0:1206_10": "Tasmiṃyeva ṭhāneti upanibandhanānimittasaññitaṭṭhāne.",
  "anya-e0103n0:1206_11": "Yojetvāti manasikārena yojetvā.",
  "anya-e0103n0:1206_12": "Satirasmiyā bandhitvāti vā vuttamevatthamāha “tasmiṃyeva ṭhāne yojetvā”ti.",
  "anya-e0103n0:1206_13": "Na hi upameyye bandhanayojanaṭṭhānāni visuṃ labbhanti.",
  "anya-e0103n0:1207_0": "231.",
  "anya-e0103n0:1207_1": "Nimittanti uggahanimittaṃ,",
  "anya-e0103n0:1207_2": "paṭibhāganimittaṃ vā.",
  "anya-e0103n0:1207_3": "Ubhayampi hi idha ekajjhaṃ vuttaṃ.",
  "anya-e0103n0:1207_4": "Tathā hi tūlapicuādiupamattayaṃ uggahe yujjati,",
  "anya-e0103n0:1207_5": "sesaṃ ubhayattha.",
  "anya-e0103n0:1207_6": "Ekacceti eke ācariyā.",
  "anya-e0103n0:1208_0": "Tārakarūpaṃ viyāti tārakāya pabhārūpaṃ viya.",
  "anya-e0103n0:1208_1": "Maṇiguḷikādiupamā paṭibhāge vaṭṭanti.",
  "anya-e0103n0:1208_2": "Kathaṃ panetaṃ ekaṃyeva kammaṭṭhānaṃ anekākārato upaṭṭhātīti āha “tañca paneta”ntiādi.",
  "anya-e0103n0:1208_3": "Suttantanti ekaṃ suttaṃ.",
  "anya-e0103n0:1208_4": "Paguṇappavattibhāvena avicchedaṃ,",
  "anya-e0103n0:1208_5": "mahāvisayatañca sandhāyāha “mahatī pabbateyyā nadī viyā”ti.",
  "anya-e0103n0:1208_6": "Atthabyañjanasampattiyā samantabhaddakaṃ suttaṃ sabbabhāgamanoharā sabbapāliphullā vanaghaṭā viyāti āha “ekā vanarāji viyā”ti.",
  "anya-e0103n0:1208_7": "Tenāha bhagavā –",
  "anya-e0103n0:1208_8": "“vanappagumbe yatha phussitagge”ti.",
  "anya-e0103n0:1208_9": "Nānānusandhikaṃ nānāpeyyālaṃ vividhanayanipuṇaṃ bahuvidhakammaṭṭhānamukhasuttantaṃ atthikehi sakkaccaṃ samupajīvitabbanti āha “sītacchāyo…pe…",
  "anya-e0103n0:1208_10": "rukkho viyā”ti.",
  "anya-e0103n0:1208_11": "Saññānānatāyāti nimittupaṭṭhānato pubbeva pavattasaññānaṃ nānāvidhabhāvato.",
  "anya-e0103n0:1209_0": "Ime tayo dhammāti assāso, passāso,",
  "anya-e0103n0:1209_1": "nimittanti ime tayo dhammā.",
  "anya-e0103n0:1209_2": "Natthīti kammaṭṭhānavasena manasikātabbabhāvena natthi na upalabbhanti.",
  "anya-e0103n0:1209_3": "Na ca upacāranti upacārampi na pāpuṇāti,",
  "anya-e0103n0:1209_4": "pageva appananti adhippāyo.",
  "anya-e0103n0:1209_5": "Yassa panāti vijjamānapakkho vuttanayānusārena veditabbo.",
  "anya-e0103n0:1210_0": "Idāni vuttasseva atthassa samatthanatthaṃ kakacūpamāyaṃ āgatā “nimitta”ntiādikā gāthā paccānītā.",
  "anya-e0103n0:1211_0": "232.",
  "anya-e0103n0:1211_1": "Nimitteti yathāvutte paṭibhāganimitte.",
  "anya-e0103n0:1211_2": "Evaṃ hotīti bhāvanamanuyuttassa eva hoti.",
  "anya-e0103n0:1211_3": "Tasmā “punappunaṃ evaṃ manasi karohī”ti vattabbo.",
  "anya-e0103n0:1211_4": "Vosānaṃ āpajjeyyāti “nimittaṃ nāma dukkaraṃ uppādetuṃ,",
  "anya-e0103n0:1211_5": "tayidaṃ laddhaṃ,",
  "anya-e0103n0:1211_6": "handāhaṃ dāni yadā vā tadā vā visesaṃ nibbattessāmī”ti saṅkocaṃ āpajjeyya.",
  "anya-e0103n0:1211_7": "Visīdeyyāti “ettakaṃ kālaṃ bhāvanamanuyuttassa nimittampi na uppannaṃ,",
  "anya-e0103n0:1211_8": "abhabbo maññe visesassā”ti visādaṃ āpajjeyya.",
  "anya-e0103n0:1212_0": "“Imāya paṭipadāya jarāmaraṇato muccissāmīti paṭipannassa nimitta”nti vutte kathaṃ saṅkocāpatti,",
  "anya-e0103n0:1212_1": "bhiyyoso mattāya ussāhameva kareyyāti “nimittamidaṃ…pe…",
  "anya-e0103n0:1212_2": "vattabbo”ti majjhimabhāṇakā āhu.",
  "anya-e0103n0:1212_3": "Evanti vuttappakārena paṭibhāganimitteyeva bhāvanācittassa ṭhapanena.",
  "anya-e0103n0:1212_4": "Ito pabhutīti ito paṭibhāganimittuppattito paṭṭhāya.",
  "anya-e0103n0:1212_5": "Pubbe yaṃ vuttaṃ “anubandhanāya ca phusanāya ca ṭhapanāya ca manasi karotī”ti,",
  "anya-e0103n0:1212_6": "tattha anubandhanaṃ,",
  "anya-e0103n0:1212_7": "phusanañca vissajjetvā ṭhapanāvasena bhāvanā hotīti ṭhapanāvaseneva bhāvetabbanti attho.",
  "anya-e0103n0:1213_0": "Porāṇehi vuttovāyamatthoti “nimitte”ti gāthamāha.",
  "anya-e0103n0:1213_1": "Tattha nimitteti paṭibhāganimitte.",
  "anya-e0103n0:1213_2": "Ṭhapayaṃ cittanti bhāvanācittaṃ ṭhapento,",
  "anya-e0103n0:1213_3": "ṭhapanāvasena manasi karontoti attho.",
  "anya-e0103n0:1213_4": "Nānākāranti “cattāro vaṇṇā”ti evaṃ vuttaṃ nānākāraṃ.",
  "anya-e0103n0:1213_5": "Ākārasāmaññavasena hetaṃ ekavacanaṃ.",
  "anya-e0103n0:1213_6": "Vibhāvayanti vibhāvento antaradhāpento.",
  "anya-e0103n0:1213_7": "Nimittuppattito paṭṭhāya hi te ākārā amanasikaroto antarahitā viya honti.",
  "anya-e0103n0:1213_8": "Assāsapassāseti assāsapassāse yo nānākāro,",
  "anya-e0103n0:1213_9": "taṃ vibhāvayaṃ,",
  "anya-e0103n0:1213_10": "assāsapassāsasambhūte vā nimitte.",
  "anya-e0103n0:1213_11": "Sakaṃ cittaṃ nibandhatīti tāya eva ṭhapanāya attano cittaṃ upanibandhati,",
  "anya-e0103n0:1213_12": "appetīti attho.",
  "anya-e0103n0:1213_13": "Ye pana “vibhāvayanti vibhāvento viditaṃ pākaṭaṃ karonto”ti atthaṃ vadanti,",
  "anya-e0103n0:1213_14": "taṃ pubbabhāgavasena yujjeyya.",
  "anya-e0103n0:1213_15": "Ayañhettha attho –",
  "anya-e0103n0:1213_16": "dhitisampannattā dhīro yogī assāsapassāse nānākāraṃ vibhāvento nānākārato te pajānanto vidite pākaṭe karonto,",
  "anya-e0103n0:1213_17": "nānākāraṃ vā oḷārikoḷārike passambhento vūpasamento tattha yaṃ laddhaṃ nimittaṃ,",
  "anya-e0103n0:1213_18": "tasmiṃ cittaṃ ṭhapento anukkamena sakaṃ cittaṃ nibandhati appetīti.",
  "anya-e0103n0:1214_0": "Vaṇṇatoti picupiṇḍatārakarūpādīsu viya upaṭṭhitavaṇṇato.",
  "anya-e0103n0:1214_1": "Lakkhaṇatoti kharabhāvādisabhāvato,",
  "anya-e0103n0:1214_2": "aniccādilakkhaṇato vā.",
  "anya-e0103n0:1214_3": "Rakkhitabbaṃ taṃ nimittanti sambandho.",
  "anya-e0103n0:1214_4": "Nimittassa rakkhaṇaṃ nāma tattha paṭiladdhassa upacārajhānassa rakkhaṇeneva hotīti āha “punappunaṃ manasikāravasena vuddhiṃ viruḷhiṃ gamayitvā”ti.",
  "anya-e0103n0:1215_0": "233.",
  "anya-e0103n0:1215_1": "Etthāti etissaṃ kāyānupassanāyaṃ.",
  "anya-e0103n0:1215_2": "Pārisuddhiṃ pattukāmoti adhigantukāmo,",
  "anya-e0103n0:1215_3": "samāpajjitukāmo ca,",
  "anya-e0103n0:1215_4": "tattha sallakkhaṇāvivaṭṭanāvasena adhigantukāmo,",
  "anya-e0103n0:1215_5": "sallakkhaṇāvasena samāpajjitukāmoti yojetabbaṃ.",
  "anya-e0103n0:1215_6": "Nāmarūpaṃ vavatthapetvā vipassanaṃ paṭṭhapetīti saṅkhepato vuttamatthaṃ vitthārato dassetuṃ “katha”ntiādi vuttaṃ.",
  "anya-e0103n0:1215_7": "Tattha yathā hītiādi kāyassa,",
  "anya-e0103n0:1215_8": "cittassa ca assāsapassāsānaṃ samudayabhāvadassanaṃ.",
  "anya-e0103n0:1215_9": "Kammāragaggariyāti kammārānaṃ ukkāyaṃ aggidhamanabhastā.",
  "anya-e0103n0:1215_10": "Dhamamānāyāti dhamayantiyā,",
  "anya-e0103n0:1215_11": "vātaṃ gāhāpentiyāti attho.",
  "anya-e0103n0:1215_12": "Tajjanti tadanurūpaṃ.",
  "anya-e0103n0:1215_13": "Evamevāti ettha kammāragaggarī viya karajakāyo,",
  "anya-e0103n0:1215_14": "vāyāmo viya cittaṃ daṭṭhabbaṃ.",
  "anya-e0103n0:1215_15": "Kiñcāpi assāsapassāsā cittasamuṭṭhānā,",
  "anya-e0103n0:1215_16": "karajakāyaṃ pana vinā tesaṃ appavattanato “kāyañca cittañca paṭicca assāsapassāsā”ti vuttaṃ.",
  "anya-e0103n0:1216_0": "Tassāti nāmarūpassa.",
  "anya-e0103n0:1216_1": "Paccayaṃ pariyesatīti “avijjāsamudayā rūpasamudayo”tiādinā avijjādikaṃ paccayaṃ vīmaṃsati pariggaṇhāti.",
  "anya-e0103n0:1216_2": "Kaṅkhaṃ vitaratīti “ahosiṃ nu kho ahaṃ atītamaddhāna”nti ādinayappavattaṃ soḷasavatthukaṃ vicikicchaṃ atikkamati pajahati.",
  "anya-e0103n0:1216_3": "“Yaṃ kiñci rūpaṃ atītānāgatapaccuppanna”nti ādinayappavattaṃ kalāpasammasanaṃ.",
  "anya-e0103n0:1216_4": "Pubbabhāgeti paṭipadāñāṇadassanavisuddhipariyāpannāya udayabbayānupassanāya pubbabhāge uppanne.",
  "anya-e0103n0:1216_5": "Obhāsādayoti obhāso ñāṇaṃ pīti passaddhi sukhaṃ adhimokkho paggaho upekkhā upaṭṭhānaṃ nikantīti ime obhāsādayo dasa.",
  "anya-e0103n0:1216_6": "Udayaṃ pahāyāti udayabbayānupassanāya gahitaṃ saṅkhārānaṃ udayaṃ vissajjetvā tesaṃ bhaṅgasseva anupassanato",
  "anya-e0103n0:1216_7": "bhaṅgānupassanaṃ ñāṇaṃ patvā ādīnavānupassanāpubbaṅgamāya nibbidānupassanāya nibbindanto.",
  "anya-e0103n0:1216_8": "Muñcitukamyatāpaṭisaṅkhānupassanāsaṅkhārupekkhānulomañāṇānaṃ ciṇṇapariyante uppannagotrabhuñāṇānantaraṃ",
  "anya-e0103n0:1216_9": "uppannena maggañāṇena sabbasaṅkhāresu virajjanto vimuccanto.",
  "anya-e0103n0:1216_10": "Maggakkhaṇe hi ariyo virajjati vimuccatīti ca vuccati.",
  "anya-e0103n0:1216_11": "Tenāha “yathākkamena cattāro ariyamagge pāpuṇitvā”ti.",
  "anya-e0103n0:1216_12": "Maggaphalanibbānapahīnāvasiṭṭhakilesasaṅkhātassa paccavekkhitabbassa pabhedena ekūnavīsatibhedassa.",
  "anya-e0103n0:1216_13": "Arahato hi avasiṭṭhakilesābhāvena ekūnavīsatitā.",
  "anya-e0103n0:1216_14": "Assāti ānāpānakammaṭṭhānikassa.",
  "anya-e0103n0:1217_0": "234.",
  "anya-e0103n0:1217_1": "Visuṃ kammaṭṭhānabhāvanānayo nāma natthi paṭhamacatukkavasena adhigatajhānassa vedanācittadhammānupassanāvasena desitattā.",
  "anya-e0103n0:1217_2": "Tesanti tiṇṇaṃ catukkānaṃ.",
  "anya-e0103n0:1218_0": "Pītipaṭisaṃvedīti pītiyā paṭi paṭi sammadeva vedanāsīlo,",
  "anya-e0103n0:1218_1": "tassā vā paṭi paṭi sammadeva vedo etassa atthi,",
  "anya-e0103n0:1218_2": "taṃ vā paṭi paṭi sammadeva vedayamāno.",
  "anya-e0103n0:1218_3": "Tattha kāmaṃ saṃvedana-",
  "anya-e0103n0:1218_4": "ggahaṇeneva pītiyā sakkaccaṃ viditabhāvo bodhito hoti,",
  "anya-e0103n0:1218_5": "yehi pana pakārehi tassā saṃvedanaṃ icchitaṃ,",
  "anya-e0103n0:1218_6": "taṃ dassetuṃ paṭi-",
  "anya-e0103n0:1218_7": "saddaggahaṇaṃ “paṭi paṭi saṃvedīti paṭisaṃvedī”ti.",
  "anya-e0103n0:1218_8": "Tenāha “dvīhākārehī”tiādi.",
  "anya-e0103n0:1219_0": "Tattha kathaṃ ārammaṇato pīti paṭisaṃviditā hotīti pucchāvacanaṃ.",
  "anya-e0103n0:1219_1": "Sappītike dve jhāne samāpajjatīti pītisahagatāni dve paṭhamadutiyajhānāni paṭipāṭiyā samāpajjati.",
  "anya-e0103n0:1219_2": "Tassāti tena.",
  "anya-e0103n0:1219_3": "“Paṭisaṃviditā”ti hi padaṃ apekkhitvā kattuatthe etaṃ sāmivacanaṃ.",
  "anya-e0103n0:1219_4": "Samāpattikkhaṇeti samāpannakkhaṇe.",
  "anya-e0103n0:1219_5": "Jhānapaṭilābhenāti jhānena samaṅgibhāvena.",
  "anya-e0103n0:1219_6": "Ārammaṇatoti ārammaṇamukhena,",
  "anya-e0103n0:1219_7": "tadārammaṇajhānapariyāpannā pīti paṭisaṃviditā hoti ārammaṇassa paṭisaṃviditattā.",
  "anya-e0103n0:1219_8": "Kiṃ vuttaṃ hoti?",
  "anya-e0103n0:1219_9": "Yathā nāma sappapariyesanaṃ carantena tassa āsaye paṭisaṃvidite sopi paṭisaṃvidito gahito eva hoti mantāgadabalena tassa gahaṇassa sukarattā,",
  "anya-e0103n0:1219_10": "evaṃ pītiyā āsayabhūte ārammaṇe paṭisaṃvidite sā pīti paṭisaṃviditā eva hoti salakkhaṇato,",
  "anya-e0103n0:1219_11": "sāmaññato ca tassā gahaṇassa sukarattāti.",
  "anya-e0103n0:1220_0": "Kathaṃ asammohato pīti paṭisaṃviditā hotīti ānetvā sambandhitabbaṃ.",
  "anya-e0103n0:1220_1": "Vipassanākkhaṇeti vipassanāpaññāya tikkhavisadappattāya visayato dassanakkhaṇe.",
  "anya-e0103n0:1220_2": "Lakkhaṇapaṭivedhenāti pītiyā salakkhaṇassa,",
  "anya-e0103n0:1220_3": "sāmaññalakkhaṇassa ca paṭivijjhanena.",
  "anya-e0103n0:1220_4": "Yaṃ hi yassa visesato,",
  "anya-e0103n0:1220_5": "sāmaññato ca lakkhaṇaṃ,",
  "anya-e0103n0:1220_6": "tasmiṃ vidite so yāthāvato vidito eva hoti.",
  "anya-e0103n0:1220_7": "Tenāha “asammohato pīti paṭisaṃviditā hotī”ti.",
  "anya-e0103n0:1221_0": "Idāni tamatthaṃ pāḷiyā eva vibhāvetuṃ “vuttañheta”ntiādimāha.",
  "anya-e0103n0:1221_1": "Tattha dīghaṃ assāsavasenātiādīsu yaṃ vattabbaṃ,",
  "anya-e0103n0:1221_2": "taṃ heṭṭhā vuttameva.",
  "anya-e0103n0:1221_3": "Tattha pana satokāritādassanavasena pāḷi āgatā,",
  "anya-e0103n0:1221_4": "idha pītipaṭisaṃveditāvasena,",
  "anya-e0103n0:1221_5": "pītipaṭisaṃveditā ca atthato vibhattā eva.",
  "anya-e0103n0:1221_6": "Apica ayamettha saṅkhepattho –",
  "anya-e0103n0:1221_7": "dīghaṃ assāsavasenāti dīghassa assāsassa ārammaṇabhūtassa vasena pajānato sā pīti paṭisaṃviditā hotīti sambandho.",
  "anya-e0103n0:1221_8": "Cittassa ekaggataṃ avikkhepaṃ pajānatoti jhānapariyāpannaṃ “avikkhepo”ti laddhanāmaṃ cittassekaggataṃ taṃsampayuttāya paññāya pajānato.",
  "anya-e0103n0:1221_9": "Yatheva hi ārammaṇamukhena pīti paṭisaṃviditā hoti,",
  "anya-e0103n0:1221_10": "evaṃ taṃsampayuttadhammāpi ārammaṇamukhena paṭisaṃviditā eva hontīti.",
  "anya-e0103n0:1221_11": "Sati upaṭṭhitā hotīti dīghaṃ assāsavasena jhānasampayuttā sati tassa ārammaṇe upaṭṭhitā ārammaṇamukhena jhānepi upaṭṭhitā nāma hoti.",
  "anya-e0103n0:1221_12": "Tāya satiyāti evaṃ upaṭṭhitāya tāya satiyā yathāvuttena tena ñāṇena suppaṭividitattā ārammaṇassa tassa vasena tadārammaṇā sā pīti paṭisaṃviditā hoti.",
  "anya-e0103n0:1221_13": "Dīghaṃ passāsavasenātiādīsupi imināva nayena attho veditabbo.",
  "anya-e0103n0:1222_0": "Evaṃ paṭhamacatukkavasena dassitaṃ pītipaṭisaṃvedanaṃ ārammaṇato,",
  "anya-e0103n0:1222_1": "asammohato ca vibhāgaso dassetuṃ “āvajjato”tiādi vuttaṃ.",
  "anya-e0103n0:1222_2": "Tattha āvajjatoti jhānaṃ āvajjantassa.",
  "anya-e0103n0:1222_3": "Sā pītīti sā jhānapariyāpannā pīti.",
  "anya-e0103n0:1222_4": "Jānatoti samāpannakkhaṇe ārammaṇamukhena jānato.",
  "anya-e0103n0:1222_5": "Tassa sā pīti paṭisaṃviditā hotīti sambandho.",
  "anya-e0103n0:1222_6": "Passatoti dassanabhūtena ñāṇena jhānato vuṭṭhāya passantassa.",
  "anya-e0103n0:1222_7": "Paccavekkhatoti jhānaṃ paccavekkhantassa.",
  "anya-e0103n0:1222_8": "Cittaṃ adhiṭṭhahatoti “ettakaṃ velaṃ jhānasamaṅgī bhavissāmī”ti jhānacittaṃ adhiṭṭhahantassa.",
  "anya-e0103n0:1222_9": "Evaṃ pañcannaṃ vasībhāvānaṃ vasena jhānassa pajānanamukhena ārammaṇato pītiyā paṭisaṃvedanā dassitā.",
  "anya-e0103n0:1223_0": "Idāni yehi dhammehi jhānaṃ,",
  "anya-e0103n0:1223_1": "vipassanā ca sijjhanti;",
  "anya-e0103n0:1223_2": "tesaṃ jhānapariyāpannānaṃ,",
  "anya-e0103n0:1223_3": "vipassanāmaggapariyāpannānañca saddhādīnaṃ vasena pītipaṭisaṃvedanaṃ dassetuṃ “saddhāya adhimuccato”tiādi vuttaṃ.",
  "anya-e0103n0:1223_4": "Tattha adhimuccatoti saddahantassa,",
  "anya-e0103n0:1223_5": "samathavipassanāvasenāti adhippāyo.",
  "anya-e0103n0:1223_6": "Vīriyaṃ paggaṇhatotiādīsupi eseva nayo.",
  "anya-e0103n0:1223_7": "Abhiññeyyanti abhivisiṭṭhāya paññāya jānitabbaṃ.",
  "anya-e0103n0:1223_8": "Abhijānatoti vipassanāpaññāpubbaṅgamāya maggapaññāya jānato.",
  "anya-e0103n0:1223_9": "Pariññeyyanti dukkhasaccaṃ tīraṇapariññāya,",
  "anya-e0103n0:1223_10": "maggapaññāya ca parijānato.",
  "anya-e0103n0:1223_11": "Pahātabbanti samudayasaccaṃ pahānapariññāya,",
  "anya-e0103n0:1223_12": "maggapaññāya ca pajahato.",
  "anya-e0103n0:1223_13": "Bhāvayato sacchikaroto bhāvetabbaṃ maggasaccaṃ,",
  "anya-e0103n0:1223_14": "sacchikātabbaṃ nirodhasaccaṃ.",
  "anya-e0103n0:1223_15": "Keci panettha pītiyā eva vasena abhiññeyyādīni uddharanti,",
  "anya-e0103n0:1223_16": "taṃ ayuttaṃ jhānādisamudāyaṃ uddharitvā tato pītiyā niddhāraṇassa adhippetattā.",
  "anya-e0103n0:1224_0": "Ettha ca “dīghaṃ assāsavasenā”tiādinā paṭhamacatukkavasena ārammaṇato pītipaṭisaṃvedanaṃ vuttaṃ,",
  "anya-e0103n0:1224_1": "tathā “āvajjato”tiādīhi pañcahi padehi.",
  "anya-e0103n0:1224_2": "“Abhiññeyyaṃ abhijānato”tiādīhi pana asammohato.",
  "anya-e0103n0:1224_3": "“Saddhāya adhimuccato”tiādīhi ubhayathāpīti saṅkhepato samathavasena ārammaṇato,",
  "anya-e0103n0:1224_4": "vipassanāvasena asammohato pītipaṭisaṃvedanaṃ vuttanti daṭṭhabbaṃ.",
  "anya-e0103n0:1224_5": "Kasmā panettha vedanānupassanāyaṃ pītisīsena vedanā gahitā,",
  "anya-e0103n0:1224_6": "na sarūpato evāti?",
  "anya-e0103n0:1224_7": "Bhūmivibhāgādivasena vedanaṃ bhinditvā catudhā vedanānupassanaṃ dassetuṃ.",
  "anya-e0103n0:1224_8": "Apica vedanākammaṭṭhānaṃ dassento bhagavā pītiyā oḷārikattā taṃsampayuttasukhaṃ sukhaggahaṇatthaṃ pītisīsena dasseti.",
  "anya-e0103n0:1225_0": "Eteneva nayena avasesapadānīti “sukhapaṭisaṃvedī cittasaṅkhārapaṭisaṃvedī”ti padāni pītipaṭisaṃvedipade āgatanayeneva atthato veditabbāni.",
  "anya-e0103n0:1225_1": "Sakkā hi “dvīhākārehi sukhapaṭisaṃveditā hoti,",
  "anya-e0103n0:1225_2": "cittasaṅkhārapaṭisaṃveditā hoti ārammaṇato”tiādinā pītiṭṭhāne sukhādipadāni pakkhipitvā “sukhasahagatāni tīṇi jhānāni,",
  "anya-e0103n0:1225_3": "cattāri vā jhānāni samāpajjatī”tiādinā atthaṃ viññātuṃ.",
  "anya-e0103n0:1225_4": "Tenāha “tiṇṇaṃ jhānānaṃ vasenā”tiādi.",
  "anya-e0103n0:1225_5": "Vedanādayoti ādi-",
  "anya-e0103n0:1225_6": "saddena saññā gahitā.",
  "anya-e0103n0:1225_7": "Tenāha “dve khandhā”ti.",
  "anya-e0103n0:1225_8": "Vipassanābhūmidassanatthanti pakiṇṇakasaṅkhārasammasanavasena vipassanāya bhūmidassanatthaṃ “sukhanti",
  "anya-e0103n0:1225_9": "dve sukhānī”tiādi vuttaṃ samathe kāyikasukhābhāvato.",
  "anya-e0103n0:1225_10": "Soti so passambhanapariyāyena vutto nirodho.",
  "anya-e0103n0:1225_11": "“Imassa hi bhikkhuno pubbe apariggahitakāle”tiādinā vitthārato kāyasaṅkhāre vutto,",
  "anya-e0103n0:1225_12": "tasmā vuttanayeneva veditabbo.",
  "anya-e0103n0:1225_13": "Tattha kāyasaṅkhāravasena āgato,",
  "anya-e0103n0:1225_14": "idha cittasaṅkhāravasenāti ayameva viseso.",
  "anya-e0103n0:1226_0": "Evaṃ cittasaṅkhārassa passambhanaṃ atidesena dassetvā yadaññaṃ imasmiṃ catukke vattabbaṃ,",
  "anya-e0103n0:1226_1": "taṃ dassetuṃ “apicā”tiādi vuttaṃ.",
  "anya-e0103n0:1226_2": "Tattha pītipadeti “pītipaṭisaṃvedī”tiādinā desitakoṭṭhāse.",
  "anya-e0103n0:1226_3": "Pītisīsena vedanā vuttāti pītiapadesena taṃsampayuttā vedanā vuttā,",
  "anya-e0103n0:1226_4": "na pītīti adhippāyo.",
  "anya-e0103n0:1226_5": "Tattha kāraṇaṃ heṭṭhā vuttameva.",
  "anya-e0103n0:1226_6": "Dvīsu cittasaṅkhārapadesūti “cittasaṅkhārapaṭisaṃvedī passambhayaṃ cittasaṅkhāra”nti cittasaṅkhārapaṭisaṃyuttesu dvīsu padesu.",
  "anya-e0103n0:1226_7": "“Viññāṇapaccayā nāmarūpa”nti vacanato cittena paṭibaddhāti cittapaṭibaddhā.",
  "anya-e0103n0:1226_8": "Tato eva kāmaṃ cittena saṅkharīyantīti cittasaṅkhārā,",
  "anya-e0103n0:1226_9": "saññāvedanādayo,",
  "anya-e0103n0:1226_10": "idha pana upalakkhaṇamattaṃ saññā vedanāva adhippetāti āha “saññāsampayuttā vedanā”ti.",
  "anya-e0103n0:1227_0": "235.",
  "anya-e0103n0:1227_1": "Cittapaṭisaṃvedīti ettha dvīhākārehi cittapaṭisaṃveditā hoti ārammaṇato,",
  "anya-e0103n0:1227_2": "asammohato ca.",
  "anya-e0103n0:1227_3": "Kathaṃ ārammaṇato?",
  "anya-e0103n0:1227_4": "Cattāri jhānāni samāpajjati,",
  "anya-e0103n0:1227_5": "tassa samāpattikkhaṇe jhānapaṭilābhenātiādinā vuttanayānusārena sabbaṃ suviññeyyanti āha “catunnaṃ jhānānaṃ vasena cittapaṭisaṃveditā veditabbā”ti.",
  "anya-e0103n0:1227_6": "Cittaṃ modentoti jhānasampayuttaṃ cittaṃ sampayuttāya pītiyā modayamāno,",
  "anya-e0103n0:1227_7": "taṃ vā pītiṃ ārammaṇaṃ katvā pavattaṃ vipassanācittaṃ tāya eva ārammaṇabhūtāya pītiyā modayamāno.",
  "anya-e0103n0:1227_8": "Pamodentotiādīni padāni tasseva vevacanāni pītipariyāyabhāvato.",
  "anya-e0103n0:1228_0": "Sampayuttāya pītiyā cittaṃ āmodetīti jhānacittasampayuttāya pītisambojjhaṅgabhūtāya odagyalakkhaṇāya",
  "anya-e0103n0:1228_1": "jhānapītiyā tameva jhānacittaṃ sahajātādipaccayavasena ceva jhānapaccayavasena ca paribrūhento haṭṭhapahaṭṭhākāraṃ",
  "anya-e0103n0:1228_2": "pāpento āmodeti pamodeti ca.",
  "anya-e0103n0:1228_3": "Ārammaṇaṃ katvāti uḷāraṃ jhānasampayuttaṃ pītiṃ ārammaṇaṃ katvā pavattamānaṃ vipassanācittaṃ tāya eva",
  "anya-e0103n0:1228_4": "ārammaṇabhūtāya pītiyā yogāvacaro haṭṭhapahaṭṭhākāraṃ pāpento “āmodeti pamodetī”ti vuccati.",
  "anya-e0103n0:1229_0": "Samaṃ ṭhapentoti yathā īsakampi līnapakkhaṃ,",
  "anya-e0103n0:1229_1": "uddhaccapakkhañca anupagamma anonataṃ anunnataṃ yathā indriyānaṃ samattapaṭipattiyā avisamaṃ,",
  "anya-e0103n0:1229_2": "samādhissa vā ukkaṃsagamanena āneñjappattiyā sammadeva ṭhitaṃ hoti,",
  "anya-e0103n0:1229_3": "evaṃ appanāvasena ṭhapento.",
  "anya-e0103n0:1229_4": "Lakkhaṇapaṭivedhenāti aniccādikassa lakkhaṇassa paṭi paṭi vijjhanena khaṇe khaṇe avabodhena.",
  "anya-e0103n0:1229_5": "Khaṇikacittekaggatāti khaṇamattaṭṭhitiko samādhi.",
  "anya-e0103n0:1229_6": "Sopi hi ārammaṇe nirantaraṃ ekākārena pavattamāno paṭipakkhena anabhibhūto appito viya cittaṃ niccalaṃ ṭhapeti.",
  "anya-e0103n0:1229_7": "Tena vuttaṃ “evaṃ uppannāyā”tiādi.",
  "anya-e0103n0:1230_0": "Mocentoti vikkhambhanavimuttivasena vivecento visuṃ karonto,",
  "anya-e0103n0:1230_1": "nīvaraṇāni pajahantoti attho.",
  "anya-e0103n0:1230_2": "Vipassanākkhaṇeti bhaṅgānupassanākkhaṇe.",
  "anya-e0103n0:1230_3": "Bhaṅgo hi nāma aniccatāya paramā koṭi,",
  "anya-e0103n0:1230_4": "tasmā tāya bhaṅgānupassako yogāvacaro cittamukhena sabbasaṅkhāragataṃ aniccato passati,",
  "anya-e0103n0:1230_5": "no niccato.",
  "anya-e0103n0:1230_6": "Aniccassa dukkhattā,",
  "anya-e0103n0:1230_7": "dukkhassa ca anattakattā tadeva dukkhato anupassati,",
  "anya-e0103n0:1230_8": "no sukhato.",
  "anya-e0103n0:1230_9": "Anattato anupassati,",
  "anya-e0103n0:1230_10": "no attato.",
  "anya-e0103n0:1230_11": "Yasmā pana yaṃ aniccaṃ dukkhaṃ anattā,",
  "anya-e0103n0:1230_12": "na taṃ abhinanditabbaṃ.",
  "anya-e0103n0:1230_13": "Yañca na abhinanditabbaṃ,",
  "anya-e0103n0:1230_14": "na taṃ rañjitabbaṃ.",
  "anya-e0103n0:1230_15": "Tasmā bhaṅgadassanānusārena “aniccaṃ dukkhaṃ anattā”ti saṅkhāragate diṭṭhe tasmiṃ nibbindati,",
  "anya-e0103n0:1230_16": "no nandati.",
  "anya-e0103n0:1230_17": "Virajjati,",
  "anya-e0103n0:1230_18": "no rajjati.",
  "anya-e0103n0:1230_19": "So evaṃ nibbindanto virajjanto lokiyeneva tāva ñāṇena rāgaṃ nirodheti,",
  "anya-e0103n0:1230_20": "no samudeti,",
  "anya-e0103n0:1230_21": "nāssa samudayaṃ karotīti attho.",
  "anya-e0103n0:1230_22": "Atha vā so evaṃ viratto yathā diṭṭhaṃ saṅkhāragataṃ,",
  "anya-e0103n0:1230_23": "tathā adiṭṭhaṃ attano ñāṇena nirodheti,",
  "anya-e0103n0:1230_24": "no samudeti.",
  "anya-e0103n0:1230_25": "Nirodhamevassa manasikaroti,",
  "anya-e0103n0:1230_26": "no samudayanti attho.",
  "anya-e0103n0:1230_27": "So evaṃ paṭipanno paṭinissajjati,",
  "anya-e0103n0:1230_28": "no ādiyati.",
  "anya-e0103n0:1230_29": "Kiṃ vuttaṃ hoti?",
  "anya-e0103n0:1230_30": "Ayañhi aniccādianupassanā saddhiṃ khandhābhisaṅkhārehi kilesānaṃ pariccajanato,",
  "anya-e0103n0:1230_31": "saṅkhatadosadassanena tabbiparīte nibbāne tanninnatāya pakkhandanato pariccāgapaṭinissaggo pakkhandanapaṭinissaggo cāti vuccati.",
  "anya-e0103n0:1230_32": "Tasmā tāya samannāgato yogāvacaro vuttanayena kilese ca pariccajati,",
  "anya-e0103n0:1230_33": "nibbāne ca pakkhandati.",
  "anya-e0103n0:1230_34": "Tena vuttaṃ “so vipassanākkhaṇe aniccānupassanāya niccasaññāto cittaṃ mocento vimocento …pe…",
  "anya-e0103n0:1230_35": "paṭinissaggānupassanāya ādānato cittaṃ mocento vimocento assasati ceva passasati cā”ti.",
  "anya-e0103n0:1231_0": "Tattha aniccassa,",
  "anya-e0103n0:1231_1": "aniccanti vā anupassanā aniccānupassanā.",
  "anya-e0103n0:1231_2": "Tebhūmakadhammānaṃ aniccataṃ gahetvā pavattāya vipassanāya etaṃ nāmaṃ.",
  "anya-e0103n0:1231_3": "Niccasaññātoti saṅkhatadhamme “niccā sassatā”ti pavattāya micchāsaññāya.",
  "anya-e0103n0:1231_4": "Saññāsīsena cittadiṭṭhīnampi gahaṇaṃ daṭṭhabbaṃ.",
  "anya-e0103n0:1231_5": "Esa nayo sukhasaññādīsupi.",
  "anya-e0103n0:1231_6": "Nibbidānupassanāyāti saṅkhāresu nibbindanākārena pavattāya anupassanāya.",
  "anya-e0103n0:1231_7": "Nanditoti sappītikataṇhāto.",
  "anya-e0103n0:1231_8": "Virāgānupassanāyāti tathā virajjanākārena pavattāya anupassanāya.",
  "anya-e0103n0:1231_9": "Tena vuttaṃ “rāgato mocento”ti.",
  "anya-e0103n0:1231_10": "Nirodhānupassanāyāti saṅkhārānaṃ nirodhassa anupassanāya.",
  "anya-e0103n0:1231_11": "Yathā saṅkhārā nirujjhantiyeva,",
  "anya-e0103n0:1231_12": "āyatiṃ punabbhavavasena na uppajjanti,",
  "anya-e0103n0:1231_13": "evaṃ vā anupassanā nirodhānupassanā.",
  "anya-e0103n0:1231_14": "Muñcitukamyatā hi ayaṃ balappattā.",
  "anya-e0103n0:1231_15": "Tenāha “samudayato mocento”ti.",
  "anya-e0103n0:1231_16": "Paṭinissajjanākārena pavattā anupassanā paṭinissaggānupassanā.",
  "anya-e0103n0:1231_17": "Ādānatoti niccādivasena gahaṇato,",
  "anya-e0103n0:1231_18": "paṭisandhiggahaṇato vāti evamettha attho daṭṭhabbo.",
  "anya-e0103n0:1232_0": "236.",
  "anya-e0103n0:1232_1": "Aniccanti anupassī,",
  "anya-e0103n0:1232_2": "aniccassa vā anupassanasīlo aniccānupassīti ettha kiṃ panetaṃ aniccaṃ,",
  "anya-e0103n0:1232_3": "kathaṃ vā aniccaṃ,",
  "anya-e0103n0:1232_4": "kā vā aniccānupassanā,",
  "anya-e0103n0:1232_5": "kassa vā aniccānupassanāti catukkaṃ vibhāvetabbanti taṃ dassento “aniccaṃ veditabba”ntiādimāha.",
  "anya-e0103n0:1233_0": "Tattha niccaṃ nāma dhuvaṃ sassataṃ yathā taṃ nibbānaṃ,",
  "anya-e0103n0:1233_1": "na niccanti aniccaṃ,",
  "anya-e0103n0:1233_2": "udayabbayavantaṃ,",
  "anya-e0103n0:1233_3": "atthato saṅkhatā dhammāti āha “aniccanti pañcakkhandhā. Kasmā?",
  "anya-e0103n0:1233_4": "Uppādavayaññathattabhāvā”ti,",
  "anya-e0103n0:1233_5": "uppādavayaññathattasabbhāvāti attho.",
  "anya-e0103n0:1233_6": "Tattha saṅkhatadhammānaṃ hetupaccayehi uppajjanaṃ ahutvā sambhavo attalābho uppādo.",
  "anya-e0103n0:1233_7": "Uppannānaṃ tesaṃ khaṇanirodho vināso vayo.",
  "anya-e0103n0:1233_8": "Jarāya aññathābhāvo aññathattaṃ.",
  "anya-e0103n0:1233_9": "Yathā hi uppādāvatthāya bhinnāya bhaṅgāvatthāyaṃ vatthubhedo natthi,",
  "anya-e0103n0:1233_10": "evaṃ ṭhitisaṅkhātāya bhaṅgābhimukhāvatthāyampi vatthubhedo natthi,",
  "anya-e0103n0:1233_11": "yattha jarāvohāro.",
  "anya-e0103n0:1233_12": "Tasmā ekassāpi dhammassa jarā yujjati,",
  "anya-e0103n0:1233_13": "yā khaṇikajarāti vuccati.",
  "anya-e0103n0:1233_14": "Ekaṃsena ca uppādabhaṅgāvatthāsu vatthuno abhedo icchitabbo,",
  "anya-e0103n0:1233_15": "aññathā “añño uppajjati,",
  "anya-e0103n0:1233_16": "añño bhijjatī”ti āpajjeyya.",
  "anya-e0103n0:1233_17": "Tayimaṃ khaṇikajaraṃ sandhāyāha “aññathatta”nti.",
  "anya-e0103n0:1233_18": "Yaṃ panettha vattabbaṃ,",
  "anya-e0103n0:1233_19": "taṃ parato kathayissāma.",
  "anya-e0103n0:1234_0": "Yassa lakkhaṇattayassa bhāvā khandhesu aniccasamaññā,",
  "anya-e0103n0:1234_1": "tasmiṃ lakkhaṇattaye aniccatāsamaññāti “aniccatāti tesaṃyeva uppādavayaññathatta”nti vatvā visesato dhammānaṃ",
  "anya-e0103n0:1234_2": "khaṇikanirodhe aniccatāvohāroti dassento “hutvā abhāvo vā”tiādimāha.",
  "anya-e0103n0:1234_3": "Tattha uppādapubbakattā abhāvassa hutvāgahaṇaṃ.",
  "anya-e0103n0:1234_4": "Tena pākabhāvapubbakattaṃ vināsabhāvassa dasseti.",
  "anya-e0103n0:1234_5": "Tenevākārenāti nibbattanākāreneva.",
  "anya-e0103n0:1234_6": "Khaṇabhaṅgenāti khaṇikanirodhena.",
  "anya-e0103n0:1234_7": "Tassā aniccatāyāti khaṇikabhaṅgasaṅkhātāya aniccatāya.",
  "anya-e0103n0:1234_8": "Tāya anupassanāyāti yathāvuttāya aniccānupassanāya.",
  "anya-e0103n0:1234_9": "Samannāgatoti samaṅgibhūto yogāvacaro.",
  "anya-e0103n0:1235_0": "Khayo saṅkhārānaṃ vināso,",
  "anya-e0103n0:1235_1": "virajjanaṃ tesaṃyeva vilujjanaṃ virāgo,",
  "anya-e0103n0:1235_2": "khayo eva virāgo khayavirāgo,",
  "anya-e0103n0:1235_3": "khaṇikanirodho.",
  "anya-e0103n0:1235_4": "Accantamettha etasmiṃ adhigate saṅkhārā virajjanti nirujjhantīti accantavirāgo, nibbānaṃ.",
  "anya-e0103n0:1235_5": "Tenāha “khayavirāgo saṅkhārānaṃ khaṇabhaṅgo,",
  "anya-e0103n0:1235_6": "accantavirāgo nibbāna”nti.",
  "anya-e0103n0:1235_7": "Tadubhayavasena pavattāti khayavirāgānupassanāvasena vipassanāya,",
  "anya-e0103n0:1235_8": "accantavirāgānupassanāvasena maggassa pavatti yojetabbā.",
  "anya-e0103n0:1235_9": "Ārammaṇato vā vipassanāya khayavirāgānupassanāvasena pavatti,",
  "anya-e0103n0:1235_10": "tanninnabhāvato accantavirāgānupassanāvasena,",
  "anya-e0103n0:1235_11": "maggassa pana asammohato khayavirāgānupassanāvasena,",
  "anya-e0103n0:1235_12": "ārammaṇato accantavirāgānupassanāvasena pavatti veditabbā.",
  "anya-e0103n0:1235_13": "“Eseva nayo”ti iminā yasmā virāgānupassī-",
  "anya-e0103n0:1235_14": "pade vuttanayānusārena “dve nirodhā khayanirodho ca accantanirodho cā”ti evamādiatthavaṇṇanaṃ atidisati,",
  "anya-e0103n0:1235_15": "tasmā virāgaṭṭhāne nirodhapadaṃ pakkhipitvā “khayo saṅkhārānaṃ vināso”tiādinā idha vuttanayena tassa atthavaṇṇanā veditabbā.",
  "anya-e0103n0:1236_0": "Paṭinissajjanaṃ pahātabbassa tadaṅgavasena vā samucchedavasena vā pariccajanaṃ pariccāgapaṭinissaggo.",
  "anya-e0103n0:1236_1": "Tathā sabbūpadhīnaṃ paṭinissaggabhūte visaṅkhāre attano nissajjanaṃ,",
  "anya-e0103n0:1236_2": "tanninnatāya vā tadārammaṇatāya vā tattha pakkhandanaṃ pakkhandanapaṭinissaggo.",
  "anya-e0103n0:1237_0": "Tadaṅgavasenāti ettha aniccānupassanā tāva tadaṅgappahānavasena niccasaññaṃ pariccajati,",
  "anya-e0103n0:1237_1": "pariccajantī ca tathā appavattiyaṃ ye “nicca”nti gahaṇavasena kilesā,",
  "anya-e0103n0:1237_2": "tammūlakā abhisaṅkhārā,",
  "anya-e0103n0:1237_3": "tadubhayamūlakā ca vipākakkhandhā anāgate uppajjeyyuṃ,",
  "anya-e0103n0:1237_4": "te sabbepi appavattikaraṇavasena pariccajati,",
  "anya-e0103n0:1237_5": "tathā dukkhasaññādayo.",
  "anya-e0103n0:1237_6": "Tenāha “vipassanā hi tadaṅgavasena saddhiṃ khandhābhisaṅkhārehi kilese pariccajatī”ti.",
  "anya-e0103n0:1238_0": "Saṅkhatadosadassanenāti saṅkhate tebhūmake saṅkhāragate aniccatādidosadassanena.",
  "anya-e0103n0:1238_1": "Niccādibhāvena tabbiparīte.",
  "anya-e0103n0:1238_2": "Tanninnatāyāti tadadhimuttatāya.",
  "anya-e0103n0:1238_3": "Pakkhandatīti anupavisati anupavisantaṃ viya hoti.",
  "anya-e0103n0:1238_4": "Saddhiṃ khandhābhisaṅkhārehi kilese pariccajatīti maggena kilesesu pariccattesu avipākadhammatāpādanena abhisaṅkhārā,",
  "anya-e0103n0:1238_5": "tammūlakā ca khandhā anuppattirahabhāvena pariccattā nāma hontīti sabbepi te maggo pariccajatīti vuttaṃ.",
  "anya-e0103n0:1238_6": "Ubhayanti vipassanāñāṇaṃ,",
  "anya-e0103n0:1238_7": "maggañāṇañca.",
  "anya-e0103n0:1238_8": "Maggañāṇampi hi gotrabhuñāṇassa anu pacchā nibbānadassanato “anupassanā”ti vuccati.",
  "anya-e0103n0:1239_0": "Soḷasavatthuvasena cāti soḷasannaṃ vatthūnaṃ vasenāpi vuccamānasantabhāvādivasenāpīti samuccayattho ca- saddo.",
  "anya-e0103n0:1239_1": "“Ānāpānassati bhāvitā”ti padaṃ ānetvā sambandhitabbaṃ.",
  "anya-e0103n0:1240_0": "237.",
  "anya-e0103n0:1240_1": "Assāti ānāpānassatisamādhissa.",
  "anya-e0103n0:1240_2": "Kāmavitakkādivitakkupacchedasamatthatāyapi mahānisaṃsatā veditabbāti sambandho.",
  "anya-e0103n0:1240_3": "Ayanti ānāpānassatisamādhi.",
  "anya-e0103n0:1240_4": "Uccāvacesu ārammaṇesu pavattiyeva ito cito ca cittassa vidhāvanaṃ.",
  "anya-e0103n0:1241_0": "Vijjā nāma maggo.",
  "anya-e0103n0:1241_1": "Vimutti phalaṃ.",
  "anya-e0103n0:1241_2": "Mūlabhāvo vipassanāya pādakabhāvo.",
  "anya-e0103n0:1241_3": "Cattāro satipaṭṭhāne paripūreti kāyānupassanādīnaṃ catunnaṃ anupassanānaṃ vasena tassā bhāvanāya pavattanato.",
  "anya-e0103n0:1241_4": "Satta bojjhaṅge paripūrenti bojjhaṅgabhāvanāya vinā satipaṭṭhānabhāvanāpāripūriyā abhāvato.",
  "anya-e0103n0:1241_5": "Vijjāvimuttiṃ paripūrenti bojjhaṅgabhāvanāya tāsaṃ sikhāppattibhāvato.",
  "anya-e0103n0:1241_6": "Carimakānanti antimakānaṃ.",
  "anya-e0103n0:1242_0": "238.",
  "anya-e0103n0:1242_1": "Nirodhavasenāti nirujjhanavasena.",
  "anya-e0103n0:1242_2": "Bhavacarimakāti bhavavasena carimakā nihīnabhavapavattino.",
  "anya-e0103n0:1242_3": "Tathā jhānacarimakā veditabbā.",
  "anya-e0103n0:1242_4": "Cuticarimakāti cutiyā carimakā cutikkhaṇapavattino sabbapariyosānakā.",
  "anya-e0103n0:1242_5": "Tasmāti tīsu bhavesu nihīne kāmabhave pavattanato.",
  "anya-e0103n0:1242_6": "Teti assāsapassāsā.",
  "anya-e0103n0:1242_7": "Puratoti heṭṭhā.",
  "anya-e0103n0:1242_8": "Yasmā vibhaṅgaṭṭhakathāyaṃ rūpadhammānaṃ soḷasacittakkhaṇāyukatā vibhāvitā,",
  "anya-e0103n0:1242_9": "tasmā “soḷasamena cittena saddhiṃ uppajjitvā”ti vuttaṃ.",
  "anya-e0103n0:1242_10": "Cuticittassa puratoti vā cuticittaṃ avadhibhāvena gahetvā tato oraṃ soḷasamena cittena saddhiṃ uppajjitvāti",
  "anya-e0103n0:1242_11": "evaṃ pana atthe gayhamāne sattarasacittakkhaṇāyukatāva assāsapassāsānaṃ vuttā hoti.",
  "anya-e0103n0:1243_0": "Ime kira imaṃ kammaṭṭhānaṃ anuyuttassa bhikkhuno pākaṭā hontīti ānetvā sambandho.",
  "anya-e0103n0:1243_1": "Tattha kāraṇamāha “ānāpānārammaṇassa suṭṭhu pariggahitattā”ti.",
  "anya-e0103n0:1243_2": "Tamevatthaṃ vibhāvetuṃ “cuticittassā”tiādi vuttaṃ.",
  "anya-e0103n0:1244_0": "Tattha āyuantaraṃ nāma jīvitantaraṃ jīvanakkhaṇāvadhi.",
  "anya-e0103n0:1244_1": "Dhammatāya evāti sabhāveneva,",
  "anya-e0103n0:1244_2": "rucivasenevāti attho.",
  "anya-e0103n0:1245_0": "Candālokaṃ oloketvāti juṇhapakkhe padosavelāyaṃ samantato āsiñcamānakhīradhāraṃ viya gaganatalaṃ,",
  "anya-e0103n0:1245_1": "rajatapattasadisavālikāsanthatañca bhūmibhāgaṃ disvā “ramaṇīyo vatāyaṃ kālo,",
  "anya-e0103n0:1245_2": "deso ca mama ajjhāsayasadiso,",
  "anya-e0103n0:1245_3": "kīva ciraṃ nu kho ayaṃ dukkhabhāro vahitabbo”ti attano āyusaṅkhāre upadhāretvā parikkhīṇeti adhippāyo.",
  "anya-e0103n0:1245_4": "Lekhaṃ katvāti caṅkame tiriyaṃ lekhaṃ katvā.",
  "anya-e0103n0:1246_0": "Anuyuñjethāti anuyuñjeyya, bhāveyyāti attho.",
  "anya-e0103n0:1247_0": "Upasamānussatikathāvaṇṇanā",
  "anya-e0103n0:1248_0": "239.",
  "anya-e0103n0:1248_1": "Evanti yathāvuttena virāgādiguṇānussaraṇappakārena.",
  "anya-e0103n0:1248_2": "Sabbadukkhūpasamasaṅkhātassāti dukkhadukkhādibhedaṃ sabbampi dukkhaṃ upasammati etthāti sabbadukkhūpasamoti saṅkhātabbassa.",
  "anya-e0103n0:1249_0": "“Paññattidhammā”tiādīsu asabhāvopi ñāṇena dhārīyati avadhārīyatīti dhammoti vuccatīti tato nivattento “dhammāti sabhāvā”ti āha.",
  "anya-e0103n0:1249_1": "Bhavanaṃ paramatthato vijjamānatā bhāvo,",
  "anya-e0103n0:1249_2": "saha bhāvenāti sabhāvā,",
  "anya-e0103n0:1249_3": "sacchikaṭṭhaparamatthato labbhamānarūpāti attho.",
  "anya-e0103n0:1249_4": "Te hi attano sabhāvassa dhāraṇato dhammāti,",
  "anya-e0103n0:1249_5": "yathāvuttenaṭṭhena sabhāvāti ca vuccanti.",
  "anya-e0103n0:1249_6": "Saṅgammāti paccayasamodhānalakkhaṇena saṅgamena sannipatitvā.",
  "anya-e0103n0:1249_7": "Samāgammāti tasseva vevacanaṃ.",
  "anya-e0103n0:1249_8": "Paccayehīti anurūpehi paccayehi.",
  "anya-e0103n0:1249_9": "Katāti nibbattitā.",
  "anya-e0103n0:1249_10": "Akatāti kehicipi paccayehi na katā.",
  "anya-e0103n0:1249_11": "Asaṅkhatāti bahuvacanassa kāraṇaṃ heṭṭhā vuttameva.",
  "anya-e0103n0:1249_12": "Aggamakkhāyatīti aggo akkhāyati, ma-",
  "anya-e0103n0:1249_13": "kāro padasandhikaro.",
  "anya-e0103n0:1249_14": "So asaṅkhatalakkhaṇo sabhāvadhammo virāgoti paccetabbo,",
  "anya-e0103n0:1249_15": "virajjati ettha saṃkilesadhammoti.",
  "anya-e0103n0:1249_16": "Nibbānaṃ ārammaṇaṃ katvā pavattamānena ariyamaggena pahīyamānā mānamadādayo taṃ patvā pahīyanti nāmāti āha “tamāgamma…pe…",
  "anya-e0103n0:1249_17": "vinassantī”ti.",
  "anya-e0103n0:1249_18": "Tattha “seyyohamasmī”tiādinā maññanāvasena pavatto māno eva mānamado.",
  "anya-e0103n0:1249_19": "Purisabhāvaṃ nissāya uppajjanakamado purisamado. Ādi-",
  "anya-e0103n0:1249_20": "saddena jātimadādīnaṃ saṅgaho daṭṭhabbo.",
  "anya-e0103n0:1249_21": "Nimmadāti vigatamadabhāvā.",
  "anya-e0103n0:1249_22": "Imameva hi atthaṃ dassetuṃ “amadā”ti vuttaṃ.",
  "anya-e0103n0:1249_23": "Madā nimmadīyanti ettha amadabhāvaṃ vināsaṃ gacchantīti madanimmadano.",
  "anya-e0103n0:1249_24": "Eseva nayo sesapadesupi.",
  "anya-e0103n0:1249_25": "Kāmapipāsāti kāmānaṃ pātukamyatā,",
  "anya-e0103n0:1249_26": "kāmataṇhā.",
  "anya-e0103n0:1249_27": "Kāmaguṇā eva āliyanti ettha sattāti kāmaguṇālayā.",
  "anya-e0103n0:1249_28": "Tebhūmakaṃ vaṭṭanti tīsu bhūmīsu kammakilesavipākavaṭṭaṃ.",
  "anya-e0103n0:1249_29": "Esa asaṅkhatadhammo.",
  "anya-e0103n0:1249_30": "Aparāparabhāvāyāti aparāparaṃ yoniādito yoniādibhāvāya.",
  "anya-e0103n0:1249_31": "Ābandhanaṃ gaṇṭhikaraṇaṃ.",
  "anya-e0103n0:1249_32": "Saṃsibbanaṃ tunnakāraṇaṃ.",
  "anya-e0103n0:1249_33": "Nikkhamanaṃ,",
  "anya-e0103n0:1249_34": "nissaraṇañcassa taṇhāya visaṃyogo evāti āha “visaṃyutto”ti.",
  "anya-e0103n0:1250_0": "Ye guṇe nimittaṃ katvā madanimmadanādināmāni nibbāne niruḷhāni,",
  "anya-e0103n0:1250_1": "te madanimmadanatādike yathāvutte nibbattitanibbānaguṇe eva gahetvā āha “madanimmadanatādīnaṃ guṇānaṃ vasenā”ti,",
  "anya-e0103n0:1250_2": "na pana madā nimmadīyanti etenāti evamādike.",
  "anya-e0103n0:1250_3": "Te hi ariyamaggaguṇā.",
  "anya-e0103n0:1250_4": "Bhagavatā upasamaguṇā vuttāti sambandho.",
  "anya-e0103n0:1250_5": "Kattha pana vuttāti?",
  "anya-e0103n0:1250_6": "Asaṅkhatasaṃyuttādīsu.",
  "anya-e0103n0:1250_7": "Tattha saccanti avitathaṃ.",
  "anya-e0103n0:1250_8": "Nibbānaṃ hi kenaci pariyāyena asantabhāvābhāvato ekaṃseneva santattā aviparītaṭṭhena saccaṃ.",
  "anya-e0103n0:1250_9": "Tenāha “ekaṃ hi saccaṃ,",
  "anya-e0103n0:1250_10": "na dutiyamatthī”ti.",
  "anya-e0103n0:1250_11": "Pāranti saṃsārassa paratīrabhūtaṃ.",
  "anya-e0103n0:1250_12": "Tenevāha “tiṇṇo pāraṅgato thale tiṭṭhati brāhmaṇo”ti,",
  "anya-e0103n0:1250_13": "“appakā te manussesu,",
  "anya-e0103n0:1250_14": "ye janā pāragāmino”ti ca.",
  "anya-e0103n0:1250_15": "Sududdasanti paramagambhīratāya,",
  "anya-e0103n0:1250_16": "atisukhumasantasabhāvatāya ca anupacitañāṇasambhārehi daṭṭhuṃ asakkuṇeyyatāya suṭṭhu duddasaṃ.",
  "anya-e0103n0:1250_17": "Natthi ettha jarā,",
  "anya-e0103n0:1250_18": "etasmiṃ vā adhigate puggalassa jarābhāvoti ajaraṃ.",
  "anya-e0103n0:1250_19": "Tato eva jarādīhi apalokiyatāya thiraṭṭhena dhuvaṃ.",
  "anya-e0103n0:1250_20": "Taṇhādipapañcābhāvato nippapañcaṃ.",
  "anya-e0103n0:1250_21": "Natthi ettha matanti amataṃ.",
  "anya-e0103n0:1250_22": "Asivabhāvakarānaṃ saṃkilesadhammānaṃ abhāvena sivaṃ.",
  "anya-e0103n0:1250_23": "Catūhi yogehi anupaddutattā khemaṃ.",
  "anya-e0103n0:1250_24": "Visaṅkhārabhāvena acchariyatāya,",
  "anya-e0103n0:1250_25": "abhūtapubbatāya ca abbhutaṃ.",
  "anya-e0103n0:1250_26": "Sabbāsaṃ ītīnaṃ anatthānaṃ abhāvena anītikaṃ.",
  "anya-e0103n0:1250_27": "Niddukkhatāya abyābajjhaṃ.",
  "anya-e0103n0:1250_28": "Sabbasaṃkilesamalato accantasuddhiyā visesato suddhīti visuddhi.",
  "anya-e0103n0:1250_29": "Catūhipi oghehi anajjhottharaṇīyatāya dīpaṃ.",
  "anya-e0103n0:1250_30": "Sakalavaṭṭadukkhato paripālanaṭṭhena tāṇaṃ.",
  "anya-e0103n0:1251_0": "“Saccañca vo,",
  "anya-e0103n0:1251_1": "bhikkhave,",
  "anya-e0103n0:1251_2": "desessāmī”tiādikā pāḷi saṃkhittāti veditabbā. Ādi-",
  "anya-e0103n0:1251_3": "saddena anantaanāsavanipuṇaajajjaraapalokitaanidassanapaṇītaacchariyaanītikadhammamuttileṇaparāyaṇagambhīrādivacanehi",
  "anya-e0103n0:1251_4": "ca bodhitā idha avuttā guṇā saṅgayhanti,",
  "anya-e0103n0:1251_5": "tattha natthi etassa uppādanto vā vayanto vāti ananto,",
  "anya-e0103n0:1251_6": "asaṅkhatadhammo.",
  "anya-e0103n0:1251_7": "Āsavānaṃ anārammaṇatāya anāsavo.",
  "anya-e0103n0:1251_8": "Nipuṇañāṇagocaratāya nipuṇo.",
  "anya-e0103n0:1251_9": "Saṅkhatadhammo viya jarāya ajajjaritatāya ajajjaro.",
  "anya-e0103n0:1251_10": "Byādhiādīhi apalokiyatāya apalokitaṃ.",
  "anya-e0103n0:1251_11": "Acakkhuviññāṇaviññeyyatāya anidassano.",
  "anya-e0103n0:1251_12": "Atittikaraṭṭhena paṇīto.",
  "anya-e0103n0:1251_13": "Apacuratāya acchariyo.",
  "anya-e0103n0:1251_14": "Ītīhi anabhibhavanīyasabhāvattā,",
  "anya-e0103n0:1251_15": "anītikabhāvahetuto ca anītikadhammo.",
  "anya-e0103n0:1251_16": "Vaṭṭadukkhamuttinimittatāya mutti.",
  "anya-e0103n0:1251_17": "Saṃsāraṃ bhayato passantehi nilīyanīyato leṇaṃ.",
  "anya-e0103n0:1251_18": "Tesaṃyeva parā gatīti parāyaṇo.",
  "anya-e0103n0:1251_19": "Pakatiñāṇena aladdhapatiṭṭhatāya agādhaṭṭhena gambhīro.",
  "anya-e0103n0:1251_20": "Katapuññehipi dukkhena kicchena anubujjhitabbato duranubodho.",
  "anya-e0103n0:1251_21": "Sacchikiriyaṃ muñcitvā na takkañāṇena avacaritabboti atakkāvacaro.",
  "anya-e0103n0:1251_22": "Buddhādīhi paṇḍiteheva veditabbato adhigantabbato paṇḍitavedanīyoti evamattho veditabbo.",
  "anya-e0103n0:1252_0": "Ariyasāvakasseva ijjhati sacchikiriyābhisamayavasena nibbānaguṇānaṃ pākaṭabhāvato.",
  "anya-e0103n0:1252_1": "Aṭṭhāne cāyaṃ eva-",
  "anya-e0103n0:1252_2": "saddo vutto,",
  "anya-e0103n0:1252_3": "ijjhati evāti yojanā.",
  "anya-e0103n0:1252_4": "Sukhasiddhivasena vā evaṃ vuttaṃ “ariyasāvakassevā”ti.",
  "anya-e0103n0:1252_5": "Tenevāha “evaṃ santepī”tiādi.",
  "anya-e0103n0:1252_6": "Upasamagarukenāti nibbānaninnena.",
  "anya-e0103n0:1252_7": "Manasi kātabbā yathāvuttā upasamaguṇā.",
  "anya-e0103n0:1252_8": "Sukhaṃ supatītiādīsu vattabbaṃ mettākathāyaṃ āvi bhavissati.",
  "anya-e0103n0:1252_9": "Paṇītādhimuttiko hoti nibbānādhimuttattā.",
  "anya-e0103n0:1253_0": "Anussatikammaṭṭhānaniddesavaṇṇanā niṭṭhitā.",
  "anya-e0103n0:1254_0": "Iti aṭṭhamaparicchedavaṇṇanā.",
  "anya-e0103n0:1255_0": "9. Brahmavihāraniddesavaṇṇanā",
  "anya-e0103n0:1256_0": "Mettābhāvanākathāvaṇṇanā",
  "anya-e0103n0:1257_0": "240.",
  "anya-e0103n0:1257_1": "Mettaṃ brahmavihāraṃ.",
  "anya-e0103n0:1257_2": "Bhāvetukāmenāti uppādetukāmena paccavekkhitabboti sambandho.",
  "anya-e0103n0:1257_3": "Sukhanisinnenāti visamaṃ anisīditvā pallaṅkābhujanena sukhanisinnena.",
  "anya-e0103n0:1258_0": "Kasmāti paccavekkhaṇāya kāraṇapucchā,",
  "anya-e0103n0:1258_1": "aññaṃ adhigantukāmena aññattha ādīnavānisaṃsapaccavekkhaṇā kimatthiyāti adhippāyo.",
  "anya-e0103n0:1258_2": "Mettā nāma atthato adoso.",
  "anya-e0103n0:1258_3": "Tathā hi adosaniddese “metti mettāyanā mettāyitatta”nti niddiṭṭhaṃ.",
  "anya-e0103n0:1258_4": "Khantīti ca idha adhivāsanakkhanti adhippetā.",
  "anya-e0103n0:1258_5": "Sā pana atthato adosappadhānā cattāro arūpakkhandhāti mettāya sijjhamānāya titikkhākhanti siddhā eva hotīti āha “khanti adhigantabbā”ti.",
  "anya-e0103n0:1258_6": "Tena khantiyaṃ ānisaṃsapaccavekkhaṇā satthikāvāti dasseti.",
  "anya-e0103n0:1258_7": "Abhibhūto pariyuṭṭhānena.",
  "anya-e0103n0:1258_8": "Pariyādinnacitto kusaluppattiyā okāsālābhena.",
  "anya-e0103n0:1258_9": "Ādīnavo daṭṭhabbo pāṇaghātādivasena diṭṭhadhammikasamparāyikādianatthamūlabhāvato.",
  "anya-e0103n0:1259_0": "Khantī paramaṃ tapoti parāpakārasahanādikā titikkhalakkhaṇā khanti uttamaṃ tapo akattabbākaraṇakattabbakaraṇalakkhaṇāya sammāpaṭipattiyā mūlabhāvato.",
  "anya-e0103n0:1259_1": "Khantibalaṃ balānīkanti paramaṃ maṅgalabhūtā khanti eva balaṃ etassāti khantibalaṃ.",
  "anya-e0103n0:1259_2": "Vuttañhi “khantibalā samaṇabrāhmaṇā”ti.",
  "anya-e0103n0:1259_3": "Dosādipaṭipakkhavidhamanasamatthatāya anīkabhūtena teneva ca khantibalena balānīkaṃ.",
  "anya-e0103n0:1259_4": "Khantyā bhiyyo na vijjatīti attano paresañca anatthapaṭibāhano,",
  "anya-e0103n0:1259_5": "atthāvaho ca khantito uttari apassayo natthi.",
  "anya-e0103n0:1260_0": "Vivecanatthāyāti vikkhambhanatthāya.",
  "anya-e0103n0:1260_1": "Khantiyā saṃyojanatthāya attānanti adhippāyo.",
  "anya-e0103n0:1260_2": "Bhāvanaṃ dūsentīti dosā,",
  "anya-e0103n0:1260_3": "puggalāyeva dosā puggaladosā.",
  "anya-e0103n0:1260_4": "Yesu bhāvanā na sampajjati,",
  "anya-e0103n0:1260_5": "aññadatthu vipajjateva,",
  "anya-e0103n0:1260_6": "te eva vuttā.",
  "anya-e0103n0:1260_7": "Paṭhamanti vakkhamānena koṭṭhāsato koṭṭhāsantarupasaṃharaṇanayena vinā sabbapaṭhamaṃ.",
  "anya-e0103n0:1261_0": "Piyāyitabbo piyo,",
  "anya-e0103n0:1261_1": "tappaṭipakkho appiyo.",
  "anya-e0103n0:1261_2": "So saṅkhepato duvidho atthassa akārako,",
  "anya-e0103n0:1261_3": "anatthassa kārakoti.",
  "anya-e0103n0:1261_4": "Tattha yo attano,",
  "anya-e0103n0:1261_5": "piyassa ca anatthassa kārako,",
  "anya-e0103n0:1261_6": "so veripuggalo daṭṭhabbo.",
  "anya-e0103n0:1261_7": "Yo pana attano,",
  "anya-e0103n0:1261_8": "piyassa ca atthassa akārako,",
  "anya-e0103n0:1261_9": "appiyassa ca atthassa kārako,",
  "anya-e0103n0:1261_10": "“atthaṃ me nācarī”tiādinā,",
  "anya-e0103n0:1261_11": "“appiyassa me amanāpassa atthaṃ acarī”tiādinā ca āghātavatthubhūto,",
  "anya-e0103n0:1261_12": "so appiyo,",
  "anya-e0103n0:1261_13": "ananukūlavuttiko aniṭṭhoti attho.",
  "anya-e0103n0:1261_14": "Liṅgavisabhāgeti itthiliṅgādinā liṅgena visadise.",
  "anya-e0103n0:1261_15": "Odhisoti bhāgaso.",
  "anya-e0103n0:1261_16": "“Tissa dattā”tiādinā odhisakanti attho.",
  "anya-e0103n0:1262_0": "Idāni yathāvuttesu chasu puggalesu abhāvetabbatāya kāraṇaṃ dassento “appiyaṃ hī”tiādimāha.",
  "anya-e0103n0:1262_1": "Tattha appiyaṃ hi piyaṭṭhāne ṭhapento kilamatīti dosena bhāvanāya saparissayatamāha.",
  "anya-e0103n0:1262_2": "Appiyatā hi piyabhāvassa ujupaṭipakkhā,",
  "anya-e0103n0:1262_3": "na ca tassa piyaṭṭhāne ṭhapanena vinā bhāvanā sijjhati.",
  "anya-e0103n0:1262_4": "Atippiyasahāyakaṃ majjhattaṭṭhāne ṭhapento kilamatīti rāgena bhāvanāya saparissayatamāha atippiyasahāyassa gehassitapemaṭṭhānabhāvato.",
  "anya-e0103n0:1262_5": "Tenāha “appamattakepī”tiādi.",
  "anya-e0103n0:1262_6": "Majjhattaṃ iṭṭhāniṭṭhatāhi majjhasabhāvaṃ neva piyaṃ nāppiyanti attho.",
  "anya-e0103n0:1262_7": "Garuṭṭhāne piyaṭṭhāne ca ṭhapento kilamati majjhatte sambhāvanīyapiyāyitabbatānaṃ abhāvā.",
  "anya-e0103n0:1262_8": "Na hi ajjhupekkhitabbe bhāvanīyatā,",
  "anya-e0103n0:1262_9": "manāpatā vā paccupaṭṭhāti,",
  "anya-e0103n0:1262_10": "piyagarubhāvasampanne ca paṭhamaṃ mettā bhāvetabbā.",
  "anya-e0103n0:1262_11": "Kodho uppajjati koṭṭhāsantarabhāvānupanayanato.",
  "anya-e0103n0:1263_0": "Tamevāti visabhāgaliṅgameva.",
  "anya-e0103n0:1263_1": "Liṅgasabhāgeti avisesetvā “piyapuggale”ti āha.",
  "anya-e0103n0:1263_2": "Bhittiyuddhamakāsīti sīlaṃ adhiṭṭhāya pihitadvāre gabbhe sayanapīṭhe nisīditvā mettaṃ bhāvento mettāmukhena",
  "anya-e0103n0:1263_3": "uppannarāgena andhīkato bhariyāya santikaṃ gantukāmo dvāraṃ asallakkhetvā bhittiṃ bhinditvāpi nikkhamitukāmatāya",
  "anya-e0103n0:1263_4": "bhittiṃ pahari.",
  "anya-e0103n0:1263_5": "Tenāha “mettāyanāmukhena rāgo vañcetī”ti,",
  "anya-e0103n0:1263_6": "“andhatamaṃ tadā hoti,",
  "anya-e0103n0:1263_7": "yaṃ rāgo sahate nara”nti ca.",
  "anya-e0103n0:1264_0": "Ādānanikkhepaparicchinne addhāpaccuppannabhūte dharamānatāya paccakkhato viya upalabbhamāne khandhappabandhe idha sattādiggahaṇaṃ,",
  "anya-e0103n0:1264_1": "na tiyaddhagateti āha “kālakate panā”tiādi.",
  "anya-e0103n0:1264_2": "Kasmā pana kālakate mettābhāvanā na ijjhatīti?",
  "anya-e0103n0:1264_3": "Mettābyāpārassa ayogyaṭṭhānabhāvato.",
  "anya-e0103n0:1264_4": "Na hi matapuggalo hitūpasaṃhārāraho.",
  "anya-e0103n0:1264_5": "Yattha sati sambhave payogato hitūpasaṃhāro labbheyya,",
  "anya-e0103n0:1264_6": "tattheva mānaso hitūpasaṃhāro yujjeyya.",
  "anya-e0103n0:1264_7": "Dukkhāpanayanamodappavattīsupi eseva nayoti karuṇābhāvanādīnampi kālakate anijjhanaṃ vuttanti daṭṭhabbaṃ.",
  "anya-e0103n0:1264_8": "Aññattha paguṇamettājhāno ācariyassa kālakatabhāvaṃ ajānanto taṃ mettāya pharitukāmo “ācariyaṃ ārabbha mettaṃ ārabhatī”ti vutto.",
  "anya-e0103n0:1264_9": "Tenāha “paguṇāva me mettājhānasamāpattī”ti.",
  "anya-e0103n0:1264_10": "Nimittanti ārammaṇaṃ.",
  "anya-e0103n0:1264_11": "Gavesāhīti “yaṃ puggalaṃ uddissamettaṃ ārabhasi,",
  "anya-e0103n0:1264_12": "so jīvati na jīvatī”ti jānāhīti attho.",
  "anya-e0103n0:1264_13": "Mettāyantoti mettaṃ karonto,",
  "anya-e0103n0:1264_14": "mettaṃ bhāventoti attho.",
  "anya-e0103n0:1265_0": "241.",
  "anya-e0103n0:1265_1": "Attani bhāvanā nāma sakkhibhāvatthāti nānāvidhasukhānubandhaanavajjasukhaabyāsekasukhādi yaṃ attani upalabbhati,",
  "anya-e0103n0:1265_2": "taṃ nidassento tassa vattamānatāya āha “ahaṃ sukhito homī”ti.",
  "anya-e0103n0:1265_3": "Sarīrasukhaṃ nāma anekantikaṃ,",
  "anya-e0103n0:1265_4": "īdisassa puggalassa anokāsaṃ cittadukkhanti tadabhāvaṃ sandhāyāha “niddukkhoti vā”ti.",
  "anya-e0103n0:1265_5": "Homīti sambandho.",
  "anya-e0103n0:1265_6": "Tathā averotiādīsu,",
  "anya-e0103n0:1265_7": "visesato ca dukkhābhāve sukhasaññā.",
  "anya-e0103n0:1265_8": "Sā panāyaṃ niddukkhatā verīnaṃ puggalānaṃ verasaññitānaṃ pāpadhammānaṃ abhāvato,",
  "anya-e0103n0:1265_9": "visesato byāpādavirahato īghasaññitāya ītiyā abhāvato,",
  "anya-e0103n0:1265_10": "anavajjakāyikasukhasamaṅgitāya ca hotīti dassento āha “avero abyāpajjo anīgho sukhī”ti.",
  "anya-e0103n0:1265_11": "Attānaṃ pariharāmīti evaṃbhūto hutvā mama attabhāvaṃ pavattemi,",
  "anya-e0103n0:1265_12": "yāpemīti attho.",
  "anya-e0103n0:1266_0": "Evaṃ sante yaṃ vibhaṅge vuttaṃ,",
  "anya-e0103n0:1266_1": "taṃ virujjhatīti sambandho.",
  "anya-e0103n0:1266_2": "Evaṃ santeti evaṃ sati,",
  "anya-e0103n0:1266_3": "yadi attanipi mettā bhāvetabbāti attho.",
  "anya-e0103n0:1266_4": "“Yaṃ vibhaṅge vutta”nti vatvā vibhaṅgadesanāya samānagatikaṃ suttapadaṃ āharanto “kathañca bhikkhū”tiādimāha.",
  "anya-e0103n0:1266_5": "Tassattho parato āgamissati.",
  "anya-e0103n0:1267_0": "Tanti vibhaṅgādīsu vacanaṃ.",
  "anya-e0103n0:1267_1": "Appanāvasenāti appanāvahabhāvanāvasena.",
  "anya-e0103n0:1267_2": "Idanti “ahaṃ sukhito homī”tiādivacanaṃ.",
  "anya-e0103n0:1267_3": "Sakkhibhāvavasenāti ahaṃ viya sabbe sattā attano sukhakāmā,",
  "anya-e0103n0:1267_4": "tasmā tesu mayā attani viya sukhūpasaṃhāro kātabboti evaṃ tattha attānaṃ sakkhibhāve ṭhapanavasena.",
  "anya-e0103n0:1267_5": "Tenāha “sacepi hī”tiādi.",
  "anya-e0103n0:1267_6": "Kasmā pana attani bhāvanā appanāvahā na hotīti?",
  "anya-e0103n0:1267_7": "Attasinehavasena saparissayabhāvato.",
  "anya-e0103n0:1267_8": "Koṭṭhāsantare pana bhāvitabhāvanassa tatthāpi sīmasambhedo hotiyeva.",
  "anya-e0103n0:1268_0": "Sabbā disāti anavasesā dasapi disā.",
  "anya-e0103n0:1268_1": "Anuparigamma cetasāti cittena pariyesanavasena anugantvā.",
  "anya-e0103n0:1268_2": "Nevajjhagā piyataramattanā kvacīti sabbussāhena pariyesanto atisayena attato piyataraṃ aññaṃ sattaṃ katthaci disāya neva adhigaccheyya na passeyya.",
  "anya-e0103n0:1268_3": "Evaṃ piyo puthu attā paresanti evaṃ kassaci attato piyatarassa anupalabbhanavasena puthu visuṃ visuṃ tesaṃ tesaṃ sattānaṃ attā piyo.",
  "anya-e0103n0:1268_4": "Tasmā tena kāraṇena,",
  "anya-e0103n0:1268_5": "attakāmo attano hitasukhaṃ icchanto,",
  "anya-e0103n0:1268_6": "paraṃ sattaṃ antamaso kunthakipillikampi,",
  "anya-e0103n0:1268_7": "na hiṃse na haneyya,",
  "anya-e0103n0:1268_8": "na viheṭheyyāti attho.",
  "anya-e0103n0:1269_0": "Ayaṃ nayoti sabbehi sattehi,",
  "anya-e0103n0:1269_1": "attano ca piyatarabhāvaṃ nidassetvā tesu karuṇāyanaṃ vadatā bhagavatā sukhesitāya “attānaṃ sakkhibhāve",
  "anya-e0103n0:1269_2": "ṭhapetvā sattesu mettā bhāvetabbā”ti mettābhāvanāya nayadassanaṃ katamevāti attho.",
  "anya-e0103n0:1270_0": "242.",
  "anya-e0103n0:1270_1": "Sukhapavattanatthanti sukhena akicchena mettāya pavattanatthaṃ.",
  "anya-e0103n0:1270_2": "Yvāssāti yo puggalo assa yogino.",
  "anya-e0103n0:1270_3": "Piyoti iṭṭho.",
  "anya-e0103n0:1270_4": "Manāpoti manavaḍḍhanako.",
  "anya-e0103n0:1270_5": "Garūti guṇavisesavasena garukātabbo.",
  "anya-e0103n0:1270_6": "Bhāvanīyoti sambhāvetabbo.",
  "anya-e0103n0:1270_7": "Ācariyamattoti sīlādinā ācariyappamāṇo.",
  "anya-e0103n0:1270_8": "Piyavacanādīnīti ādi-",
  "anya-e0103n0:1270_9": "saddena atthacariyādike saṅgaṇhāti.",
  "anya-e0103n0:1270_10": "Sīlasutādīnīti ādi-",
  "anya-e0103n0:1270_11": "saddena saddhādike,",
  "anya-e0103n0:1270_12": "dhutadhammajāgariyānuyogādike ca saṅgaṇhāti.",
  "anya-e0103n0:1271_0": "Kāmanti yuttappattakāritāsukhasiddhidīpanoyaṃ nipāto.",
  "anya-e0103n0:1271_1": "Tenetaṃ dīpeti –",
  "anya-e0103n0:1271_2": "tādisaṃ puggalaṃ uddissa bhāvanaṃ ārabhanto yogī yuttappattakārī,",
  "anya-e0103n0:1271_3": "sukhena cassa tattha bhāvanā ijjhati,",
  "anya-e0103n0:1271_4": "tena pana yoginā tāvatā santoso na kātabboti.",
  "anya-e0103n0:1271_5": "Tenāha “appanā sampajjatī”tiādi.",
  "anya-e0103n0:1271_6": "Sīmāsambhedanti mariyādāpanayanaṃ,",
  "anya-e0103n0:1271_7": "attā piyo majjhatto verīti vibhāgākaraṇanti attho.",
  "anya-e0103n0:1271_8": "Tadanantaranti tato piyamanāpagarubhāvanīyato,",
  "anya-e0103n0:1271_9": "tattha vā mettādhigamato anantaraṃ.",
  "anya-e0103n0:1271_10": "Atippiyasahāyake mettā bhāvetabbāti sambandho,",
  "anya-e0103n0:1271_11": "garuṭṭhānīye paṭiladdhaṃ mettāmanasikāraṃ atippiyasahāyake upasaṃharitabbanti attho.",
  "anya-e0103n0:1271_12": "Sukhūpasaṃhārakatassa taṃ hoti pageva paṭipakkhadhammānaṃ vikkhambhitattā.",
  "anya-e0103n0:1271_13": "Atippiyasahāyakato anantaraṃ majjhatte mettā bhāvetabbā majjhattaṃ piyagaruṭṭhāne ṭhapetuṃ sukarabhāvato.",
  "anya-e0103n0:1271_14": "“Atippiyasahāyakato”ti ca idaṃ purimāvatthaṃ gahetvā vuttaṃ.",
  "anya-e0103n0:1271_15": "Paguṇamanasikārādhigamato paṭṭhāya hissa sopi piyaṭṭhāne eva tiṭṭhati.",
  "anya-e0103n0:1271_16": "Majjhattato verīpuggaleti majjhattapuggale mettāyantena tattha paguṇamanasikārādhigamena piyabhāvaṃ upasaṃharitvā",
  "anya-e0103n0:1271_17": "tadanantaraṃ verīpuggalaṃ bhāvanāya majjhatte ṭhapetvā tato majjhattato piyabhāvūpasaṃhārena verīpuggale",
  "anya-e0103n0:1271_18": "mettā bhāvetabbā.",
  "anya-e0103n0:1271_19": "“Verīpuggale”ti ca idaṃ purimāvatthaṃ gahetvā vuttaṃ.",
  "anya-e0103n0:1271_20": "Ekekasmiṃ koṭṭhāse muduṃ kammaniyaṃ cittaṃ katvāti piyagaruṭṭhānīyo, atippiyo,",
  "anya-e0103n0:1271_21": "majjhatto,",
  "anya-e0103n0:1271_22": "verīti catūsu puggalakoṭṭhāsesu paṭhamaṃ tāva piyagaruṭṭhānīye mettābhāvanaṃ adhigantvā vasībhāvappattiyā",
  "anya-e0103n0:1271_23": "tathāpavattaṃ cittaṃ koṭṭhāsantarūpasaṃhāratthaṃ muduṃ kammaniyaṃ katvā tadanantaraṃ atippiyasahāye atippiyabhāvaṃ",
  "anya-e0103n0:1271_24": "vikkhambhetvā piyabhāvamatte cittaṃ ṭhapentena bhāvanā upasaṃharitabbā,",
  "anya-e0103n0:1271_25": "tampi vasībhāvāpādanena muduṃ kammaniyaṃ katvā tadanantaraṃ majjhatte udāsinabhāvaṃ vikkhambhetvā piyabhāvaṃ upaṭṭhapetvā bhāvanā upasaṃharitabbā,",
  "anya-e0103n0:1271_26": "puna tampi vasībhāvāpādanena muduṃ kammaniyaṃ katvā tadanantaraṃ verimhi verīsaññaṃ vikkhambhetvā majjhattabhāvūpaṭṭhapanamukhena",
  "anya-e0103n0:1271_27": "piyabhāvaṃ uppādentena bhāvanā upasaṃharitabbā.",
  "anya-e0103n0:1271_28": "Tena vuttaṃ “tadanantare tadanantare upasaṃharitabba”nti,",
  "anya-e0103n0:1271_29": "jhānacittaṃ upanetabbaṃ uppādetabbanti attho.",
  "anya-e0103n0:1272_0": "Verīpuggalo vā natthi kammabalena vā etarahi payogasampattiyā vā sabbaso anatthakarassa abhāvato.",
  "anya-e0103n0:1272_1": "Mahāpurisajātikattāti mahāpurisasabhāvattā cirakālaparicayasamiddhakhantimettānuddayādiguṇasampannatāya uḷārajjhāsayattāti attho.",
  "anya-e0103n0:1272_2": "Tādiso hi sabbasaho parāparādhaṃ tiṇāyapi na maññati.",
  "anya-e0103n0:1272_3": "Tena vuttaṃ “anatthaṃ karontepi pare verīsaññāva nuppajjatī”ti.",
  "anya-e0103n0:1272_4": "Tenāti tena yoginā.",
  "anya-e0103n0:1272_5": "Atthi verīpuggaloti sambandho.",
  "anya-e0103n0:1273_0": "243.",
  "anya-e0103n0:1273_1": "Purimapuggalesūti piyādīsu jhānassa ārammaṇabhūtesu purimesu puggalesu.",
  "anya-e0103n0:1273_2": "Mettaṃ samāpajjitvāti paṭighaṃ vikkhambhetvā uppāditaṃ mettājhānaṃ samāpajjitvā.",
  "anya-e0103n0:1273_3": "Mettāyantena paṭighaṃ paṭivinodetabbanti ettha keci pana “upacārajjhānaṃ sampādetvā”ti atthaṃ vadanti,",
  "anya-e0103n0:1273_4": "tesaṃ upacārajjhānato vuṭṭhānampi icchitabbaṃ siyā “vuṭṭhahitvā”ti vuttattā.",
  "anya-e0103n0:1273_5": "Pubbe tasmiṃ puggale asatiyā amanasikārena paṭighaṃ anuppādentassa sādhāraṇato taṃ vikkhambhetvā jhānassa uppādanaṃ,",
  "anya-e0103n0:1273_6": "samāpajjanañca vuttaṃ.",
  "anya-e0103n0:1273_7": "Idāni pana taṃ anussarantassapi manasi karontassapi yathā paṭighaṃ na uppajjati,",
  "anya-e0103n0:1273_8": "taṃ vidhiṃ dassetuṃ idaṃ vuttaṃ “taṃ puggalaṃ mettāyantena paṭighaṃ vinodetabba”nti.",
  "anya-e0103n0:1273_9": "Mettāyanameva hi idha paṭighavinodanaṃ adhippetaṃ.",
  "anya-e0103n0:1273_10": "Na nibbātīti na vūpasammati.",
  "anya-e0103n0:1274_0": "Anusāratoti anugamanato, paccavekkhaṇatoti attho. Ghaṭitabbanti vāyamitabbaṃ.",
  "anya-e0103n0:1275_0": "Tañca kho ghaṭanaṃ vāyamanaṃ. Iminā idāni vakkhamānena ākārena.",
  "anya-e0103n0:1276_0": "Ubhato dvīsu ṭhānesu daṇḍo etassāti ubhatodaṇḍakaṃ, tena.",
  "anya-e0103n0:1276_1": "Ocarakā lāmakācārā pāpapurisā.",
  "anya-e0103n0:1276_2": "Tatrāpīti tesupi aṅgamaṅgāni okkantesupi.",
  "anya-e0103n0:1276_3": "Tenāti manopadosena.",
  "anya-e0103n0:1276_4": "Na sāsanakaro.",
  "anya-e0103n0:1276_5": "Sabbapāpassa akaraṇaṃ hi sāsanaṃ.",
  "anya-e0103n0:1276_6": "Tassevāti tatopi.",
  "anya-e0103n0:1276_7": "Nissakke hi idaṃ sāmivacanaṃ,",
  "anya-e0103n0:1276_8": "samuccaye ca eva- saddo,",
  "anya-e0103n0:1276_9": "paṭhamaṃ kuddhapurisatopīti attho.",
  "anya-e0103n0:1276_10": "Tenāti kujjhanena.",
  "anya-e0103n0:1276_11": "Pāpiyoti pāpataro.",
  "anya-e0103n0:1276_12": "Sārambhādikassa kilesānubandhassa vatthubhāvato kodhassa sāvajjataṃ ñatvāpi kujjhanato sace kodhe anavajjasaññī",
  "anya-e0103n0:1276_13": "kuddhassa puggalassa na paṭikujjheyyāti keci.",
  "anya-e0103n0:1276_14": "Ubhinnanti dvinnaṃ puggalānaṃ.",
  "anya-e0103n0:1276_15": "Tenāha “attano ca parassa cā”ti.",
  "anya-e0103n0:1276_16": "Atha vā ubhinnanti ubhayesaṃ lokānaṃ,",
  "anya-e0103n0:1276_17": "idhalokaparalokānanti attho.",
  "anya-e0103n0:1277_0": "Sapattakantāti paṭisattūhi icchitā.",
  "anya-e0103n0:1277_1": "Sapattakaraṇāti tehi kātabbā.",
  "anya-e0103n0:1277_2": "Kodhananti kujjhanasīlaṃ.",
  "anya-e0103n0:1277_3": "Kodhanāyanti kodhano ayaṃ,",
  "anya-e0103n0:1277_4": "ayanti ca nipātamattaṃ.",
  "anya-e0103n0:1277_5": "Kodhaparetoti kodhena anugato,",
  "anya-e0103n0:1277_6": "parābhibhūto vā.",
  "anya-e0103n0:1277_7": "Dubbaṇṇova hotīti pakatiyā vaṇṇavāpi alaṅkatapaṭiyattopi mukhavikārādivasena virūpo eva hoti etarahi,",
  "anya-e0103n0:1277_8": "āyatiṃ cāti.",
  "anya-e0103n0:1277_9": "Kodhābhibhavassa ekantikamidaṃ phalanti dīpetuṃ “dubbaṇṇo vā”ti avadhāraṇaṃ katvā puna “kodhābhibhūto”ti vuttaṃ.",
  "anya-e0103n0:1277_10": "Na pacuratthoti na pahūtadhano.",
  "anya-e0103n0:1277_11": "Na bhogavāti upabhogaparibhogavatthurahito.",
  "anya-e0103n0:1277_12": "Na yasavāti na kittimā.",
  "anya-e0103n0:1278_0": "Chavālātanti chavadahanālātaṃ,",
  "anya-e0103n0:1278_1": "citakāyaṃ santajjanummukkantipi vadanti.",
  "anya-e0103n0:1278_2": "Ubhatopadittanti ubhosu koṭīsu daḍḍhaṃ.",
  "anya-e0103n0:1278_3": "Majjhe gūthagatanti vemajjhaṭṭhāne sunakhassa vā siṅgālassa vā uhadena gūthena makkhitaṃ.",
  "anya-e0103n0:1278_4": "Kaṭṭhatthanti dārukiccaṃ.",
  "anya-e0103n0:1278_5": "Neva pharati na sādheti.",
  "anya-e0103n0:1278_6": "Tathūpamāhanti tathūpamaṃ tādisaṃ ahaṃ.",
  "anya-e0103n0:1278_7": "Imanti “so ca hoti abhijjhālū”tiādinā heṭṭhā vuttaṃ sandhāya satthā vadati,",
  "anya-e0103n0:1278_8": "tasmā kāmesu tibbasārāgatādinā sīlarahitanti adhippāyo.",
  "anya-e0103n0:1278_9": "Idha pana byāpannacittaṃ paduṭṭhamanasaṅkappatāvasena yojetabbaṃ.",
  "anya-e0103n0:1279_0": "So dāni tvantiādi yathāvuttehi suttapadehi attano ovadanākāradassanaṃ.",
  "anya-e0103n0:1280_0": "244.",
  "anya-e0103n0:1280_1": "Yo yo dhammoti kāyasamācārādīsu yo yo sucaritadhammo.",
  "anya-e0103n0:1280_2": "Vūpasantoti saṃyato.",
  "anya-e0103n0:1280_3": "Parisuddhoti kilesamalavigamena visuddho.",
  "anya-e0103n0:1280_4": "Kilesadāhābhāvena vā upasanto,",
  "anya-e0103n0:1280_5": "anavajjabhāvena parisuddho,",
  "anya-e0103n0:1280_6": "kāyasamācārasseva upasamo cirakālaṃ saṃyatakāyakammatāya veditabbo.",
  "anya-e0103n0:1280_7": "Evaṃ sesesupi.",
  "anya-e0103n0:1281_0": "Teti vacīmanosamācāre.",
  "anya-e0103n0:1282_0": "Soti upasantavacīsamācāro puggalo.",
  "anya-e0103n0:1282_1": "Paṭisanthārakusaloti yathā parehi chiddaṃ na hoti,",
  "anya-e0103n0:1282_2": "evaṃ paṭisantharaṇe kusalo.",
  "anya-e0103n0:1282_3": "Sakhiloti adhivāsanakhantisaṅkhātena sakhilabhāvena samannāgato.",
  "anya-e0103n0:1282_4": "Sukhasambhāsoti piyakatho.",
  "anya-e0103n0:1282_5": "Sammodakoti sammodanīyakathāya sammodanasīlo.",
  "anya-e0103n0:1282_6": "Uttānamukhoti vikuṇitamukho ahutvā pītisomanassavasena vikasitamukho.",
  "anya-e0103n0:1282_7": "Pubbabhāsīti yena kenaci samāgato paṭisanthāravasena paṭhamaṃyeva ābhāsanasīlo.",
  "anya-e0103n0:1282_8": "Madhurena sarena dhammaṃ osāreti sarabhaññavasena.",
  "anya-e0103n0:1282_9": "Sarabhāṇaṃ pana karonto parimaṇḍalehi paripuṇṇehi padehi ca byañjanehi ca abyākulehi dhammakathaṃ katheti.",
  "anya-e0103n0:1283_0": "Sabbajanassa pākaṭo sakkaccakiriyāyāti adhippāyo.",
  "anya-e0103n0:1283_1": "Tenāha “yo hī”tiādi.",
  "anya-e0103n0:1283_2": "Okappetvāti saddahitvā.",
  "anya-e0103n0:1283_3": "Okappanalakkhaṇā hi saddhā.",
  "anya-e0103n0:1283_4": "Ohitasototi avahitasoto,",
  "anya-e0103n0:1283_5": "sussusantoti attho.",
  "anya-e0103n0:1283_6": "Aṭṭhiṃkatvā atthaṃ katvā,",
  "anya-e0103n0:1283_7": "atthiko vā hutvā.",
  "anya-e0103n0:1284_0": "“Ekopi na vūpasanto hotī”ti pāṭho,",
  "anya-e0103n0:1284_1": "evarūpo puggalo nirayato nirayaṃ upapajjanto bahukālaṃ tattheva saṃsaratīti dassetuṃ “aṭṭhamahānirayasoḷasaussadanirayaparipūrako",
  "anya-e0103n0:1284_2": "bhavissatī”ti vuttaṃ.",
  "anya-e0103n0:1284_3": "Tattha sañjīvādayo aṭṭha mahānirayā.",
  "anya-e0103n0:1284_4": "Avīcimahānirayassa dvāre dvāre cattāro cattāro katvā kukkuḷādayo soḷasa ussadanirayā.",
  "anya-e0103n0:1284_5": "Kāruññaṃ upaṭṭhapetabbaṃ mahādukkhabhāgibhāvato.",
  "anya-e0103n0:1284_6": "Yasmiṃ puggale avihesābhūtā dukkhāpanayanakāmatā upatiṭṭhati,",
  "anya-e0103n0:1284_7": "tattha paṭigho anokāsovāti āha “kāruññampi paṭicca āghāto vūpasammatī”ti.",
  "anya-e0103n0:1285_0": "Imassa ca atthassāti “yo yo dhammo”tiādinā vuttassa atthassa.",
  "anya-e0103n0:1286_0": "245.",
  "anya-e0103n0:1286_1": "Yaṃ verī dukkhāpetuṃ sakkoti,",
  "anya-e0103n0:1286_2": "so tassa vasena “attano visaye”ti vutto bhikkhuno kāyo.",
  "anya-e0103n0:1286_3": "Kinti kiṃ kāraṇaṃ.",
  "anya-e0103n0:1286_4": "Tassāti verino.",
  "anya-e0103n0:1286_5": "Avisayeti dukkhaṃ uppādetuṃ asakkuṇeyyatāya agocare.",
  "anya-e0103n0:1286_6": "Sacitteti attano citte.",
  "anya-e0103n0:1286_7": "Mahānatthakaranti idhalokatthaparalokatthaparamatthānaṃ virādhanavasena mahato vipulassa,",
  "anya-e0103n0:1286_8": "nānāvidhassa ca diṭṭhadhammikādibhedassa anatthassa kāraṇaṃ.",
  "anya-e0103n0:1286_9": "Mūlanikantananti sīlassa mūlāni nāma hirottappakhantimettānuddayā,",
  "anya-e0103n0:1286_10": "tesaṃ chindanaṃ.",
  "anya-e0103n0:1286_11": "Kodho hi uppajjamānova pāṇātipātādivasena hirottappādīni ucchindati.",
  "anya-e0103n0:1286_12": "Jaḷoti andhabālo.",
  "anya-e0103n0:1287_0": "Anariyaṃ kammanti verinā katamahāparādhamāha.",
  "anya-e0103n0:1287_1": "Yo sayanti yo tvaṃ sayampi.",
  "anya-e0103n0:1287_2": "Dosetukāmoti kodhaṃ uppādetukāmo.",
  "anya-e0103n0:1287_3": "Yadi kari yadi akāsi.",
  "anya-e0103n0:1287_4": "Dosuppādenāti dosassa uppādanena.",
  "anya-e0103n0:1287_5": "Dukkhaṃ tassa ca nāmāti dukkhañca nāma tassa aparādhakassa.",
  "anya-e0103n0:1287_6": "Nāmāti asambhāvane nipāto,",
  "anya-e0103n0:1287_7": "tena tassa kāraṇaṃ anekantikanti dasseti.",
  "anya-e0103n0:1287_8": "Tenāha “kāhasi vā na vā”ti,",
  "anya-e0103n0:1287_9": "karissasi na vā karissasīti attho.",
  "anya-e0103n0:1287_10": "Ahitaṃ magganti attano ahitāvahaṃ duggatimaggaṃ.",
  "anya-e0103n0:1288_0": "Aṭṭhāneti doso tava appiyassa kārāpako,",
  "anya-e0103n0:1288_1": "sattu pana tassa vasavattitāya dāsasadisoti aṭṭhānaṃ paccāpakiriyāya.",
  "anya-e0103n0:1288_2": "Tasmā tameva dosaṃ chindassu ucchinda.",
  "anya-e0103n0:1288_3": "Khaṇikattāti udayavayaparicchinno attano pavattikālasaṅkhāto khaṇo etesaṃ atthīti khaṇikā,",
  "anya-e0103n0:1288_4": "tabbhāvato khaṇapabhaṅgubhāvatoti attho.",
  "anya-e0103n0:1288_5": "Kassa dānīdha kujjhasīti aparādhakassa santāne yehi khandhehi te aparādho kato,",
  "anya-e0103n0:1288_6": "te taṃkhaṇaṃyeva sabbaso niruddhā.",
  "anya-e0103n0:1288_7": "Idāni pana aññe tiṭṭhantīti kassa tvaṃ idha kujjhasi.",
  "anya-e0103n0:1288_8": "Na hi yuttaṃ anaparādhesu kujjhananti adhippāyo.",
  "anya-e0103n0:1288_9": "Taṃ vinā kassa so kareti yo puggalo yassa dukkhaṃ karoti,",
  "anya-e0103n0:1288_10": "taṃ dukkhakiriyāya visayabhūtaṃ puggalaṃ vinā kassa nāma so dukkhakārako dukkhaṃ kare kareyya.",
  "anya-e0103n0:1288_11": "Sayampi dukkhahetu tvamitīti evaṃ sayampi tvaṃ etassa dukkhassa hetu,",
  "anya-e0103n0:1288_12": "evaṃ samāne tassa tuyhañca tassa dukkhassa hetubhāve kiṃ kāraṇā tassa kujjhasi na tuyhanti attho.",
  "anya-e0103n0:1289_0": "246.",
  "anya-e0103n0:1289_1": "Paralokepi anugāmibhāvato kammaṃyeva sakaṃ santakaṃ etesanti kammassakā,",
  "anya-e0103n0:1289_2": "tesaṃ bhāvo kammassakatā.",
  "anya-e0103n0:1289_3": "Paccavekkhaṇā nāma nisedhanatthā,",
  "anya-e0103n0:1289_4": "nisedhanañca bhāvino kammassāti āha “yaṃ kammaṃ karissasī”ti.",
  "anya-e0103n0:1289_5": "Paṭighavasena pana pavattakammaṃ pākaṭabhāvato āsannaṃ,",
  "anya-e0103n0:1289_6": "paccakkhañcāti āha “idañcā”ti. Ca-",
  "anya-e0103n0:1289_7": "saddo byatireke,",
  "anya-e0103n0:1289_8": "so tassa kammassa phalanissandena “neva sammāsambodhi”ntiādinā byatirekato vuccamānamevatthaṃ joteti.",
  "anya-e0103n0:1289_9": "Neva samatthanti sambandho.",
  "anya-e0103n0:1289_10": "Niraye niyuttaṃ,",
  "anya-e0103n0:1289_11": "jātanti vā nerayikaṃ.",
  "anya-e0103n0:1289_12": "Attānaṃyeva okirati dosarajenāti adhippāyo.",
  "anya-e0103n0:1290_0": "247. Satthu pubbacariyaguṇā paccavekkhitabbā, satthu gāravenāpi paṭighaṃ vūpasameyyāti.",
  "anya-e0103n0:1291_0": "Bodhisattopi samāno nanu te satthā cittaṃ nappadūsesi,",
  "anya-e0103n0:1291_1": "pageva abhisambuddhoti adhippāyo.",
  "anya-e0103n0:1291_2": "Deviyā paduṭṭhenāti deviyā saddhiṃ padubbhinā micchācāravasena aparaddhena.",
  "anya-e0103n0:1291_3": "Yattha susāne chavasarīraṃ chaḍḍīyati,",
  "anya-e0103n0:1291_4": "taṃ āmakasusānaṃ.",
  "anya-e0103n0:1291_5": "Nikhaññamānoti nikhaṇiyamāno.",
  "anya-e0103n0:1291_6": "Purisakāraṃ katvāti āvāṭato nikkhamanatthāya bāhubalena purisakāraṃ katvā.",
  "anya-e0103n0:1291_7": "Yakkhānubhāvenāti aḍḍavinicchayena ārādhitacittassa yakkhassa ānubhāvena.",
  "anya-e0103n0:1291_8": "Sirigabbhanti vāsāgāre.",
  "anya-e0103n0:1292_0": "Āsīsethevāti yathādhippete atthe ñāyato anavajjato āsaṃ kareyya.",
  "anya-e0103n0:1292_1": "Na nibbindeyyāti “evaṃ kicchāpannassa me kuto sotthibhāvo”ti na nibbindeyya.",
  "anya-e0103n0:1292_2": "Vuttañhi “āpadāsu kho, mahārāja,",
  "anya-e0103n0:1292_3": "thāmo veditabbo”ti.",
  "anya-e0103n0:1292_4": "Yathā icchinti yena pakārena kassaci pīḷaṃ akatvā rajje patiṭṭhitaṃ attānaṃ icchiṃ,",
  "anya-e0103n0:1292_5": "tathā ahaṃ ahunti passāmi.",
  "anya-e0103n0:1292_6": "Voti hi nipātamattaṃ.",
  "anya-e0103n0:1293_0": "Kāsiraññāti kalābunā kāsirājena. Sakaṇṭakāhīti ayakaṇṭakehi sakaṇṭakāhi.",
  "anya-e0103n0:1294_0": "Mahallakoti vuddho vayoanuppatto. Rujjhantīti nirujjhanti.",
  "anya-e0103n0:1295_0": "Cittapariggaṇhanakāloti visevanaṃ kātuṃ adatvā cittassa sammadeva damanakālo.",
  "anya-e0103n0:1296_0": "Puthusallenāti vipulena sallena.",
  "anya-e0103n0:1296_1": "Nāgoti hatthināgo.",
  "anya-e0103n0:1296_2": "Vadhīti vijjhi,",
  "anya-e0103n0:1296_3": "māresīti vā attho.",
  "anya-e0103n0:1296_4": "Imaṃ ṭhānaṃ āgantvā mayi evaṃ karaṇaṃ nāma na tava vasena hoti,",
  "anya-e0103n0:1296_5": "tasmā kassa vā rañño,",
  "anya-e0103n0:1296_6": "rājamattassa vā ayaṃ payogo uyyojanāti attho.",
  "anya-e0103n0:1297_0": "Chabbaṇṇarasmīti nīlapītalohitādivasena chabbaṇṇamayūkhā.",
  "anya-e0103n0:1297_1": "Chabbaṇṇakiraṇavantadantatāya hi te hatthī “chaddantā”ti vuccanti,",
  "anya-e0103n0:1297_2": "na chaddantavantatāya.",
  "anya-e0103n0:1298_0": "Chātoti jighacchito.",
  "anya-e0103n0:1298_1": "Khādeyyāti khādeyyaṃ,",
  "anya-e0103n0:1298_2": "ayameva vā pāṭho.",
  "anya-e0103n0:1298_3": "Āhitoti suhito.",
  "anya-e0103n0:1298_4": "Sambalanti maggāhāraṃ.",
  "anya-e0103n0:1298_5": "Taṃ pana yasmā upacārena pathassa hitanti vuccati,",
  "anya-e0103n0:1298_6": "tasmā “pātheyya”ntipi vuttaṃ.",
  "anya-e0103n0:1298_7": "“Mittadubbhī vatāyaṃ andhabālo”ti kāruññena assupuṇṇehi nettehi taṃ purisaṃ udikkhamāno.",
  "anya-e0103n0:1299_0": "Mā ayyosi me bhadanteti ettha māti nipātamattaṃ,",
  "anya-e0103n0:1299_1": "māti vā paṭikkhepo,",
  "anya-e0103n0:1299_2": "tena upari tena kātabbaṃ vippakāraṃ paṭisedheti.",
  "anya-e0103n0:1299_3": "Ayyo meti ayyirako tvaṃ mama atithibhāvato.",
  "anya-e0103n0:1299_4": "Bhadanteti piyasamudācāro.",
  "anya-e0103n0:1299_5": "Tvaṃ nāmetādisaṃ karīti tvampi evarūpaṃ akāsi nāma.",
  "anya-e0103n0:1300_0": "Tiracchānabhūtopi pana mahākapi hutvā khemantabhūmiṃ sampāpesīti yojanā.",
  "anya-e0103n0:1301_0": "Peḷāya pakkhipantepīti khuddakāya peḷāya pādehi koṭetvā pakkhipantepi.",
  "anya-e0103n0:1301_1": "Maddantepīti dubbalabhāvakaraṇatthaṃ nānappakārehi maddantepi.",
  "anya-e0103n0:1301_2": "Alampāneti evaṃnāmake ahituṇḍike.",
  "anya-e0103n0:1302_0": "Pītaṃ vāti ettha vā-",
  "anya-e0103n0:1302_1": "saddo avuttatthavikappe,",
  "anya-e0103n0:1302_2": "tena odātamañjiṭṭhādiṃ avuttaṃ saṅgaṇhāti.",
  "anya-e0103n0:1302_3": "Cittānuvattantoti cittaṃ anuvattanto.",
  "anya-e0103n0:1302_4": "Homi cintitasannibho evamayaṃ bahulābhaṃ labhatūti.",
  "anya-e0103n0:1302_5": "Ānubhāvena pana thalaṃ kareyya udakaṃ…pe…",
  "anya-e0103n0:1302_6": "chārikaṃ kare.",
  "anya-e0103n0:1302_7": "Evaṃ pana yadi cittavasī hessaṃ…pe…",
  "anya-e0103n0:1302_8": "uttamattho na sijjhatīti tadā attanā tattha diṭṭhaṃ ādīnavaṃ dasseti bhagavā.",
  "anya-e0103n0:1302_9": "Tattha uttamatthoti buddhabhāvamāha.",
  "anya-e0103n0:1302_10": "Bhojaputtehīti luddaputtehi.",
  "anya-e0103n0:1303_0": "Aḷārāti yena sayaṃ tadā luddahatthato mocito,",
  "anya-e0103n0:1303_1": "taṃ satthavāhaṃ nāmena ālapati.",
  "anya-e0103n0:1303_2": "Atikassāti nāsāya āvutarajjuṃ ākaḍḍhitvā.",
  "anya-e0103n0:1303_3": "Samparigayhāti kāḷavettalatādīhi sabbaso pariggahetvā,",
  "anya-e0103n0:1303_4": "acchariyāni dussahānaṃ sahanavasenāti adhippāyo.",
  "anya-e0103n0:1304_0": "Ativiya ayuttaṃ appatirūpaṃ paṭighacittuppādanena kenaci appaṭisamakhantiguṇassa satthusāsanāvokkamanappasaṅgato.",
  "anya-e0103n0:1305_0": "248.",
  "anya-e0103n0:1305_1": "“Anamataggoyaṃ,",
  "anya-e0103n0:1305_2": "bhikkhave,",
  "anya-e0103n0:1305_3": "saṃsāro”tiādinā āgatāni suttapadāni anamataggasaddo,",
  "anya-e0103n0:1305_4": "tadattho vā etesanti anamataggiyāni.",
  "anya-e0103n0:1306_0": "Ajehi gamanamaggo ajapatho.",
  "anya-e0103n0:1306_1": "Saṅkū laggāpetvā te ālambitvā gamanamaggo saṅkupatho.",
  "anya-e0103n0:1306_2": "Saṅkūti aṅkusākārena katadīghadaṇḍo vuccati. Ādi-",
  "anya-e0103n0:1306_3": "saddena papātamaggaduggamaggādike saṅgaṇhāti.",
  "anya-e0103n0:1306_4": "Ubhatobyūḷheti sampahāratthaṃ dvīhipi pakkhehi gāḷhasannāhe.",
  "anya-e0103n0:1306_5": "Aññāni ca dukkarāni karitvā dhanāsāya pabbatavidugganadīviduggādipakkhandanavasenāti adhippāyo.",
  "anya-e0103n0:1306_6": "Maṃ posesi,",
  "anya-e0103n0:1306_7": "upakāraṃ akāsi,",
  "anya-e0103n0:1306_8": "tatra nappatirūpaṃ manaṃ padūsetunti evaṃ cittaṃ uppādetabbanti sambandho.",
  "anya-e0103n0:1306_9": "Evaṃ cittuppādanañca etarahi dissamānena puttādīnaṃ posanādinā atītassa anumānato gahaṇavasena veditabbaṃ.",
  "anya-e0103n0:1307_0": "249.",
  "anya-e0103n0:1307_1": "Mettāyāti mettāsaṅkhātāya,",
  "anya-e0103n0:1307_2": "mettāsahitāya vā.",
  "anya-e0103n0:1307_3": "Cetovimuttiyāti cittasamādhāne.",
  "anya-e0103n0:1307_4": "Āsevitāyāti ādarena sevitāya.",
  "anya-e0103n0:1307_5": "Bhāvitāyāti vaḍḍhitāya.",
  "anya-e0103n0:1307_6": "Bahulīkatāyāti punappunaṃ katāya.",
  "anya-e0103n0:1307_7": "Yānīkatāyāti yuttayānaṃ viya katāya.",
  "anya-e0103n0:1307_8": "Vatthukatāyāti adhiṭṭhānavatthuṃ viya katāya.",
  "anya-e0103n0:1307_9": "Anuṭṭhitāyāti adhiṭṭhitāya.",
  "anya-e0103n0:1307_10": "Paricitāyāti pariciṇṇāya ciṇṇavasībhāvāya.",
  "anya-e0103n0:1307_11": "Susamāraddhāyāti suṭṭhu sampāditāya.",
  "anya-e0103n0:1307_12": "Pāṭikaṅkhāti icchitabbā avassaṃbhāvino.",
  "anya-e0103n0:1307_13": "Sesaṃ parato āgamissati.",
  "anya-e0103n0:1308_0": "250.",
  "anya-e0103n0:1308_1": "Dhātuvinibbhogoti sasambhārasaṅkhepādinā dhātūnaṃ vinibbhujanaṃ.",
  "anya-e0103n0:1308_2": "Aparādho nāma aparajjhantassa puggalassa rūpadhammamukhena gayhatīti katvā āha “kiṃ kesānaṃ kujjhasī”tiādi,",
  "anya-e0103n0:1308_3": "kesādivinimuttassa aparajjhanakassa puggalassa abhāvato.",
  "anya-e0103n0:1308_4": "Idāni nibbattitaparamatthadhammavaseneva vinibbhogavidhiṃ dassetuṃ “atha vā panā”tiādi vuttaṃ.",
  "anya-e0103n0:1308_5": "Pañcakkhandhe upādāya,",
  "anya-e0103n0:1308_6": "dvādasāyatanāni upādāyāti paccekaṃ upādāya-",
  "anya-e0103n0:1308_7": "saddo yojetabbo.",
  "anya-e0103n0:1308_8": "Kodhassa patiṭṭhānaṭṭhānaṃ na hotīti yathā āragge sāsapassa,",
  "anya-e0103n0:1308_9": "ākāse ca cittakammassa patiṭṭhānaṭṭhānaṃ natthi,",
  "anya-e0103n0:1308_10": "evamassa “verī”ti parikappite puggale kodhassa patiṭṭhānaṭṭhānaṃ na hoti,",
  "anya-e0103n0:1308_11": "kesādīnaṃ akujjhitabbato,",
  "anya-e0103n0:1308_12": "tabbinimuttassa ca puggalassa abhāvato.",
  "anya-e0103n0:1309_0": "251.",
  "anya-e0103n0:1309_1": "Saṃvibhāgoti āmisasaṃvibhāgo.",
  "anya-e0103n0:1309_2": "Parassāti paccatthikassa.",
  "anya-e0103n0:1309_3": "Bhinnājīvoti aparisuddhājīvo.",
  "anya-e0103n0:1309_4": "Tassevaṃ karototi evaṃ saṃvibhāgaṃ karontassa tassa dāyakassa.",
  "anya-e0103n0:1309_5": "Itarassāti paṭiggāhakassa.",
  "anya-e0103n0:1309_6": "“Mama mātarā upāsikāya dinno”ti idaṃ “dhammiyalābho”ti etassa kāraṇavacanaṃ.",
  "anya-e0103n0:1309_7": "Tena pana tassa āgamanasuddhiṃ dasseti.",
  "anya-e0103n0:1310_0": "Sabbatthasādhakanti “attattho parattho diṭṭhadhammiko attho samparāyiko attho”ti evamādīnaṃ sabbesaṃ atthānaṃ, hitānaṃ,",
  "anya-e0103n0:1310_1": "payojanānañca nipphādakaṃ.",
  "anya-e0103n0:1310_2": "Unnamanti dāyakā.",
  "anya-e0103n0:1310_3": "Namanti paṭiggāhakā.",
  "anya-e0103n0:1311_0": "252.",
  "anya-e0103n0:1311_1": "Evanti yathāvuttehi kakacūpamovādānussaraṇādīhi attano ovadanākārehi.",
  "anya-e0103n0:1311_2": "Vūpasantapaṭighassāti paṭisaṅkhānabalena vinoditāghātassa.",
  "anya-e0103n0:1311_3": "Tasmimpīti verīpuggalepi. Verī-",
  "anya-e0103n0:1311_4": "gahaṇeneva cettha appiyapuggalassāpi gahaṇaṃ daṭṭhabbaṃ verimhi mettāya siddhāya tasmimpi mettāsiddhito,",
  "anya-e0103n0:1311_5": "piyato pana atippiyasahāyakassa visuṃ gahaṇaṃ āsannapaccatthikassa dubbinimocayabhāvadassanatthaṃ.",
  "anya-e0103n0:1311_6": "Mettāvasenāti mettāyanavasena.",
  "anya-e0103n0:1311_7": "Samacittatanti hitūpasaṃhārena samānacittataṃ.",
  "anya-e0103n0:1311_8": "Sīmāsambhedo sā eva samacittatā.",
  "anya-e0103n0:1311_9": "Imasmiṃ puggaleti mettākammaṭṭhānikapuggale.",
  "anya-e0103n0:1311_10": "Nisinneti bhāvenabhāvalakkhaṇe bhummaṃ.",
  "anya-e0103n0:1312_0": "Hitamajjhatteti piye,",
  "anya-e0103n0:1312_1": "majjhatte ca.",
  "anya-e0103n0:1312_2": "Catubbidheti catubbidhe jane,",
  "anya-e0103n0:1312_3": "yattha katthacīti adhippāyo.",
  "anya-e0103n0:1312_4": "Nānattanti piyamajjhattādinānākaraṇaṃ.",
  "anya-e0103n0:1312_5": "Hitacittova pāṇinanti kevalaṃ sattesu hitacitto evāti pavuccati,",
  "anya-e0103n0:1312_6": "na pana “mettāya nikāmalābhī”ti vā “kusalī”ti vā pavuccati. Kasmā?",
  "anya-e0103n0:1312_7": "Yasmā attādīsu passati nānattanti.",
  "anya-e0103n0:1312_8": "Kasmā panāyaṃ hitacitto kusalīti na vuccatīti?",
  "anya-e0103n0:1312_9": "Sātisayassa kusalassa vasena kusalibhāvassa adhippetattā.",
  "anya-e0103n0:1312_10": "Imassa ca puggalassa mettābhāvanā na visesavatī.",
  "anya-e0103n0:1312_11": "Atha vā na nikāmalābhī mettāya yato attādīsu passati nānattaṃ.",
  "anya-e0103n0:1312_12": "Kusalīti pavuccati,",
  "anya-e0103n0:1312_13": "yasmā hitacittova pāṇinanti evamettha attho daṭṭhabbo.",
  "anya-e0103n0:1312_14": "Gāmasīmādayo viya gāmantarādīhi sattasaṅkhāte mettāvisaye bhāvanāya pubbe aññamaññaṃ asaṃkiṇṇamariyādārūpena",
  "anya-e0103n0:1312_15": "ṭhitattā attādayo idha sīmā nāmāti āha “catasso sīmāyo”ti.",
  "anya-e0103n0:1312_16": "Sambhinnā hontīti ettha vuttaṃ sambhedaṃ dassetuṃ “samaṃ pharati mettāyā”tiādi vuttaṃ.",
  "anya-e0103n0:1312_17": "Mahāvisesoti mahanto bhāvanāya viseso atisayo.",
  "anya-e0103n0:1312_18": "Purimena purimato attādinānattadassinā.",
  "anya-e0103n0:1312_19": "Na nāyatīti na ñāyati.",
  "anya-e0103n0:1313_0": "253.",
  "anya-e0103n0:1313_1": "Nimittanti yathā kasiṇakammaṭṭhānādīsu taṃtaṃkasiṇamaṇḍalādipariggahamukhena bhāvanāvasena laddhaṃ uggahanimittaṃ",
  "anya-e0103n0:1313_2": "nissāya jhānassa gocarabhāvena paṭibhāganimittaṃ upatiṭṭhati,",
  "anya-e0103n0:1313_3": "na evamidha upaṭṭhitaṃ nimittaṃ nāma atthi.",
  "anya-e0103n0:1313_4": "Yo panāyaṃ yathāvutto sīmāsambhedo laddho,",
  "anya-e0103n0:1313_5": "sveva nimittaṃ viyāti nimittaṃ.",
  "anya-e0103n0:1313_6": "Tasmiṃ hi laddhe bhāvanāya sātisayattā nīvaraṇāni vikkhambhitāneva honti,",
  "anya-e0103n0:1313_7": "kilesā sannisinnāva,",
  "anya-e0103n0:1313_8": "upacārasamādhinā cittaṃ samāhitameva.",
  "anya-e0103n0:1313_9": "Tenāha “nimittañca upacārañca laddhaṃ hotī”ti.",
  "anya-e0103n0:1313_10": "Tameva nimittanti sīmāsambhedavasena pavattasamathanimittaṃ.",
  "anya-e0103n0:1313_11": "Appakasireneva akiccheneva,",
  "anya-e0103n0:1313_12": "pageva paripanthassa visodhitattā.",
  "anya-e0103n0:1314_0": "Ettāvatāti ettakena bhāvanānuyogena.",
  "anya-e0103n0:1314_1": "Anena yoginā.",
  "anya-e0103n0:1314_2": "Pañcaṅgavippahīnantiādīnaṃ padānaṃ attho heṭṭhā vutto eva.",
  "anya-e0103n0:1315_0": "“Paṭhamajjhānādīnaṃ aññataravasenā”ti idaṃ vakkhamānāya vikubbanāya tesaṃ sādhāraṇatāya vuttaṃ.",
  "anya-e0103n0:1315_1": "Appanāppattacittasseva na upacāramattalābhino.",
  "anya-e0103n0:1315_2": "Paguṇabalavabhāvāpādanena vepullādivisesappattassa odhiso,",
  "anya-e0103n0:1315_3": "anodhiso ca disāpharaṇādivasena jhānassa pavijambhanā vikubbanā vividhā kiriyāti katvā.",
  "anya-e0103n0:1316_0": "254.",
  "anya-e0103n0:1316_1": "Mettāsahagatenāti uppādato yāva bhaṅgā mettāya saha pavattena saṃsaṭṭhena sampayuttenāti attho.",
  "anya-e0103n0:1316_2": "Yasmā pana taṃ vuttanayena mettāya sahagataṃ,",
  "anya-e0103n0:1316_3": "tāya ekuppādādividhinā sammadeva āgataṃ hoti,",
  "anya-e0103n0:1316_4": "tasmā vuttaṃ “mettāya samannāgatenā”ti. Ceto-",
  "anya-e0103n0:1316_5": "saddo “adhicetaso”tiādīsu samādhipariyāyopi hotīti tato visesetuṃ “cetasāti cittenā”ti vuttaṃ.",
  "anya-e0103n0:1316_6": "Etanti etaṃ padaṃ.",
  "anya-e0103n0:1316_7": "Disodhipariggaho sattodhipariggahamukheneva hotīti dassento āha “ekissā disāya paṭhamapariggahitaṃ sattaṃ upādāyā”ti.",
  "anya-e0103n0:1316_8": "Disāsu hi ṭhitasattā disāgahaṇena gahitā.",
  "anya-e0103n0:1316_9": "Tenāha “ekadisāpariyāpannasattapharaṇavasena vutta”nti.",
  "anya-e0103n0:1316_10": "Pharaṇañca sārammaṇassa dhammassa attano ārammaṇassa phassanā paccakkhato dassanaṃ gahaṇaṃ ārammaṇakaraṇamevāti",
  "anya-e0103n0:1316_11": "āha “pharitvāti phusitvā ārammaṇaṃ katvā”ti.",
  "anya-e0103n0:1316_12": "Brahmavihārādhiṭṭhitanti mettājhānupatthambhitaṃ.",
  "anya-e0103n0:1316_13": "Tathāti niyamanaṃ.",
  "anya-e0103n0:1316_14": "Taṃ aniyamāpekkhasambandhībhāvato upamākāraniyamanaṃ.",
  "anya-e0103n0:1316_15": "Dutiyanti upameyyadassanaṃ,",
  "anya-e0103n0:1316_16": "upameyyañca nāma upamaṃ,",
  "anya-e0103n0:1316_17": "tena sambandhañca vinā natthīti tadubhayampi dassetuṃ “yathā puratthimādīsū”tiādi vuttaṃ.",
  "anya-e0103n0:1316_18": "Tattha tathā dutiyanti ettha pharitvā viharatīti ānetvā sambandhitabbaṃ.",
  "anya-e0103n0:1316_19": "Evaṃ tatiyaṃ catutthanti etthāpi.",
  "anya-e0103n0:1316_20": "Tadanantaranti ca pharaṇāpekkhaṃ anantaraggahaṇaṃ,",
  "anya-e0103n0:1316_21": "na pharitabbadisāpekkhaṃ disānaṃ aniddiṭṭharūpattā.",
  "anya-e0103n0:1316_22": "Pharaṇānukkamena hi tāsaṃ dutiyāditā,",
  "anya-e0103n0:1316_23": "na sarūpato.",
  "anya-e0103n0:1316_24": "Tenevāha “yaṃ kiñci ekaṃ disa”nti.",
  "anya-e0103n0:1316_25": "Itīti evaṃ yathāvuttaṃ catasso,",
  "anya-e0103n0:1316_26": "evaṃ uddhaṃ disaṃ pharitvā viharatīti attho.",
  "anya-e0103n0:1316_27": "Tenāha “eteneva nayenā”ti.",
  "anya-e0103n0:1316_28": "Idampi iti-",
  "anya-e0103n0:1316_29": "saddasseva atthadassanaṃ.",
  "anya-e0103n0:1316_30": "Pāḷiyaṃ adho tiriyanti ettha pi-",
  "anya-e0103n0:1316_31": "saddo luttaniddiṭṭhoti dassetuṃ “adhodisampi tiriyaṃ disampī”ti vuttaṃ.",
  "anya-e0103n0:1316_32": "Eteneva “dutiya”ntiādīsupi pi-",
  "anya-e0103n0:1316_33": "saddassa luttaniddiṭṭhatā dīpitāti veditabbaṃ.",
  "anya-e0103n0:1316_34": "Evamevāti idampi iti-",
  "anya-e0103n0:1316_35": "saddasseva atthadassanaṃ.",
  "anya-e0103n0:1316_36": "Ettha ca “adho”ti iminā yathā nirayesu,",
  "anya-e0103n0:1316_37": "nāgabhavanādīsu,",
  "anya-e0103n0:1316_38": "yattha tattha vā attano heṭṭhimadisāya sattā gayhanti,",
  "anya-e0103n0:1316_39": "evaṃ “uddha”nti iminā devaloke,",
  "anya-e0103n0:1316_40": "yattha tattha vā attano uparimadisāyaṃ sattā gahitāti veditabbaṃ.",
  "anya-e0103n0:1317_0": "Majjhattādīti ādi-",
  "anya-e0103n0:1317_1": "saddena itthipurisaariyānariyadevamanussādike pabhede saṅgaṇhāti.",
  "anya-e0103n0:1317_2": "Īsakampi bahi avikkhipamānoti appakampi kammaṭṭhānato bahi vikkhepaṃ anāpajjanto hitūpasaṃhārato aññathā thokampi avattamāno.",
  "anya-e0103n0:1317_3": "Sabbattatāyāti vā sabbena attabhāvena yathā sabbabhāvena attani attano attabhāve hitesitā,",
  "anya-e0103n0:1317_4": "evaṃ sabbadhi sabbasattesu mettāya pharitvā viharatīti attho.",
  "anya-e0103n0:1317_5": "Mettāya vuccamānattā sattavisayo sabba- saddo,",
  "anya-e0103n0:1317_6": "so ca dīghaṃ katvā vutto,",
  "anya-e0103n0:1317_7": "tasmā sabbasattakāyasaṅkhātā pajā etassa atthīti sabbāvantoti padatthato dassento “sabbāvantanti sabbasattavanta”nti āha.",
  "anya-e0103n0:1317_8": "Ettha ca sabbadhīti disodhinā,",
  "anya-e0103n0:1317_9": "desodhinā ca anodhisopharaṇaṃ vuttaṃ,",
  "anya-e0103n0:1317_10": "sabbattatāya sabbāvantanti sattodhinā.",
  "anya-e0103n0:1317_11": "Tathā hi vuttaṃ “anodhiso dassanattha”nti.",
  "anya-e0103n0:1317_12": "Ekamevatthaṃ pakārato pariyāyenti ñāpentīti pariyāyā,",
  "anya-e0103n0:1317_13": "vevacanāni.",
  "anya-e0103n0:1317_14": "Vipulādisaddā cettha tādisāti adhippāyo.",
  "anya-e0103n0:1317_15": "Tenāha “vipulenāti evamādipariyāyadassanato”ti.",
  "anya-e0103n0:1317_16": "Pariyāyadassane ca pubbe gahitapadānipi puna gayhanti,",
  "anya-e0103n0:1317_17": "yathā “saddhā saddahanā”ti ettha vuttampi saddhāpadaṃ puna indriyādipariyāyadassane “saddhā saddhindriya”nti vuttaṃ.",
  "anya-e0103n0:1317_18": "Tathāsaddo vā itisaddo vā na vuttoti “mettāsahagatena cetasā ekaṃ disaṃ pharitvā viharatī”ti etassa anuvattako tathā-",
  "anya-e0103n0:1317_19": "saddo ca iti-",
  "anya-e0103n0:1317_20": "saddo ca tesaṃ pharaṇānantarādiṭṭhānaṃ aṭṭhānanti katvā te na vuttāti puna “mettāsahagatena cetasāti vutta”nti attho.",
  "anya-e0103n0:1317_21": "Vuttassevatthassa puna vacanaṃ nigamananti āha “nigamanavasena vā etaṃ vutta”nti.",
  "anya-e0103n0:1317_22": "Nanu ca samāpanavasena vuttassevatthassa puna vacanaṃ nigamananti?",
  "anya-e0103n0:1317_23": "Nāyaṃ doso odhisoanodhisopharaṇānaṃ samāpane eva vuttattā.",
  "anya-e0103n0:1317_24": "Vipulenāti mahantena,",
  "anya-e0103n0:1317_25": "mahattañcassa asubhakammaṭṭhānādīsu viya ārammaṇassa ekadesameva aggahetvā anavasesaggahaṇavasenāti āha “pharaṇavasena vipulatā daṭṭhabbā”ti.",
  "anya-e0103n0:1318_0": "Kilesavikkhambhanasamatthatādīhi mahattaṃ gataṃ,",
  "anya-e0103n0:1318_1": "mahantehi vā uḷāracchandacittavīriyapaññehi gataṃ paṭipannanti mahaggataṃ.",
  "anya-e0103n0:1318_2": "Tayidaṃ yasmā ekantato rūpāvacaraṃ,",
  "anya-e0103n0:1318_3": "tasmā vuttaṃ “bhūmivasena mahaggata”nti.",
  "anya-e0103n0:1318_4": "Niruḷho hi rūpārūpāvacaresu mahaggatavohāro.",
  "anya-e0103n0:1318_5": "Paguṇavasenāti pakārato guṇitaṃ bahulīkataṃ paguṇaṃ,",
  "anya-e0103n0:1318_6": "tassa vasena,",
  "anya-e0103n0:1318_7": "subhāvitabhāvenāti attho.",
  "anya-e0103n0:1318_8": "Taṃ hi pamāṇaṃ gahetuṃ asakkuṇeyyatāya appamāṇaṃ nāma hoti.",
  "anya-e0103n0:1318_9": "Appamāṇasattārammaṇavasenāti aparimāṇasattārammaṇakaraṇavasena.",
  "anya-e0103n0:1318_10": "Sayampi verarahitattā,",
  "anya-e0103n0:1318_11": "taṃsamaṅgino verābhāvahetuttā ca averaṃ.",
  "anya-e0103n0:1318_12": "Tayidaṃ dvayaṃ yato labhati,",
  "anya-e0103n0:1318_13": "taṃ dassetuṃ “byāpādapaccatthikappahānenā”ti vuttaṃ.",
  "anya-e0103n0:1318_14": "Cetaso byāpattivasena hananato byāpajjaṃ,",
  "anya-e0103n0:1318_15": "cetasikaṃ asātaṃ,",
  "anya-e0103n0:1318_16": "tadabhāvato abyāpajjaṃ.",
  "anya-e0103n0:1318_17": "Tenāha “niddukkha”nti.",
  "anya-e0103n0:1318_18": "Taṃ panassa abyāpajjattaṃ pañcaviññāṇādīnaṃ viya na sabhāvato,",
  "anya-e0103n0:1318_19": "atha kho paccatthikavivekatoti dassento “domanassappahānato”ti āha.",
  "anya-e0103n0:1318_20": "Ayanti idha yathānītaṃ appamaññāvibhaṅge,",
  "anya-e0103n0:1318_21": "tesu tesu ca suttapadesesu āgataṃ mettābrahmavihāravikubbanamāha.",
  "anya-e0103n0:1319_0": "255.",
  "anya-e0103n0:1319_1": "“Tathā”ti iminā imissā “pañcahākārehi,",
  "anya-e0103n0:1319_2": "sattahākārehi,",
  "anya-e0103n0:1319_3": "dasahākārehī”ti ākāravibhāgena paṭisambhidāyaṃ vuttāya ca vikubbanāya majjhe bhinnasuvaṇṇassa viya bhedābhāvamupasaṃharati",
  "anya-e0103n0:1319_4": "odhisopharaṇaanodhisopharaṇadisāpharaṇavasena desanāya āgatattā.",
  "anya-e0103n0:1319_5": "Kevalaṃ panettha paṭisambhidāmagge viya sattodhi na gahitoti ayameva viseso.",
  "anya-e0103n0:1319_6": "Yampīti vikubbanaṃ sandhāyāha.",
  "anya-e0103n0:1320_0": "Idāni bhedābhāvadassanamukhena uddesato ānītaṃ paṭisambhidāmaggapāḷiṃ niddesato dassetvā tassā anuttānapadavaṇṇanaṃ kātuṃ “tattha cā”tiādimāha.",
  "anya-e0103n0:1321_0": "256.",
  "anya-e0103n0:1321_1": "Tattha sabbe sattāti sabba-",
  "anya-e0103n0:1321_2": "saddo kāmaṃ padesasabbavisayo,",
  "anya-e0103n0:1321_3": "na sabbasabbavisayo yathā “sabbaṃ jānātīti sabbaññutaññāṇa”nti,",
  "anya-e0103n0:1321_4": "“sattā”ti pana padena paricchinnaṃ attano visayaṃ asesetvāva pariyādiyatīti āha “anavasesapariyādānameta”nti.",
  "anya-e0103n0:1322_0": "Tatrāti tasmiṃ rūpe.",
  "anya-e0103n0:1322_1": "Sattoti sajjanakiccena chandādipariyāyena lobhena āsatto laggo.",
  "anya-e0103n0:1322_2": "Tatrāti vā karaṇe bhummaṃ,",
  "anya-e0103n0:1322_3": "tena chandādināti attho.",
  "anya-e0103n0:1323_0": "Yadi sattatāya sattā,",
  "anya-e0103n0:1323_1": "kathaṃ vītarāgesūti āha “ruḷhīsaddenā”tiādi.",
  "anya-e0103n0:1323_2": "Avītarāgesu ruḷhena,",
  "anya-e0103n0:1323_3": "avītarāgesu vā pavattitvā indriyabaddhakhandhasantānatāya taṃsadisesu vītarāgesu ruḷhena saddena.",
  "anya-e0103n0:1323_4": "Atha vā kiñci nimittaṃ gahetvā satipi aññasmiṃ tannimittayutte katthaci visaye sammutiyā cirakālatāya",
  "anya-e0103n0:1323_5": "nimittavirahepi pavatti ruḷhī nāma yathā “gacchantīti gāvo”ti,",
  "anya-e0103n0:1323_6": "evaṃ sattasaddassāpi ruḷhībhāvo daṭṭhabbo.",
  "anya-e0103n0:1323_7": "Bhūtapubbagatiyā vā vītarāgesu sattavohāro daṭṭhabbo.",
  "anya-e0103n0:1323_8": "Satvayogatoti ettha satvaṃ nāma buddhi, vīriyaṃ, tejo vā,",
  "anya-e0103n0:1323_9": "tena yogato sattā,",
  "anya-e0103n0:1323_10": "yathā “nīlaguṇayogato nīlo paṭo”ti.",
  "anya-e0103n0:1324_0": "Pāṇanti etenāti pāṇanaṃ,",
  "anya-e0103n0:1324_1": "assāsapassāsā,",
  "anya-e0103n0:1324_2": "tassa kammaṃ pāṇanatā, tāya,",
  "anya-e0103n0:1324_3": "assāsapassāsasampayogenāti attho.",
  "anya-e0103n0:1324_4": "Bhūtattāti kammakilesehi jātattā. Pūraṇato,",
  "anya-e0103n0:1324_5": "galanato ca puggalāti neruttā.",
  "anya-e0103n0:1324_6": "Sattā hi nibbattantā taṃtaṃsattanikāyaṃ pūrentā viya honti,",
  "anya-e0103n0:1324_7": "sabbāvatthanipātitāya ca galanti cavantīti attho.",
  "anya-e0103n0:1324_8": "Apariññātavatthukānaṃ “attā”ti bhavati ettha abhidhānaṃ,",
  "anya-e0103n0:1324_9": "cittañcāti attabhāvo, sarīraṃ,",
  "anya-e0103n0:1324_10": "khandhapañcakameva vā.",
  "anya-e0103n0:1324_11": "Tanti khandhapañcakaṃ.",
  "anya-e0103n0:1324_12": "Upādāyāti gahetvā upādānaṃ nissayaṃ katvā.",
  "anya-e0103n0:1324_13": "Paññattimattasambhavatoti paramatthato asantepi sattasaññite paññattimattena sambhavato.",
  "anya-e0103n0:1325_0": "Yathā ca sattāti vacananti yathā satta-",
  "anya-e0103n0:1325_1": "saddo yathāvuttenaṭṭhena nippariyāyato padesavuttipi ruḷhīvasena anavasesapariyādāyako.",
  "anya-e0103n0:1325_2": "Sesānipīti pāṇādivacanānipi.",
  "anya-e0103n0:1325_3": "Tānipi hi rūpārūpabhavūpagacatutthajjhānādisamaṅgīnaṃ assāsapassāsābhāvato avinipātadhammānaṃ pugalanassa abhāvato padesavuttīni.",
  "anya-e0103n0:1325_4": "Ruḷhīvasena āropetvā yathāvuttāya ruḷhiyā vasena katthaci visaye avijjamānampi pāṇapuggalabhāvaṃ āropetvā.",
  "anya-e0103n0:1325_5": "Yadi sādhāraṇato sattavevacanānīti gahetvā anodhisopharaṇā mettā vuccati,",
  "anya-e0103n0:1325_6": "atha kasmā pañcaheva ākārehi vuttāti anuyogaṃ sandhāyāha “kāmañcā”tiādi.",
  "anya-e0103n0:1325_7": "Keci panāhu “na kho panetāni “sattā”tiādīni padāni vevacanatāmattaṃ upādāya gahitāni,",
  "anya-e0103n0:1325_8": "yato jantuādīnampi gahaṇaṃ āpajjeyya,",
  "anya-e0103n0:1325_9": "atthavisesaṃ pana nimittabhūtaṃ upādāya gahitānī”ti,",
  "anya-e0103n0:1325_10": "te sandhāyāha “ye panā”tiādi.",
  "anya-e0103n0:1325_11": "Tattha atthatoti sajjanaṭṭhena sattā,",
  "anya-e0103n0:1325_12": "pāṇanaṭṭhena pāṇāti evamādiatthato.",
  "anya-e0103n0:1325_13": "Tesaṃ taṃ matimattanti dassento āha “anodhisopharaṇā virujjhatī”ti. Kasmā?",
  "anya-e0103n0:1325_14": "Keci sattā,",
  "anya-e0103n0:1325_15": "keci pāṇā,",
  "anya-e0103n0:1325_16": "keci puggalāti āpajjanato.",
  "anya-e0103n0:1325_17": "Tathā atthaṃ aggahetvāti sattādisaddā sappadesavisayāti evamatthaṃ aggahetvā pubbe vuttanayena nippadesavisayāti evamatthaṃ gahetvāti adhippāyo.",
  "anya-e0103n0:1325_18": "Tenāha “imesū”tiādi.",
  "anya-e0103n0:1325_19": "Pañcasu ākāresūti “sabbe sattā”tiādinā pāḷiyaṃ āgatesu pañcasu bhāvanākāresu.",
  "anya-e0103n0:1325_20": "Aññataravasenāti yassa kassaci vasena.",
  "anya-e0103n0:1326_0": "257.",
  "anya-e0103n0:1326_1": "Idāni dvāvīsatiyā bhāvanākāresu appanā pariggahetvā dassetuṃ “ettha cā”tiādi vuttaṃ.",
  "anya-e0103n0:1326_2": "Byāpādarahitāti domanassabyāpādarahitā.",
  "anya-e0103n0:1326_3": "Tasmāti yasmā na kevalaṃ yathāvuttaākāravibhāgamattato appanāvibhāgo, tasmā.",
  "anya-e0103n0:1326_4": "Imesupi padesūti “sabbe sattā averā hontū”tiādikoṭṭhāsesupi.",
  "anya-e0103n0:1326_5": "Yaṃ yaṃ pākaṭaṃ hotīti yadipi pubbabhāge tattha tattha abhinivese anekakoṭṭhāsavaseneva manasikāraṃ pavatteti,",
  "anya-e0103n0:1326_6": "bhāvanāya samijjhanakkhaṇe pana tattha yaṃ paguṇataratāya supākaṭaṃ hoti,",
  "anya-e0103n0:1326_7": "tassa vasena appanā hoti,",
  "anya-e0103n0:1326_8": "yathā taṃ dvattiṃsākāre.",
  "anya-e0103n0:1326_9": "Tattha pana ārammaṇaṃ,",
  "anya-e0103n0:1326_10": "idha bhāvanākāroti ayameva viseso.",
  "anya-e0103n0:1326_11": "Catunnanti catunnaṃ catunnaṃ.",
  "anya-e0103n0:1326_12": "Byāpanicchālopena hi niddiṭṭhaṃ.",
  "anya-e0103n0:1326_13": "Esa nayo sesesupi.",
  "anya-e0103n0:1327_0": "Liṅgavasena vuttaṃ tesaṃ pacurato labbhamānattā.",
  "anya-e0103n0:1327_1": "Tatiyā pana pakati yadipi paṭhamadukena na saṅgahitā,",
  "anya-e0103n0:1327_2": "dutiyadukena pana tikena ca saṅgahitā eva.",
  "anya-e0103n0:1328_0": "Iti sabbānipīti anodhisopharaṇe vīsati,",
  "anya-e0103n0:1328_1": "odhisopharaṇe aṭṭhavīsati,",
  "anya-e0103n0:1328_2": "disāpharaṇe cattāri satāni,",
  "anya-e0103n0:1328_3": "asīti cāti evaṃ sabbānipi. Sata-",
  "anya-e0103n0:1328_4": "saddāpekkhāya napuṃsakaniddeso.",
  "anya-e0103n0:1329_0": "258.",
  "anya-e0103n0:1329_1": "Evaṃ mettābhāvanaṃ vibhāvetvā idāni tattha ānisaṃse vibhāvetuṃ “itī”tiādi āraddhaṃ.",
  "anya-e0103n0:1329_2": "Tattha sesā janāti mettāya cetovimuttiyā alābhino.",
  "anya-e0103n0:1329_3": "Samparivattamānāti dakkhiṇena passena asayitvā sabbaso parivattamānā.",
  "anya-e0103n0:1329_4": "Kākacchamānāti ghurughurupassāsavasena vissaraṃ karontā.",
  "anya-e0103n0:1329_5": "Sukhaṃ supatīti ettha duvidhāsupanā sayane piṭṭhippasāraṇalakkhaṇā,",
  "anya-e0103n0:1329_6": "kiriyāmayacittehi avokiṇṇabhavaṅgappavattilakkhaṇā ca.",
  "anya-e0103n0:1329_7": "Tatthāyaṃ ubhayathāpi sukhameva supati.",
  "anya-e0103n0:1329_8": "Yasmā saṇikaṃ nipajjitvā aṅgapaccaṅgāni samodhāya pāsādikena ākārena sayati,",
  "anya-e0103n0:1329_9": "niddokkamanepi jhānaṃ samāpanno viya hoti.",
  "anya-e0103n0:1329_10": "Tenāha “evaṃ asupitvā”tiādi.",
  "anya-e0103n0:1330_0": "Niddākāle sukhaṃ alabhitvā dukkhena suttattā eva paṭibujjhanakāle sarīrakhedena nitthunanaṃ,",
  "anya-e0103n0:1330_1": "vijambhanaṃ,",
  "anya-e0103n0:1330_2": "ito cito viparivattanañca hotīti āha “nitthunantā vijambhantā samparivattantā dukkhaṃ paṭibujjhantī”ti.",
  "anya-e0103n0:1330_3": "Ayaṃ pana sukhena suttattā sarīrakhedābhāvato nitthunanādirahitova paṭibujjhati.",
  "anya-e0103n0:1330_4": "Tena vuttaṃ “evaṃ appaṭibujjhitvā”tiādi.",
  "anya-e0103n0:1330_5": "Sukhapaṭibodho ca sarīravikārābhāvenāti āha “sukhaṃ nibbikāra”nti.",
  "anya-e0103n0:1331_0": "“Bhaddakameva supinaṃ passatī”ti idaṃ anubhūtapubbavasena,",
  "anya-e0103n0:1331_1": "devatūpasaṃhāravasena cassa bhaddakameva supinaṃ hoti,",
  "anya-e0103n0:1331_2": "na pāpakanti katvā vuttaṃ.",
  "anya-e0103n0:1331_3": "Tenāha “cetiyaṃ vandanto viyā”tiādi.",
  "anya-e0103n0:1331_4": "Dhātukkhobhahetukampi cassa bahulaṃ bhaddakameva siyā yebhuyyena cittajarūpānuguṇatāya utuāhārajarūpānaṃ.",
  "anya-e0103n0:1332_0": "Ure āmuttamuttāhāro viyāti gīvāya bandhitvā ure lambitamuttāhāro viyāti kehici vuttaṃ.",
  "anya-e0103n0:1332_1": "Taṃ ekāvalivasena vuttaṃ siyā,",
  "anya-e0103n0:1332_2": "anekaratanāvalisamūhabhūto pana muttāhāro aṃsappadesato paṭṭhāya yāva kaṭippadesassa heṭṭhābhāgā palambanto ure āmukkoyeva nāma hoti.",
  "anya-e0103n0:1333_0": "Tatthevāti pāṭaliputteyeva.",
  "anya-e0103n0:1333_1": "Sakkā nisīdituṃ vā nipajjituṃ vā desassa khematāya,",
  "anya-e0103n0:1333_2": "tassa tassa padesassa ramaṇīyatāya ca.",
  "anya-e0103n0:1334_0": "Dasāva anto dasanto, vatthassa osānanto.",
  "anya-e0103n0:1335_0": "Samappavattavāsanti tattha tattha vihāre samappavattavattavāsaṃ.",
  "anya-e0103n0:1335_1": "Thero kira attanā paviṭṭhapaviṭṭhavihāre “ahamettha āgantuko”ti acintetvā tattha tattha yathārahaṃ attanā kātabbavattāni paripūrento eva vihāsi.",
  "anya-e0103n0:1335_2": "Apare pana bhaṇanti sabbasattesu samappavattamettāvihāravāsaṃ.",
  "anya-e0103n0:1335_3": "Ayaṃ hi thero arahattādhigamato pubbepi mettāvihārī ahosi.",
  "anya-e0103n0:1336_0": "Vanantare ṭhitoti thero kira tathā samappavattavāsavasena caramāno ekadivasaṃ aññataraṃ ramaṇīyaṃ vanantaraṃ",
  "anya-e0103n0:1336_1": "disvā tattha aññatarasmiṃ rukkhamūle samāpattiṃ samāpajjitvā yathāparicchedena tato uṭṭhito attano guṇāvajjanahetukena",
  "anya-e0103n0:1336_2": "pītisomanassena udānento “yāvatā upasampanno”ti gāthaṃ abhāsi.",
  "anya-e0103n0:1336_3": "Tamatthaṃ dassetuṃ “vanantare ṭhito”ti paṭhamagāthā ṭhapitā.",
  "anya-e0103n0:1336_4": "Tattha gajjamānakoti sīhagajjitaṃ gajjanto.",
  "anya-e0103n0:1336_5": "Guṇamesantoti attano guṇasamudayaṃ gavesanto paccavekkhanto.",
  "anya-e0103n0:1337_0": "Maṇilarukkhe nivāsitāya taṃ devataṃ “maṇiliyā”ti voharanti,",
  "anya-e0103n0:1337_1": "tasmā sā devatāpi “ahaṃ, bhante,",
  "anya-e0103n0:1337_2": "maṇiliyā”ti āha.",
  "anya-e0103n0:1337_3": "Rukkhadevatānaṃ hi yebhuyyena nivāsarukkhavasena vohāro yathā phandanadevatāti.",
  "anya-e0103n0:1337_4": "Tatthevāti cittalapabbateyeva.",
  "anya-e0103n0:1338_0": "“Balavapiyacittatāyā”ti iminā balavapiyacittatāmattenapi satthaṃ na kamati,",
  "anya-e0103n0:1338_1": "pageva mettāya cetovimuttiyāti dasseti.",
  "anya-e0103n0:1339_0": "Khippameva cittaṃ samādhiyati kenaci paripanthena parihīnajjhānassa byāpādassa dūrasamussāritabhāvato khippameva samādhiyati.",
  "anya-e0103n0:1339_1": "Āsavānaṃ khayāyāti keci.",
  "anya-e0103n0:1339_2": "Sesaṃ suviññeyyameva.",
  "anya-e0103n0:1339_3": "Ettha ca kiñcāpi ito aññakammaṭṭhānavasena adhigatajjhānānampi sukhasupanādayo ānisaṃsā labbhanti, yathāha –",
  "anya-e0103n0:1340_0": "“Sukhaṃ supanti munayo, ajjhattaṃ susamāhitā;",
  "anya-e0103n0:1341_0": "Suppabuddhaṃ pabujjhanti, sadā gotamasāvakā”ti. –",
  "anya-e0103n0:1342_0": "Ca ādi,",
  "anya-e0103n0:1342_1": "tathāpime ānisaṃsā brahmavihāralābhino anavasesā labbhanti byāpādādīnaṃ ujuvipaccanīkabhāvato brahmavihārānaṃ.",
  "anya-e0103n0:1342_2": "Tenevāha “nissaraṇaṃ hetaṃ, āvuso,",
  "anya-e0103n0:1342_3": "byāpādassa,",
  "anya-e0103n0:1342_4": "yadidaṃ mettā cetovimuttī”tiādi.",
  "anya-e0103n0:1342_5": "Byāpādādivasena ca sattānaṃ dukkhasupanādayoti tappaṭipakkhabhūtesu brahmavihāresu siddhesu sukhasupanādayo hatthagatā eva hontīti.",
  "anya-e0103n0:1343_0": "Karuṇābhāvanāvaṇṇanā",
  "anya-e0103n0:1344_0": "259.",
  "anya-e0103n0:1344_1": "Karuṇanti karuṇābrahmavihāraṃ.",
  "anya-e0103n0:1344_2": "Nikkaruṇatāyāti vihesāya,",
  "anya-e0103n0:1344_3": "“idhekacco pāṇinā vā leḍḍunā vā daṇḍena vā satthena vā aññataraññatarena vā sattānaṃ viheṭhanajātiko hotī”ti evaṃ vuttaviheṭhaneti attho.",
  "anya-e0103n0:1344_4": "Ādīnavanti dosaṃ.",
  "anya-e0103n0:1344_5": "Yathā tathā sattānaṃ viheṭhanāya pāpako vipāko idha ceva samparāye ca.",
  "anya-e0103n0:1344_6": "Tathā hi yo satte jīvitā voropanena vā aṅgapaccaṅgacchedanena vā dhanajāniyā vā alābhāya vā avāsāya vā",
  "anya-e0103n0:1344_7": "anatthāya vā ayasatthāya vā parisaṃsakkanena vā antamaso yathāvajjadassanenapi viheṭheti,",
  "anya-e0103n0:1344_8": "tassa so pamādavihāro diṭṭheva dhamme alābhāyapi hoti,",
  "anya-e0103n0:1344_9": "laddhassa parihānāyapi hoti,",
  "anya-e0103n0:1344_10": "tannimittaṃ pāpako kittisaddo abbhuggacchati,",
  "anya-e0103n0:1344_11": "avisārado parisaṃ upasaṅkamati maṅkubhūto,",
  "anya-e0103n0:1344_12": "sammūḷho kālaṃ karoti,",
  "anya-e0103n0:1344_13": "kāyassa bhedā duggati pāṭikaṅkhā,",
  "anya-e0103n0:1344_14": "sugatiyampi manussabhūto dujjaccopi hoti nīcakuliko,",
  "anya-e0103n0:1344_15": "dubbaṇṇopi hoti duddasiko,",
  "anya-e0103n0:1344_16": "bahvābādhopi hoti rogabahulo,",
  "anya-e0103n0:1344_17": "duggatopi hoti appannapāno,",
  "anya-e0103n0:1344_18": "appāyukopi hoti parittajīvitoti evamādianekānatthānubandhitā vihesāya paccavekkhitabbā,",
  "anya-e0103n0:1344_19": "tappaṭipakkhato karuṇāya ānisaṃsā paccavekkhitabbā.",
  "anya-e0103n0:1344_20": "Tena vuttaṃ “nikkaruṇatāya ādīnavaṃ karuṇāya ca ānisaṃsaṃ paccavekkhitvā”ti.",
  "anya-e0103n0:1344_21": "“Piyo hī”tiādinā paṭhamaṃ piyapuggalādīsu anārambhassa kāraṇamāha.",
  "anya-e0103n0:1344_22": "Piyaṃ hi puggalaṃ karuṇāyitumārabhantassa na tāva piyabhāvo vigacchati,",
  "anya-e0103n0:1344_23": "avigate ca tasmiṃ kuto karuṇāyanā.",
  "anya-e0103n0:1344_24": "Tenāha “piyaṭṭhāneyeva tiṭṭhatī”ti.",
  "anya-e0103n0:1344_25": "Sesapuggalesupi eseva nayo.",
  "anya-e0103n0:1344_26": "Liṅgavisabhāgakālakatānaṃ akhettabhāve kāraṇaṃ heṭṭhā vuttameva.",
  "anya-e0103n0:1345_0": "Yattha pana paṭhamaṃ ārabhitabbā,",
  "anya-e0103n0:1345_1": "taṃ pāḷinayeneva dassetuṃ “kathañca bhikkhū”tiādi āraddhaṃ.",
  "anya-e0103n0:1345_2": "Tattha duggatanti daliddaṃ.",
  "anya-e0103n0:1345_3": "So hi bhogapārijuññato sukhasādhanānaṃ abhāvena dukkhaṃ gato upagato duggatoti vuccati.",
  "anya-e0103n0:1345_4": "Atha vā duggatanti dukkhena samaṅgibhāvaṃ gataṃ.",
  "anya-e0103n0:1345_5": "Durupetanti kāyaduccaritādīhi upetaṃ.",
  "anya-e0103n0:1345_6": "Gatikularūpādivasena vā tamabhāve ṭhito duggato.",
  "anya-e0103n0:1345_7": "Kāyaduccaritādīhi upetattā tamaparāyaṇabhāve ṭhito durupetoti evamettha attho veditabbo.",
  "anya-e0103n0:1345_8": "Paramakicchappattanti ativiya kicchamāpannaṃ mahābyasanaṃ nimuggaṃ.",
  "anya-e0103n0:1345_9": "Appeva nāmāti sādhu vata.",
  "anya-e0103n0:1346_0": "Vadhetha nanti “ghātetha naṃ cora”nti evaṃ pahitāya rañño āṇāya khādanīyampi…pe…",
  "anya-e0103n0:1346_1": "denti “idāneva māriyamāno ettakampi sukhaṃ labhatū”ti.",
  "anya-e0103n0:1346_2": "Susajjitoti sukhānubhavane sannaddho.",
  "anya-e0103n0:1347_0": "Eteneva upāyenāti yena yena vidhinā etarahi yathāvutte paramakicchāpanne āyatiṃ vā dukkhabhāgimhi puggale karuṇāyituṃ karuṇā uppāditā,",
  "anya-e0103n0:1347_1": "eteneva nayena.",
  "anya-e0103n0:1347_2": "Piyapuggaleti piyāyitabbapuggale.",
  "anya-e0103n0:1347_3": "Etarahi vā dissamānaṃ āyatiṃ vā bhāviniṃ dukkhappattiṃ gahetvā karuṇā pavattetabbāti sambandho.",
  "anya-e0103n0:1347_4": "Majjhattaverīsupi eseva nayo.",
  "anya-e0103n0:1347_5": "Yo hi so karuṇāya vatthubhūto duvidho puggalo vutto,",
  "anya-e0103n0:1347_6": "kāmaṃ tattha karuṇābhāvanā sukheneva ijjhati,",
  "anya-e0103n0:1347_7": "iminā pana bhikkhunā tattha bhāvanaṃ paguṇataraṃ katvā sīmāsambhedaṃ kātuṃ tadanantaraṃ piyapuggale,",
  "anya-e0103n0:1347_8": "tato majjhatte,",
  "anya-e0103n0:1347_9": "tato veripuggale karuṇā bhāvetabbā.",
  "anya-e0103n0:1347_10": "Bhāventena ca ekekasmiṃ koṭṭhāse muduṃ kammaniyaṃ cittaṃ katvā tadanantare tadanantare upasaṃharitabbaṃ.",
  "anya-e0103n0:1347_11": "Yassa pana veripuggalo vā natthi,",
  "anya-e0103n0:1347_12": "mahāpurisajātikattā vā anatthaṃ karontepi verisaññāva nuppajjati,",
  "anya-e0103n0:1347_13": "tena majjhatte me cittaṃ kammaniyaṃ jātaṃ,",
  "anya-e0103n0:1347_14": "idāni verimhi upasaṃharāmīti byāpārova na kātabbo.",
  "anya-e0103n0:1347_15": "Yassa pana atthi,",
  "anya-e0103n0:1347_16": "taṃ sandhāyāha “sace panā”tiādi.",
  "anya-e0103n0:1348_0": "Tattha pubbe vuttanayenevāti mettākammaṭṭhānikassa vuttanayena.",
  "anya-e0103n0:1348_1": "Taṃ mettāya vuttanayeneva.",
  "anya-e0103n0:1348_2": "Vūpasametabbanti “athānena purimapuggalesū”tiādinā,",
  "anya-e0103n0:1348_3": "“kakacūpamaovādādīnaṃ anussarato”tiādinā ca mettābhāvanāya vuttena nayena taṃ paṭighaṃ vūpasametabbaṃ.",
  "anya-e0103n0:1348_4": "Evaṃ etarahi mahādukkhappatte sukhitepi akatakusalatāya āyatiṃ dukkhappattiyā vasena karuṇāyanavidhiṃ",
  "anya-e0103n0:1348_5": "dassetvā idāni katakalyāṇepi taṃ dassetuṃ “yopi cetthā”tiādi vuttaṃ.",
  "anya-e0103n0:1348_6": "Tesanti byasanānaṃ.",
  "anya-e0103n0:1348_7": "Vaṭṭadukkhaṃ anatikkantattāti sammāsambuddhenāpi akkhānena pariyosāpetuṃ asakkuṇeyyassa anāgatassa āpāyikassa",
  "anya-e0103n0:1348_8": "sugatīsupi jātijarādibhedassāti aparimitassa saṃsāradukkhassa anatikkantabhāvato.",
  "anya-e0103n0:1348_9": "Sabbathāpi karuṇāyitvāti dukkhappattiyā,",
  "anya-e0103n0:1348_10": "sukhappattiyā akatakusalatāya vā katākusalatāya vāti sabbapakārenapi karuṇāya vatthubhāvassa sallakkhaṇena",
  "anya-e0103n0:1348_11": "tasmiṃ tasmiṃ puggale karuṇaṃ katvā karuṇābhāvanaṃ vaḍḍhetvā.",
  "anya-e0103n0:1348_12": "Vuttanayenevāti “athānena punappunaṃ mettāyantenā”tiādinā mettābhāvanāyaṃ vuttena nayena.",
  "anya-e0103n0:1348_13": "Taṃ nimittanti sīmāsambhedavasena pavattaṃ samathanimittaṃ.",
  "anya-e0103n0:1348_14": "Mettāya vuttanayenevāti yathā mettābhāvanāyaṃ “appakasirenevā”tiādinā tikacatukkajjhānavasena appanā",
  "anya-e0103n0:1348_15": "“ekaṃ disaṃ pharitvā viharatī”tiādinā tassā vaḍḍhanā ca vuttā,",
  "anya-e0103n0:1348_16": "evamidha karuṇābhāvanāyaṃ tikacatukkajjhānavasena appanā veditabbā ca vaḍḍhetabbā ca,",
  "anya-e0103n0:1348_17": "tathevassā vaḍḍhanāvidhipi veditabbāti adhippāyo.",
  "anya-e0103n0:1348_18": "Vuttanayenevāti avadhāraṇena “paṭhamaṃ veripuggalo karuṇāyitabbo”ti idaṃ yathā pāḷiviruddhaṃ,",
  "anya-e0103n0:1348_19": "evaṃ yuttiviruddhampīti imamatthaṃ dīpeti.",
  "anya-e0103n0:1348_20": "Paṭhamaṃ hi veriṃ samanussarato kodho uppajjeyya,",
  "anya-e0103n0:1348_21": "na karuṇā.",
  "anya-e0103n0:1348_22": "Attāpi sakkhibhāvena karuṇāyanavasena gahetabbo,",
  "anya-e0103n0:1348_23": "so kimiti pacchā gayhatīti.",
  "anya-e0103n0:1348_24": "“Appanā vaḍḍhetabbā”ti iminā ca appanāppattacittasseva “karuṇāsahagatena cetasā ekaṃ disaṃ pharitvā viharatī”tiādinā",
  "anya-e0103n0:1348_25": "vuttavikubbanā ijjhatīti ayamattho dassito.",
  "anya-e0103n0:1349_0": "Karuṇāpadamattameva cassā pāḷiyā visesoti taṃ anāmasitvā paṭisambhidāyaṃ vuttavikubbanā,",
  "anya-e0103n0:1349_1": "mettāya vuttaānisaṃsā ca idha labbhantīti dassetuṃ “tato paraṃ…pe…",
  "anya-e0103n0:1349_2": "veditabbā”ti vuttaṃ.",
  "anya-e0103n0:1349_3": "Tattha tato paranti “karuṇāsahagatena cetasā”ti vuttavikubbanato upari.",
  "anya-e0103n0:1349_4": "Sesaṃ vuttanayameva.",
  "anya-e0103n0:1350_0": "Muditābhāvanāvaṇṇanā",
  "anya-e0103n0:1351_0": "260.",
  "anya-e0103n0:1351_1": "Piyapuggalādīsūti piyamajjhattaverīsu na ārabhitabbā.",
  "anya-e0103n0:1351_2": "Muditābhāvanāti vibhattiṃ pariṇāmetvā yojanā.",
  "anya-e0103n0:1351_3": "Na hītiādi tattha kāraṇavacanaṃ.",
  "anya-e0103n0:1351_4": "Piyabhāvamattenāti ettha matta-",
  "anya-e0103n0:1351_5": "saddo visesanivatti attho,",
  "anya-e0103n0:1351_6": "tena somanassapaṭisandhikatādisiddhā niccappahaṃsitamukhatā,",
  "anya-e0103n0:1351_7": "pubbabhāsitā,",
  "anya-e0103n0:1351_8": "sukhasambhāsatā,",
  "anya-e0103n0:1351_9": "sakhilatā,",
  "anya-e0103n0:1351_10": "sammodakatāti evamādike muditāya padaṭṭhānabhūte visese ulliṅgeti,",
  "anya-e0103n0:1351_11": "īdisehi visesehi virahitoti vuttaṃ hoti. Eva-",
  "anya-e0103n0:1351_12": "kārena pana piyapuggalassa sukhasamappitatādiṃ,",
  "anya-e0103n0:1351_13": "muditāya ca hetubhūtaṃ pamodappavattiṃ nivatteti.",
  "anya-e0103n0:1351_14": "Piyapuggalepi hi paramāya sampattiyā pamudite haṭṭhatuṭṭhe bhikkhuno muditokāsaṃ labheyya.",
  "anya-e0103n0:1351_15": "Vakkhati hi “piyapuggalaṃ vā”tiādi.",
  "anya-e0103n0:1351_16": "Ādito majjhattapuggalaṃ anussarantassa udāsinatā saṇṭhāti,",
  "anya-e0103n0:1351_17": "veriṃ samanussarantassa kodho uppajjati.",
  "anya-e0103n0:1351_18": "Tenāha “pageva majjhattaverino”ti.",
  "anya-e0103n0:1352_0": "Pamodappavattiyā soṇḍasadiso sahāyo soṇḍasahāyo.",
  "anya-e0103n0:1352_1": "Muditamuditovāti pasādasommatāya ativiya mudito eva.",
  "anya-e0103n0:1352_2": "Pasāde hi idaṃ āmeḍitaṃ.",
  "anya-e0103n0:1352_3": "Evaṃ aṭṭhakathānayena ādito muditābhāvanāya vatthuṃ dassetvā idāni pāḷinayena dassetuṃ “piyapuggalaṃ vā”tiādi vuttaṃ.",
  "anya-e0103n0:1352_4": "Tattha sukhitanti sañjātasukhaṃ,",
  "anya-e0103n0:1352_5": "sukhappattanti attho.",
  "anya-e0103n0:1352_6": "Sajjitanti sukhānubhavane sannaddhaṃ paṭiyattasukhasādhanaṃ.",
  "anya-e0103n0:1352_7": "Aho sādhūti tassa sattassa sampattiyaṃ sampajaññapubbapamodanākāradassanaṃ.",
  "anya-e0103n0:1352_8": "Puna aho suṭṭhūti tassa pamodanassa bahulīkāradassanaṃ.",
  "anya-e0103n0:1352_9": "Piyaṃ manāpanti ettha manāpa-",
  "anya-e0103n0:1352_10": "ggahaṇena pāḷiyampi atippiyasahāyako adhippetoti eke.",
  "anya-e0103n0:1353_0": "Atīteti tasmiṃyeva attabhāve atīte.",
  "anya-e0103n0:1353_1": "Anāgateti etthāpi eseva nayo.",
  "anya-e0103n0:1353_2": "Na hi bhavantaragate brahmavihārabhāvanā ruhati.",
  "anya-e0103n0:1353_3": "Yadi evaṃ,",
  "anya-e0103n0:1353_4": "atītānāgate kathanti?",
  "anya-e0103n0:1353_5": "Nāyaṃ doso.",
  "anya-e0103n0:1353_6": "“So evāyaṃ datto tisso”ti addhāpaccuppannatāya vijjamānabhāvena gahetabbato.",
  "anya-e0103n0:1353_7": "Kathaṃ panassa anāgate sampatti ārammaṇaṃ hotīti?",
  "anya-e0103n0:1353_8": "Ādesādito,",
  "anya-e0103n0:1353_9": "paccuppannāya vā payogasampattiyā anumānato laddhāya gahetabbato.",
  "anya-e0103n0:1354_0": "Piyapuggaleti soṇḍasahāyasaññite atippiyapuggale,",
  "anya-e0103n0:1354_1": "piyapuggale ca.",
  "anya-e0103n0:1354_2": "Duvidhopi cesa idha piyabhāvasāmaññato “piyapuggalo”ti vutto.",
  "anya-e0103n0:1354_3": "Anukkamenāti atippiyapuggalo piyapuggalo majjhatto verīti catūsu koṭṭhāsesu ekekasmiṃ kammaṭṭhānaṃ paguṇaṃ, muduṃ,",
  "anya-e0103n0:1354_4": "kammaniyañca katvā sesesu upasaṃharaṇānukkamena.",
  "anya-e0103n0:1354_5": "Kiñcāpi catūsu janesu samacittatāva sīmāsambhedo sīmā sambhijjati etāyāti katvā.",
  "anya-e0103n0:1354_6": "Bhāvanāya pana tathā bahuso pavattamānāya purimasiddhaṃ hetuṃ,",
  "anya-e0103n0:1354_7": "itaraṃ phalañca katvā vuttaṃ “samacittatāya sīmāsambhedaṃ katvā”ti.",
  "anya-e0103n0:1354_8": "Yathāvuttasīmābhāvo vā sīmāsambhedoti vuttaṃ “samacittatāya sīmāsambhedaṃ katvā”ti.",
  "anya-e0103n0:1354_9": "Sesamettha yaṃ vattabbaṃ,",
  "anya-e0103n0:1354_10": "taṃ heṭṭhā vuttanayameva.",
  "anya-e0103n0:1355_0": "Upekkhābhāvanāvaṇṇanā",
  "anya-e0103n0:1356_0": "261.",
  "anya-e0103n0:1356_1": "Upekkhābhāvananti upekkhābrahmavihārabhāvanaṃ.",
  "anya-e0103n0:1356_2": "Yasmā purimabrahmavihārattayanissando catutthabrahmavihāro,",
  "anya-e0103n0:1356_3": "tasmā vuttaṃ “mettādīsu paṭiladdhatikacatukkajjhānenā”ti.",
  "anya-e0103n0:1356_4": "Paguṇatatiyajjhānāti subhāvitaṃ vasībhāvaṃ pāpitaṃ paguṇaṃ,",
  "anya-e0103n0:1356_5": "tathārūpā tatiyabrahmavihārajjhānato.",
  "anya-e0103n0:1356_6": "Appaguṇaṃ hi uparijhānassa padaṭṭhānaṃ na hoti.",
  "anya-e0103n0:1356_7": "Catukkanayavasena cettha tatiyaggahaṇaṃ.",
  "anya-e0103n0:1356_8": "Sukhitā hontūtiādivasenāti ādi-",
  "anya-e0103n0:1356_9": "saddena “niddukkhā hontū”ti evamādīnaṃ saṅgaho daṭṭhabbo.",
  "anya-e0103n0:1356_10": "Sattakelāyanaṃ sattesu mamāyanaṃ mamattakaraṇaṃ,",
  "anya-e0103n0:1356_11": "tathā manasikārena yogo sattakelāyanamanasikārayuttattaṃ, tasmā.",
  "anya-e0103n0:1356_12": "Mettādīnaṃ rāgagehassitadomanassasomanassānaṃ āsannavuttitāya yathārahaṃ paṭighānunayasamīpacāritā veditabbā.",
  "anya-e0103n0:1356_13": "Atha vā “sukhitā hontu,",
  "anya-e0103n0:1356_14": "dukkhato muccantu modantū”ti hitesitabhāvappattiyā tissannampi anunayassa āsannacāritā.",
  "anya-e0103n0:1356_15": "Sati ca tabbipariyāye lohitappakope pubbo viya laddhokāsamevettha paṭighanti avisesena tāsaṃ paṭighānunayasamīpacāritā daṭṭhabbā.",
  "anya-e0103n0:1357_0": "“Somanassayogena oḷārikattā”ti idaṃ tatiyajjhānassa vasena vuttaṃ,",
  "anya-e0103n0:1357_1": "tato vuṭṭhitassa idamādīnavadassananti.",
  "anya-e0103n0:1357_2": "Mettādivasena pana oḷārikabhāve vuccamāne vitakkavicārapītiyogeneva oḷārikatā vattabbā siyā,",
  "anya-e0103n0:1357_3": "tāhipi tāsaṃ samāyogasambhavato,",
  "anya-e0103n0:1357_4": "upekkhāya ca tadabhāvato.",
  "anya-e0103n0:1357_5": "Na vā vattabbā tatiyajjhānikānaṃyeva mettādīnaṃ idhādhippetattā,",
  "anya-e0103n0:1357_6": "taṃtaṃjhānasamatikkameneva ca taṃtaṃjhānikā mettādayopi samatikkantā eva nāma honti,",
  "anya-e0103n0:1357_7": "jhānasāmaññena viya mettādisāmaññena vohāramattaṃ.",
  "anya-e0103n0:1357_8": "Purimāsūti mettākaruṇāmuditāsu.",
  "anya-e0103n0:1357_9": "Santabhāvatoti yathāvuttasattakelāyanādianupasantabhāvābhāvato upekkhāya santabhāvato.",
  "anya-e0103n0:1357_10": "“Santabhāvato”ti ca idaṃ nidassanamattaṃ daṭṭhabbaṃ.",
  "anya-e0103n0:1357_11": "Sukhumatā paṇītatā vidūrakilesatā vipulaphalatāti evamādayopi upekkhāya ānisaṃsā daṭṭhabbā.",
  "anya-e0103n0:1357_12": "Pakatimajjhattoti kiñci kāraṇaṃ anapekkhitvā pakatiyā sabhāveneva imassa bhikkhuno udāsinapakkhe ṭhito.",
  "anya-e0103n0:1357_13": "Ajjhupekkhitvāti attanā katakammavaseneva ayamāyasmā āgato gacchati ca,",
  "anya-e0103n0:1357_14": "tvampi attanā katakammavaseneva āgato gacchasi ca,",
  "anya-e0103n0:1357_15": "na tassa tava payogena kiñci sukhaṃ vā upanetuṃ,",
  "anya-e0103n0:1357_16": "dukkhaṃ vā apanetuṃ labbhā,",
  "anya-e0103n0:1357_17": "kevalaṃ panetaṃ cittassa anujukammaṃ,",
  "anya-e0103n0:1357_18": "yadidaṃ mettāyanādinā sattesu kelāyanaṃ.",
  "anya-e0103n0:1357_19": "Buddhādīhi ariyehi gatamaggo cesa apaṇṇakapaṭipadābhūto,",
  "anya-e0103n0:1357_20": "yadidaṃ sabbasattesu majjhattatāti evaṃ paṭipakkhajigucchāmukhena majjhattatāya samupajātagāravabahumānādaro taṃ puggalaṃ punappunaṃ ajjhupekkhati,",
  "anya-e0103n0:1357_21": "tattha ca savisesaṃ upekkhaṃ paccupaṭṭhapeti,",
  "anya-e0103n0:1357_22": "tassa tathā paṭipajjato pakatiyāpi udāsinattā sātisayaṃ tattha majjhattatā saṇṭhāti.",
  "anya-e0103n0:1357_23": "Bhāvanābalena nīvaraṇāni vikkhambhitāneva honti,",
  "anya-e0103n0:1357_24": "kilesā sannisinnā eva honti,",
  "anya-e0103n0:1357_25": "so taṃ upekkhaṃ piyapuggalādīsu upasaṃharati.",
  "anya-e0103n0:1357_26": "Tenāha “upekkhā uppādetabbā.",
  "anya-e0103n0:1357_27": "Tato piyapuggalādīsū”ti.",
  "anya-e0103n0:1357_28": "Ekaṃ puggalanti ettha aññattho eka-",
  "anya-e0103n0:1357_29": "saddo “ittheke abhivadantī”tiādīsu viya.",
  "anya-e0103n0:1357_30": "Ekavacaneneva cettha saṅkhyāviseso siddho,",
  "anya-e0103n0:1357_31": "tasmā aññaṃ ekaṃ puggalanti ayamettha attho.",
  "anya-e0103n0:1357_32": "Tena attānaṃ nivatteti.",
  "anya-e0103n0:1357_33": "“Neva manāpa”nti iminā piyapuggalaṃ,",
  "anya-e0103n0:1357_34": "atippiyasahāyakañca nivatteti,",
  "anya-e0103n0:1357_35": "attānampi vā attani amanāpatāya abhāvato.",
  "anya-e0103n0:1357_36": "“Na amanāpa”nti iminā appiyaṃ,",
  "anya-e0103n0:1357_37": "veripuggalañca,",
  "anya-e0103n0:1357_38": "pārisesato majjhattapuggalassa gahaṇaṃ āpannaṃ.",
  "anya-e0103n0:1357_39": "Iti “ekaṃ puggalaṃ neva manāpaṃ nāmanāpa”nti iminā attano,",
  "anya-e0103n0:1357_40": "piyādīnañca paṭikkhepamukhena udāsinapuggalaṃ dasseti.",
  "anya-e0103n0:1358_0": "Vuttanayenāti “yvāssa pakatimajjhatto”tiādinā anantaraṃ vuttena nayena.",
  "anya-e0103n0:1358_1": "Attasinehassa balavabhāvato veritopi attani majjhattatāya durūpasaṃhārattā “imesu ca attani cā”ti attā pacchā vutto.",
  "anya-e0103n0:1358_2": "Pathavīkasiṇe vuttanayenevāti “ayaṃ samāpatti āsannapītipaccatthikā”tiādinā pathavīkasiṇe vuttanayena.",
  "anya-e0103n0:1358_3": "Yaṃ hi heṭṭhā “paguṇatatiyajjhānā vuṭṭhāyā”tiādi vuttaṃ,",
  "anya-e0103n0:1358_4": "taṃ heṭṭhā tīsu brahmavihāresu,",
  "anya-e0103n0:1358_5": "catutthabrahmavihāre ca ādīnavānisaṃsadassanavasena vuttaṃ.",
  "anya-e0103n0:1358_6": "Idaṃ pana tatiyajjhāne ādīnavaṃ,",
  "anya-e0103n0:1358_7": "catutthajjhāne ca ānisaṃsaṃ disvā catutthādhigamāya yogaṃ karontassa catutthajjhānassa uppajjanākāradassanaṃ.",
  "anya-e0103n0:1358_8": "Tasmā tattha vuttaṃ “pathavīsaddaṃ apanetvā tadeva nimittaṃ ārammaṇaṃ katvā manodvārāvajjanaṃ uppajjatī”tiādinā yojetabbaṃ.",
  "anya-e0103n0:1359_0": "Pathavīkasiṇādīsūti ādi-",
  "anya-e0103n0:1359_1": "saddena sesakasiṇāni,",
  "anya-e0103n0:1359_2": "assāsapassāsanimittañca saṅgaṇhāti.",
  "anya-e0103n0:1359_3": "Kāmaṃ kasiṇānāpānesu uppannassāpi tatiyajjhānassa upekkhābrahmavihārena rūpāvacarajjhānāditāya attheva sabhāgatā,",
  "anya-e0103n0:1359_4": "taṃ pana akāraṇaṃ ārammaṇassa visadisatāyāti āha “ārammaṇavisabhāgatāyā”ti.",
  "anya-e0103n0:1359_5": "Nanu ca aññathāva kasiṇādibhāvanā,",
  "anya-e0103n0:1359_6": "aññathā brahmavihārabhāvanāti bhāvanāvasenāpi yathāvuttajjhānānaṃ attheva visadisatāti?",
  "anya-e0103n0:1359_7": "Saccametaṃ,",
  "anya-e0103n0:1359_8": "bhāvanāvasena pana visadisatā anuppattiyā na ekantikaṃ kāraṇaṃ.",
  "anya-e0103n0:1359_9": "Tathā hi aññathāva mettādibhāvanā,",
  "anya-e0103n0:1359_10": "aññathā upekkhābhāvanā.",
  "anya-e0103n0:1359_11": "Tathāpi sattesu yathāpavattitaṃ hitesitādiākāraṃ byatirekamukhena āmasantī,",
  "anya-e0103n0:1359_12": "tato vinivattamānarūpena ajjhupekkhanākārena brahmavihārupekkhā pavattati.",
  "anya-e0103n0:1359_13": "Tathā hi vakkhati “kammassakā sattā,",
  "anya-e0103n0:1359_14": "te kassa ruciyā sukhitā vā bhavissantī”tiādi.",
  "anya-e0103n0:1359_15": "Ārammaṇasabhāgatāpi cettha atthīti mettādivasena paṭiladdhatatiyajjhānassa ijjhati upekkhābrahmavihāro.",
  "anya-e0103n0:1359_16": "Tena vuttaṃ “mettādīsū”tiādi.",
  "anya-e0103n0:1359_17": "Tattha mettādīsūti mettādīsu nipphādetabbesu,",
  "anya-e0103n0:1359_18": "mettādivasenāti attho.",
  "anya-e0103n0:1359_19": "Sesaṃ heṭṭhā vuttanayameva.",
  "anya-e0103n0:1360_0": "Pakiṇṇakakathāvaṇṇanā",
  "anya-e0103n0:1361_0": "262. Brahmuttamenāti ettha sammutibrahmāno upapattibrahmāno visuddhibrahmānoti tividhā brahmāno.",
  "anya-e0103n0:1362_0": "“Sampannaṃ sālikedāraṃ, suvā bhuñjanti kosiya;",
  "anya-e0103n0:1363_0": "Paṭivedemi te brahme, na ne vāretumussahe. ;",
  "anya-e0103n0:1364_0": "Paribbaja mahābrahme, pacantaññepi pāṇino”ti. –",
  "anya-e0103n0:1365_0": "Ca evamādīsu hi brahmasaddena sammutibrahmāno vuttā.",
  "anya-e0103n0:1366_0": "“Apārutā tesaṃ amatassa dvārā,",
  "anya-e0103n0:1367_0": "Ye sotavanto pamuñcantu saddhaṃ;",
  "anya-e0103n0:1368_0": "Vihiṃsasaññī paguṇaṃ na bhāsiṃ,",
  "anya-e0103n0:1369_0": "Dhammaṃ paṇītaṃ manujesu brahme”.",
  "anya-e0103n0:1370_0": "“Atha kho brahmā sahampatī”ti ca evamādīsu brahmasaddena upapattibrahmāno vuttā.",
  "anya-e0103n0:1370_1": "“Brahmacakkaṃ pavattetī”tiādi vacanato “brahma”nti ariyadhammo vuccati,",
  "anya-e0103n0:1370_2": "tato nibbattattā avisesena sabbepi ariyā visuddhibrahmāno nāma paramatthabrahmatāya.",
  "anya-e0103n0:1370_3": "Visesato pana “brahmāti,",
  "anya-e0103n0:1370_4": "bhikkhave,",
  "anya-e0103n0:1370_5": "tathāgatassetaṃ adhivacana”nti vacanato sammāsambuddho uttamabrahmā nāma sadevake loke brahmabhūtehi guṇehi ukkaṃsapāramippattito.",
  "anya-e0103n0:1370_6": "Iti brahmānaṃ uttamo,",
  "anya-e0103n0:1370_7": "brahmā ca so uttamo cāti vā brahmuttamo, bhagavā.",
  "anya-e0103n0:1370_8": "Tena kathite “so mettāsahagatena cetasā”tiādinā tattha tattha veneyyānaṃ desite.",
  "anya-e0103n0:1370_9": "Itīti evaṃ yathāvuttena bhāvanākkamena ceva atthavaṇṇanākkamena ca viditvā jānitvā.",
  "anya-e0103n0:1370_10": "Pakiṇṇakakathāpi viññeyyāti pubbe viya asādhāraṇaṃ taṃtaṃbrahmavihārapaṭiniyatameva atthaṃ aggahetvā",
  "anya-e0103n0:1370_11": "sādhāraṇabhāvato tattha tattha pakiṇṇakaṃ visaṭaṃ atthaṃ gahetvā pavattitā pakiṇṇakakathāpi vijānitabbā.",
  "anya-e0103n0:1371_0": "Mejjatīti dhammato aññassa kattunivattanatthaṃ dhammameva kattāraṃ katvā niddisati.",
  "anya-e0103n0:1371_1": "Siniyhatīti ettha sattesu byāpajjanavasena lūkhabhāvassa paṭipakkhabhūtaṃ ñāṇapubbaṅgamaṃ hitākārapavattivasena sinehanaṃ daṭṭhabbaṃ,",
  "anya-e0103n0:1371_2": "na taṇhāyanavasena.",
  "anya-e0103n0:1371_3": "Taṃ hi mohapubbaṅgamaṃ lubbhanasabhāvaṃ,",
  "anya-e0103n0:1371_4": "idaṃ pana adussanasabhāvaṃ alobhasampayuttaṃ.",
  "anya-e0103n0:1371_5": "Nanu ca taṇhāsinehopi byāpādavirodhī tena sahānavaṭṭhānato.",
  "anya-e0103n0:1371_6": "Yadipi tena saha ekasmiṃ citte nappavattati,",
  "anya-e0103n0:1371_7": "virodhī pana na hoti appahāyakato.",
  "anya-e0103n0:1371_8": "Mejjatīti mitto,",
  "anya-e0103n0:1371_9": "hitajjhāsayo khandhappabandho,",
  "anya-e0103n0:1371_10": "tappariyāpannatāya mitte bhavā,",
  "anya-e0103n0:1371_11": "mitte vā ārammaṇabhūte piye puggale bhavā,",
  "anya-e0103n0:1371_12": "mittassa esā pavatti mejjanavasena vāti veditabbā.",
  "anya-e0103n0:1372_0": "Karotīti karuṇā,",
  "anya-e0103n0:1372_1": "kiṃ karoti, kesaṃ,",
  "anya-e0103n0:1372_2": "kiṃ nimittanti āha “paradukkhe sati sādhūnaṃ hadayakampana”nti.",
  "anya-e0103n0:1372_3": "Kampananti ca paresaṃ dukkhaṃ disvā tassa apanetukāmassa asahanākārena cittassa aññathattaṃ.",
  "anya-e0103n0:1372_4": "Tayidaṃ sappurisānaṃyeva hotīti āha “sādhūna”nti.",
  "anya-e0103n0:1372_5": "Sappurisā hi saparahitasādhanena “sādhū”ti vuccanti.",
  "anya-e0103n0:1372_6": "Vināsetīti adassanaṃ gameti,",
  "anya-e0103n0:1372_7": "apanetīti attho.",
  "anya-e0103n0:1372_8": "Tenettha hiṃsanaṃ apanayananti dasseti.",
  "anya-e0103n0:1372_9": "Paradukkhāpanayanākārappavattilakkhaṇā hi karuṇā.",
  "anya-e0103n0:1372_10": "Pharaṇavasenāti phusanavasena,",
  "anya-e0103n0:1372_11": "ārammaṇakaraṇavasenāti attho.",
  "anya-e0103n0:1372_12": "Ārammaṇakaraṇañcettha dukkhitesu dukkhāpanayanākārenevāti daṭṭhabbaṃ.",
  "anya-e0103n0:1373_0": "Modanti tāyāti modanakiriyāya muditāya karaṇabhāvaniddeso,",
  "anya-e0103n0:1373_1": "svāyaṃ upacārasiddho,",
  "anya-e0103n0:1373_2": "muditāvinimutto natthi tattha koci kattāti tameva kattubhāvena niddisati “sayaṃ vā modatī”ti,",
  "anya-e0103n0:1373_3": "ayampi upacāraniddesova.",
  "anya-e0103n0:1373_4": "Dhammānaṃ avasavattanatoti vasavattibhāvanivāraṇatthaṃ “modanamattameva vā tanti muditā”ti āha.",
  "anya-e0103n0:1374_0": "Piyādīsu pakkhapātupacchedanamukhena udāsinabhāvasaṅkhātā upapattito ikkhā upekkhā.",
  "anya-e0103n0:1374_1": "Tenāha “averā hontū”tiādi.",
  "anya-e0103n0:1374_2": "Tattha upekkhatīti kattuniddese kāraṇaṃ heṭṭhā vuttameva.",
  "anya-e0103n0:1375_0": "263.",
  "anya-e0103n0:1375_1": "Hito nāma atthacaro,",
  "anya-e0103n0:1375_2": "tasmā hitākārappavattilakkhaṇāti sattānaṃ hitacaraṇākārena pavattilakkhaṇā,",
  "anya-e0103n0:1375_3": "hitākārassa vā pavattanalakkhaṇā.",
  "anya-e0103n0:1375_4": "Hitūpasaṃhārarasāti sattesu hitassa upanayanakiccā,",
  "anya-e0103n0:1375_5": "upanayanasampattikā vā.",
  "anya-e0103n0:1375_6": "“Anatthaṃ me acarī”tiādinā pavattanakassa āghātassa vinayanākārena paccupatiṭṭhati,",
  "anya-e0103n0:1375_7": "ñāṇassa gocarabhāvaṃ gacchati,",
  "anya-e0103n0:1375_8": "yattha vā sayaṃ uppajjati,",
  "anya-e0103n0:1375_9": "tattha āghātavinayanaṃ paccupaṭṭhapetīti āghātavinayapaccupaṭṭhānā.",
  "anya-e0103n0:1375_10": "Amanāpānampi sattānaṃ paṭikkūle appaṭikkūlasaññitārūpena,",
  "anya-e0103n0:1375_11": "pageva manāpānaṃ yaṃ manāpabhāvadassanaṃ,",
  "anya-e0103n0:1375_12": "tathāpavatto yonisomanasikāro,",
  "anya-e0103n0:1375_13": "taṃ padaṭṭhānaṃ etissāti manāpabhāvadassanapadaṭṭhānā.",
  "anya-e0103n0:1375_14": "Byāpādūpasamoti byāpādassa vikkhambhanavasena vūpasamo.",
  "anya-e0103n0:1375_15": "Sampattīti sampajjanaṃ sammadeva nibbatti.",
  "anya-e0103n0:1375_16": "Sinehasambhavoti taṇhāsinehassa uppatti.",
  "anya-e0103n0:1375_17": "Vipattīti vināso.",
  "anya-e0103n0:1375_18": "Mettāmukhena hi rāgo vañceti.",
  "anya-e0103n0:1376_0": "Karuṇādīnaṃ lakkhaṇādīsu iminā nayena attho veditabbo.",
  "anya-e0103n0:1376_1": "Visesamattameva vaṇṇayissāma.",
  "anya-e0103n0:1376_2": "Sattānaṃ pavattadukkhassa apanayanākāro.",
  "anya-e0103n0:1376_3": "Apanayanaṃ pana hotu vā mā vā,",
  "anya-e0103n0:1376_4": "yo dukkhāpanayanākāro,",
  "anya-e0103n0:1376_5": "tathāpavattilakkhaṇā dukkhāpanayanākārappavattilakkhaṇā.",
  "anya-e0103n0:1376_6": "Apanetukāmatāya paresaṃ dukkhassa asahanaṃ anadhivāsanaṃ paradukkhāsahanaṃ.",
  "anya-e0103n0:1376_7": "Na vihiṃsā avihiṃsā,",
  "anya-e0103n0:1376_8": "sattānaṃ aviheṭhanaṃ.",
  "anya-e0103n0:1376_9": "Taṃ paccupaṭṭhapeti,",
  "anya-e0103n0:1376_10": "vihiṃsāya vā paṭipakkhabhāvena paccupatiṭṭhatīti avihiṃsāpaccupaṭṭhānā.",
  "anya-e0103n0:1376_11": "Vihiṃsūpasamoti ettha vihiṃsanti etāya satte,",
  "anya-e0103n0:1376_12": "vihiṃsanaṃ vā nesaṃ tanti vihiṃsā,",
  "anya-e0103n0:1376_13": "sattānaṃ viheṭhanākārena pavatto karuṇāya paṭipakkhabhūto paṭighacittuppādo.",
  "anya-e0103n0:1376_14": "Karuṇāmukhena soko vañcetīti āha “sokasambhavo vipattī”ti.",
  "anya-e0103n0:1377_0": "Pamodanalakkhaṇāti parasampattiyā pamodanalakkhaṇā.",
  "anya-e0103n0:1377_1": "Anissāyanarasāti issāyanassa usūyanassa paṭipakkhabhāvakiccā.",
  "anya-e0103n0:1377_2": "Sattānaṃ sampattiyā,",
  "anya-e0103n0:1377_3": "pantasenāsanesu,",
  "anya-e0103n0:1377_4": "adhikusaladhammesu ca asahanaṃ aramaṇaṃ aratiicceva saṅgahaṃ gacchati,",
  "anya-e0103n0:1377_5": "tassā vihananākārena paccupatiṭṭhati,",
  "anya-e0103n0:1377_6": "tassa vā vighātaṃ vūpasamaṃ paccupaṭṭhapetīti arativighātapaccupaṭṭhānā.",
  "anya-e0103n0:1378_0": "Pahāso gehasitapītivasena pahaṭṭhabhāvo uppilāvitattaṃ.",
  "anya-e0103n0:1378_1": "Sattesu samabhāvadassanarasāti piyādibhedesu sabbasattesu udāsinavuttiyā samabhāvasseva dassanakiccā,",
  "anya-e0103n0:1378_2": "upapattito ikkhaṇato samabhāveneva tesaṃ gahaṇakiccāti attho.",
  "anya-e0103n0:1378_3": "Sattesu paṭikkūlāpaṭikkūlākārānaṃ aggahaṇato tattha paṭighānunayānaṃ vūpasamanākārena vuttiyā tesaṃ vūpasamaṃ",
  "anya-e0103n0:1378_4": "vikkhambhanaṃ paccupaṭṭhapetīti paṭighānunayavūpasamapaccupaṭṭhānā.",
  "anya-e0103n0:1378_5": "Evaṃ pavattakammassakatādassanapadaṭṭhānāti ettha “eva”nti iminā byatirekamukhena hitūpasaṃhāradukkhāpanayanasampattipamodanākārena",
  "anya-e0103n0:1378_6": "paccāmasanto mettādīnaṃ tissannaṃ pavattiākārapaṭisedhanamukhena pavattaṃ kammassakatāñāṇaṃ upekkhābrahmavihārassa",
  "anya-e0103n0:1378_7": "āsannakāraṇaṃ,",
  "anya-e0103n0:1378_8": "na yaṃ kiñcīti dasseti.",
  "anya-e0103n0:1379_0": "264.",
  "anya-e0103n0:1379_1": "Vipassanāsukhañceva bhavasampatti cāti ettha diṭṭhadhammasukhavihāro cāti vattabbaṃ.",
  "anya-e0103n0:1379_2": "Tampi hi nesaṃ sādhāraṇapayojanaṃ.",
  "anya-e0103n0:1379_3": "Tathā “sukhaṃ supatī”tiādayo ekādasānisaṃsā.",
  "anya-e0103n0:1379_4": "Te pana heṭṭhā vuttā evāti idha na gahitā.",
  "anya-e0103n0:1380_0": "Nissarati apagacchati etenāti nissaraṇaṃ,",
  "anya-e0103n0:1380_1": "pahāyakaṃ.",
  "anya-e0103n0:1380_2": "Kāmañcetehi pañcapi nīvaraṇāni,",
  "anya-e0103n0:1380_3": "tadekaṭṭhā ca pāpadhammā vikkhambhanavasena pahīyanti,",
  "anya-e0103n0:1380_4": "ujuvipaccanīkadassanavasena pana byāpādādayo pāḷiyaṃ vuttā.",
  "anya-e0103n0:1380_5": "Evañca katvā rāganissaraṇatāvacanaṃ upekkhābrahmavihārassa suṭṭhu samatthitaṃ daṭṭhabbaṃ.",
  "anya-e0103n0:1381_0": "265.",
  "anya-e0103n0:1381_1": "Etthāti etesu brahmavihāresu.",
  "anya-e0103n0:1381_2": "Mettā sattesu yathārahaṃ dānapiyavacanādisīlasutādiguṇagahaṇavasena pavattati.",
  "anya-e0103n0:1381_3": "Tena vuttaṃ “sattānaṃ manāpabhāvadassanapadaṭṭhānā”ti.",
  "anya-e0103n0:1381_4": "Rāgopi tattha yathā tathā guṇaggahaṇamukheneva pavattati manāpasaññāpalobhatoti āha “guṇadassanasabhāgatāyā”ti.",
  "anya-e0103n0:1381_5": "Tasmā mittamukhasapatto viya tulyākārena dūsanato rāgo mettāya āsannapaccatthiko,",
  "anya-e0103n0:1381_6": "so lahuṃ otāraṃ labhati satisammosamattenāpi mettaṃ apanīya tassā vatthusmiṃ uppajjanārahattā.",
  "anya-e0103n0:1381_7": "Tatoti rāgato,",
  "anya-e0103n0:1381_8": "rāgassa vā otāralābhato.",
  "anya-e0103n0:1381_9": "Sabhāgavisabhāgatāyāti sabhāgassa,",
  "anya-e0103n0:1381_10": "sabhāgena vā visabhāgatāya.",
  "anya-e0103n0:1381_11": "Sattesu hi manāpākāragāhino mettāsabhāgassa tabbiparītasabhāvo byāpādo tena visabhāgo.",
  "anya-e0103n0:1381_12": "Tasmā so otāraṃ labhamāno cireneva labheyyāti purisassa dūre ṭhitasapatto viya mettāya dūrapaccatthiko.",
  "anya-e0103n0:1381_13": "Tatoti byāpādato.",
  "anya-e0103n0:1381_14": "Nibbhayenāti anussaṅkanaparisaṅkanena,",
  "anya-e0103n0:1381_15": "laddhapatiṭṭhāya mettāya byāpādena duppadhaṃsiyattāti adhippāyo.",
  "anya-e0103n0:1381_16": "Tenāha “mettāyissatī”tiādi.",
  "anya-e0103n0:1382_0": "Iṭṭhānanti piyānaṃ.",
  "anya-e0103n0:1382_1": "Kantānanti kamanīyānaṃ.",
  "anya-e0103n0:1382_2": "Manāpānanti manavaḍḍhanakānaṃ.",
  "anya-e0103n0:1382_3": "Tato eva mano ramentīti manoramānaṃ.",
  "anya-e0103n0:1382_4": "Lokāmisapaṭisaṃyuttānanti taṇhāsannissitānaṃ.",
  "anya-e0103n0:1382_5": "Appaṭilābhato samanupassatoti appaṭilābhena ahamime na labhāmīti paritassato.",
  "anya-e0103n0:1382_6": "Atītanti atikkantaṃ.",
  "anya-e0103n0:1382_7": "Niruddhanti nirodhappattaṃ.",
  "anya-e0103n0:1382_8": "Vipariṇatanti sabhāvavigamena vigataṃ.",
  "anya-e0103n0:1382_9": "Samanussaratoti anutthunanavasena cintayato.",
  "anya-e0103n0:1382_10": "Gehasitanti kāmaguṇanissitaṃ.",
  "anya-e0103n0:1382_11": "“Ādinā”ti iminā “sotaviññeyyānaṃ saddāna”nti evamādiṃ saṅgaṇhāti.",
  "anya-e0103n0:1382_12": "Vipattidassanasabhāgatāyāti yesu sattesu bhogādivipattidassanamukhena karuṇā pavattati,",
  "anya-e0103n0:1382_13": "tesu tannimittameva ayoniso ābhoge sati yathāvuttadomanassamukhena soko uppajjeyya,",
  "anya-e0103n0:1382_14": "so karuṇāya āsannapaccatthiko.",
  "anya-e0103n0:1382_15": "Soko hi idha domanassasīsena vutto.",
  "anya-e0103n0:1382_16": "Sabhāgavisabhāgatāyāti ettha sattesu dukkhāpanayanakāmatākārassa karuṇāsabhāgassa tesu dukkhūpanayanākāro",
  "anya-e0103n0:1382_17": "vihesāsabhāvo visabhāgoti tāya sabhāgavisabhāgatāya sā otāraṃ labhamānā cireneva labheyyāti purisassa",
  "anya-e0103n0:1382_18": "dūre ṭhitasapatto viya karuṇāya dūrapaccatthikā vuttā.",
  "anya-e0103n0:1383_0": "Sampattidassanasabhāgatāyāti yesu sattesu bhogādisampattidassanamukhena muditā pavattati,",
  "anya-e0103n0:1383_1": "tesu tannimittameva ayoniso ābhoge sati “cakkhuviññeyyānaṃ rūpāna”ntiādinā vuttasomanassamukhena pahāso uppajjeyya,",
  "anya-e0103n0:1383_2": "so ca muditāya āsannapaccatthiko.",
  "anya-e0103n0:1383_3": "Pahāso hi idha somanassasīsena vutto.",
  "anya-e0103n0:1383_4": "Sabhāgavisabhāgatāyāti bhogādisampattīhi muditesu sattesu pamodanākārassa muditāsabhāgassa tattha anabhiramanākārā",
  "anya-e0103n0:1383_5": "arati visabhāgāti tāya sabhāgavisabhāgatāya sā otāraṃ labhamānā cireneva labheyyāti purisassa dūre ṭhitasapatto",
  "anya-e0103n0:1383_6": "viya muditāya dūrapaccatthikā vuttā.",
  "anya-e0103n0:1383_7": "Pamudito cātiādi muditāya siddhāya ayampi arati na hotīti laddhabbaguṇadassanavasena vuttaṃ,",
  "anya-e0103n0:1383_8": "na idhādhippetaaratiniggahadassanavasena.",
  "anya-e0103n0:1383_9": "Kāyacittavivekapaṭipakkhāya vā aratiyā vikkhambhitāya muditāya paṭipakkhā arati suvikkhambhaneyyā hotīti",
  "anya-e0103n0:1383_10": "dassanatthaṃ ekadesena arati dassitāti daṭṭhabbaṃ.",
  "anya-e0103n0:1383_11": "Adhikusaladhammesūti samathavipassanādhammesu.",
  "anya-e0103n0:1384_0": "Bālakaradhammayogato bālassa.",
  "anya-e0103n0:1384_1": "Attahitaparahitabyāmūḷhatāya mūḷhassa.",
  "anya-e0103n0:1384_2": "Puthūnaṃ kilesādīnaṃ jananādīhi kāraṇehi puthujjanassa.",
  "anya-e0103n0:1384_3": "Kilesodhīnaṃ maggodhīhi ajitattā anodhijinassa,",
  "anya-e0103n0:1384_4": "odhijinā vā sekkhā odhisova kilesānaṃ jitattā.",
  "anya-e0103n0:1384_5": "Tena imassa odhijitabhāvaṃ paṭikkhipati.",
  "anya-e0103n0:1384_6": "Sattamabhavādito uddhaṃ pavattanavipākassa ajitattā avipākajinassa,",
  "anya-e0103n0:1384_7": "vipākajinā vā arahanto appaṭisandhikattā.",
  "anya-e0103n0:1384_8": "Tenassa asekkhattaṃ paṭikkhipati.",
  "anya-e0103n0:1384_9": "Anekādīnave sabbesampi pāpadhammānaṃ mūlabhūte sammohe ādīnavānaṃ adassanasīlatāya anādīnavadassāvino.",
  "anya-e0103n0:1384_10": "Āgamādhigamābhāvā assutavato.",
  "anya-e0103n0:1384_11": "Ediso ekaṃsena andhaputhujjano nāma hotīti tassa andhaputhujjanabhāvadassanatthaṃ punapi “puthujjanassā”ti vuttaṃ.",
  "anya-e0103n0:1384_12": "Evarūpāti vuttākārena sammohapubbikā.",
  "anya-e0103n0:1384_13": "Rūpaṃ sā nātivattatīti rūpānaṃ samatikkamanāya kāraṇaṃ na hoti,",
  "anya-e0103n0:1384_14": "rūpārammaṇe kilese nātivattatīti adhippāyo.",
  "anya-e0103n0:1384_15": "Somanassadomanassarahitaṃ aññāṇameva aññāṇupekkhā.",
  "anya-e0103n0:1384_16": "Dosaguṇāvicāraṇavasena sabhāgattāti yathā brahmavihārupekkhā mettādayo viya sattesu hitūpasaṃhārādivasena",
  "anya-e0103n0:1384_17": "guṇadose avicārentī kevalaṃ ajjhupekkhanavaseneva pavattati,",
  "anya-e0103n0:1384_18": "evaṃ aññāṇupekkhā sattesu vijjamānampi guṇadosaṃ acintentī kevalaṃ ajjhupekkhanavaseneva pavattatīti dosaguṇāvicāraṇavasena sabhāgā.",
  "anya-e0103n0:1384_19": "Tasmā sā lahuṃ otāraṃ labhatīti brahmavihārupekkhāya āsannapaccatthikā vuttā.",
  "anya-e0103n0:1384_20": "Sabhāgavisabhāgatāyāti iṭṭhāniṭṭhesu majjhattākārassa upekkhāsabhāgassa tattha anurodhavirodhapavattiākārā",
  "anya-e0103n0:1384_21": "rāgapaṭighā visabhāgāti tāya sabhāgavisabhāgatāya te otāraṃ labhamānā cireneva labheyyunti purisassa",
  "anya-e0103n0:1384_22": "dūre ṭhitasapatto viya upekkhābrahmavihārassa dūrapaccatthikā vuttā.",
  "anya-e0103n0:1385_0": "266.",
  "anya-e0103n0:1385_1": "Kattukāmatā chando ādi “chandamūlakā kusalā dhammā”ti vacanato,",
  "anya-e0103n0:1385_2": "atha vā sattesu hitesitādukkhāpanayanakāmatādinā anavajjābhipatthanāvasena pavattanato “kattukāmatā chando ādī”ti vuttaṃ.",
  "anya-e0103n0:1385_3": "Upekkhābrahmavihāropi hi sattesu anirākatahitacchandoyeva “tattha abyāvaṭatā apaṇṇakapaṭipadā”ti ajjhupekkhanākārena",
  "anya-e0103n0:1385_4": "pavattati mātā viya sakiccapasute putte.",
  "anya-e0103n0:1385_5": "Nīvaraṇādīti ādi-",
  "anya-e0103n0:1385_6": "saddena tadekaṭṭhakilesānaṃ saṅgaho daṭṭhabbo.",
  "anya-e0103n0:1385_7": "Katthaci sattaggahaṇampi saṅkhāraggahaṇameva hoti puggalādhiṭṭhānāya desanāya yathā “sabbe sattā āhāraṭṭhitikā”ti,",
  "anya-e0103n0:1385_8": "na evamidhāti āha “paññattidhammavasena eko vā satto aneke vā sattā ārammaṇa”nti.",
  "anya-e0103n0:1385_9": "Paññattidhammavasenāti paññattisaṅkhātadhammavasena.",
  "anya-e0103n0:1385_10": "Kāmañcettha “sukhitā hontū”tiādinā bhāvanāyaṃ sukhādiggahaṇampi labbhati.",
  "anya-e0103n0:1385_11": "Taṃ pana “sabbe saṅkhārā aniccā”ti vipassanāya aniccalakkhaṇagahaṇaṃ viya appadhānabhūtaṃ,",
  "anya-e0103n0:1385_12": "sattapaññatti eva padhānabhāvena gayhatīti daṭṭhabbaṃ.",
  "anya-e0103n0:1385_13": "Upacāre vā patte ārammaṇavaḍḍhanaṃ tatthāpi sīmāsambhedasiddhitoti adhippāyo.",
  "anya-e0103n0:1386_0": "Ekamāvāsaṃ paricchinditvāti ettha “satte mettāya pharissāmī”ti evaṃ ñāṇena paricchedaṃ katvā ekā racchā paricchinditabbāti yojanā.",
  "anya-e0103n0:1386_1": "Racchāgahaṇena racchāvāsino sattā gahitā yathā ekaṃ disanti.",
  "anya-e0103n0:1386_2": "Evaṃ sabbattha.",
  "anya-e0103n0:1387_0": "267.",
  "anya-e0103n0:1387_1": "Kasiṇānaṃ nissandoti kasiṇajjhānānaṃ nissandaphalasadisā āruppā arūpajjhānāni,",
  "anya-e0103n0:1387_2": "kasiṇajjhānānaṃ pāripūriyāva sijjhanato.",
  "anya-e0103n0:1387_3": "Tehi vinā asijjhanatoti keci.",
  "anya-e0103n0:1387_4": "Samādhinissandoti rūpajjhānasamādhīnaṃ,",
  "anya-e0103n0:1387_5": "heṭṭhimānaṃ tiṇṇaṃ arūpajjhānasamādhīnañca nissando paṭipāṭiyā te adhigantvāva paṭilabhitabbato.",
  "anya-e0103n0:1387_6": "Vipassanānissando vipassanānubhāvena laddhabbato,",
  "anya-e0103n0:1387_7": "vipassanāvaseneva ca samāpajjitabbato.",
  "anya-e0103n0:1387_8": "Samathavipassanānissando nirodhasamāpatti.",
  "anya-e0103n0:1387_9": "Yathāha “dvīhi balehi samannāgatattā”tiādi.",
  "anya-e0103n0:1387_10": "“Purimabrahmavihārattayanissando”ti iminā mettādivasena tīṇi jhānāni adhigantvā ṭhitasseva upekkhābrahmavihāro,",
  "anya-e0103n0:1387_11": "na itarassāti dasseti.",
  "anya-e0103n0:1387_12": "Tamevatthaṃ upamāya pākaṭataraṃ katvā dassetuṃ “yathā hī”tiādi vuttaṃ.",
  "anya-e0103n0:1387_13": "Yaṃ panettha vattabbaṃ,",
  "anya-e0103n0:1387_14": "taṃ heṭṭhā vuttameva.",
  "anya-e0103n0:1388_0": "268.",
  "anya-e0103n0:1388_1": "Siyāti vuccamānākārena siyā kassaci parivitakko.",
  "anya-e0103n0:1388_2": "Etthāti etesu mettādīsu brahmavihāratā veditabbā,",
  "anya-e0103n0:1388_3": "itarakammaṭṭhānāni attahitapaṭipattimattāni.",
  "anya-e0103n0:1388_4": "Imāni pana “sabbe sattā sukhitā hontū”tiādinā parahitapaṭipattibhūtāni.",
  "anya-e0103n0:1388_5": "Tasmā sattesu sammā paṭipattibhāvena seṭṭhā ete vihārā.",
  "anya-e0103n0:1388_6": "Brahmānoti upapattibrahmāno.",
  "anya-e0103n0:1388_7": "Te hi idha jhānabhāvanāya vinīvaraṇacittā hutvā brahmaloke uppannā tattha yāvatāyukaṃ vinīvaraṇacittāva honti.",
  "anya-e0103n0:1388_8": "Tasmā “niddosacittā viharantī”ti vadanti.",
  "anya-e0103n0:1388_9": "Brahmānoti vā sakalabuddhaguṇahetubhūtānaṃ dānapāramitādīnaṃ buddhakaradhammānaṃ paripūraṇavasena brūhitaguṇā mahāsattā bodhisattā.",
  "anya-e0103n0:1388_10": "Te hi sabbasattānaṃ hitesanena,",
  "anya-e0103n0:1388_11": "ahitāpanayanena,",
  "anya-e0103n0:1388_12": "sampattipamodanena,",
  "anya-e0103n0:1388_13": "sabbattha vivajjitāgatigamanamajjhattabhāvādhiṭṭhānena ca niddosacittā viharanti.",
  "anya-e0103n0:1388_14": "Evanti yathā te upapattibrahmāno,",
  "anya-e0103n0:1388_15": "mahābodhisattabrahmāno vā,",
  "anya-e0103n0:1388_16": "evaṃ etehi brahmavihārehi sampayuttā samaṅgībhūtā.",
  "anya-e0103n0:1389_0": "269.",
  "anya-e0103n0:1389_1": "Catassovātiādipañhassāti catassotiādikassa tividhassa pañhassa.",
  "anya-e0103n0:1389_2": "Visuddhimaggādivasāti ettha byāpādasaṃkilesādito visujjhanupāyo visuddhimaggo. Ādi-",
  "anya-e0103n0:1389_3": "saddena hitūpasaṃhārādimanasikāravisesā saṅgahitā.",
  "anya-e0103n0:1389_4": "Āsaṃ mettādīnaṃ.",
  "anya-e0103n0:1389_5": "Appamāṇeti pamāṇarahite.",
  "anya-e0103n0:1389_6": "Yenāti yena kāraṇena.",
  "anya-e0103n0:1389_7": "Tanti tasmā. Da-",
  "anya-e0103n0:1389_8": "kāro padasandhikaro.",
  "anya-e0103n0:1390_0": "Byāpādabahulassa visuddhimaggoti ānetvā sambandhitabbaṃ,",
  "anya-e0103n0:1390_1": "ujuvipaccanīkabhāvatoti adhippāyo.",
  "anya-e0103n0:1390_2": "Esa nayo sesesupi.",
  "anya-e0103n0:1390_3": "Pakkhapātavasena anābhujanamanābhogo majjhattākāroti adhippāyo.",
  "anya-e0103n0:1390_4": "Yvāyaṃ catubbidho sattesu manasikāro vutto,",
  "anya-e0103n0:1390_5": "tameva upamāya dassetuṃ “yasmā ca yathā mātā”tiādi vuttaṃ.",
  "anya-e0103n0:1390_6": "Tattha vuttassāpi hitūpasaṃhārādiatthassa upameyyabhāvaṃ upanetvā dassetuṃ atthupanayanattho “yasmā cā”ti ca- saddo.",
  "anya-e0103n0:1390_7": "Pariyāyeti vāre,",
  "anya-e0103n0:1390_8": "tasmiṃ tasmiṃ kiccavasena parivattanakkameti attho.",
  "anya-e0103n0:1390_9": "Abyāvaṭāti anussukkā.",
  "anya-e0103n0:1390_10": "Tathāti yathā mātā daharādīsu puttesu,",
  "anya-e0103n0:1390_11": "tathā sabbasattesu mettādivasena mettāyanādivasikena bhavitabbanti yojanā.",
  "anya-e0103n0:1390_12": "Tasmāti yasmā sabbepi saṃkilesadhammā yathārahaṃ dosamoharāgapakkhiyā,",
  "anya-e0103n0:1390_13": "tehi ca visujjhanupāyo appamaññā,",
  "anya-e0103n0:1390_14": "hitūpasaṃhārādivasena catubbidho ca sattesu manasikāro,",
  "anya-e0103n0:1390_15": "tasmā visuddhimaggādivasā catassova appamaññā.",
  "anya-e0103n0:1390_16": "Catassopi etā bhāvetukāmena na ekekanti adhippāyo.",
  "anya-e0103n0:1390_17": "Sati hi sabbasaṅgahe kamena bhavitabbaṃ.",
  "anya-e0103n0:1390_18": "Hitesitā mettāyananti āha “evaṃ patthitahitāna”nti.",
  "anya-e0103n0:1390_19": "Sambhāvetvā vāti “imāya paṭipattiyā ayaṃ nirayādīsu nibbatteyyā”ti parikappetvā vā.",
  "anya-e0103n0:1390_20": "Dukkhāpanayanākaārappavattivasena paṭipajjitabbanti sambandho.",
  "anya-e0103n0:1390_21": "Tato paranti tato hitākārappavattiādito paraṃ.",
  "anya-e0103n0:1390_22": "Kattabbābhāvatoti catutthassa pakārassa kattabbassa abhāvato.",
  "anya-e0103n0:1390_23": "Ayaṃ kamoti ayaṃ imāsaṃ appamaññānaṃ yebhuyyena pavattanakkamoti katvā vuttaṃ,",
  "anya-e0103n0:1390_24": "na “imināva kamena etāsaṃ pavatti,",
  "anya-e0103n0:1390_25": "na aññathā”ti.",
  "anya-e0103n0:1390_26": "Mettādīnaṃ hi tissannaṃ bhāvanānaṃ kamaniyamo natthi,",
  "anya-e0103n0:1390_27": "yaṃ vā taṃ vā paṭhamaṃ bhāvetuṃ labbhā,",
  "anya-e0103n0:1390_28": "desanākkamavasena vā evaṃ vuttaṃ.",
  "anya-e0103n0:1391_0": "Ekasattassāpīti ekassāpi sattassa.",
  "anya-e0103n0:1391_1": "Appaṭibhāganimittattā paricchedaggahaṇaṃ natthi,",
  "anya-e0103n0:1391_2": "na ca sammutisaccavasena pavattaṃ sattaggahaṇaṃ paricchinnarūpādiggahaṇaṃ hotīti appanāppattiyā aparāmāsasattaggahaṇamuddhabhūtānaṃ",
  "anya-e0103n0:1391_3": "mettādīnaṃ ekasattārammaṇānampi appamāṇagocaratā vuttā.",
  "anya-e0103n0:1391_4": "Evaṃ pamāṇaṃ aggahetvāti yathā uddhumātakādīsu atirekuddhumātakādibhāvappatte padese nimittaṃ gayhati,",
  "anya-e0103n0:1391_5": "evaṃ pamāṇaṃ aggahetvā.",
  "anya-e0103n0:1391_6": "Sakalapharaṇavasenāti niravasesapharaṇavasena.",
  "anya-e0103n0:1392_0": "270.",
  "anya-e0103n0:1392_1": "Nissaraṇattāti ettha yaṃ yassa nissaraṇaṃ,",
  "anya-e0103n0:1392_2": "taṃ tassa ujupaṭipakkhabhūtameva hoti.",
  "anya-e0103n0:1392_3": "Yathā kāmānaṃ nekkhammaṃ,",
  "anya-e0103n0:1392_4": "rūpānaṃ āruppā,",
  "anya-e0103n0:1392_5": "saṅkhārānaṃ nibbānaṃ,",
  "anya-e0103n0:1392_6": "evaṃ domanassasahitānaṃ byāpādavihiṃsāratīnaṃ nissaraṇabhūtā mettākaruṇāmuditā na somanassarahitā honti.",
  "anya-e0103n0:1392_7": "Nissaraṇaggahaṇeneva ca pubbabhāgiyānaṃ tāsaṃ upekkhāsampayogopi anuññātoti daṭṭhabbaṃ anissaraṇabhāvato.",
  "anya-e0103n0:1392_8": "Tathā hi aṭṭhavīsatiyā cittuppādesu karuṇāmuditānaṃ pavattiṃ ācariyā icchanti.",
  "anya-e0103n0:1392_9": "Na hi brahmavihārupekkhā upekkhāvedanaṃ vinā vattati pārisuddhiupekkhā viya.",
  "anya-e0103n0:1392_10": "Na hi kadāci pārisuddhiupekkhā vedanupekkhaṃ vinā vattatīti.",
  "anya-e0103n0:1393_0": "271.",
  "anya-e0103n0:1393_1": "Sātasahagatanti sukhasahagataṃ.",
  "anya-e0103n0:1393_2": "Tasmāti yasmā “tato tvaṃ bhikkhū”tiādikāya desanāya catunnampi appamaññānaṃ savitakkādibhāvo viya upekkhāsahagatabhāvopi viññāyati, tasmā.",
  "anya-e0103n0:1393_3": "Catassopi appamaññā catukkapañcakajjhānikāti codakassa adhippāyo.",
  "anya-e0103n0:1393_4": "Evañhi satīti yadi mūlasamādhimhi vuttamatthaṃ anantaraṃ vuttatāya brahmavihāresu pakkhipati,",
  "anya-e0103n0:1393_5": "evaṃ sante kāyānupassanādayopi catukkapañcakajjhānikā siyuṃ,",
  "anya-e0103n0:1393_6": "na pana honti vipassanāvasena desitattāti adhippāyo,",
  "anya-e0103n0:1393_7": "hontu kāyānupassanādayo ānāpānabhāvanāvasena catukkapañcakajjhānikāti vadeyyāti āsaṅkanto āha “vedanādīsū”tiādi.",
  "anya-e0103n0:1393_8": "Byañjanacchāyāmattaṃ gahetvāti “mettā me cetovimutti bhāvitā bhavissatī”tiādīhi byañjanehi pakāsito eva",
  "anya-e0103n0:1393_9": "cittasamādhi “ajjhattaṃ me cittaṃ ṭhitaṃ bhavissatī”tiādīhipi byañjanehi pakāsitoti byañjanato labbhamānasamādhicchāyāmattaṃ",
  "anya-e0103n0:1393_10": "gahetvā ubhayattha labbhamānaṃ adhippāyaṃ aggahetvāti attho.",
  "anya-e0103n0:1393_11": "Suttatthaṃ hi aññathā vadanto ayathāvāditāya satthāraṃ apavadanto nāma hoti.",
  "anya-e0103n0:1393_12": "Tenāha “mā bhagavantaṃ abbhācikkhī”ti.",
  "anya-e0103n0:1394_0": "272.",
  "anya-e0103n0:1394_1": "“Tayimaṃ dosaṃ pariharitukāmena na sabbaṃ suttaṃ nītatthameva,",
  "anya-e0103n0:1394_2": "tasmā garukulato adhippāyo maggitabbo”ti dassento “gambhīraṃ hī”tiādiṃ vatvā tattha ādito paṭṭhāya adhippāyaṃ dassetuṃ “ayañhī”tiādimāha.",
  "anya-e0103n0:1394_3": "Āyācitā dhammadesanā etenāti āyācitadhammadesano,",
  "anya-e0103n0:1394_4": "taṃ āyācitadhammadesanaṃ.",
  "anya-e0103n0:1394_5": "Evamevāti garahane nipāto,",
  "anya-e0103n0:1394_6": "mudā evāti attho.",
  "anya-e0103n0:1394_7": "Ajjhattanti gocarajjhatte,",
  "anya-e0103n0:1394_8": "kammaṭṭhānārammaṇeti attho.",
  "anya-e0103n0:1394_9": "Yasmā cittekaggatā nāma sasantatipariyāpannā hoti,",
  "anya-e0103n0:1394_10": "tasmā atthavaṇṇanāyaṃ “niyakajjhattavasenā”ti vuttaṃ.",
  "anya-e0103n0:1394_11": "Cittaṃ ṭhitaṃ bhavissatīti bahiddhā avikkhippamānaṃ ekaggabhāve ṭhitaṃ bhavissati.",
  "anya-e0103n0:1394_12": "Tato eva susaṇṭhitaṃ,",
  "anya-e0103n0:1394_13": "suṭṭhu samāhitanti attho.",
  "anya-e0103n0:1394_14": "Uppannāti avikkhambhitā.",
  "anya-e0103n0:1394_15": "Pāpakāti lāmakā.",
  "anya-e0103n0:1394_16": "Akusalā dhammāti kāmacchandādayo akosallasambhūtaṭṭhena akusalā dhammā.",
  "anya-e0103n0:1394_17": "Cittaṃ pariyādāya pavattituṃ okāsādānena kusalacittaṃ khepetvā na ca ṭhassantīti yojanā.",
  "anya-e0103n0:1394_18": "Iminā yathāvuttassa samādhānassa kāraṇamāha.",
  "anya-e0103n0:1395_0": "Cittekaggatāmattoti bhāvanamanuyuttena paṭiladdhamattaṃ nātisubhāvitaṃ samādhānaṃ.",
  "anya-e0103n0:1395_1": "Taṃ pana upari vuccamānānaṃ samādhivisesānaṃ mūlakāraṇabhāvato “mūlasamādhī”ti vutto.",
  "anya-e0103n0:1395_2": "Svāyaṃ cittekaggatāmatto “ajjhattameva cittaṃ saṇṭhapemi sannisādemi ekodiṃ karomi samādahāmī”tiādīsu viya khaṇikasamādhi adhippeto.",
  "anya-e0103n0:1395_3": "Yatheva hi aññatthāpi “āraddhaṃ kho pana me,",
  "anya-e0103n0:1395_4": "bhikkhave,",
  "anya-e0103n0:1395_5": "vīriyaṃ ahosi asallīnaṃ…pe…",
  "anya-e0103n0:1395_6": "samāhitaṃ cittaṃ ekagga”nti vatvā “vivicceva kāmehī”tiādivacanato paṭhamaṃ vuttacittekaggatā “khaṇikasamādhī”ti viññāyati,",
  "anya-e0103n0:1395_7": "evamidhāpīti.",
  "anya-e0103n0:1395_8": "So eva samādhīti mūlasamādhimāha.",
  "anya-e0103n0:1396_0": "Assāti bhikkhuno,",
  "anya-e0103n0:1396_1": "assa vā mūlasamādhissa.",
  "anya-e0103n0:1396_2": "Bhāvananti vaḍḍhanaṃ.",
  "anya-e0103n0:1396_3": "Ayaṃ samādhīti ca mūlasamādhiyeva adhippeto.",
  "anya-e0103n0:1396_4": "Evaṃ bhāvitoti yathā araṇisahitena uppādito aggi gomayacuṇṇādīhi vaḍḍhito gomayaggiādibhāvaṃ pattopi araṇisahitena uppāditamūlaggītveva vuccati,",
  "anya-e0103n0:1396_5": "evamidhāpi mūlasamādhi eva mettādivasena vaḍḍhitoti katvā vuttaṃ.",
  "anya-e0103n0:1397_0": "Aññesupi ārammaṇesu pathavīkasiṇādīsu.",
  "anya-e0103n0:1397_1": "Tattha yathā mettābhāvanāpubbaṅgamena bhāvanānayena pathavīkasiṇādīsu savitakkādibhāvavasena catukkapañcakajjhānasampāpanavidhinā",
  "anya-e0103n0:1397_2": "mūlasamādhissa bhāvanā vuttā,",
  "anya-e0103n0:1397_3": "evaṃ karuṇādibhāvanāpubbaṅgamaṃ pathavīkasiṇādīsupi bhāvanāvidhiṃ dassetvā pacchā kāyānupassanādipubbaṅgamaṃ",
  "anya-e0103n0:1397_4": "bhāvanāvidhiṃ dassento āsavakkhayāya dhammaṃ desesi.",
  "anya-e0103n0:1397_5": "Tena vuttaṃ “karuṇā me cetovimuttī”tiādi.",
  "anya-e0103n0:1397_6": "Yadi evaṃ dhammānupassanāpariyosānāya desanāya arahattādhigamāya kammaṭṭhānassa kathitattā puna “tato tvaṃ, bhikkhu,",
  "anya-e0103n0:1397_7": "imaṃ samādhiṃ savitakkampī”tiādi kasmā vuttanti?",
  "anya-e0103n0:1397_8": "Dhammānupassanāya matthakappattidassanatthaṃ.",
  "anya-e0103n0:1397_9": "Sā hi saṅkhārupekkhābhāvena vattamānā yathāvuttajjhānadhamme sammasantī visesato matthakappattā nāma hoti.",
  "anya-e0103n0:1397_10": "Phalasamāpattibhūmidassanatthaṃ vuttanti keci.",
  "anya-e0103n0:1398_0": "Puna yato kho tetiādi arahattappattito uddhaṃ laddhabbaphāsuvihāradassanaṃ.",
  "anya-e0103n0:1398_1": "Tattha gagghasīti gamissasi.",
  "anya-e0103n0:1398_2": "Tasmāti yasmā “savitakkampī”tiādikā desanā mettādīnaṃ ārammaṇato aññasmiṃ ārammaṇe samādhiṃ sandhāya vuttā,",
  "anya-e0103n0:1398_3": "na appamaññā, tasmā.",
  "anya-e0103n0:1398_4": "“Tathevā”tiādinā ganthantarenapi tamevatthaṃ samattheti.",
  "anya-e0103n0:1398_5": "Tattha tathevāti tikacatukkajjhānavaseneva.",
  "anya-e0103n0:1398_6": "Abhidhammeti cittuppādakaṇḍe,",
  "anya-e0103n0:1398_7": "appamaññāvibhaṅgādīsu ca tattha tattha abhidhammappadesesu.",
  "anya-e0103n0:1399_0": "273.",
  "anya-e0103n0:1399_1": "Subhaparamādivasenāti subha-",
  "anya-e0103n0:1399_2": "saddo “subhanteva adhimutto hotī”ti evaṃ vuttasubhavimokkhaṃ sandhāya vutto uttarapadalopena. Parama-",
  "anya-e0103n0:1399_3": "saddo ukkaṃsattho.",
  "anya-e0103n0:1399_4": "Subho subhavimokkho paramo ukkaṃso paramā koṭi etissāti subhaparamā,",
  "anya-e0103n0:1399_5": "mettācetovimutti,",
  "anya-e0103n0:1399_6": "tato paraṃ tāya sādhetabbaṃ natthīti attho.",
  "anya-e0103n0:1399_7": "Asādhāraṇassa atthassa adhippetattā vipassanāsukhādayo idha anavasarā.",
  "anya-e0103n0:1399_8": "Itaretaravisiṭṭhāpete visesā,",
  "anya-e0103n0:1399_9": "pageva parehi.",
  "anya-e0103n0:1399_10": "Tenāha “aññamaññaṃ asadiso ānubhāvaviseso veditabbo”ti.",
  "anya-e0103n0:1399_11": "Visesetvāti aññamaññaṃ visiṭṭhaṃ katvā.",
  "anya-e0103n0:1400_0": "Tassa tassa upanissayattāti subhavimokkhādikassa tassa tassa vimokkhassa pakatūpanissayavasena upanissayapaccayabhāvato.",
  "anya-e0103n0:1400_1": "Idāni tamatthaṃ pākaṭataraṃ katvā dassetuṃ “mettāvihārissā”tiādi vuttaṃ.",
  "anya-e0103n0:1400_2": "Assa mettāvihārissa cittaṃ upasaṃharatoti sambandho.",
  "anya-e0103n0:1400_3": "Appaṭikkūlaparicayāti mettābhāvanāvasena sattasaññite yattha katthaci ārammaṇe appaṭikkūlākāreneva gahaṇassa paricitattā.",
  "anya-e0103n0:1400_4": "Tassa saṅkhārabhūtampi yaṃ kiñci ārammaṇaṃ appaṭikkūlākāreneva paccupatiṭṭhati,",
  "anya-e0103n0:1400_5": "pageva sabhāvato.",
  "anya-e0103n0:1400_6": "“Appaṭikkūla”nti tatthassa cittaṃ abhirativasena nirāsaṅkaṃ pavattati,",
  "anya-e0103n0:1400_7": "paccanīkadhammehi ca sukhena,",
  "anya-e0103n0:1400_8": "suṭṭhu ca vimuccati,",
  "anya-e0103n0:1400_9": "yatassa jhānassa vimokkhapariyāyo vutto.",
  "anya-e0103n0:1400_10": "Tenāha “appaṭikkūlesū”tiādi.",
  "anya-e0103n0:1400_11": "Yathāvutto ca attho anatthacaraṇādiadhippāyena sacetane ārammaṇe āghātaṃ uppādentassa paṭikkūlaparicayā",
  "anya-e0103n0:1400_12": "acetanepi vātātapādike āghātuppattiyā vibhāvetabbo.",
  "anya-e0103n0:1400_13": "Na tato paranti tato subhavimokkhato paraṃ kassaci vimokkhassa upanissayo na hotīti attho.",
  "anya-e0103n0:1401_0": "Abhihananti etenāti abhighāto,",
  "anya-e0103n0:1401_1": "daṇḍo abhighāto yassa taṃ daṇḍābhighātaṃ,",
  "anya-e0103n0:1401_2": "taṃ ādi yassa taṃ daṇḍābhighātādi,",
  "anya-e0103n0:1401_3": "daṇḍābhighātādi rūpaṃ nimittaṃ yassa taṃ daṇḍābhighātādirūpanimittaṃ.",
  "anya-e0103n0:1401_4": "Kiṃ pana tanti āha “sattadukkha”nti,",
  "anya-e0103n0:1401_5": "daṇḍappahārādijanitaṃ karajarūpahetukaṃ sattānaṃ uppajjanakadukkhanti attho.",
  "anya-e0103n0:1401_6": "Rūpe ādīnavo suparividito hoti karuṇāvihārissa rūpanimittattā,",
  "anya-e0103n0:1401_7": "dukkhassa karuṇāya ca paradukkhāsahanarasattāti adhippāyo.",
  "anya-e0103n0:1401_8": "Tattha ākāse.",
  "anya-e0103n0:1401_9": "Cittaṃ pakkhandati sabbaso rūpānaṃ abhāvo vivaramapagamoti.",
  "anya-e0103n0:1402_0": "Tena tenātiādīsu ayaṃ yojanā –",
  "anya-e0103n0:1402_1": "tena tena bhogasampattiādinā pāmojjakāraṇena pamuditānaṃ sattānaṃ uppannapāmojjaviññāṇaṃ samanupassantassa",
  "anya-e0103n0:1402_2": "yogino “sādhu vatāyaṃ satto pamodatī”ti muditāya pavattisambhavato pamuditaviññāṇassa dassanena viññāṇaggahaṇaparicitaṃ",
  "anya-e0103n0:1402_3": "cittaṃ hotīti.",
  "anya-e0103n0:1403_0": "Anukkamādhigatanti ākāsakasiṇavajje yattha katthaci kasiṇe rūpāvacarajjhānādhigamānukkamena rūpavirāgabhāvanāya adhigataṃ.",
  "anya-e0103n0:1403_1": "Ākāsanimittaṃ gocaro etassāti ākāsanimittagocaraṃ,",
  "anya-e0103n0:1403_2": "tasmiṃ ākāsanimittagocare paṭhamāruppaviññāṇe.",
  "anya-e0103n0:1403_3": "Cittaṃ upasaṃharatoti dutiyāruppādhigamāya bhāvanācittaṃ nentassa,",
  "anya-e0103n0:1403_4": "tathā bhāvayatoti attho.",
  "anya-e0103n0:1403_5": "Tatthāti tasmiṃ paṭhamāruppaviññāṇe.",
  "anya-e0103n0:1403_6": "Cittanti viññāṇañcāyatanacittaṃ.",
  "anya-e0103n0:1403_7": "Pakkhandatīti anupavisati vimokkhabhāvena appeti.",
  "anya-e0103n0:1404_0": "Ābhogābhāvatoti “sukhitā hontū”tiādinā sukhāsīsanādivasena ābhujanābhāvato.",
  "anya-e0103n0:1404_1": "Sattānaṃ sukhāsīsanādivasena pavattamānā mettādibhāvanāva paramatthaggahaṇamukhena satte ārammaṇaṃ karoti,",
  "anya-e0103n0:1404_2": "upekkhābhāvanā pana tathā appavattitvā kevalaṃ ajjhupekkhanavaseneva satte ārammaṇaṃ karotīti āha “upekkhāvihārissa",
  "anya-e0103n0:1404_3": "sukhadukkhādiparamatthaggāhavimukhabhāvato avijjamānaggahaṇadukkhaṃ cittaṃ hotī”ti.",
  "anya-e0103n0:1404_4": "Nanu ca “kammassakā sattā,",
  "anya-e0103n0:1404_5": "te kassa ruciyā sukhitā vā bhavissantī”tiādinā paṭikkhepavasenapi paramatthaggahaṇamukheneva upekkhābrahmavihāropi satte ārammaṇaṃ karotīti?",
  "anya-e0103n0:1404_6": "Saccametaṃ,",
  "anya-e0103n0:1404_7": "taṃ pana bhāvanāya pubbabhāge,",
  "anya-e0103n0:1404_8": "matthakappattiyaṃ pana kevalaṃ ajjhupekkhanavaseneva satte ārammaṇaṃ karotīti savisesaṃ paramatthato avijjamāne eva visaye tassa pavatti.",
  "anya-e0103n0:1404_9": "Avijjamānaggahaṇadukkhatā ca ajjhupekkhanavasena appanāppattiyā aparāmāsasattaggahaṇamuddhabhūtatāya veditabbā.",
  "anya-e0103n0:1404_10": "Sesaṃ vuttanayameva.",
  "anya-e0103n0:1405_0": "274.",
  "anya-e0103n0:1405_1": "Sabbāpetāti sabbāpi etā appamaññā.",
  "anya-e0103n0:1405_2": "Dānādīnanti pāramibhāvappattānaṃ dānādīnaṃ buddhakaradhammānaṃ.",
  "anya-e0103n0:1405_3": "Sabbakalyāṇadhammānanti sabbesaṃ anavajjadhammānaṃ,",
  "anya-e0103n0:1405_4": "samatiṃsāya pāramitānaṃ,",
  "anya-e0103n0:1405_5": "tannimittānaṃ buddhayāniyānañca,",
  "anya-e0103n0:1405_6": "sabbehi vā sundarasabhāvānaṃ.",
  "anya-e0103n0:1405_7": "Na hi lokiyadhammā buddhakaradhammehi ānubhāvato ukkaṭṭhā nāma atthi,",
  "anya-e0103n0:1405_8": "buddhadhammesu vattabbameva natthi.",
  "anya-e0103n0:1405_9": "Paripūrikāti parivuddhikarā.",
  "anya-e0103n0:1405_10": "Adhiṭṭhānāni viya hi appamaññā sabbāsaṃ pāramitānaṃ pāripūrikarā.",
  "anya-e0103n0:1405_11": "“Hitajjhāsayatāyā”tiādinā mettābrahmavihārādīnaṃ upekkhābrahmavihārassa adhiṭṭhānabhāvadassanamukhena",
  "anya-e0103n0:1405_12": "catūhi appamaññāhi attano santānassa pageva abhisaṅkhatattā mahābodhisattā dānādipāramiyo pūretuṃ samatthā honti,",
  "anya-e0103n0:1405_13": "nāññathāti imamatthaṃ dasseti.",
  "anya-e0103n0:1405_14": "Imassa dātabbaṃ,",
  "anya-e0103n0:1405_15": "imassa na dātabbanti nidassanamattaṃ daṭṭhabbaṃ,",
  "anya-e0103n0:1405_16": "“idaṃ dātabbaṃ,",
  "anya-e0103n0:1405_17": "idaṃ na dātabbanti ca vibhāgaṃ akatvā”ti vattabbato.",
  "anya-e0103n0:1405_18": "Deyyapaṭiggāhakavikapparahitā hi dānapāramitā. Yathāha –",
  "anya-e0103n0:1406_0": "“Yathāpi kumbho sampuṇṇo, yassa kassaci adhokato;",
  "anya-e0103n0:1407_0": "Vamatevudakaṃ nissesaṃ, na tattha parirakkhatī”ti. ;",
  "anya-e0103n0:1408_0": "“Sabbasattāna”nti idaṃ “sukhanidāna”nti imināpi sambandhitabbaṃ,",
  "anya-e0103n0:1408_1": "“dentī”ti iminā ca.",
  "anya-e0103n0:1408_2": "Tena deyyadhammena viya dānadhammenāpi mahāsattānaṃ lokassa bahūpakāratā vuttā hoti,",
  "anya-e0103n0:1408_3": "tathā tassa pariṇāmanato.",
  "anya-e0103n0:1408_4": "Tadatthadīpanatthaṃ hi “vibhāgaṃ akatvā”ti vatvāpi “sabbasattāna”nti vuttaṃ.",
  "anya-e0103n0:1408_5": "Tesanti sabbasattānaṃ.",
  "anya-e0103n0:1408_6": "Upaghātanti etthāpi “vibhāgaṃ akatvā”ti ānetvā sambandhitabbaṃ.",
  "anya-e0103n0:1408_7": "Ayaṃ hettha padayojanā –",
  "anya-e0103n0:1408_8": "vibhāgaṃ akatvā upaghātaṃ parivajjayantā sabbasattānaṃ sukhanidānaṃ sīlaṃ samādiyantīti.",
  "anya-e0103n0:1408_9": "Sattakālavikapparahitā hi sīlapāramitā,",
  "anya-e0103n0:1408_10": "lokatthameva cassa phalaṃ pariṇamīyati.",
  "anya-e0103n0:1408_11": "Nekkhammaṃ bhajantīti pabbajjaṃ upagacchanti.",
  "anya-e0103n0:1408_12": "Pabbajitassa hi sabbaso sīlaṃ paripūrati,",
  "anya-e0103n0:1408_13": "na gahaṭṭhassa.",
  "anya-e0103n0:1408_14": "Idhāpi “vibhāgaṃ akatvā sabbasattānaṃ sukhanidāna”nti idaṃ ānetvā sambandhitabbaṃ.",
  "anya-e0103n0:1408_15": "Na hi bodhisattā kālavibhāgaṃ katvā pabbajjaṃ anutiṭṭhanti,",
  "anya-e0103n0:1408_16": "sīlaṃ vā samādiyanti,",
  "anya-e0103n0:1408_17": "nidassanamattañcetaṃ jhānādinekkhammabhajanassāpi icchitabbattā.",
  "anya-e0103n0:1408_18": "Sabbasattānaṃ sukhanidānatā heṭṭhā vuttanayāva.",
  "anya-e0103n0:1408_19": "Esa nayo sesesupi.",
  "anya-e0103n0:1408_20": "Hitāhitesūti atthānatthesu.",
  "anya-e0103n0:1408_21": "Asammohatthāyāti sammohaviddhaṃsanāya.",
  "anya-e0103n0:1408_22": "Paññaṃ pariyodapentīti yogavihitaṃ vijjāṭṭhānādiṃ assutaṃ suṇantā sutaṃ vodapentā ahaṃkāramamaṃkārādiṃ vidhunantā ñāṇaṃ visodhenti.",
  "anya-e0103n0:1408_23": "“Ahaṃ mamā”ti vikapparahitā hi paññāpāramitā.",
  "anya-e0103n0:1408_24": "Hitasukhatthāyāti sattānaṃ hitasukhādivuddhiyatthameva.",
  "anya-e0103n0:1408_25": "Niccanti satataṃ avicchedena paṭipakkhena avokiṇṇaṃ.",
  "anya-e0103n0:1408_26": "Vīriyamārabhantīti yathā sattānaṃ anuppannaṃ hitasukhaṃ uppajjati,",
  "anya-e0103n0:1408_27": "uppannaṃ abhivaḍḍhati,",
  "anya-e0103n0:1408_28": "evaṃ parakkamaṃ karonti.",
  "anya-e0103n0:1408_29": "Saṅkocavikkheparahitā hi vīriyapāramitā.",
  "anya-e0103n0:1408_30": "“Vīrabhāvaṃ pattāpī”ti iminā aparaddhānaṃ niggahasamatthataṃ dasseti.",
  "anya-e0103n0:1408_31": "Nānappakārakaṃ aparādhaṃ khamantīti mammacchedanākārena attani pavattitaṃ nānāvidhaṃ aparādhaṃ sahanti.",
  "anya-e0103n0:1408_32": "Attaparavikappavirahitā hi dosasahanā khantipāramitā.",
  "anya-e0103n0:1409_0": "Paṭiññaṃ na visaṃvādentīti avisaṃvādanasāmaññena sabbassapi anariyavohārassa akaraṇamāha.",
  "anya-e0103n0:1409_1": "Paṭiññāte,",
  "anya-e0103n0:1409_2": "apaṭiññāte ca diṭṭhādike micchāvikapparahitā hi saccapāramitā.",
  "anya-e0103n0:1409_3": "Avicalādhiṭṭhānāti yathāsamādinnesu dānādidhammesu niccalādhiṭṭhāyino acalasamādānādhiṭṭhānā,",
  "anya-e0103n0:1409_4": "samādinnesu ca buddhakaradhammesu sammadeva avaṭṭhānaṃ adhiṭṭhānapāramitā.",
  "anya-e0103n0:1409_5": "Tesūti sattesu.",
  "anya-e0103n0:1409_6": "Avicalāyāti paṭipakkhena akampanīyāya.",
  "anya-e0103n0:1409_7": "Evanti yathāvuttena sattesu hitajjhāsayatādiākārena.",
  "anya-e0103n0:1409_8": "Yathā ca brahmavihārādhiṭṭhānā pāramiyo,",
  "anya-e0103n0:1409_9": "evaṃ adhiṭṭhānādhiṭṭhānāpi.",
  "anya-e0103n0:1409_10": "Tathā hi yathāpaṭiññaṃ parānuggahāya pāramīnaṃ anuṭṭhānena saccādhiṭṭhānaṃ,",
  "anya-e0103n0:1409_11": "tappaṭipakkhapariccāgato cāgādhiṭṭhānaṃ,",
  "anya-e0103n0:1409_12": "pāramīhi sacittupasamato upasamādhiṭṭhānaṃ,",
  "anya-e0103n0:1409_13": "tāhi parahitūpāyakosallato paññādhiṭṭhānaṃ.",
  "anya-e0103n0:1409_14": "Evaṃ paccekampi pāramitāsu yathārahaṃ netabbaṃ.",
  "anya-e0103n0:1409_15": "Ayamettha saṅkhepo,",
  "anya-e0103n0:1409_16": "vitthārato pana pāramitāsu yaṃ vattabbaṃ,",
  "anya-e0103n0:1409_17": "taṃ paramatthadīpaniyaṃ cariyāpiṭakavaṇṇanāyaṃ vuttanayeneva veditabbaṃ,",
  "anya-e0103n0:1409_18": "ativitthārabhayena na vitthārayimha.",
  "anya-e0103n0:1409_19": "Tathā dasabalañāṇādiketi.",
  "anya-e0103n0:1409_20": "Etāva hontīti etā honti evāti yojanā.",
  "anya-e0103n0:1410_0": "Brahmavihāraniddesavaṇṇanā niṭṭhitā.",
  "anya-e0103n0:1411_0": "Iti navamaparicchedavaṇṇanā.",
  "anya-e0103n0:1412_0": "10. Āruppaniddesavaṇṇanā",
  "anya-e0103n0:1413_0": "Paṭhamāruppavaṇṇanā",
  "anya-e0103n0:1414_0": "275.",
  "anya-e0103n0:1414_1": "Uddiṭṭhesūti “cattāro āruppā”ti evaṃ uddiṭṭhesu,",
  "anya-e0103n0:1414_2": "niddhāraṇe cetaṃ bhummaṃ.",
  "anya-e0103n0:1414_3": "Tenevāha “catūsu āruppesū”ti.",
  "anya-e0103n0:1414_4": "Tattha rūpavivekena arūpaṃ,",
  "anya-e0103n0:1414_5": "arūpameva āruppaṃ jhānaṃ,",
  "anya-e0103n0:1414_6": "idha pana tadatthaṃ kammaṭṭhānaṃ adhippetaṃ.",
  "anya-e0103n0:1414_7": "Taṃ bhāvetukāmo catutthajjhānaṃ uppādetīti sambandho.",
  "anya-e0103n0:1414_8": "Rūpādhikaraṇanti rūpahetu.",
  "anya-e0103n0:1414_9": "Hetuattho hi ettha adhikaraṇa-",
  "anya-e0103n0:1414_10": "saddo “kāmādhikaraṇa”ntiādīsu viya.",
  "anya-e0103n0:1414_11": "Daṇḍanaṭṭhena daṇḍo,",
  "anya-e0103n0:1414_12": "muggarādi.",
  "anya-e0103n0:1414_13": "Parapīḷādhippāyena tassa ādānaṃ daṇḍādānaṃ.",
  "anya-e0103n0:1414_14": "Sattānaṃ sasanaṭṭhena satthaṃ, āvudhaṃ.",
  "anya-e0103n0:1414_15": "Bhaṇḍanaṃ kalaho.",
  "anya-e0103n0:1414_16": "Virodho viggaho.",
  "anya-e0103n0:1414_17": "Nānāvādo vivādo.",
  "anya-e0103n0:1414_18": "Etanti yathāvuttaṃ daṇḍādānādikaṃ.",
  "anya-e0103n0:1414_19": "Sabbasoti anavasesato.",
  "anya-e0103n0:1414_20": "Āruppe arūpabhāve,",
  "anya-e0103n0:1414_21": "āruppe vā bhave.",
  "anya-e0103n0:1414_22": "Rūpānaṃyevāti diṭṭhādīnavānaṃ rūpānaṃyeva,",
  "anya-e0103n0:1414_23": "na arūpānanti adhippāyo.",
  "anya-e0103n0:1414_24": "Nibbidāyāti vikkhambhanavasena nibbindanatthāya.",
  "anya-e0103n0:1414_25": "Virāgāyāti virajjanatthāya.",
  "anya-e0103n0:1414_26": "Nirodhāyāti nirujjhanatthāya.",
  "anya-e0103n0:1414_27": "Sabbametaṃ samatikkamaṃ sandhāya vuttaṃ.",
  "anya-e0103n0:1414_28": "Daṇḍādānādīnanti ādi-",
  "anya-e0103n0:1414_29": "saddena adinnādānādikaṃ sabbaṃ rūpahetukaṃ anatthaṃ saṅgaṇhāti,",
  "anya-e0103n0:1414_30": "na idha pāḷiyaṃ āgatamevāti daṭṭhabbaṃ.",
  "anya-e0103n0:1414_31": "Karajarūpeti yathāvuttādīnavādhikaraṇabhāvayogyaṃ dassetuṃ vuttaṃ,",
  "anya-e0103n0:1414_32": "oḷārikarūpeti attho.",
  "anya-e0103n0:1414_33": "Ādīnavanti dosaṃ.",
  "anya-e0103n0:1414_34": "Tassāti rūpassa.",
  "anya-e0103n0:1414_35": "Ālokoti vaṇṇaviseso evāti tattha pavattaṃ paṭibhāganimittaṃ ugghāṭetvā siyā ākāsanimittaṃ uggahetuṃ,",
  "anya-e0103n0:1414_36": "na pana paricchinnākāsakasiṇaṃ ugghāṭetvā.",
  "anya-e0103n0:1414_37": "Tassa hi ugghāṭanā nāma rūpanimitteneva siyāti āha “ṭhapetvā paricchinnākāsakasiṇaṃ navasū”ti.",
  "anya-e0103n0:1414_38": "Keci pana “ālokakasiṇampi ṭhapetvā aṭṭhasū”ti vadanti,",
  "anya-e0103n0:1414_39": "tassa pana ṭhapane kāraṇaṃ na dissati,",
  "anya-e0103n0:1414_40": "karajarūpaṃ atikkantaṃ hoti tassa anālambanato.",
  "anya-e0103n0:1415_0": "Yadi evaṃ kasmā “catutthajjhānavasenā”ti vuttaṃ.",
  "anya-e0103n0:1415_1": "Nanu paṭhamajjhānādīnipi tassa anālambanavaseneva pavattanti paṭibhāganimittārammaṇattā?",
  "anya-e0103n0:1415_2": "Saccametaṃ,",
  "anya-e0103n0:1415_3": "oḷārikaṅgappahānato pana santasabhāvena āneñjappattena catutthajjhānena atikkantaṃ suṭṭhu atikkantaṃ nāma hotīti “catutthajjhānavasenā”ti vuttaṃ.",
  "anya-e0103n0:1415_4": "Keci “assāsapassāsānaṃ nirujjhanato,",
  "anya-e0103n0:1415_5": "kāmadhātusamatikkamanato cā”ti vadanti,",
  "anya-e0103n0:1415_6": "taṃ akāraṇaṃ,",
  "anya-e0103n0:1415_7": "itaresaṃ cittasamuṭṭhānarūpānaṃ sambhavato,",
  "anya-e0103n0:1415_8": "heṭṭhimajjhānānañca akāmadhātusaṃvattanīyato.",
  "anya-e0103n0:1415_9": "Tappaṭibhāgamevāti karajarūpapaṭibhāgameva nimittaggāhasambhavato.",
  "anya-e0103n0:1415_10": "Sadisañca nāma taṃ na hoti,",
  "anya-e0103n0:1415_11": "tasmā kiṃ tassa samatikkamanenāti anuyogaṃ sandhāya “kathaṃ?",
  "anya-e0103n0:1415_12": "Yathā”tiādi vuttaṃ.",
  "anya-e0103n0:1415_13": "Tattha kathanti kathetukamyatāpucchā.",
  "anya-e0103n0:1415_14": "Yathāti opammatthe nipāto.",
  "anya-e0103n0:1415_15": "Lekhācittanti kāḷavaṇṇādinā kataparikammāya lekhāya cittaṃ.",
  "anya-e0103n0:1415_16": "Phalitantaranti vivaraṃ.",
  "anya-e0103n0:1415_17": "Disvāti dūrato disvā.",
  "anya-e0103n0:1415_18": "Samānarūpasaddasamudācāranti sadisarūpasaṇṭhānasarappayogaṃ.",
  "anya-e0103n0:1416_0": "Ārammaṇavasenāti “mama cakkhu sobhanaṃ,",
  "anya-e0103n0:1416_1": "mama kāyo thiro,",
  "anya-e0103n0:1416_2": "mama parikkhārā sundarā”ti evaṃ ārammaṇakaraṇavasena.",
  "anya-e0103n0:1416_3": "Karajarūpasamaṅgikāloti attano attabhāvarūpena ceva ārammaṇarūpena ca samannāgatakālo.",
  "anya-e0103n0:1416_4": "Tampīti kasiṇarūpassapi.",
  "anya-e0103n0:1416_5": "Sāmiatthe hi idaṃ upayogavacanaṃ.",
  "anya-e0103n0:1416_6": "Bhayasantāsaadassanakāmatā viya samatikkamitukāmatāti yojanā.",
  "anya-e0103n0:1416_7": "Idañca yathāvuttānaṃ nibbidāvirāganirodhānaṃ sādhāraṇavacanaṃ.",
  "anya-e0103n0:1416_8": "Te hi tayo apekkhitvā bhayasantāsaadassanakāmatā vuttā.",
  "anya-e0103n0:1416_9": "Eko kira sunakho vane sūkarena pahaṭamatto palāto,",
  "anya-e0103n0:1416_10": "so arūpadassanavelāya bhattapacanaukkhaliṃ dūrato disvā sūkarasaññāya bhīto uttasanto palāyi,",
  "anya-e0103n0:1416_11": "pisācabhīruko puriso rattibhāge aparicite dese matthakacchinnaṃ tālakkhandhaṃ disvā pisācasaññāya bhīto uttasanto mucchito papati,",
  "anya-e0103n0:1416_12": "taṃ sandhāya vuttaṃ “sūkarā…pe…",
  "anya-e0103n0:1416_13": "veditabbā”ti.",
  "anya-e0103n0:1417_0": "276.",
  "anya-e0103n0:1417_1": "Evanti yathāvuttaṃ opammatthaṃ nigamento āha.",
  "anya-e0103n0:1417_2": "Soti yogāvacaro.",
  "anya-e0103n0:1417_3": "Tasmiṃ jhāne ādīnavaṃ passatīti sambandho.",
  "anya-e0103n0:1417_4": "Rūpanti kasiṇarūpaṃ.",
  "anya-e0103n0:1417_5": "Santavimokkhatoti arūpajjhānato.",
  "anya-e0103n0:1417_6": "Tāni hi “ye te santā vimokkhā atikkamma rūpe āruppā”tiādīsu santavimokkhāti āgatā.",
  "anya-e0103n0:1417_7": "Santatāsiddhi cassa anussutito daṭṭhabbā.",
  "anya-e0103n0:1417_8": "Yathevāti eva-",
  "anya-e0103n0:1417_9": "kārena yena pakārena etaṃ rūpāvacaracatutthajjhānaṃ duvaṅgikaṃ,",
  "anya-e0103n0:1417_10": "evaṃ āruppānipīti upekkhācittekaggatāvasena duvaṅgikattaṃ dasseti,",
  "anya-e0103n0:1417_11": "na tatiyajjhāne viya duvaṅgikatāmattaṃ.",
  "anya-e0103n0:1417_12": "Nanu cetthāpi duvaṅgikatāmattameva bhūmibhedatoti?",
  "anya-e0103n0:1417_13": "Nāyaṃ doso upamopameyyabhāvassa bhinnādhikaraṇato.",
  "anya-e0103n0:1418_0": "Tatthāti tasmiṃ rūpāvacaracatutthajjhāne.",
  "anya-e0103n0:1418_1": "Nikantinti apekkhaṃ.",
  "anya-e0103n0:1418_2": "Pariyādāyāti ādīnavadassanena tasmiṃ jhāne khepetvā,",
  "anya-e0103n0:1418_3": "anapekkho hutvāti attho.",
  "anya-e0103n0:1418_4": "Santato manasikaraṇeneva paṇītato,",
  "anya-e0103n0:1418_5": "sukhumato ca manasikāro siddho hotīti āha “santato anantato manasi karitvā”ti.",
  "anya-e0103n0:1418_6": "Pattharitvāti pageva vaḍḍhitaṃ,",
  "anya-e0103n0:1418_7": "tadā vaḍḍhanavasena vā pattharitvā.",
  "anya-e0103n0:1418_8": "Tenāti kasiṇarūpena.",
  "anya-e0103n0:1418_9": "Ugghāṭeti kasiṇanti rūpāvacaracatutthajjhānassa ārammaṇabhūtaṃ pathavīkasiṇādikasiṇarūpaṃ apaneti.",
  "anya-e0103n0:1418_10": "Ugghāṭanavidhiṃ pana dassento “ugghāṭento hī”tiādimāha.",
  "anya-e0103n0:1418_11": "Tattha saṃvelletīti paṭisaṃharati.",
  "anya-e0103n0:1418_12": "Aññadatthūti ekaṃsena.",
  "anya-e0103n0:1418_13": "Neva ubbaṭṭatīti neva uṭṭhahati.",
  "anya-e0103n0:1418_14": "Na vivaṭṭatīti na vinivaṭṭati.",
  "anya-e0103n0:1418_15": "Imassāti imassa kasiṇarūpassa.",
  "anya-e0103n0:1418_16": "Amanasikāranti manasi akaraṇaṃ acintanaṃ.",
  "anya-e0103n0:1418_17": "Manasikārañca paṭiccāti “ākāso ākāso”ti bhāvanāmanasikārañca nissāya.",
  "anya-e0103n0:1418_18": "Idaṃ vuttaṃ hoti –",
  "anya-e0103n0:1418_19": "rūpāvacaracatutthajjhānassa ārammaṇabhūtaṃ kasiṇarūpaṃ na sabbena sabbaṃ manasi karoto,",
  "anya-e0103n0:1418_20": "tena ca phuṭṭhokāsaṃ “ākāso ākāso”ti manasi karoto yadā taṃ bhāvanānubhāvena ākāsaṃ hutvā upaṭṭhāti,",
  "anya-e0103n0:1418_21": "tadā so kasiṇaṃ ugghāṭeti nāma,",
  "anya-e0103n0:1418_22": "tañca tena ugghāṭitaṃ nāma hotīti.",
  "anya-e0103n0:1418_23": "Tenāha “kasiṇugghāṭimākāsamattaṃ paññāyatī”ti.",
  "anya-e0103n0:1418_24": "Sabbametanti tividhampetaṃ ekameva pariyāyabhāvato.",
  "anya-e0103n0:1419_0": "“Nīvaraṇāni vikkhambhantī”ti kasmā vuttaṃ?",
  "anya-e0103n0:1419_1": "Nanu rūpāvacarapaṭhamajjhānassa upacārakkhaṇeyeva nīvaraṇāni vikkhambhitāni,",
  "anya-e0103n0:1419_2": "tato paṭṭhāya cassa na nesaṃ pariyuṭṭhānaṃ.",
  "anya-e0103n0:1419_3": "Yadi siyā,",
  "anya-e0103n0:1419_4": "jhānato parihāyeyya?",
  "anya-e0103n0:1419_5": "Yaṃ paneke vadanti “attheva sukhumāni arūpajjhānavikkhambhaneyyāni nīvaraṇāni,",
  "anya-e0103n0:1419_6": "tāni sandhāyetaṃ vutta”nti,",
  "anya-e0103n0:1419_7": "taṃ tesaṃ matimattaṃ.",
  "anya-e0103n0:1419_8": "Na hi mahaggatakusalesu lokuttarakusalesu viya odhiso pahānaṃ nāma atthi.",
  "anya-e0103n0:1419_9": "Yo pana rūpāvacarehi āruppānaṃ uḷāraphalatādiviseso,",
  "anya-e0103n0:1419_10": "so bhāvanāvisesena santatarapaṇītatarabhāvena tesuyeva purimapurimehi pacchimapacchimānaṃ viyāti daṭṭhabbaṃ.",
  "anya-e0103n0:1419_11": "“Vikkhambhantī”ti pana vacanaṃ vaṇṇabhaṇanavasena vuttaṃ.",
  "anya-e0103n0:1419_12": "Tathā hi aññatthāpi heṭṭhā pahīnānaṃ upari pahānaṃ vuccati.",
  "anya-e0103n0:1419_13": "Ye pana “sabbe kusalā dhammā sabbesaṃ akusalānaṃ paṭipakkhāti katvā evaṃ vutta”nti vadanti,",
  "anya-e0103n0:1419_14": "tehi dutiyajjhānūpacārādīsu nīvaraṇavikkhambhanāvacanassa kāraṇaṃ vattabbaṃ.",
  "anya-e0103n0:1419_15": "Sati santiṭṭhatīti ākāsanimittārammaṇā sati sammā sūpaṭṭhitā hutvā tiṭṭhati.",
  "anya-e0103n0:1419_16": "Satisīsena cettha upacārajjhānānuguṇānaṃ saddhāpañcamānaṃ sakiccayogaṃ dasseti.",
  "anya-e0103n0:1419_17": "Upacārenāti upacārajjhānena.",
  "anya-e0103n0:1419_18": "Idhāpīti rūpāvacaracatutthajjhānaṃ sandhāya sampiṇḍanaṃ.",
  "anya-e0103n0:1419_19": "Taṃ hi upekkhāvedanāsampayuttaṃ.",
  "anya-e0103n0:1419_20": "Sesanti “sesāni kāmāvacarānī”tiādi.",
  "anya-e0103n0:1419_21": "Yaṃ idha vattabbamavuttaṃ,",
  "anya-e0103n0:1419_22": "taṃ pana pathavīkasiṇaniddese vuttanayānusārena veditabbanti āha “pathavīkasiṇe vuttanayamevā”ti.",
  "anya-e0103n0:1420_0": "Evaṃ yaṃ tattha avisiṭṭhaṃ,",
  "anya-e0103n0:1420_1": "taṃ atidisitvā idāni visiṭṭhaṃ dassetuṃ “ayaṃ pana viseso”tiādimāha.",
  "anya-e0103n0:1420_2": "Yānapputoḷi kumbhimukhādīnanti oguṇṭhanasivikādiyānānaṃ mukhaṃ yānamukhaṃ,",
  "anya-e0103n0:1420_3": "putoḷiyā khuddakadvārassa mukhaṃ putoḷimukhaṃ,",
  "anya-e0103n0:1420_4": "kumbhimukhanti paccekaṃ mukha-",
  "anya-e0103n0:1420_5": "saddo sambandhitabbo.",
  "anya-e0103n0:1420_6": "Ākāsaṃyeva yānamukhādiparicchinnaṃ.",
  "anya-e0103n0:1420_7": "Parikammamanasikārenāti parikammabhūtena manasikārena upacārajjhānena.",
  "anya-e0103n0:1420_8": "Parikammaṃ anulomaṃ upacāroti ca anatthantarañhetaṃ.",
  "anya-e0103n0:1420_9": "Pekkhamāno arūpāvacarajjhānacakkhunā.",
  "anya-e0103n0:1421_0": "277.",
  "anya-e0103n0:1421_1": "Sabbākārenāti rūpanimittaṃ daṇḍādānasambhavadassanādinā sabbena rūpadhammesu,",
  "anya-e0103n0:1421_2": "pathavīkasiṇādirūpanimittesu,",
  "anya-e0103n0:1421_3": "tadārammaṇajjhānesu ca dosadassanākārena,",
  "anya-e0103n0:1421_4": "tesu eva vā rūpādīsu nikantippahānaanāvajjitukāmatādinā.",
  "anya-e0103n0:1421_5": "Rūpajjhānampi rūpanti vuccati uttarapadalopena “rūpūpapattiyā maggaṃ bhāvetī”tiādīsu yathā rūpabhavo rūpaṃ.",
  "anya-e0103n0:1421_6": "Rūpīti hi rūpajjhānalābhīti attho.",
  "anya-e0103n0:1421_7": "Ārammaṇampi kasiṇarūpaṃ rūpanti vuccati purimapadalopena yathā “devadatto datto”ti.",
  "anya-e0103n0:1421_8": "Rūpāni passatīti kasiṇarūpāni jhānacakkhunā passatīti attho.",
  "anya-e0103n0:1421_9": "Tasmāti yasmā uttarapadalopena,",
  "anya-e0103n0:1421_10": "purimapadalopena ca yathākkamaṃ rūpajjhānakasiṇarūpesu rūpavohāro dissati, tasmā.",
  "anya-e0103n0:1421_11": "Rūpe rūpajjhāne taṃsahagatā saññā rūpasaññā.",
  "anya-e0103n0:1421_12": "Tadārammaṇassa cāti ca-",
  "anya-e0103n0:1421_13": "saddena yathāvuttaṃ rūpāvacarajjhānaṃ sampiṇḍeti,",
  "anya-e0103n0:1421_14": "tena pāḷiyaṃ “rūpasaññāna”nti sarūpekasesena niddeso katoti dasseti.",
  "anya-e0103n0:1421_15": "Virāgāti jigucchanato.",
  "anya-e0103n0:1421_16": "Nirodhāti tappaṭibandhachandarāgavikkhambhanena nirodhanato.",
  "anya-e0103n0:1421_17": "Vuttamevatthaṃ pākaṭataraṃ kātuṃ “kiṃ vuttaṃ hotī”tiādi vuttaṃ.",
  "anya-e0103n0:1421_18": "Tassa sabbākārena virāgā anavasesānaṃ nirodhāti evaṃ vā ettha yojanā kātabbā.",
  "anya-e0103n0:1422_0": "“Ārammaṇe avirattassa saññāsamatikkamo na hotī”ti idaṃ yasmā imāni jhānāni ārammaṇātikkamena pattabbāni,",
  "anya-e0103n0:1422_1": "na aṅgātikkamenāti katvā vuttaṃ.",
  "anya-e0103n0:1422_2": "Yasmā panettha saññāsamatikkamo ārammaṇasamatikkamena vinā na hoti,",
  "anya-e0103n0:1422_3": "tasmā “samatikkantāsu ca saññāsu ārammaṇaṃ samatikkantameva hotī”ti āha.",
  "anya-e0103n0:1422_4": "Avatvā vuttoti sambandho.",
  "anya-e0103n0:1422_5": "Samāpannassātiādīsu kusalasaññāvasena samāpannaggahaṇaṃ,",
  "anya-e0103n0:1422_6": "vipākasaññāvasena upapannaggahaṇaṃ,",
  "anya-e0103n0:1422_7": "kiriyāsaññāvasena diṭṭhadhammasukhavihāraggahaṇaṃ.",
  "anya-e0103n0:1422_8": "Arahato hi jhānāni visesato diṭṭhadhammasukhavihāro.",
  "anya-e0103n0:1422_9": "Yadi saññāsamatikkamassa anunipphādiārammaṇasamatikkamo vibhaṅge ca avutto,",
  "anya-e0103n0:1422_10": "atha kasmā idha gahitoti anuyogaṃ sandhāyāha “yasmā panā”tiādi.",
  "anya-e0103n0:1422_11": "Ārammaṇasamatikkamavasenāpi ayamatthavaṇṇanā katā,",
  "anya-e0103n0:1422_12": "“tadārammaṇassa cetaṃ adhivacana”ntiādinā vibhaṅge viya saññāsamatikkamameva avatvāti adhippāyo.",
  "anya-e0103n0:1423_0": "278.",
  "anya-e0103n0:1423_1": "Paṭighātenāti paṭihananena visayīvisayasamodhānena.",
  "anya-e0103n0:1423_2": "Atthaṅgamātiādīsu purimaṃ purimaṃ pacchimassa pacchimassa atthavacanaṃ,",
  "anya-e0103n0:1423_3": "tasmā paṭighasaññānaṃ atthaṅgamo jhānasamaṅgikāle anuppattīti tassa idheva gahaṇe kāraṇaṃ anuyogamukhena dassetuṃ “kāmañcetā”tiādi vuttaṃ.",
  "anya-e0103n0:1423_4": "Ussāhajananatthaṃ paṭipajjanakānaṃ.",
  "anya-e0103n0:1423_5": "Etāsaṃ paṭighasaññānaṃ.",
  "anya-e0103n0:1423_6": "Ettha paṭhamāruppakathāyaṃ.",
  "anya-e0103n0:1423_7": "Vacanaṃ atthaṅgamavasena.",
  "anya-e0103n0:1424_0": "Kiṃ vā pasaṃsākittanena,",
  "anya-e0103n0:1424_1": "paṭighasaññānaṃ pana atthaṅgamo idheva vattabbattā vuttoti dassetuṃ “atha vā”tiādi vuttaṃ.",
  "anya-e0103n0:1424_2": "Tattha sabhāvadhammassa abhāvo nāma paṭipakkhena pahīnatāya vā paccayābhāvena vā.",
  "anya-e0103n0:1424_3": "Tesu rūpajjhānasamaṅgino paṭighasaññānaṃ abhāvo paccayābhāvamattena,",
  "anya-e0103n0:1424_4": "na paṭipakkhādhigamenāti dassento āha “kiñcāpī”tiādi.",
  "anya-e0103n0:1424_5": "Tattha tāti paṭighasaññā.",
  "anya-e0103n0:1424_6": "Rūpāvacaranti rūpāvacarajjhānaṃ.",
  "anya-e0103n0:1424_7": "Samāpannassāti samāpajjitvā viharantassa.",
  "anya-e0103n0:1424_8": "Kiñcāpi na santīti yojanā.",
  "anya-e0103n0:1424_9": "Na pahīnattā na santīti na tadā paṭighasaññā pahīnabhāvena na santi nāma.",
  "anya-e0103n0:1424_10": "Tattha kāraṇamāha “na hi rūpavirāgāya rūpāvacarabhāvanā saṃvattatī”ti.",
  "anya-e0103n0:1424_11": "Nanu ca paṭighasaññāpi arūpadhammā evāti codanaṃ sandhāyāha “rūpāyattā ca etāsaṃ pavattī”ti.",
  "anya-e0103n0:1424_12": "Ayaṃ pana bhāvanāti arūpabhāvanamāha.",
  "anya-e0103n0:1424_13": "Dhāretunti avadhāretuṃ.",
  "anya-e0103n0:1424_14": "Idhāti arūpajjhāne.",
  "anya-e0103n0:1424_15": "Āneñjābhisaṅkhāravacanādīhi āneñjatā.",
  "anya-e0103n0:1424_16": "“Ye te santā vimokkhā atikkamma rūpe āruppā”tiādinā santavimokkhatā ca vuttā.",
  "anya-e0103n0:1425_0": "279.",
  "anya-e0103n0:1425_1": "Dosadassanapubbakapaṭipakkhabhāvanāvasena paṭighasaññānaṃ suppahīnattā mahatāpi saddena arūpasamāpattito na vuṭṭhāti.",
  "anya-e0103n0:1425_2": "Tathā pana na suppahīnattā sabbarūpāvacarasamāpattito vuṭṭhānaṃ siyā,",
  "anya-e0103n0:1425_3": "paṭhamajjhānaṃ pana appakampi saddaṃ na sahatīti taṃ samāpannassa saddo kaṇṭakoti vuttaṃ.",
  "anya-e0103n0:1425_4": "Āruppabhāvanāya abhāve cutito uddhaṃ uppattirahānaṃ rūpasaññāpaṭighasaññānaṃ yāva attano vipākappavatti,",
  "anya-e0103n0:1425_5": "tāva anuppattidhammatāpādanena samatikkamo,",
  "anya-e0103n0:1425_6": "atthaṅgamo ca vutto.",
  "anya-e0103n0:1425_7": "Nānattasaññāsu pana yā tasmiṃ bhave na uppajjanti ekantarūpanissitā,",
  "anya-e0103n0:1425_8": "tā anokāsatāya na uppajjanti,",
  "anya-e0103n0:1425_9": "na āruppabhāvanāya nivāritattā,",
  "anya-e0103n0:1425_10": "anivāritattā ca kāci uppajjanti.",
  "anya-e0103n0:1425_11": "Tasmā tāsaṃ amanasikāro anāvajjanaṃ apaccavekkhaṇaṃ,",
  "anya-e0103n0:1425_12": "javanapaṭipādakena vā bhavaṅgamanassa anto akaraṇaṃ appavesanaṃ vuttaṃ.",
  "anya-e0103n0:1426_0": "Tena ca nānattasaññāmanasikārahetūnaṃ rūpānaṃ samatikkamā samādhissa thirabhāvaṃ dassetuṃ “saṅkhepato”tiādi vuttaṃ.",
  "anya-e0103n0:1426_1": "Apica imehi tīhi padehi ākāsānañcāyatanasamāpattiyā vaṇṇo kathito sotūnaṃ ussāhajananatthaṃ,",
  "anya-e0103n0:1426_2": "palobhanatthañca.",
  "anya-e0103n0:1426_3": "Ye hi akusalā evaṃgāhino “sabbassādarahite ākāse pavattitasaññāya ko ānisaṃso”ti,",
  "anya-e0103n0:1426_4": "te tato micchāgāhato nivattetuṃ tīhi padehi jhānassa ānisaṃso kathito.",
  "anya-e0103n0:1426_5": "Taṃ hi sutvā tesaṃ evaṃ bhavissati “evaṃ santā kirāyaṃ samāpatti evaṃ paṇītā,",
  "anya-e0103n0:1426_6": "handassā nibbattanatthaṃ ussāhaṃ karissāmī”ti.",
  "anya-e0103n0:1427_0": "280.",
  "anya-e0103n0:1427_1": "Assāti ākāsassa.",
  "anya-e0103n0:1427_2": "Uppādo eva anto uppādanto,",
  "anya-e0103n0:1427_3": "tathā vayanto.",
  "anya-e0103n0:1427_4": "Sabhāvadhammo hi ahutvā sambhavato,",
  "anya-e0103n0:1427_5": "hutvā ca vinassanato udayavayaparicchinno.",
  "anya-e0103n0:1427_6": "Ākāso pana asabhāvadhammattā tadubhayābhāvato ananto vutto.",
  "anya-e0103n0:1427_7": "Ajaṭākāsaparicchinnākāsānaṃ idha anadhippetattā “ākāsoti kasiṇugghāṭimākāso vuccatī”ti āha.",
  "anya-e0103n0:1427_8": "Kasiṇaṃ ugghāṭīyati etenāti kasiṇugghāṭo,",
  "anya-e0103n0:1427_9": "tadeva kasiṇugghāṭimaṃ.",
  "anya-e0103n0:1427_10": "Manasikāravasenāpīti rūpavivekamattaggahaṇena paricchedassa aggahaṇato anantapharaṇākārena pavattaparikammamanasikāravasenāpi.",
  "anya-e0103n0:1427_11": "Anantaṃ pharatīti aggahitaparicchedatāya anantaṃ katvā parikammasamphassapubbakena jhānasamphassena phusati.",
  "anya-e0103n0:1427_12": "Yathā bhisaggameva bhesajjaṃ,",
  "anya-e0103n0:1427_13": "evaṃ ākāsānantameva ākāsānañcaṃ saṃyogaparassa ta-",
  "anya-e0103n0:1427_14": "kārassa ca-",
  "anya-e0103n0:1427_15": "kāraṃ katvā.",
  "anya-e0103n0:1427_16": "Jhānassa pavattiṭṭhānabhāvato ārammaṇaṃ adhiṭṭhānaṭṭhena “āyatanamassā”ti vuttaṃ,",
  "anya-e0103n0:1427_17": "adhiṭṭhānaṭṭhe āyatana-",
  "anya-e0103n0:1427_18": "saddassa dassanato.",
  "anya-e0103n0:1427_19": "Kāraṇākarasañjātidesanivāsatthepi āyatana-",
  "anya-e0103n0:1427_20": "saddo idha yujjateva.",
  "anya-e0103n0:1428_0": "Viññāṇañcāyatanakathāvaṇṇanā",
  "anya-e0103n0:1429_0": "281.",
  "anya-e0103n0:1429_1": "Ciṇṇo carito paguṇikato āvajjanādilakkhaṇo vasībhāvo etenāti ciṇṇavasībhāvo,",
  "anya-e0103n0:1429_2": "tena ciṇṇavasībhāvena.",
  "anya-e0103n0:1429_3": "Rūpāvacarasaññaṃ anatikkamitvā anadhigantabbato,",
  "anya-e0103n0:1429_4": "taṃsahagatasaññāmanasikārasamudācārassa hānabhāgiyabhāvāvahato,",
  "anya-e0103n0:1429_5": "taṃsamatikkameneva tadaññesaṃ samatikkamitabbānaṃ samatikkamasiddhito ca vuttaṃ “āsannarūpāvacarajjhānapaccatthikā”ti.",
  "anya-e0103n0:1429_6": "Vīthipaṭipannāya bhāvanāya uparūparivisesāvahabhāvato,",
  "anya-e0103n0:1429_7": "paṇītabhāvasiddhito ca paṭhamāruppato dutiyāruppaṃ santatarasabhāvanti āha “no ca viññāṇañcāyatanamiva santā”ti vakkhati hi “suppaṇītatarā honti,",
  "anya-e0103n0:1429_8": "pacchimā pacchimā idhā”ti.",
  "anya-e0103n0:1429_9": "Anantaṃ anantanti kevalaṃ “anantaṃ ananta”nti na manasi kātabbaṃ na bhāvetabbaṃ,",
  "anya-e0103n0:1429_10": "“anantaṃ viññāṇaṃ,",
  "anya-e0103n0:1429_11": "anantaṃ viññāṇa”nti pana manasi kātabbaṃ,",
  "anya-e0103n0:1429_12": "“viññāṇaṃ viññāṇa”nti vā.",
  "anya-e0103n0:1430_0": "Tasmiṃ nimitteti tasmiṃ paṭhamāruppaviññāṇasaṅkhāte viññāṇanimitte.",
  "anya-e0103n0:1430_1": "Cittaṃ cārentassāti bhāvanācittaṃ pavattentassa.",
  "anya-e0103n0:1430_2": "Ākāsaphuṭe viññāṇeti kasiṇugghāṭimākāsaṃ pharitvā pavatte paṭhamāruppaviññāṇe ārammaṇabhūte.",
  "anya-e0103n0:1430_3": "Appetīti appanāvasena pavattati.",
  "anya-e0103n0:1430_4": "Sabhāvadhammepi ārammaṇasamatikkamabhāvanābhāvato idaṃ appanāppattaṃ hoti catutthāruppaṃ viya.",
  "anya-e0103n0:1430_5": "Appanānayo panettha vuttanayenevāti ettha dutiyāruppajjhāne purimabhāge tīṇi,",
  "anya-e0103n0:1430_6": "cattāri vā javanāni kāmāvacarāni upekkhāvedanāsampayuttāneva honti.",
  "anya-e0103n0:1430_7": "“Catutthaṃ pañcamaṃ vā arūpāvacara”ntiādinā paṭhamāruppajjhāne vuttena nayena,",
  "anya-e0103n0:1430_8": "atha vā appanānayoti sabhāvadhammepi ārammaṇe jhānassa appanānayo ārammaṇātikkamabhāvanāvasena āruppaṃ appanaṃ pāpuṇāti,",
  "anya-e0103n0:1430_9": "“appanāppattasseva hi jhānassa ārammaṇasamatikkamanamattaṃ tattha hotī”ti maraṇānussatiniddese vuttanayena veditabboti attho.",
  "anya-e0103n0:1431_0": "282.",
  "anya-e0103n0:1431_1": "Sabbasoti sabbākārena paṭhamāruppe “āsannarūpajjhānapaccatthikatā,",
  "anya-e0103n0:1431_2": "asantasabhāvatā”ti evamādinā sabbena dosadassanākārena,",
  "anya-e0103n0:1431_3": "tattha vā nikantipahānaanāvajjitukāmatādiākārena,",
  "anya-e0103n0:1431_4": "sabbaṃ vā kusalavipākakiriyābhedato anavasesanti attho.",
  "anya-e0103n0:1431_5": "Svāyamattho heṭṭhā vuttanayena ñātuṃ sakkāti āha “sabbasoti idaṃ vuttanayamevā”ti.",
  "anya-e0103n0:1431_6": "Jhānassa ākāsānañcāyatanatā bāhiratthasamāsavasena heṭṭhā vuttāti āha “pubbe vuttanayena jhānampi ākāsānañcāyatana”nti.",
  "anya-e0103n0:1431_7": "Ārammaṇassa pana samānādhikaraṇasamāsavasenāti sandassetuṃ “ārammaṇampī”tiādi vuttaṃ.",
  "anya-e0103n0:1431_8": "Tattha “purimanayenevā”ti idaṃ “nāssa anto”tiādinā vuttapadasiddhiṃ sandhāya vuttaṃ.",
  "anya-e0103n0:1431_9": "Yathā adhiṭṭhānaṭṭhena,",
  "anya-e0103n0:1431_10": "evaṃ sañjātidesaṭṭhenapi āyatana-",
  "anya-e0103n0:1431_11": "saddena idha attho yujjatīti dassetuṃ “tathā”tiādi vuttaṃ.",
  "anya-e0103n0:1431_12": "Tattha sañjāyati etthāti sañjāti,",
  "anya-e0103n0:1431_13": "sañjāti eva deso sañjātideso.",
  "anya-e0103n0:1431_14": "Jhānaṃ appavattikaraṇena.",
  "anya-e0103n0:1431_15": "Ārammaṇaṃ amanasikaraṇena.",
  "anya-e0103n0:1431_16": "Ubhayampi vā ubhayatā yojetabbā.",
  "anya-e0103n0:1431_17": "Jhānassapi hi anāvajjanaṃ,",
  "anya-e0103n0:1431_18": "javanapaṭipādakena vā bhavaṅgamanassa anto akaraṇaṃ amanasikaraṇaṃ,",
  "anya-e0103n0:1431_19": "ārammaṇassa ca ārammaṇakaraṇavasena appavattanaṃ appavattikaraṇanti atthassa sambhavato ekajjhaṃ katvā sāmaññaniddesena,",
  "anya-e0103n0:1431_20": "ekasesanayena vā.",
  "anya-e0103n0:1432_0": "Pubbe anantassa ākāsassa ārammaṇakaraṇavasena paṭhamāruppaviññāṇaṃ attano pharaṇākāreneva “ananta”nti",
  "anya-e0103n0:1432_1": "manasi kātabbattā “anantaṃ viññāṇa”nti vuttanti puna “manasikāravasena vā ananta”nti vuttaṃ,",
  "anya-e0103n0:1432_2": "sabbaso manasikaraṇavasenāti adhippāyo.",
  "anya-e0103n0:1432_3": "Tenāha “anavasesato manasi karonto ‘ananta’nti manasi karotī”ti.",
  "anya-e0103n0:1432_4": "Jhānavibhaṅgepi ayamevattho vuttoti dassento “yaṃ pana vibhaṅge vutta”ntiādimāha.",
  "anya-e0103n0:1432_5": "Tassā pāḷiyā evaṃ vā attho veditabbo –",
  "anya-e0103n0:1432_6": "taṃyeva ākāsaṃ phuṭaṃ viññāṇaṃ viññāṇañcāyatanaviññāṇena manasi karotīti.",
  "anya-e0103n0:1432_7": "Ayaṃ panattho yutto viya dissati,",
  "anya-e0103n0:1432_8": "taṃyeva ākāsaṃ viññāṇena phuṭaṃ tena gahitākāraṃ manasi karoti.",
  "anya-e0103n0:1432_9": "Evaṃ taṃ viññāṇaṃ anantaṃ pharatīti.",
  "anya-e0103n0:1432_10": "Yaṃ hi ākāsaṃ paṭhamāruppasamaṅgī viññāṇena anantaṃ pharati,",
  "anya-e0103n0:1432_11": "taṃ pharaṇākārasahitameva viññāṇaṃ manasi karonto dutiyāruppasamaṅgī anantaṃ pharatīti vuccati.",
  "anya-e0103n0:1433_0": "Manasikāravasena anantapharaṇākārena idha anantatā,",
  "anya-e0103n0:1433_1": "na ākāsassa viya uppādantādiabhāvenāti “nāssa antoti ananta”nti ettakamevāha.",
  "anya-e0103n0:1433_2": "“Ruḷhīsaddo”ti iminā “viññāṇānañca”nti etassa padassa atthe viññāṇañca-",
  "anya-e0103n0:1433_3": "saddo niruḷhoti dasseti,",
  "anya-e0103n0:1433_4": "yathāvuttaṃ vā viññāṇaṃ dutiyāruppajjhānena añcīyati vuttākārena ālambīyatīti viññāṇañcanti evampettha attho daṭṭhabbo.",
  "anya-e0103n0:1433_5": "Sesaṃ vuttatthamevāti āha “sesaṃ purimasadisamevā”ti.",
  "anya-e0103n0:1434_0": "Ākiñcaññāyatanakathāvaṇṇanā",
  "anya-e0103n0:1435_0": "283.",
  "anya-e0103n0:1435_1": "Tatiyāruppakammaṭṭhāne yaṃ heṭṭhā vuttasadisaṃ,",
  "anya-e0103n0:1435_2": "taṃ vuttanayānusārena veditabbaṃ,",
  "anya-e0103n0:1435_3": "apubbameva vaṇṇayissāma.",
  "anya-e0103n0:1435_4": "Tattha tassevāti yaṃ ārabbha viññāṇañcāyatanaṃ pavattaṃ, tasseva.",
  "anya-e0103n0:1435_5": "Kiṃ pana tanti āha “ākāsānañcāyatanaviññāṇassā”ti.",
  "anya-e0103n0:1435_6": "Etena tato aññaṃ tatiyāruppajjhānassa ārammaṇaṃ natthīti dasseti.",
  "anya-e0103n0:1435_7": "“Ārammaṇabhūtassā”ti iminā tassa anārammaṇabhūtaṃ dutiyāruppaviññāṇaṃ nivatteti.",
  "anya-e0103n0:1435_8": "Abhāvoti natthitā.",
  "anya-e0103n0:1435_9": "Suññatāti rittatā.",
  "anya-e0103n0:1435_10": "Vivittākāroti viveko.",
  "anya-e0103n0:1435_11": "Tīhi padehi paṭhamāruppaviññāṇassa apagamameva vadati.",
  "anya-e0103n0:1435_12": "“Manasi kātabbo”ti vatvā manasikāravidhiṃ dassetuṃ “taṃ viññāṇa”ntiādi vuttaṃ.",
  "anya-e0103n0:1435_13": "Tattha amanasikaritvāti sabbena sabbaṃ manasi akatvā acintetvā. Vā-",
  "anya-e0103n0:1435_14": "saddo aniyamattho,",
  "anya-e0103n0:1435_15": "tena tīsu pakāresu ekenapi atthasiddhīti dasseti.",
  "anya-e0103n0:1436_0": "Tasmiṃ nimitteti tasmiṃ paṭhamāruppaviññāṇassa abhāvasaṅkhāte jhānuppattinimitte.",
  "anya-e0103n0:1436_1": "Ākāse phuṭeti ākāsaṃ pharitvā pavatte.",
  "anya-e0103n0:1436_2": "“Ākāsaphuṭe”ti vā pāṭho.",
  "anya-e0103n0:1436_3": "Suññavivittanatthibhāveti suññabhāve,",
  "anya-e0103n0:1436_4": "vivittabhāve,",
  "anya-e0103n0:1436_5": "natthibhāve cāti yena ākārena bhāvitaṃ,",
  "anya-e0103n0:1436_6": "tassa gahaṇatthaṃ vuttaṃ.",
  "anya-e0103n0:1436_7": "Atha vā suññavivittanatthibhāveti suññavivittatāsaṅkhāte natthibhāve,",
  "anya-e0103n0:1436_8": "tena vināsābhāvameva dasseti,",
  "anya-e0103n0:1436_9": "na pure abhāvādike.",
  "anya-e0103n0:1437_0": "Tasmiṃ hi appanācitteti ākiñcaññāyatanajjhānasampayutte appanāvasena pavatte citte,",
  "anya-e0103n0:1437_1": "tasmiṃ vā paṭhamāruppassa apagamasaṅkhāte natthibhāve yathāvutte appanācitte uppanne.",
  "anya-e0103n0:1437_2": "So bhikkhu abhāvameva passanto viharatīti sambandho.",
  "anya-e0103n0:1437_3": "Puriso katthaci gantvā āgantvā suññameva passati,",
  "anya-e0103n0:1437_4": "natthibhāvameva passatīti yojanā.",
  "anya-e0103n0:1437_5": "Taṃ ṭhānanti taṃ sannipātaṭṭhānaṃ.",
  "anya-e0103n0:1437_6": "“Parikammamanasikārena antarahite”ti iminā ārammaṇakaraṇābhāvena tassa antaradhānaṃ na naṭṭhattāti dasseti.",
  "anya-e0103n0:1437_7": "Tatridaṃ opammasaṃsandanaṃ –",
  "anya-e0103n0:1437_8": "yathā so puriso tattha sannipatitaṃ bhikkhusaṅghaṃ disvā gato,",
  "anya-e0103n0:1437_9": "tato sabbesu bhikkhūsu kenacideva karaṇīyena apagatesu āgantvā taṃ ṭhānaṃ bhikkhūhi suññameva passati,",
  "anya-e0103n0:1437_10": "na bhikkhūnaṃ tatopi apagatakāraṇaṃ,",
  "anya-e0103n0:1437_11": "evamayaṃ yogāvacaro pubbe viññāṇañcāyatanajjhānacakkhunā paṭhamāruppaviññāṇaṃ disvā pacchā natthīti parikammamanasikārena",
  "anya-e0103n0:1437_12": "tasmiṃ apagate tatiyāruppajjhānacakkhunā tassa natthibhāvameva passanto viharati,",
  "anya-e0103n0:1437_13": "na tassa apagamanakāraṇaṃ vīmaṃsati jhānassa tādisābhogābhāvatoti.",
  "anya-e0103n0:1437_14": "Sabbaso viññāṇañcāyatanaṃ samatikkammāti ettha yaṃ vattabbaṃ,",
  "anya-e0103n0:1437_15": "taṃ heṭṭhā vuttanayānusārena veditabbaṃ.",
  "anya-e0103n0:1438_0": "284.",
  "anya-e0103n0:1438_1": "Natthitā pariyāyāsuññavivittabhāvāti “natthī”ti padassa atthaṃ vadantena suññavivittapadānipi gahitāni.",
  "anya-e0103n0:1438_2": "Āmeḍitavacanaṃ pana bhāvanākāradassanaṃ.",
  "anya-e0103n0:1438_3": "Vibhaṅgepi imassa padassa ayamevattho vuttoti dassetuṃ “yampi vibhaṅge”tiādi vuttaṃ.",
  "anya-e0103n0:1438_4": "Tattha taññeva viññāṇaṃ abhāvetīti yaṃ pubbe “anantaṃ viññāṇa”nti manasi kataṃ paṭhamāruppaviññāṇaṃ,",
  "anya-e0103n0:1438_5": "taṃyevāti attho.",
  "anya-e0103n0:1438_6": "Taṃyeva hi ārammaṇabhūtaṃ paṭhamena viya rūpanimittaṃ tatiyenāruppenābhāvetīti.",
  "anya-e0103n0:1438_7": "Khayato sammasananti bhaṅgānupassanamāha.",
  "anya-e0103n0:1438_8": "Sā hi saṅkhatadhammānaṃ bhaṅgābhāvameva passantī “viññāṇampi abhāvetī”tiādinā vattabbataṃ labhatīti adhippāyenāha “khayato sammasanaṃ viya vutta”nti.",
  "anya-e0103n0:1438_9": "Assāti pāṭhassa.",
  "anya-e0103n0:1438_10": "Puna assāti viññāṇassa.",
  "anya-e0103n0:1438_11": "Abhāvetīti abhāvaṃ karoti.",
  "anya-e0103n0:1438_12": "Yathā ñāṇassa na upatiṭṭhati,",
  "anya-e0103n0:1438_13": "evaṃ karoti amanasikaraṇato.",
  "anya-e0103n0:1438_14": "Tato eva vibhāveti vigatabhāvaṃ karoti,",
  "anya-e0103n0:1438_15": "vināseti vā yathā na dissati,",
  "anya-e0103n0:1438_16": "tathā karaṇato.",
  "anya-e0103n0:1438_17": "Teneva antaradhāpeti tirobhāvaṃ gameti.",
  "anya-e0103n0:1438_18": "Na aññathāti imissā pāḷiyā evamattho,",
  "anya-e0103n0:1438_19": "na ito aññathā ayujjamānakattāti adhippāyo.",
  "anya-e0103n0:1439_0": "Assāti paṭhamāruppaviññāṇābhāvassa.",
  "anya-e0103n0:1439_1": "Kiñcananti kiñcipi.",
  "anya-e0103n0:1439_2": "Sabhāvadhammassa appāvasesatā nāma bhaṅgo eva siyāti āha “bhaṅgamattampi assa avasiṭṭhaṃ natthī”ti.",
  "anya-e0103n0:1439_3": "Sati hi bhaṅgamattepi tassa sakiñcanatā siyā.",
  "anya-e0103n0:1439_4": "Akiñcananti ca viññāṇassa kiñci pakāraṃ aggahetvā sabbena sabbaṃ vibhāvanamāha.",
  "anya-e0103n0:1439_5": "Sesaṃ vuttanayameva.",
  "anya-e0103n0:1440_0": "Nevasaññānāsaññāyatanakathāvaṇṇanā",
  "anya-e0103n0:1441_0": "285.",
  "anya-e0103n0:1441_1": "No ca santāti yathā nevasaññānāsaññāyatanasamāpatti saṅkhārāvasesasukhumabhāvappattiyā savisesā santā,",
  "anya-e0103n0:1441_2": "evamayaṃ ākiñcaññāyatanasamāpatti no ca santā tadabhāvato.",
  "anya-e0103n0:1441_3": "Yā ayaṃ khandhesu paccayayāpanīyatāya,",
  "anya-e0103n0:1441_4": "rogamūlatāya ca rogasarikkhatā,",
  "anya-e0103n0:1441_5": "dukkhatāsūlayogādinā gaṇḍasarikkhatā,",
  "anya-e0103n0:1441_6": "pīḷājananādinā sallasarikkhatā ca,",
  "anya-e0103n0:1441_7": "sā saññāya sati hoti,",
  "anya-e0103n0:1441_8": "nāsatīti vuttaṃ “saññā rogo,",
  "anya-e0103n0:1441_9": "saññā gaṇḍo,",
  "anya-e0103n0:1441_10": "saññā salla”nti.",
  "anya-e0103n0:1441_11": "Sā cettha paṭukiccā pañcavokārabhavato oḷārikasaññā veditabbā.",
  "anya-e0103n0:1441_12": "Na kevalaṃ saññā eva,",
  "anya-e0103n0:1441_13": "atha kho vedanācetanādīnampi saṅgaho daṭṭhabbo.",
  "anya-e0103n0:1441_14": "Saññāsīsena pana niddeso kato.",
  "anya-e0103n0:1441_15": "Etaṃ santanti etaṃ asantabhāvakararogādisarikkhasaññāvirahato santaṃ.",
  "anya-e0103n0:1441_16": "Tato eva paṇītaṃ.",
  "anya-e0103n0:1441_17": "Kiṃ pana tanti āha “nevasaññānāsaññā”ti?",
  "anya-e0103n0:1441_18": "Tadapadesena taṃsampayuttajjhānamāha “ādīnava”nti.",
  "anya-e0103n0:1441_19": "Ettha rogādisarikkhasaññādisabbhāvopi ādīnavo daṭṭhabbo,",
  "anya-e0103n0:1441_20": "na āsannaviññāṇañcāyatanapaccatthikatāva.",
  "anya-e0103n0:1441_21": "Uparīti catutthāruppe.",
  "anya-e0103n0:1441_22": "Sā vāti sā eva.",
  "anya-e0103n0:1441_23": "Vattitāti pavattitā nibbattitā vaḷañjitā.",
  "anya-e0103n0:1442_0": "Tasmiṃ nimitteti tasmiṃ tatiyāruppasamāpattisaṅkhāte jhānanimitte.",
  "anya-e0103n0:1442_1": "Mānasanti cittaṃ “mano eva mānasa”nti katvā,",
  "anya-e0103n0:1442_2": "bhāvanāmanasikāraṃ vā.",
  "anya-e0103n0:1442_3": "Taṃ hi manasi bhavanti mānasanti vuccati.",
  "anya-e0103n0:1442_4": "Jhānasampayuttadhammānampi jhānānuguṇatāya samāpattipariyāyo labbhatīti āha “ākiñcaññāyatanasamāpattisaṅkhātesu catūsu khandhesū”ti,",
  "anya-e0103n0:1442_5": "ārammaṇabhūtesūti adhippāyo.",
  "anya-e0103n0:1443_0": "286.",
  "anya-e0103n0:1443_1": "Yathāvuttaṃ ākiñcaññaṃ ārammaṇapaccayabhāvato āyatanaṃ kāraṇamassāti jhānaṃ ākiñcaññāyatanaṃ,",
  "anya-e0103n0:1443_2": "ākiñcaññameva ārammaṇapaccayabhūtaṃ jhānassa kāraṇanti ārammaṇaṃ ākiñcaññāyatananti evaṃ vā attho daṭṭhabbo.",
  "anya-e0103n0:1443_3": "Sesamettha heṭṭhā vuttanayānusārena veditabbaṃ.",
  "anya-e0103n0:1444_0": "Yāya saññāya bhāvatoti yādisāya saññāya atthibhāvena.",
  "anya-e0103n0:1444_1": "Yā hi sā paṭusaññākiccassa abhāvato saññātipi na vattabbā,",
  "anya-e0103n0:1444_2": "saññāsabhāvānātivattanato asaññātipi na vattabbā,",
  "anya-e0103n0:1444_3": "tassā vijjamānattāti attho.",
  "anya-e0103n0:1444_4": "Tanti taṃ jhānaṃ.",
  "anya-e0103n0:1444_5": "Taṃ tāva dassetunti ettha tanti taṃ sasāpaṭipadaṃ,",
  "anya-e0103n0:1444_6": "yathāvuttasaññaṃ,",
  "anya-e0103n0:1444_7": "tassā ca adhigamupāyanti attho.",
  "anya-e0103n0:1444_8": "Nevasaññīnāsaññīti hi puggalādhiṭṭhānena dhammaṃ uddharantena saññāvantamukhena saññā uddhaṭā,",
  "anya-e0103n0:1444_9": "aññathā nevasaññānāsaññāyatananti uddharitabbaṃ siyā.",
  "anya-e0103n0:1444_10": "Sā pana paṭipadā yattha pavattati,",
  "anya-e0103n0:1444_11": "yathā ca pavattati,",
  "anya-e0103n0:1444_12": "taṃ dassetuṃ “ākiñcaññāyatanaṃ santato manasi karoti,",
  "anya-e0103n0:1444_13": "saṅkhārāvasesasamāpattiṃ bhāvetī”ti vuttaṃ.",
  "anya-e0103n0:1444_14": "Ākiñcaññāyatanaṃ hi catutthāruppabhāvanāya pavattiṭṭhānaṃ,",
  "anya-e0103n0:1444_15": "saṅkhārāvasesasamāpatti pavattiākāroti.",
  "anya-e0103n0:1444_16": "Yatra hi nāmāti yā nāma.",
  "anya-e0103n0:1444_17": "Natthibhāvampīti viññāṇassa suññatampi,",
  "anya-e0103n0:1444_18": "evaṃ sukhumampīti adhippāyo.",
  "anya-e0103n0:1444_19": "Santārammaṇatāyāti santaṃ ārammaṇaṃ etissāti santārammaṇā,",
  "anya-e0103n0:1444_20": "tabbhāvo santārammaṇatā, tāya,",
  "anya-e0103n0:1444_21": "na jhānasantatāya.",
  "anya-e0103n0:1444_22": "Na hi tatiyāruppasamāpatti catutthāruppajjhānato santā.",
  "anya-e0103n0:1445_0": "Codako “yaṃ santato manasi karoti,",
  "anya-e0103n0:1445_1": "na tattha ādīnavadassanaṃ bhaveyya.",
  "anya-e0103n0:1445_2": "Asati ca ādīnavadassane samatikkamo eva na siyā”ti dassento “santato ce manasi karoti,",
  "anya-e0103n0:1445_3": "kathaṃ samatikkamo hotī”ti āha.",
  "anya-e0103n0:1445_4": "Itaro “asamāpajjitukāmatāyā”ti parihāramāha,",
  "anya-e0103n0:1445_5": "tena ādīnavadassanampi atthevāti dasseti.",
  "anya-e0103n0:1445_6": "So hītiādinā vuttamevatthaṃ pākaṭataraṃ karoti.",
  "anya-e0103n0:1445_7": "Tattha yasmiṃ jhāne abhirati,",
  "anya-e0103n0:1445_8": "tattha āvajjanasamāpajjanādipaṭipattiyā bhavitabbaṃ.",
  "anya-e0103n0:1445_9": "Sā panassa tatiyāruppe sabbaso natthi,",
  "anya-e0103n0:1445_10": "kevalaṃ aññābhāvato ārammaṇakaraṇamattamevāti dassento “kiñcāpī”tiādimāha.",
  "anya-e0103n0:1446_0": "Samatikkamitvāva gacchatīti tesaṃ sippīnaṃ jīvikaṃ tiṇāyapi amaññamāno te vītivattatiyeva.",
  "anya-e0103n0:1446_1": "Soti yogāvacaro.",
  "anya-e0103n0:1446_2": "Tanti tatiyāruppasamāpattiṃ.",
  "anya-e0103n0:1446_3": "Pubbe vuttanayenāti “santā vatāyaṃ samāpattī”tiādinā vuttena nayena santato manasi karonto.",
  "anya-e0103n0:1446_4": "Tanti yāya nevasaññīnāsaññī nāma hoti,",
  "anya-e0103n0:1446_5": "saṅkhārāvasesasamāpattiṃ bhāvetīti vuccati,",
  "anya-e0103n0:1446_6": "taṃ saññaṃ pāpuṇātīti yojanā.",
  "anya-e0103n0:1446_7": "Saññāsīsena hi desanā.",
  "anya-e0103n0:1446_8": "Paramasukhumanti ukkaṃsagatasukhumabhāvaṃ.",
  "anya-e0103n0:1446_9": "Saṅkhārāvasesasamāpattinti ukkaṃsagatasukhumatāya saṅkhārānaṃ sesatāmattaṃ samāpattiṃ.",
  "anya-e0103n0:1446_10": "Tenāha “accantasukhumabhāvappattasaṅkhāra”nti.",
  "anya-e0103n0:1446_11": "Antamaticca accantaṃ.",
  "anya-e0103n0:1446_12": "Yato sukhumatamaṃ nāma natthi,",
  "anya-e0103n0:1446_13": "tathāparamukkaṃsagatasukhumasaṅkhāranti attho.",
  "anya-e0103n0:1446_14": "Paṭhamajjhānūpacārato paṭṭhāya hi tacchantiyā viya pavattamānāya bhāvanāya anukkamena saṅkhārā tattha antimakoṭṭhāsataṃ pāpitā,",
  "anya-e0103n0:1446_15": "tato paraṃ nirodho eva,",
  "anya-e0103n0:1446_16": "na saṅkhārappavattīti.",
  "anya-e0103n0:1446_17": "Tena vuccati “saṅkhārāvasesasamāpattī”ti.",
  "anya-e0103n0:1447_0": "287.",
  "anya-e0103n0:1447_1": "Yaṃ taṃ catukkhandhaṃ.",
  "anya-e0103n0:1447_2": "Atthatoti kusalādivisesavisiṭṭhaparamatthato.",
  "anya-e0103n0:1447_3": "Visesato adhipaññāsikkhāya adhiṭṭhānabhūtaṃ idhādhippetanti āha “idha samāpannassa cittacetasikā dhammā adhippetā”ti.",
  "anya-e0103n0:1447_4": "Oḷārikāya saññāya abhāvatoti yadipi catutthāruppavipākasaññāya catutthāruppakusalasaññā oḷārikā,",
  "anya-e0103n0:1447_5": "tathā vipassanāmaggaphalasaññāhi,",
  "anya-e0103n0:1447_6": "tathāpi oḷārikasukhumatā nāma upādāyupādāya gahetabbāti pañcavokārabhavapariyāpannāya viya catuvokārepi",
  "anya-e0103n0:1447_7": "heṭṭhā tīsu bhūmīsu saññāya viya oḷārikāya abhāvato.",
  "anya-e0103n0:1447_8": "Sukhumāyāti saṅkhārāvasesasukhumabhāvappattiyā sukhumāya saññāya bhāvato vijjamānattā.",
  "anya-e0103n0:1447_9": "Nevasaññāti ettha na-",
  "anya-e0103n0:1447_10": "kāro abhāvattho,",
  "anya-e0103n0:1447_11": "nāsaññanti ettha na-",
  "anya-e0103n0:1447_12": "kāro aññattho, a-",
  "anya-e0103n0:1447_13": "kāro abhāvatthova,",
  "anya-e0103n0:1447_14": "asaññaṃ anasaññañcāti attho.",
  "anya-e0103n0:1447_15": "Pariyāpannattāti ekadesabhāvena antogadhattā.",
  "anya-e0103n0:1447_16": "Etthāti catutthāruppe.",
  "anya-e0103n0:1447_17": "Dutiye atthavikappe nevasaññāti ettha na-",
  "anya-e0103n0:1447_18": "kāro aññattho.",
  "anya-e0103n0:1447_19": "Tathā nāsaññāti ettha na- kāro, a-",
  "anya-e0103n0:1447_20": "kāro ca aññattho evāti tena dvayena saññābhāvo eva dassitoti dhammāyatanapariyāpannatāya āyatanabhāvo",
  "anya-e0103n0:1447_21": "vuttovāti “adhiṭṭhānaṭṭhenā”ti vuttaṃ nissayapaccayabhāvato.",
  "anya-e0103n0:1448_0": "Kiṃ pana kāraṇaṃ,",
  "anya-e0103n0:1448_1": "yenettha saññāva edisī jātāti anuyogaṃ sandhāyāha “na kevala”ntiādi.",
  "anya-e0103n0:1448_2": "Saññāsīsenāyaṃ desanā katā “nānattakāyā nānattasaññino”tiādīsu viyāti daṭṭhabbaṃ.",
  "anya-e0103n0:1448_3": "Evaṃ esa atthoti kañci visesaṃ upādāya sabhāvato atthīti vattabbasseva dhammassa kañci visesaṃ upādāya natthīti vattabbatāsaṅkhāto attho.",
  "anya-e0103n0:1449_0": "Atithokampi yaṃ telamatthi bhanteti āha akappiyabhāvaṃ upādāya,",
  "anya-e0103n0:1449_1": "tadeva natthi, bhante,",
  "anya-e0103n0:1449_2": "telanti āha nāḷipūraṇaṃ upādāya.",
  "anya-e0103n0:1449_3": "Tenāha “tattha yathā”tiādi.",
  "anya-e0103n0:1450_0": "Yadi ārammaṇasañjānanaṃ saññākiccaṃ,",
  "anya-e0103n0:1450_1": "taṃ saññā samānā kathamayaṃ kātuṃ na sakkotīti āha “dahanakiccamivā”tiādi.",
  "anya-e0103n0:1450_2": "Saṅkhārāvasesasukhumabhāvappattiyā eva hesā paṭusaññākiccaṃ kātuṃ na sakkoti,",
  "anya-e0103n0:1450_3": "tato eva ca ñāṇassa sugayhāpi na hoti.",
  "anya-e0103n0:1450_4": "Tenāha “nibbidājananampi kātuṃ na sakkotī”ti.",
  "anya-e0103n0:1450_5": "Akatābhinivesoti akatavipassanābhiniveso appavattitasammasanacāro.",
  "anya-e0103n0:1450_6": "Pakativipassakoti pakatiyā vipassako.",
  "anya-e0103n0:1450_7": "Khandhādimukhena vipassanaṃ abhinivisitvā dvārālambanehi saddhiṃ dvārappavattadhammānaṃ vipassako sakkuṇeyya tabbisayaudayabbayañāṇaṃ uppādetuṃ,",
  "anya-e0103n0:1450_8": "yathā pana sakkoti,",
  "anya-e0103n0:1450_9": "taṃ dassetuṃ “sopī”tiādi vuttaṃ.",
  "anya-e0103n0:1450_10": "Kalāpasammasanavasenevāti catutthāruppacittuppādapariyāpanne phassādidhamme avinibbhujja ekato gahetvā",
  "anya-e0103n0:1450_11": "kalāpato samūhato sammasanavasena nayavipassanāsaṅkhātakalāpasammasanavasena.",
  "anya-e0103n0:1450_12": "Phassādidhamme vinibbhujjitvā visuṃ visuṃ sarūpato gahetvā aniccādivasena sammasanaṃ anupadadhammavipassanā.",
  "anya-e0103n0:1450_13": "Evaṃ sukhumattaṃ gatā yathā dhammasenāpatināpi nāma anupadaṃ na vipassaneyyāti attho.",
  "anya-e0103n0:1451_0": "Therassāti aññatarassa therassa.",
  "anya-e0103n0:1451_1": "Aññāhipīti ettha ayamaparā upamā –",
  "anya-e0103n0:1451_2": "eko kira brāhmaṇo aññataraṃ purisaṃ manuññaṃ mattikabhājanaṃ gahetvā ṭhitaṃ disvā yāci “dehi me imaṃ bhājana”nti.",
  "anya-e0103n0:1451_3": "So surāsittataṃ sandhāya “nāyyo sakkā dātuṃ,",
  "anya-e0103n0:1451_4": "surā ettha atthī”ti āha.",
  "anya-e0103n0:1451_5": "Brāhmaṇo attano samīpe ṭhitaṃ purisaṃ uddissa āha “tena hi imassa pātuṃ dehī”ti.",
  "anya-e0103n0:1451_6": "Itaro “natthayyo”ti āha.",
  "anya-e0103n0:1451_7": "Tattha yathā brāhmaṇassa ayogyabhāvaṃ upādāya “atthī”tipi vattabbaṃ,",
  "anya-e0103n0:1451_8": "pātabbatāya tattha abhāvato “natthī”tipi vattabbaṃ jātaṃ,",
  "anya-e0103n0:1451_9": "evaṃ idhāpīti daṭṭhabbaṃ.",
  "anya-e0103n0:1452_0": "Kasmā panettha yathā heṭṭhā “ananto ākāso,",
  "anya-e0103n0:1452_1": "anantaṃ viññāṇaṃ,",
  "anya-e0103n0:1452_2": "natthi kiñcī”ti tattha tattha bhāvanākāro gahito,",
  "anya-e0103n0:1452_3": "evaṃ koci bhāvanākāro na gahitoti?",
  "anya-e0103n0:1452_4": "Keci tāva āhu –",
  "anya-e0103n0:1452_5": "“bhāvanākāro nāma sopacārassa jhānassa yathāsakaṃ ārammaṇe pavattiākāro,",
  "anya-e0103n0:1452_6": "ārammaṇañcettha ākiñcaññāyatanadhammā.",
  "anya-e0103n0:1452_7": "Te pana gayhamānā ekassa vā pubbaṅgamadhammassa vasena gahetabbā siyuṃ,",
  "anya-e0103n0:1452_8": "sabbe eva vā.",
  "anya-e0103n0:1452_9": "Tattha paṭhamapakkhe viññāṇassa gahaṇaṃ āpannanti ‘viññāṇaṃ viññāṇa’nti manasikāre catutthāruppassa viññāṇañcāyatanabhāvo āpajjati.",
  "anya-e0103n0:1452_10": "Dutiyapakkhe pana sabbaso ākiñcaññāyatanadhammārammaṇatāya jhānassa ‘ākiñcaññaṃ ākiñcañña’nti manasikāre ākiñcaññāyatanatā vā siyā,",
  "anya-e0103n0:1452_11": "abhāvārammaṇatā vā.",
  "anya-e0103n0:1452_12": "Sabbathā nevasaññānāsaññāyatanabhāvo na labbhatī”ti.",
  "anya-e0103n0:1452_13": "Tadidamakāraṇaṃ tathā jhānassa appavattanato.",
  "anya-e0103n0:1452_14": "Na hi catutthāruppabhāvanā viññāṇamākiñcaññaṃ vā āmasantī pavattati,",
  "anya-e0103n0:1452_15": "kiñcarahi?",
  "anya-e0103n0:1452_16": "Tatiyāruppassa santataṃ.",
  "anya-e0103n0:1453_0": "Yadi evaṃ,",
  "anya-e0103n0:1453_1": "kasmā pāḷiyaṃ “santa”nti na gahitanti?",
  "anya-e0103n0:1453_2": "Kiñcāpi na gahitataṃ sutte,",
  "anya-e0103n0:1453_3": "vibhaṅge pana gahitameva. Yathāha –",
  "anya-e0103n0:1453_4": "“taññeva ākiñcaññāyatanaṃ santato manasi karoti,",
  "anya-e0103n0:1453_5": "saṅkhārāvasesasamāpattiṃ bhāvetī”ti.",
  "anya-e0103n0:1453_6": "Atha kasmā vibhaṅge viya sutte bhāvanākāro na gahitoti?",
  "anya-e0103n0:1453_7": "Veneyyajjhāsayato,",
  "anya-e0103n0:1453_8": "desanāvilāsato ca.",
  "anya-e0103n0:1453_9": "Ye hi veneyyā yathā heṭṭhā tīsu āruppesu “ananto ākāso,",
  "anya-e0103n0:1453_10": "anantaṃ viññāṇaṃ,",
  "anya-e0103n0:1453_11": "natthi kiñcī”ti bhāvanākāro gahito,",
  "anya-e0103n0:1453_12": "evaṃ aggahite eva tasmiṃ tamatthaṃ paṭivijjhanti,",
  "anya-e0103n0:1453_13": "tesaṃ vasena sutte tathā desanā katā,",
  "anya-e0103n0:1453_14": "suttantagatikāva abhidhamme suttantabhājanīye uddesadesanā.",
  "anya-e0103n0:1453_15": "Ye pana veneyyā vibhajitvā vutteyeva tasmiṃ tamatthaṃ paṭivijjhanti,",
  "anya-e0103n0:1453_16": "tesaṃ vasena vibhaṅge bhāvanākāro vutto.",
  "anya-e0103n0:1453_17": "Dhammissaro pana bhagavā sammāsambuddho dhammānaṃ desetabbappakāraṃ jānanto katthaci bhāvanākāraṃ gaṇhāti,",
  "anya-e0103n0:1453_18": "katthaci bhāvanākāraṃ na gaṇhāti.",
  "anya-e0103n0:1453_19": "Sā ca desanā yāvadeva veneyyavinayatthāti ayamettha desanāvilāso.",
  "anya-e0103n0:1453_20": "Suttantadesanā vā pariyāyakathāti tattha bhāvanākāro na gahito,",
  "anya-e0103n0:1453_21": "abhidhammadesanā pana nippariyāyakathāti tattha bhāvanākāro gahitoti evampettha bhāvanākārassa gahaṇe,",
  "anya-e0103n0:1453_22": "aggahaṇe ca kāraṇaṃ veditabbaṃ.",
  "anya-e0103n0:1454_0": "Apare pana bhaṇanti –",
  "anya-e0103n0:1454_1": "“catutthāruppe visesadassanatthaṃ sutte bhāvanākārassa aggahaṇaṃ,",
  "anya-e0103n0:1454_2": "svāyaṃ viseso anupubbabhāvanājanito.",
  "anya-e0103n0:1454_3": "Sā ca anupubbabhāvanā pahānakkamopajanitā pahātabbasamatikkamena jhānānaṃ adhigantabbato.",
  "anya-e0103n0:1454_4": "Tathā hi kāmādivivekavitakkavicāravūpasamapītivirāgasomanassatthaṅgamamukhena rūpāvacarajjhānāni desitāni,",
  "anya-e0103n0:1454_5": "rūpasaññādisamatikkamamukhena arūpajjhānāni.",
  "anya-e0103n0:1454_6": "Na kevalañca jhānāniyeva,",
  "anya-e0103n0:1454_7": "atha kho sabbampi sīlaṃ,",
  "anya-e0103n0:1454_8": "sabbāpi paññā paṭipakkhadhammappahānavaseneva sampādetabbato pahātabbadhammasamatikkamadassanamukheneva desanā āruḷhā.",
  "anya-e0103n0:1454_9": "Tathā hi “pāṇātipātaṃ pahāya pāṇātipātā paṭivirato”tiādinā sīlasaṃvaro,",
  "anya-e0103n0:1454_10": "“cakkhunā rūpaṃ disvā na nimittaggāhī hoti nānubyañjanaggāhī”tiādinā indriyasaṃvaro,",
  "anya-e0103n0:1454_11": "“neva davāya na madāyā”tiādinā bhojane mattaññutā,",
  "anya-e0103n0:1454_12": "“idha bhikkhu micchājīvaṃ pahāya sammāājīvena jīvikaṃ kappetī”tiādinā ājīvapārisuddhi,",
  "anya-e0103n0:1454_13": "“abhijjhaṃ loke pahāya vigatābhijjhena cetasā”tiādinā jāgariyānuyogo,",
  "anya-e0103n0:1454_14": "“aniccasaññā bhāvetabbā asmimānasamugghātāya,",
  "anya-e0103n0:1454_15": "aniccasaññino, meghiya,",
  "anya-e0103n0:1454_16": "anattasaññā saṇṭhāti,",
  "anya-e0103n0:1454_17": "anattasaññī asmimānasamugghātaṃ gacchati,",
  "anya-e0103n0:1454_18": "āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja",
  "anya-e0103n0:1454_19": "viharatī”tiādinā paññā paṭipakkhadhammappahānavaseneva desitā.",
  "anya-e0103n0:1454_20": "Tasmā jhānāni desento bhagavā “vivicceva kāmehī”tiādinā pahātabbadhammasamatikkamadassanamukheneva desesi.",
  "anya-e0103n0:1454_21": "Tena vuttaṃ “kāmādivivekavitakkavicāravūpasamapītivirāgasomanassatthaṅgamamukhena rūpāvacarajjhānāni desitāni,",
  "anya-e0103n0:1454_22": "rūpasaññādisamatikkamamukhena arūpajjhānānī”ti.",
  "anya-e0103n0:1454_23": "Tattha yathā rūpāvacaraṃ paṭhamaṃ jhānaṃ bhāvanāvisesādhigatehi vitakkādīhi viya saddhādīhipi tikkhavisadasūrasabhāvehi",
  "anya-e0103n0:1454_24": "dhammehi samannāgatattā kāmacchandādīnaṃ nīvaraṇānaṃ,",
  "anya-e0103n0:1454_25": "tadekaṭṭhānañca pāpadhammānaṃ vikkhambhanato uttarimanussadhammabhāvappattaṃ kāmāvacaradhammehi saṇhasukhumaṃ, santaṃ,",
  "anya-e0103n0:1454_26": "paṇītañca hoti;",
  "anya-e0103n0:1454_27": "dutiyajjhānādīni pana bhāvanāvisesena oḷārikaṅgappahānato tato sātisayaṃ saṇhasukhumasaṇhasukhumatarādibhāvappattāni honti.",
  "anya-e0103n0:1454_28": "Tathā arūpāvacaraṃ paṭhamajjhānaṃ rūpavirāgabhāvanābhāvena pavattamānaṃ ārammaṇasantatāyapi aṅgasantatāyapi",
  "anya-e0103n0:1454_29": "pākatikaparittadhammehi viya sabbarūpāvacaradhammehi santasukhumabhāvappattaṃ hoti.",
  "anya-e0103n0:1454_30": "Ārammaṇasantabhāvenāpi hi tadārammaṇadhammā santasabhāvā honti,",
  "anya-e0103n0:1454_31": "seyyathāpi lokuttaradhammārammaṇā dhammā.",
  "anya-e0103n0:1455_0": "Satipi dhammato,",
  "anya-e0103n0:1455_1": "mahaggatabhāvenāpi ca abhede rūpāvacaracatutthato āruppaṃ aṅgatopi santameva,",
  "anya-e0103n0:1455_2": "yatassa santavimokkhatā vuttā.",
  "anya-e0103n0:1455_3": "Dutiyāruppādīni pana paṭhamāruppādito aṅgato,",
  "anya-e0103n0:1455_4": "ārammaṇato ca santasantatarasantatamabhāvappattāni tathā bhāvanāvisesasamāyogato,",
  "anya-e0103n0:1455_5": "svāyaṃ bhāvanāviseso paṭhamajjhānūpacārato paṭṭhāya taṃtaṃpahātabbasamatikkamanavasena tassa tassa jhānassa",
  "anya-e0103n0:1455_6": "santasukhumabhāvaṃ āpādento catutthāruppe saṅkhārāvasesasukhumabhāvaṃ pāpeti.",
  "anya-e0103n0:1455_7": "Yato catutthāruppaṃ yathā anupadadhammavipassanāvasena vipassanāya ārammaṇabhāvaṃ upagantvā pakativipassakassāpi",
  "anya-e0103n0:1455_8": "nibbiduppattiyā paccayo na hoti saṅkhārāvasesasukhumabhāvappattito,",
  "anya-e0103n0:1455_9": "tathā sayaṃ tatiyāruppadhammesu pavattamānaṃ te yāthāvato vibhāvetuṃ na sakkoti,",
  "anya-e0103n0:1455_10": "yathā tadaññajjhānāni attano ārammaṇaṃ.",
  "anya-e0103n0:1455_11": "Kevalaṃ pana ārabbha pavattimattamevassa tattha hoti,",
  "anya-e0103n0:1455_12": "tayidaṃ ārammaṇabhāvenāpi nāma vibhūtākāratāya ṭhātuṃ appahontaṃ ārammaṇakaraṇe kiṃ pahoti.",
  "anya-e0103n0:1455_13": "Tasmā tadassa avibhūtakiccataṃ disvā satthā heṭṭhā tīsu ṭhānesu bhāvanākāraṃ vatvā tādiso idha na labbhatīti",
  "anya-e0103n0:1455_14": "dīpetuṃ catutthāruppadesanāyaṃ sutte bhāvanākāraṃ pariyāyadesanattā na kathesi.",
  "anya-e0103n0:1456_0": "Yasmā pana sārammaṇassa dhammassa ārammaṇe pavattiākāro atthevāti atisukhumabhāvappattaṃ taṃ dassetuṃ",
  "anya-e0103n0:1456_1": "“taṃyeva ākiñcaññāyatanaṃ santato manasi karotī”ti vibhaṅge vuttaṃ yathādhammasāsanabhāvato,",
  "anya-e0103n0:1456_2": "pubbabhāgavasena vā vibhaṅge “santato manasi karotī”ti vuttaṃ tadā yogino tassa vibhūtabhāvato.",
  "anya-e0103n0:1456_3": "Appanāvasena pana sutte bhāvanākāro na gahito avibhūtabhāvato.",
  "anya-e0103n0:1456_4": "Kammaṭṭhānaṃ hi kiñci ādito avibhūtaṃ hoti,",
  "anya-e0103n0:1456_5": "yathā taṃ?",
  "anya-e0103n0:1456_6": "Buddhānussatiādi.",
  "anya-e0103n0:1456_7": "Kiñci majjhe,",
  "anya-e0103n0:1456_8": "yathā taṃ?",
  "anya-e0103n0:1456_9": "Ānāpānassati.",
  "anya-e0103n0:1456_10": "Kiñci ubhayattha,",
  "anya-e0103n0:1456_11": "yathā taṃ?",
  "anya-e0103n0:1456_12": "Upasamānussatiādi.",
  "anya-e0103n0:1456_13": "Catutthāruppakammaṭṭhānaṃ pana pariyosāne avibhūtaṃ bhāvanāya matthakappattiyaṃ ārammaṇassa avibhūtabhāvato.",
  "anya-e0103n0:1456_14": "Tasmā catutthāruppe imaṃ visesaṃ dassetuṃ satthārā sutte bhāvanākāro na gahito,",
  "anya-e0103n0:1456_15": "na sabbena sabbaṃ abhāvatoti niṭṭhamettha gantabbaṃ.",
  "anya-e0103n0:1457_0": "Pakiṇṇakakathāvaṇṇanā",
  "anya-e0103n0:1458_0": "288.",
  "anya-e0103n0:1458_1": "Asadisarūpoti dvattiṃsamahāpurisalakkhaṇaasītianubyañjanabyāmappabhāketumālādīhi rūpaguṇehi aññehi asādhāraṇarūpakāyo,",
  "anya-e0103n0:1458_2": "sabhāvattho vā rūpa-",
  "anya-e0103n0:1458_3": "saddo “yaṃ loke piyarūpaṃ sātarūpa”ntiādīsu viya.",
  "anya-e0103n0:1458_4": "Tasmā asadisarūpoti asadisasabhāvo,",
  "anya-e0103n0:1458_5": "tena dasabalacatuvesārajjādiguṇavisesasamāyogadīpanato satthu dhammakāyasampattiyāpi asadisatā dassitā hoti.",
  "anya-e0103n0:1458_6": "Itīti evaṃ vuttappakārena.",
  "anya-e0103n0:1458_7": "Tasminti āruppe.",
  "anya-e0103n0:1458_8": "Pakiṇṇakakathāpi viññeyyāti pubbe viya asādhāraṇaṃ tattha tattha jhāne patiniyatameva atthaṃ aggahetvā",
  "anya-e0103n0:1458_9": "sādhāraṇabhāvato tattha tattheva pakiṇṇakaṃ visaṭaṃ atthaṃ gahetvā pavattā pakiṇṇakakathāpi vijānitabbā.",
  "anya-e0103n0:1459_0": "289.",
  "anya-e0103n0:1459_1": "Rūpanimittātikkamatoti kasiṇarūpasaṅkhātassa paṭibhāganimittassa atikkamanato.",
  "anya-e0103n0:1459_2": "Ākāsātikkamatoti kasiṇugghāṭimākāsassa atikkamanato.",
  "anya-e0103n0:1459_3": "Ākāse pavattitaviññāṇātikkamatoti paṭhamāruppaviññāṇassa atikkamanato,",
  "anya-e0103n0:1459_4": "na dutiyāruppaviññāṇātikkamanato.",
  "anya-e0103n0:1459_5": "Tadatikkamato hi tasseva vibhāvanaṃ hoti.",
  "anya-e0103n0:1459_6": "Dutiyāruppaviññāṇavibhāvane hi tadeva atikkantaṃ siyā,",
  "anya-e0103n0:1459_7": "na tassa ārammaṇaṃ,",
  "anya-e0103n0:1459_8": "na ca ārammaṇe dosaṃ disvā anārammaṇassa vibhāvanātikkamo yujjati.",
  "anya-e0103n0:1459_9": "Pāḷiyañca “viññāṇañcāyatanaṃ sato samāpajjati…pe…",
  "anya-e0103n0:1459_10": "sato vuṭṭhahitvā taṃyeva viññāṇaṃ abhāvetī”ti vuttaṃ,",
  "anya-e0103n0:1459_11": "na vuttaṃ “taṃyeva viññāṇañcāyatanaṃ abhāvetī”ti,",
  "anya-e0103n0:1459_12": "“taṃyeva abhāvetī”ti vā.",
  "anya-e0103n0:1459_13": "“Anantaṃ viññāṇanti viññāṇañcāyatanaṃ upasampajjā”ti ettha pana dvayaṃ vuttaṃ ārammaṇañca viññāṇaṃ,",
  "anya-e0103n0:1459_14": "viññāṇañcāyatanañca.",
  "anya-e0103n0:1459_15": "Tasmiṃ dvaye yena kenaci,",
  "anya-e0103n0:1459_16": "yato vā vuṭṭhito,",
  "anya-e0103n0:1459_17": "teneva padhānaniddiṭṭhena taṃ-",
  "anya-e0103n0:1459_18": "saddassa sambandhe āpanne “ayañca ārammaṇātikkamabhāvanā”ti viññāṇañcāyatanassa nivattanatthaṃ viññāṇavacanaṃ.",
  "anya-e0103n0:1459_19": "Tasmā paṭhamāruppaviññāṇasseva abhāvanātikkamo vutto.",
  "anya-e0103n0:1460_0": "290.",
  "anya-e0103n0:1460_1": "Evaṃ santepīti aṅgātikkame asatipi.",
  "anya-e0103n0:1460_2": "Suppaṇītatarāti suṭṭhu paṇītatarā,",
  "anya-e0103n0:1460_3": "sundarā paṇītatarā cāti vā attho.",
  "anya-e0103n0:1460_4": "Satipi catunnaṃ pāsādatalānaṃ,",
  "anya-e0103n0:1460_5": "sāṭikānañca tabbhāvato,",
  "anya-e0103n0:1460_6": "pamāṇato ca samabhāve uparūpari pana kāmaguṇānaṃ,",
  "anya-e0103n0:1460_7": "sukhasamphassādīnañca visesena paṇītatarādibhāvo viya etāsaṃ catunnaṃ samāpattīnaṃ āruppabhāvato,",
  "anya-e0103n0:1460_8": "aṅgato ca satipi samabhāve bhāvanāvisesasiddho pana sātisayo uparūpari paṇītatarādibhāvoti imamatthaṃ dasseti “yathā hī”tiādinā.",
  "anya-e0103n0:1461_0": "291.",
  "anya-e0103n0:1461_1": "Nissitoti nissāya ṭhito.",
  "anya-e0103n0:1461_2": "Duṭṭhitāti na sammā ṭhitā,",
  "anya-e0103n0:1461_3": "dukkhaṃ vā ṭhitā.",
  "anya-e0103n0:1461_4": "Tannissitanti tena nissitaṃ,",
  "anya-e0103n0:1461_5": "ṭhānanti attho.",
  "anya-e0103n0:1461_6": "Tannissitanti vā taṃ maṇḍapalaggaṃ purisaṃ nissāya ṭhitaṃ purisanti attho.",
  "anya-e0103n0:1461_7": "Maṇḍapalaggañhi anissāya tena vinābhūte vivitte bahi okāse ṭhānaṃ viya ākāsalaggaviññāṇassa viveke tadapagame tatiyāruppassa ṭhānanti.",
  "anya-e0103n0:1462_0": "292.",
  "anya-e0103n0:1462_1": "Ārammaṇaṃ karoteva,",
  "anya-e0103n0:1462_2": "aññābhāvena taṃ idanti “āsannaviññāṇañcāyatanapaccatthikarūpāsannākāsārammaṇaviññāṇāpagamārammaṇaṃ,",
  "anya-e0103n0:1462_3": "no ca santa”nti ca diṭṭhādīnavampi taṃ ākiñcaññāyatanaṃ idaṃ nevasaññānāsaññāyatanajjhānaṃ aññassa tādisassa",
  "anya-e0103n0:1462_4": "ārammaṇabhāvayogyassa abhāvena alābhena ārammaṇaṃ karoti eva.",
  "anya-e0103n0:1462_5": "“Sabbadisampati”nti idaṃ janassa agatikabhāvadassanatthaṃ vuttaṃ.",
  "anya-e0103n0:1462_6": "Vuttinti jīvikaṃ.",
  "anya-e0103n0:1462_7": "Vattatīti jīvati.",
  "anya-e0103n0:1463_0": "293.",
  "anya-e0103n0:1463_1": "Āruḷhotiādīsu ayaṃ saṅkhepattho –",
  "anya-e0103n0:1463_2": "yathā koci puriso anekaporisaṃ dīghanisseṇiṃ āruḷho tassa uparimapade ṭhito tassā nisseṇiyā bāhumeva olubbhati aññassa alābhato,",
  "anya-e0103n0:1463_3": "yathā ca paṃsupabbatassa,",
  "anya-e0103n0:1463_4": "missakapabbatassa vā aggakoṭiṃ āruḷho tassa matthakameva olubbhati,",
  "anya-e0103n0:1463_5": "yathā ca giriṃ silāpabbataṃ āruḷho paripphandamāno aññābhāvato attano jaṇṇukameva olubbhati,",
  "anya-e0103n0:1463_6": "tathā etaṃ catutthāruppajjhānaṃ taṃ tatiyāruppaṃ olubbhitvā pavattatīti.",
  "anya-e0103n0:1463_7": "Yaṃ panettha atthato avibhattaṃ,",
  "anya-e0103n0:1463_8": "taṃ uttānameva.",
  "anya-e0103n0:1464_0": "Āruppaniddesavaṇṇanā niṭṭhitā.",
  "anya-e0103n0:1465_0": "Iti dasamaparicchedavaṇṇanā.",
  "anya-e0103n0:1466_0": "11. Samādhiniddesavaṇṇanā",
  "anya-e0103n0:1467_0": "Āhārepaṭikkūlabhāvanāvaṇṇanā",
  "anya-e0103n0:1468_0": "294.",
  "anya-e0103n0:1468_1": "Uddeso nāma niddesattho mudumajjhimapaññābāhullato,",
  "anya-e0103n0:1468_2": "āgato ca bhāro avassaṃ vahitabboti āha “ekā saññāti evaṃ uddiṭṭhāya āhāre paṭikkūlasaññāya bhāvanāniddeso anuppatto”ti.",
  "anya-e0103n0:1468_3": "Tatthāyaṃ saññā-",
  "anya-e0103n0:1468_4": "saddo “rūpasaññā saddasaññā”tiādīsu sañjānanalakkhaṇe dhamme āgato,",
  "anya-e0103n0:1468_5": "“aniccasaññā dukkhasaññā”tiādīsu vipassanāyaṃ āgato,",
  "anya-e0103n0:1468_6": "“uddhumātakasaññāti vā sopākarūpasaññāti vā ime dhammā ekatthā udāhu nānatthā”tiādīsu samathe āgato.",
  "anya-e0103n0:1468_7": "Idha pana samathassa parikamme daṭṭhabbo.",
  "anya-e0103n0:1468_8": "Āhāre hi paṭikkūlākāraggahaṇaṃ,",
  "anya-e0103n0:1468_9": "tappabhāvitaṃ vā upacārajjhānaṃ idha “āhāre paṭikkūlasaññā”ti adhippetaṃ.",
  "anya-e0103n0:1468_10": "Tattha yasmiṃ āhāre paṭikkūlasaññā bhāvetabbā,",
  "anya-e0103n0:1468_11": "tattha nibbedavirāguppādanāya tappasaṅgena sabbampi āhāraṃ kiccappabhedādīnavopammehi vibhāvetuṃ “āharatīti āhāro”tiādi āraddhaṃ.",
  "anya-e0103n0:1469_0": "Tattha āharatīti āhārapaccayasaṅkhātena uppattiyā,",
  "anya-e0103n0:1469_1": "ṭhitiyā vā paccayabhāvena attano phalaṃ āneti nibbatteti pavatteti cāti attho.",
  "anya-e0103n0:1469_2": "Kabaḷaṃ karīyatīti kabaḷīkāro,",
  "anya-e0103n0:1469_3": "vatthuvasena cetaṃ vuttaṃ,",
  "anya-e0103n0:1469_4": "lakkhaṇato pana ojālakkhaṇo veditabbo,",
  "anya-e0103n0:1469_5": "kabaḷīkāro ca so yathāvuttenatthena āhāro cāti kabaḷīkārāhāro.",
  "anya-e0103n0:1469_6": "Esa nayo sesesupi.",
  "anya-e0103n0:1469_7": "Phusatīti phasso.",
  "anya-e0103n0:1469_8": "Ayaṃ hi arūpadhammopi samāno ārammaṇe phusanākāreneva pavattati.",
  "anya-e0103n0:1469_9": "Tathā hi so phusanalakkhaṇoti vuccati.",
  "anya-e0103n0:1469_10": "Cetayatīti cetanā,",
  "anya-e0103n0:1469_11": "attano sampayuttadhammehi saddhiṃ ārammaṇe abhisandahatīti attho,",
  "anya-e0103n0:1469_12": "manosannissitā cetanā manosañcetanā.",
  "anya-e0103n0:1469_13": "Upapattiparikappanavasena vijānātīti viññāṇaṃ.",
  "anya-e0103n0:1469_14": "Evamettha sāmaññatthato,",
  "anya-e0103n0:1469_15": "visesatthato ca āhārā veditabbā.",
  "anya-e0103n0:1469_16": "Kasmā panete cattārova vuttā,",
  "anya-e0103n0:1469_17": "aññe dhammā kiṃ attano phalassa paccayā na hontīti?",
  "anya-e0103n0:1469_18": "No na honti,",
  "anya-e0103n0:1469_19": "ime pana tathā ca honti aññathā cāti samānepi paccayabhāve atirekapaccayā honti,",
  "anya-e0103n0:1469_20": "tasmā āhārāti vuccanti.",
  "anya-e0103n0:1470_0": "Kathaṃ?",
  "anya-e0103n0:1470_1": "Etesu hi paṭhamo sayaṃ yasmiṃ kalāpe tappariyāpannānaṃ yathārahaṃ paccayo hontova ojaṭṭhamakaṃ rūpaṃ āharati,",
  "anya-e0103n0:1470_2": "dutiyo tisso vedanā āharati,",
  "anya-e0103n0:1470_3": "tatiyo tīsu bhavesu paṭisandhiṃ āharati,",
  "anya-e0103n0:1470_4": "catuttho paṭisandhikkhaṇe nāmarūpaṃ āharati.",
  "anya-e0103n0:1470_5": "Tenāha “kabaḷīkārāhāro”tiādi.",
  "anya-e0103n0:1470_6": "Ettha ca kammajādibhedabhinnā ojā sati paccayalābhe dve tisso paveṇiyo ghaṭentī ojaṭṭhamakarūpaṃ āharati,",
  "anya-e0103n0:1470_7": "sukhavedanīyādibhedabhinno phassāhāro yathārahaṃ tisso vedanā āharati,",
  "anya-e0103n0:1470_8": "puññābhisaṅkhārādibhedabhinno manosañcetanāhāro kāmabhavādīsu tīsu bhavesu yathārahaṃ saviññāṇaṃ,",
  "anya-e0103n0:1470_9": "aviññāṇañca paṭisandhiṃ āharati,",
  "anya-e0103n0:1470_10": "viññāṇāhāro yathāpaccayaṃ paṭisandhikkhaṇe nāmaṃ rūpaṃ,",
  "anya-e0103n0:1470_11": "nāmarūpañca āharatīti daṭṭhabbaṃ.",
  "anya-e0103n0:1470_12": "Atha vā upatthambhakaṭṭhena ime eva dhammā āhārāti vuttā.",
  "anya-e0103n0:1470_13": "Yathā hi kabaḷīkārāhāro rūpakāyassa upatthambhakaṭṭhena paccayo,",
  "anya-e0103n0:1470_14": "evaṃ arūpino āhārā sampayuttadhammānaṃ.",
  "anya-e0103n0:1470_15": "Tathā hi vuttaṃ “kabaḷīkāro āhāro imassa kāyassa āhārapaccayena paccayo,",
  "anya-e0103n0:1470_16": "arūpino āhārā sampayuttakānaṃ dhammānaṃ taṃsamuṭṭhānānañca rūpānaṃ āhārapaccayena paccayo”ti.",
  "anya-e0103n0:1470_17": "Aparo nayo –",
  "anya-e0103n0:1470_18": "ajjhattikasantatiyā visesapaccayattā kabaḷīkārāhāro,",
  "anya-e0103n0:1470_19": "phassādayo ca tayo dhammā āhārāti vuttā.",
  "anya-e0103n0:1470_20": "Visesapaccayo hi kabaḷīkārāhārabhakkhānaṃ sattānaṃ rūpakāyassa kabaḷīkārāhāro,",
  "anya-e0103n0:1470_21": "nāmakāye vedanāya phasso,",
  "anya-e0103n0:1470_22": "viññāṇassa manosañcetanā,",
  "anya-e0103n0:1470_23": "nāmarūpassa viññāṇaṃ.",
  "anya-e0103n0:1470_24": "Yathāha “seyyathāpi,",
  "anya-e0103n0:1470_25": "bhikkhave,",
  "anya-e0103n0:1470_26": "ayaṃ kāyo āhāraṭṭhitiko,",
  "anya-e0103n0:1470_27": "āhāraṃ paṭicca tiṭṭhati,",
  "anya-e0103n0:1470_28": "anāhāro no tiṭṭhati.",
  "anya-e0103n0:1470_29": "Tathā phassapaccayā vedanā,",
  "anya-e0103n0:1470_30": "saṅkhārapaccayā viññāṇaṃ,",
  "anya-e0103n0:1470_31": "viññāṇapaccayā nāmarūpa”nti.",
  "anya-e0103n0:1471_0": "Kabaḷīkārāhāreti kabaḷīkāre āhāre nikanti taṇhā,",
  "anya-e0103n0:1471_1": "taṃ bhayaṃ anatthāvahato.",
  "anya-e0103n0:1471_2": "Gadhitassa hi āhāraparibhogo anatthāya hoti.",
  "anya-e0103n0:1471_3": "Hetuatthe bhummaṃ.",
  "anya-e0103n0:1471_4": "Evaṃ sesesu.",
  "anya-e0103n0:1471_5": "Nikantīti nikāmanā chandarāgo.",
  "anya-e0103n0:1471_6": "Bhāyati etasmāti bhayaṃ,",
  "anya-e0103n0:1471_7": "nikanti eva bhayaṃ nikantibhayaṃ.",
  "anya-e0103n0:1471_8": "Kabaḷīkārāhārahetu imesaṃ sattānaṃ chandarāgo bhayaṃ bhayānakaṃ diṭṭhadhammikādibhedassa anatthassa sakalassāpi vaṭṭadukkhassa hetubhāvato.",
  "anya-e0103n0:1471_9": "Tenevāha “kabaḷīkāre ce,",
  "anya-e0103n0:1471_10": "bhikkhave,",
  "anya-e0103n0:1471_11": "āhāre atthi rāgo,",
  "anya-e0103n0:1471_12": "atthi nandī,",
  "anya-e0103n0:1471_13": "atthi taṇhā,",
  "anya-e0103n0:1471_14": "patiṭṭhitaṃ tattha viññāṇaṃ viruḷha”ntiādi.",
  "anya-e0103n0:1471_15": "Upagamanaṃ appahīnavipallāsassa ārammaṇena samodhānaṃ saṅgati sukhavedanīyādiphassuppatti bhayaṃ bhayānakaṃ tīhi dukkhatāhi aparimuccanato.",
  "anya-e0103n0:1471_16": "Tenāha “sukhavedanīyaṃ,",
  "anya-e0103n0:1471_17": "bhikkhave,",
  "anya-e0103n0:1471_18": "phassaṃ paṭicca uppajjati sukhā vedanā,",
  "anya-e0103n0:1471_19": "tassa vedanāpaccayā taṇhā…pe…",
  "anya-e0103n0:1471_20": "dukkhakkhandhassa samudayo hotī”ti.",
  "anya-e0103n0:1471_21": "Tattha tattha bhave upapajjati etenāti upapatti,",
  "anya-e0103n0:1471_22": "upapajjanaṃ vā upapatti,",
  "anya-e0103n0:1471_23": "khipanaṃ bhayaṃ bhayānakaṃ upapattimūlakehi byasanehi aparimuttato.",
  "anya-e0103n0:1471_24": "Tenāha “avidvā,",
  "anya-e0103n0:1471_25": "bhikkhave,",
  "anya-e0103n0:1471_26": "purisapuggalo puññañce saṅkhāraṃ abhisaṅkharoti,",
  "anya-e0103n0:1471_27": "puññupagaṃ bhavati viññāṇaṃ.",
  "anya-e0103n0:1471_28": "Apuññañce saṅkhāraṃ abhisaṅkharoti,",
  "anya-e0103n0:1471_29": "apuññupagaṃ bhavati viññāṇa”ntiādi.",
  "anya-e0103n0:1471_30": "Paṭisandhīti bhavantarādīhi paṭisandhānaṃ,",
  "anya-e0103n0:1471_31": "taṃ bhayaṃ bhayānakaṃ paṭisandhinimittehi dukkhehi avimuccanato.",
  "anya-e0103n0:1471_32": "Tenāha “viññāṇe ce,",
  "anya-e0103n0:1471_33": "bhikkhave,",
  "anya-e0103n0:1471_34": "āhāre atthi rāgo,",
  "anya-e0103n0:1471_35": "atthi nandī,",
  "anya-e0103n0:1471_36": "atthi taṇhā,",
  "anya-e0103n0:1471_37": "patiṭṭhitaṃ tattha viññāṇaṃ viruḷha”ntiādi.",
  "anya-e0103n0:1472_0": "Puttamaṃsūpamena ovādena dīpetabbo nicchandarāgaparibhogāya.",
  "anya-e0103n0:1472_1": "Evaṃ hi tattha nikantibhayaṃ na hoti.",
  "anya-e0103n0:1472_2": "Niccammā gāvī yaṃ yaṃ ṭhānaṃ upagacchati,",
  "anya-e0103n0:1472_3": "tattha tattheva naṃ pāṇino khādantiyeva.",
  "anya-e0103n0:1472_4": "Evaṃ phasse sati vedanā uppajjati,",
  "anya-e0103n0:1472_5": "vedanā ca dukkhasallādito daṭṭhabbāti phasse ādīnavaṃ passantassa upagamanabhayaṃ na hotīti āha “phassāhāro niccammagāvūpamena dīpetabbo”ti.",
  "anya-e0103n0:1472_6": "Ekādasahi aggīhi sabbaso ādittā bhavā aṅgārakāsusadisāti passato upapattibhayaṃ na hotīti āha “manosañcetanāhāro aṅgārakāsūpamena dīpetabbo”ti.",
  "anya-e0103n0:1472_7": "Corasadisaṃ viññāṇaṃ anatthapātato,",
  "anya-e0103n0:1472_8": "pahārasadisī vedanā duradhivāsatoti sammadeva passato paṭisandhibhayaṃ na hotīti āha “viññāṇāhāro sattisatūpamena dīpetabbo”ti.",
  "anya-e0103n0:1473_0": "Evaṃ kiccādimukhena āhāresu ādīnavaṃ vibhāvetvā idāni tattha yathādhippetaṃ āhāraṃ niddhāretvā paṭikkūlato",
  "anya-e0103n0:1473_1": "manasikāravidhiṃ dassetuṃ “imesu panā”tiādi vuttaṃ.",
  "anya-e0103n0:1473_2": "Upādāyarūpaniddesepi “kabaḷīkāro āhāro”ti āgatattā tato visesento “asitapītakhāyitasāyitappabhedo”ti āha,",
  "anya-e0103n0:1473_3": "bhūtakathanaṃ vā etaṃ.",
  "anya-e0103n0:1473_4": "Tattha asitapītakhāyitasāyitappabhedoti asitabbapātabbakhāyitabbasāyitabbavibhāgo kālabhedavacanicchāya abhāvato yathā “duddha”nti.",
  "anya-e0103n0:1473_5": "Kabaḷīkāro āhāro vāti avadhāraṇaṃ yathā phassāhārādinivattanaṃ,",
  "anya-e0103n0:1473_6": "evaṃ ojāhāranivattanampi daṭṭhabbaṃ.",
  "anya-e0103n0:1473_7": "Savatthuko eva hi āhāro idha kammaṭṭhānabhūto,",
  "anya-e0103n0:1473_8": "tena āharīyatīti āhāroti evamettha attho daṭṭhabbo.",
  "anya-e0103n0:1473_9": "Āharatīti āhāroti ayaṃ panattho nibbattitaojāvasena veditabbo.",
  "anya-e0103n0:1473_10": "Imasmiṃ attheti imasmiṃ kammaṭṭhānasaṅkhāte atthe.",
  "anya-e0103n0:1473_11": "Uppannā saññāti saññāsīsena bhāvanaṃ vadati.",
  "anya-e0103n0:1473_12": "Tathā hi vakkhati “paṭikkūlākāraggahaṇavasena panā”tiādi.",
  "anya-e0103n0:1474_0": "Kammaṭṭhānaṃ uggahetvāti kammaṭṭhānaṃ pariyattidhammato,",
  "anya-e0103n0:1474_1": "atthato ca suggahitaṃ sumanasikataṃ sūpadhāritaṃ katvā.",
  "anya-e0103n0:1474_2": "Tenāha “uggahato ekapadampi avirajjhantenā”ti.",
  "anya-e0103n0:1474_3": "Tattha uggahatoti ācariyuggahato.",
  "anya-e0103n0:1474_4": "Ekapadampīti ekampi padaṃ,",
  "anya-e0103n0:1474_5": "ekakoṭṭhāsampi vā,",
  "anya-e0103n0:1474_6": "padesamattampīti attho.",
  "anya-e0103n0:1474_7": "Dasahākārehīti kasmā vuttaṃ,",
  "anya-e0103n0:1474_8": "nanu antimajīvikābhāvato,",
  "anya-e0103n0:1474_9": "piṇḍapātassa alābhalābhesu paritassanagedhādisamuppattito,",
  "anya-e0103n0:1474_10": "bhuttassa sammadajananato,",
  "anya-e0103n0:1474_11": "kimikulasaṃvaddhanatoti evamādīhipi ākārehi āhāre paṭikkūlatā paccavekkhitabbā?",
  "anya-e0103n0:1474_12": "Vuttaṃ hetaṃ “antamidaṃ,",
  "anya-e0103n0:1474_13": "bhikkhave,",
  "anya-e0103n0:1474_14": "jīvikānaṃ yadidaṃ piṇḍolyaṃ,",
  "anya-e0103n0:1474_15": "abhisāpoyaṃ,",
  "anya-e0103n0:1474_16": "bhikkhave,",
  "anya-e0103n0:1474_17": "lokasmiṃ ‘piṇḍolo vicarasi pattapāṇī”’ti,",
  "anya-e0103n0:1474_18": "“aladdhā ca piṇḍapātaṃ paritassati,",
  "anya-e0103n0:1474_19": "laddhā ca piṇḍapātaṃ gadhito mucchito ajjhosanno anādīnavadassāvī anissaraṇapañño paribhuñjatī”ti,",
  "anya-e0103n0:1474_20": "“bhutto ca āhāro kassaci kadāci maraṇaṃ vā maraṇamattaṃ vā dukkhaṃ āvahati,",
  "anya-e0103n0:1474_21": "ukkocakādayo,",
  "anya-e0103n0:1474_22": "takkoṭakādayo ca dvattiṃsa dvattiṃsa kulappabhedā kimayo ca naṃ upanissāya jīvantī”ti.",
  "anya-e0103n0:1475_0": "Vuccate –",
  "anya-e0103n0:1475_1": "antimajīvikābhāvo tāva cittasaṃkilesavisodhanatthaṃ kammaṭṭhānābhinivesato pageva manasi kātabbo “māhaṃ chavālātasadiso bhaveyya”nti.",
  "anya-e0103n0:1475_2": "Tathā piṇḍapātassa alābhalābhesupi paritassanagedhādisamuppattinivāraṇaṃ pageva anuṭṭhātabbaṃ suparisuddhasīlassa paṭisaṅkhānavato tadabhāvato.",
  "anya-e0103n0:1475_3": "Bhattasammado anekantiko,",
  "anya-e0103n0:1475_4": "paribhogantogadho vā veditabbo.",
  "anya-e0103n0:1475_5": "Kimikulasaṃvaddhanaṃ pana na saṅgahetabbaṃ,",
  "anya-e0103n0:1475_6": "saṅgahitameva vā “dasahākārehī”ti ettha niyamassa akatattā.",
  "anya-e0103n0:1475_7": "Iminā vā nayena itaresampettha saṅgaho daṭṭhabbo yathāsambhavamettha paṭikkūlatāpaccavekkhaṇassa adhippetattā.",
  "anya-e0103n0:1475_8": "Tathā hi gharagoḷikavaccamūsikajatukavaccādikaṃ sambhavantaṃ gahitaṃ,",
  "anya-e0103n0:1475_9": "na ekantikanti.",
  "anya-e0103n0:1475_10": "Tathā pariyesanādīsupi yathāsambhavaṃ vattabbaṃ.",
  "anya-e0103n0:1476_0": "Gamanatotiādīsu paccāgamanampi gamanasabhāgattā gamaneneva saṅgahitaṃ.",
  "anya-e0103n0:1476_1": "Paṭikkamanasālādiupasaṅkamanaṃ viya pariyesane samānapaṭikkūlaṃ hi asuciṭṭhānakkamanavirūpaduggandhadassanaghāyanādhivāsanehi.",
  "anya-e0103n0:1476_2": "Gamanatoti bhikkhācāravasena gocaragāmaṃ uddissa gamanato.",
  "anya-e0103n0:1476_3": "Pariyesanatoti gocaragāme bhikkhatthaṃ āhiṇḍanato.",
  "anya-e0103n0:1476_4": "Paribhogatoti āhārassa paribhuñjanato.",
  "anya-e0103n0:1476_5": "Ubhayaṃ ubhayena āsayati,",
  "anya-e0103n0:1476_6": "ekajjhaṃ pavattamānopi kammabalavavatthito hutvā mariyādavasena aññamaññaṃ asaṅkarato sayati tiṭṭhati pavattatīti āsayo,",
  "anya-e0103n0:1476_7": "āmāsayassa upari tiṭṭhanako pittādiko.",
  "anya-e0103n0:1476_8": "Mariyādattho hi ayamākāro,",
  "anya-e0103n0:1476_9": "tato āsayato.",
  "anya-e0103n0:1476_10": "Nidadhāti yathābhutto āhāro nicito hutvā tiṭṭhati etthāti nidhānaṃ, āmāsayo,",
  "anya-e0103n0:1476_11": "tato nidhānato.",
  "anya-e0103n0:1476_12": "Aparipakkatoti gahaṇīsaṅkhātena kammajatejena aparipakkato.",
  "anya-e0103n0:1476_13": "Paripakkatoti yathābhuttassa āhārassa vipakkabhāvato.",
  "anya-e0103n0:1476_14": "Phalatoti nibbattito.",
  "anya-e0103n0:1476_15": "Nissandatoti ito cito ca vissandanato.",
  "anya-e0103n0:1476_16": "Sammakkhanatoti sabbaso makkhanato.",
  "anya-e0103n0:1476_17": "Sabbattha āhāre paṭikkūlatā paccavekkhitabbāti yojanā.",
  "anya-e0103n0:1476_18": "Taṃtaṃkiriyānipphattipaṭipāṭivasena cāyaṃ gamanatotiādikā anupubbī ṭhapitā,",
  "anya-e0103n0:1476_19": "sammakkhanaṃ pana paribhogādīsu labbhamānampi nissandavasena visesato paṭikkūlanti sabbapacchā ṭhapitanti daṭṭhabbaṃ.",
  "anya-e0103n0:1477_0": "295.",
  "anya-e0103n0:1477_1": "Evaṃ mahānubhāveti idāni vattabbapaṭipattiyā mahānubhāveti vadanti,",
  "anya-e0103n0:1477_2": "sabbatthakakammaṭṭhānapariharaṇādisiddhaṃ vā dhammasudhammataṃ purakkhatvā yogāvacarena evaṃ paṭipajjitabbanti",
  "anya-e0103n0:1477_3": "dassento “evaṃ mahānubhāve nāma sāsane”tiādimāha.",
  "anya-e0103n0:1477_4": "Tattha nāma-",
  "anya-e0103n0:1477_5": "saddo sambhāvane daṭṭhabbo.",
  "anya-e0103n0:1477_6": "Pabbajitena gāmābhimukhena gantabbanti yojanā.",
  "anya-e0103n0:1477_7": "Ayañca gamanādito paccavekkhaṇā yogino na attuddesikāva,",
  "anya-e0103n0:1477_8": "atha kho anuddesikāpīti dassento “sakalaratti”ntiādinā dhuradvayaṃ pariggahesi.",
  "anya-e0103n0:1477_9": "Pariveṇanti pariveṇaṅgaṇaṃ.",
  "anya-e0103n0:1477_10": "Vīsatiṃsavāreti ettha santatipaccuppannavasena vāraparicchedoti keci,",
  "anya-e0103n0:1477_11": "apare pana “uṇhāsanenā”ti vadanti.",
  "anya-e0103n0:1477_12": "Nīvaraṇavikkhambhanañhi appattā bhāvanā pharaṇapītiyā abhāvato nisajjāvasena kāyakilamathaṃ na vinodatiyevāti iriyāpathacalanaṃ hotiyeva.",
  "anya-e0103n0:1477_13": "Vīsatiṃsaggahaṇaṃ pana yathāsallakkhitabhikkhācaraṇavelāvasena.",
  "anya-e0103n0:1477_14": "Atha vā gamanato yāva sammakkhanamanasikāro eko vāro,",
  "anya-e0103n0:1477_15": "evaṃ vīsatiṃsavāre kammaṭṭhānaṃ manasi karitvā.",
  "anya-e0103n0:1477_16": "Nijanasambādhānīti janasambādharahitāni,",
  "anya-e0103n0:1477_17": "tena appākiṇṇataṃ,",
  "anya-e0103n0:1477_18": "appasaddataṃ,",
  "anya-e0103n0:1477_19": "appanigghosatañca dasseti.",
  "anya-e0103n0:1477_20": "Tato eva pavivekasukhāni janavivekena iṭṭhāni,",
  "anya-e0103n0:1477_21": "pavivekassa vā jhānānuyogassa upakārāni.",
  "anya-e0103n0:1477_22": "Yasmā chāyūdakasampannāni,",
  "anya-e0103n0:1477_23": "tasmā sītalāni.",
  "anya-e0103n0:1477_24": "Yasmā sucīni,",
  "anya-e0103n0:1477_25": "tasmā ramaṇīyabhūmibhāgānīti purimāni dve pacchimānaṃ dvinnaṃ kāraṇavacanāni.",
  "anya-e0103n0:1477_26": "Ariyanti niddosaṃ.",
  "anya-e0103n0:1477_27": "Vivekaratinti jhānānuyogaratiṃ.",
  "anya-e0103n0:1478_0": "Kiñcāpi yogāvacarānaṃ vasanaṭṭhānaṃ nāma sujaggitaṃ susammaṭṭhameva hoti,",
  "anya-e0103n0:1478_1": "kadāci pana jagganato pacchā evampi siyāti paṭikkūlatāpaccavekkhaṇāya sambhavadassanatthaṃ “pādarajagharagolikavaccādisamparikiṇṇa”ntiādi",
  "anya-e0103n0:1478_2": "vuttanti daṭṭhabbaṃ.",
  "anya-e0103n0:1478_3": "Tattha paccattharaṇanti bhūmiyā chavirakkhaṇatthaṃ attharitabbaṃ cimilikādiattharaṇamāha.",
  "anya-e0103n0:1478_4": "Jatukā khuddakavagguliyo.",
  "anya-e0103n0:1478_5": "Upahatattāti dūsitattā.",
  "anya-e0103n0:1478_6": "Tatoti tato tato.",
  "anya-e0103n0:1478_7": "Appekadā ulūkapārāvatādīhīti idhāpi “appekadā”ti padaṃ ānetvā sambandhitabbaṃ.",
  "anya-e0103n0:1478_8": "Udakacikkhallādīhīti ādi-",
  "anya-e0103n0:1478_9": "saddena kacavarādiṃ saṅgaṇhāti.",
  "anya-e0103n0:1478_10": "Pariveṇato vihāraṅgaṇappavesamaggo vihāraracchā.",
  "anya-e0103n0:1479_0": "Vitakkamāḷaketi “kattha nu kho ajja bhikkhāya caritabba”ntiādinā vitakkanamāḷake.",
  "anya-e0103n0:1479_1": "Gāmamagganti gāmagāmimaggaṃ.",
  "anya-e0103n0:1479_2": "Khāṇukaṇṭakamaggoti khāṇukaṇṭakavanto maggo.",
  "anya-e0103n0:1479_3": "Daṭṭhabbo hotīti dassanena gamanaṃ upalakkheti.",
  "anya-e0103n0:1480_0": "Gaṇḍaṃ paṭicchādentenātiādi evamajjhāsayena nivāsanādi kātabbanti vattadassanaṃ,",
  "anya-e0103n0:1480_1": "gaṇḍaroginā vātātapādiparissayavinodanatthaṃ gaṇḍaṃ paṭicchādayamānena viya.",
  "anya-e0103n0:1480_2": "Atha vā gaṇḍaṃ viya gaṇḍaṃ paṭicchādayamānenāti ekaṃ gaṇḍa-",
  "anya-e0103n0:1480_3": "saddaṃ ānetvā sambandhitabbaṃ bhavati.",
  "anya-e0103n0:1480_4": "“Gaṇḍoti kho,",
  "anya-e0103n0:1480_5": "bhikkhave,",
  "anya-e0103n0:1480_6": "pañcannetaṃ upādānakkhandhānaṃ adhivacana”nti vacanato gaṇḍoti attabhāvassa pariyāyo,",
  "anya-e0103n0:1480_7": "visesato rūpakāyassa dukkhatāsūlayogato,",
  "anya-e0103n0:1480_8": "asucipaggharaṇato,",
  "anya-e0103n0:1480_9": "uppādajarābhaṅgehi uddhumātakapakkapabhijjanato.",
  "anya-e0103n0:1480_10": "Vaṇacoḷakanti vaṇapaṭicchādakavatthakhaṇḍaṃ.",
  "anya-e0103n0:1480_11": "Nīharitvāti thavikato uddharitvā.",
  "anya-e0103n0:1480_12": "Kuṇapānipīti pi-",
  "anya-e0103n0:1480_13": "saddo garahāyaṃ evarūpānipi daṭṭhabbāni bhavantīti,",
  "anya-e0103n0:1480_14": "sambhavadassane vā idampi tattha sambhavatīti.",
  "anya-e0103n0:1480_15": "Adhivāsetabboti khamitabbo aññathā āhārassa anupalabbhanato.",
  "anya-e0103n0:1480_16": "Gāmadvāreti gāmadvārasamīpe,",
  "anya-e0103n0:1480_17": "ummārabbhantare vā.",
  "anya-e0103n0:1480_18": "Gāmaracchā vinivijjhitvā ṭhitā oloketabbā honti yugamattadassināpi satāti adhippāyo.",
  "anya-e0103n0:1481_0": "Paccattharaṇādīti gharagolikavaccādisaṃkiliṭṭhapaccattharaṇādikaṃ.",
  "anya-e0103n0:1481_1": "Anekakuṇapapariyosānanti ettha dunnivatthaduppārutamanussasamākulānaṃ gāmaracchānaṃ olokanampi ānetvā vattabbaṃ.",
  "anya-e0103n0:1481_2": "Tampi hi paṭikkūlamevāti.",
  "anya-e0103n0:1481_3": "Aho vatāti garahane nipāto.",
  "anya-e0103n0:1481_4": "Bhoti dhammālapanaṃ.",
  "anya-e0103n0:1481_5": "Yāvañcidaṃ paṭikkūlo āhāro yadatthaṃ gamanampi nāma evaṃ jegucchaṃ,",
  "anya-e0103n0:1481_6": "duradhivāsanañcāti attho.",
  "anya-e0103n0:1482_0": "296.",
  "anya-e0103n0:1482_1": "Gamanapaṭikkūlanti gamanameva paṭikkūlaṃ gamanapaṭikkūlaṃ.",
  "anya-e0103n0:1482_2": "Adhivāsetvāpīti pi-",
  "anya-e0103n0:1482_3": "saddo sampiṇḍanattho,",
  "anya-e0103n0:1482_4": "tena “ettakenāpi mutti natthi,",
  "anya-e0103n0:1482_5": "ito parampi mahantaṃ paṭikkūlaṃ sakalaṃ adhivāsetabbamevā”ti vakkhamānaṃ paṭikkūlaṃ sampiṇḍeti.",
  "anya-e0103n0:1482_6": "Saṅghāṭipārutenāti saṅghāṭiyā kappanapārupanena pārutasarīrena.",
  "anya-e0103n0:1482_7": "Yatthāti yāsu vīthīsu.",
  "anya-e0103n0:1482_8": "Yāva piṇḍikamaṃsāpīti yāva jaṅghapiṇḍikamaṃsappadesāpi.",
  "anya-e0103n0:1482_9": "Udakacikkhalleti udakamisse kaddame.",
  "anya-e0103n0:1482_10": "Ekena cīvaranti ekena hatthena nivatthacīvaraṃ.",
  "anya-e0103n0:1482_11": "Macchā dhovīyanti etenāti macchadhovanaṃ, udakaṃ. Sammissa-",
  "anya-e0103n0:1482_12": "saddo paccekaṃ sambandhitabbo.",
  "anya-e0103n0:1482_13": "Oḷigallāni ucchiṭṭhodakagabbhamalādīnaṃ sakaddamānaṃ sandanaṭṭhānāni,",
  "anya-e0103n0:1482_14": "yāni jaṇṇumattaasucibharitānipi honti.",
  "anya-e0103n0:1482_15": "Candanikāni kevalānaṃ ucchiṭṭhodakagabbhamalādīnaṃ sandanaṭṭhānāni.",
  "anya-e0103n0:1482_16": "Yatoti oḷigallādito.",
  "anya-e0103n0:1482_17": "Tā makkhikāti tattha saṇḍasaṇḍacārino nīlamakkhikā.",
  "anya-e0103n0:1482_18": "Nilīyantīti acchanti.",
  "anya-e0103n0:1483_0": "Dadamānāpītiādi satipi kesañci saddhānaṃ vasena sakkaccakāre paṭikkūlapaccavekkhaṇāyogyaṃ pana asaddhānaṃ",
  "anya-e0103n0:1483_1": "vasena pavattanakaasakkaccakārameva dassetuṃ āraddhaṃ.",
  "anya-e0103n0:1483_2": "Tuṇhī honti sayameva riñcitvā gacchissatīti.",
  "anya-e0103n0:1483_3": "Gacchāti apehi.",
  "anya-e0103n0:1483_4": "Reti ambho.",
  "anya-e0103n0:1483_5": "Muṇḍakāti anādarālapanaṃ.",
  "anya-e0103n0:1483_6": "Samudācarantīti kathenti.",
  "anya-e0103n0:1483_7": "Piṇḍolyassa antimajīvikābhāvenāha “kapaṇamanussena viya gāme piṇḍāya caritvā nikkhamitabba”nti.",
  "anya-e0103n0:1484_0": "297.",
  "anya-e0103n0:1484_1": "Tatthāti tasmiṃ pattagate āhāre.",
  "anya-e0103n0:1484_2": "Lajjitabbaṃ hoti “ucchiṭṭhaṃ nu kho ayaṃ mayhaṃ dātukāmo”ti āsaṅkeyyāti,",
  "anya-e0103n0:1484_3": "sedo paggharamāno āhārassa vā uṇhatāya,",
  "anya-e0103n0:1484_4": "bhikkhuno vā sapariḷāhatāyāti adhippāyo.",
  "anya-e0103n0:1484_5": "Sukkhathaddhabhattampīti sukkhatāya thaddhampi bhattaṃ,",
  "anya-e0103n0:1484_6": "pageva takkakañjikādinā upasittanti adhippāyo.",
  "anya-e0103n0:1484_7": "Tena sedena kilinnatāya paṭikkūlataṃ vadati.",
  "anya-e0103n0:1485_0": "Tasminti piṇḍapāte.",
  "anya-e0103n0:1485_1": "Sambhinnasobheti sabbaso vinaṭṭhasobhe.",
  "anya-e0103n0:1485_2": "Vemajjhato paṭṭhāyāti jivhāya majjhato paṭṭhāya.",
  "anya-e0103n0:1485_3": "Dantagūthako dantamalaṃ.",
  "anya-e0103n0:1485_4": "Vicuṇṇitamakkhitoti ubhayehi dantehi vicuṇṇito kheḷādīhi samupalitto.",
  "anya-e0103n0:1485_5": "Evaṃbhūtassa cassa yāyaṃ pubbe vaṇṇasampadā,",
  "anya-e0103n0:1485_6": "gandhasampadā,",
  "anya-e0103n0:1485_7": "abhisaṅkhārasampadā ca,",
  "anya-e0103n0:1485_8": "sā ekaṃsena vinassati,",
  "anya-e0103n0:1485_9": "raso pana nasseyya vā na vāti āha “antarahitavaṇṇagandhasaṅkhāraviseso”ti.",
  "anya-e0103n0:1485_10": "Suvānadoṇiyanti sārameyyānaṃ bhuñjanakaambaṇe.",
  "anya-e0103n0:1485_11": "Suvānavamathu viyāti vantasunakhachaḍḍanaṃ viya.",
  "anya-e0103n0:1485_12": "Cakkhussa āpāthaṃ atītattā ajjhoharitabbo hotīti ukkaṃsagataṃ tassa paṭikkūlabhāvaṃ vibhāveti.",
  "anya-e0103n0:1486_0": "298.",
  "anya-e0103n0:1486_1": "Paribhoganti ajjhoharaṇaṃ.",
  "anya-e0103n0:1486_2": "Esa āhāro anto pavisamāno bahalamadhukatelamakkhito viya paramajeguccho hotīti sambandho.",
  "anya-e0103n0:1486_3": "Antoti koṭṭhassa abbhantare.",
  "anya-e0103n0:1486_4": "Nidhānamanupagato āmāsayaṃ appattoyeva āhāro pittādīhi vimissito hotīti āha “pavisamāno”ti.",
  "anya-e0103n0:1486_5": "Āmāsayapakkāsayavinimutto koyamāsayo nāmāti āsaṅkaṃ sandhāyāha “yasmā”tiādi.",
  "anya-e0103n0:1486_6": "Pittamevāsayo pittāsayo.",
  "anya-e0103n0:1486_7": "Adhiko hotīti vuttaṃ mandapuññabāhullato lokassa.",
  "anya-e0103n0:1486_8": "Evaṃ āsayatoti jeguccho hutvā anto paviṭṭho jegucchatarehi pittādīhi vimissito ativiya jeguccho hotīti evaṃ āsayato paṭikkūlatā paccavekkhitabbā.",
  "anya-e0103n0:1487_0": "299.",
  "anya-e0103n0:1487_1": "Nidhānatoti etthāpi eseva nayo.",
  "anya-e0103n0:1487_2": "Soti āhāro.",
  "anya-e0103n0:1487_3": "Dasavassikenāti jātiyā dasavassena sattena.",
  "anya-e0103n0:1487_4": "Okāseti āmāsayasaṅkhāte padese.",
  "anya-e0103n0:1488_0": "300.",
  "anya-e0103n0:1488_1": "Evarūpeti edise,",
  "anya-e0103n0:1488_2": "dasavassāni yāva vassasataṃ adhotavaccakūpasadiseti attho.",
  "anya-e0103n0:1488_3": "Nidhānanti nidhātabbataṃ.",
  "anya-e0103n0:1488_4": "Yathāvuttappakāreti sace pana “dasavassikenā”tiādinā yathāvutto pakāro etassāti yathāvuttappakāro, tasmiṃ.",
  "anya-e0103n0:1488_5": "Paramandhakāratimiseti ativiya andhakaraṇamahātamasi.",
  "anya-e0103n0:1488_6": "Atiduggandhajegucche padese paramajegucchabhāvaṃ upagantvā tiṭṭhatīti sambandho.",
  "anya-e0103n0:1488_7": "Kattha kiṃ viyāti āha “yathā nāmā”tiādi.",
  "anya-e0103n0:1488_8": "Kālameghena abhivuṭṭhe āvāṭe bahuso vassanena ekaccaṃ asucijātaṃ uppilavitvā vigaccheyyāti akālamegha- ggahaṇaṃ.",
  "anya-e0103n0:1488_9": "Tiṇapaṇṇakilañjakhaṇḍa-",
  "anya-e0103n0:1488_10": "ggahaṇaṃ na asubhassāpi asubhena sammissatāya asubhabhāvappattidassanatthaṃ.",
  "anya-e0103n0:1488_11": "Kāyaggisantāpakuthitakuthanasañjātapheṇapubbuḷakācitoti gahaṇitejena pakkuthitanippakkatāya samuppannapheṇapubbuḷanicito.",
  "anya-e0103n0:1488_12": "Aparipakkatoti aparipakkabhāvato.",
  "anya-e0103n0:1489_0": "301.",
  "anya-e0103n0:1489_1": "Suvaṇṇarajatādidhātuyo viyāti yathā suvaṇṇarajatādidhātuyo vidhinā tāpiyamānā suvaṇṇarajatādike muñcantiyo",
  "anya-e0103n0:1489_2": "suvaṇṇarajatādibhāvaṃ upagacchantīti vuccanti,",
  "anya-e0103n0:1489_3": "na evamayaṃ.",
  "anya-e0103n0:1489_4": "Ayaṃ pana āhāro kāyagginā paripakko pheṇapubbuḷake muñcanto saṇhaṃ karonti etthāti “saṇhakaraṇī”ti laddhanāmake",
  "anya-e0103n0:1489_5": "nisade pisitvā nāḷike khuddakaveḷunāḷikāyaṃ vaṇṇasaṇṭhānamattena pakkhippamānapaṇḍumattikā viya karīsabhāvaṃ",
  "anya-e0103n0:1489_6": "upagantvā pakkāsayaṃ pūreti,",
  "anya-e0103n0:1489_7": "muttabhāvaṃ upagantvā muttavatthiṃ pūretīti yojanā.",
  "anya-e0103n0:1489_8": "Gahaṇiyā indhanabhāgo viya kimibhakkhabhāgo ca apākaṭova.",
  "anya-e0103n0:1489_9": "Rasabhāgo phalato pakāsīyati,",
  "anya-e0103n0:1489_10": "aparipakkasabhāgā ca teti te anāmasitvā karīsamuttabhāgā evettha dassitā.",
  "anya-e0103n0:1490_0": "302.",
  "anya-e0103n0:1490_1": "Paṭikkūlassa nāma phalena paṭikkūleneva bhavitabbanti dassento “sammā paripaccamāno”tiādimāha.",
  "anya-e0103n0:1490_2": "Nakhadantādīnīti ādi-",
  "anya-e0103n0:1490_3": "saddena na kevalaṃ tacādīni eva dvattiṃsākārapāḷiyaṃ āgatāni,",
  "anya-e0103n0:1490_4": "atha kho akkhigūthakaṇṇagūthadantamalajallikāsambhavādīni dvattiṃsakoṭṭhāsavinimuttāni asubhāni saṅgaṇhanto “nānākuṇapānī”ti āhāti daṭṭhabbaṃ.",
  "anya-e0103n0:1491_0": "303.",
  "anya-e0103n0:1491_1": "Nissandamānoti vissavanto,",
  "anya-e0103n0:1491_2": "paggharantoti attho.",
  "anya-e0103n0:1491_3": "Ādinā pakārenāti ettha ādi-",
  "anya-e0103n0:1491_4": "saddena nāsikāya siṅghāṇikā,",
  "anya-e0103n0:1491_5": "mukhena kheḷo,",
  "anya-e0103n0:1491_6": "kadāci pittaṃ, semhaṃ,",
  "anya-e0103n0:1491_7": "lohitaṃ vamati,",
  "anya-e0103n0:1491_8": "vaccamaggena uccāro,",
  "anya-e0103n0:1491_9": "passāvamaggena passāvo,",
  "anya-e0103n0:1491_10": "sakalakāye lomakūpehi sedajallikāti evaṃpakāraṃ asuciṃ saṅgaṇhāti.",
  "anya-e0103n0:1491_11": "“Paṭhamadivase”ti idaṃ nissandadivasāpekkhāya vuttaṃ.",
  "anya-e0103n0:1491_12": "Tenāha “dutiyadivase nissandento”ti.",
  "anya-e0103n0:1491_13": "Vikuṇitamukhoti jigucchāvasena saṅkucitamukho.",
  "anya-e0103n0:1491_14": "Tenāha “jegucchī”ti.",
  "anya-e0103n0:1491_15": "Maṅkubhūtoti vimanakajāto “imampi nāma posemī”ti.",
  "anya-e0103n0:1491_16": "Rattoti vatthaṃ viya raṅgajātena cittassa vipariṇāmākārena chandarāgena ratto.",
  "anya-e0103n0:1491_17": "Giddhoti abhikaṅkhanasabhāvena abhigijjhanena giddho gedhaṃ āpanno.",
  "anya-e0103n0:1491_18": "Gadhitoti dummocanīyabhāvena ganthito viya tattha paṭibaddho.",
  "anya-e0103n0:1491_19": "Mucchitoti rasataṇhāya mucchaṃ mohaṃ āpanno.",
  "anya-e0103n0:1491_20": "Virattoti vigatarāgo.",
  "anya-e0103n0:1491_21": "Aṭṭīyamānoti dukkhiyamāno.",
  "anya-e0103n0:1491_22": "Harāyamānoti lajjamāno.",
  "anya-e0103n0:1491_23": "Jigucchamānoti hīḷento.",
  "anya-e0103n0:1492_0": "Navadvārehīti pākaṭānaṃ mahantānaṃ vasena vuttaṃ,",
  "anya-e0103n0:1492_1": "lomakūpavivarehipi sandatevāti.",
  "anya-e0103n0:1492_2": "Nilīyatīti attānaṃ adassento nigūhati,",
  "anya-e0103n0:1492_3": "saṅkucati vā.",
  "anya-e0103n0:1492_4": "Evanti ekena dvārena pavesanaṃ anekehi dvārehi anekadhā nikkhāmanaṃ,",
  "anya-e0103n0:1492_5": "pakāsanaṃ pavesanaṃ,",
  "anya-e0103n0:1492_6": "nigūḷhaṃ nikkhāmanampīti somanassajātena pavesanaṃ,",
  "anya-e0103n0:1492_7": "maṅkubhūtena nikkhāmanaṃ,",
  "anya-e0103n0:1492_8": "sārattena pavesanaṃ,",
  "anya-e0103n0:1492_9": "virattena nikkhāmananti imehi pakārehi.",
  "anya-e0103n0:1493_0": "304.",
  "anya-e0103n0:1493_1": "Paribhogakālepīti pi-",
  "anya-e0103n0:1493_2": "saddena paviṭṭhamattopi nāma pavesadvāraṃ jegucchaṃ karoti,",
  "anya-e0103n0:1493_3": "pageva laddhaparivāso paripākappatto itaradvārānīti dasseti.",
  "anya-e0103n0:1493_4": "Esa āhāro.",
  "anya-e0103n0:1493_5": "Gandhaharaṇatthanti vissagandhāpanayanatthaṃ.",
  "anya-e0103n0:1493_6": "Kāyaggināti gahaṇitejānugatena kāyusmānā.",
  "anya-e0103n0:1493_7": "Pheṇuddehakanti pheṇāni uṭṭhapetvā uṭṭhapetvā.",
  "anya-e0103n0:1493_8": "Paccitvāti paripākaṃ gantvā.",
  "anya-e0103n0:1493_9": "Uttaramānoti uppilavanto.",
  "anya-e0103n0:1493_10": "Semhādīti ādi-",
  "anya-e0103n0:1493_11": "saddena pittādike saṅgaṇhāti.",
  "anya-e0103n0:1493_12": "Karīsādīti ādi-",
  "anya-e0103n0:1493_13": "saddena sedajallikādike.",
  "anya-e0103n0:1493_14": "Imāni dvārāni mukhādīni.",
  "anya-e0103n0:1493_15": "Ekaccanti passāvamaggaṃ sandhāya vadati.",
  "anya-e0103n0:1493_16": "Cokkhajātikā pana mukhādīnipi dhovitvā hatthaṃ puna dhovantiyeva.",
  "anya-e0103n0:1493_17": "Puna ekaccanti vaccamaggaṃ.",
  "anya-e0103n0:1493_18": "Dvattikkhattunti dvikkhattuṃ,",
  "anya-e0103n0:1493_19": "tikkhattuṃ vā.",
  "anya-e0103n0:1493_20": "Ettha ca āhāratthāya gamanapariyesanānaṃ paṭikkūlatā āhāre paṭikkūlatā vuttā.",
  "anya-e0103n0:1493_21": "Paribhogassa tannissayato,",
  "anya-e0103n0:1493_22": "āsayanidhānānaṃ taṃsambandhato,",
  "anya-e0103n0:1493_23": "itaresaṃ tabbikāratoti ayampi viseso veditabbo.",
  "anya-e0103n0:1493_24": "Kimibhakkhabhāvopi hissa vikārapakkheyeva ṭhapetabboti.",
  "anya-e0103n0:1494_0": "305.",
  "anya-e0103n0:1494_1": "Taṃ nimittanti yathāvuttehi ākārehi punappunaṃ manasi karontassa paṭikkūlākāravasena upaṭṭhitaṃ kabaḷīkārāhārasaññitaṃ bhāvanāya nimittaṃ ārammaṇaṃ,",
  "anya-e0103n0:1494_2": "na uggahapaṭibhāganimittaṃ.",
  "anya-e0103n0:1494_3": "Yadi hi tattha uggahanimittaṃ uppajjeyya,",
  "anya-e0103n0:1494_4": "paṭibhāganimittenapi bhavitabbaṃ.",
  "anya-e0103n0:1494_5": "Tathā ca sati appanāppattena jhānena bhavitabbaṃ,",
  "anya-e0103n0:1494_6": "na ca bhavati, kasmā?",
  "anya-e0103n0:1494_7": "Bhāvanāya nānākārato,",
  "anya-e0103n0:1494_8": "sabhāvadhammabhāvena ca kammaṭṭhānassa gambhīrabhāvato.",
  "anya-e0103n0:1494_9": "Tenāha “kabaḷīkārāhārassa sabhāvadhammatāya gambhīrattā”ti.",
  "anya-e0103n0:1494_10": "Ettha hi yadipi paṭikkūlākāravasena bhāvanā pavattati.",
  "anya-e0103n0:1494_11": "Ye pana dhamme upādāya kabaḷīkārāhārapaññatti,",
  "anya-e0103n0:1494_12": "te eva dhammā paṭikkūlā,",
  "anya-e0103n0:1494_13": "na paññattīti paṭikkūlākāraggahaṇamukhenapi sabhāvadhammeyeva ārabbha bhāvanāya pavattanato,",
  "anya-e0103n0:1494_14": "sabhāvadhammānañca sabhāveneva gambhīrabhāvato na tattha jhānaṃ appetuṃ sakkoti.",
  "anya-e0103n0:1494_15": "Gambhīrabhāvato hi purimasaccadvayaṃ duddasaṃ jātanti.",
  "anya-e0103n0:1494_16": "Yadi upacārasamādhinā cittaṃ samādhiyati,",
  "anya-e0103n0:1494_17": "kathaṃ kammaṭṭhānaṃ “saññā” icceva voharīyatīti āha “paṭikkūlākāraggahaṇavasena panā”tiādi.",
  "anya-e0103n0:1495_0": "Idāni imissā bhāvanāya ānisaṃsaṃ dassetuṃ “imañca panā”tiādi vuttaṃ.",
  "anya-e0103n0:1495_1": "Rasataṇhāyāti madhurādirasavisayāya taṇhāya.",
  "anya-e0103n0:1495_2": "Patilīyatīti saṅkucati anekākāraṃ tattha paṭikkūlatāya saṇṭhitattā.",
  "anya-e0103n0:1495_3": "Patikuṭatīti apasakkati na visarati.",
  "anya-e0103n0:1495_4": "Pativattatīti nivattati.",
  "anya-e0103n0:1495_5": "Kantāranittharaṇatthikoti mahato dubbhikkhakantārassa nittharaṇappayojano.",
  "anya-e0103n0:1495_6": "Vigatamadoti mānamadādīnaṃ abhāvena nimmado,",
  "anya-e0103n0:1495_7": "madābhāvaggahaṇeneva cassa davamaṇḍanavibhūsanādīnampi abhāvo gahitoyevāti daṭṭhabbaṃ.",
  "anya-e0103n0:1495_8": "Kabaḷīkārāhārapariññāmukhenāti vuttanayena paṭikkūlākārato kabaḷīkārāhārassa paricchijja jānanadvārena.",
  "anya-e0103n0:1495_9": "Pañcakāmaguṇiko rāgoti anativattanaṭṭhena pañcasu kāmaguṇesu niyutto,",
  "anya-e0103n0:1495_10": "tappayojano vā rāgo.",
  "anya-e0103n0:1495_11": "Pariññaṃ samatikkamaṃ gacchati.",
  "anya-e0103n0:1495_12": "Rasataṇhāya hi sammadeva vigatāya rūpataṇhādayopi vigatā eva honti bhojane mattaññutāya ukkaṃsagamanato.",
  "anya-e0103n0:1495_13": "Sati ca visayisamatikkame visayo samatikkanto eva hotīti āha “so pañcakāmaguṇapariññāmukhena rūpakkhandhaṃ parijānātī”ti.",
  "anya-e0103n0:1495_14": "Rūpāyatanādīsu hi pariññaṃ gacchantesu tannissayabhūtāni,",
  "anya-e0103n0:1495_15": "taggāhakā pasādā ca sukheneva pariññaṃ gacchantīti.",
  "anya-e0103n0:1495_16": "Aparipakkādīti ādi-",
  "anya-e0103n0:1495_17": "saddena āsayanidhānānampi saṅgaho daṭṭhabbo.",
  "anya-e0103n0:1495_18": "Tattha aparipakkaṃ tāva udariyameva.",
  "anya-e0103n0:1495_19": "Āsayaggahaṇena pittasemhapubbalohitānaṃ,",
  "anya-e0103n0:1495_20": "paripakkaggahaṇena karīsamuttānaṃ,",
  "anya-e0103n0:1495_21": "phalaggahaṇena kesādīnaṃ sabbesaṃ pariggaho siddho hotīti āha “kāyagatāsatibhāvanāpi pāripūriṃ gacchatī”ti.",
  "anya-e0103n0:1495_22": "Asubhasaññāyāti asubhabhāvanāya,",
  "anya-e0103n0:1495_23": "aviññāṇakaasubhabhāvanānuyogassāti attho.",
  "anya-e0103n0:1495_24": "Anulomapaṭipadaṃ paṭipanno hoti paṭikkūlākāraggahaṇena kāyassa asuciduggandhajegucchabhāvasallakkhaṇato.",
  "anya-e0103n0:1495_25": "Imaṃ pana paṭipattinti imaṃ āhāre paṭikkūlasaññābhāvanaṃ.",
  "anya-e0103n0:1495_26": "Amatapariyosānatanti nibbānaniṭṭhitaṃ āhāre paṭikkūlasaññābhāvanāsaṅkhātaṃ upacārajjhānaṃ pādakaṃ katvā vipassanaṃ vaḍḍhetvā nibbānādhigamanti attho.",
  "anya-e0103n0:1496_0": "Āhārepaṭikkūlabhāvanāvaṇṇanā niṭṭhitā.",
  "anya-e0103n0:1497_0": "Catudhātuvavatthānabhāvanāvaṇṇanā",
  "anya-e0103n0:1498_0": "306.",
  "anya-e0103n0:1498_1": "“Ekaṃ vavatthānanti evaṃ uddiṭṭhassa catudhātuvavatthānassa bhāvanāniddeso anuppatto”ti uddeso nāma niddesattho mudumajjhapaññābāhullato,",
  "anya-e0103n0:1498_2": "āgato ca bhāro avassaṃ vahitabboti katvā vuttaṃ.",
  "anya-e0103n0:1498_3": "Tattha satipi visayabhedena vavatthānassa bhede vavatthānabhāvasāmaññena pana taṃ abhinnaṃ katvā vuttaṃ “ekaṃ vavatthāna”nti,",
  "anya-e0103n0:1498_4": "pubbabhāge vā satipi visayabhede atthasiddhiyaṃ tassa ekavisayatāvāti “ekaṃ vavatthāna”nti vuttaṃ.",
  "anya-e0103n0:1498_5": "Yathā hi dvattiṃsākāre kammaṃ karontassa yogino yadipi pubbabhāge visuṃ visuṃ koṭṭhāsesu manasikāro pavattati,",
  "anya-e0103n0:1498_6": "aparabhāge pana ekasmiṃ khaṇe ekasmiṃyeva koṭṭhāse atthasiddhi hoti,",
  "anya-e0103n0:1498_7": "na sabbesu,",
  "anya-e0103n0:1498_8": "evamidhāpīti.",
  "anya-e0103n0:1498_9": "Tattha siyā –",
  "anya-e0103n0:1498_10": "yathā paṭikkūlabhāvasāmaññena dvattiṃsākārakammaṭṭhāne abhedato manasikāro pavattati,",
  "anya-e0103n0:1498_11": "evaṃ idha dhātubhāvasāmaññena abhedato manasikāro pavattatīti “ekaṃ vavatthāna”nti vuttanti?",
  "anya-e0103n0:1498_12": "Nayidamevaṃ.",
  "anya-e0103n0:1498_13": "Tattha hi paṇṇattisamatikkamato paṭṭhāya paṭikkūlavaseneva sabbattha manasikāro pavattetabbo,",
  "anya-e0103n0:1498_14": "idha pana sabhāvasarasalakkhaṇato dhātuyo manasi kātabbā,",
  "anya-e0103n0:1498_15": "na dhātubhāvasāmaññato.",
  "anya-e0103n0:1498_16": "Tenevāha “sabhāvūpalakkhaṇavasena sanniṭṭhāna”nti.",
  "anya-e0103n0:1498_17": "Kiṃ vā etena papañcena,",
  "anya-e0103n0:1498_18": "aññehi ekūnacattālīsāya kammaṭṭhānehi asaṃsaṭṭhaṃ catudhātuvavatthānaṃ nāma ekaṃ kammaṭṭhānanti dassetuṃ “ekaṃ vavatthāna”nti vuttanti daṭṭhabbaṃ.",
  "anya-e0103n0:1498_19": "“Catudhātuvavatthānassa bhāvanāniddeso”ti kasmā vuttaṃ,",
  "anya-e0103n0:1498_20": "nanu catudhātuvavatthānaṃ bhāvanāva?",
  "anya-e0103n0:1498_21": "Saccaṃ bhāvanāva,",
  "anya-e0103n0:1498_22": "sakiṃ pavattaṃ pana vavatthānaṃ,",
  "anya-e0103n0:1498_23": "tassa bahulīkāro bhāvanāti vacanabhedena vuttaṃ.",
  "anya-e0103n0:1498_24": "Kathaṃ pana bhāvanā niddisīyati tassā vacīgocarātikkantabhāvatoti?",
  "anya-e0103n0:1498_25": "Nāyaṃ doso bhāvanatthe bhāvanāvohārato.",
  "anya-e0103n0:1498_26": "Bhāvanattho hi kammaṭṭhānapariggaho idha “bhāvanā”ti adhippeto.",
  "anya-e0103n0:1499_0": "Sabhāvūpalakkhaṇavasenāti kakkhaḷattādikassa salakkhaṇassa upadhāraṇavasena.",
  "anya-e0103n0:1499_1": "Idaṃ hi kammaṭṭhānaṃ pathavīkasiṇādikammaṭṭhānaṃ viya na paṇṇattimattasallakkhaṇavasena,",
  "anya-e0103n0:1499_2": "nīlakasiṇādikammaṭṭhānaṃ viya na nīlādivaṇṇasallakkhaṇavasena,",
  "anya-e0103n0:1499_3": "nāpi vipassanākammaṭṭhānaṃ viya saṅkhārānaṃ aniccatādisāmaññalakkhaṇasallakkhaṇavasena pavattati,",
  "anya-e0103n0:1499_4": "atha kho pathavīādīnaṃ sabhāvasallakkhaṇavasena pavattati.",
  "anya-e0103n0:1499_5": "Tena vuttaṃ “sabhāvūpalakkhaṇavasenā”ti,",
  "anya-e0103n0:1499_6": "kakkhaḷattādikassa salakkhaṇassa upadhāraṇavasenāti attho.",
  "anya-e0103n0:1499_7": "Sanniṭṭhānanti ñāṇavinicchayo veditabbo,",
  "anya-e0103n0:1499_8": "na yevāpanakavinicchayo,",
  "anya-e0103n0:1499_9": "nāpi vitakkādivinicchayo.",
  "anya-e0103n0:1499_10": "Dhātumanasikāroti dhātūsu manasikāro,",
  "anya-e0103n0:1499_11": "catasso dhātuyo ārabbha bhāvanāmanasikāroti attho.",
  "anya-e0103n0:1499_12": "Kātabbato kammaṃ,",
  "anya-e0103n0:1499_13": "yogino sukhavisesānaṃ kāraṇabhāvato ṭhānañcāti kammaṭṭhānaṃ,",
  "anya-e0103n0:1499_14": "catunnaṃ mahābhūtānaṃ sabhāvasallakkhaṇavasena pavattaṃ yogakammaṃ.",
  "anya-e0103n0:1499_15": "Tenāha “dhātumanasikāro,",
  "anya-e0103n0:1499_16": "dhātukammaṭṭhānaṃ,",
  "anya-e0103n0:1499_17": "catudhātuvavatthānanti atthato eka”nti.",
  "anya-e0103n0:1499_18": "Tayidaṃ catudhātuvavatthānaṃ.",
  "anya-e0103n0:1499_19": "“Dvidhā āgata”nti kasmā vuttaṃ,",
  "anya-e0103n0:1499_20": "nanu dhātuvibhaṅge nātisaṅkhepavitthāravasena āgataṃ,",
  "anya-e0103n0:1499_21": "tasmā “tidhā āgata”nti vattabbanti? Na,",
  "anya-e0103n0:1499_22": "tatthāpi ajjhattikānaṃ dhātūnaṃ pabhedato anavasesapariyādānassa katattā,",
  "anya-e0103n0:1499_23": "bāhirānañca dhātūnaṃ pariggahitattā.",
  "anya-e0103n0:1499_24": "Atha vā dvidhā āgatanti ettha dvidhāva āgatanti na evaṃ niyamo gahetabbo,",
  "anya-e0103n0:1499_25": "atha kho dvidhā āgatamevāti,",
  "anya-e0103n0:1499_26": "tena tatiyassāpi pakārassa saṅgaho siddho hoti.",
  "anya-e0103n0:1499_27": "So ca nātisaṅkhepavitthāranayo “saṅkhepato ca vitthārato cā”ti ettha āvuttivasena, ca-",
  "anya-e0103n0:1499_28": "saddeneva vā saṅgahoti daṭṭhabbo.",
  "anya-e0103n0:1499_29": "Atha vā yo nātisaṅkhepavitthāranayena atisaṅkhepapaṭikkhepamukhena labbhamāno vitthārabhāgo,",
  "anya-e0103n0:1499_30": "taṃ vitthāranayantogadhameva katvā vuttaṃ “dvidhā āgata”nti.",
  "anya-e0103n0:1499_31": "Evañca katvā “nātitikkhapaññassa dhātukammaṭṭhānikassa vasena vitthārato āgata”nti idañca vacanaṃ samatthitaṃ hoti.",
  "anya-e0103n0:1499_32": "“Mahāsatipaṭṭhāne”ti ca idaṃ nidassanamattaṃ daṭṭhabbaṃ,",
  "anya-e0103n0:1499_33": "satipaṭṭhāna kāyagatāsatisuttādīsupi tatheva āgatattā.",
  "anya-e0103n0:1499_34": "Rāhulovādeti mahārāhulovāde.",
  "anya-e0103n0:1499_35": "Dhātuvibhaṅgeti dhātuvibhaṅgasutte,",
  "anya-e0103n0:1499_36": "abhidhamme dhātuvibhaṅge ca.",
  "anya-e0103n0:1500_0": "Kāmaṃ mahāsatipaṭṭhāne atthena upamaṃ parivāretvā desanā āgatā,",
  "anya-e0103n0:1500_1": "upamā ca nāma yāvadeva upameyyatthavibhāvanatthāti upamaṃ tāva dassetvā upameyyatthaṃ vibhāvetuṃ “seyyathāpī”tiādinā pāḷi ānītā.",
  "anya-e0103n0:1500_2": "Kasmā panettha dhātuvasena,",
  "anya-e0103n0:1500_3": "tatthapi catumahābhūtavasena kammaṭṭhānaniddeso katoti?",
  "anya-e0103n0:1500_4": "Sattasuññatāsandassanatthaṃ,",
  "anya-e0103n0:1500_5": "ettha dhātuvasena,",
  "anya-e0103n0:1500_6": "tatthāpi oḷārikabhāvena supākaṭatāya,",
  "anya-e0103n0:1500_7": "ekaccaveneyyajanacaritānukulatāya ca mahābhūtavasena kammaṭṭhānaniddeso katoti veditabbo.",
  "anya-e0103n0:1500_8": "Tattha pathavīdhātūtiādīsu dhātuttho nāma sabhāvattho,",
  "anya-e0103n0:1500_9": "sabhāvattho nāma suññatattho,",
  "anya-e0103n0:1500_10": "suññatattho nāma nissattattho.",
  "anya-e0103n0:1500_11": "Evaṃ sabhāvasuññatanissattatthena pathavīyeva dhātu pathavīdhātu.",
  "anya-e0103n0:1500_12": "Āpodhātuādīsupi eseva nayo.",
  "anya-e0103n0:1500_13": "Pathavīdhātūti sahajarūpadhammānaṃ patiṭṭhā dhātu,",
  "anya-e0103n0:1500_14": "tathā āpodhātūti ābandhanadhātu,",
  "anya-e0103n0:1500_15": "tejodhātūti paripācanadhātu,",
  "anya-e0103n0:1500_16": "vāyodhātūti vitthambhanadhātūti evamettha samāso,",
  "anya-e0103n0:1500_17": "bhāvattho ca veditabbo.",
  "anya-e0103n0:1500_18": "Ayamettha saṅkhepo,",
  "anya-e0103n0:1500_19": "vitthāro pana parato āgamissati.",
  "anya-e0103n0:1501_0": "Evaṃ tikkhapaññassātiādīsu evanti yathādassitaṃ pāḷiṃ paccāmasati.",
  "anya-e0103n0:1501_1": "Nātitikkhapaññassa vitthāradesanāti katvā āha “tikkhapaññassā”ti.",
  "anya-e0103n0:1501_2": "Yathā vatthayugaṃ arahatīti vatthayugiko,",
  "anya-e0103n0:1501_3": "evaṃ dhātukammaṭṭhānaṃ arahati,",
  "anya-e0103n0:1501_4": "dhātukammaṭṭhānapayojanoti vā dhātukammaṭṭhāniko,",
  "anya-e0103n0:1501_5": "tassa dhātukammaṭṭhānikassa.",
  "anya-e0103n0:1502_0": "Chekoti taṃtaṃsamaññāya kusalo,",
  "anya-e0103n0:1502_1": "yathājāte sūnasmiṃ naṅguṭṭhakhuravisāṇādivante aṭṭhimaṃsādiavayavasamudāye avibhatte gāvīsamaññā,",
  "anya-e0103n0:1502_2": "na vibhatte,",
  "anya-e0103n0:1502_3": "vibhatte pana aṭṭhimaṃsādiavayavasamaññāti jānanako.",
  "anya-e0103n0:1502_4": "Goghātakoti jīvikatthāya gunnaṃ ghātako.",
  "anya-e0103n0:1502_5": "Antevāsīti kammakaraṇavasena tassa samīpavāsī tassa tannissāya jīvanato.",
  "anya-e0103n0:1502_6": "Vinivijjhitvāti ekasmiṃ ṭhāne aññaṃ vinivijjhitvā.",
  "anya-e0103n0:1502_7": "Mahāpathānaṃ vemajjhaṭṭhānasaṅkhāteti catunnaṃ mahāpathānaṃ tāya eva vinivijjhanaṭṭhānasaṅkhāte.",
  "anya-e0103n0:1502_8": "Yasmā te cattāro mahāpathā catūhi disāhi āgantvā samohitā viya honti,",
  "anya-e0103n0:1502_9": "tasmā taṃ ṭhānaṃ catumahāpathānaṃ,",
  "anya-e0103n0:1502_10": "tasmiṃ catumahāpathe.",
  "anya-e0103n0:1502_11": "Vilīyanti bhijjanti vibhajjantīti bīlā, bhāgā, va-",
  "anya-e0103n0:1502_12": "kārassa ba- kāraṃ, i-",
  "anya-e0103n0:1502_13": "kārassa ca ī-",
  "anya-e0103n0:1502_14": "kāraṃ katvā.",
  "anya-e0103n0:1502_15": "Tameva hi bhāgatthaṃ dassetuṃ “koṭṭhāsaṃ katvā”ti vuttaṃ.",
  "anya-e0103n0:1502_16": "Kiñcāpi ṭhita-",
  "anya-e0103n0:1502_17": "saddo “ṭhito vā”tiādīsu viya ṭhānasaṅkhātairiyāpathasamaṅgitāya,",
  "anya-e0103n0:1502_18": "gatinivattiatthatāya vā ṭhā-",
  "anya-e0103n0:1502_19": "saddassa aññattha ṭhapetvā gamanaṃ sesairiyāpathasamaṅgitāya bodhako,",
  "anya-e0103n0:1502_20": "idha pana yathā tathā rūpakāyassa pavattiākārabodhako adhippetoti āha “catunnaṃ iriyāpathānaṃ yena kenaci ākārena ṭhitattā yathāṭhita”nti.",
  "anya-e0103n0:1502_21": "Tattha ākārenāti ṭhānādinā rūpakāyassa pavattiākārena.",
  "anya-e0103n0:1502_22": "Ṭhānādayo hi iriyāsaṅkhātāya kāyikakiriyāya pavattiṭṭhānatāya “iriyāpathā”ti vuccanti.",
  "anya-e0103n0:1502_23": "Yathāṭhitanti yathāpavattaṃ.",
  "anya-e0103n0:1502_24": "Yathāvuttaṭṭhānamevettha paṇidhānanti adhippetanti āha “yathāṭhitattāva yathāpaṇihita”nti.",
  "anya-e0103n0:1502_25": "Ṭhitanti vā kāyassa ṭhānasaṅkhātairiyāpathasamāyogaparidīpanaṃ.",
  "anya-e0103n0:1502_26": "Paṇihitanti tadaññairiyāpathasamāyogaparidīpanaṃ.",
  "anya-e0103n0:1502_27": "Ṭhitanti vā kāyasaṅkhātānaṃ rūpadhammānaṃ tasmiṃ tasmiṃ khaṇe sakiccavasena avaṭṭhānaparidīpanaṃ.",
  "anya-e0103n0:1502_28": "Paṇihitanti paccayakiccavasena tehi tehi paccayehi pakārato nihitaṃ paṇihitanti evamettha attho veditabbo.",
  "anya-e0103n0:1502_29": "Dhātusoti dhātuṃ dhātuṃ pathavīādidhātuṃ visuṃ visuṃ katvā.",
  "anya-e0103n0:1502_30": "Paccavekkhatīti pati pati avekkhati ñāṇacakkhunā vinibbhujitvā passati.",
  "anya-e0103n0:1503_0": "Yathā chekotiādinā pāḷiyā saddatthavivaraṇavasena vuttamevatthaṃ idāni bhāvatthavibhāvanavasena dassetuṃ “yathā goghātakassā”tiādi vuttaṃ.",
  "anya-e0103n0:1503_1": "Tattha posentassāti maṃsūpacayaparibrūhanāya kuṇḍakabhattakappāsaṭṭhiādīhi saṃvaḍḍhentassa.",
  "anya-e0103n0:1503_2": "Vadhitaṃ matanti hiṃsitaṃ hutvā mataṃ.",
  "anya-e0103n0:1503_3": "Matanti ca matamattaṃ.",
  "anya-e0103n0:1503_4": "Tenevāha “tāvadevā”ti.",
  "anya-e0103n0:1503_5": "Gāvīti saññā na antaradhāyati yāni aṅgapaccaṅgāni upādāya gāvīsamaññā,",
  "anya-e0103n0:1503_6": "matamattāyapi gāviyā tesaṃ sannivesassa avinaṭṭhattā.",
  "anya-e0103n0:1503_7": "Bilāsoti bilaṃ bilaṃ katvā.",
  "anya-e0103n0:1503_8": "Vibhajitvāti aṭṭhisaṅghātato maṃsaṃ vivecetvā,",
  "anya-e0103n0:1503_9": "tato vā vivecitaṃ maṃsaṃ bhāgaso katvā.",
  "anya-e0103n0:1503_10": "Tenevāha “maṃsasaññā pavattatī”ti.",
  "anya-e0103n0:1503_11": "Pabbajitassapi apariggahitakammaṭṭhānassa.",
  "anya-e0103n0:1503_12": "Ghanavinibbhoganti santatisamūhakiccaghanānaṃ vinibbhujanaṃ vivecanaṃ.",
  "anya-e0103n0:1503_13": "Dhātuso paccavekkhatoti yathāvuttaṃ ghanavinibbhogaṃ katvā dhātuso paccavekkhantassa.",
  "anya-e0103n0:1503_14": "Sattasaññāti attānudiṭṭhivasena pavattā sattasaññāti vadanti,",
  "anya-e0103n0:1503_15": "vohāravasena pavattasattasaññāyapi tadā antaradhānaṃ yuttameva yāthāvato ghanavinibbhogassa sampādanato.",
  "anya-e0103n0:1503_16": "Evaṃ hi sati yathāvuttaopammatthena opameyyattho aññadatthu saṃsandati sameti.",
  "anya-e0103n0:1503_17": "Tenevāha “dhātuvaseneva cittaṃ santiṭṭhatī”ti.",
  "anya-e0103n0:1504_0": "307.",
  "anya-e0103n0:1504_1": "Evaṃ dhātukammaṭṭhānassa saṅkhepato āgataṭṭhānaṃ dassetvā idāni vitthārato āgataṭṭhānaṃ dassetuṃ “mahāhatthipadūpame panā”tiādi vuttaṃ.",
  "anya-e0103n0:1504_2": "Evanti iminā rāhulovāda-",
  "anya-e0103n0:1504_3": "dhātuvibhaṅgesu dhātukammaṭṭhānassa vitthārato āgamanameva upasaṃharati,",
  "anya-e0103n0:1504_4": "na sabbaṃ desanānayaṃ aññathāpi tattha desanānayassa āgatattā.",
  "anya-e0103n0:1505_0": "Tatrāti tasmiṃ yathādassite mahāhatthipadūpamapāṭhe.",
  "anya-e0103n0:1505_1": "Ajjhattikāti sattasantānapariyāpannā.",
  "anya-e0103n0:1505_2": "Ajjhattaṃ paccattanti padadvayenāpi taṃtaṃpāṭipuggalikadhammo vuccatīti āha “ubhayampi niyakassa adhivacana”nti.",
  "anya-e0103n0:1505_3": "Sasantatipariyāpannatāya pana attani gahetabbabhāvūpagamanavasena attānaṃ adhikicca pavattaṃ ajjhattaṃ.",
  "anya-e0103n0:1505_4": "Taṃtaṃsantatipariyāpannatāya paccattaṃ.",
  "anya-e0103n0:1505_5": "Tenevāha “attani pavattattā ajjhattaṃ,",
  "anya-e0103n0:1505_6": "attānaṃ paṭicca paṭicca pavattattā paccatta”nti.",
  "anya-e0103n0:1505_7": "Kakkhaḷanti kathinaṃ.",
  "anya-e0103n0:1505_8": "Yasmā taṃ thaddhabhāvena sahajātānaṃ patiṭṭhā hoti,",
  "anya-e0103n0:1505_9": "tasmā “thaddha”nti vuttaṃ.",
  "anya-e0103n0:1505_10": "Kharigatanti kharīsu kharasabhāvesu gataṃ tappariyāpannaṃ,",
  "anya-e0103n0:1505_11": "kharasabhāvamevāti attho.",
  "anya-e0103n0:1505_12": "Yasmā pana kharasabhāvaṃ pharusākārena upaṭṭhānato pharusākāraṃ hoti,",
  "anya-e0103n0:1505_13": "tasmā vuttaṃ “pharusa”nti.",
  "anya-e0103n0:1505_14": "Tenāha “dutiyaṃ ākāravacana”nti.",
  "anya-e0103n0:1505_15": "Upādinnaṃ nāma sarīraṭṭhakaṃ.",
  "anya-e0103n0:1505_16": "Taṃ pana kammasamuṭṭhānataṃ sandhāya upādinnampi atthi anupādinnampi,",
  "anya-e0103n0:1505_17": "taṇhādīhi ādinnagahitaparāmaṭṭhavasena sabbampetaṃ upādinnamevāti dassetuṃ “upādinnanti daḷhaṃ ādinna”ntiādi vuttaṃ.",
  "anya-e0103n0:1505_18": "Tattha “mama”nti gahitaṃ “aha”nti parāmaṭṭhanti yojanā.",
  "anya-e0103n0:1505_19": "Seyyathidanti kathetukamyatāpucchāvācīti āha “taṃ katamanti ceti attho”ti.",
  "anya-e0103n0:1505_20": "Tatoti pacchā.",
  "anya-e0103n0:1505_21": "Tanti taṃ ajjhattikādibhedato dassitaṃ pathavīdhātuṃ.",
  "anya-e0103n0:1505_22": "Dassentoti vatthuvibhāgena dassento.",
  "anya-e0103n0:1505_23": "Kiñcāpi matthaluṅgaṃ aṭṭhimiñjeneva saṅgahetvā idha pāḷiyaṃ visuṃ na uddhaṭaṃ,",
  "anya-e0103n0:1505_24": "paṭisambhidāmagge pana vīsatiyā ākārehi paripuṇṇaṃ katvā dassetuṃ visuṃ gahitanti tampi saṅgaṇhanto thaddhabhāvādhikatāya",
  "anya-e0103n0:1505_25": "pathavīdhātukoṭṭhāsesuyeva “matthaluṅgaṃ pakkhipitvā vīsatiyā ākārehi pathavīdhātu niddiṭṭhāti veditabbā”ti āha.",
  "anya-e0103n0:1505_26": "“Yaṃ vā panaññampi kiñcī”ti vā iminā pāḷiyaṃ matthaluṅgassa saṅgaho daṭṭhabbo.",
  "anya-e0103n0:1505_27": "Tasmā idha “yaṃ vā panaññampi kiñcī”ti idaṃ pubbāparāpekkhaṃ “matthaluṅgaṃ pakkhipitvā vīsatiyā ākārehi pathavīdhātu niddiṭṭhāti veditabbā,",
  "anya-e0103n0:1505_28": "yaṃ vā panaññampi kiñcī”ti vacanato.",
  "anya-e0103n0:1505_29": "Puna yaṃ vā panaññampi kiñcīti avasesesu tīsu koṭṭhāsesūti yojetabbaṃ.",
  "anya-e0103n0:1505_30": "Tīsu koṭṭhāsesūti tippakāresu koṭṭhāsesu.",
  "anya-e0103n0:1505_31": "Na hi te tayo koṭṭhāsā.",
  "anya-e0103n0:1506_0": "Vissandanabhāvenāti paggharaṇasabhāvena.",
  "anya-e0103n0:1506_1": "Appotīti visarati.",
  "anya-e0103n0:1506_2": "Pappotīti pāpuṇāti,",
  "anya-e0103n0:1506_3": "sasambhāraāpavasena cetaṃ vuttaṃ.",
  "anya-e0103n0:1506_4": "So hi vissandanabhāvena sasambhārapathavīsaṅkhātaṃ taṃ taṃ ṭhānaṃ visarati,",
  "anya-e0103n0:1506_5": "pāpuṇāti ca,",
  "anya-e0103n0:1506_6": "lakkhaṇāpavaseneva vā.",
  "anya-e0103n0:1506_7": "Sopi hi sahajātaaññamaññanissayādipaccayatāya sesabhūtattayasaṅkhātaṃ taṃ taṃ ṭhānaṃ dravabhāvasiddhena vissandanabhāvena ābandhattaṃ,",
  "anya-e0103n0:1506_8": "āsattattaṃ,",
  "anya-e0103n0:1506_9": "avippakiṇṇañca karontaṃ “appoti pappotī”ti vattabbataṃ arahatīti.",
  "anya-e0103n0:1507_0": "Tejanavasenāti nisitabhāvena tikkhabhāvena.",
  "anya-e0103n0:1507_1": "Vuttanayenāti kammasamuṭṭhānādivasena “nānāvidhesū”ti āpodhātuyaṃ vuttanayena.",
  "anya-e0103n0:1507_2": "Kupitenāti khubhitena.",
  "anya-e0103n0:1507_3": "Usumajātoti usmābhibhūto.",
  "anya-e0103n0:1507_4": "Jīratīti jiṇṇo hoti.",
  "anya-e0103n0:1507_5": "Tejodhātuvasena labbhamānā imasmiṃ kāye jarāpavatti pākaṭajarāvasena veditabbāti dassetuṃ “indriyavekallata”ntiādi vuttaṃ.",
  "anya-e0103n0:1507_6": "Sarīre pakatiusumaṃ atikkamitvā uṇhabhāvo santāpo,",
  "anya-e0103n0:1507_7": "sarīrassa dahanavasena pavatto mahādāho paridāhoti ayametesaṃ viseso.",
  "anya-e0103n0:1507_8": "Yena jīrīyatīti ca ekāhikādijararogena jarīyatītipi attho yujjati.",
  "anya-e0103n0:1507_9": "Satakkhattuṃ tāpetvā tāpetvā sītudake pakkhipitvā uddhaṭā sappi “satadhotasappī”ti vadanti.",
  "anya-e0103n0:1507_10": "Asitanti bhuttaṃ.",
  "anya-e0103n0:1507_11": "Khāyitanti khāditaṃ.",
  "anya-e0103n0:1507_12": "Sāyitanti assāditaṃ.",
  "anya-e0103n0:1507_13": "Sammā paripākaṃ gacchatīti samavepākiniyā gahaṇiyā vasena vuttaṃ,",
  "anya-e0103n0:1507_14": "asammāparipākopi pana visamavepākiniyā tassā eva vasena veditabbo.",
  "anya-e0103n0:1507_15": "Rasādibhāvenāti rasarudhiramaṃsamedanhāruaṭṭhiaṭṭhimiñjasukkavasena.",
  "anya-e0103n0:1507_16": "Vivekanti puthubhāvaṃ aññamaññaṃ visadisabhāvaṃ.",
  "anya-e0103n0:1507_17": "Asitādibhedassa hi āhārassa pariṇāme raso hoti,",
  "anya-e0103n0:1507_18": "taṃ paṭicca rasadhātu uppajjatīti attho.",
  "anya-e0103n0:1507_19": "Evaṃ “rasassa pariṇāme rudhira”ntiādinā sabbaṃ netabbaṃ.",
  "anya-e0103n0:1508_0": "Vāyanavasenāti samudīraṇavasena,",
  "anya-e0103n0:1508_1": "savegagamanavasena vā.",
  "anya-e0103n0:1508_2": "Uggārahikkādīti ettha ādi-",
  "anya-e0103n0:1508_3": "saddena uddekakhipanādipavattanakavātānaṃ saṅgaho daṭṭhabbo.",
  "anya-e0103n0:1508_4": "Uccārapassāvādīti ādi-",
  "anya-e0103n0:1508_5": "saddena pittasemhalasikākevaladuggandhādinīharaṇakānaṃ saṅgaho daṭṭhabbo.",
  "anya-e0103n0:1508_6": "Yadipi kucchi-",
  "anya-e0103n0:1508_7": "saddo udarapariyāyo, koṭṭha-",
  "anya-e0103n0:1508_8": "saddena pana antantarassa vuccamānattā tadavasiṭṭho udarappadeso idha kucchi-",
  "anya-e0103n0:1508_9": "saddena vuccatīti āha “kucchisayā vātāti antānaṃ bahivātā”ti.",
  "anya-e0103n0:1508_10": "Samiñjanapasāraṇādīti ādi-",
  "anya-e0103n0:1508_11": "saddena ālokanavilokanauddharaṇātiharaṇādikā sabbā kāyikakiriyā saṅgahitā.",
  "anya-e0103n0:1508_12": "“Assāsapassāsā cittasamuṭṭhānāvā”ti etena assāsapassāsānaṃ sarīraṃ muñcitvā pavatti natthīti dīpeti.",
  "anya-e0103n0:1508_13": "Na hi bahiddhā cittasamuṭṭhānassa sambhavo atthīti.",
  "anya-e0103n0:1508_14": "Yadi evaṃ kathaṃ “passāsoti bahinikkhamananāsikavāto,",
  "anya-e0103n0:1508_15": "dīghanāsikassa nāsikaggaṃ,",
  "anya-e0103n0:1508_16": "itarassa uttaroṭṭhaṃ phusanto pavattatī”ti vacanaṃ?",
  "anya-e0103n0:1508_17": "Taṃ nikkhamanākārena pavattiyā cittasamuṭṭhānassa,",
  "anya-e0103n0:1508_18": "santāne pavattautusamuṭṭhānassa ca vasena vuttanti veditabbaṃ.",
  "anya-e0103n0:1508_19": "Sabbatthāti āpodhātuādīnaṃ tissannaṃ dhātūnaṃ niddesaṃ sandhāyāha.",
  "anya-e0103n0:1508_20": "Tattha āpodhātuniddese “yaṃ vā panañña”nti iminā sambhavassa,",
  "anya-e0103n0:1508_21": "tejodhātuniddese sarīre pākatikausmāya,",
  "anya-e0103n0:1508_22": "vāyodhātuniddese dhamanijālānusaṭassa tattha tattha cammakhīlapīḷakādinibbattakavāyuno saṅgaho daṭṭhabbo.",
  "anya-e0103n0:1508_23": "Samiñjanādinibbattakavātā cittasamuṭṭhānāva.",
  "anya-e0103n0:1508_24": "Yadi evaṃ,",
  "anya-e0103n0:1508_25": "kathaṃ “purimā pañca catusamuṭṭhānā”ti vacanaṃ?",
  "anya-e0103n0:1508_26": "Na hi samiñjanādinibbattakā eva aṅgamaṅgānusārino vātā,",
  "anya-e0103n0:1508_27": "atha kho tadaññepīti natthi virodho.",
  "anya-e0103n0:1509_0": "Itīti vuttappakāraparāmasanaṃ.",
  "anya-e0103n0:1509_1": "Tenāha “vīsatiyā ākārehī”tiādi.",
  "anya-e0103n0:1509_2": "Etthāti etasmiṃ vitthārato āgate dhātukammaṭṭhāneti attho.",
  "anya-e0103n0:1509_3": "Tena ayaṃ vaṇṇanā na kevalaṃ mahāhatthipadūpamasseva,",
  "anya-e0103n0:1509_4": "atha kho mahārāhulovāda-",
  "anya-e0103n0:1509_5": "dhātuvibhaṅgasuttānampi atthasaṃvaṇṇanā hotiyevāti dassitaṃ hoti.",
  "anya-e0103n0:1509_6": "Bhāvanānayepi eseva nayo.",
  "anya-e0103n0:1509_7": "Tathā hi vuttaṃ “evaṃ rāhulovādadhātuvibhaṅgesupī”ti.",
  "anya-e0103n0:1510_0": "308.",
  "anya-e0103n0:1510_1": "Bhāvanānayeti bhāvanāya naye.",
  "anya-e0103n0:1510_2": "Yena kammaṭṭhānabhāvanā ijjhati,",
  "anya-e0103n0:1510_3": "tasmiṃ bhāvanāvidhimhīti attho.",
  "anya-e0103n0:1510_4": "Etthāti dhātukammaṭṭhāne.",
  "anya-e0103n0:1510_5": "Yasmā yesaṃ “tikkhapañño nātitikkhapañño”ti imesaṃ duvidhānaṃ puggalānaṃ vasena idaṃ kammaṭṭhānaṃ dvidhā āgataṃ dvidhā desitaṃ,",
  "anya-e0103n0:1510_6": "tasmā kammaṭṭhānābhinivesopi tesaṃ dvidhāva icchitabboti taṃ tāva dassetuṃ “tikkhapaññassa bhikkhuno”tiādi āraddhaṃ.",
  "anya-e0103n0:1510_7": "Lomā pathavīdhātūtīti ettha iti-",
  "anya-e0103n0:1510_8": "saddo ādiattho.",
  "anya-e0103n0:1510_9": "Evaṃ vitthārato dhātupariggahoti “kesā pathavīdhātu,",
  "anya-e0103n0:1510_10": "lomā pathavīdhātū”tiādinā evaṃ dvācattālīsāya ākārehi vitthārato dhātukammaṭṭhānapariggaho.",
  "anya-e0103n0:1510_11": "Papañcatoti dandhato saṇikato.",
  "anya-e0103n0:1510_12": "Yaṃ thaddhalakkhaṇanti kesādīsu yaṃ thaddhalakkhaṇaṃ kakkhaḷabhāvo.",
  "anya-e0103n0:1510_13": "Yaṃ ābandhanalakkhaṇantiādīsupi eseva nayo.",
  "anya-e0103n0:1510_14": "Evaṃ manasi karototi vatthuṃ anāmasitvā evaṃ lakkhaṇamattato manasikāraṃ pavattentassa.",
  "anya-e0103n0:1510_15": "Assāti tikkhapaññassa.",
  "anya-e0103n0:1510_16": "Kammaṭṭhānaṃ pākaṭaṃ hotīti yogakammassa pavattiṭṭhānabhūtaṃ tadeva lakkhaṇaṃ vibhūtaṃ hoti,",
  "anya-e0103n0:1510_17": "tassa vā lakkhaṇassa suṭṭhu upaṭṭhānato taṃ ārabbha pavattamānaṃ manasikārasaṅkhātaṃ kammaṭṭhānaṃ vibhūtaṃ visadaṃ hoti,",
  "anya-e0103n0:1510_18": "tikkhapaññassa indriyapāṭavena saṃkhittarucibhāvato.",
  "anya-e0103n0:1510_19": "Sabbaso mandapaññassa bhāvanāva na ijjhatīti āha “nātitikkhapaññassā”ti.",
  "anya-e0103n0:1510_20": "Evaṃ manasi karototi vuttanayena saṅkhepato manasi karoto.",
  "anya-e0103n0:1510_21": "Andhakāraṃ avibhūtaṃ hotīti anupaṭṭhānato andhaṃ viya karontaṃ apākaṭaṃ hoti kammaṭṭhānanti yojanā.",
  "anya-e0103n0:1510_22": "Purimanayenāti “kesā pathavīdhātū”tiādinā pubbe vuttanayena.",
  "anya-e0103n0:1510_23": "Vatthuāmasanena vitthārato manasi karontassa pākaṭaṃ hoti kammaṭṭhānaṃ,",
  "anya-e0103n0:1510_24": "nātitikkhapaññassa akhippanisantitāya vitthārarucibhāvato.",
  "anya-e0103n0:1511_0": "Idāni yathāvuttamatthaṃ upamāya vibhāvetuṃ “yathā dvīsu bhikkhūsū”tiādi vuttaṃ.",
  "anya-e0103n0:1511_1": "Tattha peyyālamukhanti peyyālapāḷiyā mukhabhūtaṃ dvārabhūtaṃ ādito vāraṃ,",
  "anya-e0103n0:1511_2": "vāradvayaṃ vā.",
  "anya-e0103n0:1511_3": "Vitthāretvāti anavasesato sajjhāyitvā.",
  "anya-e0103n0:1511_4": "Ubhatokoṭivasenevāti tassa tassa vārassa ādiantaggahaṇavaseneva.",
  "anya-e0103n0:1511_5": "Oṭṭhapariyāhatamattanti oṭṭhānaṃ samphusanamattaṃ.",
  "anya-e0103n0:1511_6": "Yathā ganthaparivattane tikkhapaññassa bhikkhuno saṅkhepo ruccati,",
  "anya-e0103n0:1511_7": "na vitthāro.",
  "anya-e0103n0:1511_8": "Itarassa ca vitthāro ruccati,",
  "anya-e0103n0:1511_9": "na saṅkhepo,",
  "anya-e0103n0:1511_10": "evaṃ bhāvanānayepīti upamāsaṃsandanaṃ veditabbaṃ.",
  "anya-e0103n0:1512_0": "Tasmāti yasmā tikkhapaññassa saṅkhepo,",
  "anya-e0103n0:1512_1": "nātitikkhapaññassa ca vitthāro sappāyo, tasmā.",
  "anya-e0103n0:1512_2": "Yasmā kammaṭṭhānaṃ anuyuñjitukāmassa sīlavisodhanādipubbakiccaṃ icchitabbaṃ,",
  "anya-e0103n0:1512_3": "taṃ sabbākārasampannaṃ heṭṭhā vuttamevāti idha na āmaṭṭhaṃ.",
  "anya-e0103n0:1512_4": "Yasmā pana vivekaṭṭhakāyassa,",
  "anya-e0103n0:1512_5": "vivekaṭṭhacittasseva ca bhāvanā ijjhati,",
  "anya-e0103n0:1512_6": "na itarassa,",
  "anya-e0103n0:1512_7": "tasmā tadubhayaṃ dassento “rahogatena paṭisallīnenā”ti āha.",
  "anya-e0103n0:1512_8": "Tattha rahogatenāti rahasi gatena,",
  "anya-e0103n0:1512_9": "ekākinā bhāvanānukūlaṭṭhānaṃ upagatenāti attho.",
  "anya-e0103n0:1512_10": "Paṭisallīnenāti pati pati puthuttārammaṇato cittaṃ nisedhetvā kammaṭṭhāne sallīnena,",
  "anya-e0103n0:1512_11": "tattha saṃsiliṭṭhacittenāti attho.",
  "anya-e0103n0:1512_12": "Sakalampi attano rūpakāyaṃ āvajjetvāti uddhaṃ pādatalā,",
  "anya-e0103n0:1512_13": "adho kesamatthakā,",
  "anya-e0103n0:1512_14": "tiriyaṃ tacapariyantaṃ sabbampi attano karajakāyaṃ dhātuvasena manasi karonto yasmā cātumahābhūtiko ayaṃ kāyo,",
  "anya-e0103n0:1512_15": "tasmā “atthi imasmiṃ kāye pathavīdhātu āpodhātu tejodhātu vāyodhātū”ti catumahābhūtavasena samannāharitvāti attho.",
  "anya-e0103n0:1512_16": "Idāni tāsaṃ dhātūnaṃ lakkhaṇato,",
  "anya-e0103n0:1512_17": "upaṭṭhānākārato ca manasikāravidhiṃ dassetuṃ “yo imasmiṃ kāye”tiādi vuttaṃ.",
  "anya-e0103n0:1513_0": "Tattha thaddhabhāvoti lakkhaṇamāha.",
  "anya-e0103n0:1513_1": "Thaddhattalakkhaṇā hi pathavīdhātu.",
  "anya-e0103n0:1513_2": "Kharabhāvoti upaṭṭhānākāraṃ,",
  "anya-e0103n0:1513_3": "ñāṇena gahetabbākāranti attho.",
  "anya-e0103n0:1513_4": "Dravabhāvo lakkhaṇaṃ āpodhātuyā paggharaṇasabhāvattā.",
  "anya-e0103n0:1513_5": "Ābandhanaṃ upaṭṭhānākāro.",
  "anya-e0103n0:1513_6": "Uṇhabhāvo lakkhaṇaṃ tejodhātuyā usmāsabhāvattā.",
  "anya-e0103n0:1513_7": "Paripācanaṃ upaṭṭhānākāro.",
  "anya-e0103n0:1513_8": "Vitthambhanaṃ lakkhaṇaṃ vāyodhātuyā upatthambhanasabhāvattā.",
  "anya-e0103n0:1513_9": "Samudīraṇaṃ upaṭṭhānākāro,",
  "anya-e0103n0:1513_10": "upaṭṭhānākāro ca nāma dhātūnaṃ sakiccakaraṇavasena ñāṇassa vibhūtākāro.",
  "anya-e0103n0:1513_11": "Kasmā panettha ubhayaggahaṇaṃ?",
  "anya-e0103n0:1513_12": "Puggalajjhāsayato.",
  "anya-e0103n0:1513_13": "Ekaccassa hi dhātuyo manasi karontassa tā sabhāvato gahetabbataṃ gacchanti,",
  "anya-e0103n0:1513_14": "ekaccassa sakiccakaraṇato,",
  "anya-e0103n0:1513_15": "yo rasoti vuccati.",
  "anya-e0103n0:1513_16": "Tatrāyaṃ yogī dhātuyo manasi karonto ādito paccekaṃ salakkhaṇato,",
  "anya-e0103n0:1513_17": "sarasatopi pariggaṇhāti.",
  "anya-e0103n0:1513_18": "Tenāha “yo imasmiṃ kāye thaddhabhāvo vā kharabhāvo vā…pe…",
  "anya-e0103n0:1513_19": "evaṃ saṃkhittena dhātuyo pariggahetvā”ti.",
  "anya-e0103n0:1513_20": "Tattha pariggahetvāti pariggāhakabhūtena ñāṇena dhātuyo lakkhaṇato,",
  "anya-e0103n0:1513_21": "rasato vā paricchijja gahetvā.",
  "anya-e0103n0:1513_22": "Ayaṃ tāva saṃkhittato bhāvanānaye kammaṭṭhānābhiniveso.",
  "anya-e0103n0:1514_0": "Evaṃ pana dhātuyo pariggahetvā “atthi imasmiṃ kāye pathavīdhātu thaddhabhāvo vā kharabhāvo vā,",
  "anya-e0103n0:1514_1": "āpodhātu dravabhāvo vā ābandhanabhāvo vā,",
  "anya-e0103n0:1514_2": "tejodhātu uṇhabhāvo vā paripācanabhāvo vā,",
  "anya-e0103n0:1514_3": "vāyodhātu vitthambhanabhāvo vā samudīraṇabhāvo vā”ti evaṃ lakkhaṇādīhi saddhiṃyeva dhātuyo manasi karontena",
  "anya-e0103n0:1514_4": "kālasatampi kālasahassampi punappunaṃ āvajjitabbaṃ manasi kātabbaṃ,",
  "anya-e0103n0:1514_5": "takkāhataṃ vitakkapariyāhataṃ kātabbaṃ.",
  "anya-e0103n0:1514_6": "Tassevaṃ manasi karoto yaṃ lakkhaṇādīsu supākaṭaṃ hutvā upaṭṭhāti,",
  "anya-e0103n0:1514_7": "tadeva gahetvā itaraṃ vissajjetvā tena saddhiṃ “pathavīdhātu āpodhātū”tiādinā manasikāro pavattetabbo.",
  "anya-e0103n0:1514_8": "Evaṃ manasi karontena hi anupubbato,",
  "anya-e0103n0:1514_9": "nātisīghato,",
  "anya-e0103n0:1514_10": "nātisaṇikato,",
  "anya-e0103n0:1514_11": "vikkhepapaṭibāhanato,",
  "anya-e0103n0:1514_12": "paṇṇattisamatikkamanato,",
  "anya-e0103n0:1514_13": "anupaṭṭhānamuñcanato,",
  "anya-e0103n0:1514_14": "lakkhaṇato,",
  "anya-e0103n0:1514_15": "tayo ca suttantāti imehi dasahākārehi manasikārakosallaṃ anuṭṭhātabbaṃ.",
  "anya-e0103n0:1515_0": "Tattha anupubbatoti anupaṭipāṭito ācariyassa santike uggahitapaṭipāṭito,",
  "anya-e0103n0:1515_1": "sā ca desanāpaṭipāṭiyeva.",
  "anya-e0103n0:1515_2": "Evaṃ anupubbato manasi karontenāpi nātisīghato manasi kātabbaṃ.",
  "anya-e0103n0:1515_3": "Atisīghato manasi karoto hi aparāparaṃ kammaṭṭhānamanasikāro nirantaraṃ pavattati,",
  "anya-e0103n0:1515_4": "kammaṭṭhānaṃ pana avibhūtaṃ hoti,",
  "anya-e0103n0:1515_5": "na visesaṃ āvahati.",
  "anya-e0103n0:1515_6": "Tasmā nātisīghato manasi kātabbaṃ.",
  "anya-e0103n0:1515_7": "Yathā ca nātisīghato,",
  "anya-e0103n0:1515_8": "evaṃ nātisaṇikatopi.",
  "anya-e0103n0:1515_9": "Atisaṇikato manasi karoto hi kammaṭṭhānaṃ pariyosānaṃ na gacchati,",
  "anya-e0103n0:1515_10": "visesādhigamassa paccayo na hoti.",
  "anya-e0103n0:1515_11": "Atisīghaṃ atisaṇikañca maggaṃ gacchantā purisā ettha nidassetabbā.",
  "anya-e0103n0:1515_12": "Vikkhepapaṭibāhanatoti kammaṭṭhānaṃ vissajjetvā bahiddhā puthuttārammaṇe cetaso vikkhepo paṭibāhitabbo.",
  "anya-e0103n0:1515_13": "Bahiddhā vikkhepe hi sati kammaṭṭhānā parihāyati paridhaṃsati.",
  "anya-e0103n0:1515_14": "Ekapadikamaggagāmī puriso cettha nidassetabbo.",
  "anya-e0103n0:1515_15": "Paṇṇattisamatikkamanatoti “yā ayaṃ pathavīdhātū”tiādikā paṇṇatti,",
  "anya-e0103n0:1515_16": "taṃ atikkamitvā lakkhaṇesu eva cittaṃ ṭhapetabbaṃ.",
  "anya-e0103n0:1516_0": "Evaṃ paṇṇattiṃ vijahitvā kakkhaḷalakkhaṇādīsu eva manasikāraṃ pavattentassa lakkhaṇāni supākaṭāni suvibhūtāni hutvā upaṭṭhahanti.",
  "anya-e0103n0:1516_1": "Tassevaṃ punappunaṃ manasikāravasena cittaṃ āsevanaṃ labhati.",
  "anya-e0103n0:1516_2": "Sabbo rūpakāyo dhātumattato upaṭṭhāti suñño nissatto nijjīvo yantaṃ viya yantasuttena aparāparaṃ parivattamāno.",
  "anya-e0103n0:1516_3": "Sace pana bahiddhāpi manasikāraṃ upasaṃharati,",
  "anya-e0103n0:1516_4": "athassa āhiṇḍantā manussatiracchānādayo sattākāraṃ vijahitvā dhātusamūhavaseneva upaṭṭhahanti,",
  "anya-e0103n0:1516_5": "tehi kariyamānā kiriyā dhātumayena yantena pavattiyamānā hutvā upaṭṭhāti,",
  "anya-e0103n0:1516_6": "tehi ajjhohariyamānaṃ pānabhojanādi dhātusaṅghāte pakkhippamāno dhātusaṅghāto viya upaṭṭhāti.",
  "anya-e0103n0:1516_7": "Athassa tathā laddhāsevanampi cittaṃ yadi accāraddhavīriyatāya uddhaccavasena vā atilīnavīriyatāya kosajjavasena vā bhāvanāvidhiṃ na otareyya,",
  "anya-e0103n0:1516_8": "tadā adhicittasuttaṃ,",
  "anya-e0103n0:1516_9": "anuttarasītibhāvasuttaṃ,",
  "anya-e0103n0:1516_10": "bojjhaṅgasuttanti imesu tīsu suttesu āgatanayena vīriyasamādhiyojanā kātabbā.",
  "anya-e0103n0:1516_11": "Tena vuttaṃ “tayo ca suttantā”ti.",
  "anya-e0103n0:1516_12": "Evaṃ pana vīriyasamataṃ yojetvā tasmiṃyeva lakkhaṇe manasikāraṃ pavattentassa yadā saddhādīni indriyāni laddhasamatāni suvisadāni pavattanti,",
  "anya-e0103n0:1516_13": "tadā asaddhiyādīnaṃ dūrībhāvena sātisayaṃ thāmappattehi sattahi balehi laddhūpatthambhāni vitakkādīni jhānaṅgāni paṭutarāni hutvā pātubhavanti,",
  "anya-e0103n0:1516_14": "tesaṃ ujuvipaccanīkatāya nīvaraṇāni vikkhambhitāniyeva honti saddhiṃ tadekaṭṭhehi pāpadhammehi.",
  "anya-e0103n0:1516_15": "Ettāvatā cānena upacārajjhānaṃ samadhigataṃ hoti dhātulakkhaṇārammaṇaṃ.",
  "anya-e0103n0:1516_16": "Tena vuttaṃ “punappunaṃ pathavīdhātu āpodhātūti…pe…",
  "anya-e0103n0:1516_17": "upacāramatto samādhi uppajjatī”ti.",
  "anya-e0103n0:1517_0": "Tattha dhātumattatoti visesanivattiattho matta- saddo.",
  "anya-e0103n0:1517_1": "Tena yaṃ ito bāhirakā,",
  "anya-e0103n0:1517_2": "lokiyamahājano ca “satto jīvo”tiādikaṃ visesaṃ imasmiṃ attabhāve avijjamānaṃ vikappanāmatteneva samāropenti,",
  "anya-e0103n0:1517_3": "taṃ nivatteti.",
  "anya-e0103n0:1517_4": "Tenevāha “nissattato nijjīvato”ti.",
  "anya-e0103n0:1517_5": "Āvajjitabbanti samannāharitabbaṃ.",
  "anya-e0103n0:1517_6": "Manasi kātabbanti punappunaṃ bhāvanāvasena dhātumattato dhātulakkhaṇaṃ manasi ṭhapetabbaṃ.",
  "anya-e0103n0:1517_7": "Paccavekkhitabbanti tadeva dhātulakkhaṇaṃ pati pati avekkhitabbaṃ,",
  "anya-e0103n0:1517_8": "bhāvanāsiddhena ñāṇacakkhunā aparāparaṃ paccakkhato passitabbaṃ.",
  "anya-e0103n0:1518_0": "Tassevaṃ vāyamamānassāti tassa yogino evaṃ vuttappakārena bhāvanaṃ anuyuñjantassa,",
  "anya-e0103n0:1518_1": "tattha ca bhāvanāanuyoge sakkaccakāritāya,",
  "anya-e0103n0:1518_2": "sātaccakāritāya,",
  "anya-e0103n0:1518_3": "sappāyasevitāya,",
  "anya-e0103n0:1518_4": "samathanimittasallakkhaṇena,",
  "anya-e0103n0:1518_5": "bojjhaṅgānaṃ anupavattanena,",
  "anya-e0103n0:1518_6": "kāye ca jīvite ca nirapekkhavuttitāya,",
  "anya-e0103n0:1518_7": "antarā saṅkocaṃ anāpajjantena bhāvanaṃ ussukkāpetvā ussoḷhiyaṃ avaṭṭhānena sammadeva vāyāmaṃ payogaṃ parakkamaṃ pavattentassa.",
  "anya-e0103n0:1518_8": "Dhātuppabhedāvabhāsanapaññāpariggahitoti pathavīādīnaṃ dhātūnaṃ sabhāvalakkhaṇāvabhāsanena avabhāsanakiccāya",
  "anya-e0103n0:1518_9": "bhāvanāpaññāya ādimajjhapariyosānesu avijahanena sabbato gahito mahaggatabhāvaṃ appattatāya upacāramatto",
  "anya-e0103n0:1518_10": "sikhāppatto kāmāvacarasamādhi uppajjati.",
  "anya-e0103n0:1518_11": "Upacārasamādhīti ca ruḷhīvasena veditabbaṃ.",
  "anya-e0103n0:1518_12": "Appanaṃ hi upecca cārī samādhi upacārasamādhi,",
  "anya-e0103n0:1518_13": "appanā cettha natthi.",
  "anya-e0103n0:1518_14": "Tādisassa pana samādhissa samānalakkhaṇatāya evaṃ vuttaṃ.",
  "anya-e0103n0:1518_15": "Kasmā panettha appanā na hotīti?",
  "anya-e0103n0:1518_16": "Tattha kāraṇamāha “sabhāvadhammārammaṇattā”ti.",
  "anya-e0103n0:1518_17": "Sabhāvadhamme hi tassa gambhīrabhāvato asati bhāvanāvisese appanājhānaṃ na uppajjati,",
  "anya-e0103n0:1518_18": "lokuttaraṃ pana jhānaṃ visuddhibhāvanānukkamavasena,",
  "anya-e0103n0:1518_19": "āruppaṃ ārammaṇātikkamabhāvanāvasena appanāppattaṃ hotīti maraṇānussatiniddese vuttovāyamattho.",
  "anya-e0103n0:1519_0": "Evaṃ rūpakāye avisesena catunnaṃ dhātūnaṃ pariggaṇhanavasena dhātukammaṭṭhānaṃ dassetvā idāni tattha",
  "anya-e0103n0:1519_1": "aṭṭhiādīnaṃ vinibbhujanavasena saṅkhepato sutte āgataṃ dhātumanasikāravidhiṃ dassetuṃ “atha vā panā”tiādi āraddhaṃ.",
  "anya-e0103n0:1519_2": "Tattha ye ime cattāro koṭṭhāsā vuttāti sambandho.",
  "anya-e0103n0:1519_3": "Yathāpaccayaṃ ṭhitā sannivesavisiṭṭhā kaṭṭhavallitiṇamattikāyo upādāya yathā agārasamaññā,",
  "anya-e0103n0:1519_4": "na tattha koci agāro nāma atthi,",
  "anya-e0103n0:1519_5": "evaṃ yathāpaccayaṃ sannivesavisiṭṭhāni pavattamānāni aṭṭhinhārumaṃsacammāni paṭicca sarīrasamaññā,",
  "anya-e0103n0:1519_6": "na ettha koci attā jīvo.",
  "anya-e0103n0:1519_7": "Kevalaṃ tehi parivāritamākāsamattanti dasseti.",
  "anya-e0103n0:1519_8": "Desanā sattasuññatāsandassanaparāti imamatthaṃ vibhāvento “nissattabhāvadassanattha”ntiādimāha.",
  "anya-e0103n0:1519_9": "Tattha aṭṭhiñca paṭiccāti paṇhikaṭṭhikādibhedaṃ paṭipāṭiyā ussitaṃ hutvā ṭhitaṃ atirekatisatabhedaṃ aṭṭhiṃ upādāya.",
  "anya-e0103n0:1519_10": "Nhāruñcāti tameva aṭṭhisaṅghāṭaṃ ābandhitvā ṭhitaṃ navasatappabhedaṃ nhāruṃ.",
  "anya-e0103n0:1519_11": "Maṃsanti tameva aṭṭhisaṅghāṭaṃ anulimpitvā ṭhitaṃ navapesisatappabhedaṃ maṃsaṃ.",
  "anya-e0103n0:1519_12": "Cammanti macchikapattakacchāyāya chaviyā sañchāditaṃ sakalasarīraṃ pariyonandhitvā ṭhitaṃ bahalacammaṃ paṭicca upādāya.",
  "anya-e0103n0:1519_13": "Sabbattha ca-",
  "anya-e0103n0:1519_14": "saddo samuccayattho.",
  "anya-e0103n0:1519_15": "Ākāso parivāritoti yathā bhittipādādivasena ṭhapitaṃ kaṭṭhaṃ,",
  "anya-e0103n0:1519_16": "tasseva ābandhanavalli,",
  "anya-e0103n0:1519_17": "anulepanamattikā,",
  "anya-e0103n0:1519_18": "chādanatiṇanti etāni kaṭṭhādīni anto,",
  "anya-e0103n0:1519_19": "bahi ca parivāretvā ṭhito ākāso agārantveva saṅkhaṃ gacchati,",
  "anya-e0103n0:1519_20": "gehanti paṇṇattiṃ labhati,",
  "anya-e0103n0:1519_21": "evameva yathāvuttāni aṭṭhiādīni anto,",
  "anya-e0103n0:1519_22": "bahi ca parivāretvā ṭhito ākāso tāneva aṭṭhiādīni upādāya rūpantveva saṅkhaṃ gacchati,",
  "anya-e0103n0:1519_23": "sarīranti vohāraṃ labhati.",
  "anya-e0103n0:1519_24": "Yathā ca kaṭṭhādīni paṭicca saṅkhaṃ gataṃ agāraṃ loke “khattiyagehaṃ,",
  "anya-e0103n0:1519_25": "brāhmaṇageha”nti vuccati,",
  "anya-e0103n0:1519_26": "evamidampi “khattiyasarīraṃ brāhmaṇasarīra”nti voharīyati,",
  "anya-e0103n0:1519_27": "natthettha koci satto vā jīvo vāti adhippāyo.",
  "anya-e0103n0:1520_0": "Teti te cattāro koṭṭhāse vinibbhujitvā vinibbhujitvāti yojanā.",
  "anya-e0103n0:1520_1": "Taṃtaṃantarānusārināti aṭṭhinhārūnaṃ nhārumaṃsānaṃ maṃsacammānanti tesaṃ tesaṃ koṭṭhāsānaṃ vivarānupātinā ñāṇasaṅkhātena hatthena.",
  "anya-e0103n0:1520_2": "Vinibbhujitvā vinibbhujitvāti anekakkhattuṃ viniveṭhetvā.",
  "anya-e0103n0:1520_3": "Atha vā vinibbhujitvā vinibbhujitvāti paccekaṃ aṭṭhiādīnaṃ antarānusārinā ñāṇahatthena vinibbhogaṃ katvā.",
  "anya-e0103n0:1520_4": "Etesūti sakalampi attano rūpakāyaṃ catudhā katvā vibhattesu yathāvuttesu aṭṭhiādīsu catūsu koṭṭhāsesu.",
  "anya-e0103n0:1520_5": "Purimanayenevāti “yo imasmiṃ kāye thaddhabhāvo vā”tiādinā pubbe vuttanayeneva.",
  "anya-e0103n0:1520_6": "Yaṃ panettha vattabbaṃ bhāvanāvidhānaṃ,",
  "anya-e0103n0:1520_7": "taṃ anantaranaye vuttākāreneva vattabbaṃ.",
  "anya-e0103n0:1521_0": "309.",
  "anya-e0103n0:1521_1": "Vitthārato āgate pana “catudhātuvavatthāne”ti ānetvā yojanā.",
  "anya-e0103n0:1521_2": "Evaṃ idāni vuccamānākārena veditabbo bhāvanānayo.",
  "anya-e0103n0:1521_3": "“Dvācattālīsāya ākārehi dhātuyo uggaṇhitvā”ti kasmā vuttaṃ,",
  "anya-e0103n0:1521_4": "nanu ādito dvattiṃsākārā dhātuyo na hontīti?",
  "anya-e0103n0:1521_5": "Vatthusīsena dhātūnaṃyeva uggahetabbattā nāyaṃ doso.",
  "anya-e0103n0:1521_6": "Vuttappakāreti “gocaragāmato nātidūranāccāsannatādīhi pañcahi aṅgehi samannāgate”tiādinā vuttappakāre.",
  "anya-e0103n0:1521_7": "Katasabbakiccenāti palibodhupacchedādikaṃ kataṃ sabbakiccaṃ etenāti katasabbakicco,",
  "anya-e0103n0:1521_8": "tenassa sīlavisodhanādi pana kammaṭṭhānuggahaṇato pageva siddhaṃ hotīti dasseti.",
  "anya-e0103n0:1521_9": "Sasambhārasaṅkhepatoti sambharīyanti etena buddhivohārāti sambhāro,",
  "anya-e0103n0:1521_10": "tannimittaṃ.",
  "anya-e0103n0:1521_11": "Kiṃ panetaṃ?",
  "anya-e0103n0:1521_12": "Pathavīādi.",
  "anya-e0103n0:1521_13": "Kesādīsu hi vīsatiyā ākāresu “pathavī”ti buddhivohārā pathavīnimittakā thaddhataṃ upādāya pavattanato.",
  "anya-e0103n0:1521_14": "Tasmā tattha pathavīsambhāro nāma savisesāya tassā atthitāya kesādayo saha sambhārehīti sasambhārā.",
  "anya-e0103n0:1521_15": "Āpokoṭṭhāsādīsupi eseva nayo.",
  "anya-e0103n0:1521_16": "Sasambhārānaṃ saṅkhepo sasambhārasaṅkhepo,",
  "anya-e0103n0:1521_17": "tato sasambhārasaṅkhepato bhāvetabbanti yojanā.",
  "anya-e0103n0:1521_18": "Saṅkhepato vīsatiyā,",
  "anya-e0103n0:1521_19": "dvādasasu, catūsu,",
  "anya-e0103n0:1521_20": "chasu ca koṭṭhāsesu yathākkamaṃ pathavīādikā catasso dhātuyo pariggahetvā dhātuvavatthānaṃ sasambhārasaṅkhepato bhāvanā.",
  "anya-e0103n0:1521_21": "Tenāha “idha bhikkhu vīsatiyā koṭṭhāsesū”tiādi.",
  "anya-e0103n0:1522_0": "Sasambhāravibhattitoti sasambhārānaṃ kesādīnaṃ vibhāgato kesādike vīsati koṭṭhāse pubbe viya ekajjhaṃ",
  "anya-e0103n0:1522_1": "aggahetvā vibhāgato pathavīdhātubhāvena vavatthāpanaṃ.",
  "anya-e0103n0:1522_2": "Āpokoṭṭhāsādīsupi eseva nayo.",
  "anya-e0103n0:1522_3": "Salakkhaṇasaṅkhepatoti lakkhīyati etenāti lakkhaṇaṃ,",
  "anya-e0103n0:1522_4": "dhammānaṃ sabhāvo,",
  "anya-e0103n0:1522_5": "idha pana thaddhatādi.",
  "anya-e0103n0:1522_6": "Tasmā thaddhalakkhaṇādivantatāya saha lakkhaṇehīti salakkhaṇā,",
  "anya-e0103n0:1522_7": "kesādayo dvācattālīsa ākārā.",
  "anya-e0103n0:1522_8": "Tesaṃ saṅkhepato.",
  "anya-e0103n0:1522_9": "Idaṃ vuttaṃ hoti –",
  "anya-e0103n0:1522_10": "kesādike vīsati koṭṭhāse ekajjhaṃ gahetvā tattha thaddhatādikaṃ catubbidhampi lakkhaṇaṃ vavatthapetvā bhāvanā salakkhaṇasaṅkhepato bhāvanā.",
  "anya-e0103n0:1522_11": "Esa nayo āpokoṭṭhāsādīsupi.",
  "anya-e0103n0:1522_12": "Salakkhaṇavibhattitoti thaddhalakkhaṇādinā salakkhaṇānaṃ kesādīnaṃ vibhāgato kesādīsu dvācattālīsāya",
  "anya-e0103n0:1522_13": "ākāresu paccekaṃ thaddhatādīnaṃ catunnaṃ catunnaṃ lakkhaṇānaṃ vavatthāpanavasena bhāvanā.",
  "anya-e0103n0:1523_0": "Evaṃ catūhi ākārehi uddiṭṭhaṃ bhāvanānayaṃ niddisituṃ “kathaṃ sasambhārasaṅkhepato bhāvetī”tiādi āraddhaṃ.",
  "anya-e0103n0:1523_1": "Ettha ca yathā tikkhapañño puggalo tikkhatāya paropariyattasabbhāvato tikkhindriyamudindriyatāvasena duvidhoti.",
  "anya-e0103n0:1523_2": "Tattha tikkhindriyassa vasena saṅkhepato paṭhamanayo vutto,",
  "anya-e0103n0:1523_3": "mudindriyassa vasena dutiyo.",
  "anya-e0103n0:1523_4": "Evaṃ nātitikkhapaññopi puggaloti.",
  "anya-e0103n0:1523_5": "Tattha yo visadindriyo puggalo,",
  "anya-e0103n0:1523_6": "tassa vasena sasambhārasaṅkhepato,",
  "anya-e0103n0:1523_7": "salakkhaṇasaṅkhepato ca bhāvanānayo niddiṭṭho.",
  "anya-e0103n0:1523_8": "Yo pana nātivisadindriyo,",
  "anya-e0103n0:1523_9": "tassa vasena sasambhāravibhattito,",
  "anya-e0103n0:1523_10": "salakkhaṇavibhattito ca bhāvanānayo niddiṭṭhoti veditabbo.",
  "anya-e0103n0:1523_11": "Tassa evaṃ vavatthāpayato eva dhātuyo pākaṭā honti savisesaṃ dhātūnaṃ pariggahitattā.",
  "anya-e0103n0:1523_12": "Bhāvanāvidhānaṃ panettha heṭṭhā vuttanayeneva veditabbaṃ.",
  "anya-e0103n0:1524_0": "310.",
  "anya-e0103n0:1524_1": "Yassāti nātivisadindriyaṃ puggalaṃ sandhāya vadati.",
  "anya-e0103n0:1524_2": "Evaṃ bhāvayatoti sasambhārasaṅkhepato bhāventassa.",
  "anya-e0103n0:1524_3": "Yena vidhinā uggahetvā kusalo hoti,",
  "anya-e0103n0:1524_4": "so sattavidho vidhi “uggahakosalla”nti vuccati,",
  "anya-e0103n0:1524_5": "tannibbattaṃ vā ñāṇaṃ.",
  "anya-e0103n0:1524_6": "Evaṃ manasikārakosallampi veditabbaṃ.",
  "anya-e0103n0:1524_7": "Dvattiṃsākāreti dhātumanasikāravasena pariggahite kesādike dvattiṃsavidhe koṭṭhāse.",
  "anya-e0103n0:1524_8": "“Dvattiṃsākāre”ti ca idaṃ tejavāyukoṭṭhāsesu vaṇṇādivasena vavatthānassa abhāvato vuttaṃ.",
  "anya-e0103n0:1524_9": "Sabbaṃ tattha vuttavidhānaṃ kātabbanti “vacasā manasā”tiādinā vuttauggahakosalluddesato paṭṭhāya yāva “anupubbamuñcanādivasenā”ti padaṃ,",
  "anya-e0103n0:1524_10": "tāva āgataṃ sabbaṃ bhāvanāvidhānaṃ kātabbaṃ sampādetabbaṃ.",
  "anya-e0103n0:1524_11": "Vaṇṇādivasenāti vaṇṇasaṇṭhānadisokāsaparicchedavasena.",
  "anya-e0103n0:1524_12": "Ayañca vaṇṇādivasena manasikāro dhātupaṭikkūlavaṇṇamanasikārānaṃ sādhāraṇo pubbabhāgoti nibbattitadhātumanasikārameva",
  "anya-e0103n0:1524_13": "dassetuṃ “avasāne evaṃ manasikāro pavattetabbo”ti vuttaṃ.",
  "anya-e0103n0:1525_0": "311.",
  "anya-e0103n0:1525_1": "Aññamaññaṃ ābhogapaccavekkhaṇarahitā ete dhammāti ete “sīsakaṭāhapaliveṭhanacammaṃ kesā”ti evaṃ vohariyamānā bhūtupādāyadhammā “mayi kesā jātā,",
  "anya-e0103n0:1525_2": "mayamettha jātā”ti evaṃ aññamaññaṃ ābhogapaccavekkhaṇasuññā.",
  "anya-e0103n0:1525_3": "Iminā kāraṇassa ca phalassa ca abyāpāratāya dhātumattataṃ sandasseti,",
  "anya-e0103n0:1525_4": "tena ca ābhogapaccavekkhaṇānampi evameva abyāpāratā dīpitāti daṭṭhabbaṃ.",
  "anya-e0103n0:1525_5": "Na hi tāni,",
  "anya-e0103n0:1525_6": "tesaṃ kāraṇāni ca tathā tathā ābhujitvā,",
  "anya-e0103n0:1525_7": "paccavekkhitvā ca uppajjanti,",
  "anya-e0103n0:1525_8": "paccayabhāvaṃ vā gacchantīti.",
  "anya-e0103n0:1525_9": "Itīti vuttappakāraparāmasanaṃ.",
  "anya-e0103n0:1525_10": "Acetanoti na cetano,",
  "anya-e0103n0:1525_11": "cetanārahito vā.",
  "anya-e0103n0:1525_12": "Abyākatoti abyākatarāsipariyāpanno.",
  "anya-e0103n0:1525_13": "Suññoti attasuñño.",
  "anya-e0103n0:1525_14": "Tato eva nissatto.",
  "anya-e0103n0:1525_15": "Thaddhalakkhaṇādhikatāya thaddho.",
  "anya-e0103n0:1525_16": "Tato eva pathavīdhātūti evaṃ manasikāro pavattetabboti sambandho.",
  "anya-e0103n0:1525_17": "Evaṃ sabbattha.",
  "anya-e0103n0:1526_0": "312. Suññagāmaṭṭhāneti ettha suññagāmaggahaṇaṃ paramatthato vedakavirahadassanatthaṃ kāyassa.",
  "anya-e0103n0:1527_0": "313. Madhukaṭṭhiketi madhukabījāni.",
  "anya-e0103n0:1528_0": "314. Gehathambhānaṃ ādhārabhāvena ṭhapitasilāyo pāsāṇaudukkhalakānīti adhippetāni.",
  "anya-e0103n0:1529_0": "315. Duggandhādibhāve cassa sadisabhāvadassanatthaṃ allagocammaggahaṇaṃ.",
  "anya-e0103n0:1530_0": "316. Yebhuyyena maṃsapesīnaṃ bahalatāya mahāmattikaggahaṇaṃ.",
  "anya-e0103n0:1531_0": "317. Kuṭṭadārūsūti dārukuṭṭikāya kuṭiyā bhittipādabhūtesu kaṭṭhesu.",
  "anya-e0103n0:1532_0": "318.",
  "anya-e0103n0:1532_1": "Paṇhikaṭṭhiādīnaṃ ādhārabhāvo viya gopphakaṭṭhiādīnaṃ ādheyyabhāvopi asamannāhārasiddhoti dassanatthaṃ",
  "anya-e0103n0:1532_2": "“paṇhikaṭṭhigopphakaṭṭhiṃ ukkhipitvā ṭhita”ntiādiṃ vatvā puna “sīsaṭṭhigīvaṭṭhike patiṭṭhita”ntiādi vuttaṃ.",
  "anya-e0103n0:1533_0": "319. Sinnavettaggādīsūti seditavettakaḷīrādīsu.",
  "anya-e0103n0:1534_0": "321.",
  "anya-e0103n0:1534_1": "Uraṭṭhisaṅghāṭo pañjarasadisatāya “uraṭṭhipañjara”nti vutto.",
  "anya-e0103n0:1534_2": "Tassa athirabhāvadassanatthaṃ jiṇṇasandamānikapañjaraṃ nidassanabhāvena gahitaṃ.",
  "anya-e0103n0:1535_0": "322. Yamakamaṃsapiṇḍeti maṃsapiṇḍayugaḷe.",
  "anya-e0103n0:1536_0": "323.",
  "anya-e0103n0:1536_1": "Kilomakassa setavaṇṇatāya “pilotikapaliveṭhite”ti pilotikaṃ nidassanabhāvena vuttaṃ.",
  "anya-e0103n0:1536_2": "Evameva na vakkahadayāni sakalasarīre ca maṃsaṃ jānātīti ettha na vakkahadayāni jānanti “mayaṃ paṭicchannakilomakena paṭicchannānī”ti,",
  "anya-e0103n0:1536_3": "na sakalasarīre ca maṃsaṃ jānāti “ahaṃ paṭicchannakilomakena paṭicchanna”nti yojetabbaṃ.",
  "anya-e0103n0:1537_0": "324. Koṭṭhamatthakapassanti kusūlassa abbhantare matthakapassaṃ.",
  "anya-e0103n0:1538_0": "325.",
  "anya-e0103n0:1538_1": "Dvinnaṃ thanānamantareti dvinnaṃ thanappadesānaṃ vemajjhe,",
  "anya-e0103n0:1538_2": "thanappadeso ca abbhantaravasena veditabbo.",
  "anya-e0103n0:1539_0": "327. Ekavīsatiantabhogeti ekavīsatiyā ṭhānesu obhaggobhagge antamaṇḍale.",
  "anya-e0103n0:1540_0": "328.",
  "anya-e0103n0:1540_1": "Āmāsaye ṭhito paribhuttāhāro udariyanti adhippetanti āha “udariyaṃ udare ṭhitaṃ asitapītakhāyitasāyita”nti.",
  "anya-e0103n0:1541_0": "331.",
  "anya-e0103n0:1541_1": "Abaddhapittaṃ saṃsaraṇalohitaṃ viya,",
  "anya-e0103n0:1541_2": "kāyusmā viya ca kammajarūpapaṭibaddhavuttikanti āha “ābaddhapittaṃ jīvitindriyapaṭibaddhaṃ sakalasarīraṃ byāpetvā ṭhita”nti.",
  "anya-e0103n0:1541_3": "Paṭibaddhatāvacanena cassa jīvitindriye sati sabbhāvameva dīpeti,",
  "anya-e0103n0:1541_4": "na jīvitindriyassa viya ekantakammajatanti daṭṭhabbaṃ.",
  "anya-e0103n0:1541_5": "Pittakosaketi mahākosāṭakīkosasadise pittādhāre.",
  "anya-e0103n0:1541_6": "Yūsabhūtoti rasabhūto.",
  "anya-e0103n0:1542_0": "332. Ucchiṭṭhodakagabbhamalādīnaṃ chaḍḍanaṭṭhānaṃ candanikā, tassaṃ candanikāyaṃ.",
  "anya-e0103n0:1543_0": "333.",
  "anya-e0103n0:1543_1": "Pubbāsayo mandapaññānaṃ kesañcideva hotīti katvā asabbasādhāraṇanti adhippāyenāha “pubbo anibaddhokāso”ti.",
  "anya-e0103n0:1544_0": "334.",
  "anya-e0103n0:1544_1": "Pittaṃ viyāti abaddhapittaṃ viya.",
  "anya-e0103n0:1544_2": "Sakalasarīranti jīvitindriyapaṭibaddhaṃ sabbaṃ sarīrappadesaṃ.",
  "anya-e0103n0:1544_3": "Vakkahadayayakanapapphāsāni tementanti ettha yakanaṃ heṭṭhābhāgapūraṇena,",
  "anya-e0103n0:1544_4": "itarāni tesaṃ upari thokaṃ thokaṃ paggharaṇena ca temetīti daṭṭhabbaṃ.",
  "anya-e0103n0:1544_5": "Heṭṭhā leḍḍukhaṇḍādīni temayamāneti temakatemitabbānaṃ abyāpāratāsāmaññanidassanatthaṃ eva upamā daṭṭhabbā,",
  "anya-e0103n0:1544_6": "na ṭhānasāmaññanidassanatthaṃ.",
  "anya-e0103n0:1544_7": "Sannicitalohitena hi temetabbānaṃ kesañci heṭṭhā,",
  "anya-e0103n0:1544_8": "kassaci upari ṭhitatā kāyagatāsatiniddese dassitāti.",
  "anya-e0103n0:1544_9": "Yakanassa heṭṭhābhāgaṭṭhānaṃ “mayi lohitaṃ ṭhita”nti na jānāti,",
  "anya-e0103n0:1544_10": "vakkādīni “amhe temayamānaṃ lohitaṃ ṭhita”nti na jānantīti evaṃ yojanā veditabbā.",
  "anya-e0103n0:1545_0": "336.",
  "anya-e0103n0:1545_1": "Patthinnasinehoti thinabhāvaṃ ghanabhāvaṃ gatasineho.",
  "anya-e0103n0:1545_2": "Sakalasarīre maṃsanti yojanā,",
  "anya-e0103n0:1545_3": "tañca thūlasarīraṃ sandhāya vuttaṃ.",
  "anya-e0103n0:1545_4": "Medassa satipi patthinnatāya ghanabhāve maṃsassa viya na baddhatāti vuttaṃ “patthinnayūso”ti.",
  "anya-e0103n0:1545_5": "Tenevassa āpokoṭṭhāsatā.",
  "anya-e0103n0:1546_0": "337.",
  "anya-e0103n0:1546_1": "Udakapuṇṇesu taruṇatālaṭṭhikūpakesūti nātipariṇatānaṃ sajalakānaṃ aggato chinnānaṃ tālasalāṭukānaṃ vivarāni sandhāya vuttaṃ.",
  "anya-e0103n0:1547_0": "338.",
  "anya-e0103n0:1547_1": "Vasāya attano ādhāre abhibyāpanamukhena abyāpāratāsāmaññaṃ vibhāvetabbanti ācāmagatatelaṃ nidassitanti daṭṭhabbaṃ.",
  "anya-e0103n0:1548_0": "339. Kheḷuppattipaccaye ambilaggamadhuraggādike.",
  "anya-e0103n0:1549_0": "343.",
  "anya-e0103n0:1549_1": "Kesādīsu manasikāraṃ pavattetvā tejokoṭṭhāsesu pavattetabbo manasikāroti vibhattiṃ pariṇāmetvā yojetabbaṃ.",
  "anya-e0103n0:1549_2": "Yena santappatīti yena kāyo santappati,",
  "anya-e0103n0:1549_3": "ayaṃ santappanakicco.",
  "anya-e0103n0:1549_4": "Tejoti tassa pariggaṇhanākāro eva paccāmaṭṭho.",
  "anya-e0103n0:1549_5": "Yena jīrīyatītiādīsupi eseva nayo.",
  "anya-e0103n0:1550_0": "344.",
  "anya-e0103n0:1550_1": "Assāsapassāsavasenāti antopavisanabahinikkhamananāsikāvātabhāvena.",
  "anya-e0103n0:1550_2": "“Evaṃ pavattamanasikārassā”ti iminā vuttākārena sasambhāravibhattito pavattakammaṭṭhānamanasikārassa.",
  "anya-e0103n0:1550_3": "Dhātuyo pākaṭā hontīti vitthārato pariggahitattā dhātuyo vibhūtā honti.",
  "anya-e0103n0:1550_4": "Idhāpi bhāvanāvidhānaṃ heṭṭhā vuttanayeneva veditabbaṃ.",
  "anya-e0103n0:1551_0": "345.",
  "anya-e0103n0:1551_1": "Tatthevāti tesuyeva vīsatiyā koṭṭhāsesu.",
  "anya-e0103n0:1551_2": "Paripācanalakkhaṇaṃ vitthambhanalakkhaṇanti etthāpi “tatthevā”ti ānetvā sambandhitabbaṃ.",
  "anya-e0103n0:1552_0": "Puna tatthevāti tesuyeva dvādasasu koṭṭhāsesūti attho.",
  "anya-e0103n0:1552_1": "Ettha ca kesādikoṭṭhāsānaṃ saṃviggahatāya tattha vijjamānā āpodhātuādayo nhāniyacuṇṇādīsu udakādayo viya",
  "anya-e0103n0:1552_2": "suviññeyyāti “tattheva ābandhanalakkhaṇa”ntiādi vuttaṃ.",
  "anya-e0103n0:1553_0": "Santappanāditejokoṭṭhāsesu pana vāyodhātuādayo na tathā suviññeyyāti katvā “tena avinibhutta”nti vuttaṃ,",
  "anya-e0103n0:1553_1": "na tatthevāti.",
  "anya-e0103n0:1553_2": "Yadi evaṃ,",
  "anya-e0103n0:1553_3": "vāyukoṭṭhāsesu kathaṃ tatthevāti?",
  "anya-e0103n0:1553_4": "Vāyukoṭṭhāsāpi hi uddhaṅgamavātādayo piṇḍākāreneva pariggahetabbataṃ upagacchanti,",
  "anya-e0103n0:1553_5": "na pana santappanāditejokoṭṭhāsāti nāyaṃ doso.",
  "anya-e0103n0:1553_6": "Tattha tenāti tena tejena.",
  "anya-e0103n0:1553_7": "Avinibhuttanti avinābhūtaṃ,",
  "anya-e0103n0:1553_8": "taṃtaṃkalāpagatavasena vā evaṃ vuttaṃ.",
  "anya-e0103n0:1553_9": "Evaṃ vavatthāpayatoti vuttākārena salakkhaṇasaṅkhepato dhātuyo vavatthāpentassa.",
  "anya-e0103n0:1553_10": "Vuttanayenāti “tassevaṃ vāyamamānassā”tiādinā heṭṭhā vuttanayena.",
  "anya-e0103n0:1554_0": "346.",
  "anya-e0103n0:1554_1": "Evampi bhāvayatoti salakkhaṇasaṅkhepato dhātuyo pariggahetvā bhāventassāpi.",
  "anya-e0103n0:1554_2": "Pubbe vuttanayenāti sasambhāravibhattito bhāvanāyaṃ vuttena nayena.",
  "anya-e0103n0:1554_3": "Evanti yathā kese, evaṃ.",
  "anya-e0103n0:1554_4": "Sabbakoṭṭhāsesūti ekacattālīsabhedesu sesasabbakoṭṭhāsesu evamettha aṭṭhasaṭṭhidhātusatassa pariggaho vutto hoti.",
  "anya-e0103n0:1554_5": "Bhāvanāvidhānaṃ panettha heṭṭhā vuttanayameva.",
  "anya-e0103n0:1555_0": "Idāni vacanatthādimukhenapi dhātūsu manasikāravidhānaṃ dassetuṃ “vacanatthato”tiādi vuttaṃ.",
  "anya-e0103n0:1555_1": "Tattha vacanatthatoti yasmā sabbapaṭhamaṃ kammaṭṭhānassa uggahaṇaṃ vacanavasena hoti vacanadvārena tadatthassa ādito gahetabbato,",
  "anya-e0103n0:1555_2": "tasmā vacanatthatopi dhātūnaṃ manasikātabbatā vuttā.",
  "anya-e0103n0:1555_3": "Kalāpatoti vacanatthavasena visesato,",
  "anya-e0103n0:1555_4": "sāmaññato ca dhātuyo pariggahetvā ṭhitassa yasmā tā piṇḍaso pavattanti,",
  "anya-e0103n0:1555_5": "na paccekaṃ,",
  "anya-e0103n0:1555_6": "tasmā kalāpatopi manasikātabbatā vuttā.",
  "anya-e0103n0:1555_7": "Te pana kalāpā paramāṇuparimāṇā hontīti tappariyāpannānaṃ pathavīdhātuādīnaṃ ekasmiṃ sarīre parimeyyaparicchedaṃ",
  "anya-e0103n0:1555_8": "dassetuṃ cuṇṇato manasikātabbatā vuttā.",
  "anya-e0103n0:1555_9": "So panāyaṃ tāsaṃ cuṇṇato manasikāro saṅghāṭavasena hotīti nibbaṭṭitasarūpameva pariggahetabbaṃ dassetuṃ lakkhaṇādito manasikāro vutto.",
  "anya-e0103n0:1555_10": "Lakkhaṇādito dhātuyo pariggaṇhantena salakkhaṇavibhattito kammaṭṭhānābhinivese yasmā dvācattālīsāya koṭṭhāsānaṃ",
  "anya-e0103n0:1555_11": "vasena dhātūsu pariggayhamānāsu “ettakā utusamuṭṭhānā,",
  "anya-e0103n0:1555_12": "ettakā cittādisamuṭṭhānā”ti ayaṃ vibhāgo ñātabbo hoti,",
  "anya-e0103n0:1555_13": "tasmā samuṭṭhānato manasikāro vutto.",
  "anya-e0103n0:1556_0": "Evaṃ pariññātasamuṭṭhānānampi tāsaṃ saddānusārena vinā visesasāmaññapariggaho kātabboti dassetuṃ nānattekattato manasikāro vutto.",
  "anya-e0103n0:1556_1": "Lakkhaṇavisesato vinibhuttarūpāpi etā aniddisitabbaṭṭhānatāya padesena avinibhuttāti ayaṃ viseso pariggahetabboti",
  "anya-e0103n0:1556_2": "dassetuṃ vinibbhogāvinibbhogato manasikāro vutto.",
  "anya-e0103n0:1556_3": "Satipi avinibbhogavuttiyaṃ kācideva kāsañci sabhāgā,",
  "anya-e0103n0:1556_4": "kāci visabhāgāti ayampi viseso pariggahetabboti dassetuṃ sabhāgavisabhāgato manasikāro vutto.",
  "anya-e0103n0:1556_5": "Sabhāgavisabhāgāpi dhātuyo ajjhattikā īdisakiccavisesayuttā,",
  "anya-e0103n0:1556_6": "bāhirā tabbiparītāti ayaṃ viseso pariggahetabboti dassetuṃ ajjhattikabāhiravisesato manasikāro vutto.",
  "anya-e0103n0:1556_7": "Sajātisaṅgahādiko dhātusaṅgahavisesopi pariggahitabboti dassetuṃ saṅgahato manasikāro vutto.",
  "anya-e0103n0:1556_8": "Sandhāraṇādīhi yathāsakakiccehi aññamaññūpatthambhabhāvatopi dhātuyo pariggahetabbāti dassetuṃ paccayato manasikāro vutto.",
  "anya-e0103n0:1556_9": "Abyāpāranayato dhātuyo pariggahetabbāti dassetuṃ asamannāhārato manasikāro vutto.",
  "anya-e0103n0:1556_10": "Attano paccayadhammavisesato,",
  "anya-e0103n0:1556_11": "paccayabhāvavisesato ca dhātuyo pariggahetabbāti dassetuṃ paccayavibhāgato manasikāro vuttoti evametesaṃ",
  "anya-e0103n0:1556_12": "terasannaṃ ākārānaṃ pariggahe kāraṇaṃ veditabbaṃ.",
  "anya-e0103n0:1556_13": "Ākārehīti pakārehi,",
  "anya-e0103n0:1556_14": "kāraṇehi vā.",
  "anya-e0103n0:1557_0": "347.",
  "anya-e0103n0:1557_1": "Tattha patthaṭattāti puthuttā,",
  "anya-e0103n0:1557_2": "tena puthubhāvato puthuvī,",
  "anya-e0103n0:1557_3": "puthuvī eva pathavīti niruttinayena saddatthamāha.",
  "anya-e0103n0:1557_4": "Patthanaṭṭhena vā pathavī,",
  "anya-e0103n0:1557_5": "patiṭṭhābhāvena patthāyati upatiṭṭhatīti attho.",
  "anya-e0103n0:1557_6": "“Appotī”ti padassa attho heṭṭhā vutto eva.",
  "anya-e0103n0:1557_7": "Āpīyatīti sosīyati,",
  "anya-e0103n0:1557_8": "pivīyatīti keci.",
  "anya-e0103n0:1557_9": "“Ayaṃ panattho sasambhārāpe yujjatī”ti vadanti,",
  "anya-e0103n0:1557_10": "lakkhaṇāpepi yujjateva.",
  "anya-e0103n0:1557_11": "Sopi hi pharusapācanavisosanākārena sesabhūtattayena pīyamāno viya pavattatīti.",
  "anya-e0103n0:1557_12": "Appāyatīti brūheti.",
  "anya-e0103n0:1557_13": "Paribrūhanarasā hi āpodhātu.",
  "anya-e0103n0:1557_14": "Tejatīti niseti,",
  "anya-e0103n0:1557_15": "tikkhabhāvena sesabhūtattayaṃ usmāpayatīti attho.",
  "anya-e0103n0:1557_16": "Vāyatīti samīreti,",
  "anya-e0103n0:1557_17": "desantaruppattihetubhāvena bhūtasaṅghātaṃ gametīti attho.",
  "anya-e0103n0:1558_0": "Evaṃ tāva visesato vacanatthaṃ vatvā idāni sāmaññato vattuṃ “avisesena panā”tiādi vuttaṃ.",
  "anya-e0103n0:1558_1": "Salakkhaṇadhāraṇatoti yathā titthiyaparikappito “pakati attā”ti evamādiko sabhāvato natthi,",
  "anya-e0103n0:1558_2": "na evametā.",
  "anya-e0103n0:1558_3": "Etā pana salakkhaṇaṃ sabhāvaṃ dhārentīti dhātuyo.",
  "anya-e0103n0:1558_4": "Dukkhādānatoti dukkhassa vidahanato.",
  "anya-e0103n0:1558_5": "Etā hi dhātuyo kāraṇabhāvena vavatthitā hutvā ayalohādidhātuyo viya ayalohādiṃ anekappakāraṃ saṃsāradukkhaṃ vidahanti.",
  "anya-e0103n0:1558_6": "Dukkhādhānatoti anappakassa dukkhassa vidhānamattato avasavattanato,",
  "anya-e0103n0:1558_7": "taṃ vā dukkhaṃ etāhi kāraṇabhūtāhi sattehi anuvidhīyati,",
  "anya-e0103n0:1558_8": "tathāvihitañca taṃ etāsveva dhīyati ṭhapīyatīti evaṃ dukkhādhānato, dhātuyo.",
  "anya-e0103n0:1558_9": "Apica “nijjīvaṭṭho dhātuṭṭho”ti vuttovāyamattho.",
  "anya-e0103n0:1558_10": "Tathā hi bhagavā “chadhāturoyaṃ bhikkhu puriso”tiādīsu jīvasaññāsamūhananatthaṃ dhātudesanaṃ akāsīti.",
  "anya-e0103n0:1558_11": "Iti vacanatthamukhenapi asādhāraṇato,",
  "anya-e0103n0:1558_12": "sādhāraṇato ca dhātūnaṃ sarasalakkhaṇameva vibhāvīyatīti āha “evaṃ visesasāmaññavasena vacanatthato manasi kātabbā”ti.",
  "anya-e0103n0:1558_13": "Manasikāro pana vacanatthamukhena dhātuyo pariggahetvā ṭhitassa heṭṭhā vuttanayeneva veditabbo.",
  "anya-e0103n0:1559_0": "348.",
  "anya-e0103n0:1559_1": "Ākārehīti pakārehi.",
  "anya-e0103n0:1559_2": "Atha vā ākarīyanti dissanti ettha dhātuyoti ākārā, koṭṭhāsā.",
  "anya-e0103n0:1559_3": "Aṭṭhadhammasamodhānāti yathāvuttānaṃ paccayavisesena visiṭṭharūpānaṃ vaṇṇādīnaṃ aṭṭhannaṃ dhammānaṃ samavadhānato",
  "anya-e0103n0:1559_4": "sannivesavisesavasena sahāvaṭṭhānato taṃ upādāya.",
  "anya-e0103n0:1559_5": "Kesāti sammuti samaññāmattaṃ hoti.",
  "anya-e0103n0:1559_6": "Tesaṃyeva vinibbhogāti tesaṃyeva vaṇṇādīnaṃ vinibbhujanato.",
  "anya-e0103n0:1559_7": "Yathā hi vaṇṇādayo aṭṭha dhammā paññāya vinibbhujjamānā aññamaññabyatirekena paramatthato upalabbhanti,",
  "anya-e0103n0:1559_8": "na evaṃ vaṇṇādibyatirekena paramatthato kesā upalabbhanti.",
  "anya-e0103n0:1559_9": "Tasmā ye ca dhamme samudite upādāya “kesā”ti sammuti,",
  "anya-e0103n0:1559_10": "tesu visuṃ visuṃ katesu natthi “kesā”ti sammuti,",
  "anya-e0103n0:1559_11": "vohāramattanti attho.",
  "anya-e0103n0:1560_0": "“Aṭṭhadhammakalāpamattamevā”ti idaṃ kesapaññattiyā upādāyabhūte vaṇṇādike ekattena gahetvā vuttaṃ,",
  "anya-e0103n0:1560_1": "na tesaṃ aṭṭhadhammamattabhāvato.",
  "anya-e0103n0:1560_2": "Kammasamuṭṭhāno koṭṭhāsoti kesesu tāva kesamūlaṃ,",
  "anya-e0103n0:1560_3": "evaṃ lomādīsupi yathārahaṃ veditabbaṃ.",
  "anya-e0103n0:1560_4": "Dasadhammakalāpopīti ettha asitādiparipācako tejokoṭṭhāso navadhammakalāpopīti vattabbo.",
  "anya-e0103n0:1560_5": "Yadime kesādikoṭṭhāsā yathārahaṃ aṭṭhanavadasadhammasamūhabhūtā,",
  "anya-e0103n0:1560_6": "atha kasmā pathavīādidhātumattato manasi karīyantīti āha “ussadavasena panā”tiādi.",
  "anya-e0103n0:1560_7": "Yasmā ayaṃ dhātumanasikāro yāvadeva sattasaññāsamugghāṭanattho,",
  "anya-e0103n0:1560_8": "dhammavinibbhogo ca sātisayaṃ sattasaññāsamugghāṭāya saṃvattati,",
  "anya-e0103n0:1560_9": "tasmā koṭṭhāsesu evaṃ dhammavibhāgo veditabbo.",
  "anya-e0103n0:1560_10": "Ettha hi udariyaṃ karīsaṃ pubbo muttañca utusamuṭṭhānā,",
  "anya-e0103n0:1560_11": "asitādiparipācakatejo kammasamuṭṭhāno,",
  "anya-e0103n0:1560_12": "assāsapassāsavāto cittasamuṭṭhānoti cha ekasamuṭṭhānā,",
  "anya-e0103n0:1560_13": "sedoassu kheḷo siṅghāṇikāti cattāro utucittavasena dvisamuṭṭhānā,",
  "anya-e0103n0:1560_14": "sesā dvattiṃsa catusamuṭṭhānā.",
  "anya-e0103n0:1561_0": "Tesu asitādiparipācake tejokoṭṭhāse eko kalāpo jīvitanavako,",
  "anya-e0103n0:1561_1": "aññesu ekasamuṭṭhānesu utusamuṭṭhāno,",
  "anya-e0103n0:1561_2": "cittasamuṭṭhāno vā ekeko aṭṭhako,",
  "anya-e0103n0:1561_3": "dvisamuṭṭhānesu utucittavasena dve dve aṭṭhakā,",
  "anya-e0103n0:1561_4": "catusamuṭṭhānesu utucittāhārasamuṭṭhānā tayo tayo aṭṭhakā,",
  "anya-e0103n0:1561_5": "utucittasamuṭṭhānesu saddanavakā,",
  "anya-e0103n0:1561_6": "aṭṭhasu tejovāyokoṭṭhāsesu aṭṭha jīvitanavakā,",
  "anya-e0103n0:1561_7": "sesesu catuvīsatiyā koṭṭhāsesu kāyabhāvadasakadvayasahitā,",
  "anya-e0103n0:1561_8": "cakkhādisaññitesu maṃsakoṭṭhāsesu cakkhusotaghānajivhāvatthudasakasahitā cāti paripuṇṇāyatanake rūpakāye",
  "anya-e0103n0:1561_9": "bhedaṃ anāmasitvā ekattavasena gayhamānā sattacattālīsādhikasatarūpakalāpā rūpavibhāgato sādhikaṃ diyaḍḍharūpasahassaṃ hoti,",
  "anya-e0103n0:1561_10": "koṭṭhāsānaṃ pana avayavavibhāgena tadavayavakalāpānaṃ bhede gayhamāne rūpadhammānaṃ asaṅkhyeyyabhedatā veditabbā.",
  "anya-e0103n0:1561_11": "Evaṃ dhammavibhāgato anekabhedabhinnāpi ime dvācattālīsa koṭṭhāsā ussadaggahaṇena catudhātuvaseneva vavatthapetabbā.",
  "anya-e0103n0:1561_12": "Tenāha “ussadavasena pana…pe…",
  "anya-e0103n0:1561_13": "manasi kātabbā”ti.",
  "anya-e0103n0:1561_14": "Tattha manasikāravidhi vuttanayeneva veditabbo.",
  "anya-e0103n0:1562_0": "349.",
  "anya-e0103n0:1562_1": "Majjhimena pamāṇenāti ārohapariṇāhehi majjhimasarīre labbhamānena majjhimena parimāṇena.",
  "anya-e0103n0:1562_2": "Pariggayhamānāti paññāya paritakketvā gayhamānā.",
  "anya-e0103n0:1562_3": "Paramāṇubhedasañcuṇṇāti ettha yathā “aṅgulassa aṭṭhamo bhāgo yavo,",
  "anya-e0103n0:1562_4": "yavassa aṭṭhamo bhāgo ūkā,",
  "anya-e0103n0:1562_5": "ūkāya aṭṭhamo bhāgo likkhā,",
  "anya-e0103n0:1562_6": "likkhāya aṭṭhamo bhāgo rathareṇu,",
  "anya-e0103n0:1562_7": "rathareṇussa aṭṭhamo bhāgo tajjārī,",
  "anya-e0103n0:1562_8": "tajjāriyā aṭṭhamo bhāgo aṇu,",
  "anya-e0103n0:1562_9": "evaṃ aṇuno aṭṭhamo bhāgo paramāṇu nāmā”ti keci.",
  "anya-e0103n0:1562_10": "Aṭṭhakathāyaṃ pana “sattadhaññamāsappamāṇaṃ ekaṃ aṅgulaṃ,",
  "anya-e0103n0:1562_11": "sattaūkāpamāṇo eko dhaññamāso,",
  "anya-e0103n0:1562_12": "sattalikkhāpamāṇā ekā ūkā,",
  "anya-e0103n0:1562_13": "chattiṃsarathareṇuppamāṇā ekā likkhā,",
  "anya-e0103n0:1562_14": "chattiṃsatajjārippamāṇo eko rathareṇu,",
  "anya-e0103n0:1562_15": "chattiṃsaaṇuppamāṇā ekā tajjārī,",
  "anya-e0103n0:1562_16": "chattiṃsaparamāṇuppamāṇo eko aṇū”ti vuttaṃ.",
  "anya-e0103n0:1562_17": "Tasmā aṇuno chattiṃsatimabhāgamatto paramāṇu nāma ākāsakoṭṭhāsiko maṃsacakkhussa agocaro dibbacakkhusseva gocarabhūto.",
  "anya-e0103n0:1562_18": "Taṃ sandhāyāha “paramāṇubhedasañcuṇṇā”ti,",
  "anya-e0103n0:1562_19": "yathāvuttaparamāṇuppabhedena cuṇṇavicuṇṇabhūtā.",
  "anya-e0103n0:1562_20": "Sukhumarajabhūtāti tatoyeva ativiya sukhumarajabhāvaṃ gatā.",
  "anya-e0103n0:1563_0": "Doṇamattā siyāti soḷasa nāḷimattā.",
  "anya-e0103n0:1563_1": "Idhāpi “majjhimena pamāṇenā”ti ānetvā sambandhitabbaṃ.",
  "anya-e0103n0:1563_2": "Tena “pakatiyā catumuṭṭhikaṃ kuḍuvaṃ,",
  "anya-e0103n0:1563_3": "catukuḍuvaṃ nāḷi,",
  "anya-e0103n0:1563_4": "tāya nāḷiyā soḷasa nāḷiyo doṇaṃ,",
  "anya-e0103n0:1563_5": "taṃ pana magadhanāḷiyā dvādasa nāḷiyo hontī”ti vadanti.",
  "anya-e0103n0:1563_6": "Saṅgahitāti yathā na vippakirati,",
  "anya-e0103n0:1563_7": "evaṃ ābandhanavasena sampiṇḍitvā gahitā.",
  "anya-e0103n0:1563_8": "Anupālitāti yathā paggharaṇasabhāvāya āpodhātuyā vasena kilinnabhāvaṃ,",
  "anya-e0103n0:1563_9": "picchilabhāvaṃ vā nāpajjati,",
  "anya-e0103n0:1563_10": "evaṃ anurakkhitā.",
  "anya-e0103n0:1563_11": "Vitthambhitāti saṅghātavāyunā ativiya vitthambhanaṃ pāpitā.",
  "anya-e0103n0:1563_12": "Na vikirati na viddhaṃsatīti sukhumarajabhūtāpi pathavīdhātu ābandhanaparipācanasamudīraṇakiccāhi āpotejovāyodhātūhi",
  "anya-e0103n0:1563_13": "laddhapaccayā sinehena temitā tejasā paripakkā vāyunā vitthambhanaṃ pāpitā piṭṭhacuṇṇā viya na ito cito",
  "anya-e0103n0:1563_14": "ca vikirati na viddhaṃsati,",
  "anya-e0103n0:1563_15": "atha kho piṇḍitā ghanabhūtā hutvā nānappakārena gahetabbataṃ āpajjati.",
  "anya-e0103n0:1563_16": "Tenāha “avikiriyamānā”tiādi.",
  "anya-e0103n0:1563_17": "Tattha vikappanti vibhāgaṃ.",
  "anya-e0103n0:1563_18": "Yadipi tejovāyodhātuyopi saviggahā rūpadhammabhāvato,",
  "anya-e0103n0:1563_19": "yādiso pana ghanabhāvo pathavīāpodhātūsu labbhati,",
  "anya-e0103n0:1563_20": "na tādiso tejovāyodhātūsu labbhatīti meyyabhāvābhāvato tattha cuṇṇabhedo na uddhaṭo.",
  "anya-e0103n0:1563_21": "Tathā hi sasambhāratejovāyūsupi meyyabhāvo na labbhateva.",
  "anya-e0103n0:1564_0": "Yūsagatāti yūsabhāvaṃ dravabhāvaṃ gatā.",
  "anya-e0103n0:1564_1": "Tato eva ābandhanākārabhūtā.",
  "anya-e0103n0:1564_2": "Na paggharatīti na ogaḷati.",
  "anya-e0103n0:1564_3": "Na parissavatīti na vissandati.",
  "anya-e0103n0:1564_4": "Pīṇitapīṇitabhāvaṃ dassetīti āpodhātuyā brūhanarasatāya vuttaṃ.",
  "anya-e0103n0:1565_0": "Usumākārabhūtāti etena kāye pākatikausmāpi gahaṇīsaṅkhātāya tassāyeva tejodhātuyā vasena hotīti dasseti.",
  "anya-e0103n0:1565_1": "Paripācetīti santejeti.",
  "anya-e0103n0:1565_2": "Sā hi yathābhuttassa āhārassa sammā pariṇāmanena rasādisampattiyā hetubhāvaṃ gacchantī imaṃ kāyaṃ paripāceti santejetīti vuccati.",
  "anya-e0103n0:1565_3": "Tenevāha “na pūtibhāvaṃ dassetī”ti.",
  "anya-e0103n0:1565_4": "Kammūpanissayāya,",
  "anya-e0103n0:1565_5": "cittappasādahetukāya ca sarīre vaṇṇasampadāya tejodhātu visesapaccayo,",
  "anya-e0103n0:1565_6": "pageva utuāhārasamuṭṭhānāya rūpasampattiyā yathāvuttatejodhātūti āha “vaṇṇasampattiñcassa āvahatī”ti.",
  "anya-e0103n0:1566_0": "Samudīraṇavitthambhanalakkhaṇāti ettha samudīraṇaṃ anupellanaṃ,",
  "anya-e0103n0:1566_1": "visosananti keci.",
  "anya-e0103n0:1566_2": "Vitthambhanaṃ sesabhūtattayassa thambhitattāpādanaṃ,",
  "anya-e0103n0:1566_3": "uppīlananti eke.",
  "anya-e0103n0:1566_4": "Tāyāti vitthambhanalakkhaṇāya vāyodhātuyā.",
  "anya-e0103n0:1566_5": "Aparāyāti samudīraṇalakkhaṇāya.",
  "anya-e0103n0:1566_6": "Sā hi pellanasabhāvā.",
  "anya-e0103n0:1566_7": "Tenāha “samabbhāhato”ti.",
  "anya-e0103n0:1566_8": "Samabbhāhanañca rūpakalāpassa desantaruppattiyā hetubhāvo.",
  "anya-e0103n0:1566_9": "Avaghaṭṭanaṃ āsannataruppattiyā.",
  "anya-e0103n0:1566_10": "Lāḷetīti parivatteti.",
  "anya-e0103n0:1566_11": "Idāni yadatthaṃ cuṇṇato manasikāro āgato,",
  "anya-e0103n0:1566_12": "taṃ nigamanavasena dassetuṃ “evameta”ntiādi vuttaṃ.",
  "anya-e0103n0:1566_13": "Tattha dhātuyantanti suttena viya yantarūpakaṃ asatipi kattubhūte attani cittavasena dhātumayaṃ yantaṃ pavattati,",
  "anya-e0103n0:1566_14": "idhāpi manasikāravidhi vuttanayeneva veditabbo.",
  "anya-e0103n0:1567_0": "350.",
  "anya-e0103n0:1567_1": "Yadipi catunnaṃ dhātūnaṃ lakkhaṇādayo heṭṭhā tattha tattha vuttā eva,",
  "anya-e0103n0:1567_2": "tathāpi te anavasesato dassetvā visuṃ kammaṭṭhānapariggahavidhiṃ dassetuṃ “lakkhaṇādito”tiādi āraddhaṃ.",
  "anya-e0103n0:1567_3": "Tattha lakkhīyati etenāti lakkhaṇaṃ,",
  "anya-e0103n0:1567_4": "kakkhaḷattaṃ lakkhaṇametissāti kakkhaḷattalakkhaṇā.",
  "anya-e0103n0:1567_5": "Nanu ca kakkhaḷattameva pathavīdhātūti?",
  "anya-e0103n0:1567_6": "Saccametaṃ,",
  "anya-e0103n0:1567_7": "tathāpi viññātāviññātasaddatthatāvasena abhinnepi dhamme kappanāsiddhena bhedena evaṃ niddeso kato.",
  "anya-e0103n0:1567_8": "Evaṃ hi atthavisesāvabodho hotīti.",
  "anya-e0103n0:1567_9": "Atha vā lakkhīyatīti lakkhaṇaṃ,",
  "anya-e0103n0:1567_10": "kakkhaḷattaṃ hutvā lakkhiyamānā dhātu kakkhaḷattalakkhaṇāti evamettha attho daṭṭhabbo.",
  "anya-e0103n0:1567_11": "Sesāsupi eseva nayo.",
  "anya-e0103n0:1567_12": "Patiṭṭhānarasāti sahajātadhammānaṃ patiṭṭhābhāvakiccā.",
  "anya-e0103n0:1567_13": "Tato eva nesaṃ sampaṭicchanākārena ñāṇassa paccupatiṭṭhatīti sampaṭicchanapaccupaṭṭhānā.",
  "anya-e0103n0:1567_14": "Padaṭṭhānaṃ panettha aññadhammatāya na uddhaṭaṃ,",
  "anya-e0103n0:1567_15": "sādhāraṇabhāvasabbhāvato vā dūrakāraṇaṃ viya.",
  "anya-e0103n0:1567_16": "Yathā vā dhammuddesavāravaṇṇanādīsu rasādinā aññesaṃ paccayabhāvaṃ dassetvā paccayavantatādassanatthaṃ padaṭṭhānaṃ uddhaṭaṃ,",
  "anya-e0103n0:1567_17": "na evamidha.",
  "anya-e0103n0:1567_18": "Idha pana dhātūnaṃ anaññasādhāraṇavisesavibhāvanaparāya codanāya aññadhammabhūtaṃ padaṭṭhānaṃ na uddhaṭanti daṭṭhabbaṃ.",
  "anya-e0103n0:1567_19": "Brūhanarasāti sahajātadhammānaṃ vaḍḍhanakiccā.",
  "anya-e0103n0:1567_20": "Tathā hi sā nesaṃ pīṇitabhāvaṃ dassetīti vuccati.",
  "anya-e0103n0:1567_21": "Saṅgahapaccupaṭṭhānāti bāhiraudakaṃ viya nhānīyacuṇṇassa sahajātadhammānaṃ saṅgahaṇapaccupaṭṭhānā.",
  "anya-e0103n0:1567_22": "Maddavānuppadānapaccupaṭṭhānāti bāhiraggi viya jatulohādīnaṃ sahajātadhammānaṃ mudubhāvānuppadānapaccupaṭṭhānā.",
  "anya-e0103n0:1567_23": "Abhinīhāro bhūtasaṅghāṭassa desantaruppattihetubhāvo,",
  "anya-e0103n0:1567_24": "nīharaṇaṃ vā bījato aṅkurassa viya.",
  "anya-e0103n0:1568_0": "351.",
  "anya-e0103n0:1568_1": "Utusamuṭṭhānāva kammādivasena anuppattito.",
  "anya-e0103n0:1568_2": "Utucittasamuṭṭhānā kadāci ututo,",
  "anya-e0103n0:1568_3": "kadāci cittato uppajjanato.",
  "anya-e0103n0:1568_4": "Avasesāti vuttāvasesā kesādayo catuvīsati,",
  "anya-e0103n0:1568_5": "ādito tayo tejokoṭṭhāsā,",
  "anya-e0103n0:1568_6": "pañca vāyokoṭṭhāsā cāti dvattiṃsa.",
  "anya-e0103n0:1568_7": "Sabbepīti te sabbepi kammādivasena uppajjanato catusamuṭṭhānā.",
  "anya-e0103n0:1568_8": "Kesādīnampi hi maṃsato avimuttabhāgo kammāhāracittasamuṭṭhānova hotīti.",
  "anya-e0103n0:1569_0": "352.",
  "anya-e0103n0:1569_1": "Nānattekattatoti visesasāmaññato.",
  "anya-e0103n0:1569_2": "Dhammānaṃ hi aññamaññaṃ visadisatā nānattaṃ,",
  "anya-e0103n0:1569_3": "samānatā ekattaṃ.",
  "anya-e0103n0:1569_4": "Sabbāsampīti catunnampi.",
  "anya-e0103n0:1569_5": "Salakkhaṇāditoti sakaṃ lakkhaṇaṃ salakkhaṇaṃ,",
  "anya-e0103n0:1569_6": "tato salakkhaṇādito. Ādi-",
  "anya-e0103n0:1569_7": "saddena rasapaccupaṭṭhānānaṃ viya mudusaṇhapharusabhāvādīnampi saṅgaho daṭṭhabbo.",
  "anya-e0103n0:1569_8": "“Kammasamuṭṭhānādivasena nānattabhūtāna”nti kasmā vuttaṃ,",
  "anya-e0103n0:1569_9": "nanu kammasamuṭṭhānādivasena catunnaṃ dhātūnaṃ ekattaṃ hoti sādhāraṇattāti? Na,",
  "anya-e0103n0:1569_10": "“aññā eva dhātuyo kammasamuṭṭhānā,",
  "anya-e0103n0:1569_11": "aññā utuādisamuṭṭhānā”tiādikaṃ bhedaṃ sandhāya tathā vacanato.",
  "anya-e0103n0:1569_12": "Etāsaṃ dhātūnaṃ.",
  "anya-e0103n0:1569_13": "Ruppanalakkhaṇaṃ ruppanasabhāvaṃ.",
  "anya-e0103n0:1569_14": "Kimpanetaṃ ruppanaṃ nāma?",
  "anya-e0103n0:1569_15": "Yā sītādivirodhipaccayasannipāte visadisuppatti,",
  "anya-e0103n0:1569_16": "tasmiṃ vā sati yo vijjamānasseva visadisuppattiyā hetubhāvo,",
  "anya-e0103n0:1569_17": "taṃ ruppanaṃ.",
  "anya-e0103n0:1569_18": "Anatītattāti apariccajanato.",
  "anya-e0103n0:1570_0": "Mahantapātubhāvo cettha sasambhāradhātuvasena veditabbo,",
  "anya-e0103n0:1570_1": "tathā mahāvikāratā mahābhūtasāmaññalakkhaṇadhātuvasena,",
  "anya-e0103n0:1570_2": "mahāparihāratā,",
  "anya-e0103n0:1570_3": "mahattavijjamānatā ca ubhayavasenāti.",
  "anya-e0103n0:1570_4": "Bhūtasaddāpekkhāya “etānī”ti napuṃsakaniddeso.",
  "anya-e0103n0:1570_5": "Mahantāni pātubhūtāni anekasatasahassa rūpakalāpasaṅghāṭatāya samūhavasena,",
  "anya-e0103n0:1570_6": "santativasena ca aparimitaparimāṇānaṃ,",
  "anya-e0103n0:1570_7": "anekayojanāyāmavitthārānañca uppajjanato.",
  "anya-e0103n0:1570_8": "Cattāri nahutānīti cattāri dasasahassāni.",
  "anya-e0103n0:1570_9": "Devadānavādīnaṃ tigāvutādisarīravasena mahantāni pātubhūtāni.",
  "anya-e0103n0:1571_0": "Tatthāyaṃ vacanattho –",
  "anya-e0103n0:1571_1": "mahantāni bhūtāni jātāni nibbattānīti mahābhūtānīti.",
  "anya-e0103n0:1571_2": "Anekābhūtavisesadassanena,",
  "anya-e0103n0:1571_3": "anekabbhutadassanena ca anekacchariyadassanavasena mahanto abbhuto,",
  "anya-e0103n0:1571_4": "mahantāni vā abhūtāni etthāti mahābhūto, māyākāro.",
  "anya-e0103n0:1571_5": "Yakkhādayo jātivaseneva mahantā bhūtāti mahābhūtā,",
  "anya-e0103n0:1571_6": "niruḷho vā ayaṃ tesu mahābhūtasaddo daṭṭhabbo.",
  "anya-e0103n0:1571_7": "Pathavīādayo pana vañcakatāya,",
  "anya-e0103n0:1571_8": "aniddisitabbaṭṭhānatāya ca mahābhūtā viya mahābhūtā.",
  "anya-e0103n0:1571_9": "Bhūtasaddassa ubhayaliṅgatāya napuṃsakatā katā.",
  "anya-e0103n0:1571_10": "Tattha vañcakatā sayaṃ anīlādisabhāvāni hutvā nīlādisabhāvassa upaṭṭhāpanaṃ,",
  "anya-e0103n0:1571_11": "anitthipurisādisabhāvāneva ca hutvā itthipurisādiākārassa upaṭṭhāpanaṃ.",
  "anya-e0103n0:1571_12": "Tathā aññamaññassa anto,",
  "anya-e0103n0:1571_13": "bahi ca aṭṭhitānaṃyeva aññamaññaṃ nissāya avaṭṭhānato aniddisitabbaṭṭhānatā.",
  "anya-e0103n0:1571_14": "Yadi hi imā dhātuyo aññamaññassa anto ṭhitā,",
  "anya-e0103n0:1571_15": "na sakiccakarā siyuṃ aññamaññānuppavesanato,",
  "anya-e0103n0:1571_16": "atha bahi ṭhitā vinibbhuttā siyuṃ.",
  "anya-e0103n0:1571_17": "Tathā sati avinibbhuttavādo hāyeyya,",
  "anya-e0103n0:1571_18": "tasmā na niddisitabbaṭṭhānā.",
  "anya-e0103n0:1571_19": "Evaṃ santepi patiṭṭhānādinā yathāsakaṃ kiccavisesena sesānaṃ tiṇṇaṃ tiṇṇaṃ upakārikā honti,",
  "anya-e0103n0:1571_20": "yena sahajātādinā paccayena paccayā honti.",
  "anya-e0103n0:1571_21": "Tenāha “na ca aññamaññaṃ nissāya na tiṭṭhantī”ti.",
  "anya-e0103n0:1571_22": "Manāpehīti manoharehi cāturiyavantehi.",
  "anya-e0103n0:1571_23": "Vaṇṇasaṇṭhānavikkhepehīti kāḷasāmatādivaṇṇehi,",
  "anya-e0103n0:1571_24": "puthulavivarakisatādisaṇṭhānehi,",
  "anya-e0103n0:1571_25": "hatthabhamukādivikkhepehi ca.",
  "anya-e0103n0:1571_26": "Sarasalakkhaṇanti sabhāvabhūtaṃ lakkhaṇaṃ,",
  "anya-e0103n0:1571_27": "sakiccakaṃ vā sabhāvaṃ.",
  "anya-e0103n0:1572_0": "Mahāparihāratoti ettha vacanatthaṃ vadanto āha “mahantehi…pe… bhūtāni,",
  "anya-e0103n0:1572_1": "mahāparihārāni vā bhūtānī”ti.",
  "anya-e0103n0:1572_2": "Tattha pacchimatthe purimapade uttarapadassa parihāra-",
  "anya-e0103n0:1572_3": "saddassa lopaṃ katvā “mahābhūtānī”ti vuttaṃ.",
  "anya-e0103n0:1573_0": "Tathā hīti tato eva vikārassa mahantattā evāti taṃ vikāraṃ dassetuṃ “bhūmito”tiādi vuttaṃ.",
  "anya-e0103n0:1573_1": "Tattha accimatoti aggissa.",
  "anya-e0103n0:1573_2": "Koṭisatasahassaṃ ekaṃ koṭisatasahassekaṃ cakkavāḷanti taṃ sabbaṃ āṇākhettabhāvena ekaṃ katvā vadati.",
  "anya-e0103n0:1573_3": "Vilīyatīti vipattikarameghābhivuṭṭhena khārudakena lavaṇaṃ viya vilayaṃ gacchati viddhaṃsati.",
  "anya-e0103n0:1573_4": "Kupitenāti khubhitena.",
  "anya-e0103n0:1573_5": "Vikīratīti vidhamati viddhaṃsati.",
  "anya-e0103n0:1574_0": "Anupādinnesu vikāramahattaṃ dassetvā upādinnesu dassento “patthaddho”tiādimāha.",
  "anya-e0103n0:1574_1": "Tattha kaṭṭhamukhena vāti vā-",
  "anya-e0103n0:1574_2": "saddo upamattho.",
  "anya-e0103n0:1574_3": "Yathā kaṭṭhamukhena sappena ḍaṭṭho patthaddho hoti,",
  "anya-e0103n0:1574_4": "evaṃ pathavīdhātuppakopena so kāyo kaṭṭhamukheva hoti,",
  "anya-e0103n0:1574_5": "kaṭṭhamukhamukhagato viya patthaddho hotīti attho.",
  "anya-e0103n0:1574_6": "Atha vā vā-",
  "anya-e0103n0:1574_7": "saddo avadhāraṇattho.",
  "anya-e0103n0:1574_8": "So “pathavīdhātuppakopena vā”ti evaṃ ānetvā sambandhitabbo.",
  "anya-e0103n0:1574_9": "Ayañhettha attho –",
  "anya-e0103n0:1574_10": "kaṭṭhamukhena ḍaṭṭhopi kāyo pathavīdhātuppakopeneva patthaddho hoti,",
  "anya-e0103n0:1574_11": "tasmā pathavīdhātuyā aviyutto so kāyo sabbadā kaṭṭhamukhamukhagato viya hotīti. Vā-",
  "anya-e0103n0:1574_12": "saddo vā aniyamattho,",
  "anya-e0103n0:1574_13": "tatrāyamattho –",
  "anya-e0103n0:1574_14": "kaṭṭhamukhena ḍaṭṭho kāyo patthaddho hoti vā,",
  "anya-e0103n0:1574_15": "na vā hoti mantāgadavasena,",
  "anya-e0103n0:1574_16": "pathavīdhātuppakopena pana mantāgadarahito so kāyo kaṭṭhamukhamukhagato viya hoti ekantapatthaddhoti.",
  "anya-e0103n0:1575_0": "Pūtiyoti kuthito.",
  "anya-e0103n0:1575_1": "Santattoti sabbaso tatto samuppannadāho.",
  "anya-e0103n0:1575_2": "Sañchinnoti samantato chinno paramāṇubhedasañcuṇṇo āyasmato upasenattherassa sarīraṃ viya.",
  "anya-e0103n0:1575_3": "Mahāvikārāni bhūtānīti mahāvikāravantāni bhūtāni mahābhūtānīti purimapade uttarapadalopena niddeso daṭṭhabbo.",
  "anya-e0103n0:1575_4": "“Pathavī”tiādinā sabbalokassa pākaṭānipi vipallāsaṃ muñcitvā yathāsabhāvato pariggaṇhane mahantena vāyāmena",
  "anya-e0103n0:1575_5": "vinā na pariggaṇhantīti duviññeyyasabhāvattā “mahantānī”ti vuccanti.",
  "anya-e0103n0:1575_6": "Tāni hi suviññeyyāni.",
  "anya-e0103n0:1575_7": "“Amahantānī”ti mantvā ṭhitā tesaṃ duppariggahataṃ disvā “aho mahantāni etānī”ti jānātīti mahābhūtekadesatādīhi vā kāraṇehi mahābhūtāni.",
  "anya-e0103n0:1575_8": "Etā hi dhātuyo mahābhūtekadesato,",
  "anya-e0103n0:1575_9": "mahābhūtasāmaññato,",
  "anya-e0103n0:1575_10": "mahābhūtasannissayato,",
  "anya-e0103n0:1575_11": "mahābhūtabhāvato,",
  "anya-e0103n0:1575_12": "mahābhūtapariyosānato cāti imehipi kāraṇehi “mahābhūtānī”ti vuccanti.",
  "anya-e0103n0:1576_0": "Tattha mahābhūtekadesatoti “bhūtamidanti,",
  "anya-e0103n0:1576_1": "bhikkhave,",
  "anya-e0103n0:1576_2": "samanupassathā”tiādīsu hi avisesena khandhapañcakaṃ “bhūta”nti vuccati.",
  "anya-e0103n0:1576_3": "Tattha yadidaṃ kāmabhave,",
  "anya-e0103n0:1576_4": "rūpabhave,",
  "anya-e0103n0:1576_5": "pañcavokārabhave,",
  "anya-e0103n0:1576_6": "ekacce ca saññībhave pavattaṃ khandhapañcakaṃ,",
  "anya-e0103n0:1576_7": "taṃ mahāvisayatāya “mahābhūta”nti vattabbataṃ arahati.",
  "anya-e0103n0:1576_8": "Pathavīādayo pana catasso dhātuyo tassa mahābhūtassa ekadesabhūtā “mahābhūtā”ti vuccanti.",
  "anya-e0103n0:1576_9": "Samudāyesu hi pavattavohārā avayavesupi dissanti yathā “samuddo diṭṭho,",
  "anya-e0103n0:1576_10": "paṭo daḍḍho”ti ca.",
  "anya-e0103n0:1576_11": "Mahābhūtasamaññatoti tadadhīnavuttitāya bhavanti ettha upādārūpānīti bhūtāni,",
  "anya-e0103n0:1576_12": "pathavīādayo catasso dhātuyo.",
  "anya-e0103n0:1576_13": "Sā panāyametāsu bhūtasamaññā anaññatthavuttitāya upādārūpānaṃ aviparītaṭṭhā,",
  "anya-e0103n0:1576_14": "lokassa cetā bahūpakārā,",
  "anya-e0103n0:1576_15": "cakkhusamuddādīnaṃ nissayabhūtā cāti mahantāni bhūtānīti samaññāyiṃsu.",
  "anya-e0103n0:1576_16": "Mahābhūtasannissayatoti mahantānaṃ mahānubhāvānaṃ mahāsammatamandhātuppabhutīnaṃ raññaṃ,",
  "anya-e0103n0:1576_17": "sakkādīnaṃ devānaṃ,",
  "anya-e0103n0:1576_18": "vepacittiādīnaṃ asurānaṃ,",
  "anya-e0103n0:1576_19": "mahābrahmādīnaṃ brahmānaṃ,",
  "anya-e0103n0:1576_20": "guṇato vā mahantānaṃ buddhānaṃ,",
  "anya-e0103n0:1576_21": "paccekabuddhānaṃ,",
  "anya-e0103n0:1576_22": "sāvakānaṃ upādāyupādāya vā sabbesampi bhūtānaṃ sattānaṃ nissayabhūtatāya mahantā bhūtā etesūti mahābhūtā.",
  "anya-e0103n0:1576_23": "Cātumahābhūtiko hi nesaṃ kāyoti.",
  "anya-e0103n0:1576_24": "Mahābhūtabhāvatoti bahubhūtabhāvato.",
  "anya-e0103n0:1576_25": "Ayaṃ hi mahā-",
  "anya-e0103n0:1576_26": "saddo “mahājano sannipatito”tiādīsu bahubhāve dissati.",
  "anya-e0103n0:1576_27": "Pathavīādayo ca dhātuyo ekasmimpi attabhāve aparimeyyappabhedā pavattanti.",
  "anya-e0103n0:1576_28": "Tasmā mahantā bahū anekasatasahassappabhedā bhūtāti mahābhūtā.",
  "anya-e0103n0:1576_29": "Mahābhūtapariyosānatoti mahābhūtassa vasena pariyosānappattito.",
  "anya-e0103n0:1577_0": "“Kālo ghasati bhūtāni, sabbāneva sahattanā;",
  "anya-e0103n0:1578_0": "Yo ca kālaghaso bhūto, sa bhūtapacaniṃ pacī”ti. –",
  "anya-e0103n0:1579_0": "Hi evamādīsu khīṇāsavo “bhūto”ti vutto.",
  "anya-e0103n0:1579_1": "So hi ucchinnabhavanettikatāya āyatiṃ appaṭisandhikattā ekantato “bhūto”ti vuccati, na itare,",
  "anya-e0103n0:1579_2": "bhavissantīti vohāraṃ anatītattā.",
  "anya-e0103n0:1579_3": "Bhūto eva idha pūjāvasena “mahābhūto”ti vutto yathā “mahākhīṇāsavo,",
  "anya-e0103n0:1579_4": "mahāmoggallāno”ti ca.",
  "anya-e0103n0:1579_5": "Imāsañca dhātūnaṃ anādimati saṃsāre pabandhavasena pavattamānānaṃ yathāvuttassa mahābhūtasseva santāne pariyosānappatti, nāññatra.",
  "anya-e0103n0:1579_6": "Tasmā mahābhūte bhūtā pariyosānaṃ pattāti mahābhūtā purimapade bhūta-",
  "anya-e0103n0:1579_7": "saddassa lopaṃ katvā.",
  "anya-e0103n0:1579_8": "Evametā dhātuyo mahābhūtekadesatādīhi mahābhūtāti veditabbā.",
  "anya-e0103n0:1579_9": "Pathavīādīnaṃ kakkhaḷapaggharaṇādivisesalakkhaṇasamaṅgitā apariccattadhātulakkhaṇānaṃyevāti āha “dhātulakkhaṇaṃ anatītattā”ti.",
  "anya-e0103n0:1579_10": "Na hi sāmaññapariccāgena viseso,",
  "anya-e0103n0:1579_11": "visesanirapekkhaṃ vā sāmaññaṃ pavattati.",
  "anya-e0103n0:1579_12": "Tathā hi vadanti –",
  "anya-e0103n0:1580_0": "“Tamatthāpekkhato bhedaṃ, sasāmaññaṃ jahāti no;",
  "anya-e0103n0:1581_0": "Gaṇhāti saṃsayuppādā, samevekatthakaṃ dvaya”nti.",
  "anya-e0103n0:1582_0": "Salakkhaṇadhāraṇena cāti yena salakkhaṇadhāraṇena “dhātuyo”ti vuccanti,",
  "anya-e0103n0:1582_1": "teneva “dhammā”tipi vuccanti ubhayathāpi nissattanijjīvatāya eva vibhāvanato.",
  "anya-e0103n0:1582_2": "Tenevāha –",
  "anya-e0103n0:1582_3": "“chadhāturoyaṃ bhikkhu puriso,",
  "anya-e0103n0:1582_4": "dhammesu dhammānupassī viharatī”ti ca.",
  "anya-e0103n0:1582_5": "Arūpānaṃ khaṇato rūpānaṃ khaṇassa nātiittaratāyāha “attano khaṇānurūpa”nti.",
  "anya-e0103n0:1582_6": "Dharaṇenāti ṭhānena,",
  "anya-e0103n0:1582_7": "pavattanenāti attho.",
  "anya-e0103n0:1582_8": "Khayaṭṭhenāti khaṇabhaṅgutāya.",
  "anya-e0103n0:1582_9": "Bhayaṭṭhenāti udayavayapaṭipīḷanādinā sappaṭibhayatāya.",
  "anya-e0103n0:1582_10": "Asārakaṭṭhenāti attasāravirahena.",
  "anya-e0103n0:1583_0": "353.",
  "anya-e0103n0:1583_1": "Sahuppannāva etāti etā catasso dhātuyo saha uppannāva saha pavattamānāva samānakāle labbhamānāpi avakaṃsato",
  "anya-e0103n0:1583_2": "sabbapariyantime utucittāhārasamuṭṭhānesu suddhaṭṭhake,",
  "anya-e0103n0:1583_3": "kammajesu jīvitanavaketi ekekasmiṃ suddhaṭṭhakādikalāpepi padesena avinibbhuttā visuṃ visuṃ aniddisitabbaṭṭhānatāya.",
  "anya-e0103n0:1583_4": "Yattha hi tissannaṃ dhātūnaṃ patiṭṭhāvasena pathavī,",
  "anya-e0103n0:1583_5": "tattheva tassā ābandhanaparipācanasamudīraṇavasena itarā.",
  "anya-e0103n0:1583_6": "Esa nayo sesāsupi.",
  "anya-e0103n0:1584_0": "354.",
  "anya-e0103n0:1584_1": "Purimā dve garukattā sabhāgā aññamaññanti adhippāyo.",
  "anya-e0103n0:1584_2": "Ettha ca nanu pathaviyāpi lahubhāvo atthi.",
  "anya-e0103n0:1584_3": "Tathā hi sā “kakkhaḷaṃ mudukaṃ saṇhaṃ pharusaṃ garukaṃ lahuka”nti niddiṭṭhā,",
  "anya-e0103n0:1584_4": "āpepi lahubhāvo labbhatevāti? Na,",
  "anya-e0103n0:1584_5": "nippariyāyagarubhāvassa adhippetattā.",
  "anya-e0103n0:1584_6": "Garubhāvo eva hi pathavīdhātuyā garutaraṃ upādāya lahubhāvoti pariyāyena vutto sītabhāvo viya tejodhātuyā.",
  "anya-e0103n0:1584_7": "Yadi evaṃ rūpassa lahutāti kathaṃ?",
  "anya-e0103n0:1584_8": "Ayampi vuttanayā eva lahutākāraṃ upādāya labbhanato.",
  "anya-e0103n0:1584_9": "Na hi paricchedavikāralakkhaṇāni paramatthato labbhanti nipphannarūpānaṃ avatthāvisesasabhāvato.",
  "anya-e0103n0:1584_10": "Tasmā paramatthasiddhaṃ garubhāvaṃ sandhāya vuttaṃ “purimā dve garukattā sabhāgā”ti.",
  "anya-e0103n0:1584_11": "“Tathā”ti padena “sabhāgā”ti imamatthaṃ upasaṃharati.",
  "anya-e0103n0:1584_12": "“Dve”ti pana idaṃ yathā “purimā”ti ettha,",
  "anya-e0103n0:1584_13": "evaṃ “pacchimā”ti etthāpi ānetvā sambandhitabbaṃ.",
  "anya-e0103n0:1584_14": "Visabhāgā garukalahukabhāvatoti adhippāyo.",
  "anya-e0103n0:1584_15": "Yathā ca garukalahukabhāvehi,",
  "anya-e0103n0:1584_16": "evaṃ peyyabhāvāpeyyabhāvehi ca sabhāgavisabhāgatā yojetabbā.",
  "anya-e0103n0:1585_0": "355.",
  "anya-e0103n0:1585_1": "Ajjhattikā heṭṭhā vuttaajjhattikā,",
  "anya-e0103n0:1585_2": "sattasantānapariyāpannāti attho.",
  "anya-e0103n0:1585_3": "Viññāṇavatthu viññattiindriyānanti cakkhādīnaṃ channaṃ viññāṇavatthūnaṃ,",
  "anya-e0103n0:1585_4": "dvinnaṃ viññattīnaṃ,",
  "anya-e0103n0:1585_5": "itthipurisindriyajīvitindriyānañca.",
  "anya-e0103n0:1585_6": "Ye pana “viññāṇavatthūti hadayavatthu gahita”nti vadanti,",
  "anya-e0103n0:1585_7": "tesaṃ indriya-",
  "anya-e0103n0:1585_8": "ggahaṇena aṭṭhannampi rūpindriyānaṃ gahaṇaṃ veditabbaṃ.",
  "anya-e0103n0:1585_9": "“Vuttaviparītappakārā”ti idaṃ bāhirānaṃ dhātūnaṃ yathā sabbaso viññāṇavatthuviññattiindriyānaṃ anissayatā ca iriyāpathaviraho ca vuttavipariyāyo,",
  "anya-e0103n0:1585_10": "evaṃ catusamuṭṭhānatāpīti katvā vuttaṃ,",
  "anya-e0103n0:1585_11": "na lakkhaṇarūpassa viya kutocipi samuṭṭhānassa abhāvato utusamuṭṭhānatāya tāsaṃ.",
  "anya-e0103n0:1585_12": "Lahutādinissayatāpi ajjhattikānaṃ dhātūnaṃ vattabbā,",
  "anya-e0103n0:1585_13": "na vā vattabbā. Viññatti-",
  "anya-e0103n0:1585_14": "ggahaṇaṃ hi lakkhaṇanti.",
  "anya-e0103n0:1586_0": "356.",
  "anya-e0103n0:1586_1": "Itarāhīti āpotejovāyudhātūhi.",
  "anya-e0103n0:1586_2": "Ekasaṅgahāti sajātisaṅgahena ekasaṅgahā.",
  "anya-e0103n0:1586_3": "Samānajātiyānaṃ hi saṅgaho sahajātisaṅgaho.",
  "anya-e0103n0:1586_4": "Tenāha “samuṭṭhānanānattābhāvato”ti.",
  "anya-e0103n0:1587_0": "357.",
  "anya-e0103n0:1587_1": "Tiṇṇaṃ mahābhūtānaṃ patiṭṭhā hutvā paccayo hotīti yehi mahābhūtehi sampiṇḍanavasena saṅgahitā,",
  "anya-e0103n0:1587_2": "paripācanavasena anupālitā,",
  "anya-e0103n0:1587_3": "samudīraṇavasena vitthambhitā ca,",
  "anya-e0103n0:1587_4": "tesaṃ attanā sahajātānaṃ tiṇṇaṃ mahābhūtānaṃ patiṭṭhā hutvā tato eva sandhāraṇavasena avassayo hoti,",
  "anya-e0103n0:1587_5": "vuttanayena vā patiṭṭhā hutvā sahajātādivasena paccayo hotīti.",
  "anya-e0103n0:1587_6": "Esa nayo sesāsupi.",
  "anya-e0103n0:1588_0": "358.",
  "anya-e0103n0:1588_1": "Yadipi aññamaññaābhogapaccavekkhaṇarahitā ete dhammāti heṭṭhā dhātūnaṃ asamannāhāratā dassitā eva,",
  "anya-e0103n0:1588_2": "athāpi imināva nayena visuṃ kammaṭṭhānapariggaho kātabboti dassento “pathavīdhātu cetthā”tiādimāha.",
  "anya-e0103n0:1588_3": "Tattha pathavīdhātu cetthāti ca-",
  "anya-e0103n0:1588_4": "saddo sampiṇḍanattho,",
  "anya-e0103n0:1588_5": "tena ayampi eko manasikārappakāroti dīpeti.",
  "anya-e0103n0:1588_6": "Etthāti etāsu dhātūsu.",
  "anya-e0103n0:1588_7": "Ahaṃ “pathavīdhātū”ti vā “paccayo homī”ti vā na jānātīti attani viya attano kicce ca ābhogābhāvaṃ dassetvā",
  "anya-e0103n0:1588_8": "upakārakassa viya upakattabbānampi ābhogābhāvaṃ dassetuṃ “itarānipī”tiādi vuttaṃ.",
  "anya-e0103n0:1588_9": "Sabbatthāti sabbāsu dhātūsu,",
  "anya-e0103n0:1588_10": "tatthāpi attakiccupakattabbabhedesu sabbesu.",
  "anya-e0103n0:1589_0": "359.",
  "anya-e0103n0:1589_1": "Paccayavibhāgatoti paccayadhammavibhāgato ceva paccayabhāvavibhāgato ca.",
  "anya-e0103n0:1589_2": "“Paccayato”ti hi iminā pathavīādīnaṃ aññāsādhāraṇo patiṭṭhābhāvādinā sesabhūtattayassa paccayabhāvo vutto.",
  "anya-e0103n0:1589_3": "Idha pana yehi dhammehi pathavīādīnaṃ uppatti,",
  "anya-e0103n0:1589_4": "tesaṃ pathavīādīnañca anavasesato paccayabhāvavibhāgo vuccatīti ayaṃ imesaṃ dvinnaṃ ākārānaṃ viseso.",
  "anya-e0103n0:1589_5": "Kammanti kusalākusalaṃ rūpuppādakaṃ kammaṃ.",
  "anya-e0103n0:1589_6": "Cittanti yaṃ kiñci rūpuppādakaṃ cittaṃ.",
  "anya-e0103n0:1589_7": "Āhāroti ajjhattiko rūpuppādako āhāro.",
  "anya-e0103n0:1589_8": "Utūti yo koci utu,",
  "anya-e0103n0:1589_9": "atthato tejodhātu.",
  "anya-e0103n0:1589_10": "Kammamevāti avadhāraṇaṃ samuṭṭhānasaṅkarābhāvadassanatthaṃ,",
  "anya-e0103n0:1589_11": "tena akammajānampi kesañci kammassa pariyāyapaccayabhāvo dīpito hoti.",
  "anya-e0103n0:1589_12": "Tathā hi vakkhati “kammapaccayacittasamuṭṭhāna”ntiādi.",
  "anya-e0103n0:1589_13": "Nanu ca kammasamuṭṭhānānaṃ kammato aññenapi paccayena bhavitabbanti?",
  "anya-e0103n0:1589_14": "Bhavitabbaṃ,",
  "anya-e0103n0:1589_15": "so pana kammagatikovāti paṭiyogīnivattanatthaṃ avadhāraṇaṃ kataṃ,",
  "anya-e0103n0:1589_16": "tenāha “na cittādayo”ti.",
  "anya-e0103n0:1589_17": "Cittādisamuṭṭhānānanti etthāpi ayamattho yathārahaṃ vattabbo.",
  "anya-e0103n0:1589_18": "Itareti cittādito aññe.",
  "anya-e0103n0:1589_19": "Janakapaccayoti samuṭṭhāpakataṃ sandhāya vuttaṃ,",
  "anya-e0103n0:1589_20": "paccayo pana kammapaccayova.",
  "anya-e0103n0:1589_21": "Vuttaṃ hi “kusalākusalā cetanā vipākānaṃ khandhānaṃ kaṭattā ca rūpānaṃ kammapaccayena paccayo”ti.",
  "anya-e0103n0:1590_0": "Sesānanti cittādisamuṭṭhānānaṃ.",
  "anya-e0103n0:1590_1": "Pariyāyato upanissayapaccayo hotīti paṭṭhāne arūpānaṃyeva upanissayapaccayassa āgatattā nippariyāyena rūpadhammānaṃ upanissayapaccayo natthi.",
  "anya-e0103n0:1590_2": "Sutte pana “puggalaṃ upanissāya vanasaṇḍaṃ upanissāyā”ti vacanato suttantikapariyāyena vinā abhāvo upanissayapaccayoti veditabbo.",
  "anya-e0103n0:1590_3": "Cittaṃ janakapaccayo hotīti sahajātanissayāhārādivasena paccayo hontaṃ cittaṃ samuṭṭhāpakataṃ upādāya “janakapaccayo hotī”ti vuttaṃ.",
  "anya-e0103n0:1590_4": "Āhārautūsupi eseva nayo.",
  "anya-e0103n0:1591_0": "Evaṃ kammādīnaṃ paccayadhammānaṃ vasena dhātūsu paccayavibhāgaṃ dassetvā idāni taṃsamuṭṭhānānaṃ dhātūnampi",
  "anya-e0103n0:1591_1": "vasena paccayavibhāgaṃ dassento paṭhamaṃ tāva “kammasamuṭṭhānaṃ mahābhūta”ntiādinā uddisitvā puna “tattha",
  "anya-e0103n0:1591_2": "kammasamuṭṭhānā pathavīdhātū”tiādinā niddisati.",
  "anya-e0103n0:1591_3": "Tattha kammasamuṭṭhānā pathavīdhātūti “kammasamuṭṭhānaṃ mahābhūta”nti ettha sāmaññato vuttā kammajapathavīdhātu.",
  "anya-e0103n0:1591_4": "Kammasamuṭṭhānānaṃ itarāsanti kammajānaṃ āpodhātuādīnaṃ tissannaṃ dhātūnaṃ sahuppattiyā attano upakārakānaṃ tāsaṃ upakārakato,",
  "anya-e0103n0:1591_5": "ādhārabhāvato,",
  "anya-e0103n0:1591_6": "uppādato yāva bhaṅgādharaṇato,",
  "anya-e0103n0:1591_7": "vigamābhāvato ca sahajātaaññamaññanissayaatthiavigatavasena ceva patiṭṭhāvasena ca paccayo hoti,",
  "anya-e0103n0:1591_8": "hontī ca kammaṃ viya attano,",
  "anya-e0103n0:1591_9": "tāsañca na janakavasena paccayo hoti asamuṭṭhāpakattā tāsaṃ.",
  "anya-e0103n0:1591_10": "Kāmañcettha nissayapaccaya-",
  "anya-e0103n0:1591_11": "ggahaṇeneva patiṭṭhābhāvo saṅgahito,",
  "anya-e0103n0:1591_12": "pathavīdhātuyā pana anaññasādhāraṇakiccaṃ sahajātānaṃ patiṭṭhābhāvoti imaṃ visesaṃ dassetuṃ “patiṭṭhāvasena cā”ti visuṃ katvā vuttaṃ.",
  "anya-e0103n0:1591_13": "Ābandhanavasena cātiādīsupi eseva nayo.",
  "anya-e0103n0:1591_14": "Tisantatimahābhūtānanti utucittāhārasamuṭṭhānānaṃ catumahābhūtānaṃ aññamaññaṃ avokiṇṇānaṃ,",
  "anya-e0103n0:1591_15": "avicchedena pavattiṃ upādāya santatīti santatiggahaṇaṃ.",
  "anya-e0103n0:1591_16": "Pathavīdhātuyā patiṭṭhābhāvo nāma sahajātānaṃ dhammānaṃyevāti āha “na patiṭṭhāvasenā”ti.",
  "anya-e0103n0:1591_17": "Na ābandhanavasenātiādīsupi eseva nayo.",
  "anya-e0103n0:1591_18": "Etthāti etesu kammasamuṭṭhānamahābhūtesu.",
  "anya-e0103n0:1591_19": "“Cittasamuṭṭhānā pathavīdhātu cittasamuṭṭhānānaṃ itarāsa”ntiādīsu sukaro tantinayo netunti “cittaāhāra…pe…",
  "anya-e0103n0:1591_20": "eseva nayo”ti atidisati.",
  "anya-e0103n0:1592_0": "Sahajātādipaccayavasappavattāsu ca panāti ettha ca-",
  "anya-e0103n0:1592_1": "saddo samuccayattho, pana-",
  "anya-e0103n0:1592_2": "saddo visesattho,",
  "anya-e0103n0:1592_3": "tadubhayena ca yathāvuttasahajātādipaccayehi pavattamānā dhātuyo iminā visesena pavattantīti imamatthaṃ dīpeti.",
  "anya-e0103n0:1593_0": "Idāni taṃ visesaṃ dassetuṃ “ekaṃ paṭiccā”tigāthamāha.",
  "anya-e0103n0:1593_1": "Tattha ekaṃ dhātuṃ paṭicca tisso dhātuyo catudhā sampavattanti,",
  "anya-e0103n0:1593_2": "tisso dhātuyo paṭicca ekāva dhātu catudhā sampavattati,",
  "anya-e0103n0:1593_3": "dve dhātuyo paṭicca dve dhātuyo chadhā sampavattantīti yojanā.",
  "anya-e0103n0:1593_4": "Attho pana pathavīādīsu ekekissā paccayabhāve itarāsaṃ tissannaṃ tissannaṃ paccayuppannatāti ayameko catukko,",
  "anya-e0103n0:1593_5": "tissannaṃ tissannaṃ paccayabhāve itarāya ekekissā paccayuppannatāti ayamaparo catukko,",
  "anya-e0103n0:1593_6": "paṭhamadutiyā,",
  "anya-e0103n0:1593_7": "tatiyacatutthā,",
  "anya-e0103n0:1593_8": "paṭhamatatiyā,",
  "anya-e0103n0:1593_9": "dutiyacatutthā,",
  "anya-e0103n0:1593_10": "paṭhamacatutthā,",
  "anya-e0103n0:1593_11": "dutiyatatiyāti imāsaṃ dvinnaṃ dvinnaṃ paccayabhāve tattha tattha itarāsaṃ dvinnaṃ dvinnaṃ paccayuppannatāti ayameko chakko.",
  "anya-e0103n0:1593_12": "Evaṃ paccayabhāvena catudhā,",
  "anya-e0103n0:1593_13": "chadhā ca pavattamānānaṃ ekakadvikatikavasena tikadukaekakavasena ca yathākkamaṃ paccayapaccayuppannatāvibhāgo veditabbo.",
  "anya-e0103n0:1593_14": "Ayañca paccayabhāvo sahajātaaññamaññanissayaatthiavigatapaccayavasena,",
  "anya-e0103n0:1593_15": "tatthāpi ca aññamaññamukheneva veditabbo.",
  "anya-e0103n0:1593_16": "Yaṃ sandhāya vuttaṃ paṭiccavāre “ekaṃ mahābhūtaṃ paṭicca tayo mahābhūtā,",
  "anya-e0103n0:1593_17": "tayo mahābhūte paṭicca ekaṃ mahābhūtaṃ,",
  "anya-e0103n0:1593_18": "dve mahābhūte paṭicca dve mahābhūtā uppajjantī”ti.",
  "anya-e0103n0:1594_0": "Abhikkamapaṭikkamādīti ādi-",
  "anya-e0103n0:1594_1": "saddena ādānavissajjanādikāyikakiriyākaraṇassa saṅgaho daṭṭhabbo.",
  "anya-e0103n0:1594_2": "Uppīḷanassa paccayo hoti ghaṭṭanakiriyāya pathavīdhātuvasena sijjhanato.",
  "anya-e0103n0:1594_3": "Sāvāti pathavīdhātuyeva.",
  "anya-e0103n0:1594_4": "Āpodhātuyā anugatā āpodhātuyā tattha appadhānabhāvaṃ,",
  "anya-e0103n0:1594_5": "pathavīdhātuyā ca padhānabhāvanti patiṭṭhābhāve viya patiṭṭhāpanepi sātisayakiccattā tassā patiṭṭhāpanassa pādaṭṭhapanassa paccayo hotīti sambandho.",
  "anya-e0103n0:1594_6": "Avakkhepanassāti adhonikkhipanassa.",
  "anya-e0103n0:1594_7": "Tattha ca garutarasabhāvāya āpodhātuyā sātisayo byāpāroti āha “pathavīdhātuyā anugatā āpodhātū”ti.",
  "anya-e0103n0:1594_8": "Tathā uddhaṅgatikā tejodhātūti uddharaṇe vāyodhātuyā tassā anugatabhāvo vutto.",
  "anya-e0103n0:1594_9": "Tiriyaṃ gatikāya vāyodhātuyā atiharaṇavītiharaṇesu sātisayo byāpāroti tejodhātuyā tassā anugatabhāvo gahito.",
  "anya-e0103n0:1594_10": "Tattha ṭhitaṭṭhānato abhimukhaṃ pādassa haraṇaṃ atiharaṇaṃ,",
  "anya-e0103n0:1594_11": "purato haraṇaṃ.",
  "anya-e0103n0:1594_12": "Tato thokaṃ vītikkamma haraṇaṃ vītiharaṇaṃ,",
  "anya-e0103n0:1594_13": "passato haraṇaṃ.",
  "anya-e0103n0:1595_0": "Ekekena mukhenāti “patthaṭattā pathavī”tiādinā vibhattesu terasasu ākāresu ekekena dhātūnaṃ pariggaṇhanamukhena.",
  "anya-e0103n0:1595_1": "Svāyanti so ayaṃ upacārasamādhi.",
  "anya-e0103n0:1595_2": "Kathaṃ panassa vavatthānapariyāyoti āha “catunnaṃ dhātūna”ntiādi.",
  "anya-e0103n0:1596_0": "360.",
  "anya-e0103n0:1596_1": "Idāni imissā bhāvanāya ānisaṃse dassetuṃ “idañca panā”tiādi vuttaṃ.",
  "anya-e0103n0:1596_2": "Suññataṃ avagāhatīti dhātumattatādassanena rūpakāyassa anattakataṃ vavatthāpayato tadanusārena nāmakāyassāpi",
  "anya-e0103n0:1596_3": "anattakatā supākaṭā hotīti sabbaso attasuññataṃ pariyogāhati tattha patiṭṭhahati.",
  "anya-e0103n0:1596_4": "Sattasaññaṃ samugghātetīti tato eva “satto poso itthī puriso”ti evaṃ pavattaṃ ayāthāvasaññaṃ ugghāteti samūhanati.",
  "anya-e0103n0:1596_5": "Vāḷamigayakkharakkhasādivikappaṃ anāvajjamānoti sasantāne viya parasantānepi dhātumattatāya sudiṭṭhattā khīṇāsavo viya “ime sīhabyagghādayo vāḷamigā,",
  "anya-e0103n0:1596_6": "ime yakkharakkhasā”ti evamādivikappaṃ akaronto bhayabheravaṃ sahati abhibhavati.",
  "anya-e0103n0:1596_7": "Yathāvuttavikappanāpajjanaṃ hi bhayabheravasahanassa kāraṇaṃ vuttaṃ.",
  "anya-e0103n0:1596_8": "Ugghāto uppilāvitattaṃ.",
  "anya-e0103n0:1596_9": "Nigghāto dīnabhāvappatti.",
  "anya-e0103n0:1596_10": "Mahāpañño ca pana hoti dhātuvasena kāye sammadeva ghanavinibbhogassa karaṇato.",
  "anya-e0103n0:1596_11": "Tathā hidaṃ kammaṭṭhānaṃ buddhicaritassa anukūlanti vuttaṃ,",
  "anya-e0103n0:1596_12": "sugatiparāyaṇo vā indriyānaṃ aparipakkatāyanti adhippāyo.",
  "anya-e0103n0:1597_0": "Ekūnavīsatibhāvanānayapaṭimaṇḍitassa",
  "anya-e0103n0:1598_0": "Catudhātuvavatthānaniddesassa līnatthavaṇṇanā niṭṭhitā.",
  "anya-e0103n0:1599_0": "361.",
  "anya-e0103n0:1599_1": "“Ko samādhī”tiādinā sarūpādipucchā yāvadeva vibhāgāvabodhanatthā.",
  "anya-e0103n0:1599_2": "Sarūpādito hi ñātassa pabhedo vuccamāno suviññeyyo hoti saṅkhepapubbakattā vitthārassa,",
  "anya-e0103n0:1599_3": "vitthāravidhinā ca saṅkhepavidhi saṅgayhatīti “samādhissa vitthāraṃ bhāvanānayañca dassetu”nti vuttaṃ.",
  "anya-e0103n0:1599_4": "Atha vā “ko samādhī”tiādināpi samādhisseva pakārabhedo dassīyati,",
  "anya-e0103n0:1599_5": "bhāvanānisaṃsopi bhāvanānayanissito evāti adhippāyena “vitthāraṃ bhāvanānayañca dassetu”nti vuttaṃ.",
  "anya-e0103n0:1599_6": "Sabbappakāratoti palibodhupacchedādikassa sabbassa bhāvanāya pubbakiccassa karaṇappakārato ceva sabbakammaṭṭhānabhāvanāvibhāvanato ca.",
  "anya-e0103n0:1600_0": "“Samattā hotī”ti vatvā tameva samattabhāvaṃ vibhāvetuṃ “duvidhoyevā”tiādi vuttaṃ.",
  "anya-e0103n0:1600_1": "Idha adhippeto samādhīti lokiyasamādhiṃ āha.",
  "anya-e0103n0:1600_2": "Dasasu kammaṭṭhānesūti yāni heṭṭhā “upacārāvahānī”ti vuttāni dasa kammaṭṭhānāni, tesu.",
  "anya-e0103n0:1600_3": "Appanāpubbabhāgacittesūti appanāya pubbabhāgacittesu aṭṭhannaṃ jhānānaṃ pubbabhāgacittuppādesu.",
  "anya-e0103n0:1600_4": "Ekaggatāti ekāvajjanavīthiyaṃ,",
  "anya-e0103n0:1600_5": "nānāvajjanavīthiyañca ekaggatā.",
  "anya-e0103n0:1600_6": "Avasesakammaṭṭhānesūti “appanāvahānī”ti vuttesu tiṃsakammaṭṭhānesu.",
  "anya-e0103n0:1601_0": "Samādhiānisaṃsakathāvaṇṇanā",
  "anya-e0103n0:1602_0": "362.",
  "anya-e0103n0:1602_1": "Diṭṭhadhammo vuccati paccakkhabhūto attabhāvo,",
  "anya-e0103n0:1602_2": "tattha sukhavihāro diṭṭhadhammasukhavihāro.",
  "anya-e0103n0:1602_3": "Kāmaṃ “samāpajjitvā”ti etena appanāsamādhiyeva vibhāvito,",
  "anya-e0103n0:1602_4": "“ekaggacittā”ti pana padena upacārasamādhinopi gahaṇaṃ hotīti tato nivattanatthaṃ “appanāsamādhibhāvanā”ti vuttaṃ.",
  "anya-e0103n0:1602_5": "Na kho paneteti ete bāhirakabhāvitā jhānadhammā cittekaggatāmattakarā.",
  "anya-e0103n0:1602_6": "Ariyassa vinaye buddhassa bhagavato sāsane “sallekhā”ti na vuccanti kilesānaṃ sallekhanapaṭipadā na hotīti katvā,",
  "anya-e0103n0:1602_7": "sāsane pana avihiṃsādayopi sallekhāva lokuttarapādakattā.",
  "anya-e0103n0:1603_0": "Sambādheti taṇhāsaṃkilesādinā saṃkiliṭṭhatāya paramasambādhe ativiya saṅkaṭaṭṭhānabhūte saṃsārappavatte.",
  "anya-e0103n0:1603_1": "Okāsādhigamanayenāti atthapaṭilābhayoggassa navamakhaṇasaṅkhātassa okāsassa adhigamanayena.",
  "anya-e0103n0:1603_2": "Tassa hi dullabhatāya appanādhigamampi anadhigamayamāno saṃvegabahulo puggalo upacārasamādhimhiyeva ṭhatvā",
  "anya-e0103n0:1603_3": "vipassanāya kammaṃ karoti “sīghaṃ saṃsāradukkhaṃ samatikkamissāmī”ti.",
  "anya-e0103n0:1604_0": "Abhiññāpādakanti iddhividhādiabhiññāñāṇapādakabhūtaṃ adhiṭṭhānabhūtaṃ.",
  "anya-e0103n0:1604_1": "Hotīti vuttanayāti ettha iti-",
  "anya-e0103n0:1604_2": "saddo pakārattho,",
  "anya-e0103n0:1604_3": "tena “iminā pakārena vuttanayā”ti sesābhiññānampi vuttappakāraṃ saṅgaṇhāti.",
  "anya-e0103n0:1604_4": "Sati sati āyataneti purimabhavasiddhe abhiññādhigamassa kāraṇe vijjamāne.",
  "anya-e0103n0:1604_5": "Abhiññādhigamassa hi adhikāro icchitabbo,",
  "anya-e0103n0:1604_6": "yo “pubbahetū”ti vuccati.",
  "anya-e0103n0:1604_7": "Na samāpattīsu vasībhāvo.",
  "anya-e0103n0:1604_8": "Tenāha bhagavā “sati sati āyatane”ti.",
  "anya-e0103n0:1604_9": "Abhiññāsacchikaraṇīyassāti vakkhamānavibhāgāya abhivisiṭṭhāya paññāya sacchikātabbassa.",
  "anya-e0103n0:1604_10": "Dhammassāti bhāvetabbassa ceva vibhāvetabbassa ca dhammassa.",
  "anya-e0103n0:1604_11": "Abhiññāsacchikiriyāya cittaṃ abhininnāmetīti yojanā.",
  "anya-e0103n0:1604_12": "Tatra tatrevāti tasmiṃ tasmiṃyeva sacchikātabbadhamme.",
  "anya-e0103n0:1604_13": "Sakkhibhāvāya paccakkhakāritāya bhabbo sakkhibhabbo,",
  "anya-e0103n0:1604_14": "tassa bhāvo sakkhibhabbatā,",
  "anya-e0103n0:1604_15": "taṃ sakkhibhabbataṃ.",
  "anya-e0103n0:1605_0": "Taṃ taṃ bhavagamikammaṃ ārabbha bhavapatthanāya anuppannāyapi kammassa katūpacitabhāveneva bhavapatthanākiccaṃ",
  "anya-e0103n0:1605_1": "sijjhatīti dassento āha “apatthayamānā vā”ti.",
  "anya-e0103n0:1605_2": "Saha byeti pavattatīti sahabyo, sahāyo,",
  "anya-e0103n0:1605_3": "idha pana ekabhavūpago adhippeto,",
  "anya-e0103n0:1605_4": "tassa bhāvo sahabyatā,",
  "anya-e0103n0:1605_5": "taṃ sahabyataṃ.",
  "anya-e0103n0:1606_0": "Kiṃ pana appanāsamādhibhāvanāyeva bhavavisesānisaṃsā,",
  "anya-e0103n0:1606_1": "udāhu itarāpīti codanaṃ manasi katvā āha “upacārasamādhibhāvanāpī”tiādi.",
  "anya-e0103n0:1607_0": "Nibbānanti tissannaṃ dukkhatānaṃ nibbutiṃ.",
  "anya-e0103n0:1607_1": "Rūpadhamme pariyāpannā vijjamānāpi saṅkhāradukkhatā cittassa abhāvena asantasamāva.",
  "anya-e0103n0:1607_2": "Tenāha “sukhaṃ viharissāmā”ti.",
  "anya-e0103n0:1607_3": "Soḷasahi ñāṇacariyāhīti aniccānupassanādukkhaanattanibbidāvirāganirodhapaṭinissaggavivaṭṭānupassanāti imāhi aṭṭhahi,",
  "anya-e0103n0:1607_4": "aṭṭhahi ca ariyamaggaphalañāṇehīti evaṃ soḷasahi.",
  "anya-e0103n0:1607_5": "Navahi samādhicariyāhīti pañcannaṃ rūpajjhānānaṃ,",
  "anya-e0103n0:1607_6": "catunnaṃ arūpajjhānānañca vasena evaṃ navahi.",
  "anya-e0103n0:1607_7": "Keci pana “cattāro rūpajjhānasamādhī,",
  "anya-e0103n0:1607_8": "cattāro arūpajjhānasamādhī,",
  "anya-e0103n0:1607_9": "ubhayesaṃ upacārasamādhiṃ ekaṃ katvā evaṃ navā”ti vadanti.",
  "anya-e0103n0:1608_0": "Samādhibhāvanāyogeti samādhibhāvanāya anuyoge anuyuñjane,",
  "anya-e0103n0:1608_1": "samādhibhāvanāsaṅkhāte vā yoge.",
  "anya-e0103n0:1608_2": "Yogoti bhāvanā vuccati.",
  "anya-e0103n0:1608_3": "Yathāha “yogā ve jāyatī bhūrī”ti.",
  "anya-e0103n0:1609_0": "363. Samādhipīti pi-saddena sīlaṃ sampiṇḍeti.",
  "anya-e0103n0:1610_0": "Samādhiniddesavaṇṇanā niṭṭhitā.",
  "anya-e0103n0:1611_0": "Iti ekādasamaparicchedavaṇṇanā.",
  "anya-e0103n0:1612_0": "Paṭhamo bhāgo niṭṭhito."
}