{
  "tika-s0301t:6_0": "Namo tassa bhagavato arahato sammāsambuddhassa",
  "tika-s0301t:7_0": "Saṃyuttanikāye",
  "tika-s0301t:9_0": "Sagāthāvaggaṭīkā",
  "tika-s0301t:11_0": "Ganthārambhakathāvaṇṇanā",
  "tika-s0301t:12_0": "1.",
  "tika-s0301t:12_1": "Saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ,",
  "tika-s0301t:12_2": "taṃ pana dhammasaṃvaṇṇanāsu viññūnaṃ bahumānuppādanatthaṃ,",
  "tika-s0301t:12_3": "taṃ sammadeva tesaṃ uggahaṇadhāraṇādikkamaladdhabbāya sammāpaṭipattiyā sabbahitasukhanipphādanatthanti.",
  "tika-s0301t:12_4": "Atha vā maṅgalabhāvato,",
  "tika-s0301t:12_5": "sabbakiriyāsu pubbakiccabhāvato,",
  "tika-s0301t:12_6": "paṇḍitehi samācaritabhāvato,",
  "tika-s0301t:12_7": "āyatiṃ paresaṃ diṭṭhānugatiāpajjanato ca saṃvaṇṇanāyaṃ ratanattayapaṇāmakiriyāti.",
  "tika-s0301t:12_8": "Atha vā ratanattayapaṇāmakaraṇaṃ pūjanīyapūjāpuññavisesanibbattanatthaṃ,",
  "tika-s0301t:12_9": "taṃ attano yathāladdhasampattinimittakassa kammassa balānuppadānatthaṃ,",
  "tika-s0301t:12_10": "antarā ca tassa asaṃkocāpanatthaṃ,",
  "tika-s0301t:12_11": "tadubhayaṃ anantarāyena aṭṭhakathāya parisamāpanatthanti idameva ca payojanaṃ ācariyena idhādhippetaṃ.",
  "tika-s0301t:12_12": "Tathā hi vakkhati “iti me pasannamatino…pe…",
  "tika-s0301t:12_13": "tassānubhāvenā”ti.",
  "tika-s0301t:12_14": "Vatthuttayapūjā hi niratisayapuññakkhettasaṃbuddhiyā aparimeyyapabhāvo puññātisayoti bahuvidhantarāyepi",
  "tika-s0301t:12_15": "lokasannivāse antarāyanibandhanasakalasaṃkilesaviddhaṃsanāya pahoti,",
  "tika-s0301t:12_16": "bhayādiupaddavañca nivāreti.",
  "tika-s0301t:12_17": "Yathāha “pūjārahe pūjayato”tiādi,",
  "tika-s0301t:12_18": "tathā “ye,",
  "tika-s0301t:12_19": "bhikkhave,",
  "tika-s0301t:12_20": "buddhe pasannā,",
  "tika-s0301t:12_21": "agge te pasannā,",
  "tika-s0301t:12_22": "agge kho pana pasannānaṃ aggo vipāko hotī”tiādi.",
  "tika-s0301t:13_0": "“Buddhoti kittayantassa, kāye bhavati yā pīti;",
  "tika-s0301t:14_0": "Varameva hi sā pīti, kasiṇenapi jambudīpassa;",
  "tika-s0301t:15_0": "Dhammoti…pe…, saṅghoti…pe…, jambudīpassā”ti. ;",
  "tika-s0301t:16_0": "Tathā “yasmiṃ, mahānāma,",
  "tika-s0301t:16_1": "samaye ariyasāvako tathāgataṃ anussarati,",
  "tika-s0301t:16_2": "nevassa tasmiṃ samaye rāgapariyuṭṭhitaṃ cittaṃ hoti,",
  "tika-s0301t:16_3": "na dosa…pe…",
  "tika-s0301t:16_4": "na mohapariyuṭṭhitaṃ cittaṃ hotī”tiādi.",
  "tika-s0301t:16_5": "“Araññe rukkhamūle vā…pe…",
  "tika-s0301t:16_6": "bhayaṃ vā chambhitattaṃ vā lomahaṃso na hessatī”ti ca.",
  "tika-s0301t:17_0": "Tattha yassa vatthuttayassa vandanaṃ kattukāmo,",
  "tika-s0301t:17_1": "tassa guṇātisayayogasandassanatthaṃ “karuṇāsītalahadaya”ntiādinā gāthattayamāha.",
  "tika-s0301t:17_2": "Guṇātisayayogena hi vandanārahabhāvo,",
  "tika-s0301t:17_3": "vandanārahe ca katā vandanā yathādhippetaṃ payojanaṃ sādhetīti.",
  "tika-s0301t:17_4": "Tattha yassā desanāya saṃvaṇṇanaṃ kattukāmo,",
  "tika-s0301t:17_5": "sā na vinayadesanā viya karuṇāppadhānā,",
  "tika-s0301t:17_6": "nāpi abhidhammadesanā viya paññāppadhānā,",
  "tika-s0301t:17_7": "atha kho karuṇāpaññāppadhānāti tadubhayappadhānameva tāva sammāsambuddhassa thomanaṃ kātuṃ tammūlakattā",
  "tika-s0301t:17_8": "sesaratanānaṃ “karuṇāsītalahadaya”ntiādi vuttaṃ.",
  "tika-s0301t:17_9": "Tattha kiratīti karuṇā,",
  "tika-s0301t:17_10": "paradukkhaṃ vikkhipati apanetīti attho.",
  "tika-s0301t:17_11": "Atha vā kiṇātīti karuṇā,",
  "tika-s0301t:17_12": "paradukkhe sati kāruṇikaṃ hiṃsati vibādhatīti attho.",
  "tika-s0301t:17_13": "Paradukkhe sati sādhūnaṃ kampanaṃ hadayakhedaṃ karotīti vā karuṇā.",
  "tika-s0301t:17_14": "Atha vā kamiti sukhaṃ,",
  "tika-s0301t:17_15": "taṃ rundhatīti karuṇā.",
  "tika-s0301t:17_16": "Esā hi paradukkhāpanayanakāmatālakkhaṇā attasukhanirapekkhatāya kāruṇikānaṃ sukhaṃ rundhati vibandhatīti attho.",
  "tika-s0301t:17_17": "Karuṇāya sītalaṃ karuṇāsītalaṃ,",
  "tika-s0301t:17_18": "karuṇāsītalaṃ hadayaṃ assāti karuṇāsītalahadayo,",
  "tika-s0301t:17_19": "taṃ karuṇāsītalahadayaṃ.",
  "tika-s0301t:18_0": "Tattha kiñcāpi paresaṃ hitopasaṃhārasukhādiaparihānicchanasabhāvatāya,",
  "tika-s0301t:18_1": "byāpādāratīnaṃ ujuvipaccanīkatāya ca sattasantānagatasantāpavicchedanākārapavattiyā mettāmuditānampi cittasītalabhāvakāraṇatā upalabbhati,",
  "tika-s0301t:18_2": "tathāpi paradukkhāpanayanākārappavattiyā parūpatāpāsahanarasā avihiṃsābhūtā karuṇāva visesena bhagavato",
  "tika-s0301t:18_3": "cittassa cittapassaddhi viya sītibhāvanimittanti vuttaṃ “karuṇāsītalahadaya”nti.",
  "tika-s0301t:18_4": "Karuṇāmukhena vā mettāmuditānampi hadayasītalabhāvakāraṇatā vuttāti daṭṭhabbā.",
  "tika-s0301t:19_0": "Atha vā chaasādhāraṇañāṇavisesanibandhanabhūtā sātisayaṃ niravasesañca sabbaññutaññāṇaṃ viya savisayabyāpitāya",
  "tika-s0301t:19_1": "mahākaruṇābhāvamupagatā karuṇāva bhagavato abhisayena hadayasītalabhāvahetūti āha “karuṇāsītalahadaya”nti.",
  "tika-s0301t:20_0": "Atha vā satipi mettāmuditānaṃ sātisaye hadayasītibhāvanibandhanatte sakalabuddhaguṇavisesakāraṇatāya",
  "tika-s0301t:20_1": "tāsampi kāraṇanti karuṇāva bhagavato “hadayasītalabhāvakāraṇa”nti vuttā.",
  "tika-s0301t:20_2": "Karuṇānidānā hi sabbepi buddhaguṇā,",
  "tika-s0301t:20_3": "karuṇānubhāvanibbāpiyamānasaṃsāradukkhasantāpassa hi bhagavato paradukkhāpanayanakāmatāya anekānipi asaṅkhyeyyāni",
  "tika-s0301t:20_4": "kappānaṃ akilantarūpasseva niravasesabuddhakaradhammasambharaṇaniyatassa samadhigatadhammādhipateyyassa",
  "tika-s0301t:20_5": "ca sannihitesupi sattasaṅghāṭasamupanītahadayūpatāpanimittesu na īsakampi cittasītibhāvassa aññathattamahosīti.",
  "tika-s0301t:20_6": "Etasmiñca atthavikappe tīsupi avatthāsu bhagavato karuṇā saṅgahitāti daṭṭhabbā.",
  "tika-s0301t:21_0": "Pajānātīti paññā,",
  "tika-s0301t:21_1": "yathāsabhāvaṃ pakārehi paṭivijjhatīti attho.",
  "tika-s0301t:21_2": "Paññāva ñeyyāvaraṇappahānato pakārehi dhammasabhāvajotanaṭṭhena pajjototi paññāpajjoto.",
  "tika-s0301t:21_3": "Savāsanappahānato visesena hataṃ samugghāṭitaṃ vihataṃ.",
  "tika-s0301t:21_4": "Paññāpajjotena vihataṃ paññāpajjotavihataṃ.",
  "tika-s0301t:21_5": "Muyhanti tena,",
  "tika-s0301t:21_6": "sayaṃ vā muyhati,",
  "tika-s0301t:21_7": "mohanamattameva vā tanti moho, avijjā.",
  "tika-s0301t:21_8": "Sveva visayasabhāvapaṭicchādanakaraṇato andhakārasarikkhatāya tamo viyāti tamo.",
  "tika-s0301t:21_9": "Paññāpajjotavihato mohatamo etassāti paññāpajjotavihatamohatamo,",
  "tika-s0301t:21_10": "taṃ paññāpajjotavihatamohatamaṃ.",
  "tika-s0301t:21_11": "Sabbesampi hi khīṇāsavānaṃ satipi paññāpajjotena avijjandhakārassa vihatabhāve saddhādhimuttehi viya",
  "tika-s0301t:21_12": "diṭṭhippattānaṃ sāvakehi paccekasambuddhehi ca savāsanappahānena sammāsambuddhānaṃ kilesappahānassa viseso",
  "tika-s0301t:21_13": "vijjatīti sātisayena avijjāppahānena bhagavantaṃ thomento āha “paññāpajjotavihatamohatama”nti.",
  "tika-s0301t:22_0": "Atha vā antarena paropadesaṃ attano santāne accantaṃ avijjandhakāravigamassa nibbattitattā,",
  "tika-s0301t:22_1": "tathā sabbaññutāya balesu ca vasībhāvassa samadhigatattā,",
  "tika-s0301t:22_2": "parasantatiyañca dhammadesanātisayānubhāvena sammadeva tassa pavattitattā bhagavāva visesato mohatamavigamena",
  "tika-s0301t:22_3": "thometabboti āha “paññāpajjotavihatamohatama”nti.",
  "tika-s0301t:22_4": "Imasmiñca atthavikappe “paññāpajjoto”ti padena bhagavato paṭivedhapaññā viya desanāpaññāpi sāmaññaniddesena,",
  "tika-s0301t:22_5": "ekasesanayena vā saṅgahitāti daṭṭhabbā.",
  "tika-s0301t:23_0": "Atha vā bhagavato ñāṇassa ñeyyapariyantikattā sakalañeyyadhammasabhāvāvabodhanasamatthena anāvaraṇañāṇasaṅkhātena",
  "tika-s0301t:23_1": "paññāpajjotena sabbañeyyadhammasabhāvacchādakassa mohandhakārassa vidhamitattā anaññasādhāraṇo bhagavato",
  "tika-s0301t:23_2": "mohatamavināsoti katvā vuttaṃ “paññāpajjotavihatamohatama”nti.",
  "tika-s0301t:23_3": "Ettha ca mohatamavidhamanante adhigatattā anāvaraṇañāṇaṃ kāraṇūpacārena sasantāne mohatamavidhamananti daṭṭhabbaṃ.",
  "tika-s0301t:23_4": "Abhinīhārasampattiyā savāsanappahānameva hi kilesānaṃ ñeyyāvaraṇapahānanti,",
  "tika-s0301t:23_5": "parasantāne pana mohatamavidhamanassa kāraṇabhāvato phalūpacārena anāvaraṇañāṇaṃ “mohatamavidhamana”nti vuccatīti.",
  "tika-s0301t:24_0": "Kiṃ pana kāraṇaṃ avijjāsamugghātoyeveko pahānasampattivasena bhagavato thomanānimittaṃ gayhati,",
  "tika-s0301t:24_1": "na pana sātisayaṃ niravasesakilesapahānanti?",
  "tika-s0301t:24_2": "Tappahānavacaneneva tadekaṭṭhatāya sakalasaṃkilesagaṇasamugghātassa jotitabhāvato.",
  "tika-s0301t:24_3": "Na hi so tādiso kileso atthi,",
  "tika-s0301t:24_4": "yo niravasesaavijjāppahānena na pahīyatīti.",
  "tika-s0301t:25_0": "Atha vā vijjā viya sakalakusaladhammasamuppattiyā niravasesākusaladhammanibbattiyā saṃsārappavattiyā",
  "tika-s0301t:25_1": "ca avijjā padhānakāraṇanti tabbighātavacanena sakalasaṃkilesagaṇasamugghāto vutto eva hotīti vuttaṃ “paññāpajjotavihatamohatama”nti.",
  "tika-s0301t:26_0": "Narā ca amarā ca narāmarā,",
  "tika-s0301t:26_1": "saha narāmarehīti sanarāmaro,",
  "tika-s0301t:26_2": "sanarāmaro ca so loko cāti sanarāmaraloko,",
  "tika-s0301t:26_3": "tassa garūti sanarāmaralokagaru,",
  "tika-s0301t:26_4": "taṃ sanarāmaralokagaruṃ.",
  "tika-s0301t:26_5": "Etena devamanussānaṃ viya tadavasiṭṭhasattānampi yathārahaṃ guṇavisesāvahatāya bhagavato upakārataṃ dasseti.",
  "tika-s0301t:26_6": "Na cettha padhānāppadhānabhāvo codetabbo.",
  "tika-s0301t:26_7": "Añño hi saddakkamo,",
  "tika-s0301t:26_8": "añño atthakkamo.",
  "tika-s0301t:26_9": "Edisesu hi samāsapadesu padhānampi appadhānaṃ viya niddisīyati yathā “sarājikāya parisāyā”ti.",
  "tika-s0301t:26_10": "Kāmañcettha sattasaṅkhārokāsavasena tividho loko,",
  "tika-s0301t:26_11": "garubhāvassa pana adhippetattā garukaraṇasamatthasseva sattalokassa vasena attho gahetabbo.",
  "tika-s0301t:26_12": "So hi lokīyanti ettha puññapāpāni tabbipāko cāti “loko”ti vuccati.",
  "tika-s0301t:26_13": "Amaraggahaṇena cettha upapattidevā adhippetā.",
  "tika-s0301t:27_0": "Atha vā samūhattho loka-",
  "tika-s0301t:27_1": "saddo samudāyavasena lokīyati paññāpīyatīti.",
  "tika-s0301t:27_2": "Saha narehīti sanarā,",
  "tika-s0301t:27_3": "sanarā ca te amarā cāti sanarāmarā,",
  "tika-s0301t:27_4": "tesaṃ lokoti sanarāmaralokoti purimanayeneva yojetabbaṃ. Amara-",
  "tika-s0301t:27_5": "saddena cettha visuddhidevāpi saṅgayhanti.",
  "tika-s0301t:27_6": "Te hi maraṇābhāvato paramatthato amarā,",
  "tika-s0301t:27_7": "narāmarānaṃyeva gahaṇaṃ ukkaṭṭhaniddesavasena yathā “satthā devamanussāna”nti.",
  "tika-s0301t:27_8": "Tathā hi sabbānatthapariharaṇapubbaṅgamāya niravasesahitasukhavidhānatapparāya niratisayāya payogasampattiyā",
  "tika-s0301t:27_9": "sadevamanussāya pajāya accantamupakāritāya aparimitanirupamappabhāvaguṇavisesasamaṅgitāya ca sabbasattuttamo",
  "tika-s0301t:27_10": "bhagavā aparimāṇāsu lokadhātūsu aparimāṇānaṃ sattānaṃ uttamaṃ gāravaṭṭhānaṃ.",
  "tika-s0301t:27_11": "Tena vuttaṃ “sanarāmaralokagaru”nti.",
  "tika-s0301t:28_0": "Sobhanaṃ gataṃ gamanaṃ etassāti sugato.",
  "tika-s0301t:28_1": "Bhagavato hi veneyyajanupasaṅkamanaṃ ekantena tesaṃ hitasukhanipphādanato sobhanaṃ,",
  "tika-s0301t:28_2": "tathā lakkhaṇānubyañjanapaṭimaṇḍitarūpakāyatāya dutavilambitakhalitānukaḍḍhananippīḷanukkuṭikakuṭilākulatādi-",
  "tika-s0301t:28_3": "dosarahitamavahasitarājahaṃsavasabhavāraṇamigarājagamanaṃ kāyagamanaṃ ñāṇagamanañca vipulanimmalakaruṇāsativīriyādiguṇavisesasahitamabhinīhārato",
  "tika-s0301t:28_4": "yāva mahābodhi niravajjatāya sobhanamevāti.",
  "tika-s0301t:29_0": "Atha vā sayambhūñāṇena sakalamapi lokaṃ pariññābhisamayavasena parijānanto ñāṇena sammā gato avagatoti sugato,",
  "tika-s0301t:29_1": "tathā lokasamudayaṃ pahānābhisamayavasena pajahanto anuppattidhammataṃ āpādento sammā gato atītoti sugato,",
  "tika-s0301t:29_2": "lokanirodhaṃ nibbānaṃ sacchikiriyābhisamayavasena sammā gato adhigatoti sugato,",
  "tika-s0301t:29_3": "lokanirodhagāminiṃ paṭipadaṃ bhāvanābhisamayavasena sammā gato paṭipannoti sugato.",
  "tika-s0301t:29_4": "“Sotāpattimaggena ye kilesā pahīnā,",
  "tika-s0301t:29_5": "te kilese na puneti na pacceti na paccāgacchatīti sugato”tiādinā nayena ayamattho vibhāvetabboti.",
  "tika-s0301t:30_0": "Atha vā sundaraṃ ṭhānaṃ sammāsambodhiṃ,",
  "tika-s0301t:30_1": "nibbānameva vā gato adhigatoti sugato.",
  "tika-s0301t:30_2": "Yasmā vā bhūtaṃ tacchaṃ atthasaṃhitaṃ veneyyānaṃ yathārahaṃ kālayuttameva ca dhammaṃ bhāsati,",
  "tika-s0301t:30_3": "tasmā sammā gadati vadatīti sugato da-",
  "tika-s0301t:30_4": "kārassa ta-",
  "tika-s0301t:30_5": "kāraṃ katvā.",
  "tika-s0301t:30_6": "Iti sobhanagamanatādīhi sugato,",
  "tika-s0301t:30_7": "taṃ sugataṃ.",
  "tika-s0301t:31_0": "Puññapāpakehi upapajjanavasena gantabbato gatiyo,",
  "tika-s0301t:31_1": "upapattibhavavisesā.",
  "tika-s0301t:31_2": "Tā pana nirayādivasena pañcavidhā.",
  "tika-s0301t:31_3": "Tā hi sakalassapi bhavagāmikammassa ariyamaggādhigamena avipākārahabhāvakaraṇena nivattitattā bhagavā",
  "tika-s0301t:31_4": "pañcahipi gatīhi suṭṭhu mutto visaṃyuttoti āha “gativimutta”nti.",
  "tika-s0301t:31_5": "Etena bhagavato katthacipi apariyāpannataṃ dasseti,",
  "tika-s0301t:31_6": "yato bhagavā “devātidevo”ti vuccati. Tenāha –",
  "tika-s0301t:32_0": "“Yena devūpapatyassa, gandhabbo vā vihaṅgamo;",
  "tika-s0301t:33_0": "Yakkhattaṃ yena gaccheyyaṃ, manussattañca abbaje;",
  "tika-s0301t:34_0": "Te mayhaṃ āsavā khīṇā, viddhastā vinaḷīkatā”ti. ;",
  "tika-s0301t:35_0": "Taṃtaṃgatisaṃvattanakānañhi kammakilesānaṃ aggamaggena bodhimūleyeva suppahīnattā natthi bhagavato gatipariyāpannatāti",
  "tika-s0301t:35_1": "accantameva bhagavā sabbabhavayonigativiññāṇaṭṭhitisattāvāsasattanikāyehi suparimutto.",
  "tika-s0301t:35_2": "Taṃ gativimuttaṃ.",
  "tika-s0301t:35_3": "Vandeti namāmi,",
  "tika-s0301t:35_4": "thomemīti vā attho.",
  "tika-s0301t:36_0": "Atha vā gativimuttanti anupādisesanibbānadhātuppattiyā bhagavantaṃ thometi.",
  "tika-s0301t:36_1": "Ettha hi dvīhi ākārehi bhagavato thomanā veditabbā attahitasampattito parahitapaṭipattito ca.",
  "tika-s0301t:36_2": "Tesu attahitasampatti anāvaraṇañāṇādhigamato,",
  "tika-s0301t:36_3": "savāsanānaṃ sabbesaṃ kilesānaṃ accantapahānato,",
  "tika-s0301t:36_4": "anupādisesanibbānappattito ca veditabbā.",
  "tika-s0301t:36_5": "Parahitapaṭipatti lābhasakkārādinirapekkhacittassa sabbadukkhaniyyānikadhammadesanato,",
  "tika-s0301t:36_6": "viruddhesupi niccaṃ hitajjhāsayavasena ñāṇaparipākakālāgamanato ca.",
  "tika-s0301t:36_7": "Sā panettha āsayato payogato ca duvidhā parahitapaṭipatti,",
  "tika-s0301t:36_8": "tividhā ca attahitasampatti pakāsitā hoti, kathaṃ?",
  "tika-s0301t:36_9": "“Karuṇāsītalahadaya”nti etena āsayato parahitapaṭipatti,",
  "tika-s0301t:36_10": "sammāgadanatthena sugata-",
  "tika-s0301t:36_11": "saddena payogato parahitapaṭipatti,",
  "tika-s0301t:36_12": "“paññāpajjotavihatamohatamaṃ gativimutta”nti etehi catusaccapaṭivedhatthena ca sugata-",
  "tika-s0301t:36_13": "saddena tividhāpi attahitasampatti,",
  "tika-s0301t:36_14": "avasiṭṭhatthena tena “paññāpajjotavihatamohatama”nti etena ca sabbāpi attahitasampatti parahitapaṭipatti pakāsitā hotīti.",
  "tika-s0301t:37_0": "Atha vā tīhi ākārehi bhagavato thomanā veditabbā –",
  "tika-s0301t:37_1": "hetuto phalato upakārato ca.",
  "tika-s0301t:37_2": "Tattha hetu mahākaruṇā,",
  "tika-s0301t:37_3": "sā paṭhamapadena dassitā.",
  "tika-s0301t:37_4": "Phalaṃ catubbidhaṃ ñāṇasampadā pahānasampadā ānubhāvasampadā rūpakāyasampadā cāti.",
  "tika-s0301t:37_5": "Tāsu ñāṇapahānasampadā dutiyapadena saccapaṭivedhatthena ca sugata-",
  "tika-s0301t:37_6": "saddena pakāsitā honti,",
  "tika-s0301t:37_7": "ānubhāvasampadā pana tatiyapadena,",
  "tika-s0301t:37_8": "rūpakāyasampadā yathāvuttakāyagamanasobhanatthena sugata-",
  "tika-s0301t:37_9": "saddena lakkhaṇānubyañjanapāripūriyā vinā tadabhāvato.",
  "tika-s0301t:37_10": "Upakāro anantaraṃ abāhiraṃ karitvā tividhayānamukhena vimuttidhammadesanā.",
  "tika-s0301t:37_11": "So sammāgadanatthena sugata-",
  "tika-s0301t:37_12": "saddena pakāsito hotīti veditabbaṃ.",
  "tika-s0301t:38_0": "Tattha “karuṇāsītalahadaya”nti etena sammāsambodhiyā mūlaṃ dasseti.",
  "tika-s0301t:38_1": "Mahākaruṇāya sañcoditamānaso hi bhagavā saṃsārapaṅkato sattānaṃ samuddharaṇatthaṃ katābhinīhāro anupubbena",
  "tika-s0301t:38_2": "pāramiyo pūretvā anuttaraṃ sammāsambodhiṃ adhigatoti karuṇā sammāsambodhiyā mūlaṃ.",
  "tika-s0301t:38_3": "“Paññāpajjotavihatamohatama”nti etena sammāsambodhiṃ dasseti.",
  "tika-s0301t:38_4": "Anāvaraṇañāṇapadaṭṭhānañhi maggañāṇaṃ,",
  "tika-s0301t:38_5": "maggañāṇapadaṭṭhānañca anāvaraṇañāṇaṃ sammāsambodhīti vuccatīti.",
  "tika-s0301t:38_6": "Sammāgamanatthena sugata-",
  "tika-s0301t:38_7": "saddena sammāsambodhiyā paṭipattiṃ dasseti līnuddhaccapatiṭṭhānāyūhanakāmasukhallikattakilamathānuyoga-",
  "tika-s0301t:38_8": "sassatucchedābhinivesādi-",
  "tika-s0301t:38_9": "antadvayarahitāya karuṇāpaññāpariggahitāya majjhimāya paṭipattiyā pakāsanato sugata- saddassa.",
  "tika-s0301t:38_10": "Itarehi sammāsambodhiyā padhānāppadhānabhedaṃ payojanaṃ dasseti.",
  "tika-s0301t:38_11": "Saṃsāramahoghato sattasantāraṇañhettha padhānaṃ payojanaṃ,",
  "tika-s0301t:38_12": "tadaññamappadhānaṃ.",
  "tika-s0301t:38_13": "Tesu padhānena parahitapaṭipattiṃ dasseti,",
  "tika-s0301t:38_14": "itarena attahitasampattiṃ,",
  "tika-s0301t:38_15": "tadubhayena attahitāya paṭipannādīsu catūsu puggalesu bhagavato catutthapuggalabhāvaṃ dasseti.",
  "tika-s0301t:38_16": "Tena ca anuttaradakkhiṇeyyabhāvaṃ,",
  "tika-s0301t:38_17": "uttamavandanīyabhāvaṃ,",
  "tika-s0301t:38_18": "attano ca vandanakiriyāya khettaṅgatabhāvaṃ dasseti.",
  "tika-s0301t:39_0": "Ettha ca karuṇāgahaṇena lokiyesu mahaggatabhāvappattāsādhāraṇaguṇadīpanato bhagavato sabbalokiyaguṇasampatti dassitā hoti,",
  "tika-s0301t:39_1": "paññāgahaṇena sabbaññutaññāṇapadaṭṭhānamaggañāṇadīpanato sabbalokuttaraguṇasampatti.",
  "tika-s0301t:39_2": "Tadubhayaggahaṇasiddho hi attho “sanarāmaralokagaru”ntiādinā vipañcīyatīti.",
  "tika-s0301t:39_3": "Karuṇāgahaṇena ca upagamanaṃ nirupakkilesaṃ dasseti,",
  "tika-s0301t:39_4": "paññāgahaṇena apagamanaṃ.",
  "tika-s0301t:39_5": "Tathā karuṇāgahaṇena lokasamaññānurūpaṃ bhagavato pavattiṃ dasseti lokavohāravisayattā karuṇāya,",
  "tika-s0301t:39_6": "paññāgahaṇena samaññāya anatidhāvanaṃ.",
  "tika-s0301t:39_7": "Sabhāvānavabodhena hi dhammānaṃ samaññaṃ atidhāvitvā sattādiparāmasanaṃ hotīti.",
  "tika-s0301t:39_8": "Tathā karuṇāgahaṇena mahākaruṇāsamāpattivihāraṃ dasseti,",
  "tika-s0301t:39_9": "paññāgahaṇena tīsu kālesu appaṭihatañāṇaṃ catusaccañāṇaṃ catupaṭisambhidāñāṇaṃ catuvesārajjañāṇaṃ,",
  "tika-s0301t:39_10": "karuṇāgahaṇena mahākaruṇāsamāpattiñāṇassa gahitattā sesādhāraṇañāṇāni cha abhiññā aṭṭhasu parisāsu akampanañāṇāni",
  "tika-s0301t:39_11": "dasa balāni cuddasa buddhañāṇāni soḷasa ñāṇacariyā aṭṭhārasa buddhadhammā catucattālīsa ñāṇavatthūni",
  "tika-s0301t:39_12": "sattasattati ñāṇavatthūnīti evamādīnaṃ anekesaṃ paññāpabhedānaṃ vasena ñāṇacāraṃ dasseti.",
  "tika-s0301t:39_13": "Tathā karuṇāgahaṇena caraṇasampattiṃ,",
  "tika-s0301t:39_14": "paññāgahaṇena vijjāsampattiṃ.",
  "tika-s0301t:39_15": "Karuṇāgahaṇena attādhipatitā,",
  "tika-s0301t:39_16": "paññāgahaṇena dhammādhipatitā.",
  "tika-s0301t:39_17": "Karuṇāgahaṇena lokanāthabhāvo,",
  "tika-s0301t:39_18": "paññāgahaṇena attanāthabhāvo.",
  "tika-s0301t:39_19": "Tathā karuṇāgahaṇena pubbakāribhāvo,",
  "tika-s0301t:39_20": "paññāgahaṇena kataññutā.",
  "tika-s0301t:39_21": "Karuṇāgahaṇena aparantapatā,",
  "tika-s0301t:39_22": "paññāgahaṇena anattantapatā.",
  "tika-s0301t:39_23": "Karuṇāgahaṇena vā buddhakaradhammasiddhi,",
  "tika-s0301t:39_24": "paññāgahaṇena buddhabhāvasiddhi.",
  "tika-s0301t:39_25": "Tathā karuṇāgahaṇena paresaṃ tāraṇaṃ,",
  "tika-s0301t:39_26": "paññāgahaṇena sayaṃ tāraṇaṃ.",
  "tika-s0301t:39_27": "Tathā karuṇāgahaṇena sabbasattesu anuggahacittatā,",
  "tika-s0301t:39_28": "paññāgahaṇena sabbadhammesu virattacittatā dassitā hoti.",
  "tika-s0301t:40_0": "Sabbesañca buddhaguṇānaṃ karuṇā ādi tannidānabhāvato,",
  "tika-s0301t:40_1": "paññā pariyosānaṃ tato uttari karaṇīyābhāvato.",
  "tika-s0301t:40_2": "Iti ādipariyosānadassanena sabbe buddhaguṇā dassitā honti.",
  "tika-s0301t:40_3": "Tathā karuṇāgahaṇena sīlakkhandhapubbaṅgamo samādhikkhandho dassito hoti.",
  "tika-s0301t:40_4": "Karuṇānidānañhi sīlaṃ tato pāṇātipātādiviratippavattito,",
  "tika-s0301t:40_5": "sā ca jhānattayasampayoginīti.",
  "tika-s0301t:40_6": "Paññāvacanena paññākkhandho.",
  "tika-s0301t:40_7": "Sīlañca sabbabuddhaguṇānaṃ ādi,",
  "tika-s0301t:40_8": "samādhi majjhe,",
  "tika-s0301t:40_9": "paññā pariyosānanti evampi ādimajjhapariyosānakalyāṇadassanena sabbe buddhaguṇā dassitā honti nayato dassitattā.",
  "tika-s0301t:40_10": "Eso eva hi niravasesato buddhaguṇānaṃ dassanupāyo,",
  "tika-s0301t:40_11": "yadidaṃ nayaggahaṇaṃ,",
  "tika-s0301t:40_12": "aññathā ko nāma samattho bhagavato guṇe anupadaṃ niravasesato dassetuṃ.",
  "tika-s0301t:40_13": "Tenevāha –",
  "tika-s0301t:41_0": "“Buddhopi buddhassa bhaṇeyya vaṇṇaṃ,",
  "tika-s0301t:42_0": "Kappampi ce aññamabhāsamāno;",
  "tika-s0301t:43_0": "Khīyetha kappo ciradīghamantare,",
  "tika-s0301t:44_0": "Vaṇṇo na khīyetha tathāgatassā”ti. –",
  "tika-s0301t:45_0": "Teneva ca āyasmatā sāriputtattherenapi buddaguṇaparicchedanaṃ pati anuyuttena “no hetaṃ,",
  "tika-s0301t:45_1": "bhante”ti paṭikkhipitvā “api ca me, bhante,",
  "tika-s0301t:45_2": "dhammanvayo vidito”ti vuttaṃ.",
  "tika-s0301t:46_0": "2.",
  "tika-s0301t:46_1": "Evaṃ saṅkhepena sakalasabbaññuguṇehi bhagavantaṃ abhitthavitvā idāni saddhammaṃ thometuṃ “buddhopī”tiādimāha.",
  "tika-s0301t:46_2": "Tattha buddhoti kattuniddeso.",
  "tika-s0301t:46_3": "Buddhabhāvanti kammaniddeso.",
  "tika-s0301t:46_4": "Bhāvetvā sacchikatvāti ca pubbakālakiriyāniddeso.",
  "tika-s0301t:46_5": "Yanti aniyamato kammaniddeso.",
  "tika-s0301t:46_6": "Upagatoti aparakālakiriyāniddeso.",
  "tika-s0301t:46_7": "Vandeti kiriyāniddeso.",
  "tika-s0301t:46_8": "Tanti niyamanaṃ.",
  "tika-s0301t:46_9": "Dhammanti vandanakiriyāya kammaniddeso.",
  "tika-s0301t:46_10": "Gatamalaṃ anuttaranti ca tabbisesanaṃ.",
  "tika-s0301t:47_0": "Tattha buddhasaddassa tāva –",
  "tika-s0301t:47_1": "“bujjhitā saccānīti buddho,",
  "tika-s0301t:47_2": "bodhetā pajāyāti buddho”tiādinā niddesanayena attho veditabbo.",
  "tika-s0301t:47_3": "Atha vā savāsanāya aññāṇaniddāya accantavigamato,",
  "tika-s0301t:47_4": "buddhiyā vā vikasitabhāvato buddhavāti buddho jāgaraṇavikasanatthavasena.",
  "tika-s0301t:47_5": "Atha vā kassacipi ñeyyadhammassa anavabuddhassa abhāvena ñeyyavisesassa kammabhāvena aggahaṇato kammavacanicchāya",
  "tika-s0301t:47_6": "abhāvena avagamanatthavaseneva kattuniddeso labbhatīti buddhavāti buddho yathā “dikkhito na dadātī”ti.",
  "tika-s0301t:47_7": "Atthato pana pāramitāparibhāvito sayambhūñāṇena saha vāsanāya vihataviddhastaniravasesakileso mahākaruṇā",
  "tika-s0301t:47_8": "sabbaññutaññāṇādiaparimeyyaguṇagaṇādhāro khandhasantāno buddho. Yathāha –",
  "tika-s0301t:47_9": "“buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi.",
  "tika-s0301t:47_10": "Tattha ca sabbaññutaṃ patto balesu ca vasībhāva”nti. Api-",
  "tika-s0301t:47_11": "saddo sambhāvane.",
  "tika-s0301t:47_12": "Tena “evaṃ guṇavisesayutto sopi nāma bhagavā”ti vakkhamānaguṇe dhamme sambhāvanaṃ dīpeti.",
  "tika-s0301t:47_13": "Buddhabhāvanti sammāsambodhiṃ.",
  "tika-s0301t:47_14": "Bhāvetvāti uppādetvā vaḍḍhetvā ca.",
  "tika-s0301t:47_15": "Sacchikatvāti paccakkhaṃ katvā.",
  "tika-s0301t:47_16": "Upagatoti patto,",
  "tika-s0301t:47_17": "adhigatoti attho.",
  "tika-s0301t:47_18": "Etassa “buddhabhāva”nti etena sambandho.",
  "tika-s0301t:47_19": "Gatamalanti vigatamalaṃ,",
  "tika-s0301t:47_20": "niddosanti attho.",
  "tika-s0301t:47_21": "Vandeti paṇamāmi,",
  "tika-s0301t:47_22": "thomemi vā.",
  "tika-s0301t:47_23": "Anuttaranti uttararahitaṃ,",
  "tika-s0301t:47_24": "lokuttaranti attho.",
  "tika-s0301t:47_25": "Dhammanti yathānusiṭṭhaṃ paṭipajjamāne apāyato saṃsārato ca apatamāne dhāretīti dhammo.",
  "tika-s0301t:48_0": "Ayañhettha saṅkhepattho –",
  "tika-s0301t:48_1": "evaṃ vividhaguṇagaṇasamannāgato buddhopi bhagavā yaṃ ariyamaggasaṅkhātaṃ dhammaṃ bhāvetvā phalanibbānasaṅkhātaṃ",
  "tika-s0301t:48_2": "pana dhammaṃ sacchikatvā anuttaraṃ sammāsambodhiṃ adhigato,",
  "tika-s0301t:48_3": "tametaṃ buddhānampi buddhabhāvahetubhūtaṃ sabbadosamalarahitaṃ attano uttaritarābhāvena anuttaraṃ paṭivedhasaddhammaṃ namāmīti.",
  "tika-s0301t:48_4": "Pariyattisaddhammassapi tappakāsanattā idha saṅgaho daṭṭhabbo.",
  "tika-s0301t:48_5": "Atha vā “abhidhammanayasamuddaṃ adhigacchi,",
  "tika-s0301t:48_6": "tīṇi piṭakāni sammasī”ti ca aṭṭhakathāyaṃ vuttattā pariyattidhammassapi sacchikiriyasammasanapariyāyo labbhatīti sopi idha vutto evāti daṭṭhabbaṃ.",
  "tika-s0301t:49_0": "Tathā “yaṃ dhammaṃ bhāvetvā sacchikatvā”ti ca vuttattā buddhakaradhammabhūtāhi pāramitāhi saha pubbabhāge adhisīlasikkhādayopi idha dhamma-",
  "tika-s0301t:49_1": "saddena saṅgahitāti veditabbaṃ.",
  "tika-s0301t:49_2": "Tāpi hi malapaṭipakkhatāya gatamalā anaññasādhāraṇatāya anuttarā cāti.",
  "tika-s0301t:49_3": "Tathā hi sattānaṃ sakalavaṭṭadukkhanissaraṇatthāya katamahābhinīhāro mahākaruṇādhivāsapesalajjhāsayo",
  "tika-s0301t:49_4": "paññāvisesaparidhotanimmalānaṃ dānadamasaññamādīnaṃ uttamadhammānaṃ satasahassādhikāni kappānaṃ cattāri",
  "tika-s0301t:49_5": "asaṅkhyeyyāni sakkaccaṃ nirantaraṃ niravasesānaṃ bhāvanāpaccakkhakaraṇehi kammādīsu adhigatavasibhāvo",
  "tika-s0301t:49_6": "acchariyācinteyyamahānubhāvo adhisīlādhicittānaṃ paramukkaṃsapāramippatto bhagavā paccayākāre catuvīsatikoṭisatasahassamukhena",
  "tika-s0301t:49_7": "mahāvajirañāṇaṃ pesetvā anuttaraṃ sammāsambodhiṃ abhisambuddhoti.",
  "tika-s0301t:50_0": "Ettha ca “bhāvetvā”ti etena vijjāsampadāya dhammaṃ thometi,",
  "tika-s0301t:50_1": "“sacchikatvā”ti etena vimuttisampadāya.",
  "tika-s0301t:50_2": "Tathā paṭhamena jhānasampadāya,",
  "tika-s0301t:50_3": "dutiyena vimokkhasampadāya.",
  "tika-s0301t:50_4": "Paṭhamena vā samādhisampadāya,",
  "tika-s0301t:50_5": "dutiyena samāpattisampadāya.",
  "tika-s0301t:50_6": "Atha vā paṭhamena khayeñāṇabhāvena,",
  "tika-s0301t:50_7": "dutiyena anuppādeñāṇabhāvena.",
  "tika-s0301t:50_8": "Purimena vā vijjūpamatāya,",
  "tika-s0301t:50_9": "dutiyena vajirupamatāya.",
  "tika-s0301t:50_10": "Purimena vā virāgasampattiyā,",
  "tika-s0301t:50_11": "dutiyena nirodhasampattiyā.",
  "tika-s0301t:50_12": "Tathā paṭhamena niyyānabhāvena,",
  "tika-s0301t:50_13": "dutiyena nissaraṇabhāvena.",
  "tika-s0301t:50_14": "Paṭhamena vā hetubhāvena,",
  "tika-s0301t:50_15": "dutiyena asaṅkhatabhāvena.",
  "tika-s0301t:50_16": "Paṭhamena vā dassanabhāvena,",
  "tika-s0301t:50_17": "dutiyena vivekabhāvena.",
  "tika-s0301t:50_18": "Paṭhamena vā adhipatibhāvena,",
  "tika-s0301t:50_19": "dutiyena amatabhāvena dhammaṃ thometi.",
  "tika-s0301t:50_20": "Atha vā “yaṃ dhammaṃ bhāvetvā buddhabhāvaṃ upagato”ti etena svākkhātatāya dhammaṃ thometi,",
  "tika-s0301t:50_21": "“sacchikatvā”ti etena sandiṭṭhikatāya.",
  "tika-s0301t:50_22": "Tathā purimena akālikatāya,",
  "tika-s0301t:50_23": "pacchimena ehipassikatāya.",
  "tika-s0301t:50_24": "Purimena vā opaneyyikatāya,",
  "tika-s0301t:50_25": "pacchimena paccattaṃ veditabbatāya dhammaṃ thometi.",
  "tika-s0301t:50_26": "“Gatamala”nti iminā saṃkilesābhāvadīpanena dhammassa parisuddhataṃ dasseti.",
  "tika-s0301t:50_27": "“Anuttara”nti etena aññassa visiṭṭhassa abhāvadīpanena vipulaparipuṇṇataṃ.",
  "tika-s0301t:50_28": "Paṭhamena vā pahānasampadaṃ dhammassa dasseti,",
  "tika-s0301t:50_29": "dutiyena sabhāvasampadaṃ.",
  "tika-s0301t:50_30": "Bhāvetabbatāya vā dhammassa gatamalabhāvo yojetabbo.",
  "tika-s0301t:50_31": "Bhāvanābalena hi so dosānaṃ samugghātako hotīti.",
  "tika-s0301t:50_32": "Sacchikātabbabhāvena anuttarabhāvo yojetabbo.",
  "tika-s0301t:50_33": "Sacchikiriyānibbattito hi tatuttarikaraṇīyābhāvato anaññasādhāraṇatāya anuttaroti.",
  "tika-s0301t:50_34": "Tathā “bhāvetvā”ti etena saha pubbabhāgasīlādīhi sekkhā sīlasamādhipaññākkhandhā dassitā honti.",
  "tika-s0301t:50_35": "“Sacchikatvā”ti etena saha asaṅkhatāya dhātuyā asekkhā sīlasamādhipaññākkhandhā dassitā hontīti.",
  "tika-s0301t:51_0": "3.",
  "tika-s0301t:51_1": "Evaṃ saṅkhepeneva sabbadhammaguṇehi saddhammaṃ abhitthavitvā idāni ariyasaṅghaṃ thometuṃ “sugatassā”tiādimāha.",
  "tika-s0301t:51_2": "Tattha sugatassāti sambandhaniddeso.",
  "tika-s0301t:51_3": "Tassa “puttāna”nti etena sambandho.",
  "tika-s0301t:51_4": "Orasānanti puttavisesanaṃ.",
  "tika-s0301t:51_5": "Mārasenamathanānanti orasaputtabhāve kāraṇaniddeso.",
  "tika-s0301t:51_6": "Tena kilesapahānameva bhagavato orasaputtabhāve kāraṇaṃ anujānātīti dasseti.",
  "tika-s0301t:51_7": "Aṭṭhannanti gaṇanaparicchedaniddeso.",
  "tika-s0301t:51_8": "Tena ca satipi tesaṃ sattavisesabhāvena anekasahassasaṅkhābhāve imaṃ gaṇanaparicchedaṃ nātivattantīti dasseti maggaṭṭhaphalaṭṭhabhāvānativattanato.",
  "tika-s0301t:51_9": "Samūhanti samudāyaniddeso.",
  "tika-s0301t:51_10": "Ariyasaṅghanti guṇavisiṭṭhasaṅghātabhāvaniddeso.",
  "tika-s0301t:51_11": "Tena asatipi ariyapuggalānaṃ kāyasāmaggiyaṃ ariyasaṅghabhāvaṃ dasseti diṭṭhisīlasāmaññena saṃhatabhāvato.",
  "tika-s0301t:52_0": "Tattha urasi bhavā jātā saṃbaddhā ca orasā.",
  "tika-s0301t:52_1": "Yathā hi sattānaṃ orasaputtā attajātatāya pitu santakassa dāyajjassa visesena bhāgino honti,",
  "tika-s0301t:52_2": "evametepi ariyapuggalā sammāsambuddhassa dhammassavanante ariyāya jātiyā jātatāya bhagavato santakassa",
  "tika-s0301t:52_3": "vimuttisukhassa ariyadhammaratanassa ca ekantabhāginoti orasā viya orasā.",
  "tika-s0301t:52_4": "Atha vā bhagavato dhammadesanānubhāveneva ariyabhūmiṃ okkamamānā okkantā ca ariyasāvakā bhagavato urena",
  "tika-s0301t:52_5": "vāyāmajanitābhijātitāya nippariyāyena orasā puttāti vattabbataṃ arahanti.",
  "tika-s0301t:52_6": "Sāvakehi pavattiyamānāpi hi dhammadesanā “bhagavato dhammadesanā”icceva vuccati tammūlikattā lakkhaṇādivisesābhāvato ca.",
  "tika-s0301t:53_0": "Yadipi ariyasāvakānaṃ ariyamaggādhigamasamaye bhagavato viya tadantarāyakaraṇatthaṃ devaputtamāro,",
  "tika-s0301t:53_1": "māravāhinī vā na ekantena apasādeti,",
  "tika-s0301t:53_2": "tehi pana apasādetabbatāya kāraṇe vimathite tepi vimathitā eva nāma hontīti āha “mārasenamathanāna”nti.",
  "tika-s0301t:53_3": "Imasmiṃ panatthe “māramārasenamathanāna”nti vattabbe mārasenamathanānanti ekadesasarūpekaseso katoti daṭṭhabbaṃ.",
  "tika-s0301t:53_4": "Atha vā khandhābhisaṅkhāramārānaṃ viya devaputtamārassapi guṇamāraṇe sahāyabhāvūpagamanato kilesabalakāyo “senā”ti vuccati.",
  "tika-s0301t:53_5": "Yathāha “kāmā te paṭhamā senā”tiādi.",
  "tika-s0301t:53_6": "Sā ca tehi diyaḍḍhasahassabhedā,",
  "tika-s0301t:53_7": "anantabhedā vā kilesavāhinī satidhammavicayavīriyasamathādiguṇapaharaṇehi odhiso vimathitā vihatā viddhastā cāti mārasenamathanā,",
  "tika-s0301t:53_8": "ariyasāvakā.",
  "tika-s0301t:53_9": "Etena tesaṃ bhagavato anujātaputtataṃ dasseti.",
  "tika-s0301t:54_0": "Ārakattā kilesehi,",
  "tika-s0301t:54_1": "anaye na iriyanato,",
  "tika-s0301t:54_2": "aye ca iriyanato ariyā niruttinayena.",
  "tika-s0301t:54_3": "Atha vā sadevakena lokena saraṇanti araṇīyato upagantabbato,",
  "tika-s0301t:54_4": "upagatānañca tadatthasiddhito ariyā.",
  "tika-s0301t:54_5": "Ariyānaṃ saṅghoti ariyasaṅgho.",
  "tika-s0301t:54_6": "Ariyo ca so saṅgho cāti vā ariyasaṅgho.",
  "tika-s0301t:54_7": "Bhagavato aparabhāge buddhadhammaratanānampi samadhigamo saṅgharatanādhīnoti assa ariyasaṅghassa bahūpakārataṃ",
  "tika-s0301t:54_8": "dassetuṃ idheva “sirasā vande”ti vuttanti daṭṭhabbaṃ.",
  "tika-s0301t:55_0": "Ettha ca “sugatassa orasānaṃ puttāna”nti etena ariyasaṅghassa pabhavasampadaṃ dasseti,",
  "tika-s0301t:55_1": "“mārasenamathanāna”nti etena pahānasampadaṃ sakalasaṃkilesapahānadīpanato,",
  "tika-s0301t:55_2": "“aṭṭhannampi samūha”nti etena ñāṇasampadaṃ maggaṭṭhaphalaṭṭhabhāvadīpanato.",
  "tika-s0301t:55_3": "“Ariyasaṅgha”nti etena pabhavasampadaṃ dasseti sabbasaṅghānaṃ aggabhāvadīpanato.",
  "tika-s0301t:55_4": "Atha vā sugatassa orasānaṃ puttānanti ariyasaṅghassa visuddhanissayabhāvadīpanaṃ.",
  "tika-s0301t:55_5": "Mārasenamathanānanti sammāujuñāyasāmīcippaṭipannabhāvadīpanaṃ.",
  "tika-s0301t:55_6": "Aṭṭhannampi samūhanti āhuneyyādibhāvadīpanaṃ.",
  "tika-s0301t:55_7": "Ariyasaṅghanti anuttarapuññakhettabhāvadīpanaṃ.",
  "tika-s0301t:55_8": "Tathā “sugatassa orasānaṃ puttāna”nti etena ariyasaṅghassa lokuttarasaraṇagamanasabhāvaṃ dīpeti.",
  "tika-s0301t:55_9": "Lokuttarasaraṇagamanena hi te bhagavato orasaputtā jātā.",
  "tika-s0301t:55_10": "“Mārasenamathanāna”nti etena abhinīhārasampadāya siddhaṃ pubbabhāge sammāpaṭipattiṃ dasseti.",
  "tika-s0301t:55_11": "Katābhinīhārā hi sammāpaṭipannā māraṃ māraparisaṃ vā abhivijinanti.",
  "tika-s0301t:55_12": "“Aṭṭhannampi samūha”nti etena paṭividdhastavipakkhe sekkhāsekkhadhamme dasseti puggalādhiṭṭhānena maggaphaladhammānaṃ pakāsitattā.",
  "tika-s0301t:55_13": "“Ariyasaṅgha”nti aggadakkhiṇeyyabhāvaṃ dasseti.",
  "tika-s0301t:55_14": "Saraṇagamanañca sāvakānaṃ sabbaguṇānaṃ ādi,",
  "tika-s0301t:55_15": "sapubbabhāgapaṭipadā sekkhā sīlakkhandhādayo majjhe,",
  "tika-s0301t:55_16": "asekkhā sīlakkhandhādayo pariyosānanti ādimajjhapariyosānakalyāṇā saṅkhepato sabbe ariyasaṅghaguṇā pakāsitā honti.",
  "tika-s0301t:56_0": "4.",
  "tika-s0301t:56_1": "Evaṃ gāthāttayena saṅkhepato sakalaguṇasaṃkittanamukhena ratanattayassa paṇāmaṃ katvā idāni taṃ nipaccakāraṃ",
  "tika-s0301t:56_2": "yathādhippete payojane pariṇāmento “iti me”tiādimāha.",
  "tika-s0301t:56_3": "Tattha ratijananaṭṭhena ratanaṃ,",
  "tika-s0301t:56_4": "buddhadhammasaṅghā.",
  "tika-s0301t:56_5": "Tesañhi “itipi so bhagavā”tiādinā yathābhūtaguṇe āvajjentassa amatādhigamahetubhūtaṃ anappakaṃ pītipāmojjaṃ uppajjati. Yathāha –",
  "tika-s0301t:57_0": "“Yasmiṃ, mahānāma,",
  "tika-s0301t:57_1": "samaye ariyasāvako tathāgataṃ anussarati,",
  "tika-s0301t:57_2": "nevassa tasmiṃ samaye rāgapariyuṭṭhitaṃ cittaṃ hoti,",
  "tika-s0301t:57_3": "na dosapariyuṭṭhitaṃ cittaṃ hoti,",
  "tika-s0301t:57_4": "na mohapariyuṭṭhitaṃ cittaṃ hoti,",
  "tika-s0301t:57_5": "ujugatamevassa tasmiṃ samaye cittaṃ hoti tathāgataṃ ārabbha.",
  "tika-s0301t:57_6": "Ujugatacitto kho pana, mahānāma,",
  "tika-s0301t:57_7": "ariyasāvako labhati atthavedaṃ,",
  "tika-s0301t:57_8": "labhati dhammavedaṃ,",
  "tika-s0301t:57_9": "labhati dhammūpasaṃhitaṃ pāmojjaṃ,",
  "tika-s0301t:57_10": "pamuditassa pīti jāyatī”tiādi.",
  "tika-s0301t:58_0": "Cittīkatādibhāvo vā ratanaṭṭho. Vuttañhetaṃ –",
  "tika-s0301t:59_0": "“Cittīkataṃ mahagghañca, atulaṃ dullabhadassanaṃ;",
  "tika-s0301t:60_0": "Anomasattaparibhogaṃ, ratanaṃ tena vuccatī”ti. –",
  "tika-s0301t:61_0": "Cittīkatabhāvādayo ca anaññasādhāraṇā buddhādīsu eva labbhantīti.",
  "tika-s0301t:62_0": "Vandanāva vandanāmayaṃ yathā “dānamayaṃ sīlamaya”nti.",
  "tika-s0301t:62_1": "Vandanā cettha kāyavācācittehi tiṇṇaṃ ratanānaṃ guṇaninnatā,",
  "tika-s0301t:62_2": "thomanā vā.",
  "tika-s0301t:62_3": "Pujjabhavaphalanibbattanato puññaṃ,",
  "tika-s0301t:62_4": "attano santānaṃ punātīti vā.",
  "tika-s0301t:62_5": "Suvihatantarāyoti.",
  "tika-s0301t:62_6": "Suṭṭhu vihatantarāyo.",
  "tika-s0301t:62_7": "Etena attano pasādasampattiyā,",
  "tika-s0301t:62_8": "ratanattayassa ca khettabhāvasampattiyā taṃ puññaṃ atthappakāsanassa upaghātakaupaddavānaṃ vihanane samatthanti dasseti.",
  "tika-s0301t:62_9": "Hutvāti pubbakālakiriyā.",
  "tika-s0301t:62_10": "Tassa “atthaṃ pakāsayissāmī”ti etena sambandho.",
  "tika-s0301t:62_11": "Tassāti yaṃ ratanattayavandanāmayaṃ puññaṃ, tassa.",
  "tika-s0301t:62_12": "Ānubhāvenāti balena.",
  "tika-s0301t:63_0": "5.",
  "tika-s0301t:63_1": "Evaṃ ratanattayassa nipaccakāre payojanaṃ dassetvā idāni yassā dhammadesanāya atthaṃ saṃvaṇṇetukāmo,",
  "tika-s0301t:63_2": "tassā tāva guṇābhitthavanavasena upaññāpanatthaṃ “saṃyuttavaggapaṭimaṇḍitassā”tiādi vuttaṃ,",
  "tika-s0301t:63_3": "devatāsaṃyuttādisaṃyuttehi ceva naḷavaggādivaggehi ca vibhūsitassāti attho.",
  "tika-s0301t:63_4": "Tattha “saṃyutta”nti “saṃyogo”ti ca atthato ekaṃ.",
  "tika-s0301t:63_5": "Kesaṃ saṃyuttaṃ?",
  "tika-s0301t:63_6": "Suttavaggānaṃ.",
  "tika-s0301t:63_7": "Yathā hi byañjanasamudāyo padaṃ,",
  "tika-s0301t:63_8": "evaṃ atthesu ca katāvadhiko padasamudāyo vākyaṃ,",
  "tika-s0301t:63_9": "vākyasamudāyo suttaṃ,",
  "tika-s0301t:63_10": "suttasamudāye vaggoti samaññā,",
  "tika-s0301t:63_11": "tathā suttavaggasamudāye saṃyuttasamaññā.",
  "tika-s0301t:63_12": "Saṃyujjantīti ettha suttavaggāti saṃyuttaṃ.",
  "tika-s0301t:63_13": "Yadipi avayavavinimutto samudāyo nāma paramatthato natthi,",
  "tika-s0301t:63_14": "avayave eva taṃtaṃsannivesavisiṭṭhe upādāya padādisamaññā viya suttavaggasamaññā saṃyuttasamaññā āgamasamaññā ca,",
  "tika-s0301t:63_15": "tathāpi paramatthato avijjamānopi samudāyo buddhiparikappitarūpena vijjamāno viya gayhamāno avayavānaṃ",
  "tika-s0301t:63_16": "adhiṭṭhānabhāvena voharīyati yathā “rukkhe sākhā”ti,",
  "tika-s0301t:63_17": "tasmā vuttaṃ “saṃyuttavaggapaṭimaṇḍitassā”ti.",
  "tika-s0301t:64_0": "Nanu saṃyuttavaggo eva āgamo,",
  "tika-s0301t:64_1": "tassa pana kehi maṇḍananti?",
  "tika-s0301t:64_2": "Na codetabbametaṃ.",
  "tika-s0301t:64_3": "Bhavati hi abhinnepi vatthusmiṃ yathādhippetavisesāvabodhanato bhedakasamudācāro yathā “silāputtakassa sarīra”nti.",
  "tika-s0301t:64_4": "Āgamissanti ettha, etena,",
  "tika-s0301t:64_5": "etasmā vā attatthaparatthādayoti āgamo,",
  "tika-s0301t:64_6": "ādikalyāṇādiguṇasampattiyā uttamaṭṭhena taṃtaṃabhipatthitasamiddhihetutāya paṇḍitehi varitabbato varo,",
  "tika-s0301t:64_7": "āgamo ca so varo cāti āgamavaro.",
  "tika-s0301t:64_8": "Āgamasammatehi vā varoti āgamavaro,",
  "tika-s0301t:64_9": "saṃyutto ca so āgamavaro cāti saṃyuttāgamavaro, tassa.",
  "tika-s0301t:64_10": "Buddhānaṃ anubuddhā buddhānubuddhā,",
  "tika-s0301t:64_11": "buddhānaṃ saccapaṭivedhaṃ anugamma paṭividdhasaccā aggasāvakādayo ariyā.",
  "tika-s0301t:64_12": "Tehi atthasaṃvaṇṇanāguṇasaṃvaṇṇanānaṃ vasena saṃvaṇṇitassa.",
  "tika-s0301t:65_0": "Atha vā buddhā ca anubuddhā ca buddhānubuddhāti yojetabbaṃ.",
  "tika-s0301t:65_1": "Sammāsambuddheneva hi vinayasuttaabhidhammānaṃ pakiṇṇakadesanādivasena yo paṭhamaṃ attho vibhatto,",
  "tika-s0301t:65_2": "so eva pacchā tesaṃ atthavaṇṇanāvasena saṅgītikārehi saṅgahaṃ āropitoti.",
  "tika-s0301t:65_3": "Ettha ca saṃyuttānaṃ vaggā samūhāti saṃyuttavaggā,",
  "tika-s0301t:65_4": "sagāthāvaggādayo.",
  "tika-s0301t:65_5": "Tappariyāpannatāya saṃyuttesu vaggā saṃyuttavaggā,",
  "tika-s0301t:65_6": "naḷavaggādayo.",
  "tika-s0301t:65_7": "Saṃyuttāva vaggā saṃyuttavaggā.",
  "tika-s0301t:65_8": "Tividhepi te ekasesanayena gahetvā vuttaṃ “saṃyuttavaggapaṭimaṇḍitassā”ti.",
  "tika-s0301t:66_0": "Tattha sagāthāvagge tāva ekādasa saṃyuttāni aṭṭhatiṃsa vaggā.",
  "tika-s0301t:66_1": "Nidānavagge nava saṃyuttāni ekūnacattālīsa vaggā.",
  "tika-s0301t:66_2": "Khandhavagge ekādasa saṃyuttāni ekūnasaṭṭhi vaggā.",
  "tika-s0301t:66_3": "Saḷāyatanavagge nava saṃyuttāni aṭṭhatiṃsa vaggā.",
  "tika-s0301t:66_4": "Mahāvagge dvādasa saṃyuttāni aṭṭhacattālīsa vaggā.",
  "tika-s0301t:66_5": "Idamettha saṃyuttantaravaggānaṃ parimāṇaṃ.",
  "tika-s0301t:67_0": "Ñāṇappabhedajananassāti paṭiccasamuppādakhandhāyatanādikathābahulatāya gambhīrañāṇacariyāvibhāvanato paññāvibhāgasamuppādakassa.",
  "tika-s0301t:67_1": "Idha pana “paññāppabhedajananassā”ti svāyamāgamo thomito,",
  "tika-s0301t:67_2": "saṃvaṇṇanāsu cāyaṃ ācariyassa pakati,",
  "tika-s0301t:67_3": "yadidaṃ taṃtaṃsaṃvaṇṇanānaṃ ādito tassa tassa saṃvaṇṇetabbassa dhammassa visesaguṇakittanena thomanā.",
  "tika-s0301t:67_4": "Tathā hi sumaṅgalavilāsinīpapañcasūdanīmanorathapūraṇīaṭṭhasālinīādīsu ca yathākkamaṃ “saddhāvahaguṇassa,",
  "tika-s0301t:67_5": "paravādamathanassa,",
  "tika-s0301t:67_6": "dhammakathikapuṅgavānaṃ vicittapaṭibhānajananassa,",
  "tika-s0301t:67_7": "tassa gambhīrañāṇehi ogāḷhassa abhiṇhaso nānānayavicittassa abhidhammassā”tiādinā thomanā katā.",
  "tika-s0301t:68_0": "6.",
  "tika-s0301t:68_1": "Attho kathīyati etāyāti atthakathā,",
  "tika-s0301t:68_2": "atthakathāva aṭṭhakathā ttha-",
  "tika-s0301t:68_3": "kārassa ṭṭha-",
  "tika-s0301t:68_4": "kāraṃ katvā yathā “dukkhassa pīḷanaṭṭho”ti.",
  "tika-s0301t:68_5": "Āditoti ādimhi paṭhamasaṅgītiyaṃ.",
  "tika-s0301t:68_6": "Chaḷabhiññatāya paramena cittavasibhāvena samannāgatattā jhānādīsu pañcavidhavasitāsambhāvato ca vasino,",
  "tika-s0301t:68_7": "therā mahākassapādayo.",
  "tika-s0301t:68_8": "Tesaṃ satehi pañcahi.",
  "tika-s0301t:68_9": "Yāti yā aṭṭhakathā.",
  "tika-s0301t:68_10": "Saṅgītāti atthaṃ kathetuṃ yuttaṭṭhāne “ayaṃ etassa attho,",
  "tika-s0301t:68_11": "ayaṃ etassa attho”ti saṅgahetvā vuttā.",
  "tika-s0301t:68_12": "Anusaṅgītā ca yasattherādīhi pacchāpi dutiyatatiyasaṅgītīsu.",
  "tika-s0301t:68_13": "Iminā attano saṃvaṇṇanāya āgamanavisuddhiṃ dasseti.",
  "tika-s0301t:69_0": "7.",
  "tika-s0301t:69_1": "Sīhassa lānato gahaṇato sīhaḷo,",
  "tika-s0301t:69_2": "sīhakumāro,",
  "tika-s0301t:69_3": "tabbaṃsajātatāya tambapaṇṇidīpe khattiyā,",
  "tika-s0301t:69_4": "tesaṃ nivāsatāya tambapaṇṇidīpassa ca sīhaḷabhāvo veditabbo.",
  "tika-s0301t:69_5": "Ābhatāti jambudīpato ānītā.",
  "tika-s0301t:69_6": "Athāti pacchā.",
  "tika-s0301t:69_7": "Aparabhāge hi nikāyantaraladdhīhi asaṅkaratthaṃ sīhaḷabhāsāya aṭṭhakathā ṭhapitāti.",
  "tika-s0301t:69_8": "Tena mūlaṭṭhakathā sabbasādhāraṇā na hotīti idaṃ atthappakāsanaṃ ekantena karaṇīyanti dasseti.",
  "tika-s0301t:69_9": "Tenevāha “dīpavāsīnamatthāyā”ti.",
  "tika-s0301t:69_10": "Ettha dīpavāsīnanti jambudīpavāsīnaṃ,",
  "tika-s0301t:69_11": "sīhaḷadīpavāsīnaṃ vā atthāya sīhaḷabhāsāya ṭhapitāti yojanā.",
  "tika-s0301t:70_0": "8.",
  "tika-s0301t:70_1": "Apanetvāti kañcukasadisaṃ sīhaḷabhāsaṃ apanetvā.",
  "tika-s0301t:70_2": "Tatoti aṭṭhakathāto.",
  "tika-s0301t:70_3": "Ahanti attānaṃ niddisati.",
  "tika-s0301t:70_4": "Manoramaṃ bhāsanti māgadhabhāsaṃ.",
  "tika-s0301t:70_5": "Sā hi sabhāvaniruttibhūtā paṇḍitamanaṃ ramayati.",
  "tika-s0301t:70_6": "Tenevāha “tantinayānucchavika”nti,",
  "tika-s0301t:70_7": "pāḷigatiyā anulomikaṃ pāḷichāyānuvidhāyininti attho.",
  "tika-s0301t:70_8": "Vigatadosanti asabhāvaniruttibhāsantararahitaṃ.",
  "tika-s0301t:71_0": "9.",
  "tika-s0301t:71_1": "Samayaṃ avilomentoti siddhantaṃ avirodhento.",
  "tika-s0301t:71_2": "Etena atthadosābhāvamāha.",
  "tika-s0301t:71_3": "Aviruddhattā eva hi theravādāpi idha pakāsīyissanti.",
  "tika-s0301t:71_4": "Theravaṃsadīpānanti thirehi sīlakkhandhādīhi samannāgatattā therā,",
  "tika-s0301t:71_5": "mahākassapādayo.",
  "tika-s0301t:71_6": "Tehi āgatā ācariyaparamparā theravaṃso,",
  "tika-s0301t:71_7": "tappariyāpannā hutvā āgamādhigamasampannattā paññāpajjotena tassa samujjalanato theravaṃsadīpā,",
  "tika-s0301t:71_8": "mahāvihāravāsino, tesaṃ.",
  "tika-s0301t:71_9": "Vividhehi ākārehi nicchīyatīti vinicchayo,",
  "tika-s0301t:71_10": "gaṇṭhiṭṭhānesu khilamaddanākārena pavattā vimaticchedanī kathā.",
  "tika-s0301t:71_11": "Suṭṭhunipuṇo saṇho vinicchayo etesanti sunipuṇavinicchayā.",
  "tika-s0301t:71_12": "Atha vā vinicchinotīti vinicchayo vuttappakāravisayaṃ ñāṇaṃ.",
  "tika-s0301t:71_13": "Suṭṭhu nipuṇo cheko vinicchayo etesanti yojetabbaṃ.",
  "tika-s0301t:71_14": "Etena mahākassapāditheraparamparāgato,",
  "tika-s0301t:71_15": "tato eva ca aviparīto saṇho sukhumo mahāvihāravāsīnaṃ vinicchayo,",
  "tika-s0301t:71_16": "tassa pamāṇabhūtataṃ dasseti.",
  "tika-s0301t:72_0": "10.",
  "tika-s0301t:72_1": "Sujanassa cāti ca-",
  "tika-s0301t:72_2": "saddo sampiṇḍanattho.",
  "tika-s0301t:72_3": "Tena “na kevalaṃ jambudīpavāsīnameva atthāya,",
  "tika-s0301t:72_4": "atha kho sādhujanatosanatthañcā”ti dasseti.",
  "tika-s0301t:72_5": "Tena ca “tambapaṇṇidīpavāsīnampi atthāyā”ti ayamattho siddho hoti uggahaṇādisukaratāya tesampi bahukārattā.",
  "tika-s0301t:72_6": "Ciraṭṭhitatthanti ciraṭṭhitiatthaṃ,",
  "tika-s0301t:72_7": "cirakālappavattanāyāti attho.",
  "tika-s0301t:72_8": "Idañhi atthappakāsanaṃ aviparītapadabyañjanasunikkhepassa atthasunayassa ca upāyabhāvato saddhammassa ciraṭṭhitiyā pavattati.",
  "tika-s0301t:72_9": "Vuttañhetaṃ bhagavatā “dveme,",
  "tika-s0301t:72_10": "bhikkhave,",
  "tika-s0301t:72_11": "dhammā saddhammassa ṭhitiyā asammosāya anantaradhānāya saṃvattanti.",
  "tika-s0301t:72_12": "Katame dve?",
  "tika-s0301t:72_13": "Sunikkhittañca padabyañjanaṃ attho ca sunīto”ti.",
  "tika-s0301t:73_0": "11- 12.",
  "tika-s0301t:73_1": "Yaṃ atthavaṇṇanaṃ kattukāmo,",
  "tika-s0301t:73_2": "tassā mahattaṃ pariharituṃ “sāvatthipabhūtīna”ntiādi vuttaṃ.",
  "tika-s0301t:73_3": "Tenevāha –",
  "tika-s0301t:73_4": "“na idha bhiyyo vitthārakathaṃ karissāmi,",
  "tika-s0301t:73_5": "na taṃ idha vicārayissāmī”ti ca.",
  "tika-s0301t:73_6": "Saṅgītīnaṃ dvinnanti dīghamajjhimanikāyānaṃ.",
  "tika-s0301t:74_0": "13.",
  "tika-s0301t:74_1": "“Na idha bhiyyo vitthārakathaṃ karissāmī”ti sāmaññato vuttassa atthassa avassayaṃ dassetuṃ “suttānaṃ panā”tiādi vuttaṃ.",
  "tika-s0301t:75_0": "14.",
  "tika-s0301t:75_1": "Yaṃ aṭṭhakathaṃ kattukāmo,",
  "tika-s0301t:75_2": "tadekadesabhāvena visuddhimaggo gahetabboti kathikānaṃ upadesaṃ karonto tatta vicāritadhamme uddesavasena dasseti “sīlakathā”tiādinā.",
  "tika-s0301t:75_3": "Tattha sīlakathāti cārittavārittādivasena sīlassa vitthārakathā.",
  "tika-s0301t:75_4": "Dhutadhammāti piṇḍapātikaṅgādayo terasa kilesadhunanakadhammā.",
  "tika-s0301t:75_5": "Kammaṭṭhānāni sabbānīti pāḷiyaṃ āgatāni aṭṭhattiṃsa,",
  "tika-s0301t:75_6": "aṭṭhakathāyaṃ dveti niravasesāni yogakammassa bhāvanāya pavattiṭṭhānāni.",
  "tika-s0301t:75_7": "Cariyāvidhānasahitoti rāgacariyādīnaṃ sabhāgādividhānena sahito.",
  "tika-s0301t:75_8": "Jhānāni cattāri rūpāvacarajjhānāni,",
  "tika-s0301t:75_9": "samāpattiyo catasso arūpasamāpattiyo.",
  "tika-s0301t:75_10": "Aṭṭhapi vā paṭiladdhamattāni jhānāni,",
  "tika-s0301t:75_11": "samāpajjanavasibhāvappattiyā samāpattiyo.",
  "tika-s0301t:75_12": "Jhānāni vā rūpārūpāvacarajjhānāni,",
  "tika-s0301t:75_13": "samāpattiyo phalasamāpattinirodhasamāpattiyo.",
  "tika-s0301t:76_0": "15.",
  "tika-s0301t:76_1": "Lokiyalokuttarabhedā cha abhiññāyo sabbā abhiññāyo.",
  "tika-s0301t:76_2": "Ñāṇavibhaṅgādīsu āgatanayena ekavidhādinā paññāya saṅkaletvā sampiṇḍetvā nicchayo paññāsaṅkalananicchayo.",
  "tika-s0301t:77_0": "16.",
  "tika-s0301t:77_1": "Paccayadhammānaṃ hetuādīnaṃ paccayuppannadhammānaṃ hetupaccayādibhāvo paccayākāro,",
  "tika-s0301t:77_2": "tassa desanā paccayākāradesanā,",
  "tika-s0301t:77_3": "paṭiccasamuppādakathāti attho.",
  "tika-s0301t:77_4": "Sā pana nikāyantaraladdhisaṅkararahitatāya suṭṭhuparisuddhā,",
  "tika-s0301t:77_5": "ghanavinibbhogassa ca sudukkaratāya nipuṇā saṇhasukhumā,",
  "tika-s0301t:77_6": "ekattanayādisahitā ca tattha vicāritāti āha “suparisuddhanipuṇanayā”ti.",
  "tika-s0301t:77_7": "Paṭisambhidādīsu āgatanayaṃ avisajjetvāva vicāritattā avimuttatantimaggā.",
  "tika-s0301t:78_0": "17.",
  "tika-s0301t:78_1": "Iti pana sabbanti iti-",
  "tika-s0301t:78_2": "saddo parisamāpane, pana-",
  "tika-s0301t:78_3": "saddo vacanālaṅkāre,",
  "tika-s0301t:78_4": "etaṃ sabbanti attho.",
  "tika-s0301t:78_5": "Idhāti imissā aṭṭhakathāya.",
  "tika-s0301t:78_6": "Na taṃ vicārayissāmi punaruttibhāvatoti adhippāyo.",
  "tika-s0301t:79_0": "18.",
  "tika-s0301t:79_1": "Idāni tasseva avicāraṇassa ekantakāraṇaṃ niddhārento “majjhe visuddhimaggo”tiādimāha.",
  "tika-s0301t:79_2": "Tattha “majjhe ṭhatvā”ti etena majjhaṭṭhabhāvadīpanena visesato catunnaṃ āgamānaṃ sādhāraṇaṭṭhakathā visuddhimaggo,",
  "tika-s0301t:79_3": "na sumaṅgalavilāsiniādayo viya asādhāraṇaṭṭhakathāti dasseti.",
  "tika-s0301t:79_4": "“Visesato”ti ca idaṃ vinayābhidhammānampi visuddhimaggo yathārahaṃ atthavaṇṇanā hoti evāti katvā vuttaṃ.",
  "tika-s0301t:80_0": "19. Iccevāti iti eva. Tampīti visuddhimaggampi. Etāyāti sāratthappakāsiniyā.",
  "tika-s0301t:81_0": "Ettha ca “sīhaḷadīpaṃ ābhatā”tiādinā aṭṭhakathākaraṇassa nimittaṃ dasseti,",
  "tika-s0301t:81_1": "“dīpavāsīnamatthāya sujanassa ca tuṭṭhatthaṃ ciraṭṭhitatthañca dhammassā”ti etehi payojanaṃ,",
  "tika-s0301t:81_2": "“saṃyuttāgamavarassa atthaṃ pakāsayissāmī”ti etena piṇḍatthaṃ,",
  "tika-s0301t:81_3": "“apanetvāna tatohaṃ sīhaḷabhāsa”ntiādinā “sāvatthipabhūtīna”ntiādinā “sīlakathā”tiādinā ca karaṇappakāraṃ.",
  "tika-s0301t:81_4": "Heṭṭhimanikāyesu visuddhimagge ca vicāritānaṃ atthānaṃ avicāraṇampi hi idha karaṇappakāro evāti.",
  "tika-s0301t:82_0": "Ganthārambhakathāvaṇṇanā niṭṭhitā.",
  "tika-s0301t:85_0": "1. Devatāsaṃyuttaṃ",
  "tika-s0301t:86_0": "1. Naḷavaggo",
  "tika-s0301t:87_0": "1. Oghataraṇasuttavaṇṇanā",
  "tika-s0301t:88_0": "Vibhāgavantānaṃ sabhāvavibhāvanaṃ vibhāgadassanavaseneva hotīti paṭhamaṃ tāva saṃyuttavaggasuttādivasena",
  "tika-s0301t:88_1": "saṃyuttāgamassa vibhāgaṃ dassetuṃ “tattha saṃyuttāgamo nāmā”tiādimāha.",
  "tika-s0301t:88_2": "Tattha tatthāti yaṃ vuttaṃ –",
  "tika-s0301t:88_3": "“saṃyuttāgamavarassa atthaṃ pakāsayissāmī”ti,",
  "tika-s0301t:88_4": "tasmiṃ vacane.",
  "tika-s0301t:88_5": "Tatthāti vā “etāya aṭṭhakathāya vijānātha saṃyuttanissitaṃ attha”nti ettha yaṃ saṃyuttaggahaṇaṃ kataṃ, tattha.",
  "tika-s0301t:88_6": "Pañca vaggā etassāti pañcavaggo.",
  "tika-s0301t:88_7": "Avayavena viggaho,",
  "tika-s0301t:88_8": "samudāyo samāsattho.",
  "tika-s0301t:89_0": "Idāni taṃ ādito paṭṭhāya saṃvaṇṇetukāmo attano saṃvaṇṇanāya tassa paṭhamamahāsaṅgītiyaṃ nikkhittānukkameneva pavattabhāvaṃ dassetuṃ,",
  "tika-s0301t:89_1": "“tassa vaggesu sagāthāvaggo ādī”tiādi vuttaṃ.",
  "tika-s0301t:89_2": "Tattha yathāpaccayaṃ tattha tattha desitattā paññattattā ca vippakiṇṇānaṃ dhammavinayānaṃ saṅgahetvā gāyanaṃ kathanaṃ saṅgīti,",
  "tika-s0301t:89_3": "mahāvisayattā pūjaniyattā ca mahatī saṅgīti mahāsaṅgīti.",
  "tika-s0301t:89_4": "Paṭhamā mahāsaṅgīti paṭhamamahāsaṅgīti,",
  "tika-s0301t:89_5": "tassā pavattitakālo paṭhamamahāsaṅgītikālo,",
  "tika-s0301t:89_6": "tasmiṃ paṭhamamahāsaṅgītikāle.",
  "tika-s0301t:90_0": "Nidadāti desanaṃ desakālādivasena aviditaṃ viditaṃ katvā nidassetīti nidānaṃ.",
  "tika-s0301t:90_1": "Yo loke ganthassa upogghātoti vuccati,",
  "tika-s0301t:90_2": "svāyamettha “evaṃ me suta”nti-",
  "tika-s0301t:90_3": "ādiko gantho veditabbo,",
  "tika-s0301t:90_4": "na pana “sanidānāhaṃ,",
  "tika-s0301t:90_5": "bhikkhave,",
  "tika-s0301t:90_6": "dhammaṃ desemī”tiādīsu viya attajjhāsayādidesanuppattihetu.",
  "tika-s0301t:90_7": "Tenevāha –",
  "tika-s0301t:90_8": "“evaṃ me sutanti-",
  "tika-s0301t:90_9": "ādikaṃ āyasmatā ānandena paṭhamamahāsaṅgītikāle vuttaṃ nidānamādī”ti.",
  "tika-s0301t:90_10": "Kāmañcettha yassaṃ paṭhamamahāsaṅgītiyaṃ nikkhittānukkamena saṃvaṇṇanaṃ kattukāmo,",
  "tika-s0301t:90_11": "sā vitthārato vattabbā,",
  "tika-s0301t:90_12": "sumaṅgalavilāsiniyaṃ pana attanā vitthāritattā tattheva gahetabbāti imissā saṃvaṇṇanāya mahattaṃ pariharanto “sā panesā”tiādimāha.",
  "tika-s0301t:91_0": "1.",
  "tika-s0301t:91_1": "Evaṃ bāhiranidāne vattabbaṃ atidisitvā idāni abbhantaranidānaṃ ādito paṭṭhāya saṃvaṇṇetuṃ “yaṃ paneta”ntiādi vuttaṃ.",
  "tika-s0301t:91_2": "Tattha yasmā saṃvaṇṇanaṃ karontena saṃvaṇṇetabbe dhamme padavibhāgaṃ padatthañca dassetvā tato paraṃ piṇḍatthādidassanavasena saṃvaṇṇanā kātabbā,",
  "tika-s0301t:91_3": "tasmā padāni tāva dassento “evanti nipātapada”nti- ādimāha.",
  "tika-s0301t:91_4": "Tattha padavibhāgoti padānaṃ viseso,",
  "tika-s0301t:91_5": "na padaviggaho.",
  "tika-s0301t:91_6": "Atha vā padāni ca padavibhāgo ca padavibhāgo.",
  "tika-s0301t:91_7": "Padaviggaho ca padavibhāgo ca padavibhāgoti vā ekasesavasena padapadaviggahā padavibhāgasaddena vuttāti veditabbaṃ.",
  "tika-s0301t:91_8": "Tattha padaviggaho “jetassa vanaṃ jetavana”ntiādinā samāsapadesu daṭṭhabbo.",
  "tika-s0301t:92_0": "Atthatoti padatthato.",
  "tika-s0301t:92_1": "Taṃ pana padatthaṃ atthuddhārakkamena paṭhamaṃ evaṃsaddassa dassento “evaṃsaddo tāvā”tiādimāha.",
  "tika-s0301t:92_2": "Avadhāraṇādīti ettha ādi-",
  "tika-s0301t:92_3": "saddena idamatthapucchāparimāṇādiatthānaṃ saṅgaho daṭṭhabbo.",
  "tika-s0301t:92_4": "Tathā hi “evaṃgatāni puthusippāyatanāni,",
  "tika-s0301t:92_5": "evaṃvidho evamākāro”ti ca ādīsu idaṃ-",
  "tika-s0301t:92_6": "saddassa atthe evaṃ- saddo. Gata-",
  "tika-s0301t:92_7": "saddo hi pakārapariyāyo,",
  "tika-s0301t:92_8": "tathā vidhākāra- saddo ca.",
  "tika-s0301t:92_9": "Tathā hi gatavidhaākārasadde lokiyā pakāratthe vadanti.",
  "tika-s0301t:92_10": "“Evaṃ su te sunhātā suvilittā kappitakesamassū āmuttamālābharaṇā odātavatthavasanā pañcahi kāmaguṇehi samappitā samaṅgībhūtā paricārenti,",
  "tika-s0301t:92_11": "seyyathāpi tvaṃ etarahi sācariyakoti. No hidaṃ,",
  "tika-s0301t:92_12": "bho gotamā”tiādīsu pucchāyaṃ,",
  "tika-s0301t:92_13": "“evaṃ lahuparivattaṃ,",
  "tika-s0301t:92_14": "evamāyupariyanto”ti ca ādīsu parimāṇe.",
  "tika-s0301t:93_0": "Nanu ca “evaṃ su te sunhātā suvilittā,",
  "tika-s0301t:93_1": "evamāyupariyanto”ti ettha evaṃ-",
  "tika-s0301t:93_2": "saddena pucchanākāraparimāṇākārānaṃ vuttattā ākārattho eva evaṃ- saddoti? Na,",
  "tika-s0301t:93_3": "visesasabbhāvato.",
  "tika-s0301t:93_4": "Ākāramattavācako hi evaṃ- saddo,",
  "tika-s0301t:93_5": "ākāratthoti adhippeto yathā “evaṃ byākho”tiādīsu,",
  "tika-s0301t:93_6": "na pana ākāravisesavācako.",
  "tika-s0301t:93_7": "Evañca katvā,",
  "tika-s0301t:93_8": "“evaṃ jātena maccenā”tiādīni upamādīsu udāharaṇāni upapannāni honti.",
  "tika-s0301t:93_9": "Tathā hi “yathāpi…pe…",
  "tika-s0301t:93_10": "bahu”nti ?",
  "tika-s0301t:93_11": "Ettha puppharāsiṭṭhāniyato manussūpapattisappurisūpanissaya-",
  "tika-s0301t:93_12": "saddhammassavana-",
  "tika-s0301t:93_13": "yonisomanasikāra-",
  "tika-s0301t:93_14": "bhogasampattiādidānādipuññakiriyahetusamudāyato sobhāsugandhatādiguṇayogato mālāguḷasadisiyo pahūtā puññakiriyā",
  "tika-s0301t:93_15": "maritabbasabhāvatāya maccena sattena kattabbāti jotitattā puppharāsimālāguḷāva upamā,",
  "tika-s0301t:93_16": "tesaṃ upamākāro yathā-",
  "tika-s0301t:93_17": "saddena aniyamato vuttoti “evaṃ-",
  "tika-s0301t:93_18": "saddo upamākāranigamanattho”ti vatthuṃ yuttaṃ,",
  "tika-s0301t:93_19": "so pana upamākāro niyamiyamāno atthato upamāva hotīti āha “upamāyaṃ āgato”ti.",
  "tika-s0301t:93_20": "Tathā “evaṃ iminā ākārena abhikkamitabba”ntiādinā upadisiyamānāya samaṇasāruppāya ākappasampattiyā yo tattha upadisanākāro,",
  "tika-s0301t:93_21": "so atthato upadeso evāti vuttaṃ,",
  "tika-s0301t:93_22": "“evaṃ te…pe…",
  "tika-s0301t:93_23": "upadese”ti.",
  "tika-s0301t:93_24": "Tathā “evametaṃ bhagavā,",
  "tika-s0301t:93_25": "evametaṃ sugatā”ti ettha ca bhagavatā yathāvuttamatthaṃ aviparītato jānantehi kataṃ tattha saṃvijjamānaguṇānaṃ",
  "tika-s0301t:93_26": "pakārehi haṃsanaṃ udaggatākaraṇaṃ sampahaṃsanaṃ.",
  "tika-s0301t:93_27": "Yo tattha sampahaṃsanākāroti yojetabbaṃ.",
  "tika-s0301t:94_0": "Evamevaṃ panāyanti ettha garahaṇākāroti yojetabbaṃ,",
  "tika-s0301t:94_1": "so ca garahaṇākāro vasalīti-",
  "tika-s0301t:94_2": "ādikhuṃsanasaddasannidhānato idha evaṃ-",
  "tika-s0301t:94_3": "saddena pakāsitoti viññāyati.",
  "tika-s0301t:94_4": "Yathā cettha,",
  "tika-s0301t:94_5": "evaṃ upamākārādayopi upamādivasena vuttānaṃ puppharāsiādisaddānaṃ sannidhānatoti daṭṭhabbaṃ. Evaṃ,",
  "tika-s0301t:94_6": "bhanteti pana dhammassa sādhukaṃ savanamanasikāre sanniyojitehi bhikkhūhi attano tattha ṭhitabhāvassa paṭijānanavasena vuttattā ettha evaṃ-",
  "tika-s0301t:94_7": "saddo “vacanasampaṭicchanattho”ti vutto.",
  "tika-s0301t:94_8": "Tena evaṃ,",
  "tika-s0301t:94_9": "bhanteti sādhu, bhante, suṭṭhu,",
  "tika-s0301t:94_10": "bhanteti vuttaṃ hoti.",
  "tika-s0301t:94_11": "Evañca vadehīti yathāhaṃ vadāmi,",
  "tika-s0301t:94_12": "evaṃ samaṇaṃ ānandaṃ vadehīti yo evaṃ vadanākāro idāni vattabbo, so evaṃ-",
  "tika-s0301t:94_13": "saddena nidassīyatīti “nidassanattho”ti vuttoti.",
  "tika-s0301t:94_14": "Evaṃ noti etthāpi nesaṃ yathāvuttadhammānaṃ ahitadukkhāvahabhāve sanniṭṭhānajananatthaṃ anumatigahaṇavasena “saṃvattanti vā no vā,",
  "tika-s0301t:94_15": "kathaṃ vo ettha hotī”ti pucchāya katāya “evaṃ no ettha hotī”ti vuttattā tadākārasanniṭṭhānaṃ evaṃ-",
  "tika-s0301t:94_16": "saddena vibhāvitanti viññāyati.",
  "tika-s0301t:94_17": "So pana tesaṃ dhammānaṃ ahitāya dukkhāya saṃvattanākāro niyamiyamāno avadhāraṇattho hotīti āha –",
  "tika-s0301t:94_18": "“evaṃ no ettha hotītiādīsu avadhāraṇe”ti.",
  "tika-s0301t:95_0": "Nānānayanipuṇanti ekattanānattaabyāpāraevaṃdhammatāsaṅkhātā,",
  "tika-s0301t:95_1": "nandiyāvaṭṭatipukkhalasīhavikkīḷitaaṅkusadisālocanasaṅkhātā vā ādhārādibhedavasena nānāvidhā nayā nānānayā.",
  "tika-s0301t:95_2": "Nayā vā pāḷigatiyo tā ca paññattianupaññattiādivasena saṃkilesabhāgiyādilokiyāditadubhayavomissakādivasena",
  "tika-s0301t:95_3": "kusalādivasena khandhādivasena saṅgahādivasena samayavimuttādivasena ṭhapanādivasena kusalamūlādivasena",
  "tika-s0301t:95_4": "tikappaṭṭhānādivasena ca nānappakārāti nānānayā,",
  "tika-s0301t:95_5": "tehi nipuṇaṃ saṇhaṃ sukhumanti nānānayanipuṇaṃ.",
  "tika-s0301t:95_6": "Āsayova ajjhāsayo,",
  "tika-s0301t:95_7": "te ca sassatādibhedena tattha ca apparajakkhatādibhedena aneke,",
  "tika-s0301t:95_8": "attajjhāsayādayo eva vā samuṭṭhānaṃ uppattihetu etassāti anekajjhāsayasamuṭṭhānaṃ.",
  "tika-s0301t:95_9": "Atthabyañjanasampannanti atthabyañjanaparipuṇṇaṃ upanetabbābhāvato,",
  "tika-s0301t:95_10": "saṅkāsanapakāsanavivaraṇavibhajanauttānīkaraṇapaññattivasena chahi atthapadehi akkharapadabyañjanākāraniruttiniddesavasena",
  "tika-s0301t:95_11": "chahi byañjanapadehi ca samannāgatanti vā attho daṭṭhabbo.",
  "tika-s0301t:96_0": "Vividhapāṭihāriyanti ettha pāṭihāriyapadassa vacanatthaṃ “paṭipakkhaharaṇato rāgādikilesāpanayanato pāṭihāriya”nti vadanti.",
  "tika-s0301t:96_1": "Bhagavato pana paṭipakkhā rāgādayo na santi ye haritabbā,",
  "tika-s0301t:96_2": "puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṃ pavattati,",
  "tika-s0301t:96_3": "tasmā tattha pavattavohārena ca na sakkā idha “pāṭihāriya”nti vattuṃ.",
  "tika-s0301t:96_4": "Sace pana mahākāruṇikassa bhagavato veneyyagatā ca kilesā paṭipakkhā,",
  "tika-s0301t:96_5": "tesaṃ haraṇato “pāṭihāriya”nti vuttaṃ,",
  "tika-s0301t:96_6": "evaṃ sati yuttametaṃ.",
  "tika-s0301t:96_7": "Atha vā bhagavato ca sāsanassa ca paṭipakkhā titthiyā,",
  "tika-s0301t:96_8": "tesaṃ haraṇato pāṭihāriyaṃ.",
  "tika-s0301t:96_9": "Te hi diṭṭhiharaṇavasena diṭṭhippakāsane asamatthabhāvena ca iddhiādesanānusāsanīhi haritā apanītā hontīti.",
  "tika-s0301t:96_10": "Paṭīti vā ayaṃ saddo “pacchā”ti etassa atthaṃ bodheti “tasmiṃ paṭipaviṭṭhamhi,",
  "tika-s0301t:96_11": "añño āgañchi brāhmaṇo”tiādīsu viya,",
  "tika-s0301t:96_12": "tasmā samāhite citte vigatūpakkilese katakiccena pacchāharitabbaṃ pavattetabbanti paṭihāriyaṃ,",
  "tika-s0301t:96_13": "attano vā upakkilesesu catutthajjhānamaggehi haritesu pacchā haraṇaṃ paṭihāriyaṃ,",
  "tika-s0301t:96_14": "iddhiādesanānusāsaniyo ca vigatūpakkilesena katakiccena ca sattahitatthaṃ puna pavattetabbā,",
  "tika-s0301t:96_15": "haritesu ca attano upattilesesu parasattānaṃ upakkilesaharaṇāni hontīti paṭihāriyāni bhavanti,",
  "tika-s0301t:96_16": "paṭihāriyameva pāṭihāriyaṃ.",
  "tika-s0301t:96_17": "Paṭihāriye vā iddhiādesanānusāsanisamudāye bhavaṃ ekekaṃ pāṭihāriyanti vuccati.",
  "tika-s0301t:96_18": "Paṭihāriyaṃ vā catutthajjhānaṃ maggo ca paṭipakkhaharaṇato,",
  "tika-s0301t:96_19": "tattha jātaṃ,",
  "tika-s0301t:96_20": "tasmiṃ vā nimittabhūte,",
  "tika-s0301t:96_21": "tato vā āgatanti pāṭihāriyaṃ.",
  "tika-s0301t:96_22": "Tassa pana iddhiādibhedena visayabhedena ca bahuvidhassa bhagavato desanāyaṃ labbhamānattā āha “vividhapāṭihāriya”nti.",
  "tika-s0301t:97_0": "Na aññathāti bhagavato sammukhā sutākārato na aññathāti attho,",
  "tika-s0301t:97_1": "na pana bhagavato desitākārato.",
  "tika-s0301t:97_2": "Acinteyyānubhāvā hi bhagavato desanā.",
  "tika-s0301t:97_3": "Evañca katvā “sabbappakārena ko samattho viññātu”nti idaṃ vacanaṃ samatthitaṃ bhavati,",
  "tika-s0301t:97_4": "dhāraṇabaladassanañca na virujjhati sutākāraavirajjhanassa adhippetattā.",
  "tika-s0301t:97_5": "Na hettha atthantaratāparihāro dvinnampi atthānaṃ ekavisayattā.",
  "tika-s0301t:97_6": "Itarathā thero bhagavato desanāya sabbathā paṭiggahaṇe samattho asamattho cāti āpajjeyyāti.",
  "tika-s0301t:98_0": "“Yo paro na hoti,",
  "tika-s0301t:98_1": "so attā”ti evaṃ vuttāya niyakajjhattasaṅkhātāya sasantatiyā vattanato tividhopi me-",
  "tika-s0301t:98_2": "saddo kiñcāpi ekasmiṃ eva atthe dissati,",
  "tika-s0301t:98_3": "karaṇasampadānasāminiddesavasena pana vijjamānaṃ bhedaṃ sandhāyāha, “me-",
  "tika-s0301t:98_4": "saddo tīsu atthesu dissatī”ti.",
  "tika-s0301t:99_0": "Kiñcāpi upasaggo kiriyaṃ viseseti,",
  "tika-s0301t:99_1": "jotakabhāvato pana satipi tasmiṃ suta-",
  "tika-s0301t:99_2": "saddo eva taṃ taṃ attaṃ vadatīti anupasaggassa suta-",
  "tika-s0301t:99_3": "saddassa atthuddhāre saupasaggassa gahaṇaṃ na virujjhatīti dassento “saupasaggo anupasaggo cā”tiādimāha.",
  "tika-s0301t:99_4": "Assāti suta- saddassa.",
  "tika-s0301t:99_5": "Kammabhāvasādhanāni idha sutasadde sambhavantīti vuttaṃ “upadhāritanti vā upadhāraṇanti vā attho”ti.",
  "tika-s0301t:99_6": "Mayāti atthe satīti yadā me-",
  "tika-s0301t:99_7": "saddassa kattuvasena karaṇaniddeso,",
  "tika-s0301t:99_8": "tadāti attho.",
  "tika-s0301t:99_9": "Mamāti atthe satīti yadā sambandhavasena sāminiddeso, tadā.",
  "tika-s0301t:100_0": "Suta-",
  "tika-s0301t:100_1": "saddasannidhāne payuttena evaṃ-",
  "tika-s0301t:100_2": "saddena savanakiriyājotakena bhavitabbanti vuttaṃ “evanti sotaviññāṇādiviññāṇakiccanidassana”nti. Ādi-",
  "tika-s0301t:100_3": "saddena sampaṭicchanādīnaṃ pañcadvārikaviññāṇānaṃ tadabhinīhaṭānañca manodvārikaviññāṇānaṃ gahaṇaṃ veditabbaṃ.",
  "tika-s0301t:100_4": "Sabbesampi vākyānaṃ evakāratthasahitattā “suta”nti etassa sutamevāti ayamattho labbhatīti āha “assavanabhāvapaṭikkhepato”ti.",
  "tika-s0301t:100_5": "Etena avadhāraṇena nirāsaṅkataṃ dasseti.",
  "tika-s0301t:100_6": "Yathā ca sutaṃ sutamevāti niyametabbaṃ,",
  "tika-s0301t:100_7": "taṃ sammā sutaṃ hotīti āha “anūnānadhikāviparītaggahaṇanidassana”nti.",
  "tika-s0301t:100_8": "Atha vā saddantaratthāpohanavasena saddo atthaṃ vadatīti sutanti asutaṃ na hotīti ayametassa atthoti vuttaṃ “assavanabhāvapaṭikkhepato”ti.",
  "tika-s0301t:100_9": "Iminā diṭṭhādivinivattanaṃ karoti.",
  "tika-s0301t:101_0": "Idaṃ vuttaṃ hoti –",
  "tika-s0301t:101_1": "na idaṃ mayā diṭṭhaṃ,",
  "tika-s0301t:101_2": "na sayambhūñāṇena sacchikataṃ,",
  "tika-s0301t:101_3": "atha kho sutaṃ,",
  "tika-s0301t:101_4": "tañca kho sammadevāti.",
  "tika-s0301t:101_5": "Tenevāha “anūnānadhikāviparītaggahaṇanidassana”nti.",
  "tika-s0301t:101_6": "Avadhāraṇatthe vā evaṃ-",
  "tika-s0301t:101_7": "sadde ayamatthayojanā karīyatīti tadapekkhassa suta-",
  "tika-s0301t:101_8": "saddassa ayamattho vutto “assavanabhāvapaṭikkhepato”ti.",
  "tika-s0301t:101_9": "Tenevāha “anūnānadhikāviparītaggahaṇanidassana”nti.",
  "tika-s0301t:101_10": "Savanasaddo cettha kammattho veditabbo “suyyatī”ti.",
  "tika-s0301t:102_0": "Evaṃ savanahetusavanavisesavasena padattayassa ekena pakārena atthayojanaṃ dassetvā idāni pakārantarehi taṃ dassetuṃ “tathā eva”ntiādi vuttaṃ.",
  "tika-s0301t:102_1": "Tattha tassāti yā sā bhagavato sammukhā dhammassavanākārena pavattā manodvāraviññāṇavīthi, tassā.",
  "tika-s0301t:102_2": "Sā hi nānappakārena ārammaṇe pavattetuṃ samatthā.",
  "tika-s0301t:102_3": "Tathā ca vuttaṃ “sotadvārānusārenā”ti.",
  "tika-s0301t:102_4": "Nānappakārenāti vakkhamānānaṃ anekavihitānaṃ byañjanatthaggahaṇānaṃ nānākārena.",
  "tika-s0301t:102_5": "Etena imissā yojanāya ākārattho evaṃ-",
  "tika-s0301t:102_6": "saddo gahitoti dīpeti.",
  "tika-s0301t:102_7": "Pavattibhāvappakāsananti pavattiyā atthitāpakāsanaṃ.",
  "tika-s0301t:102_8": "Sutanti dhammappakāsananti yasmiṃ ārammaṇe vuttappakārā viññāṇavīthi nānappakārena pavattā,",
  "tika-s0301t:102_9": "tassa dhammattā vuttaṃ, na suta-",
  "tika-s0301t:102_10": "saddassa dhammatthattā.",
  "tika-s0301t:102_11": "Vuttassevatthassa pākaṭīkaraṇaṃ “ayaṃ hetthā”tiādi.",
  "tika-s0301t:102_12": "Tattha viññāṇavīthiyāti karaṇatthe karaṇavacanaṃ,",
  "tika-s0301t:102_13": "mayāti kattuatthe.",
  "tika-s0301t:103_0": "Evanti niddisitabbappakāsananti nidassanatthamevaṃ saddaṃ gahetvā vuttaṃ nidassetabbassa niddisitabbattābhāvābhāvato.",
  "tika-s0301t:103_1": "Tena evaṃ-",
  "tika-s0301t:103_2": "saddena sakalampi suttaṃ paccāmaṭṭhanti dasseti. Suta-",
  "tika-s0301t:103_3": "saddassa kiriyāsaddattā savanakiriyāya ca sādhāraṇaviññāṇappabandhapaṭibaddhattā tattha ca puggalavohāroti vuttaṃ “sutanti puggalakiccappakāsana”nti.",
  "tika-s0301t:103_4": "Na hi puggalavohārarahite dhammappabandhe savanakiriyā labbhatīti.",
  "tika-s0301t:104_0": "Yassa cittasantānassātiādipi ākāratthameva evaṃ-",
  "tika-s0301t:104_1": "saddaṃ gahetvā purimayojanāya aññathā atthayojanaṃ dassetuṃ vuttaṃ.",
  "tika-s0301t:104_2": "Tattha ākārapaññattīti upādāpaññatti eva dhammānaṃ pavattiākārupādānavasena tathā vuttā.",
  "tika-s0301t:104_3": "Sutanti visayaniddesoti sotabbabhūto dhammo savanakiriyākattupuggalassa savanakiriyāvasena pavattiṭṭhānanti katvā vuttaṃ.",
  "tika-s0301t:104_4": "Cittasantānavinimuttassa paramatthato kassaci kattu abhāvepi saddavohārena buddhiparikappitabhedavacanicchāya",
  "tika-s0301t:104_5": "cittasantānato aññaṃ viya taṃsamaṅgiṃ katvā vuttaṃ “cittasantānena taṃsamaṅgīno”ti.",
  "tika-s0301t:104_6": "Savanakiriyāvisayopi sotabbadhammo savanakiriyāvasena pavattacittasantānassa idha paramatthato kattubhāvato,",
  "tika-s0301t:104_7": "savanavasena cittappavattiyā eva vā savanakiriyābhāvato taṃkiriyākattu ca visayo hotīti vuttaṃ “taṃsamaṅgīno kattuvisaye”ti.",
  "tika-s0301t:104_8": "Sutākārassa ca therassa sammānicchitabhāvato āha “gahaṇasanniṭṭhāna”nti.",
  "tika-s0301t:104_9": "Etena vā avadhāraṇatthaṃ evaṃ-",
  "tika-s0301t:104_10": "saddaṃ gahetvā ayamatthayojanā katāti daṭṭhabbaṃ.",
  "tika-s0301t:105_0": "Pubbe sutānaṃ nānāvihitānaṃ suttasaṅkhātānaṃ atthabyañjanānaṃ upadhāritarūpassa ākārassa nidassanassa,",
  "tika-s0301t:105_1": "avadhāraṇassa vā pakāsanasabhāvo evaṃ-",
  "tika-s0301t:105_2": "saddoti tadākārādiupadhāraṇassa puggalapaññattiyā upādānabhūtadhammappabandhabyāpāratāya vuttaṃ “evanti puggalakiccaniddeso”ti.",
  "tika-s0301t:105_3": "Savanakiriyā pana puggalavādinopi viññāṇanirapekkhā natthīti visesato viññāṇabyāpāroti āha “sutanti viññāṇakiccaniddeso”ti.",
  "tika-s0301t:105_4": "Meti saddappavattiyā ekanteneva sattavisayattā viññāṇakiccassa ca tattheva samodahitabbato “meti ubhayakiccayuttapuggalaniddeso”ti vuttaṃ.",
  "tika-s0301t:105_5": "Avijjamānapaññattivijjamānapaññattisabhāvā yathākkamaṃ evaṃ-",
  "tika-s0301t:105_6": "saddasuta-",
  "tika-s0301t:105_7": "saddānaṃ atthāti te tathārūpa- paññatti-",
  "tika-s0301t:105_8": "upādānabhūta-",
  "tika-s0301t:105_9": "dhammappabandhabyāpārabhāvena dassento āha –",
  "tika-s0301t:105_10": "“evanti puggalakiccaniddeso,",
  "tika-s0301t:105_11": "sutanti viññāṇakiccaniddeso”ti.",
  "tika-s0301t:105_12": "Ettha ca karaṇakiriyākattukamma-",
  "tika-s0301t:105_13": "visesappakāsanavasena puggalabyāpāravisaya-",
  "tika-s0301t:105_14": "puggalabyāpāranidassanavasena gahaṇākāragāhakatabbisayavisesaniddesavasena kattukaraṇabyāpāra-",
  "tika-s0301t:105_15": "kattuniddesavasena ca dutiyādayo catasso atthayojanā dassitāti daṭṭhabbaṃ.",
  "tika-s0301t:106_0": "Sabbassapi saddādhigamanīyassa atthassa paññattimukheneva paṭipajjitabbattā sabbapaññattīnañca vijjamānādivasena",
  "tika-s0301t:106_1": "chasu paññattibhedesu antogadhattā tesu “eva”ntiādīnaṃ paññattīnaṃ sarūpaṃ niddhārento āha “evanti ca",
  "tika-s0301t:106_2": "meti cā”tiādi.",
  "tika-s0301t:106_3": "Tattha evanti ca meti ca vuccamānassa atthassa ākārādino dhammānaṃ asalakkhaṇabhāvato avijjamānapaññattibhāvoti",
  "tika-s0301t:106_4": "āha “saccikaṭṭhaparamatthavasena avijjamānapaññattī”ti.",
  "tika-s0301t:106_5": "Tattha saccikaṭṭhaparamatthavasenāti bhūtatthauttamatthavasena.",
  "tika-s0301t:106_6": "Idaṃ vuttaṃ hoti –",
  "tika-s0301t:106_7": "yo māyāmarīciādayo viya abhūtattho,",
  "tika-s0301t:106_8": "anussavādīhi gahetabbo viya anuttamattho ca na hoti,",
  "tika-s0301t:106_9": "so rūpasaddādisabhāvo,",
  "tika-s0301t:106_10": "ruppanānubhavanādisabhāvo vā attho saccikaṭṭho paramattho cāti vuccati,",
  "tika-s0301t:106_11": "na tathā evaṃ meti padānaṃ atthoti.",
  "tika-s0301t:106_12": "Etamevatthaṃ pākaṭataraṃ kātuṃ “kiñhetthata”ntiādi vuttaṃ.",
  "tika-s0301t:106_13": "Sutanti pana saddāyatanaṃ sandhāyāha “vijjamānapaññattī”ti.",
  "tika-s0301t:106_14": "Teneva hi “yañhi taṃ ettha sotena upaladdha”nti vuttaṃ.",
  "tika-s0301t:106_15": "Sotadvārānusārena upaladdhanti pana vutte atthabyañjanādi sabbaṃ labbhatīti.",
  "tika-s0301t:106_16": "Taṃ taṃ upādāya vattabbatoti sotapathamāgate dhamme upādāya tesaṃ upadhāritākārādino paccāmasanavasena evanti,",
  "tika-s0301t:106_17": "sasantatipariyāpanne khandhe upādāya meti vattabbattāti attho.",
  "tika-s0301t:106_18": "Diṭṭhādisabhāvarahite saddāyatane pavattamānopi sutavohāro “dutiyaṃ tatiya”ntiādiko viya paṭhamādīni",
  "tika-s0301t:106_19": "diṭṭhamutaviññāte apekkhitvā pavattoti āha “diṭṭhādīni upanidhāya vattabbato”ti.",
  "tika-s0301t:106_20": "Asutaṃ na hotīti hi sutanti pakāsitoyamatthoti.",
  "tika-s0301t:107_0": "Attanā paṭividdhā suttassa pakāravisesā evanti therena paccāmaṭṭhāti āha “asammohaṃ dīpetī”ti.",
  "tika-s0301t:107_1": "Nānappakārapaṭivedhasamattho hotīti etena vakkhamānassa suttassa nānappakārataṃ duppaṭivijjhatañca dasseti.",
  "tika-s0301t:107_2": "Sutassa asammosaṃ dīpetīti sutākārassa yāthāvato dassiyamānattā vuttaṃ.",
  "tika-s0301t:107_3": "Asammohenāti sammohābhāvena,",
  "tika-s0301t:107_4": "paññāya eva vā savanakālasambhūtāya taduttarakālapaññāsiddhi.",
  "tika-s0301t:107_5": "Evaṃ asammosenāti etthāpi vattabbaṃ.",
  "tika-s0301t:107_6": "Byañjanānaṃ paṭivijjhitabbo ākāro nātigambhīro yathāsutadhāraṇameva tattha karaṇīyanti satiyā byāpāro adhiko,",
  "tika-s0301t:107_7": "paññā tattha guṇībhūtāti vuttaṃ “paññāpubbaṅgamāyā”tiādi paññāya pubbaṅgamāti katvā.",
  "tika-s0301t:107_8": "Pubbaṅgamatā cettha padhānatā “manopubbaṅgamā”tiādīsu viya.",
  "tika-s0301t:107_9": "Pubbaṅgamatāya vā cakkhuviññāṇādīsu āvajjanādīnaṃ viya appadhānatte paññā pubbaṅgamā etissāti ayampi attho yujjati,",
  "tika-s0301t:107_10": "evaṃ sati pubbaṅgamāyāti etthāpi vuttavipariyāyena yathāsambhavaṃ attho veditabbo.",
  "tika-s0301t:107_11": "Atthabyañjanasampannassāti atthabyañjanaparipuṇṇassa,",
  "tika-s0301t:107_12": "saṅkāsana- pakāsana- vivaraṇa-",
  "tika-s0301t:107_13": "vibhajana-",
  "tika-s0301t:107_14": "uttānīkaraṇapaññattivasena chahi atthapadehi,",
  "tika-s0301t:107_15": "akkharapadabyañjanākāraniruttiniddesavasena chahi byañjanapadehi ca samannāgatassāti vā attho daṭṭhabbo.",
  "tika-s0301t:108_0": "Yoniso manasikāraṃ dīpeti evaṃ-",
  "tika-s0301t:108_1": "saddena vuccamānānaṃ ākāranidassanāvadhāraṇatthānaṃ aviparītasaddhammavisayattāti adhippāyo.",
  "tika-s0301t:108_2": "Avikkhepaṃ dīpetīti “oghataraṇasuttaṃ kattha bhāsita”ntiādipucchāvasena pakaraṇappavattassa vakkhamānassa",
  "tika-s0301t:108_3": "suttassa savanaṃ samādhānamantarena na sambhavatīti katvā vuttaṃ.",
  "tika-s0301t:108_4": "Vikkhittacittassātiādi tassevatthassa samatthanavasena vuttaṃ.",
  "tika-s0301t:108_5": "Sabbasampattiyāti atthabyañjanadesaka-",
  "tika-s0301t:108_6": "payojanādisampattiyā.",
  "tika-s0301t:108_7": "Aviparītasaddhammavisayehi viya ākāranidassanāvadhāraṇatthehi yonisomanasikārassa,",
  "tika-s0301t:108_8": "saddhammassavanena viya ca avikkhepassa yathā yonisomanasikārena phalabhūtena attasammāpaṇidhipubbekatapuññatānaṃ siddhi vuttā tadavinābhāvato,",
  "tika-s0301t:108_9": "evaṃ avikkhepeneva phalabhūtena kāraṇabhūtānaṃ saddhammassavanasappurisūpanissayānaṃ siddhi dassetabbā",
  "tika-s0301t:108_10": "siyā assutavato sappurisūpanissayarahitassa ca tadabhāvato.",
  "tika-s0301t:108_11": "“Na hi vikkhittacitto”tiādinā samatthanavacanena pana avikkhepena kāraṇabhūtena sappurisūpanissayena",
  "tika-s0301t:108_12": "ca phalabhūtassa saddhammassavanassa siddhi dassitā.",
  "tika-s0301t:108_13": "Ayaṃ panettha adhippāyo yutto siyā,",
  "tika-s0301t:108_14": "saddhammassavanasappurisūpanissayā na ekantena avikkhepassa kāraṇaṃ bāhiraṅgattā.",
  "tika-s0301t:108_15": "Avikkhepo pana sappurisūpanissayo viya saddhammassavanassa ekantakāraṇanti,",
  "tika-s0301t:108_16": "evampi avikkhepena sappurisūpanissayasiddhijotanā na samatthitāva,",
  "tika-s0301t:108_17": "no na samatthitā vikkhittacittānaṃ sappurisapayirūpāsanābhāvassa atthasiddhito.",
  "tika-s0301t:108_18": "Ettha ca purimaṃ phalena kāraṇassa siddhidassanaṃ nadīpūrena viya upari vuṭṭhisabbhāvassa.",
  "tika-s0301t:108_19": "Dutiyaṃ kāraṇena phalassa siddhidassanaṃ daṭṭhabbaṃ ekantavassinā viya meghavuṭṭhānena vuṭṭhippavattiyā.",
  "tika-s0301t:109_0": "Bhagavato vacanassa atthabyañjanapabheda-",
  "tika-s0301t:109_1": "paricchedavasena sakalasāsanasampatti-",
  "tika-s0301t:109_2": "ogāhanākāro niravasesaparahita-",
  "tika-s0301t:109_3": "pāripūrikāraṇanti vuttaṃ “evaṃ bhaddako ākāro”ti.",
  "tika-s0301t:109_4": "Yasmā na hotīti sambandho.",
  "tika-s0301t:109_5": "Pacchimacakkadvayasampattinti attasammāpaṇidhi-",
  "tika-s0301t:109_6": "pubbekatapuññatā-",
  "tika-s0301t:109_7": "saṅkhātaṃ guṇadvayaṃ.",
  "tika-s0301t:109_8": "Aparāparavuttiyā cettha cakkabhāvo,",
  "tika-s0301t:109_9": "caranti etehi sattā,",
  "tika-s0301t:109_10": "sampattibhavesūti vā.",
  "tika-s0301t:109_11": "Ye sandhāya vuttaṃ “cattārimāni,",
  "tika-s0301t:109_12": "bhikkhave, cakkāni,",
  "tika-s0301t:109_13": "yehi samannāgatānaṃ devamanussānaṃ catucakkaṃ vattatī”tiādi.",
  "tika-s0301t:109_14": "Purimapacchimabhāvo cettha desanakkamavasena daṭṭhabbo.",
  "tika-s0301t:109_15": "Pacchimacakkadvayasiddhiyāti pacchimacakkadvayassa ca atthitāya.",
  "tika-s0301t:109_16": "Sammāpaṇihitatto pubbe ca katapuñño suddhāsayo hoti tadasuddhihetūnaṃ kilesānaṃ dūrībhāvatoti āha “āsayasuddhi siddhā hotī”ti.",
  "tika-s0301t:109_17": "Tathā hi vuttaṃ –",
  "tika-s0301t:109_18": "“sammāpaṇihitaṃ cittaṃ,",
  "tika-s0301t:109_19": "seyyaso naṃ tato kare”ti “katapuññosi,",
  "tika-s0301t:109_20": "tvaṃ ānanda,",
  "tika-s0301t:109_21": "padhānamanuyuñja,",
  "tika-s0301t:109_22": "khippaṃ hohisi anāsavo”ti ca.",
  "tika-s0301t:109_23": "Tenevāha “āsayasuddhiyā adhigamabyattisiddhī”ti.",
  "tika-s0301t:109_24": "Payogasuddhiyāti yonisomanasikārapubbaṅgamassa dhammassavanapayogassa visadabhāvena.",
  "tika-s0301t:109_25": "Tathā cāha “āgamabyattisiddhī”ti,",
  "tika-s0301t:109_26": "sabbassa vā kāyavacīpayogassa niddosabhāvena.",
  "tika-s0301t:109_27": "Parisuddhakāyavacīpayogo hi vippaṭisārābhāvato avikkhittacitto pariyattiyaṃ visārado hotīti.",
  "tika-s0301t:110_0": "Nānappakārapaṭivedhadīpakenātiādinā atthabyañjanesu therassa evaṃ-",
  "tika-s0301t:110_1": "saddasuta-",
  "tika-s0301t:110_2": "saddānaṃ asammohāsammosadīpanato catupaṭisambhidāvasena atthayojanaṃ dasseti.",
  "tika-s0301t:110_3": "Tattha sotabbabhedapaṭivedhadīpakenāti etena ayaṃ suta-",
  "tika-s0301t:110_4": "saddo evaṃ-",
  "tika-s0301t:110_5": "saddasannidhānato,",
  "tika-s0301t:110_6": "vakkhamānāpekkhāya vā sāmaññeneva sotabbadhammavisesaṃ āmasatīti dīpeti.",
  "tika-s0301t:110_7": "Manodiṭṭhīhi pariyattidhammānaṃ anupekkhanasuppaṭivedhā visesato manasikārapaṭibaddhāti te vuttanayena yonisomanasikāradīpakena evaṃ saddena yojetvā,",
  "tika-s0301t:110_8": "savanadhāraṇavacīparicayā pariyattidhammānaṃ visesena sotāvadhānapaṭibaddhāti te vuttanayena avikkhepadīpakena suta-",
  "tika-s0301t:110_9": "saddena yojetvā dassento sāsanasampattiyā dhammassavane ussāhaṃ janeti.",
  "tika-s0301t:110_10": "Tattha dhammāti pariyattidhammā.",
  "tika-s0301t:110_11": "Manasā anupekkhitāti “idha sīlaṃ kathitaṃ,",
  "tika-s0301t:110_12": "idha samādhi,",
  "tika-s0301t:110_13": "idha paññā,",
  "tika-s0301t:110_14": "ettakā ettha anusandhiyo”tiādinā nayena manasā anupekkhitā.",
  "tika-s0301t:110_15": "Diṭṭhiyā suppaṭividdhāti nijjhānakkhanti bhūtāya,",
  "tika-s0301t:110_16": "ñātapariññāsaṅkhātāya vā diṭṭhiyā tattha tattha vuttarūpārūpadhamme “iti rūpaṃ,",
  "tika-s0301t:110_17": "ettakaṃ rūpa”ntiādinā suṭṭhu vavatthapetvā paṭividdhā.",
  "tika-s0301t:111_0": "Sakalena vacanenāti pubbe tīhi padehi visuṃ visuṃ yojitattā vuttaṃ.",
  "tika-s0301t:111_1": "Attano adahantoti “mameda”nti attani aṭṭhapento.",
  "tika-s0301t:111_2": "Bhummatthe cetaṃ sāmivacanaṃ.",
  "tika-s0301t:111_3": "Asappurisabhūminti akataññutaṃ.",
  "tika-s0301t:111_4": "“Idhekacco pāpabhikkhu tathāgatappaveditaṃ dhammavinayaṃ pariyāpuṇitvā attano dahatī”ti evaṃ vuttaṃ anariyavohārāvatthaṃ,",
  "tika-s0301t:111_5": "sā eva anariyavohārāvatthā asaddhammo.",
  "tika-s0301t:111_6": "Nanu ca ānandattherassa “mamedaṃ vacana”nti adhimānassa,",
  "tika-s0301t:111_7": "mahākassapattherādīnañca tadāsaṅkāya abhāvato asappurisabhūmi-",
  "tika-s0301t:111_8": "samatikkamādivacanaṃ niratthakanti?",
  "tika-s0301t:111_9": "Nayidamevaṃ.",
  "tika-s0301t:111_10": "“Evaṃ me suta”nti vadantena ayampi attho vibhāvitoti dassanato.",
  "tika-s0301t:111_11": "Keci pana “devatānaṃ parivitakkāpekkhaṃ tathāvacananti edisī codanā anavakāsā”ti vadanti.",
  "tika-s0301t:111_12": "Tasmiṃ kira khaṇe ekaccānaṃ devatānaṃ evaṃ cetaso parivitakko udapādi “bhagavā ca parinibbuto,",
  "tika-s0301t:111_13": "ayañca āyasmā desanākusalo idāni dhammaṃ deseti,",
  "tika-s0301t:111_14": "sakyakulappasuto tathāgatassa bhātā cūḷapituputto.",
  "tika-s0301t:111_15": "Kiṃ nu kho sayaṃ sacchikataṃ dhammaṃ deseti?",
  "tika-s0301t:111_16": "Udāhu bhagavato eva vacanaṃ yathāsuta”nti,",
  "tika-s0301t:111_17": "evaṃ tadāsaṅkitappakārato asappurisabhūmisamokkamādito atikkamādi vibhāvitanti.",
  "tika-s0301t:111_18": "Appetīti nidasseti.",
  "tika-s0301t:111_19": "Diṭṭhadhammika-",
  "tika-s0301t:111_20": "samparāyika-",
  "tika-s0301t:111_21": "paramatthesu yathārahaṃ satte netīti netti,",
  "tika-s0301t:111_22": "dhammo eva netti dhammanetti.",
  "tika-s0301t:112_0": "Daḷhataraniviṭṭhā vicikicchā kaṅkhā,",
  "tika-s0301t:112_1": "nātisaṃsappanā matibhedamattā vimati.",
  "tika-s0301t:112_2": "Assaddhiyaṃ vināsetīti bhagavatā bhāsitattā sammukhāvassa paṭiggahitattā khalitaduruttādigahaṇadosābhāvato ca.",
  "tika-s0301t:112_3": "Ettha ca paṭhamādayo tisso atthayojanā ākārādiatthesu aggahitavisesameva evaṃ-",
  "tika-s0301t:112_4": "saddaṃ gahetvā dassitā,",
  "tika-s0301t:112_5": "tato parā catasso ākāratthameva evaṃ-",
  "tika-s0301t:112_6": "saddaṃ gahetvā vibhāvitā.",
  "tika-s0301t:112_7": "Pacchimā pana tisso yathākkamaṃ ākāratthaṃ nidassanatthaṃ avadhāraṇatthañca evaṃ-",
  "tika-s0301t:112_8": "saddaṃ gahetvā yojitāti daṭṭhabbaṃ.",
  "tika-s0301t:113_0": "Eka-",
  "tika-s0301t:113_1": "saddo aññaseṭṭhaasahāyasaṅkhayādīsu dissati.",
  "tika-s0301t:113_2": "Tathā hesa “sassato attā ca loko ca,",
  "tika-s0301t:113_3": "idameva saccaṃ moghamaññanti ittheke abhivadantī”tiādīsu aññatthe dissati.",
  "tika-s0301t:113_4": "“Cetaso ekodibhāva”ntiādīsu seṭṭhe,",
  "tika-s0301t:113_5": "“eko vūpakaṭṭho”tiādīsu asahāye,",
  "tika-s0301t:113_6": "“ekova kho,",
  "tika-s0301t:113_7": "bhikkhave,",
  "tika-s0301t:113_8": "khaṇo ca samayo ca brahmacariyavāsāyā”tiādīsu saṅkhayāyaṃ.",
  "tika-s0301t:113_9": "Idhāpi saṅkhayāyanti dassento āha “ekanti gaṇanaparicchedaniddeso”ti.",
  "tika-s0301t:113_10": "Kālañca samayañcāti yuttakālañca paccayasāmaggiñca.",
  "tika-s0301t:113_11": "Khaṇoti okāso.",
  "tika-s0301t:113_12": "Tathāgatuppādādiko hi maggabrahmacariyassa okāso tappaccayassa paṭilābhahetuttā.",
  "tika-s0301t:113_13": "Khaṇo eva ca samayo,",
  "tika-s0301t:113_14": "yo khaṇoti ca samayoti ca vuccati,",
  "tika-s0301t:113_15": "so eko evāti hi attho.",
  "tika-s0301t:113_16": "Mahāsamayoti mahāsamūho.",
  "tika-s0301t:113_17": "Samayopi khoti sikkhāpadapūraṇassa hetupi.",
  "tika-s0301t:113_18": "Samayappavādaketi diṭṭhippavādake.",
  "tika-s0301t:113_19": "Tattha hi nisinnā titthiyā attano attano samayaṃ pavadanti.",
  "tika-s0301t:113_20": "Atthābhisamayāti hitapaṭilābhā.",
  "tika-s0301t:113_21": "Abhisametabboti abhisamayo,",
  "tika-s0301t:113_22": "abhisamayo attho abhisamayatthoti pīḷanādīni abhisametabbabhāvena ekībhāvaṃ upanetvā vuttāni.",
  "tika-s0301t:113_23": "Abhisamayassa vā paṭivedhassa visayabhūto attho abhisamayatthoti tāneva tathā ekattena vuttāni.",
  "tika-s0301t:113_24": "Tattha pīḷanaṃ dukkhasaccassa taṃsamaṅgino hiṃsanaṃ avipphārikatākaraṇaṃ,",
  "tika-s0301t:113_25": "santāpo dukkhadukkhatādivasena santāpanaṃ paridahanaṃ.",
  "tika-s0301t:114_0": "Tattha sahakārikāraṇaṃ sannijjhaṃ sameti samavetīti samayo, samavāyo.",
  "tika-s0301t:114_1": "Sameti samāgacchati ettha maggabrahmacariyaṃ tadādhārapuggalehīti samayo, khaṇo.",
  "tika-s0301t:114_2": "Sameti ettha,",
  "tika-s0301t:114_3": "etena vā saṃgacchati satto,",
  "tika-s0301t:114_4": "sabhāvadhammo vā sahajātādīhi,",
  "tika-s0301t:114_5": "uppādādīhi vāti samayo, kālo.",
  "tika-s0301t:114_6": "Dhammappavattimattatāya atthato abhūtopi hi kālo dhammappavattiyā adhikaraṇaṃ karaṇaṃ viya ca parikappanāmattasiddhena rūpena voharīyatīti. Samaṃ,",
  "tika-s0301t:114_7": "saha vā avayavānaṃ ayanaṃ pavatti avaṭṭhānanti samayo,",
  "tika-s0301t:114_8": "samūho yathā “samudāyo”ti.",
  "tika-s0301t:114_9": "Avayavasahāvaṭṭhānameva hi samūhoti.",
  "tika-s0301t:114_10": "Avasesapaccayānaṃ samāgame eti phalaṃ etasmā uppajjati pavattati cāti samayo,",
  "tika-s0301t:114_11": "hetu yathā “samudayo”ti.",
  "tika-s0301t:114_12": "Sameti saṃyojanabhāvato sambandho eti attano visaye pavattati,",
  "tika-s0301t:114_13": "daḷhaggahaṇabhāvato vā saṃyuttā ayanti pavattanti sattā yathābhinivesaṃ etenāti samayo, diṭṭhi.",
  "tika-s0301t:114_14": "Diṭṭhisaṃyojanena hi sattā ativiya bajjhantīti.",
  "tika-s0301t:114_15": "Samiti saṃgati samodhānanti samayo,",
  "tika-s0301t:114_16": "paṭilābho.",
  "tika-s0301t:114_17": "Samassa nirodhassa yānaṃ,",
  "tika-s0301t:114_18": "sammā vā yānaṃ apagamo apavatti samayo, pahānaṃ.",
  "tika-s0301t:114_19": "Abhimukhaṃ ñāṇena sammā etabbo adhigantabboti abhisamayo,",
  "tika-s0301t:114_20": "dhammānaṃ aviparīto sabhāvo.",
  "tika-s0301t:114_21": "Abhimukhabhāvena sammā eti gacchati bujjhatīti abhisamayo,",
  "tika-s0301t:114_22": "dhammānaṃ aviparītasabhāvāvabodho.",
  "tika-s0301t:114_23": "Evaṃ tasmiṃ tasmiṃ atthe samayasaddappavatti veditabbā.",
  "tika-s0301t:114_24": "Samayasaddassa atthuddhāre abhisamayasaddassa udāharaṇaṃ vuttanayeneva veditabbaṃ.",
  "tika-s0301t:114_25": "Assāti samayasaddassa.",
  "tika-s0301t:114_26": "Kālo attho samavāyādīnaṃ atthānaṃ idha asambhavato desadesakaparisānaṃ viya suttassa nidānabhāvena kālassa apadisitabbato ca.",
  "tika-s0301t:115_0": "Kasmā panettha aniyamitavaseneva kālo niddiṭṭho?",
  "tika-s0301t:115_1": "Na utusaṃvaccharādivasena niyamitoti āha “tattha kiñcāpī”tiādi.",
  "tika-s0301t:115_2": "Utusaṃvaccharādivasena niyamaṃ akatvā samayasaddassa vacane ayampi guṇo laddho hotīti dassento “ye vā ime”tiādimāha.",
  "tika-s0301t:115_3": "Sāmaññajotanā hi visese avatiṭṭhatīti.",
  "tika-s0301t:115_4": "Tattha diṭṭhadhammasukhavihārasamayo devasikaṃ jhānaphalasamāpattīhi vītināmanakālo,",
  "tika-s0301t:115_5": "visesato sattasattāhāni.",
  "tika-s0301t:115_6": "Suppakāsāti dasasahassilokadhātupakampana-",
  "tika-s0301t:115_7": "obhāsapātubhāvādīhi pākaṭā.",
  "tika-s0301t:115_8": "Yathāvuttappabhedesu eva samayesu ekadesaṃ pakārantarehi saṅgahetvā dassetuṃ “yo cāya”ntiādimāha.",
  "tika-s0301t:115_9": "Tathā hi ñāṇakiccasamayo,",
  "tika-s0301t:115_10": "attahitapaṭipattisamayo ca abhisambodhisamayo,",
  "tika-s0301t:115_11": "ariyatuṇhībhāvasamayo,",
  "tika-s0301t:115_12": "diṭṭhadhammasukhavihārasamayo,",
  "tika-s0301t:115_13": "karuṇākiccaparahitapaṭipattidhammīkathāsamayā,",
  "tika-s0301t:115_14": "desanāsamayo eva.",
  "tika-s0301t:116_0": "Karaṇavacanena niddeso katoti sambandho.",
  "tika-s0301t:116_1": "Tatthāti abhidhammatadaññasuttapadavinayesu.",
  "tika-s0301t:116_2": "Tathāti bhummakaraṇehi.",
  "tika-s0301t:116_3": "Adhikaraṇattho ādhārattho.",
  "tika-s0301t:116_4": "Bhāvo nāma kiriyā,",
  "tika-s0301t:116_5": "tāya kiriyantaralakkhaṇaṃ bhāvenabhāvalakkhaṇaṃ.",
  "tika-s0301t:116_6": "Tattha yathā kālo sabhāvadhammaparicchinno sayaṃ paramatthato avijjamānopi ādhārabhāvena paññāto taṅkhaṇappavattānaṃ",
  "tika-s0301t:116_7": "tato pubbe parato ca abhāvato “pubbaṇhe jāto,",
  "tika-s0301t:116_8": "sāyanhe gacchatī”ti ca ādīsu,",
  "tika-s0301t:116_9": "samūho ca avayavavinimutto visuṃ avijjamānopi kappanāmattasiddho avayavānaṃ ādhārabhāvena paññāpīyati yathā “rukkhe sākhā,",
  "tika-s0301t:116_10": "yavarāsiyaṃ sambhūto”tiādīsu,",
  "tika-s0301t:116_11": "evaṃ idhāpīti dassento āha “adhikaraṇañhi…pe…",
  "tika-s0301t:116_12": "dhammāna”nti.",
  "tika-s0301t:116_13": "Yasmiṃ kāle,",
  "tika-s0301t:116_14": "dhammapuñje vā kāmāvacaraṃ kusalaṃ cittaṃ uppannaṃ hoti,",
  "tika-s0301t:116_15": "tasmiṃ eva kāle dhammapuñje ca phassādayopi hontīti ayaṃ hi tattha attho.",
  "tika-s0301t:116_16": "Yathā ca “gāvīsu duyhamānāsu gato,",
  "tika-s0301t:116_17": "duddhāsu āgato”ti dohanakiriyāya gamanakiriyā lakkhīyati,",
  "tika-s0301t:116_18": "evaṃ idhāpi yasmiṃ samaye,",
  "tika-s0301t:116_19": "tasmiṃ samayeti ca vutte “satī”ti ayamattho viññāyamāno eva hoti padatthassa sattāvirahābhāvatoti samayassa",
  "tika-s0301t:116_20": "sattākiriyāya cittassa uppādakiriyā phassādibhavanakiriyā ca lakkhīyati.",
  "tika-s0301t:116_21": "Yasmiṃ samayeti yasmiṃ navame khaṇe,",
  "tika-s0301t:116_22": "yasmiṃ yonisomanasikārādihetumhi,",
  "tika-s0301t:116_23": "paccayasamavāye vā sati kāmāvacaraṃ kusalaṃ cittaṃ uppannaṃ hoti,",
  "tika-s0301t:116_24": "tasmiṃyeva khaṇe, hetumhi,",
  "tika-s0301t:116_25": "paccayasamavāye vā phassādayopi hontīti ubhayattha samayasadde bhummaniddeso kato lakkhaṇabhūtabhāvayuttoti dassento āha “khaṇa…pe…",
  "tika-s0301t:116_26": "lakkhīyatī”ti.",
  "tika-s0301t:117_0": "Hetuattho karaṇattho ca sambhavati “annena vasati,",
  "tika-s0301t:117_1": "vijjāya vasati,",
  "tika-s0301t:117_2": "pharasunā chindati,",
  "tika-s0301t:117_3": "kudālena khaṇatī”tiādīsu viya.",
  "tika-s0301t:117_4": "Vītikkamañhi sutvā bhikkhusaṅghaṃ sannipātāpetvā otiṇṇavatthukaṃ puggalaṃ paṭipucchitvā vigarahitvā ca",
  "tika-s0301t:117_5": "taṃ taṃ vatthuotiṇṇakālaṃ anatikkamitvā teneva kālena sikkhāpadāni paññapento bhagavā viharati sikkhāpadapaññattihetuñca",
  "tika-s0301t:117_6": "apekkhamāno tatiyapārājikādīsu viya.",
  "tika-s0301t:118_0": "Accantameva ārambhato paṭṭhāya yāva desanāniṭṭhānaṃ.",
  "tika-s0301t:118_1": "Parahitapaṭipattisaṅkhātena karuṇāvihārena.",
  "tika-s0301t:118_2": "Tadatthajotanatthanti accantasaṃyogatthajotanatthaṃ.",
  "tika-s0301t:118_3": "Upayoganiddeso kato yathā “māsaṃ sajjhāyatī”ti.",
  "tika-s0301t:118_4": "Porāṇāti aṭṭhakathācariyā.",
  "tika-s0301t:118_5": "Abhilāpamattabhedoti vacanamattena viseso.",
  "tika-s0301t:118_6": "Tena suttavinayesu vibhattibyattayo katoti dasseti.",
  "tika-s0301t:119_0": "Seṭṭhanti seṭṭhavācakaṃ vacanaṃ “seṭṭha”nti vuttaṃ seṭṭhaguṇasahacaraṇato,",
  "tika-s0301t:119_1": "tathā “uttama”nti etthāpi.",
  "tika-s0301t:119_2": "Gāravayuttoti garubhāvayutto garuguṇayogato,",
  "tika-s0301t:119_3": "garukaraṇārahatāya vā gāravayutto.",
  "tika-s0301t:119_4": "Vuttoyeva,",
  "tika-s0301t:119_5": "na pana idha vattabbo visuddhimaggassa imissā aṭṭhakathāya ekadesabhāvatoti adhippāyo.",
  "tika-s0301t:120_0": "Aparo nayo –",
  "tika-s0301t:120_1": "bhāgavāti bhagavā,",
  "tika-s0301t:120_2": "bhatavāti bhagavā,",
  "tika-s0301t:120_3": "bhāge vanīti bhagavā,",
  "tika-s0301t:120_4": "bhage vanīti bhagavā,",
  "tika-s0301t:120_5": "bhattavāti bhagavā,",
  "tika-s0301t:120_6": "bhage vamīti bhagavā,",
  "tika-s0301t:120_7": "bhāge vamīti bhagavā.",
  "tika-s0301t:121_0": "“Bhāgavā bhatavā bhāge, bhage ca vani bhattavā;",
  "tika-s0301t:122_0": "Bhage vami tathā bhāge, vamīti bhagavā jino”.",
  "tika-s0301t:123_0": "Tattha kathaṃ bhāgavāti bhagavā?",
  "tika-s0301t:123_1": "Ye te sīlādayo dhammakkhandhā guṇabhāgā guṇakoṭṭhāsā,",
  "tika-s0301t:123_2": "te anaññasādhāraṇā niratisayā tathāgate atthi upalabbhanti.",
  "tika-s0301t:123_3": "Tathā hissa sīlaṃ samādhi paññā vimutti vimuttiñāṇadassanaṃ,",
  "tika-s0301t:123_4": "hirī ottappaṃ,",
  "tika-s0301t:123_5": "saddhā vīriyaṃ,",
  "tika-s0301t:123_6": "sati sampajaññaṃ,",
  "tika-s0301t:123_7": "sīlavisuddhi diṭṭhivisuddhi,",
  "tika-s0301t:123_8": "samatho vipassanā,",
  "tika-s0301t:123_9": "tīṇi kusalamūlāni,",
  "tika-s0301t:123_10": "tīṇi sucaritāni,",
  "tika-s0301t:123_11": "tayo sammāvitakkā,",
  "tika-s0301t:123_12": "tisso anavajjasaññā,",
  "tika-s0301t:123_13": "tisso dhātuyo,",
  "tika-s0301t:123_14": "cattāro satipaṭṭhānā,",
  "tika-s0301t:123_15": "cattāro sammappadhānā,",
  "tika-s0301t:123_16": "cattāro iddhipādā,",
  "tika-s0301t:123_17": "cattāro ariyamaggā,",
  "tika-s0301t:123_18": "cattāri ariyaphalāni,",
  "tika-s0301t:123_19": "catasso paṭisambhidā,",
  "tika-s0301t:123_20": "catuyoniparicchedakañāṇāni,",
  "tika-s0301t:123_21": "cattāro ariyavaṃsā,",
  "tika-s0301t:123_22": "cattāri vesārajjañāṇāni,",
  "tika-s0301t:123_23": "pañca padhāniyaṅgāni,",
  "tika-s0301t:123_24": "pañcaṅgiko sammāsamādhi,",
  "tika-s0301t:123_25": "pañcañāṇiko sammāsamādhi,",
  "tika-s0301t:123_26": "pañcindriyāni,",
  "tika-s0301t:123_27": "pañca balāni,",
  "tika-s0301t:123_28": "pañca nissāraṇīyā dhātuyo,",
  "tika-s0301t:123_29": "pañca vimuttāyatanañāṇāni,",
  "tika-s0301t:123_30": "pañca vimuttiparipācanīyā saññā,",
  "tika-s0301t:123_31": "cha anussatiṭṭhānāni,",
  "tika-s0301t:123_32": "cha gāravā,",
  "tika-s0301t:123_33": "cha nissāraṇīyā dhātuyo,",
  "tika-s0301t:123_34": "cha satatavihārā,",
  "tika-s0301t:123_35": "cha anuttariyāni,",
  "tika-s0301t:123_36": "cha nibbedhabhāgiyā saññā,",
  "tika-s0301t:123_37": "cha abhiññā,",
  "tika-s0301t:123_38": "cha asādhāraṇañāṇāni,",
  "tika-s0301t:123_39": "satta aparihāniyā dhammā,",
  "tika-s0301t:123_40": "satta ariyadhammā,",
  "tika-s0301t:123_41": "satta ariyadhanāni,",
  "tika-s0301t:123_42": "satta bojjhaṅgā,",
  "tika-s0301t:123_43": "satta sappurisadhammā,",
  "tika-s0301t:123_44": "satta nijjaravatthūni,",
  "tika-s0301t:123_45": "satta saññā,",
  "tika-s0301t:123_46": "sattadakkhiṇeyyapuggaladesanā,",
  "tika-s0301t:123_47": "sattakhīṇāsavabaladesanā,",
  "tika-s0301t:123_48": "aṭṭhapaññāpaṭilābhahetudesanā aṭṭha sammattāni,",
  "tika-s0301t:123_49": "aṭṭhalokadhammātikkamo,",
  "tika-s0301t:123_50": "aṭṭha ārambhavatthūni,",
  "tika-s0301t:123_51": "aṭṭhaakkhaṇadesanā,",
  "tika-s0301t:123_52": "aṭṭha mahāpurisavitakkā,",
  "tika-s0301t:123_53": "aṭṭhaabhibhāyatanadesanā,",
  "tika-s0301t:123_54": "aṭṭha vimokkhā,",
  "tika-s0301t:123_55": "nava yonisomanasikāramūlakā dhammā,",
  "tika-s0301t:123_56": "nava pārisuddhipadhāniyaṅgāni,",
  "tika-s0301t:123_57": "navasattāvāsadesanā,",
  "tika-s0301t:123_58": "nava āghātapaṭivinayā,",
  "tika-s0301t:123_59": "nava saññā,",
  "tika-s0301t:123_60": "navanānattā,",
  "tika-s0301t:123_61": "nava anupubbavihārā,",
  "tika-s0301t:123_62": "dasa nāthakaraṇā dhammā,",
  "tika-s0301t:123_63": "dasa kasiṇāyatanāni,",
  "tika-s0301t:123_64": "dasa kusalakammapathā,",
  "tika-s0301t:123_65": "dasa sammattāni,",
  "tika-s0301t:123_66": "dasa ariyavāsā,",
  "tika-s0301t:123_67": "dasa asekkhadhammā,",
  "tika-s0301t:123_68": "dasa tathāgatabalāni,",
  "tika-s0301t:123_69": "ekādasa mettānisaṃsā,",
  "tika-s0301t:123_70": "dvādasa dhammācakkākārā,",
  "tika-s0301t:123_71": "terasa dhutaguṇā,",
  "tika-s0301t:123_72": "cuddasa buddhañāṇāni,",
  "tika-s0301t:123_73": "pañcadasa vimuttiparipācanīyā dhammā,",
  "tika-s0301t:123_74": "soḷasavidhā ānāpānassati,",
  "tika-s0301t:123_75": "soḷasa aparantapanīyā dhammā,",
  "tika-s0301t:123_76": "aṭṭhārasa buddhadhammā,",
  "tika-s0301t:123_77": "ekūnavīsati paccavekkhaṇañāṇāni,",
  "tika-s0301t:123_78": "catucattālīsa ñāṇavatthūni,",
  "tika-s0301t:123_79": "paññāsa udayabbayañāṇāni,",
  "tika-s0301t:123_80": "paropaññāsa kusalā dhammā,",
  "tika-s0301t:123_81": "sattasattati ñāṇavatthūni,",
  "tika-s0301t:123_82": "catuvīsatikoṭisatasahassasaṅkhasamāpattisañcārimahāvajirañāṇaṃ,",
  "tika-s0301t:123_83": "anantanayasamantapaṭṭhāna- pavicaya-",
  "tika-s0301t:123_84": "paccavekkhaṇadesanāñāṇāni,",
  "tika-s0301t:123_85": "tathā anantāsu lokadhātūsu anantānaṃ sattānaṃ āsayādivibhāvanañāṇāni cāti evamādayo anantāparimāṇabhedā",
  "tika-s0301t:123_86": "anaññasādhāraṇā niratisayā guṇabhāgā guṇakoṭṭhāsā saṃvijjanti upalabbhanti,",
  "tika-s0301t:123_87": "tasmā yathāvuttavibhāgā guṇabhāgā assa atthīti “bhāgavā”ti vattabbe ākārassa rassattaṃ katvā “bhagavā”ti vutto.",
  "tika-s0301t:123_88": "Evaṃ tāva bhāgavāti bhagavā.",
  "tika-s0301t:124_0": "“Yasmā sīlādayo sabbe, guṇabhāgā asesato;",
  "tika-s0301t:125_0": "Vijjanti sugate tasmā, bhagavāti pavuccati”.",
  "tika-s0301t:126_0": "Kathaṃ bhatavāti bhagavā?",
  "tika-s0301t:126_1": "Ye te sabbalokahitāya ussukkamāpannehi manussattādike aṭṭha dhamme samodhānetvā sammāsambodhiyā katamahābhinīhārehi",
  "tika-s0301t:126_2": "mahābodhisattehi paripūritabbā dānapāramī, sīla,",
  "tika-s0301t:126_3": "nekkhamma, paññā, vīriya, khanti, sacca,",
  "tika-s0301t:126_4": "adhiṭṭhāna, mettā,",
  "tika-s0301t:126_5": "upekkhāpāramīti dasa pāramiyo,",
  "tika-s0301t:126_6": "dasa upapāramiyo,",
  "tika-s0301t:126_7": "dasa paramatthapāramiyoti samatiṃsa pāramiyo,",
  "tika-s0301t:126_8": "dānādīni cattāri saṅgahavatthūni,",
  "tika-s0301t:126_9": "saccādīni cattāri adhiṭṭhānāni,",
  "tika-s0301t:126_10": "aṅgapariccāgo, jīvita, rajja, putta,",
  "tika-s0301t:126_11": "dārapariccāgoti pañca mahāpariccāgā,",
  "tika-s0301t:126_12": "pubbayogo,",
  "tika-s0301t:126_13": "pubbacariyā,",
  "tika-s0301t:126_14": "dhammakkhānaṃ,",
  "tika-s0301t:126_15": "ñātatthacariyā,",
  "tika-s0301t:126_16": "lokatthacariyā,",
  "tika-s0301t:126_17": "buddhicariyāti evamādayo,",
  "tika-s0301t:126_18": "saṅkhepato vā sabbe puññañāṇasambhārā buddhakaradhammā,",
  "tika-s0301t:126_19": "te mahābhinīhārato paṭṭhāya kappānaṃ satasahassādhikāni cattāri asaṅkhyeyyāni yathā hānabhāgiyā saṃkilesabhāgiyā ṭhitibhāgiyā vā na honti,",
  "tika-s0301t:126_20": "atha kho uttaruttari visesabhāgiyāva honti,",
  "tika-s0301t:126_21": "evaṃ sakkaccaṃ nirantaraṃ anavasesato bhatā sambhatā assa atthīti “bhatavā”ti vattabbe “bhagavā”ti vutto niruttinayena ta-",
  "tika-s0301t:126_22": "kārassa ga-",
  "tika-s0301t:126_23": "kāraṃ katvā.",
  "tika-s0301t:126_24": "Atha vā bhatavāti teyeva yathāvutte buddhakaradhamme vuttanayeneva bhari, sambhari,",
  "tika-s0301t:126_25": "paripūresīti attho.",
  "tika-s0301t:126_26": "Evampi bhatavāti bhagavā.",
  "tika-s0301t:127_0": "“Sammāsambodhiyā sabbe, dānapāramiādike;",
  "tika-s0301t:128_0": "Sambhāre bhatavā nātho, tasmāpi bhagavā mato”.",
  "tika-s0301t:129_0": "Kathaṃ bhāge vanīti bhagavā?",
  "tika-s0301t:129_1": "Ye te catuvīsatikoṭisatasahassasaṅkhā devasikaṃ vaḷañjanakasamāpattibhāgā,",
  "tika-s0301t:129_2": "te anavasesato lokahitatthaṃ attano ca diṭṭhadhammasukhavihāratthaṃ niccakappaṃ vani, bhaji, sevi,",
  "tika-s0301t:129_3": "bahulamakāsīti bhāge vanīti bhagavā.",
  "tika-s0301t:129_4": "Atha vā abhiññeyyadhammesu kusalādīsu khandhādīsu ca ye te pariññeyyādivasena saṅkhepato vā catubbidhā abhisamayabhāgā,",
  "tika-s0301t:129_5": "vitthārato pana “cakkhu pariññeyyaṃ sotaṃ…pe…",
  "tika-s0301t:129_6": "jarāmaraṇaṃ pariññeyya”ntiādinā aneke pariññeyyabhāgā,",
  "tika-s0301t:129_7": "“cakkhussa samudayo pahātabbo…pe…",
  "tika-s0301t:129_8": "jarāmaraṇassa samudayo pahātabbo”tiādinā pahātabbabhāgā,",
  "tika-s0301t:129_9": "“cakkhussa nirodho…pe…",
  "tika-s0301t:129_10": "jarāmaraṇassa nirodho sacchikātabbo”tiādinā sacchikātabbabhāgā,",
  "tika-s0301t:129_11": "“cakkhunirodhagāminīpaṭipadā”tiādinā,",
  "tika-s0301t:129_12": "“cattāro satipaṭṭhānā”tiādinā ca anekabhedā bhāvetabbabhāgā ca dhammā,",
  "tika-s0301t:129_13": "te sabbe vani, bhaji,",
  "tika-s0301t:129_14": "yathārahaṃ gocarabhāvanāsevanānaṃ vasena sevi.",
  "tika-s0301t:129_15": "Evampi bhāge vanīti bhagavā.",
  "tika-s0301t:129_16": "Atha vā “ye ime sīlādayo dhammakkhandhā sāvakehi sādhāraṇā guṇakoṭṭhāsā guṇabhāgā,",
  "tika-s0301t:129_17": "kinti nu kho te vineyyasantānesu patiṭṭhapeyya”nti mahākaruṇāya vani abhipatthayi,",
  "tika-s0301t:129_18": "sā cassa abhipatthanā yathādhippetaphalāvahā ahosi.",
  "tika-s0301t:129_19": "Evampi bhāge vanīti bhagavā.",
  "tika-s0301t:130_0": "“Yasmā ñeyyasamāpatti-guṇabhāge tathāgato;",
  "tika-s0301t:131_0": "Bhaji patthayi sattānaṃ, hitāya bhagavā tato”.",
  "tika-s0301t:132_0": "Kathaṃ bhage vanīti bhagavā?",
  "tika-s0301t:132_1": "Samāsato tāva katapuññehi payogasampannehi yathāvibhavaṃ bhajīyantīti bhagā,",
  "tika-s0301t:132_2": "lokiyalokuttarasampattiyo.",
  "tika-s0301t:132_3": "Tattha lokiye tāva tathāgato sammāsambodhito pubbe bodhisattabhūto paramukkaṃsagate, vani, bhaji, sevi,",
  "tika-s0301t:132_4": "yattha patiṭṭhāya niravasesato buddhakaradhamme samannānento buddhadhamme paripācesi,",
  "tika-s0301t:132_5": "buddhabhūto pana te niravajjesu upasaṃhite anaññasādhāraṇe lokuttarepi, vani, bhaji, sevi,",
  "tika-s0301t:132_6": "vitthārato pana padesarajja-",
  "tika-s0301t:132_7": "issariyacakkavattisampatti-",
  "tika-s0301t:132_8": "devarajjasampattiādivasena jhāna- vimokkha-",
  "tika-s0301t:132_9": "samādhisamāpatti-",
  "tika-s0301t:132_10": "ñāṇadassana-",
  "tika-s0301t:132_11": "maggabhāvanā-",
  "tika-s0301t:132_12": "phalasacchi- kiriyādi-",
  "tika-s0301t:132_13": "uttarimanussadhammavasena ca anekavihite anaññasādhāraṇe, bhage, vani, bhaji, sevi.",
  "tika-s0301t:132_14": "Evampi bhage vanīti bhagavā.",
  "tika-s0301t:133_0": "“Yā tā sampattiyo loke, yā ca lokuttarā puthu;",
  "tika-s0301t:134_0": "Sabbā tā bhaji sambuddho, tasmāpi bhagavā mato”.",
  "tika-s0301t:135_0": "Kathaṃ sattavāti bhagavā?",
  "tika-s0301t:135_1": "Bhattā daḷhabhattikā assa bahū atthīti bhattavā.",
  "tika-s0301t:135_2": "Tathāgato hi mahākaruṇāsabbaññutaññāṇādi-",
  "tika-s0301t:135_3": "aparimitanirupamappabhāva-",
  "tika-s0301t:135_4": "guṇavisesasamaṅgibhāvato sabbasattuttamo,",
  "tika-s0301t:135_5": "sabbānatthaparihārapubbaṅgamāya niravasesahitasukhavidhānatapparāya niratisayāya payogasampattiyā sadevamanussāya",
  "tika-s0301t:135_6": "pajāya accantupakāritāya dvattiṃsamahāpurisalakkhaṇaasīti anubyañjanabyāmappabhādi anaññasādhāraṇavisesapaṭimaṇḍitarūpakāyatāya",
  "tika-s0301t:135_7": "yathābhuccaguṇādhigatena “itipi so bhagavā”tiādinayappavattena lokattayabyāpinā suvipulena suvisuddhena",
  "tika-s0301t:135_8": "ca thutighosena samannāgatattā ukkaṃsapāramippattāsu appicchatāsantuṭṭhiādīsu suppatiṭṭhitabhāvato dasabalacatuvesārajjādi-",
  "tika-s0301t:135_9": "niratisayaguṇavisesa-",
  "tika-s0301t:135_10": "samaṅgībhāvato ca rūpappamāṇo rūpappasanno,",
  "tika-s0301t:135_11": "ghosappamāṇo ghosappasanno,",
  "tika-s0301t:135_12": "lūkhappamāṇo lūkhappasanno,",
  "tika-s0301t:135_13": "dhammappamāṇo dhammappasannoti evaṃ catuppamāṇike lokasannivāse sabbathāpi pasādāvahabhāvena samantapāsādikattā",
  "tika-s0301t:135_14": "aparimāṇānaṃ sattānaṃ sadevamanussānaṃ ādarabahumānagāravāyatanatāya paramapemasambhattiṭṭhānaṃ.",
  "tika-s0301t:135_15": "Ye tassa ovāde patiṭṭhitā aveccappasādena samannāgatā honti,",
  "tika-s0301t:135_16": "kenaci asaṃhāriyā tesaṃ pasādabhatti samaṇena vā brāhmaṇena vā devena vā mārena vā brahmunā vā.",
  "tika-s0301t:135_17": "Tathā hi te attano jīvitapariccāgepi tattha pasādaṃ na pariccajanti,",
  "tika-s0301t:135_18": "tassa vā āṇaṃ daḷhabhattibhāvato.",
  "tika-s0301t:136_0": "Tenevāha –",
  "tika-s0301t:137_0": "“Yo ve kataññū katavedi dhīro;",
  "tika-s0301t:138_0": "Kalyāṇamitto daḷhabhatti ca hotī”ti. ;",
  "tika-s0301t:139_0": "“Seyyathāpi,",
  "tika-s0301t:139_1": "bhikkhave,",
  "tika-s0301t:139_2": "mahāsamuddo ṭhitadhammo velaṃ nātivattati,",
  "tika-s0301t:139_3": "evameva kho,",
  "tika-s0301t:139_4": "bhikkhave,",
  "tika-s0301t:139_5": "yaṃ mayā sāvakānaṃ sikkhāpadaṃ paññattaṃ,",
  "tika-s0301t:139_6": "taṃ mama sāvakā jīvitahetupi nātikkamantī”ti ca. –",
  "tika-s0301t:140_0": "Evaṃ bhattavāti bhagavā niruttinayena ekassa ta-kārassa lopaṃ katvā itarassa ga-kāraṃ katvā.",
  "tika-s0301t:141_0": "“Guṇātisayayuttassa, yasmā lokahitesino;",
  "tika-s0301t:142_0": "Sambhattā bahavo satthu, bhagavā tena vuccatī”ti.",
  "tika-s0301t:143_0": "Kathaṃ bhage vamīti bhagavā?",
  "tika-s0301t:143_1": "Yasmā tathāgato bodhisattabhūtopi aparimāṇāsu jātīsu pāramiyo paripūrento bhagasaṅkhātaṃ siriṃ issariyaṃ yasañca vami uggiri,",
  "tika-s0301t:143_2": "kheḷapiṇḍaṃ viya anapekkho chaḍḍayi,",
  "tika-s0301t:143_3": "carimattabhāvepi hatthagataṃ cakkavattisiriṃ devalokādhipaccasadisaṃ catudīpissariyaṃ cakkavattisampattisannissayaṃ",
  "tika-s0301t:143_4": "sattaratanasamujjalaṃ yasañca tiṇāyapi amaññamāno nirapekkho pahāya abhinikkhamitvā sammāsambodhiṃ abhisambuddho,",
  "tika-s0301t:143_5": "tasmā ime sirīādike bhage vamīti bhagavā.",
  "tika-s0301t:143_6": "Atha vā bhāni nāma nakkhattāni,",
  "tika-s0301t:143_7": "tehi samaṃ gacchanti pavattantīti bhagā,",
  "tika-s0301t:143_8": "sineruyugandharauttarakuruhimavantādibhājanalokavisesasannissayā sobhā kappaṭṭhiyabhāvato,",
  "tika-s0301t:143_9": "tepi bhagavā vami tannivāsisattāvāsasamatikkamato tappaṭibaddhachandarāgappahānena pajahīti.",
  "tika-s0301t:143_10": "Evampi bhage vamīti bhagavā.",
  "tika-s0301t:144_0": "“Cakkavattisiriṃ yasmā, yasaṃ issariyaṃ sukhaṃ;",
  "tika-s0301t:145_0": "Pahāsi lokacittañca, sugato bhagavā tato”.",
  "tika-s0301t:146_0": "Kathaṃ bhāge vamīti bhagavā?",
  "tika-s0301t:146_1": "Bhāgā nāma sabhāgadhammakoṭṭhāsā,",
  "tika-s0301t:146_2": "te khandhāyatanadhātādivasena,",
  "tika-s0301t:146_3": "tatthāpi rūpavedanādivasena pathaviyādivasena atītādivasena ca anekavidhā,",
  "tika-s0301t:146_4": "te ca bhagavā sabbaṃ papañcaṃ sabbaṃ yogaṃ sabbaṃ ganthaṃ sabbaṃ saṃyojanaṃ samucchinditvā amatadhātuṃ samadhigacchanto vami uggiri,",
  "tika-s0301t:146_5": "anapekkho chaḍḍayi na paccāvami.",
  "tika-s0301t:146_6": "Tathā hesa “sabbatthakameva pathaviṃ āpaṃ tejaṃ vāyaṃ,",
  "tika-s0301t:146_7": "cakkhuṃ sotaṃ ghānaṃ jivhaṃ kāyaṃ manaṃ,",
  "tika-s0301t:146_8": "rūpe sadde gandhe rase phoṭṭhabbe dhamme,",
  "tika-s0301t:146_9": "cakkhuviññāṇaṃ…pe…",
  "tika-s0301t:146_10": "manoviññāṇaṃ,",
  "tika-s0301t:146_11": "cakkhusamphassaṃ…pe…",
  "tika-s0301t:146_12": "manosamphassaṃ,",
  "tika-s0301t:146_13": "cakkhusamphassajaṃ vedanaṃ…pe…",
  "tika-s0301t:146_14": "manosamphassajaṃ vedanaṃ,",
  "tika-s0301t:146_15": "cakkhusamphassajaṃ saññaṃ…pe…",
  "tika-s0301t:146_16": "manosamphassajaṃ saññaṃ,",
  "tika-s0301t:146_17": "cakkhusamphassajaṃ cetanaṃ…pe…",
  "tika-s0301t:146_18": "manosamphassajaṃ cetanaṃ,",
  "tika-s0301t:146_19": "rūpataṇhaṃ…pe…",
  "tika-s0301t:146_20": "dhammataṇhaṃ,",
  "tika-s0301t:146_21": "rūpavitakkaṃ…pe…",
  "tika-s0301t:146_22": "dhammavitakkaṃ,",
  "tika-s0301t:146_23": "rūpavicāraṃ…pe…",
  "tika-s0301t:146_24": "dhammavicāra”ntiādinā anupadadhammavibhāgavasenapi sabbeva dhammakoṭṭhāse anavasesato vami uggiri,",
  "tika-s0301t:146_25": "anapekkhapariccāgena chaḍḍayi.",
  "tika-s0301t:146_26": "Vuttañhetaṃ “yaṃ taṃ, ānanda,",
  "tika-s0301t:146_27": "cattaṃ vantaṃ muttaṃ pahīnaṃ paṭinissaṭṭhaṃ,",
  "tika-s0301t:146_28": "taṃ tathāgato puna paccāvamissatīti netaṃ ṭhānaṃ vijjatī”ti.",
  "tika-s0301t:146_29": "Evampi bhāge vamīti bhagavā.",
  "tika-s0301t:146_30": "Atha vā bhāge vamīti sabbepi kusalākusale sāvajjānavajje hīnapaṇīte kaṇhasukkasappaṭibhāge dhamme ariyamaggañāṇamukhena vami uggiri,",
  "tika-s0301t:146_31": "anapekkho pariccaji pajahi,",
  "tika-s0301t:146_32": "paresañca tathattāya dhammaṃ desesi.",
  "tika-s0301t:146_33": "Vuttampi cetaṃ “dhammāpi vo,",
  "tika-s0301t:146_34": "bhikkhave,",
  "tika-s0301t:146_35": "pahātabbā,",
  "tika-s0301t:146_36": "pageva adhammā.",
  "tika-s0301t:146_37": "Kullūpamaṃ vo,",
  "tika-s0301t:146_38": "bhikkhave,",
  "tika-s0301t:146_39": "dhammaṃ desessāmi nittharaṇatthāya,",
  "tika-s0301t:146_40": "no gahaṇatthāyā”tiādi.",
  "tika-s0301t:146_41": "Evampi bhāge vamīti bhagavā.",
  "tika-s0301t:147_0": "“Khandhāyatanadhātādi-dhammabhāgā-mahesinā;",
  "tika-s0301t:148_0": "Kaṇhasukkā yato vantā, tatopi bhagavā mato”.",
  "tika-s0301t:149_0": "Tena vuttaṃ –",
  "tika-s0301t:150_0": "“Bhāgavā bhatavā bhāge, bhage ca vani bhattavā;",
  "tika-s0301t:151_0": "Bhage vami tathā bhāge, vamīti bhagavā jino”ti.",
  "tika-s0301t:152_0": "Dhammasarīraṃ paccakkhaṃ karotīti “yo vo, ānanda,",
  "tika-s0301t:152_1": "mayā dhammo ca vinayo ca desito paññatto,",
  "tika-s0301t:152_2": "so vo mamaccayena satthā”ti vacanato dhammassa satthubhāvapariyāyo vijjatīti katvā vuttaṃ.",
  "tika-s0301t:152_3": "Vajirasaṅghātasamānakāyo parehi abhejjasarīrattā.",
  "tika-s0301t:152_4": "Na hi bhagavato rūpakāye kenaci sakkā antarāyaṃ kātunti.",
  "tika-s0301t:152_5": "Desanāsampattiṃ niddisati vakkhamānassa sakalassa suttassa “eva”nti nidassanato.",
  "tika-s0301t:152_6": "Sāvakasampattiṃ niddisati paṭisambhidāppattena pañcasu ṭhānesu bhagavatā etadagge ṭhapitena mayā mahāsāvakena sutaṃ,",
  "tika-s0301t:152_7": "tañca kho mayāva sutaṃ,",
  "tika-s0301t:152_8": "na anussutaṃ na paraṃparābhatanti imassatthassa dīpanato.",
  "tika-s0301t:152_9": "Kālasampattiṃ niddisati bhagavāsaddasannidhāne payuttassa samayasaddassa buddhuppādapaṭimaṇḍitabhāvadīpanato.",
  "tika-s0301t:152_10": "Buddhuppādaparamā hi kālasampadā.",
  "tika-s0301t:152_11": "Tenetaṃ vuccati –",
  "tika-s0301t:153_0": "“Kappakasāye kaliyuge, buddhuppādo aho mahacchariyaṃ;",
  "tika-s0301t:154_0": "Hutāvahamajjhe jātaṃ, samuditamakarandamaravinda”nti.",
  "tika-s0301t:155_0": "Bhagavāti desakasampattiṃ niddisati guṇavisiṭṭhasattuttamabhāvadīpanato garugāravādhivacanabhāvato.",
  "tika-s0301t:156_0": "Avisesenāti na visesena,",
  "tika-s0301t:156_1": "vihārabhāvasāmaññenāti attho.",
  "tika-s0301t:156_2": "Iriyāpatha…pe…",
  "tika-s0301t:156_3": "vihāresūti iriyāpathavihāro,",
  "tika-s0301t:156_4": "dibbavihāro,",
  "tika-s0301t:156_5": "brahmavihāro,",
  "tika-s0301t:156_6": "ariyavihāroti etesu catūsu vihāresu.",
  "tika-s0301t:156_7": "Samaṅgīparidīpananti samaṅgībhāvaparidīpanaṃ.",
  "tika-s0301t:156_8": "Etanti “viharatī”ti etaṃ padaṃ.",
  "tika-s0301t:156_9": "Tathā hi taṃ “idhekacco gihīhi saṃsaṭṭho viharati sahanandī sahasokī”tiādīsu iriyāpathavihāre āgataṃ. “Yasmiṃ,",
  "tika-s0301t:156_10": "bhikkhave,",
  "tika-s0301t:156_11": "samaye bhikkhu vivicceva kāmehi…pe…",
  "tika-s0301t:156_12": "paṭhamaṃ jhānaṃ upasampajja viharatī”ti ettha dibbavihāre.",
  "tika-s0301t:156_13": "“So mettāsahagatena cetasā ekaṃ disaṃ pharitvā viharatī”tiādīsu brahmavihāre.",
  "tika-s0301t:156_14": "“So kho ahaṃ,",
  "tika-s0301t:156_15": "aggivessana,",
  "tika-s0301t:156_16": "tassāyeva kathāya pariyosāne tasmiṃ eva purimasmiṃ samādhinimitte ajjhattameva cittaṃ saṇṭhapemi sannisādemi ekodiṃ karomi samādahāmi,",
  "tika-s0301t:156_17": "yena sudaṃ niccakappaṃ viharāmī”tiādīsu ariyavihāre.",
  "tika-s0301t:157_0": "Tattha iriyanaṃ vattanaṃ iriyā,",
  "tika-s0301t:157_1": "kāyappayogo.",
  "tika-s0301t:157_2": "Tassā pavattanupāyabhāvato ṭhānādi iriyāpatho.",
  "tika-s0301t:157_3": "Ṭhānasamaṅgī vā hi kāyena kiñci kareyya gamanādīsu aññatarasamaṅgī vā.",
  "tika-s0301t:157_4": "Atha vā iriyati pavattati etena attabhāvo kāyakiccaṃ vāti iriyā,",
  "tika-s0301t:157_5": "tassā pavattiupāyabhāvato iriyā ca so patho cāti iriyāpatho,",
  "tika-s0301t:157_6": "ṭhānādi eva.",
  "tika-s0301t:157_7": "So ca atthato gatinivattiādiākārena pavatto catusantatirūpapabandho eva.",
  "tika-s0301t:157_8": "Viharaṇaṃ,",
  "tika-s0301t:157_9": "viharati etenāti vā vihāro,",
  "tika-s0301t:157_10": "iriyāpatho eva vihāro iriyāpathavihāro.",
  "tika-s0301t:157_11": "Divi bhavo dibbo,",
  "tika-s0301t:157_12": "tattha bahulappavattiyā brahmapārisajjādidevaloke bhavoti attho.",
  "tika-s0301t:157_13": "Tattha yo dibbānubhāvo,",
  "tika-s0301t:157_14": "tadatthāya saṃvattatīti vā dibbo,",
  "tika-s0301t:157_15": "abhiññābhinīhāravasena mahāgatikattā vā dibbo,",
  "tika-s0301t:157_16": "dibbo ca so vihāro cāti dibbavihāro,",
  "tika-s0301t:157_17": "catasso rūpāvacarasamāpattiyo.",
  "tika-s0301t:157_18": "Āruppasamāpattiyopi ettheva saṅgahaṃ gacchanti.",
  "tika-s0301t:157_19": "Brahmūnaṃ,",
  "tika-s0301t:157_20": "brahmāno vā vihārā brahmavihārā,",
  "tika-s0301t:157_21": "catasso appamaññāyo. Ariyānaṃ,",
  "tika-s0301t:157_22": "ariyā vā vihārā ariyavihārā,",
  "tika-s0301t:157_23": "cattāri sāmaññaphalāni.",
  "tika-s0301t:157_24": "So hi ekaṃ iriyāpathabādhanantiādi yadipi bhagavā ekenapi iriyāpathena cirataraṃ kālaṃ attabhāvaṃ pavattetuṃ sakkoti,",
  "tika-s0301t:157_25": "tathāpi upādinnakasarīrassa nāma ayaṃ sabhāvoti dassetuṃ vuttaṃ.",
  "tika-s0301t:157_26": "Yasmā vā bhagavā yattha katthaci vasanto vineyyānaṃ dhammaṃ desento,",
  "tika-s0301t:157_27": "nānāsamāpattīhi ca kālaṃ vītināmento vasatīti sattānaṃ attano ca vividhaṃ hitasukhaṃ harati upaneti uppādeti,",
  "tika-s0301t:157_28": "tasmā vividhaṃ haratīti evamettha attho veditabbo.",
  "tika-s0301t:158_0": "Paccatthike jinātīti jeto. Jeta-",
  "tika-s0301t:158_1": "saddo hi sota-",
  "tika-s0301t:158_2": "saddo viya kattusādhanopi atthīti.",
  "tika-s0301t:158_3": "Rañño vā paccatthikānaṃ jitakāle jātattā jeto.",
  "tika-s0301t:158_4": "Rañño hi attano jayaṃ tattha āropetvā jitavāti jetoti kumāro vutto.",
  "tika-s0301t:158_5": "Maṅgalakāmatāya vā jetotissa nāmaṃ kataṃ,",
  "tika-s0301t:158_6": "tasmā “jeyyo”ti etasmiṃ atthe “jeto”ti vuttanti daṭṭhabbaṃ.",
  "tika-s0301t:158_7": "Tassa jetassa rājakumārassa.",
  "tika-s0301t:158_8": "Vanetiādito paṭṭhāyeva taṃ tassa santakanti dassetuṃ “taṃ hī”tiādi vuttaṃ.",
  "tika-s0301t:158_9": "Sabbakāmasamiddhitāya vigatamalamaccheratāya karuṇādiguṇasamaṅgitāya ca niccakālaṃ upaṭṭhapito anāthānaṃ piṇḍo etassa atthīti anāthapiṇḍiko,",
  "tika-s0301t:158_10": "tassa anāthapiṇḍikassa.",
  "tika-s0301t:158_11": "Yadi jetavanaṃ,",
  "tika-s0301t:158_12": "kathaṃ anāthapiṇḍikassa ārāmoti āha “anāthapiṇḍikenā”tiādi.",
  "tika-s0301t:158_13": "Pañcavidhasenāsanaṅgasampattiyā āramanti ettha pabbajitāti ārāmo,",
  "tika-s0301t:158_14": "tasmiṃ ārāme.",
  "tika-s0301t:158_15": "Yadipi so bhūmibhāgo koṭisantharena mahāseṭṭhinā kīto,",
  "tika-s0301t:158_16": "rukkhā pana jetena na vikkītāti taṃ “jetavana”nti vattabbataṃ labhatīti vadanti.",
  "tika-s0301t:158_17": "Ubhinnampi vā tattha pariccāgavisesakittanatthaṃ ubhayavacanaṃ,",
  "tika-s0301t:158_18": "jetenapi hi bhūmibhāgavikkayena laddhadhanaṃ tattha dvārakoṭṭhakakaraṇavasena viniyuttaṃ.",
  "tika-s0301t:158_19": "Sāvatthijetavanānaṃ bhūmibhāgavasena bhinnattā vuttaṃ “na hi sakkā ubhayattha ekaṃ samayaṃ viharitu”nti.",
  "tika-s0301t:159_0": "Apākaṭāti sakko suyāmotiādinā anabhiññātā.",
  "tika-s0301t:159_1": "Abhiññātānampi aññatarasaddo dissateva ekasadisāyattattāti dassetuṃ “abhijānāti no”tiādi vuttaṃ.",
  "tika-s0301t:159_2": "Ahunā idāneva.",
  "tika-s0301t:159_3": "Sādhāraṇavacanaṃ dibbataṃ antonītaṃ katvā.",
  "tika-s0301t:159_4": "Devo eva devatā purisepi vattanato.",
  "tika-s0301t:159_5": "Tenevāha “imasmiṃ panatthe”tiādi.",
  "tika-s0301t:159_6": "Nanu ca rūpāvacarasattānaṃ purisindriyaṃ natthi,",
  "tika-s0301t:159_7": "yena te purisāti vucceyyuṃ?",
  "tika-s0301t:159_8": "Yadipi purisindriyaṃ natthi,",
  "tika-s0301t:159_9": "purisasaṇṭhānassa pana purisavesassa ca vasena purisapuggalātveva vuccanti purisapakatibhāvato.",
  "tika-s0301t:160_0": "Abhikkantāti atikkantā,",
  "tika-s0301t:160_1": "vigatāti atthoti āha “khaye dissatī”ti.",
  "tika-s0301t:160_2": "Teneva hi “nikkhanto paṭhamo yāmo”ti upari vuttaṃ.",
  "tika-s0301t:160_3": "Abhikkantataroti ativiya kantataro.",
  "tika-s0301t:160_4": "Tādiso ca sundaro bhaddako nāma hotīti āha “sundare dissatī”ti.",
  "tika-s0301t:160_5": "Koti devanāgayakkhagandhabbādīsu ko katamo?",
  "tika-s0301t:160_6": "Meti mama.",
  "tika-s0301t:160_7": "Pādānīti pāde.",
  "tika-s0301t:160_8": "Iddhiyāti imāya evarūpāya deviddhiyā.",
  "tika-s0301t:160_9": "Yasasāti iminā edisena parivārena paricchadena ca.",
  "tika-s0301t:160_10": "Jalanti vijjotamāno.",
  "tika-s0301t:160_11": "Abhikkantenāti ativiya kantena kamaniyena abhirūpena.",
  "tika-s0301t:160_12": "Vaṇṇenāti chavivaṇṇena sarīravaṇṇanibhāya.",
  "tika-s0301t:160_13": "Sabbā obhāsayaṃ disāti sabbāpi disā pabhāsento cando viya sūriyo viya ca ekobhāsaṃ ekālokaṃ karontoti gāthāya attho.",
  "tika-s0301t:160_14": "Abhirūpeti uḷārarūpe sampannarūpe.",
  "tika-s0301t:161_0": "Kañcanasannibhattacatā suvaṇṇavaṇṇaggahaṇena gahitāti adhippāyenāha “chaviya”nti.",
  "tika-s0301t:161_1": "Chavigatā pana vaṇṇadhātu eva “suvaṇṇavaṇṇo”ti ettha vaṇṇaggahaṇena gahitāti apare.",
  "tika-s0301t:161_2": "Vaṇṇanaṃ kittiyā ugghosananti vaṇṇo, thuti.",
  "tika-s0301t:161_3": "Vaṇṇīyati asaṅkarato vavatthapīyatīti vaṇṇo,",
  "tika-s0301t:161_4": "kulavaggo.",
  "tika-s0301t:161_5": "Vaṇṇīyati phalaṃ etena yathāsabhāvato vibhāvīyatīti vaṇṇo, kāraṇaṃ.",
  "tika-s0301t:161_6": "Vaṇṇanaṃ dīgharassādivasena saṇṭhahananti vaṇṇo,",
  "tika-s0301t:161_7": "saṇṭhānaṃ.",
  "tika-s0301t:161_8": "Vaṇṇīyati aṇumahantādivasena pamīyatīti vaṇṇo, pamāṇaṃ.",
  "tika-s0301t:161_9": "Vaṇṇeti vikāraṃ āpajjamānaṃ hadayaṅgatabhāvaṃ pakāsetīti vaṇṇo,",
  "tika-s0301t:161_10": "rūpāyatanaṃ.",
  "tika-s0301t:161_11": "Evaṃ tena tena pavattinimittena vaṇṇasaddassa tasmiṃ tasmiṃ atthe pavatti veditabbā.",
  "tika-s0301t:161_12": "Iddhiṃ māpetvāti vatthālaṅkārakāyādīhi obhāsamuñcanādivasena dibbaṃ iddhānubhāvaṃ nimminitvā.",
  "tika-s0301t:161_13": "Kāmāvacarā anabhisaṅkhatenapi āgantuṃ sakkonti oḷārikarūpattā.",
  "tika-s0301t:161_14": "Tathā hi te kabaḷīkārabhakkhā.",
  "tika-s0301t:161_15": "Rūpāvacarā na sakkonti tato sukhumatararūpattā.",
  "tika-s0301t:161_16": "Tenāha “tesaṃ hī”tiādi.",
  "tika-s0301t:161_17": "Tattha “atisukhumo”ti mūlapaṭisandhirūpaṃ sandhāya vadati.",
  "tika-s0301t:161_18": "Na tena iriyāpathakappanaṃ hotīti etena brahmalokepi brahmāno yebhuyyena nimmitarūpeneva pavattantīti dasseti.",
  "tika-s0301t:161_19": "Itarañhi ativiya sukhumaṃ rūpaṃ kevalaṃ cittuppādassa nissayādhiṭṭhānabhūtaṃ saṇṭhānavantaṃ hutvā tiṭṭhati.",
  "tika-s0301t:162_0": "Anavasesattaṃ sakalatā.",
  "tika-s0301t:162_1": "Yebhuyyatā bahulabhāvo.",
  "tika-s0301t:162_2": "Abyāmissatā vijātiyena asaṅkaro.",
  "tika-s0301t:162_3": "Sukhena hi avokiṇṇatā tattha adhippetā.",
  "tika-s0301t:162_4": "Anatirekatā taṃparamatā visesābhāvo.",
  "tika-s0301t:162_5": "Kevalakappanti kevalaṃ daḷhaṃ katvāti attho.",
  "tika-s0301t:162_6": "Saṅghabhedāyāti saṅghe vivādāya,",
  "tika-s0301t:162_7": "vivāduppādāyāti attho.",
  "tika-s0301t:162_8": "Kevalaṃ vuccati nibbānaṃ sabbasaṅkhatavivittattā,",
  "tika-s0301t:162_9": "etassa taṃ atthīti kevalī,",
  "tika-s0301t:162_10": "sacchikatanirodho khīṇāsavo.",
  "tika-s0301t:162_11": "Tenāha “visaṃyogo attho”ti.",
  "tika-s0301t:163_0": "Kappasaddo panāyaṃ saupasaggo anupasaggo cāti adhippāyena okappaniyapade labbhamānaṃ kappasaddamattaṃ dasseti,",
  "tika-s0301t:163_1": "aññathā kappapadaṃ anidassanameva siyā.",
  "tika-s0301t:163_2": "Samaṇakappehīti vinayasiddhehi samaṇavohārehi.",
  "tika-s0301t:163_3": "Niccakappanti niccakālaṃ.",
  "tika-s0301t:163_4": "Paññattīti nāmaṃ.",
  "tika-s0301t:163_5": "Nāmañhetaṃ tassa āyasmato,",
  "tika-s0301t:163_6": "yadidaṃ kappoti.",
  "tika-s0301t:163_7": "Kappitakesamassūti kattarikāya cheditakesamassu.",
  "tika-s0301t:163_8": "Dvaṅgulakappoti majjhanhikavelāya vītikkantāya dvaṅgulatāvikappo.",
  "tika-s0301t:163_9": "Lesoti apadeso.",
  "tika-s0301t:163_10": "Anavasesaṃ pharituṃ samatthassapi obhāsassa kenacipi kāraṇena ekadesapharaṇampi siyā,",
  "tika-s0301t:163_11": "ayaṃ pana sabbasova pharatīti dassetuṃ samantattho kappa-",
  "tika-s0301t:163_12": "saddo gahitoti āha “anavasesaṃ samantato”ti.",
  "tika-s0301t:163_13": "Īsaṃ asamattaṃ,",
  "tika-s0301t:163_14": "kevalaṃ vā kevalakappaṃ.",
  "tika-s0301t:163_15": "Bhagavato ābhāya anobhāsitameva hi padesaṃ devatā attano pabhāya obhāsenti.",
  "tika-s0301t:163_16": "Na hi bhagavato pabhā kāyaci pabhāya abhibhuyyati,",
  "tika-s0301t:163_17": "sūriyādīnampi pabhaṃ sā abhibhuyya tiṭṭhatīti.",
  "tika-s0301t:164_0": "Yena vā kāraṇenāti hetumhi idaṃ karaṇavacanaṃ.",
  "tika-s0301t:164_1": "Hetuattho hi kiriyāya kāraṇaṃ,",
  "tika-s0301t:164_2": "na karaṇaṃ viya kiriyattho,",
  "tika-s0301t:164_3": "tasmā nānappakāra-",
  "tika-s0301t:164_4": "guṇavisesādhigamanatthā idha upasaṅkamanakiriyāti “annena vasati,",
  "tika-s0301t:164_5": "vijjāya vasatī”tiādīsu viya hetuatthameva taṃ karaṇavacanaṃ yuttaṃ na karaṇatthaṃ tassa ayujjamānattāti vuttaṃ “yena vā kāraṇenā”tiādi.",
  "tika-s0301t:164_6": "Bhagavato satatappavattaniratisaya-",
  "tika-s0301t:164_7": "sāduvipulamatarasa-",
  "tika-s0301t:164_8": "saddhammaphalatāya sāduphalaniccaphalitamahārukkhena bhagavā upamito.",
  "tika-s0301t:164_9": "Sāduphalūpabhogādhippāyaggahaṇeneva hi mahākāruṇikassa sāduphalatā gahitāti.",
  "tika-s0301t:164_10": "Upasaṅkamīti upasaṅkantā.",
  "tika-s0301t:164_11": "Sampattakāmatāya hi kiñci ṭhānaṃ gacchanto taṃtaṃpadesātikkamanena upasaṅkami,",
  "tika-s0301t:164_12": "upasaṅkantoti vattabbataṃ labhati.",
  "tika-s0301t:164_13": "Tenāha “gatāti vuttaṃ hotī”ti,",
  "tika-s0301t:164_14": "upagatāti attho.",
  "tika-s0301t:164_15": "Upasaṅkamitvāti pubbakālakiriyāniddesoti āha “upasaṅkamanapariyosānadīpana”nti.",
  "tika-s0301t:164_16": "Tatoti yaṃ ṭhānaṃ pattā “upasaṅkamī”ti vuttā,",
  "tika-s0301t:164_17": "tato upagataṭṭhānato.",
  "tika-s0301t:165_0": "Gatinivattiatthato sāmaññato āsanampi ṭhānaggahaṇena gayhatīti vuttaṃ “āsanakusalatāya ekamantaṃ tiṭṭhantī”ti.",
  "tika-s0301t:165_1": "Nisinnāpi hi gamanato nivattā nāma honti ṭhatvā nisīditabbattā,",
  "tika-s0301t:165_2": "yathāvuttaṭṭhānādayopi āsaneneva saṅgahitāti.",
  "tika-s0301t:165_3": "Atidūraaccāsannapaṭikkhepena nātidūranaccāsannaṃ nāma gahitaṃ.",
  "tika-s0301t:165_4": "Taṃ pana avakaṃsato ubhinnaṃ pasāritahatthasaṅghaṭṭanena daṭṭhabbaṃ.",
  "tika-s0301t:165_5": "Gīvaṃ pasāretvāti gīvaṃ parivattanavasena pasāretvā.",
  "tika-s0301t:166_0": "Kāmaṃ “katha”nti ayamākārapucchā,",
  "tika-s0301t:166_1": "taraṇākāro idha pucchito.",
  "tika-s0301t:166_2": "So pana taraṇākāro atthato kāraṇamevāti āha “kathaṃ nūti kāraṇapucchā”ti?",
  "tika-s0301t:166_3": "Pākaṭo abhisambodhiyaṃ mahāpathavīkampanādianekacchariyapātubhāvādinā.",
  "tika-s0301t:167_0": "Marisanaṭṭhena pāpānaṃ rogādianatthānaṃ abhibhavanaṭṭhena māriso,",
  "tika-s0301t:167_1": "dukkharahito.",
  "tika-s0301t:167_2": "Tenāha “niddukkhāti vuttaṃ hotī”ti.",
  "tika-s0301t:167_3": "Nirayapakkhe piyālapanavacanavasena upacāravacanañcetaṃ yathā “devānaṃ piyā”ti.",
  "tika-s0301t:167_4": "Tenevāha “yadi eva”ntiādi.",
  "tika-s0301t:167_5": "Saṅkunā saṅkūti matthakato samakoṭṭitena yāva hadayapadesā nibbijjhitvā otiṇṇena saṅkunā pādatalato samakoṭṭito",
  "tika-s0301t:167_6": "saṅku nibbijjhitvā ārohanto hadaye hadayassa padese samāgaccheyya,",
  "tika-s0301t:167_7": "atha nesaṃ saṅkūnaṃ samāgamasamakāle naṃ yathātikkantasaṅkukaraṇakālaṃ jāneyyāsi.",
  "tika-s0301t:167_8": "Kiñci nimittaṃ upādāya kismiñci atthe pavattassa saddassa tannimittarahite pavatti ruḷhī nāma gamanakiriyārahite",
  "tika-s0301t:167_9": "sāsanādimati paṭipiṇḍe yathā gosaddassa.",
  "tika-s0301t:168_0": "Oghamatarīti yesaṃ oghānaṃ taraṇaṃ pucchitaṃ,",
  "tika-s0301t:168_1": "te gaṇanaparicchedato sarūpato ca dassetuṃ “cattāro”tiādi vuttaṃ.",
  "tika-s0301t:168_2": "Kasmā panettha cattāro eva oghā vuttā,",
  "tika-s0301t:168_3": "te ca kāmādayo evāti?",
  "tika-s0301t:168_4": "Na codetabbametaṃ,",
  "tika-s0301t:168_5": "yasmā dhammānaṃ sabhāvakiccavisesaññunā bhagavatā sabbaṃ ñeyyaṃ yāthāvato abhisambujjhitvā ettakāva oghā desitā,",
  "tika-s0301t:168_6": "ime eva ca desitāti.",
  "tika-s0301t:168_7": "Vaṭṭasmiṃ ohananti osīdāpentīti oghā,",
  "tika-s0301t:168_8": "ohananti heṭṭhā katvā hananti gāmenti,",
  "tika-s0301t:168_9": "tathābhūtā satte adho gāmenti nāma.",
  "tika-s0301t:168_10": "Ayañca attho “sabbopi cesā”tiādinā parato aṭṭhakathāyameva āgamissati.",
  "tika-s0301t:168_11": "Kāmanaṭṭhena kāmo,",
  "tika-s0301t:168_12": "kāmo ca so yathāvuttenatthena ogho cāti,",
  "tika-s0301t:168_13": "kāmesu oghoti vā kāmogho.",
  "tika-s0301t:168_14": "Bhavogho nāma bhavarāgoti dassetuṃ “rūpārūpabhavesu chandarāgo jhānanikanti cā”ti vuttaṃ.",
  "tika-s0301t:168_15": "Sumaṅgalavilāsinīādīsu pana “sassatadiṭṭhisahagatarāgo cā”ti vuttaṃ.",
  "tika-s0301t:168_16": "Tattha paṭhamo upapattibhavesu rāgo,",
  "tika-s0301t:168_17": "dutiyo kammabhave.",
  "tika-s0301t:168_18": "Bhavadiṭṭhivinimuttassa diṭṭhigatassa abhāvato.",
  "tika-s0301t:168_19": "“Dvāsaṭṭhidiṭṭhiyo diṭṭhogho”ti vuttaṃ,",
  "tika-s0301t:168_20": "catusaccantogadhattā sabbassa ñeyyassa “catūsu saccesu aññāṇaṃ avijjogho”ti āha.",
  "tika-s0301t:169_0": "Idāni tesaṃ oghasaṅkhātānaṃ pāpadhammānaṃ uppattiṭṭhānaṃ dassetuṃ “tatthā”tiādi vuttaṃ,",
  "tika-s0301t:169_1": "pavattiṭṭhānaṃ pana kāmaguṇādayo dassitā eva.",
  "tika-s0301t:169_2": "“Pañcasu kāmaguṇesu chandarāgo kāmogho”ti ettha bhavoghaṃ ṭhapetvā sabbo lobho kāmoghoti yuttaṃ siyā.",
  "tika-s0301t:169_3": "Sassatadiṭṭhisahagato rāgo bhavadiṭṭhisampayuttattā bhavoghoti aṭṭhakathāsu vutto,",
  "tika-s0301t:169_4": "bhavogho pana diṭṭhigatavippayuttesu eva uppajjatīti pāḷiyaṃ vutto.",
  "tika-s0301t:169_5": "Tenevāha –",
  "tika-s0301t:169_6": "“bhavogho catūsu diṭṭhivippayuttalobhasahagatacittuppādesu uppajjatī”ti.",
  "tika-s0301t:169_7": "Tasmā diṭṭhisahagatalobhopi kāmoghoti yuttaṃ siyā.",
  "tika-s0301t:169_8": "Diṭṭhadhammikasamparāyikadukkhānañhi kāraṇabhūtā kāmāsavādayopi dvidhā vuttā,",
  "tika-s0301t:169_9": "āsavā eva ca oghā.",
  "tika-s0301t:169_10": "Kāmāsavaniddese ca kāmesūti kāmarāgadiṭṭhirāgādīnaṃ ārammaṇabhūtesu tebhūmakesu vatthukāmesūti attho sambhavati.",
  "tika-s0301t:169_11": "Tattha hi uppajjamānā sāyaṃ taṇhā sabbāpi na kāmacchandādināmaṃ na labhatīti.",
  "tika-s0301t:170_0": "Yadi pana pañcakāmaguṇiko ca rāgo kāmoghoti vuttoti katvā brahmānaṃ vimānādīsu rāgassa diṭṭhirāgassa ca kāmoghabhāvo paṭisedhitabbo siyā,",
  "tika-s0301t:170_1": "evaṃ sati kāmoghabhavoghavinimuttena nāma lobhena bhavitabbaṃ.",
  "tika-s0301t:170_2": "So yadā diṭṭhigatavippayuttesu uppajjati,",
  "tika-s0301t:170_3": "tadā tena sampayutto avijjogho oghavippayuttoti domanassavicikicchuddhaccasampayuttassa viya tassapi",
  "tika-s0301t:170_4": "oghavippayuttatā vattabbā siyā “catūsupi diṭṭhigatavippayuttalobhasahagatesu cittuppādesu uppanno moho",
  "tika-s0301t:170_5": "siyā oghasampayutto siyā oghavippayutto”ti.",
  "tika-s0301t:170_6": "“Kāmogho aṭṭhasu lobhasahagatesu cittuppādesu uppajjatī”ti,",
  "tika-s0301t:170_7": "“kāmoghaṃ paṭicca diṭṭhogho avijjogho”ti ca vacanato diṭṭhisahagato kāmogho na hotīti na sakkā vattuṃ.",
  "tika-s0301t:170_8": "Tathā hettha “rūpārūpabhavesu chandarāgo jhānanikanti ca bhavogho nāmāti ettakameva vuttaṃ,",
  "tika-s0301t:170_9": "na vuttaṃ sassatadiṭṭhisahagato rāgo”ti.",
  "tika-s0301t:171_0": "Adhogamanaṭṭhenāti heṭṭhāpavattanaṭṭhena.",
  "tika-s0301t:171_1": "Heṭṭhāpavattanañcettha na kevalaṃ apāyagamaniyabhāvena,",
  "tika-s0301t:171_2": "atha kho saṃsāratarakāvarodhanenapīti dassetuṃ “uparibhavañcā”tiādi vuttaṃ.",
  "tika-s0301t:171_3": "Kāmaṃ nibbānaṃ arūpibhāvā adesaṃ,",
  "tika-s0301t:171_4": "na tassa ṭhānavasena uparigahaṇaṃ,",
  "tika-s0301t:171_5": "sabbasaṅkhatavinissaṭattā pana sabbassapi bhavassa uparīti vattabbataṃ arahatīti katvā vuttaṃ “uparibhavaṃ nibbāna”nti.",
  "tika-s0301t:171_6": "“Mahāudakogho”tiādīsu rāsaṭṭho ogha-",
  "tika-s0301t:171_7": "saddoti “mahā heso kilesarāsī”ti vuttaṃ sesesupīti bhavoghādīsupi.",
  "tika-s0301t:172_0": "Appatiṭṭhahantoti kilesādīnaṃ vasena asantiṭṭhanto,",
  "tika-s0301t:172_1": "asaṃsīdantoti attho.",
  "tika-s0301t:172_2": "Anāyūhantoti abhisaṅkhārādivasena na āyūhanto majjhimaṃ paṭipadaṃ vilaṅghitvā nibbuyhanto. Tenāha –",
  "tika-s0301t:172_3": "“avāyamanto”ti,",
  "tika-s0301t:172_4": "micchāvāyāmavasena avāyamantoti adhippāyo.",
  "tika-s0301t:172_5": "Gūḷhanti saṃvutaṃ.",
  "tika-s0301t:172_6": "Paṭicchannanti tasseva vevacanaṃ.",
  "tika-s0301t:172_7": "Atthavasena vā saṃvuttaṃ gūḷhaṃ,",
  "tika-s0301t:172_8": "saddavasenapi apākaṭaṃ paṭicchannaṃ antaradīpādike ṭhātabbaṭṭhāne.",
  "tika-s0301t:172_9": "Āyūhantāti hatthehi ca pādehi ca vāyamantā.",
  "tika-s0301t:172_10": "Etaṃ atthajātaṃ,",
  "tika-s0301t:172_11": "etaṃ vā vissajjanaṃ.",
  "tika-s0301t:173_0": "Idāni yenādhippāyena bhagavatā tathāgūḷhaṃ katvā pañho kathito,",
  "tika-s0301t:173_1": "taṃ dassetuṃ “kiṃ panātiādi vuttaṃ.",
  "tika-s0301t:173_2": "Niggahamukhenāti veneyyānaṃ vinayaupāyabhūtaniggahavasena.",
  "tika-s0301t:173_3": "Tenāha ye paṇḍitamānino”tiādi.",
  "tika-s0301t:173_4": "Pavayha pavayhāti ophuṇitvā ophuṇitvā.",
  "tika-s0301t:174_0": "Soti devaputto nihatamāno ahosi yathāvissajjitassa atthassa ajānanto.",
  "tika-s0301t:174_1": "Yathāti aniyamavacanaṃ niyamaniddiṭṭhaṃ hoti,",
  "tika-s0301t:174_2": "taṃsambandhañca kathanti pucchāvacananti tadubhayassa atthaṃ dassento “yathāhaṃ jānāmi,",
  "tika-s0301t:174_3": "evaṃ me kathehī”ti āha.",
  "tika-s0301t:175_0": "Yadāsvāhanti yadā su ahaṃ, su-",
  "tika-s0301t:175_1": "kāro nipātamattaṃ “yadidaṃ kathaṃ sū”tiādīsu viya.",
  "tika-s0301t:175_2": "Sabbapadesūti “tadāssu saṃsīdāmī”tiādīsu tīsupi padesu.",
  "tika-s0301t:175_3": "Atarantoti oghānaṃ atikkamanatthaṃ taraṇappayogaṃ akaronto.",
  "tika-s0301t:175_4": "Tatthevāti oghaniyaoghesu eva.",
  "tika-s0301t:175_5": "Osīdāmīti nimujjāmi oghehi ajjhotthaṭo homi.",
  "tika-s0301t:175_6": "Nibbuyhāmīti oghehi nibbūḷho homi.",
  "tika-s0301t:175_7": "Ṭhātuṃ asakkonto asaṃsīdanto.",
  "tika-s0301t:175_8": "Ativattāmīti anupayogaṃ atikkamāmi,",
  "tika-s0301t:175_9": "apanidhānavasena sammāpaṭipattiṃ virādhemīti attho.",
  "tika-s0301t:175_10": "Ṭhāne ca vāyāme cāti vakkhamānavibhāge patiṭṭhahane vāyāme ca dosaṃ disvāti patiṭṭhānāyūhanesu saṃsīdananibbuyhanasaṅkhātaṃ",
  "tika-s0301t:175_11": "taraṇassa vibandhanabhūtaṃ ādīnavaṃ disvāna.",
  "tika-s0301t:175_12": "Idaṃ bhagavatā bodhimūle attanā pavattita-",
  "tika-s0301t:175_13": "pubbabhāga-",
  "tika-s0301t:175_14": "manasikāravasena vuttaṃ.",
  "tika-s0301t:175_15": "Atiṭṭhanto avāyamantoti patiṭṭhānāyūhanakaraṇakilesādīnaṃ parivajjanena asaṃsīdanto anibbuyhanto.",
  "tika-s0301t:175_16": "Devatāyapi paṭividdho tadattho upanissayasampannatāya vimuttiparipācanīyadhammānaṃ paripakkattā.",
  "tika-s0301t:175_17": "Na pana pākaṭo vipañcitaññūādīnaṃ,",
  "tika-s0301t:175_18": "ugghaṭitaññūnaṃ pana yathā tassā devatāya,",
  "tika-s0301t:175_19": "tathā pākaṭo evāti.",
  "tika-s0301t:175_20": "Satta dukā idāni vuccamānarūpā dassitā porāṇaṭṭhakathāyaṃ.",
  "tika-s0301t:175_21": "Kilesavasena santiṭṭhantoti lobhādīhi abhibhūtatāya saṃsāre patiṭṭhahanto sammā appaṭipajjanena tattheva saṃsīdati nāma.",
  "tika-s0301t:175_22": "Abhisaṅkhāravasenāti tatthevābhisaṅkhāracetanāya cetento sammāpaṭipattiyogyassa khaṇassa ativattanena nibbuyhati nāma.",
  "tika-s0301t:175_23": "Iminā nayena sesadukesupi attho veditabbo.",
  "tika-s0301t:176_0": "Ettha ca vaṭṭamūlakā kilesāti tesaṃ vasena saṃsāre avaṭṭhānaṃ taṃtaṃkammunā tattha tattha bhave abhinibbatti,",
  "tika-s0301t:176_1": "kilesā pana tesaṃ paccayamattaṃ.",
  "tika-s0301t:176_2": "Tattha tattha bhave aparāparaṃ nibbattento saṃsāre nibbuyhati nāmāti imassa atthassa dassanavasena paṭhamaduko vutto.",
  "tika-s0301t:176_3": "Ime sattā saṃsāre paribbhamantā duvidhā taṇhācaritā diṭṭhicaritā cāti tesaṃ saṃsāranāyikabhūtānaṃ dhammānaṃ vasena santiṭṭhanaṃ,",
  "tika-s0301t:176_4": "tadaññesaṃ pavattipaccayānaṃ vasena āyūhananti imassa atthassa dassanavasena dutiyaduko vutto.",
  "tika-s0301t:176_5": "Saṃyojaniyesu dhammesu assādadassanasabhāvāya taṇhāya vasena visesato patiṭṭhānaṃ,",
  "tika-s0301t:176_6": "amuttimagge muttimaggaparāmāsato tathā āyūhanampi diṭṭhiyā vasena hotīti dassetuṃ tatiyaduko vutto.",
  "tika-s0301t:176_7": "Catutthaduke pana adhippāyo aṭṭhakathāya eva vibhāvito.",
  "tika-s0301t:176_8": "Yasmā “sassato attā”ti abhinivisanto arūparāgaṃ,",
  "tika-s0301t:176_9": "asaññūpagaṃ vā avimokkhaṃyeva vimokkhoti gahetvā saṃsāre eva olīyati.",
  "tika-s0301t:176_10": "Tenāha “olīyanābhinivesā hi bhavadiṭṭhī”ti.",
  "tika-s0301t:176_11": "Yasmā pana kāmabhavādīsu yaṃ vā taṃ vā bhavaṃ patvā attā ucchijjati vinassati,",
  "tika-s0301t:176_12": "na hoti paraṃ maraṇāti abhinivisanto bhavavippamokkhāvahāya sammāpaṭipattiyā appaṭipajjanena taṃ ativattati.",
  "tika-s0301t:176_13": "Tena vuttaṃ “atidhāvanābhinivesā vibhavadiṭṭhī”ti.",
  "tika-s0301t:177_0": "Līnavasena santiṭṭhantoti kosajjādivasena saṃkocāpajjanena sammā appaṭipajjanto.",
  "tika-s0301t:177_1": "Uddhaccavasena āyūhantoti sammāsamādhino abhāvena vikkhepavasena pañcamo duko vutto.",
  "tika-s0301t:177_2": "Yathā kāmasukhaṃ paviṭṭhassa samādhānaṃ natthi cittassa upakkiliṭṭhattā,",
  "tika-s0301t:177_3": "evaṃ attaparitāpanamanuyuttassa kāyassa upakkiliṭṭhattā.",
  "tika-s0301t:177_4": "Iti cittakāyaparikkilesakarā dve antā taṇhādiṭṭhinissayatāya saṃsīdananibbuyhananimittā vuttā chaṭṭhaduke.",
  "tika-s0301t:177_5": "Pubbe sappadesatova saṃkilesadhammā “saṃsīdananimitta”nti dassitāti idāni nippadesato dassanavasena,",
  "tika-s0301t:177_6": "pubbe ca sādhāraṇato abhisaṅkhāradhammā “nibbuyhananimitta”nti dassitāti idāni puññāneñjābhisaṅkhāre",
  "tika-s0301t:177_7": "eva “āyūhananimitta”nti dassanavasena sattamaduko vutto.",
  "tika-s0301t:177_8": "Evañhi duggatisugatūpapattivasena saṃsīdananibbuyhanāni vibhajja dassitāni hontīti.",
  "tika-s0301t:177_9": "Tenevāha “vuttampi ceta”ntiādi.",
  "tika-s0301t:177_10": "Adhobhāgaṃ duggatiṃ gamentīti adhobhāgaṅgamanīyā anunāsikalopaṃ akatvā.",
  "tika-s0301t:177_11": "Tathā uparibhāgaṃ gamentīti uparibhāgaṅgamanīyā.",
  "tika-s0301t:178_0": "Ettha ca oghataraṇaṃ pucchitena bhagavatā “appatiṭṭhaṃ anāyūha”nti tassa pahānaṅgameva dassitaṃ,",
  "tika-s0301t:178_1": "na sampayogaṅganti?",
  "tika-s0301t:178_2": "Na evaṃ daṭṭhabbaṃ,",
  "tika-s0301t:178_3": "yāvatā yena patiṭṭhānaṃ hoti,",
  "tika-s0301t:178_4": "yena ca āyūhanaṃ,",
  "tika-s0301t:178_5": "tadubhayapaṭikkhepamukhena tappaṭipakkhadhammadassanametanti.",
  "tika-s0301t:178_6": "Na hesa a-",
  "tika-s0301t:178_7": "kāro kevalaṃ paṭisedhe,",
  "tika-s0301t:178_8": "atha kho paṭipakkhe “akusalā dhammā, ahito,",
  "tika-s0301t:178_9": "adhammo”tiādīsu viya,",
  "tika-s0301t:178_10": "tasmā appatiṭṭhaṃ anāyūhanti patiṭṭhānāyūhanānaṃ paṭipakkhavasena pavattamāno tathāpavattihetūvāti ayamettha attho.",
  "tika-s0301t:178_11": "Khoti ca avadhāraṇatthe nipāto “assosi kho”tiādīsu viya.",
  "tika-s0301t:178_12": "Tena appatiṭṭhānassa ekaṃsikataṃ dasseti.",
  "tika-s0301t:178_13": "Soyaṃ kho-",
  "tika-s0301t:178_14": "saddo “anāyūha”nti etthāpi ānetvā vattabbo.",
  "tika-s0301t:178_15": "Anāyūhanampi hi ekaṃsikamevāti tassa paṭipakkho saha vipassanāya ariyamaggo.",
  "tika-s0301t:178_16": "Tena hi oghataraṇaṃ hoti,",
  "tika-s0301t:178_17": "na aññathā.",
  "tika-s0301t:178_18": "Evamayaṃ yathānusandhidesanā katā,",
  "tika-s0301t:178_19": "devatā ca sahavipassanaṃ maggaṃ paṭivijjhīti paṭhamaphale patiṭṭhāsi.",
  "tika-s0301t:178_20": "Tena vuttaṃ “imaṃ pañhavissajjana”ntiādi.",
  "tika-s0301t:179_0": "“Cirassā”ti iminā samānatthaṃ padantarametanti āha “cirassa kālassā”ti yathā “mamaṃ vā,",
  "tika-s0301t:179_1": "bhikkhave”ti ettha “mamā”ti iminā samānatthaṃ padantaraṃ mamanti.",
  "tika-s0301t:179_2": "Na diṭṭhapubbāti adassāvī.",
  "tika-s0301t:179_3": "Adassāvitā ca disvā kattabbakiccassa asiddhatāya veditabbā.",
  "tika-s0301t:179_4": "Aññathā kā nāma sā devatā,",
  "tika-s0301t:179_5": "yā bhagavantaṃ na diṭṭhavatī?",
  "tika-s0301t:179_6": "Tenāha “kiṃ panimāyā”tiādi.",
  "tika-s0301t:179_7": "Dassanaṃ upādāya evaṃ vattuṃ vattatīti yadā kadāci kañci piyajātikaṃ disvā taṃ dassanaṃ upādāya “cirena",
  "tika-s0301t:179_8": "vata mayaṃ āyasmantaṃ passāmā”ti adiṭṭhapubbaṃ diṭṭhapubbaṃ vā evaṃ vattuṃ yujjati,",
  "tika-s0301t:179_9": "ayaṃ loke niruḷhe samudācāroti dasseti.",
  "tika-s0301t:179_10": "Brahmaṃ vā vuccati ariyamaggo,",
  "tika-s0301t:179_11": "tassa aṇanato jānanato paṭivijjhanato brāhmaṇo.",
  "tika-s0301t:179_12": "Kilesanibbānenāti kilesānaṃ accantasamucchedasaṅkhātena nibbānena nibbutaṃ sammadeva vūpasanta-",
  "tika-s0301t:179_13": "sabbakilesadaratha-",
  "tika-s0301t:179_14": "pariḷāhaṃ.",
  "tika-s0301t:179_15": "Āsattavisattādīhīti ādi-",
  "tika-s0301t:179_16": "saddena visatādiākāre saṅgaṇhāti.",
  "tika-s0301t:179_17": "Vuttañhetaṃ –",
  "tika-s0301t:180_0": "“Visatāti visattikā,",
  "tika-s0301t:180_1": "visaṭāti visattikā,",
  "tika-s0301t:180_2": "visālāti visattikā,",
  "tika-s0301t:180_3": "visakkatīti visattikā,",
  "tika-s0301t:180_4": "visaṃvādikāti visattikā,",
  "tika-s0301t:180_5": "visaṃ haratīti visattikā,",
  "tika-s0301t:180_6": "visamūlāti visattikā,",
  "tika-s0301t:180_7": "visaphalāti visattikā,",
  "tika-s0301t:180_8": "visaparibhogoti visattikā,",
  "tika-s0301t:180_9": "visālā vā pana sā taṇhā rūpe sadde gandhe rase phoṭṭhabbe dhamme kule gaṇe visatā vitthatāti visattikā”ti.",
  "tika-s0301t:181_0": "Tattha visatāti vitthatā rūpādīsu tebhūmakadhammesu abhibyāpanavasena visaṭāti purimavacanameva ta-",
  "tika-s0301t:181_1": "kārassa ṭa-",
  "tika-s0301t:181_2": "kāraṃ katvā vuttaṃ.",
  "tika-s0301t:181_3": "Visālāti vipulā.",
  "tika-s0301t:181_4": "Visakkatīti parisakkati,",
  "tika-s0301t:181_5": "sahati vā.",
  "tika-s0301t:181_6": "Ratto hi rāgavatthunā pādena tāḷiyamānopi sahatīti.",
  "tika-s0301t:181_7": "Osakkanaṃ vipphandanaṃ vā “visakkana”ntipi vadanti.",
  "tika-s0301t:181_8": "Aniccādiṃ niccādito.",
  "tika-s0301t:181_9": "Gaṇhātīti visaṃvādikā hoti.",
  "tika-s0301t:181_10": "Visaṃ haratīti tathā tathā kāmesu ānisaṃsaṃ passantī vividhehi ākārehi nekkhammābhimukhappavattito cittaṃ saṃharati saṃkhipati,",
  "tika-s0301t:181_11": "visaṃ vā dukkhaṃ,",
  "tika-s0301t:181_12": "taṃ harati,",
  "tika-s0301t:181_13": "vahatīti attho.",
  "tika-s0301t:181_14": "Dukkhanibbattakakammassa hetubhāvato visamūlā.",
  "tika-s0301t:181_15": "Visaṃ vā dukkhābhibhūtā vedanā mūlaṃ etissāti visamūlā.",
  "tika-s0301t:181_16": "Dukkhasamudayattā visaṃ phalaṃ etissāti visaphalā.",
  "tika-s0301t:181_17": "Taṇhāya rūpādikassa dukkhasseva paribhogo hoti,",
  "tika-s0301t:181_18": "na amatassāti visaparibhogoti vuttā,",
  "tika-s0301t:181_19": "sabbattha niruttivasena padasiddhi veditabbā.",
  "tika-s0301t:181_20": "Yo panettha padhāno attho,",
  "tika-s0301t:181_21": "taṃ dassetuṃ puna “visālā vā panā”tiādi vuttanti evamettha visattikāpadassa attho veditabbo.",
  "tika-s0301t:181_22": "Tiṇṇaṃ paṭhamadutiyamaggehi.",
  "tika-s0301t:181_23": "Nittiṇṇaṃ tatiyamaggena.",
  "tika-s0301t:181_24": "Uttiṇṇaṃ catutthamaggena.",
  "tika-s0301t:182_0": "Samanuññoti sammadeva katānuñño.",
  "tika-s0301t:182_1": "Tenāha “ekajjhāsayo ahosī”ti.",
  "tika-s0301t:182_2": "Antaradhāyīti adassanaṃ agamāsi.",
  "tika-s0301t:182_3": "Yathā pana antaradhāyi,",
  "tika-s0301t:182_4": "taṃ dassetuṃ “abhisaṅkhatakāya”ntiādi vuttaṃ.",
  "tika-s0301t:182_5": "Mālehīti liṅgavipallāsena vuttaṃ,",
  "tika-s0301t:182_6": "“mālāhī”ti keci paṭhanti,",
  "tika-s0301t:182_7": "“malyehī”ti vattabbe ya-",
  "tika-s0301t:182_8": "kāralopaṃ katvā niddeso.",
  "tika-s0301t:182_9": "Ayaṃ tāva aṭṭhakathāya līnatthavaṇṇanā.",
  "tika-s0301t:183_0": "Nettinayavaṇṇanā",
  "tika-s0301t:184_0": "Idāni pakaraṇanayena pāḷiyā atthavaṇṇanaṃ karissāma.",
  "tika-s0301t:184_1": "Sā pana atthavaṇṇanā yasmā desanāya samuṭṭhānappayojanabhājanesu piṇḍatthesu ca niddhāritesu sukarā hoti suviññeyyā ca,",
  "tika-s0301t:184_2": "tasmā suttadesanāya samuṭṭhānādīni paṭhamaṃ niddhārayissāma.",
  "tika-s0301t:184_3": "Tattha samuṭṭhānaṃ tāva desanānidānaṃ,",
  "tika-s0301t:184_4": "taṃ sādhāraṇaṃ asādhāraṇanti duvidhaṃ.",
  "tika-s0301t:184_5": "Tattha sādhāraṇampi abbhantarabāhirabhedato duvidhaṃ.",
  "tika-s0301t:184_6": "Tattha sādhāraṇaṃ abbhantarasamuṭṭhānaṃ nāma lokanāthassa mahākaruṇā.",
  "tika-s0301t:184_7": "Tāya hi samussāhitassa bhagavato veneyyānaṃ dhammadesanāya cittaṃ udapādi,",
  "tika-s0301t:184_8": "yaṃ sandhāya vuttaṃ –",
  "tika-s0301t:184_9": "“sattesu ca kāruññataṃ paṭicca buddhacakkhunā lokaṃ volokesī”tiādi.",
  "tika-s0301t:184_10": "Ettha ca hetuavatthāyapi mahākaruṇāya saṅgaho daṭṭhabbo yāvadeva saṃsāramahoghato saddhammadesanāhatthadānehi sattasantāraṇatthaṃ taduppattito.",
  "tika-s0301t:184_11": "Yathā ca mahākaruṇā,",
  "tika-s0301t:184_12": "evaṃ sabbaññutaññāṇaṃ dasabalañāṇādīni ca desanāya abbhantarasamuṭṭhānabhāvena vattabbāni.",
  "tika-s0301t:184_13": "Sabbañhi ñeyyadhammaṃ tesaṃ desetabbappakāraṃ sattānañca āsayānusayādiṃ yāthāvato jānanto bhagavā ṭhānāṭṭhānādīsu",
  "tika-s0301t:184_14": "kosallena veneyyajjhāsayānurūpaṃ vicittanayadesanaṃ pavattesīti.",
  "tika-s0301t:184_15": "Bāhiraṃ pana sādhāraṇaṃ samuṭṭhānaṃ dasasahassamahābrahmaparivāra-",
  "tika-s0301t:184_16": "sahampatimahābrahmuno ajjhesanaṃ.",
  "tika-s0301t:184_17": "Tadajjhesanuttarakālañhi dhammagambhīratāpaccavekkhaṇājanitaṃ appossukkataṃ paṭippassambhetvā dhammassāmī dhammadesanāya ussāhajāto ahosi.",
  "tika-s0301t:184_18": "Asādhāraṇampi abbhantarabāhirabhedato duvidhameva.",
  "tika-s0301t:184_19": "Tattha abbhantaraṃ yāya mahākaruṇāya yena ca desanāñāṇena idaṃ suttaṃ pavattitaṃ,",
  "tika-s0301t:184_20": "tadubhayaṃ veditabbaṃ bāhiraṃ pana tassā devatāya pucchā,",
  "tika-s0301t:184_21": "pucchāvasiko hesa suttanikkhepo.",
  "tika-s0301t:184_22": "Tayidaṃ pāḷiyaṃ āgatameva.",
  "tika-s0301t:185_0": "Payojanampi sādhāraṇāsādhāraṇato duvidhaṃ.",
  "tika-s0301t:185_1": "Tattha sādhāraṇaṃ anukkamena yāva anupādāparinibbānaṃ vimuttirasattā bhagavato desanāya.",
  "tika-s0301t:185_2": "Tenevāha “etadatthā kathā,",
  "tika-s0301t:185_3": "etadatthā mantanā”tiādi.",
  "tika-s0301t:185_4": "Asādhāraṇaṃ pana tassā devatāya dassanamaggasamadhigamo,",
  "tika-s0301t:185_5": "ubhayampetaṃ bāhirameva.",
  "tika-s0301t:185_6": "Sace pana veneyyasantānagatampi desanābalasiddhisaṅkhātaṃ payojanaṃ adhippāyasamijjhanabhāvato yathādhippetatthasiddhiyā",
  "tika-s0301t:185_7": "mahākāruṇikassa bhagavatopi payojanamevāti gaṇheyya,",
  "tika-s0301t:185_8": "iminā pariyāyenassa abbhantaratāpi siyā.",
  "tika-s0301t:186_0": "Apica tassā devatāya oghataraṇākārassa yāthāvato anavabodho imissā desanāya samuṭṭhānaṃ,",
  "tika-s0301t:186_1": "tadavabodho payojanaṃ.",
  "tika-s0301t:186_2": "So hi imāya desanāya bhagavantaṃ payojeti tannipphādanaparāyaṃ desanāti katvā.",
  "tika-s0301t:186_3": "Yañhi desanāya sādhetabbaṃ phalaṃ,",
  "tika-s0301t:186_4": "taṃ ākaṅkhitabbattā desakaṃ desanāya payojetīti payojananti vuccati.",
  "tika-s0301t:186_5": "Tathā devatāya tadaññesañca vineyyānaṃ patiṭṭhānāyūhanavissajjanañcettha payojanaṃ.",
  "tika-s0301t:186_6": "Tathā saṃsāracakkanivatti-",
  "tika-s0301t:186_7": "saddhammacakkappavattisassatādimicchācāra-",
  "tika-s0301t:186_8": "nirākaraṇaṃ sammāvādapurekkhāro akusalamūlasamūhananaṃ kusalamūlasamāropanaṃ apāyadvārapidahanaṃ saggamokkhadvāravivaraṇaṃ",
  "tika-s0301t:186_9": "pariyuṭṭhānavūpasamanaṃ anusayasamugghātanaṃ “mutto mocessāmī”ti purimapaṭiññāavisaṃvādanaṃ tappaṭipakkhamāramanorathavisaṃvādanaṃ",
  "tika-s0301t:186_10": "titthiyasamayanimmathanaṃ buddhadhammapatiṭṭhāpananti evamādīnipi payojanāni idha veditabbāni.",
  "tika-s0301t:187_0": "Yathā devatā oghataraṇe saṃsayapakkhandā,",
  "tika-s0301t:187_1": "tādisā aññe ca saṅkhātadhammānaṃ sammāsambuddhassa ca paṭipattiṃ ajānantā asaddhammassavana- dhāraṇa- paricaya-",
  "tika-s0301t:187_2": "manasikāravipallatthabuddhikā saddhammassavana- dhāraṇa-",
  "tika-s0301t:187_3": "paricayavimukhā ca bhavavimokkhesino vineyyā imissā desanāya bhājanaṃ.",
  "tika-s0301t:188_0": "Piṇḍatthā pana “appatiṭṭhaṃ anāyūha”nti padadvaye catusaccakammaṭṭhānānuyogavasena yonisomanasikārabahulīkāro",
  "tika-s0301t:188_1": "kusalamūlasamāyogo olīyanātidhāvanāvissajjanaṃ upāyavinibandhavidhamanaṃ micchābhinivesadūrībhāvo taṇhāvijjāvisodhanaṃ",
  "tika-s0301t:188_2": "vaṭṭattayavicchedanupāyo āsavogha- yoga-",
  "tika-s0301t:188_3": "ganthāgati-",
  "tika-s0301t:188_4": "taṇhuppādupādānaviyogo cetokhilavivecanaṃ abhinandananivāraṇaṃ saṃsaggātikkamo vivādamūlapariccāgo akusalakammapathaviddhaṃsanaṃ",
  "tika-s0301t:188_5": "micchattātivattanaṃ anusayamūlacchedo.",
  "tika-s0301t:188_6": "Sabbakilesa-",
  "tika-s0301t:188_7": "darathapariḷāha-",
  "tika-s0301t:188_8": "sārambhapaṭippassambhanaṃ dassanasavananiddeso vijjūpamavajirūpamadhammāpadeso apacayagāmidhammavibhāvanā",
  "tika-s0301t:188_9": "pahānattayadīpanā sikkhattayānuyogo samathavipassanānuṭṭhānaṃ bhāvanāsacchikiriyāsiddhi sīlakkhandhādipārisuddhīti",
  "tika-s0301t:188_10": "evamādayo veditabbā.",
  "tika-s0301t:189_0": "Tattha yesaṃ kilesādīnaṃ vasena patiṭṭhāti saṃsīdati,",
  "tika-s0301t:189_1": "yesañca abhisaṅkhārādīnaṃ vasena āyūhati nibbuyhati,",
  "tika-s0301t:189_2": "ubhayametaṃ samudayasaccaṃ,",
  "tika-s0301t:189_3": "tappabhāvitā tadubhayanissitā ca khandhā dukkhasaccaṃ,",
  "tika-s0301t:189_4": "tadubhayamattho,",
  "tika-s0301t:189_5": "“appatiṭṭhaṃ anāyūha”nti adhippetassa atthassa paṭicchannaṃ katvā desanā upāyo mānaniggaṇhanavasena tassā",
  "tika-s0301t:189_6": "devatāya saccābhisamayakāraṇabhāvato patiṭṭhānāyūhanapaṭikkhepopadesena caturoghanirattharaṇatthikehi",
  "tika-s0301t:189_7": "antadvayarahitā majjhimā paṭipatti paṭipajjitabbāti ayamettha bhagavato āṇattīti ayaṃ desanāhāro.",
  "tika-s0301t:190_0": "Parasaṃsayapakkhandanatāya ñātukāmatāya ca kathaṃ nūti pucchāvasena vuttaṃ?",
  "tika-s0301t:190_1": "Abhimukhabhāvato ekapuggalabhāvato ca “tva”nti vuttaṃ.",
  "tika-s0301t:190_2": "Paramukkaṃsagatassa garubhāvassa anaññayogyassa saddhammadhurassa paridīpanato sādhūti marisasīlādiguṇatāya “mārisā”ti vuttaṃ.",
  "tika-s0301t:190_3": "Avahananato rāsibhāvato ca “ogha”nti vuttaṃ.",
  "tika-s0301t:190_4": "Ñātuṃ icchitassa atthassa katattā pariyosāpitattā “itī”ti vuttaṃ.",
  "tika-s0301t:190_5": "Saṃsīdanalakkhaṇassa patiṭṭhānassa akātabbato sabbaso ca akatattā.",
  "tika-s0301t:190_6": "“Appatiṭṭha”nti vuttaṃ.",
  "tika-s0301t:190_7": "Tayidaṃ akaraṇaṃ ekaṃsikanti khoti avadhāraṇavasena vuttaṃ.",
  "tika-s0301t:190_8": "Tassa ca appatiṭṭhānassa sasantatigatattā “tva”nti ca pucchitattā “aha”nti vuttaṃ.",
  "tika-s0301t:190_9": "Devatāya sambodhanato piyālapanato ca,",
  "tika-s0301t:190_10": "“āvuso”ti vuttaṃ.",
  "tika-s0301t:190_11": "Nibbuyhanalakkhaṇassa āyūhanassa akātabbato sabbaso ca akatattā anāyūhanti vuttaṃ.",
  "tika-s0301t:190_12": "Tiṇṇākārassa oghānaṃ anicchitabhāvato eva tattha saṃsayassa anapagatattā oghataraṇassa ca avisesattā “yathā kathaṃ panā”ti vuttaṃ.",
  "tika-s0301t:190_13": "Tathā saṃsīdanalakkhaṇaṃ patiṭṭhānaṃ saṃsāre ca saṇṭhānanti anatthantarattā abhinnakālikaṃ.",
  "tika-s0301t:190_14": "Tathā nibbuyhanalakkhaṇaṃ āyūhanaṃ sammāpaṭipattiyā ativattananti anatthantarattā abhinnakālikanti vuttaṃ “yadā svāhaṃ…pe…",
  "tika-s0301t:190_15": "tadāssu nibbuyhāmī”ti.",
  "tika-s0301t:190_16": "Tadubhayassa paṭipakkhabhāvato paṭibāhanato ca oghātiṇṇāti vuttaṃ “evaṃ khvāhaṃ…pe…",
  "tika-s0301t:190_17": "oghamatari”nti.",
  "tika-s0301t:191_0": "Ekabuddhantarantarikattā sudūrakālikatāya “cirassa”nti vuttaṃ.",
  "tika-s0301t:191_1": "Antarā adiṭṭhapubbatāya vimhayanīyatāya ca “vatā”ti vuttaṃ.",
  "tika-s0301t:191_2": "Tadā upalabbhamānatāya attapaccakkhatāya ca “passāmī”ti vuttaṃ.",
  "tika-s0301t:191_3": "Bāhitapāpato brahmassa ca ariyamaggassa aṇanato paṭivijjhanato “brāhmaṇa”nti vuttaṃ.",
  "tika-s0301t:191_4": "Kilesasantāpavūpasamanato dukkhasantāpavūpasamanato ca sabbaso nibbutattā “parinibbuta”nti vuttaṃ.",
  "tika-s0301t:191_5": "Taraṇapayogassa nibbattitattā upari taritabbābhāvato ca “tiṇṇa”nti vuttaṃ.",
  "tika-s0301t:191_6": "Ñāṇacakkhunā oloketabbato lujjanato palujjanato ca “loke”ti vuttaṃ.",
  "tika-s0301t:191_7": "Visayesu sañjanato jātabhāvato “visattika”nti vuttaṃ.",
  "tika-s0301t:191_8": "Ñāṇassa paccakkhabhāvato nigamanato ca “ida”nti vuttaṃ.",
  "tika-s0301t:191_9": "Bhāsitattā parisamattattā ca “avocā”ti vuttaṃ.",
  "tika-s0301t:191_10": "Paṭhamaṃ gahitattā paccāmasanato ca “sā devatā”ti vuttaṃ.",
  "tika-s0301t:191_11": "Paṭikkhepassa abhāvato atthassa anumoditabbato “samanuñño”ti vuttaṃ.",
  "tika-s0301t:191_12": "Vineyyānaṃ sāsanato paramatthasampattito ca “satthā”ti vuttaṃ.",
  "tika-s0301t:191_13": "Cakkhupathātikkamena tirobhāvūpagamanato “antaradhāyī”ti vuttanti ayaṃ anupadavicayato vicayahāro.",
  "tika-s0301t:192_0": "Appatiṭṭhānānāyūhanehi oghataraṇaṃ yujjati kilesābhisaṅkhāravijahanena pārasampattisamijjhanato.",
  "tika-s0301t:192_1": "Sabbakilesa-",
  "tika-s0301t:192_2": "taṇhādiṭṭhi-",
  "tika-s0301t:192_3": "taṇhāyatana-",
  "tika-s0301t:192_4": "sassatādivasena santiṭṭhato saṃsāre saṃsīdanaṃ hotīti yujjati kāraṇassa suppatiṭṭhitabhāvato.",
  "tika-s0301t:192_5": "Abhisaṅkharaṇakicce kilesābhisaṅkhāre vijjamāne sabbadiṭṭhābhinivesa-",
  "tika-s0301t:192_6": "atidhāvanābhinivesādīnaṃ vasena āyūhantassa saṃsāramahoghena nibbuyhanaṃ hotīti yujjati sammāpaṭipattiyā ativattanato.",
  "tika-s0301t:192_7": "Brahmassa ariyamaggassa aṇanato paṭivijjhanato brāhmaṇabhāvo yujjjati bāhitapāpattā.",
  "tika-s0301t:192_8": "Sammadeva santadhammasamadhigamato parinibbutabhāvo yujjati sabbaso savāsanapahīnakilesattā.",
  "tika-s0301t:192_9": "Tathā ca visattikāya tiṇṇabhāvo yujjati yathā yāya lesopi na dissati,",
  "tika-s0301t:192_10": "evaṃ aggamaggena tassā samucchinnattāti ayaṃ yuttihāro.",
  "tika-s0301t:193_0": "Kilesavaṭṭavasena patiṭṭhānaṃ visesato kammavaṭṭassa padaṭṭhānaṃ.",
  "tika-s0301t:193_1": "Abhisaṅkhāravasena āyūhanañca vipākavaṭṭassa padaṭṭhānaṃ.",
  "tika-s0301t:193_2": "Appatiṭṭhānānāyūhanāni oghataraṇassa padaṭṭhānaṃ,",
  "tika-s0301t:193_3": "oghataraṇaṃ anupādisesanibbānassa.",
  "tika-s0301t:193_4": "Taṇhāvasena patiṭṭhānassa assādānupassitā padaṭṭhānaṃ.",
  "tika-s0301t:193_5": "Tenāha bhagavā –",
  "tika-s0301t:193_6": "“saṃyojaniyesu,",
  "tika-s0301t:193_7": "bhikkhave,",
  "tika-s0301t:193_8": "dhammesu assādānupassino taṇhā pavaḍḍhatī”ti.",
  "tika-s0301t:194_0": "Khandhāvijjā- phassa- saññā-",
  "tika-s0301t:194_1": "vitakkāyonisomanasikāra-",
  "tika-s0301t:194_2": "pāpamittaparatoghosā diṭṭhivasena patiṭṭhānassa padaṭṭhānaṃ. Yathāha –",
  "tika-s0301t:194_3": "paṭisambhidāmagge “khandhāpi diṭṭhiṭṭhānaṃ,",
  "tika-s0301t:194_4": "avijjāpi diṭṭhiṭṭhāna”ntiādi.",
  "tika-s0301t:194_5": "Taṇhādiṭṭhābhinandanaavasesakilesābhisaṅkhāravasena āyūhanassa padaṭṭhānaṃ.",
  "tika-s0301t:194_6": "Iminā nayena yathārahaṃ taṇhādiṭṭhādivasena patiṭṭhānāyūhanānaṃ padaṭṭhānabhāvo vattabbo.",
  "tika-s0301t:194_7": "Sesamettha pāḷito eva suniddhāriyaṃ.",
  "tika-s0301t:194_8": "Ayaṃ padaṭṭhānahāro.",
  "tika-s0301t:195_0": "Appatiṭṭhaṃ anāyūhanti patiṭṭhānāyūhanapaṭikkhepena vissajjentena niyyānāvahā sammāpaṭipatti gahitā ekantato oghanittharaṇūpāyabhāvato.",
  "tika-s0301t:195_1": "Taggahaṇena ca sabbepi sattatiṃsa bodhipakkhiyadhammā gahitā honti niyyānalakkhaṇena ekalakkhaṇattāti ayaṃ lakkhaṇahāro.",
  "tika-s0301t:196_0": "Nidānamassā devatāya oghataraṇākārassa yāthāvato anavabodhoti vuttovāyamattho.",
  "tika-s0301t:196_1": "Aññepi ye imaṃ desanaṃ nissāya oghataraṇūpāyaṃ paṭivijjhanti,",
  "tika-s0301t:196_2": "tepi imissā desanāya nidānanti daṭṭhabbā.",
  "tika-s0301t:196_3": "“Kathaṃ nu kho imaṃ desanaṃ nissāya sammadeva paṭivijjhantā catubbidhampi oghaṃ tarantā sakalasaṃsāramahoghato nitthareyyuṃ,",
  "tika-s0301t:196_4": "pare ca tattha patiṭṭhapeyyu”nti ayamettha bhagavato adhippāyo.",
  "tika-s0301t:196_5": "Padanibbacanaṃ niruttaṃ,",
  "tika-s0301t:196_6": "taṃ “eva”ntiādinidānapadānaṃ “katha”ntiādipāḷipadānañca aṭṭhakathāya tassā līnatthavaṇṇanāya ca vuttanayānusārena",
  "tika-s0301t:196_7": "sukarattā ativitthārabhayena na vitthārayimha.",
  "tika-s0301t:197_0": "Pada- padattha- desanā- nikkhepa-",
  "tika-s0301t:197_1": "suttasandhi-",
  "tika-s0301t:197_2": "vasena pañcavidhā sandhi.",
  "tika-s0301t:197_3": "Tattha padassa padantarena sambandho padasandhi.",
  "tika-s0301t:197_4": "Tathā padatthassa padatthantarena sambandho padatthasandhi,",
  "tika-s0301t:197_5": "yo “kiriyākārakasambandho”ti vutto.",
  "tika-s0301t:197_6": "Nānānusandhikassa taṃtaṃanusandhīti sambandho,",
  "tika-s0301t:197_7": "ekānusandhikassa pana pubbāparasambandho desanāsandhi,",
  "tika-s0301t:197_8": "yā aṭṭhakathāyaṃ “pucchānusandhi ajjhāsayānusandhi yathānusandhī”ti tidhā vibhattā.",
  "tika-s0301t:197_9": "Ajjhāsayo cettha attajjhāsayo parajjhāsayoti dvidhā veditabbo.",
  "tika-s0301t:197_10": "Nikkhepasandhi catunnaṃ suttanikkhepānaṃ vasena veditabbā.",
  "tika-s0301t:197_11": "Yaṃ panettha vattabbaṃ,",
  "tika-s0301t:197_12": "taṃ papañcasūdanīṭīkāyaṃ vuttanayena gahetabbaṃ.",
  "tika-s0301t:197_13": "Suttasandhi idha paṭhamanikkhepavasena veditabbā.",
  "tika-s0301t:198_0": "“Kasmā panettha oghataraṇasuttameva paṭhamaṃ nikkhitta”nti nāyamanuyogo katthaci na pavattati?",
  "tika-s0301t:198_1": "Apica “appatiṭṭhaṃ anāyūhaṃ oghamatari”nti patiṭṭhānāyūhanapaṭikkhepavasena antadvayavivajjanamukhena",
  "tika-s0301t:198_2": "vā majjhimāya paṭipadāya vibhāvanato sabbapaṭhamamidaṃ suttaṃ idha nikkhittaṃ.",
  "tika-s0301t:198_3": "Antadvayaṃ anupagamma majjhimāya paṭipattiyā saṅkāsanaparañhi buddhānaṃ sāsananti.",
  "tika-s0301t:198_4": "Yaṃ pana ekissā desanāya desanantarena saddhiṃ saṃsandanaṃ,",
  "tika-s0301t:198_5": "ayampi desanāsandhi.",
  "tika-s0301t:198_6": "Sā idha evaṃ veditabbā –",
  "tika-s0301t:199_0": "“Appatiṭṭhaṃ…pe… anāyūhaṃ oghamatari”nti ayaṃ desanā –",
  "tika-s0301t:200_0": "“Sabbadā sīlasampanno, paññavā susamāhito;",
  "tika-s0301t:201_0": "Āraddhavīriyo pahitatto, oghaṃ tarati duttaraṃ.",
  "tika-s0301t:202_0": "“Virato kāmasaññāya, rūpasaṃyojanātigo;",
  "tika-s0301t:203_0": "Nandīrāgaparikkhīṇo, so gambhīre na sīdati; ;",
  "tika-s0301t:204_0": "Saddhāya tarati oghaṃ, appamādena aṇṇavaṃ. ;",
  "tika-s0301t:205_0": "“Pañca chinde pañca jahe, pañca cuttari bhāvaye;",
  "tika-s0301t:206_0": "Pañcasaṅgātigo bhikkhu, oghatiṇṇoti vuccati. ;",
  "tika-s0301t:207_0": "“Tasmā jantu sadā sato, kāmāni parivajjaye;",
  "tika-s0301t:208_0": "Te pahāya tare oghaṃ, nāvaṃ sitvāva pāragū. ;",
  "tika-s0301t:209_0": "“Ekāyanaṃ jātikhayantadassī, maggaṃ pajānāti hitānukampī;",
  "tika-s0301t:210_0": "Etena maggena tariṃsu pubbe, tarissanti ye ca taranti ogha”nti. –",
  "tika-s0301t:211_0": "Evamādīhi desanāhi saṃsandatīti ayaṃ catubyūho hāro.",
  "tika-s0301t:212_0": "Appatiṭṭhaṃ anāyūhanti ettha saṃkilesavasena patiṭṭhānaṃ āyūhanañca.",
  "tika-s0301t:212_1": "Tena ayonisomanasikāro dīpito,",
  "tika-s0301t:212_2": "santakilesavasena anāyūhanena yonisomanasikāro.",
  "tika-s0301t:212_3": "Tattha ayonisomanasikaroto taṇhāvijjā pavaḍḍhati.",
  "tika-s0301t:212_4": "Tesu taṇhāgahaṇena ca taṇhāmūlakā dhammā āvattanti.",
  "tika-s0301t:212_5": "Avijjāgahaṇena avijjāmūlakaṃ sabbaṃ bhavacakkaṃ āvattati.",
  "tika-s0301t:212_6": "Yonisomanasikāraggahaṇena ca yonisomanasikāramūlakā dhammā āvattanti catubbidhañca sampatticakkaṃ.",
  "tika-s0301t:212_7": "Patiṭṭhānāyūhanapaṭikkhepena pana sammāpaṭipatti dīpitā,",
  "tika-s0301t:212_8": "sā ca saṅkhepato sīlādisaṅgahā.",
  "tika-s0301t:212_9": "Tattha sīlaggahaṇena ekādasa sīlānisaṃsā āvattanti,",
  "tika-s0301t:212_10": "samādhiggahaṇena pañcaṅgiko sammāsamādhi pañcaññāṇiko sammāsamādhi samādhiparikkhārā ca āvattanti.",
  "tika-s0301t:212_11": "Paññāgahaṇena paññā ca sammādiṭṭhīti sammādiṭṭhisudassanā sabbepi ariyamaggadhammā āvattantīti ayaṃ āvatto hāro.",
  "tika-s0301t:213_0": "Patiṭṭhānaṃ kilesādivasena sattavidhaṃ.",
  "tika-s0301t:213_1": "Āyūhanaṃ abhisaṅkhārādivasena sattavidhaṃ.",
  "tika-s0301t:213_2": "Tathā tappaṭipakkhato appatiṭṭhānaṃ anāyūhanañca.",
  "tika-s0301t:213_3": "Ayamettha dhammavibhatti.",
  "tika-s0301t:213_4": "Padaṭṭhānabhūmivibhattiyo pana heṭṭhā vuttanayānusārena veditabbā.",
  "tika-s0301t:213_5": "Ayaṃ vibhattihāro.",
  "tika-s0301t:214_0": "Pubbabhāgappaṭipadaṃ sammadeva sampādetvā samathavipassanaṃ yuganaddhaṃ katvā bhāvanaṃ ussakkento kilesādīnaṃ",
  "tika-s0301t:214_1": "dūrīkaraṇato tesaṃ vasena asaṃsīdanto anibbuyhanto appatiṭṭhaṃ anāyūhaṃ oghaṃ tarati.",
  "tika-s0301t:214_2": "Kilesādīnaṃ vasena pana saṃsīdanto nibbuyhanto saṃsāre patiṭṭhānato āyatiṃ punabbhavābhinibbattiyā āyūhanato oghaṃ na taratīti ayaṃ parivatto hāro.",
  "tika-s0301t:215_0": "Appatiṭṭhaṃ asantiṭṭhanto asaṃsīdanto anibbisaṃ anavinibbisanti pariyāyavacanaṃ,",
  "tika-s0301t:215_1": "anāyūhaṃ anibbuyhanto acetento apakappentoti pariyāyavacanaṃ,",
  "tika-s0301t:215_2": "oghaṃ kilesasamuddanti pariyāyavacanaṃ,",
  "tika-s0301t:215_3": "atari atikkami accavāyīti pariyāyavacanaṃ.",
  "tika-s0301t:215_4": "Iminā nayena sesapadesupi pariyāyavacanaṃ veditabbanti ayaṃ vevacano hāro.",
  "tika-s0301t:216_0": "Appatiṭṭhaṃ anāyūhanti ettha patiṭṭhaṃ āyūhanti kilesānaṃ kiccakaraṇapaññatti.",
  "tika-s0301t:216_1": "Pariyuṭṭhānānaṃ vibhāvanapaññatti.",
  "tika-s0301t:216_2": "Abhisaṅkhārānaṃ viruhanapaññatti.",
  "tika-s0301t:216_3": "Taṇhāya assādapaññatti.",
  "tika-s0301t:216_4": "Diṭṭhiyā parinipphandanapaññatti.",
  "tika-s0301t:216_5": "Bhavadiṭṭhiyā bhavābhinivesapaññatti.",
  "tika-s0301t:216_6": "Vibhavadiṭṭhiyā vipallāsapaññatti.",
  "tika-s0301t:216_7": "Kāmasukhānuyogassa kāmesu anugijjhanapaññatti.",
  "tika-s0301t:216_8": "Attakilamathānuyogassa attaparitāpanapaññatti.",
  "tika-s0301t:216_9": "Appatiṭṭhaṃ anāyūhanti pana abhiññeyyadhammānaṃ abhiññāpaññatti.",
  "tika-s0301t:216_10": "Pariññeyyadhammānaṃ pariññāpaññatti.",
  "tika-s0301t:216_11": "Oghamatarinti pahātabbadhammānaṃ pahānapaññatti.",
  "tika-s0301t:216_12": "Maggassa bhāvanāpaññatti.",
  "tika-s0301t:216_13": "Nirodhassa sacchikiriyāpaññattīti ayaṃ paññattihāro.",
  "tika-s0301t:217_0": "Appatiṭṭhaṃ anāyūhanti ettha patiṭṭhānāyūhanaggahaṇena oghaggahaṇena ca samudayasaccaṃ gahitaṃ.",
  "tika-s0301t:217_1": "Appatiṭṭhaṃ anāyūhaṃ atarinti pana padattayena maggasaccaṃ gahitaṃ,",
  "tika-s0301t:217_2": "hetugahaṇena ca hetumato gahaṇaṃ siddhamevāti dukkhanirodhasaccāni atthato gahitānevāti ayaṃ saccehi otaraṇā.",
  "tika-s0301t:217_3": "Tattha ye lokiyā pañcakkhandhā,",
  "tika-s0301t:217_4": "yesaṃ vasena patiṭṭhānāyūhanasiddhi.",
  "tika-s0301t:217_5": "Ye lokuttarā cattāro khandhā,",
  "tika-s0301t:217_6": "yesaṃ vasena oghataraṇasiddhi.",
  "tika-s0301t:217_7": "Ayaṃ khandhamukhena otaraṇā.",
  "tika-s0301t:217_8": "Ye eva pañcakkhandhā dvādasāyatanāni aṭṭhārasa dhātuyo,",
  "tika-s0301t:217_9": "te cattāro khandhā dvāyatanāni dve dhātuyoti ayaṃ āyatanamukhena dhātumukhena ca otaraṇā.",
  "tika-s0301t:217_10": "Tathā appatiṭṭhaṃ anāyūhanti ettha patiṭṭhānāyūhanaggahaṇena kilesābhisaṅkhārādīnaṃ gahaṇaṃ.",
  "tika-s0301t:217_11": "Kilesābhisaṅkhārādayo oghā ca saṅkhārakkhandhā dhammāyatanaṃ dhammadhātu ca,",
  "tika-s0301t:217_12": "appatiṭṭhānānāyūhanaggahaṇena oghataraṇavacanena ca saha vipassanāya maggo kathito.",
  "tika-s0301t:217_13": "Evañca saṅkhārakkhandho dhammāyatanaṃ dhammadhātu ca gahitāti evampi khandhamukhena āyatanamukhena dhātumukhena otaraṇā.",
  "tika-s0301t:217_14": "Vipassanā ce aniccānupassanā,",
  "tika-s0301t:217_15": "animittamukhena vimokkhamukhaṃ,",
  "tika-s0301t:217_16": "dukkhānupassanā ce,",
  "tika-s0301t:217_17": "appaṇihitavimokkhamukhaṃ,",
  "tika-s0301t:217_18": "anattānupassanā ce,",
  "tika-s0301t:217_19": "suññatavimokkhamukhanti evaṃ vimokkhamukhena otaraṇaṃ.",
  "tika-s0301t:217_20": "Magge sekkhā sīlakkhandhādayo dhammāyatanadhammadhātū anāsavā ca evampi kho khandhādimukhena otaraṇāti ayaṃ otaraṇo hāro.",
  "tika-s0301t:218_0": "Appatiṭṭhanti ārambho.",
  "tika-s0301t:218_1": "Anāyūhanti padasuddhi,",
  "tika-s0301t:218_2": "no ārambhasuddhi,",
  "tika-s0301t:218_3": "tathā oghanti.",
  "tika-s0301t:218_4": "Atarinti pana padasuddhi ceva ārambhasuddhi cāti ayaṃ sodhano hāro.",
  "tika-s0301t:219_0": "Appatiṭṭhaṃ anāyūhanti sāmaññato adhiṭṭhānaṃ taṇhādiṭṭhiādivasena patiṭṭhānāyūhanānaṃ sādhāraṇato paṭikkhepacodanāti",
  "tika-s0301t:219_1": "katvā oghamatarinti taṃ vikappetvā visesavacanaṃ.",
  "tika-s0301t:219_2": "Oghataraṇañhi cattāro ariyamaggā.",
  "tika-s0301t:219_3": "Tattha paṭhamadutiyamaggā avisesena diṭṭhoghataraṇaṃ,",
  "tika-s0301t:219_4": "tatiyamaggo kāmoghataraṇaṃ,",
  "tika-s0301t:219_5": "aggamaggo sesoghataraṇanti ayaṃ adhiṭṭhāno hāro.",
  "tika-s0301t:220_0": "Kilesavasena patiṭṭhānassa ayonisomanasikāro hetu.",
  "tika-s0301t:220_1": "Abhisaṅkhāravasena āyūhanassa kilesā hetū.",
  "tika-s0301t:220_2": "Appatiṭṭhānānāyūhanānaṃ pana yathākkamaṃ yonisomanasikārapahānāni hetū.",
  "tika-s0301t:220_3": "Saṃyojaniyesu dhammesu assādānupassanā taṇhāvasena yathārahaṃ tassa hetū.",
  "tika-s0301t:220_4": "Tenāha bhagavā –",
  "tika-s0301t:220_5": "“saṃyojaniyesu,",
  "tika-s0301t:220_6": "bhikkhave,",
  "tika-s0301t:220_7": "dhammesu assādānupassino taṇhā pavaḍḍhatī”ti.",
  "tika-s0301t:220_8": "Khandhāvijjāphassasaññāvitakkāyonisomanasikārapāpamittaparatoghosā diṭṭhivasena patiṭṭhānassa hetū. Tenāha –",
  "tika-s0301t:220_9": "paṭisambhidāmagge “khandhāpi diṭṭhiṭṭhānaṃ,",
  "tika-s0301t:220_10": "avijjāpi diṭṭhiṭṭhāna”ntiādi.",
  "tika-s0301t:220_11": "Taṇhābhinandanā avasesakilesābhisaṅkhāravasena āyūhanassa hetū.",
  "tika-s0301t:220_12": "Iminā nayena yathārahaṃ taṇhādiṭṭhivasena patiṭṭhānāyūhanānaṃ hetuvibhāgo niddhāretabbo,",
  "tika-s0301t:220_13": "tabbipariyāyena appatiṭṭhānānāyūhanānaṃ.",
  "tika-s0301t:220_14": "Kilesuppādane hi sammadeva ādīnavadassanaṃ appatiṭṭhānassa hetū,",
  "tika-s0301t:220_15": "abhisaṅkharaṇe ādīnavadassanaṃ anāyūhanassa hetū,",
  "tika-s0301t:220_16": "vipassanāya ussukkāpanaṃ oghataraṇassa hetūti ayaṃ parikkhāro hāro.",
  "tika-s0301t:221_0": "Yathāvuttavibhāgehi patiṭṭhānāyūhanehi catubbidhassapi oghassa parisuddhi.",
  "tika-s0301t:221_1": "Appatiṭṭhānānāyūhanehi pana sotānaṃ saṃvaro sabbaso pidhānañcāti catubbidhassapi oghassa visesato pidhānaṃ appavattikaraṇaṃ.",
  "tika-s0301t:221_2": "Ariyamaggassa bhāvanāya hi kilesavasena patiṭṭhānaṃ abhisaṅkhāravasena āyūhanaṃ upacchinnaṃ,",
  "tika-s0301t:221_3": "tassa sabbepi oghā tiṇṇā sammatiṇṇā pahīnā hontīti ayaṃ samāropano hāro.",
  "tika-s0301t:222_0": "Appatiṭṭhaṃ anāyūhanti ettha patiṭṭhāgahaṇena taṇhāvijjā gahitā.",
  "tika-s0301t:222_1": "Tāsaṃ hi vasena satto tattha tattha bhave patiṭṭhāti.",
  "tika-s0301t:222_2": "Āyūhanaggahaṇena tappaccayā abhisaṅkhāradhammā gahitā.",
  "tika-s0301t:222_3": "Tattha taṇhāya visesato rūpadhammā adhiṭṭhānaṃ,",
  "tika-s0301t:222_4": "avijjāya arūpadhammā.",
  "tika-s0301t:222_5": "Tesaṃ yathākkamaṃ samatho ca vipassanā ca paṭipakkhā,",
  "tika-s0301t:222_6": "te “appatiṭṭhaṃ anāyūhaṃ oghamatari”nti padehi pakāsitā honti,",
  "tika-s0301t:222_7": "tesu samathassa cetovimutti phalaṃ,",
  "tika-s0301t:222_8": "vipassanāya paññāvimutti.",
  "tika-s0301t:222_9": "Tathā hi sā “rāgavirāgā avijjāvirāgā”ti visesetvā vuccati.",
  "tika-s0301t:222_10": "Tattha taṇhāvijjā abhisaṅkhāro ca samudayasaccaṃ,",
  "tika-s0301t:222_11": "tesaṃ adhiṭṭhānabhūtā rūpārūpadhammā dukkhasaccaṃ,",
  "tika-s0301t:222_12": "tesaṃ appavatti nirodhasaccaṃ,",
  "tika-s0301t:222_13": "nirodhapajānanā paṭipadā oghataraṇapariyāyena vuttā maggasaccaṃ.",
  "tika-s0301t:222_14": "Taṇhāgahaṇena cettha māyā-",
  "tika-s0301t:222_15": "sāṭheyyamānātimāna-",
  "tika-s0301t:222_16": "madappamāda-",
  "tika-s0301t:222_17": "pāpicchatā-",
  "tika-s0301t:222_18": "pāpamittatā-",
  "tika-s0301t:222_19": "ahirikānottappādivasena akusalapakkho netabbo.",
  "tika-s0301t:222_20": "Avijjāgahaṇena viparītamanasikāra-",
  "tika-s0301t:222_21": "kodhūpanāha-",
  "tika-s0301t:222_22": "makkhapaḷāsa-",
  "tika-s0301t:222_23": "issāmacchariya- sārambha-",
  "tika-s0301t:222_24": "dovacassatā-",
  "tika-s0301t:222_25": "bhavadiṭṭhiādivasena akusalapakkho netabbo.",
  "tika-s0301t:222_26": "Vuttavipariyāyena amāyāasāṭheyyādiaviparītamanasikārādivasena.",
  "tika-s0301t:222_27": "Tathā samathapakkhiyānaṃ saddhindriyānaṃ vipassanāpakkhiyānaṃ aniccasaññādīnañca vasena vodānapakkho netabboti ayaṃ nandiyāvattassa nayassa bhūmi.",
  "tika-s0301t:223_0": "Tathā vuttanayena gahitesu taṇhāvijjātappakkhiyadhammesu taṇhā lobho,",
  "tika-s0301t:223_1": "avijjā moho,",
  "tika-s0301t:223_2": "avijjāya sampayutto lohite sati pubbo viya taṇhāya sati sijjhamāno āghāto doso iti tīhi akusalamūlehi gahitehi,",
  "tika-s0301t:223_3": "tappaṭipakkhato “appatiṭṭha”ntiādivacanehi ca tīṇi akusalamūlāni tīṇi kusalamūlāni ca siddhāni eva honti.",
  "tika-s0301t:223_4": "Idhāpi lobho sabbāni sāsavakusalamūlāni āyūhanadhammā ca samudayasaccaṃ,",
  "tika-s0301t:223_5": "tannibbattā tesaṃ adhiṭṭhānagocarabhūtā ca upādānakkhandhā dukkhasaccantiādinā saccayojanā yojetabbā.",
  "tika-s0301t:223_6": "Phalaṃ panettha vimokkhattayavasena niddhāretabbaṃ,",
  "tika-s0301t:223_7": "tīhi akusalamūlehi tividhaduccarita-",
  "tika-s0301t:223_8": "saṃkilesamalavisamaakusalasaññā-",
  "tika-s0301t:223_9": "vitakkādivasena akusalapakkho netabbo,",
  "tika-s0301t:223_10": "tathā tīhi kusalamūlehi tividhasucarita-",
  "tika-s0301t:223_11": "samakusalasaññā- vitakka- samādhi-",
  "tika-s0301t:223_12": "vimokkhamukhādivasena vodānapakkho netabboti ayaṃ tipukkhalassa nayassa bhūmi.",
  "tika-s0301t:224_0": "Tathā vuttanayena gahitesu taṇhāvijjātappakkhiyadhammesu visesato taṇhādiṭṭhīnaṃ vasena asubhe “subha”nti,",
  "tika-s0301t:224_1": "dukkhe “sukha”nti ca vipallāsā,",
  "tika-s0301t:224_2": "avijjādiṭṭhīnaṃ vasena “anicce nicca”nti anattani “attā”ti vipallāsā veditabbā.",
  "tika-s0301t:224_3": "Tesaṃ paṭipakkhato “appatiṭṭha”ntiādivacanehi ca laddhehi sativīriyasamādhipaññindriyehi cattāri satipaṭṭhānāni siddhāneva honti.",
  "tika-s0301t:225_0": "Tattha catūhi indriyehi cattāro puggalā niddisitabbā. Kathaṃ?",
  "tika-s0301t:225_1": "Duvidho hi taṇhācarito mudindriyo tikkhindriyoti,",
  "tika-s0301t:225_2": "tathā diṭṭhicarito.",
  "tika-s0301t:225_3": "Tesu paṭhamo asubhe “subha”nti vipariyesaggāhī satibalena yathābhūtaṃ kāyasabhāvaṃ sallakkhento bhāvanābalena",
  "tika-s0301t:225_4": "taṃ vipallāsaṃ samugghātetvā sammattaniyāmaṃ okkamati.",
  "tika-s0301t:225_5": "Dutiyo asukhe “sukha”nti vipariyesaggāhī “uppannaṃ kāmavitakkaṃ nādhivāsetī”tiādinā vuttena vīriyasaṃvarabhūtena",
  "tika-s0301t:225_6": "vīriyabalena paṭipakkhaṃ vinodento bhāvanābalena taṃ vipallāsaṃ viddhaṃsetvā sammattaniyāmaṃ okkamati.",
  "tika-s0301t:225_7": "Tatiyo anicce “nicca”nti ayāthāvaggāhī samathabalena samāhitacitto saṅkhārānaṃ taṅkhaṇikabhāvaṃ sallakkhento",
  "tika-s0301t:225_8": "bhāvanābalena taṃ vipallāsaṃ samugghātetvā sammattaniyāmaṃ okkamati.",
  "tika-s0301t:225_9": "Catuttho santati- samūha-",
  "tika-s0301t:225_10": "kiccārammaṇa-",
  "tika-s0301t:225_11": "ghanavañcitatāya phassādidhammapuñjamatte anattani “attā”ti micchābhinivesī catukoṭikasuññatāmanasikārena",
  "tika-s0301t:225_12": "taṃ micchābhinivesaṃ viddhaṃsetvā sāmaññaphalaṃ sacchikaroti.",
  "tika-s0301t:225_13": "Subhasaññāsukhasaññādīhi catūhi vā vipallāsehi samudayasaccaṃ,",
  "tika-s0301t:225_14": "tesamadhiṭṭhānārammaṇabhūtā pañcupādānakkhandhā dukkhasaccantiādinā saccayojanā veditabbā.",
  "tika-s0301t:225_15": "Phalaṃ panettha cattāri sāmaññaphalāni,",
  "tika-s0301t:225_16": "catūhi cettha vipallāsehi caturāsavoghayoga-",
  "tika-s0301t:225_17": "kāyagantha- agati-",
  "tika-s0301t:225_18": "taṇhuppādupādāna-",
  "tika-s0301t:225_19": "sattaviññāṇaṭṭhiti-",
  "tika-s0301t:225_20": "apariññādivasena akusalapakkho netabbo,",
  "tika-s0301t:225_21": "tathā catūhi satipaṭṭhānehi catubbidhajhāna-",
  "tika-s0301t:225_22": "vihārādhiṭṭhāna-",
  "tika-s0301t:225_23": "sukhabhāgiyadhamma-",
  "tika-s0301t:225_24": "appamaññāsammappadhāniddhipādādivasena vodānapakkho netabboti ayaṃ sīhavikkīḷitassa nayassa bhūmi.",
  "tika-s0301t:226_0": "Imesaṃ pana tiṇṇaṃ atthanayānaṃ siddhiyā vohāranayadvayaṃ siddhameva hoti.",
  "tika-s0301t:226_1": "Tathā hi atthanayānaṃ disābhūtadhammālocanaṃ disālocanaṃ,",
  "tika-s0301t:226_2": "tesaṃ samānayanaṃ aṅkusoti pañcapi nayā idha niyuttāti veditabbā.",
  "tika-s0301t:226_3": "Idañca suttaṃ soḷasavidhe suttantapaṭṭhāne nibbedhasekkhabhāgiyaṃ byatirekamukhena patiṭṭhānāyūhanāni",
  "tika-s0301t:226_4": "gahitānīti saṃkilesanibbedhasekkhabhāgiyaṃ cāti daṭṭhabbaṃ.",
  "tika-s0301t:226_5": "Aṭṭhavīsatividhe pana suttantapaṭṭhāne lokiyalokuttaraṃ sattādhiṭṭhānaṃ ñāṇañeyyaṃ dassanabhāvanaṃ sakavacanaṃ",
  "tika-s0301t:226_6": "vissajjanīyaṃ kusalaṃ anuññātanti veditabbaṃ.",
  "tika-s0301t:227_0": "Oghataraṇasuttavaṇṇanā niṭṭhitā.",
  "tika-s0301t:228_0": "2. Nimokkhasuttavaṇṇanā",
  "tika-s0301t:229_0": "2.",
  "tika-s0301t:229_1": "Paṭhamamāgatanti saṃvaṇṇanāvasena paṭhamasuttādīsu paṭhamaṃ āgatapadaṃ.",
  "tika-s0301t:229_2": "Uttānatthanti pākaṭatthaṃ.",
  "tika-s0301t:229_3": "Apubbaṃyeva hi duviññeyyatthañca padaṃ saṃvaṇṇetabbaṃ.",
  "tika-s0301t:229_4": "Noti pucchāyaṃ nu-",
  "tika-s0301t:229_5": "saddena samānattho nipātoti āha “jānāsi noti jānāsi nū”ti.",
  "tika-s0301t:229_6": "Vaṭṭato nimuccanti tena sattāti nimokkho, maggo.",
  "tika-s0301t:229_7": "So ca pamuccanti tenāti pamokkho,",
  "tika-s0301t:229_8": "pamuccanante pana adhigantabbattāphalaṃ “pamokkho”ti vuttaṃ,",
  "tika-s0301t:229_9": "yathā arahattaṃ “rāgakkhayo dosakkhayo mohakkhayo”ti vuttaṃ.",
  "tika-s0301t:229_10": "Teti sattā.",
  "tika-s0301t:229_11": "Viviccatīti visuṃ asammisso hoti,",
  "tika-s0301t:229_12": "vigacchatīti attho.",
  "tika-s0301t:229_13": "Viviccati dukkhaṃ etasmāti viveko.",
  "tika-s0301t:229_14": "Dutiyavikappe pana sakalavaṭṭadukkhato sattā nimuccanti ettha pamuccanti viviccanti cāti nimokkho pamokkho viveko,",
  "tika-s0301t:229_15": "nibbānanti attho veditabbo.",
  "tika-s0301t:229_16": "Etthāti ca nimittatthe bhummavacanaṃ daṭṭhabbaṃ.",
  "tika-s0301t:229_17": "Avadhāraṇattho kho-",
  "tika-s0301t:229_18": "kāro “assosi kho”tiādīsu viya.",
  "tika-s0301t:230_0": "Nandīmūlako bhavo nandībhavo purimapade uttarapadalopena “sākabhakkho patthavo sākapatthavo”ti yathā.",
  "tika-s0301t:230_1": "Paṭhamaṃ kammavaṭṭapadhānaṃ atthaṃ vatvā puna kilesakammānaṃ vasena ubhayappadhānaṃ atthaṃ vadanto “nandiyā cā”tiādimāha.",
  "tika-s0301t:230_2": "Purimanayeti nandīmūlako kammabhavo nandībhavoti etasmiṃ pakkhe.",
  "tika-s0301t:230_3": "Nandībhavenāti nandībhavapadena.",
  "tika-s0301t:230_4": "Tividhakammābhisaṅkhāravasenāti puññābhisaṅkhārādivasena kāyasaṅkhārādivasena ca tippakārassa kammābhisaṅkhārassa vasena.",
  "tika-s0301t:230_5": "Saṅkhārakkhandho gahito cetanāpadhānattā saṅkhārakkhandhassa.",
  "tika-s0301t:230_6": "Saññāviññāṇehīti “saññāviññāṇasaṅkhayā”ti evaṃ vuttasaññāviññāṇapadehi.",
  "tika-s0301t:230_7": "Taṃsampayuttā cāti tena yathāvuttasaṅkhārakkhandhena samaṃ yuttā eva.",
  "tika-s0301t:230_8": "Dve khandhāti saññāviññāṇakkhandhā.",
  "tika-s0301t:231_0": "Nanu ettha vedanākkhandho na gahitoti?",
  "tika-s0301t:231_1": "No na gahitoti dassento “tehi panā”tiādimāha.",
  "tika-s0301t:231_2": "Tīhi khandhehīti saññāsaṅkhāraviññāṇakkhandhehi.",
  "tika-s0301t:231_3": "Gahitāva avinābhāvato.",
  "tika-s0301t:231_4": "Na hi vedanārahito koci cittuppādo atthi.",
  "tika-s0301t:231_5": "Anupādiṇṇakānanti kusalākusalānaṃ.",
  "tika-s0301t:231_6": "Na hettha kiriyākhandhānaṃ appavatti adhippetā.",
  "tika-s0301t:231_7": "Appavattivasenāti anuppattidhammatāpattivasena.",
  "tika-s0301t:231_8": "Nibbattanavasena kammakilesehi upādīyatīti upādi,",
  "tika-s0301t:231_9": "pañcakkhandhā.",
  "tika-s0301t:231_10": "Upādino seso upādiseso,",
  "tika-s0301t:231_11": "saha upādisesenāti saupādisesaṃ.",
  "tika-s0301t:231_12": "Nibbānaṃ kathitaṃ sakalakammakilesavūpasamatthassa jotitattā.",
  "tika-s0301t:231_13": "Heṭṭhā dvīhi padehi anupādiṇṇakakkhandhā gahitāti “vedanāna”nti ettha upādiṇṇakaggahaṇaṃ yuttanti āha “upādiṇṇakavedanāna”nti.",
  "tika-s0301t:231_14": "Nirodhenāti tappaṭibaddhachandarāganirodhavasena nirujjhanena.",
  "tika-s0301t:231_15": "Upasamenāti accantūpasamena appavattanena.",
  "tika-s0301t:231_16": "Evañca katvā ca-",
  "tika-s0301t:231_17": "saddaggahaṇaṃ samatthitaṃ hoti.",
  "tika-s0301t:231_18": "Tesanti tassā vedanāya taṃsampayuttānañca tiṇṇaṃ khandhānaṃ.",
  "tika-s0301t:231_19": "Vatthārammaṇavasenāti vatthubhūtānaṃ channaṃ ārammaṇabhūtānañca sabbesampi upādiṇṇakarūpadhammānaṃ vasena.",
  "tika-s0301t:232_0": "Kasmā pana heṭṭhā cattāro arūpakkhandhāyeva vuttā,",
  "tika-s0301t:232_1": "rūpakkhandho na gahitoti?",
  "tika-s0301t:232_2": "Visesabhāvato.",
  "tika-s0301t:232_3": "Saupādisesanibbānappattiyañhi upādiṇṇakarūpadhammānaṃ viya anupādiṇṇakarūpadhammānaṃ appavattiyeva natthi.",
  "tika-s0301t:232_4": "Dutiyanayeti nandiyā ca bhavassa cāti etamhi pakkhe.",
  "tika-s0301t:232_5": "Nandiggahaṇena saṅkhārakkhandho gahito taṃsahacaraṇato.",
  "tika-s0301t:232_6": "Upapattibhavasaṅkhāto rūpakkhandhoti upādiṇṇakarūpadhammameva vadati.",
  "tika-s0301t:232_7": "Taggahaṇeneva ca tannimittakāni utuāhārajāni,",
  "tika-s0301t:232_8": "viññāṇaggahaṇena cittajānīti catusantatirūpassapettha gahitatā veditabbā.",
  "tika-s0301t:232_9": "Saññādīhīti saññāviññāṇavedanāgahaṇehi tayo khandhā gahitā,",
  "tika-s0301t:232_10": "tañca kho upādiṇṇā anupādiṇṇāti vibhāgaṃ akatvā avisesato.",
  "tika-s0301t:232_11": "Avisesena hi pañcannaṃ khandhānaṃ appavatti nibbānaṃ.",
  "tika-s0301t:232_12": "Tenāha “evaṃ…pe…",
  "tika-s0301t:232_13": "nibbānaṃ kathitaṃ hotī”ti.",
  "tika-s0301t:232_14": "“Nibbāna”nti hi idha amatamahānibbānaṃ adhippetaṃ.",
  "tika-s0301t:232_15": "Imameva ca nayanti idaṃ yathāvuttaṃ dutiyameva.",
  "tika-s0301t:232_16": "Cattāro mahānikāye dhāretīti catunikāyiko.",
  "tika-s0301t:232_17": "Bhaṇḍikanāmako thero bhaṇḍikatthero.",
  "tika-s0301t:232_18": "Itīti vuttappakāraparāmasanaṃ.",
  "tika-s0301t:232_19": "Nibbānavasenevāti paṭhamanaye saupādisesanibbānassa anupādisesanibbānassa ca,",
  "tika-s0301t:232_20": "dutiye pana “amatamahānibbānassā”ti sabbathāpi nibbānasseva vasena bhagavā desanaṃ niṭṭhapesi samāpesīti.",
  "tika-s0301t:233_0": "Nimokkhasuttavaṇṇanā niṭṭhitā.",
  "tika-s0301t:234_0": "3. Upanīyasuttavaṇṇanā",
  "tika-s0301t:235_0": "3.",
  "tika-s0301t:235_1": "Anekatthattā dhātusaddānaṃ upasaggavasena atthavisesavācako hotīti āha “upanīyatīti parikkhīyati nirujjhatī”ti.",
  "tika-s0301t:235_2": "Vinassatīti attho.",
  "tika-s0301t:235_3": "Upanīyatīti vā saraseneva jīvitassa maraṇūpagamanaṃ vuttanti āha –",
  "tika-s0301t:235_4": "“upagacchati vā,",
  "tika-s0301t:235_5": "anupubbena maraṇaṃ upetīti attho”ti.",
  "tika-s0301t:235_6": "Kāmañcettha “upanīyatī”ti padaṃ apākaṭakammavisesaṃ vuttaṃ.",
  "tika-s0301t:235_7": "Yathā pana “sabbaṃ ārogyaṃ byādhipariyosānaṃ,",
  "tika-s0301t:235_8": "sabbaṃ yobbanaṃ jarāpariyosānaṃ,",
  "tika-s0301t:235_9": "sabbaṃ jīvitaṃ maraṇapariyosāna”nti,",
  "tika-s0301t:235_10": "“upanīyati jīvita”nti vuttattā “maraṇaṃ upetī”ti vuttaṃ.",
  "tika-s0301t:235_11": "Kammakattuvasena hetaṃ vuttaṃ.",
  "tika-s0301t:236_0": "Idāni kammasādhanavasena atthaṃ dassetuṃ “yathā vā”tiādi vuttaṃ.",
  "tika-s0301t:236_1": "Gopālena gogaṇo nīyati yathicchitaṃ ṭhānaṃ.",
  "tika-s0301t:236_2": "Jīvanti tena sattā,",
  "tika-s0301t:236_3": "sahajātadhammā vāti jīvitaṃ,",
  "tika-s0301t:236_4": "tadeva tesaṃ anupālane ādhipaccasabbhāvato indriyanti āha “jīvitanti jīvitindriya”nti parittanti ittaraṃ.",
  "tika-s0301t:236_5": "Tenāha “thoka”nti.",
  "tika-s0301t:236_6": "Pabandhānupacchedassa paccayabhāvo idha jīvitassa maraṇakiccanti adhippetanti āha “sarasaparittatāya cā”tiādi.",
  "tika-s0301t:236_7": "Āyūti ca paramāyu idhādhippetaṃ,",
  "tika-s0301t:236_8": "tañca ajjakālavasena veditabbaṃ.",
  "tika-s0301t:237_0": "Imasmiñhi buddhuppāde ayaṃ kathāti jīvitassa atiittarabhāvadīpanaparā ayaṃ desanā.",
  "tika-s0301t:237_1": "Jīvitindriyavasena jīvitakkhayaṃ niyamento “ekacittappavattimattoyevā”ti āha,",
  "tika-s0301t:237_2": "ekassa cittuppādassa pavattikkhaṇamatto evāti attho.",
  "tika-s0301t:237_3": "Idāni tamatthaṃ upamāya vibhāvetuṃ “yathā nāmā”tiādi vuttaṃ.",
  "tika-s0301t:237_4": "Tattha pavattamānanti nemirathīsā vattantī ekeneva nemippadesena pavattati ekasmiṃ khaṇeti adhippāyo.",
  "tika-s0301t:237_5": "“Ekeneva tiṭṭhatī”ti etthāpi eseva nayo.",
  "tika-s0301t:237_6": "Ekacittakkhaṇikanti ekacittakkhaṇamattavantaṃ.",
  "tika-s0301t:237_7": "Tasmiṃ citteti tasmiṃ yasmiṃ kismiñci ekasmiṃ citte.",
  "tika-s0301t:237_8": "Niruddhamatteti niruddhabhāvappattamatte.",
  "tika-s0301t:237_9": "Niruddhoti vuccatīti matoti vuccati taṃsamaṅgī satto paramatthato.",
  "tika-s0301t:237_10": "Avisesaviduno pana aviññāyamānantarena anusandhānassa niruddhanaṃ nirodhaṃ sallakkhenti.",
  "tika-s0301t:237_11": "Yathāvuttamatthaṃ suttena vibhāvetuṃ “yathāhā”tiādi vuttaṃ.",
  "tika-s0301t:237_12": "Tena tīsupi kālesu sattānaṃ paramatthato jīvanaṃ maraṇaṃ cittakkhaṇavasenevāti dasseti.",
  "tika-s0301t:238_0": "Jīvitanti jīvitindriyaṃ.",
  "tika-s0301t:238_1": "Attabhāvoti jīvitavedanāviññāṇāni ṭhapetvā avasiṭṭhadhammā adhippetā.",
  "tika-s0301t:238_2": "Sukhadukkhāti sukhadukkhā vedanā,",
  "tika-s0301t:238_3": "upekkhāpi idha sukhadukkhāsveva antogadhā iṭṭhāniṭṭhabhāvato.",
  "tika-s0301t:238_4": "Kevalāti attanā,",
  "tika-s0301t:238_5": "niccabhāvena vā avomissā.",
  "tika-s0301t:238_6": "Ekacittasamāyuttāti ekakena cittena sahitā.",
  "tika-s0301t:238_7": "Lahuso vattate khaṇoti vuttanayena ekacittakkhaṇikatāya lahuko atiittaro jīvitādīnaṃ khaṇo vattati.",
  "tika-s0301t:239_0": "Ye niruddhā marantassāti cavantassa sattassa cutito uddhaṃ niruddhāti vattabbā ye khandhā.",
  "tika-s0301t:239_1": "Tiṭṭhamānassa vā idhāti ye vā idha pavattiyaṃ tiṭṭhamānassa dharantassa bhaṅgappattiyā niruddhā khandhā,",
  "tika-s0301t:239_2": "sabbepi sadisā te sabbepi ekasadisā gatā atthaṅgatā appaṭisandhiyā puna āgantvā paṭisandhānābhāvena vigatā.",
  "tika-s0301t:239_3": "Yathā hi cutikhandhā na nibbattanti,",
  "tika-s0301t:239_4": "evaṃ tato pubbepi khandhā.",
  "tika-s0301t:239_5": "Tasmā ekacittakkhaṇikaṃ sattānaṃ jīvitanti adhippāyo.",
  "tika-s0301t:240_0": "Anibbattena na jātoti anuppannena cittena jāto na hoti “anāgate cittakkhaṇe na jīvittha na jīvati jīvissatī”ti vattabbato.",
  "tika-s0301t:240_1": "Paccuppannena vattamānena cittena jīvati jīvamāno nāma hoti,",
  "tika-s0301t:240_2": "na jīvittha na jīvissati.",
  "tika-s0301t:240_3": "Cittabhaṅgā mato lokoti cuticittassa viya sabbassapi tassa tassa cittassa bhaṅgappattiyā ayaṃ loko paramatthato",
  "tika-s0301t:240_4": "mato nāma hoti “atīte cittakkhaṇe jīvittha na jīvati na jīvissatī”ti vattabbato,",
  "tika-s0301t:240_5": "niruddhassa appaṭisandhikattā.",
  "tika-s0301t:240_6": "Evaṃ santepi paññatti paramatthiyā,",
  "tika-s0301t:240_7": "yāyaṃ taṃ taṃ pavattaṃ cittaṃ upādāya “tisso jīvati,",
  "tika-s0301t:240_8": "phusso jīvatī”ti vacanappavattiyā visayabhūtā santānapaññatti,",
  "tika-s0301t:240_9": "sā ettha paramatthiyā paramatthabhūtā.",
  "tika-s0301t:240_10": "Tathā hi vuttaṃ “nāmagottaṃ na jīratī”ti.",
  "tika-s0301t:241_0": "Na santi tāṇāti jaraṃ upagatassa tato taṃnimittaṃ yaṃ vā pāpakārino pāpakammānaṃ upaṭṭhānavasena puññakārino",
  "tika-s0301t:241_1": "piyavippayogavasena cittadukkhaṃ ubhayesampi bandhanacchedanādivasena vitujjamānaṃ anappakaṃ sarīradukkhaṃ",
  "tika-s0301t:241_2": "sammohappatti ca hoti,",
  "tika-s0301t:241_3": "tato tāyantā na santi. Tenāha –",
  "tika-s0301t:241_4": "“tāṇaṃ leṇaṃ saraṇaṃ bhavituṃ samatthā nāma keci natthī”ti.",
  "tika-s0301t:241_5": "Bhāyati etasmāti bhayaṃ,",
  "tika-s0301t:241_6": "bhayanimittanti āha “bhayavatthū”ti.",
  "tika-s0301t:241_7": "Taggahaṇena ca cittutrāsalakkhaṇaṃ bhayaṃ gahitameva,",
  "tika-s0301t:241_8": "sati nimitte nemittaṃ santamevāti.",
  "tika-s0301t:241_9": "Pubbacetananti ekāvajjanavīthiyaṃ nānāvajjanavīthiyaṃ sampavattaṃ upacārajjhānacetanaṃ.",
  "tika-s0301t:241_10": "Aparacetananti vasībhāvāpādanavasena parato samāpajjanavasena ca pavattaṃ samāpatticetanaṃ.",
  "tika-s0301t:241_11": "Muñcacetananti vikkhambhanavasena pavattaṃ paṭhamappanācetanaṃ.",
  "tika-s0301t:241_12": "Kusalajjhānassa vipākajjhāneva labbhamānaṃ sukhaṃ jhānasukhaṃ.",
  "tika-s0301t:241_13": "Iṭṭhapariyāyo cettha sukha- saddo.",
  "tika-s0301t:241_14": "Jhāne apekkhā jhānanikanti.",
  "tika-s0301t:241_15": "Jhānassa assādavasena pavatto lobho jhānassādo.",
  "tika-s0301t:241_16": "Yena te te brahmāno jhānato vuṭṭhāya “aho sukhaṃ aho sukha”nti vācaṃ nicchāresunti.",
  "tika-s0301t:241_17": "Yathā devā sukhabahulā tihetupaṭisandhikāvāti paṭipajjantā jhānaṃ adhigantuṃ bhabbā,",
  "tika-s0301t:241_18": "na itareti “kāmāvacaradevesū”ti vuttaṃ.",
  "tika-s0301t:241_19": "Kāmāvacarā ca uparidevā ca kāmāvacaradevāti ekadesasarūpekaseso daṭṭhabbo.",
  "tika-s0301t:241_20": "Tena manussānampi ekaccānaṃ sabbesampi vā saṅgaho siddho hoti patthanāparikappanāya visayabhāvato.",
  "tika-s0301t:241_21": "Tenāha “aho vatime ca…pe…",
  "tika-s0301t:241_22": "tiṭṭheyyu”nti.",
  "tika-s0301t:241_23": "Thullāni phusitāni vipphurāni etthāti thullaphusitako, kālo, deso vā.",
  "tika-s0301t:241_24": "Tasmiṃ thullaphusitake.",
  "tika-s0301t:242_0": "“Puññāni kayirātha sukhāvahānī”ti vuttattā “aniyyānikaṃ vaṭṭakathaṃ kathetī”ti vuttaṃ.",
  "tika-s0301t:242_1": "Lujjanapalujjanaṭṭhena loko,",
  "tika-s0301t:242_2": "kilesehi āmasitabbato āmisañcāti lokāmisaṃ.",
  "tika-s0301t:242_3": "Nippariyāyāmisaṃ pana loke āmisantipi lokāmisaṃ.",
  "tika-s0301t:242_4": "Pariyāyeti sabhāvato parivattetvā ñāpeti etenāti pariyāyo, leso,",
  "tika-s0301t:242_5": "kāraṇaṃ vāti āha “nippariyāyena cattāro paccayā”ti,",
  "tika-s0301t:242_6": "vaṭṭassa ekantato bālalokeheva āmasitabbabhāvato pariyāyāmisatā vuttā.",
  "tika-s0301t:242_7": "Idha pari..pe…",
  "tika-s0301t:242_8": "adhippetaṃ vivaṭṭapaṭiyogino icchitattā.",
  "tika-s0301t:242_9": "Catupaccayāpekkhañhi pahānaṃ.",
  "tika-s0301t:242_10": "Ekaccassa sakalavaṭṭāpekkhappahānassapi paccayo hotīti “vaṭṭatiyevā”ti sāsaṅkaṃ vadati.",
  "tika-s0301t:242_11": "Vūpasamati ettha sakalavaṭṭadukkhanti santi,",
  "tika-s0301t:242_12": "asaṅkhatadhātūti āha “nibbānasaṅkhāta”nti.",
  "tika-s0301t:243_0": "Upanīyasuttavaṇṇanā niṭṭhitā.",
  "tika-s0301t:244_0": "4. Accentisuttavaṇṇanā",
  "tika-s0301t:245_0": "4.",
  "tika-s0301t:245_1": "Kālayanti khepentīti kālā.",
  "tika-s0301t:245_2": "Purebhattādayo hi kālā dhammappavattimattatāya paramatthato avijjamānāpi lokasaṅketamattasiddhā tassāyeva",
  "tika-s0301t:245_3": "dhammappavattiyā gatagatāya anivattanato taṃ taṃ dhammappavattiṃ khepentā vināsayantā viya sayañca tāhi",
  "tika-s0301t:245_4": "saddhiṃ accentā viya honti. Tenāha –",
  "tika-s0301t:245_5": "“kālo ghasati bhūtāni,",
  "tika-s0301t:245_6": "sabbāneva sahattanā”ti.",
  "tika-s0301t:245_7": "“Tarayanti rattiyo”ti etthāpi vuttanayeneva attho veditabbo.",
  "tika-s0301t:245_8": "“Etaṃ bhayaṃ maraṇe pekkhamāno”ti vuccamānattā puggalaṃ maraṇūpagamanāya tarayantīti attho vutto.",
  "tika-s0301t:245_9": "Vayoguṇāti ettha koṭṭhāsā guṇā.",
  "tika-s0301t:245_10": "Titthiyānaṃ hi carimacittena sakalacitte vayasamūhe vayasamaññāti āha –",
  "tika-s0301t:245_11": "“paṭhamamajjhimapacchimavayānaṃ guṇā,",
  "tika-s0301t:245_12": "rāsayoti attho”ti.",
  "tika-s0301t:245_13": "Ānisaṃsaṭṭho guṇaṭṭho “vākaciraṃ nivāsesiṃ,",
  "tika-s0301t:245_14": "dvādasaguṇamupāgata”ntiādīsu viya.",
  "tika-s0301t:245_15": "“Tandiguṇāhaṃ karissāmi,",
  "tika-s0301t:245_16": "diguṇaṃ diguṇaṃ vaddheyyā”ti ca evamādīsu pana tabbhāvavuttiattho guṇaṭṭho.",
  "tika-s0301t:246_0": "“Asaṅkhyeyyāni nāmāni, saguṇena mahesino;",
  "tika-s0301t:247_0": "Guṇena nāmamuddheyyaṃ, api nāma sahassato”ti. –",
  "tika-s0301t:248_0": "Ādīsu pasaṃsaṭṭho guṇaṭṭho daṭṭhabbo.",
  "tika-s0301t:248_1": "“Vayoguṇā anupubbaṃ jahantī”ti ettha attho “accenti kālā”ti ettha vuttanayo eva.",
  "tika-s0301t:248_2": "Paṭhamamajjhimavayāti paṭhamaggahaṇañcettha vayassa gatassa apunarāvattidassanatthaṃ kataṃ.",
  "tika-s0301t:248_3": "Tenevāha –",
  "tika-s0301t:248_4": "“maraṇakkhaṇe pana tayopi vayā jahantevā”ti.",
  "tika-s0301t:249_0": "Ettha ca pāḷiyaṃ “accenti kālā”ti sāmaññato kālassa apagamanaṃ dassitaṃ,",
  "tika-s0301t:249_1": "puna taṃ visesatopi dassetuṃ itaradvayaṃ vuttaṃ.",
  "tika-s0301t:249_2": "Aṭṭhakathāyaṃ pana mudindriyassa vasena “vayoguṇā anupubbaṃ jahantī”ti vuttaṃ,",
  "tika-s0301t:249_3": "majjhimindriyassa vasena “tarayanti rattiyo”ti vuttanti adhippāyena “kālāti purebhattādayo kālā”ti vuttaṃ.",
  "tika-s0301t:249_4": "Tasmā tattha ādi-",
  "tika-s0301t:249_5": "saddena pacchābhattapaṭhamayāma-",
  "tika-s0301t:249_6": "muhuttakālādi-",
  "tika-s0301t:249_7": "kālakoṭṭhāso eva aṇupabhedo kālavibhāgo gahitoti veditabbo.",
  "tika-s0301t:249_8": "Sesanti idha dvīsu gāthāsu pacchimaddho.",
  "tika-s0301t:249_9": "So hi idha atthato adhigatattā anantarasutte ca vuttattā atidisito.",
  "tika-s0301t:250_0": "Accentisuttavaṇṇanā niṭṭhitā.",
  "tika-s0301t:251_0": "5. Katichindasuttavaṇṇanā",
  "tika-s0301t:252_0": "5.",
  "tika-s0301t:252_1": "Chindantoti samucchindanto.",
  "tika-s0301t:252_2": "Kati chindeyyāti kittake pāpadhamme samucchindeyya,",
  "tika-s0301t:252_3": "anuppattidhammataṃ pāpeyya.",
  "tika-s0301t:252_4": "Sesapadesupīti sesesupi dvīsu padesu.",
  "tika-s0301t:252_5": "Jahanto kati jaheyya,",
  "tika-s0301t:252_6": "bhāvento kati uttari bhāveyyāti imamatthaṃ “eseva nayo”ti iminā atidisati.",
  "tika-s0301t:252_7": "Catutthapadassa pana attho sarūpeneva dassito.",
  "tika-s0301t:252_8": "Atthato ekanti bhāvatthato ekaṃ.",
  "tika-s0301t:252_9": "Yadi evaṃ kimatthaṃ pariyāyantaraṃ gahitanti āha “gāthābandhassa panā”tiādi.",
  "tika-s0301t:252_10": "Atthato ettha punarutti atthevāti āha “saddapunaruttiṃ vajjayantī”ti.",
  "tika-s0301t:252_11": "Saṅgaṃ atikkamayatīti saṅgātigoti āha “ayamevattho”ti.",
  "tika-s0301t:253_0": "Oraṃ vuccati kāmadhātu,",
  "tika-s0301t:253_1": "paṭisandhiyā paccayabhāvena tañca bhajantīti orambhāgiyāni.",
  "tika-s0301t:253_2": "Tattha ca kammaṃ tabbipākaṃ satte dukkhaṃ,",
  "tika-s0301t:253_3": "kammunā vipākaṃ,",
  "tika-s0301t:253_4": "sattena dukkhaṃ saṃyojentīti saṃyojanāni,",
  "tika-s0301t:253_5": "sakkāyadiṭṭhi-",
  "tika-s0301t:253_6": "vicikicchā-",
  "tika-s0301t:253_7": "sīlabbataparāmāsa- kāmarāga- paṭighā.",
  "tika-s0301t:253_8": "Uddhaṃ vuccati catasso arūpadhātuyo,",
  "tika-s0301t:253_9": "vuttanayena taṃ bhajantīti uddhambhāgiyāni,",
  "tika-s0301t:253_10": "saṃyojanāni rūpārūparāgamānuddhaccāvijjā.",
  "tika-s0301t:253_11": "Āropitavacanānurūpeneva evamāhāti “pañca chinde pañca jahe”ti evaṃ kathesi tassā devatāya sukhaggahaṇatthaṃ.",
  "tika-s0301t:253_12": "Na kevalaṃ tāya devatāya vuttavacanānurūpato eva,",
  "tika-s0301t:253_13": "atha kho tesu saṃyojanesu vattabbākāratopīti dassetuṃ “atha vā”tiādi vuttaṃ.",
  "tika-s0301t:253_14": "Tena orambhāgiyasaṃyojanāni nāma garūni ducchedāni gāḷhabandhanabhāvato,",
  "tika-s0301t:253_15": "tasmā tāni sandhāya “pañca chinde”ti vuttaṃ.",
  "tika-s0301t:254_0": "Uddhambhāgiyasaṃyojanāni pana lahūni succhedāni heṭṭhā pavattitānukkamena bhāvanānayena pahātabbato,",
  "tika-s0301t:254_1": "tasmā tāni sandhāya “pañca jahe”ti vuttaṃ.",
  "tika-s0301t:254_2": "Tenāha “pādesu baddhapāsasakuṇo viyā”tiādi.",
  "tika-s0301t:254_3": "Visesanti bhāvanānaṃ visesaṃ vipassanābhāvanaṃ bhāvento uppādento vipaccento vaḍḍhento ca.",
  "tika-s0301t:254_4": "Saṃsārapaṅke sañjanaṭṭhena rāgo eva saṅgo “rāgasaṅgo”.",
  "tika-s0301t:254_5": "Esa nayo sesesupi.",
  "tika-s0301t:254_6": "Yasmā ettha rāga- moha- diṭṭhi-",
  "tika-s0301t:254_7": "tabbhāgiyasakkāyadiṭṭhi-",
  "tika-s0301t:254_8": "sīlabbataparāmāsa-",
  "tika-s0301t:254_9": "kāmarāgāvijjā atthato oghā eva,",
  "tika-s0301t:254_10": "itare tadekaṭṭhā,",
  "tika-s0301t:254_11": "tasmā bhagavā saṃyojanappahānasaṅgātikkamehi oghataraṇaṃ kathesi.",
  "tika-s0301t:254_12": "Lokiyalokuttarāni kathitāni “bhāvaye”ti pubbabhāgāya maggabhāvanāya adhippetattā.",
  "tika-s0301t:255_0": "Katichindasuttavaṇṇanā niṭṭhitā.",
  "tika-s0301t:256_0": "6. Jāgarasuttavaṇṇanā",
  "tika-s0301t:257_0": "6.",
  "tika-s0301t:257_1": "Jāgaratanti anādare sāmivacanaṃ.",
  "tika-s0301t:257_2": "Tenāha “indriyesu jāgarantesū”ti.",
  "tika-s0301t:257_3": "“Vissajjanagāthāyaṃ panā”ti imassa padassa “ayamattho veditabbo”ti iminā sambandho.",
  "tika-s0301t:257_4": "Pucchāgāthāya pana attho imināva nayena viññāyatīti adhippāyo.",
  "tika-s0301t:257_5": "Pañca jāgarataṃ suttāti ettha “suttā”ti padaṃ apekkhitvā pañcāti paccattavacanaṃ “jāgarata”nti padaṃ",
  "tika-s0301t:257_6": "apekkhitvā sāmivasena pariṇāmetabbaṃ “pañcannaṃ jāgarata”nti. Tenāha –",
  "tika-s0301t:257_7": "“pañcasu indriyesu jāgarantesū”ti,",
  "tika-s0301t:257_8": "jāgarantesu baddhābhāvena sakiccappasutatāya sakiccasamatthatāya cāti attho.",
  "tika-s0301t:257_9": "Sottaṃva suttā pamādaniddābhāvato.",
  "tika-s0301t:257_10": "Tameva suttabhāvaṃ puggalādhiṭṭhānāya kathāya dassetuṃ “kasmā”tiādi vuttaṃ.",
  "tika-s0301t:257_11": "Pamajjati,",
  "tika-s0301t:257_12": "pamādo vā etassa atthīti pamādo,",
  "tika-s0301t:257_13": "tassa bhāvo pamādatā, tāya,",
  "tika-s0301t:257_14": "pamattabhāvenāti attho.",
  "tika-s0301t:258_0": "Evaṃ gāthāya paṭhamassa pādassa atthaṃ vatvā dutiyassa vattuṃ “evaṃ suttesū”tiādi vuttaṃ.",
  "tika-s0301t:258_1": "Tassattho vuttanayena veditabbo.",
  "tika-s0301t:258_2": "Yasmā appahīnasupanakiriyāvasena sanīvaraṇassa puggalassa anuppannarāgarajādayo uppajjanti,",
  "tika-s0301t:258_3": "uppannā pavaḍḍhanti,",
  "tika-s0301t:258_4": "tasmā vuttaṃ “nīvaraṇeheva kilesarajaṃ ādiyatī”ti.",
  "tika-s0301t:258_5": "Tenevāha “purimā”tiādi.",
  "tika-s0301t:258_6": "Purimānaṃ pacchimānaṃ aparāparuppattiyā paccayabhāvo hettha ādiyanaṃ.",
  "tika-s0301t:258_7": "Pañcahi indriyehi parisujjhatīti maggapariyāpannehi saddhādīhi pañcahi indriyehi sakalasaṃkilesato visujjhati.",
  "tika-s0301t:258_8": "Paññindriyameva hi anaññātaññassāmītindriyādīni,",
  "tika-s0301t:258_9": "itarāni ca anvayānīti.",
  "tika-s0301t:259_0": "Jāgarasuttavaṇṇanā niṭṭhitā.",
  "tika-s0301t:260_0": "7. Appaṭividitasuttavaṇṇanā",
  "tika-s0301t:261_0": "7.",
  "tika-s0301t:261_1": "Pavattinivattitadubhayahetuvibhāgassa dhammassapi catusaccantogadhattā āha “dhammāti catusaccadhammā”ti.",
  "tika-s0301t:261_2": "Cattāripi hi ariyasaccāni catusaccantogadhāni.",
  "tika-s0301t:261_3": "Appaṭividdhāti pariññābhisamayādivasena anabhisamitā.",
  "tika-s0301t:261_4": "Diṭṭhigatavādesūti diṭṭhigatasaññitesu vādesu.",
  "tika-s0301t:261_5": "Diṭṭhigatehi te pavattitā.",
  "tika-s0301t:261_6": "Ito paresanti ito sāsanikehi paresaṃ aññesaṃ.",
  "tika-s0301t:261_7": "Dhammatāyāti sabhāvena,",
  "tika-s0301t:261_8": "sayamevāti attho.",
  "tika-s0301t:261_9": "Gacchantīti pavattanti diṭṭhivādaṃ paggayha tiṭṭhanti.",
  "tika-s0301t:261_10": "Parenāti diṭṭhigatikena.",
  "tika-s0301t:261_11": "Nīyantīti diṭṭhivādasaṅgaṇhane uyyojīyanti.",
  "tika-s0301t:261_12": "Tenāha “tatthā”tiādi.",
  "tika-s0301t:261_13": "Pabujjhitunti pamādaniddāya paṭibujjhituṃ.",
  "tika-s0301t:261_14": "Paṭipadā yathādesitassa dhammassa kathitatāya,",
  "tika-s0301t:261_15": "paṭibujjhituṃ yoniso pavattiyamānattā bhaddikā.",
  "tika-s0301t:262_0": "Hetunāti ñāyena.",
  "tika-s0301t:262_1": "Kāraṇenāti catusaccānaṃ sambodhayuttiyā.",
  "tika-s0301t:262_2": "Hatthatale āmalakaṃ viya sabbaṃ ñeyyaṃ jānātīti sabbaññū,",
  "tika-s0301t:262_3": "teneva sabbaññutābhisambodhena buddhoti sabbaññubuddho.",
  "tika-s0301t:262_4": "Paccekaṃ parehi asādhāraṇatāya visuṃ sayambhuñāṇena saccāni buddhavāti paccekabuddho.",
  "tika-s0301t:262_5": "Paropadesena catusaccaṃ bujjhatīti catusaccabuddho.",
  "tika-s0301t:262_6": "Tathā hi so sayambhutāya abhāvato kevalaṃ catusaccabuddhoti vuccati.",
  "tika-s0301t:262_7": "Sutena sutamayañāṇena khandhādibhedaṃ ñeyyaṃ buddhavāti sutabuddho.",
  "tika-s0301t:262_8": "Sabbaññubuddhapaccekabuddhe ṭhapetvā avasesā aggasāvakamahāsāvakāpi pakatisāvakāpi vītarāgā avasesā khīṇāsavā.",
  "tika-s0301t:262_9": "Tayopi purimā vaṭṭanti sambuddhātiādivacanato.",
  "tika-s0301t:262_10": "Sannivasati etenāti sannivāso, caritaṃ.",
  "tika-s0301t:262_11": "Lokassa sannivāso lokasannivāso, tasmiṃ.",
  "tika-s0301t:262_12": "Kāyaduccaritādibhede visame.",
  "tika-s0301t:262_13": "Satisammosena visame vā sattanikāye.",
  "tika-s0301t:262_14": "So hi visamayogato visamo.",
  "tika-s0301t:262_15": "Rāgavisamādike visame vā kilesajāte.",
  "tika-s0301t:262_16": "Taṃ visamaṃ pahāya taṃ visamaṃ ajjhupekkhitvā samaṃ sadisaṃ yuttarūpaṃ,",
  "tika-s0301t:262_17": "purimakehi vā sambuddhehi samaṃ sadisaṃ caranti vattanti.",
  "tika-s0301t:263_0": "Appaṭividitasuttavaṇṇanā niṭṭhitā.",
  "tika-s0301t:264_0": "8. Susammuṭṭhasuttavaṇṇanā",
  "tika-s0301t:265_0": "8.",
  "tika-s0301t:265_1": "Susammuṭṭhāti suṭṭhu ativiya sammuṭṭhā.",
  "tika-s0301t:265_2": "Satta sekkhā hi susammusitā vinaṭṭhā.",
  "tika-s0301t:265_3": "Kathaṃ pana te anadhigatā naṭṭhā nāma hontīti āha “yathā hī”tiādi.",
  "tika-s0301t:265_4": "Adhigatassāti adhigato assa.",
  "tika-s0301t:265_5": "So vadantoti sambandho.",
  "tika-s0301t:265_6": "Sesanti “dhammā”tiādi.",
  "tika-s0301t:265_7": "Purimasadisamevāti anantaragāthāya vuttasadisameva.",
  "tika-s0301t:266_0": "Susammuṭṭhasuttavaṇṇanā niṭṭhitā.",
  "tika-s0301t:267_0": "9. Mānakāmasuttavaṇṇanā",
  "tika-s0301t:268_0": "9.",
  "tika-s0301t:268_1": "Seyyādibhedaṃ mānaṃ appahāya taṃ paggayha vicaranto kāmento nāma hotīti āha “mānaṃ kāmentassa icchantassā”ti.",
  "tika-s0301t:268_2": "Damati cittaṃ etenāti damo,",
  "tika-s0301t:268_3": "satisambojjhaṅgādiko samādhipakkhiko damo.",
  "tika-s0301t:268_4": "Manacchaṭṭhāni indriyāni dametīti damo,",
  "tika-s0301t:268_5": "indriyasaṃvaro.",
  "tika-s0301t:268_6": "Kilese dameti pajahatīti damo, paññā.",
  "tika-s0301t:268_7": "Upavasanavasena kāyakammādiṃ dametīti damo,",
  "tika-s0301t:268_8": "uposathakammaṃ.",
  "tika-s0301t:268_9": "Kodhūpanāhamakkhamānādike dameti vinetīti damo,",
  "tika-s0301t:268_10": "adhivāsanakhanti.",
  "tika-s0301t:268_11": "Tenevāti “damo”ti samādhipakkhikadhammānaṃ eva adhippetattā.",
  "tika-s0301t:268_12": "“Na monaṃ atthī”ti ca pāṭho.",
  "tika-s0301t:268_13": "Asamāhitassāti samādhipaṭikkhepo jotito.",
  "tika-s0301t:269_0": "Maccudheyyassa pārataraṇassa vuccamānattā “monanti catumaggañāṇa”nti vuttaṃ.",
  "tika-s0301t:269_1": "Na hi tato aññena taṃ sambhavati.",
  "tika-s0301t:269_2": "Jānāti asammohapaṭivedhavasena paṭivijjhatīti attho.",
  "tika-s0301t:269_3": "Maccu dhīyati etthāti maccudheyyaṃ,",
  "tika-s0301t:269_4": "khandhapañcakaṃ maraṇadhammattā.",
  "tika-s0301t:269_5": "Tassevāti maccudheyyasseva.",
  "tika-s0301t:269_6": "Pāraṃ paratīrabhūtaṃ nibbānaṃ.",
  "tika-s0301t:269_7": "Tareyyāti ettha taraṇaṃ nāma ariyamaggabyāpāroti āha “paṭivijjheyya pāpuṇeyyā”ti.",
  "tika-s0301t:269_8": "Tathā hi vakkhati “paṭivedhataraṇaṃ nāma vutta”nti.",
  "tika-s0301t:269_9": "“Na tareyya na paṭivijjheyya na pāpuṇeyya vā”ti ayamettha pāṭho yutto.",
  "tika-s0301t:269_10": "Aññathā “idaṃ vuttaṃ hotī”tiādivacanaṃ virujjheyya.",
  "tika-s0301t:269_11": "Eko araññe viharantoti ekākī hutvā araññe viharantoti attho.",
  "tika-s0301t:270_0": "Kāmaṃ heṭṭhimamaggehipi ekaccassa mānassa pahānaṃ labbhati.",
  "tika-s0301t:270_1": "Aggamaggeneva pana tassa anavasesato pahānanti āha –",
  "tika-s0301t:270_2": "“arahattamaggena navavidhamānaṃ pajahitvā”ti.",
  "tika-s0301t:270_3": "Upacārasamādhipubbako appanāsamādhīti vuttaṃ “upacārappanāsamādhīhī”ti,",
  "tika-s0301t:270_4": "na upacārasamādhimattena samādhimattaṃ sandhāya paccekaṃ vākyaparisamāpanassa ayujjanato.",
  "tika-s0301t:270_5": "Na hi appanaṃ appattaṃ lokuttarajjhānaṃ atthi.",
  "tika-s0301t:270_6": "“Sucetaso”ti cittassa ñāṇasahitatāya lakkhaṇavacananti āha “ñāṇasampayuttatāyā”tiādi.",
  "tika-s0301t:270_7": "Tathā hi vakkhati “sucetasoti ettha cittena paññā dassitā”ti.",
  "tika-s0301t:270_8": "“Sabbadhi vippamutto”ti sabbesu bhavādīsu visaṃsaṭṭhacitto sabbaso khandhādīhi visaṃyutto hotīti vuttaṃ",
  "tika-s0301t:270_9": "“sabbesu khandhāyatanādīsu vippamutto hutvā”ti.",
  "tika-s0301t:270_10": "Pariññāpaṭivedho sacchikiriyapaṭivedhena vinā natthīti āha “tebhūmaka…pe…",
  "tika-s0301t:270_11": "vutta”nti.",
  "tika-s0301t:271_0": "Mānaṃ nissāya duccaritacaraṇato māno nāmāyaṃ sīlabhedano.",
  "tika-s0301t:271_1": "Tasmāti mānassa sīlapaṭipakkhabhāvato.",
  "tika-s0301t:271_2": "Iminā paṭipakkhappahānakittanena.",
  "tika-s0301t:271_3": "Adhicittasikkhā kathitā sarūpato evāti adhippāyo.",
  "tika-s0301t:271_4": "Ettha cittenāti su-",
  "tika-s0301t:271_5": "saddena visesitacittena.",
  "tika-s0301t:271_6": "Tasmāti paññāya dassitattā.",
  "tika-s0301t:271_7": "Imināti “sucetaso”ti iminā padena.",
  "tika-s0301t:271_8": "Adhisīlasikkhā adhicittasikkhā adhipaññāsikkhāti sīlādīnipi visesetvā vuttāni.",
  "tika-s0301t:271_9": "Sambhave byabhicāre ca visesanavisesitabbatāti taṃ dassento “adhisīlañca nāma sīle sati hotī”tiādiṃ vatvā",
  "tika-s0301t:271_10": "tadubhayaṃ vibhāgena dassetuṃ “tasmā”tiādi vuttaṃ.",
  "tika-s0301t:271_11": "Paṭhamanayo saṅkaravasena pavattoti asaṅkaravasena dassetuṃ “apicā”tiādinā dutiyanayo vutto.",
  "tika-s0301t:271_12": "“Samāpannā”ti etthāpi “nibbānaṃ patthayantenā”ti ānetvā sambandho.",
  "tika-s0301t:271_13": "Vipassanāya pādakabhāvaṃ anupagatāpi tadatthaṃ nibbattanādivasena samāpannāti ayamattho purimanayato viseso.",
  "tika-s0301t:271_14": "Adhipaññāya panettha purimanayato viseso natthīti sā anuddhaṭā.",
  "tika-s0301t:271_15": "Samodhānetvāti pariyāyato sarūpato ca saṅgahetvā.",
  "tika-s0301t:271_16": "Sakalasāsananti tissannaṃ kathitattā eva sikkhattayasaṅgahaṃ sakalasāsanaṃ kathitaṃ hotīti.",
  "tika-s0301t:272_0": "Mānakāmasuttavaṇṇanā niṭṭhitā.",
  "tika-s0301t:273_0": "10. Araññasuttavaṇṇanā",
  "tika-s0301t:274_0": "10.",
  "tika-s0301t:274_1": "Santakilesānanti vūpasantakilesapariḷāhānaṃ.",
  "tika-s0301t:274_2": "Yasmā sīlādiguṇasambhavaṃ tato eva bhayasantañca upādāya paṇḍitā “santo”ti vuccanti,",
  "tika-s0301t:274_3": "tasmā vuttaṃ “paṇḍitānaṃ vā”ti.",
  "tika-s0301t:274_4": "Tenāha “santo have”tiādi.",
  "tika-s0301t:274_5": "Seṭṭhacārīnanti seṭṭhacariyaṃ carantānaṃ.",
  "tika-s0301t:274_6": "Yasmā puthujjanakalyāṇato paṭṭhāya bhikkhu maggabrahmacariyavāsaṃ vasati nāma,",
  "tika-s0301t:274_7": "tasmā āha “maggabrahmacariyavāsaṃ vasantāna”nti.",
  "tika-s0301t:274_8": "Ariyānaṃ pana mukhavaṇṇassa pasīdane vattabbameva natthi.",
  "tika-s0301t:274_9": "Mūlakammaṭṭhānanti pārihāriyakammaṭṭhānaṃ.",
  "tika-s0301t:274_10": "Visabhāgasantatīti nānārammaṇesu pavattacittasantati.",
  "tika-s0301t:274_11": "Sā hi vikkhepabyākulatāya appasannā samāhitacittasantatiyā visabhāgasantati.",
  "tika-s0301t:274_12": "Okkamatīti samādhisabhāgā cittasantati samathavīthiṃ anupavisati.",
  "tika-s0301t:274_13": "Cittaṃ pasīdatīti kammaṭṭhānanirataṃ bhāvanācittaṃ sandhāyāha,",
  "tika-s0301t:274_14": "taṃ pasannaṃ hutvā pavattati.",
  "tika-s0301t:274_15": "Lohitaṃ pasīdatīti cittakālussiyassābhāvato lohitaṃ anāvilaṃ hoti.",
  "tika-s0301t:274_16": "Parisuddhāni honti kāraṇassa parisuddhabhāvato.",
  "tika-s0301t:274_17": "Tālaphalamukhassa viya mukhassa vaṇṇo hotīti mukha-",
  "tika-s0301t:274_18": "saddassa ādimhi pamuttapadena yojetabbo.",
  "tika-s0301t:274_19": "Evañhi cassa pamuttaggahaṇaṃ samatthitaṃ hoti tālaphalamukhassa vaṇṇasampadāsadisattā.",
  "tika-s0301t:274_20": "Tibhūmako eva tebhūmako.",
  "tika-s0301t:275_0": "Atītaṃ nānusocanti atītaṃ paccayalābhaṃ lakkhaṇaṃ katvā na socanti na anutthunanti.",
  "tika-s0301t:275_1": "Jappanataṇhāya vasena na parikappantīti āha “na patthentī”ti.",
  "tika-s0301t:275_2": "Yena kenacīti itarītarena.",
  "tika-s0301t:275_3": "Taṅkhaṇe laddhenāti sannidhikāraparibhogābhāvamāha.",
  "tika-s0301t:275_4": "Tividhenapi kāraṇenāti tippakārena hetunā,",
  "tika-s0301t:275_5": "tilakkhaṇasantosanimittanti attho.",
  "tika-s0301t:276_0": "Vināsanti vināsanahetuṃ.",
  "tika-s0301t:276_1": "Vinassanti etehīti vināso,",
  "tika-s0301t:276_2": "lobhadosā tadekaṭṭhā ca pāpadhammā.",
  "tika-s0301t:276_3": "Arūpakāyassa viya rūpakāyassapi visesato sukkhabhāvakāraṇanti āha “etena kāraṇadvayenā”ti.",
  "tika-s0301t:276_4": "Lutoti lūno.",
  "tika-s0301t:277_0": "Araññasuttavaṇṇanā niṭṭhitā.",
  "tika-s0301t:278_0": "Naḷavaggavaṇṇanā niṭṭhitā.",
  "tika-s0301t:279_0": "2. Nandanavaggo",
  "tika-s0301t:280_0": "1. Nandanasuttavaṇṇanā",
  "tika-s0301t:281_0": "11.",
  "tika-s0301t:281_1": "“Tatra bhagavā”ti vutte na tathā byañjanānaṃ siliṭṭhatā,",
  "tika-s0301t:281_2": "yathā “tatra kho bhagavā”ti vutteti āha “byañjanasiliṭṭhatāvasenā”ti.",
  "tika-s0301t:281_3": "Parisajeṭṭhaketi parisāya jeṭṭhake,",
  "tika-s0301t:281_4": "ye tassā desanāya visesato bhājanabhūtā.",
  "tika-s0301t:281_5": "Parisajeṭṭhake bhikkhūti catuparisajeṭṭhake bhikkhū.",
  "tika-s0301t:281_6": "Catunnaṃ hi parisānaṃ jeṭṭhā bhikkhuparisā paṭhamuppannattā.",
  "tika-s0301t:281_7": "Āmantesīti sambodhesi,",
  "tika-s0301t:281_8": "sambodhanañca jānāpananti āha “jānāpesī”ti.",
  "tika-s0301t:281_9": "Bhadanteti garugāravasappatissavavacanametaṃ,",
  "tika-s0301t:281_10": "atthato pana bhadanteti bhaddaṃ tava hotu attano niṭṭhānapariyosānattā paresañca santatāvahattā.",
  "tika-s0301t:281_11": "Bhagavato paccassosunti ettha bhagavatoti sāmivacanaṃ āmantanameva sambandhiatthapadaṃ apekkhatīti adhippāyenāha “bhagavato vacanaṃ patiassosu”nti.",
  "tika-s0301t:281_12": "Bhagavatoti pana idaṃ patissavanasambandhena sampadānavacanaṃ yathā “devadattassa paṭissuṇātī”ti.",
  "tika-s0301t:281_13": "Yaṃ panettha vattabbaṃ,",
  "tika-s0301t:281_14": "taṃ nidānavaggassa ādisuttavaṇṇanāyaṃ āgamissati.",
  "tika-s0301t:282_0": "Tāvatiṃsakāyoti tāvatiṃsasaññito devanikāyo.",
  "tika-s0301t:282_1": "Dutiyadevalokoti chasu kāmalokesu dutiyo devaloko.",
  "tika-s0301t:282_2": "Tettiṃsa janā sahapuññakārino tattha uppannā,",
  "tika-s0301t:282_3": "taṃsahacaritaṭṭhānaṃ tāvatiṃsaṃ,",
  "tika-s0301t:282_4": "tannivāsinopi tāvatiṃsanāmakā sahacaraṇañāyenāti āha “maghena māṇavenā”tiādi.",
  "tika-s0301t:282_5": "Ayaṃ pana kecivādo byāpanno hotīti taṃ arocentena “vadantī”ti vuttaṃ.",
  "tika-s0301t:282_6": "Byāpannataṃ dassento “yasmā panā”tiādimāha.",
  "tika-s0301t:282_7": "Tathā hi vakkhati “evaṃ hi niddosaṃ padaṃ hotī”ti.",
  "tika-s0301t:282_8": "Nāmapaṇṇattiyevāti atthanirapekkhattā niruḷhasamaññā eva.",
  "tika-s0301t:283_0": "Taṃ vananti taṃ upavanaṃ.",
  "tika-s0301t:283_1": "Paviṭṭhe paviṭṭhe dukkhappattepi attano sampattiyā nandayati,",
  "tika-s0301t:283_2": "pageva adukkhappatteti dassetuṃ “pañcasu hī”tiādi vuttaṃ.",
  "tika-s0301t:283_3": "Pavesitānanti pakoṭṭhavārena pavesitānampīti adhippāyo.",
  "tika-s0301t:283_4": "Cavanakāleyeva thokaṃ dissamānavikārā hutvā cavanti,",
  "tika-s0301t:283_5": "te sandhāya “himapiṇḍo viya vilīyantī”ti vuttaṃ.",
  "tika-s0301t:283_6": "Ye pana adissamānavikārā sahasā antaradhāyanti,",
  "tika-s0301t:283_7": "te sandhāya “dīpasikhā viya vijjhāyantī”ti vuttanti vadanti.",
  "tika-s0301t:283_8": "Nandayati pakatiyā somanassitaṃ domanassitañca.",
  "tika-s0301t:283_9": "Nandaneti evaṃanvatthanāmake uyyāne.",
  "tika-s0301t:283_10": "Parivutāti “devatā”ti vacanaṃ upādāya itthiliṅgavasena vuttaṃ.",
  "tika-s0301t:283_11": "Devaputto hi so.",
  "tika-s0301t:284_0": "Divi bhavattā dibbāti āha “devaloke nibbattehī”ti.",
  "tika-s0301t:284_1": "Kāmetabbatāya kāmabandhanehi,",
  "tika-s0301t:284_2": "tathā aññamaññaṃ asaṃkiṇṇasabhāvatāya kāmakoṭṭhāsehi.",
  "tika-s0301t:284_3": "Upetāti upagatā samannāgatā.",
  "tika-s0301t:284_4": "Paricārayamānāti pariramamānā.",
  "tika-s0301t:284_5": "Idañhi padaṃ apekkhitvā “kāmaguṇehī”ti kattari karaṇavacanaṃ,",
  "tika-s0301t:284_6": "purimāni apekkhitvā sahayoge.",
  "tika-s0301t:284_7": "Ramamānā carantīti katvā vuttaṃ “ramamānā”ti.",
  "tika-s0301t:284_8": "Paricārayamānāti vā parito samantato cārayamānāti atthoti āha “indriyāni sañcārayamānā”ti.",
  "tika-s0301t:284_9": "Paṭhamanaye hi anubhavanattho paricaraṇasaddo,",
  "tika-s0301t:284_10": "dutiyanaye parivattanattho.",
  "tika-s0301t:284_11": "So panāti “tāyaṃ velāya”nti vuttakālo.",
  "tika-s0301t:284_12": "Adhunāti sampati.",
  "tika-s0301t:284_13": "So vicarīti sambandho.",
  "tika-s0301t:284_14": "Kāmaguṇehīti hetumhi karaṇavacanaṃ.",
  "tika-s0301t:284_15": "Ovutoti yathā taṃ na ñāyati,",
  "tika-s0301t:284_16": "evaṃ pihitacitto.",
  "tika-s0301t:284_17": "Nivuto pariyonaddhoti tasseva vevacanaṃ.",
  "tika-s0301t:284_18": "Tenāha “lokābhibhūto”ti.",
  "tika-s0301t:284_19": "Āsabhinti seṭṭhaṃ “aggohamasmi lokassā”tiādinā bhāsanto bodhisatto viya.",
  "tika-s0301t:285_0": "Kevalaṃ dassanaṃ kimatthiyanti āha – “ye…pe…",
  "tika-s0301t:285_1": "vasenā”ti,",
  "tika-s0301t:285_2": "tasmiṃ nandanavane avaṭṭhitakāmabhāgānubhavanavasenāti attho.",
  "tika-s0301t:285_3": "Naradevānanti purisabhūtadevatānaṃ.",
  "tika-s0301t:285_4": "Tenāha “devapurisāna”nti.",
  "tika-s0301t:285_5": "Appakaṃ adhikaṃ ūnaṃ vā gaṇanūpagaṃ nāma na hotīti “tikkhattuṃ dasanna”nti vuttaṃ.",
  "tika-s0301t:285_6": "“Tettiṃsāna”nti hi vattabbe ayaṃ ruḷhī.",
  "tika-s0301t:285_7": "Parivārasaṅkhātena,",
  "tika-s0301t:285_8": "na kittisaṅkhātenāti adhippāyo.",
  "tika-s0301t:285_9": "Sīlācārādiguṇanemittikā hi kitti.",
  "tika-s0301t:285_10": "“Tāvatiṃsā devā dīghāyukā vaṇṇavanto sukhabahulā”ti evamādivacanena yase icchite avisesetvāva “yasena sampannāna”nti sakkā vattuṃ.",
  "tika-s0301t:286_0": "Ariyasāvikāti sotāpannā.",
  "tika-s0301t:286_1": "“Sakadāgāminī”ti keci.",
  "tika-s0301t:286_2": "Adhippāyaṃ vivaṭṭetvāti yathā tvaṃ andhabāle maññasi,",
  "tika-s0301t:286_3": "dhammasabhāvo evaṃ na hotīti tassā devatāya adhippāyaṃ viparivattetvā.",
  "tika-s0301t:286_4": "Ekantato sukhaṃ nāma nibbānameva.",
  "tika-s0301t:286_5": "Kāmā hi dukkhā vipariṇāmadhammāti iminā adhippāyena tassā adhippāyaṃ paṭikkhipitvā.",
  "tika-s0301t:286_6": "Kāmaṃ catutthabhūmakāpi saṅkhārā aniccā eva,",
  "tika-s0301t:286_7": "te pana sammasanūpagā na hontīti tebhūmakaggahaṇaṃ sammasanayoggena.",
  "tika-s0301t:286_8": "Hutvāti pubbe avijjamānā paccayasamavāyena bhavitvā uppajjitvā.",
  "tika-s0301t:286_9": "Etena nesaṃ bhāvabhāgo dassito.",
  "tika-s0301t:286_10": "Abhāvatthenāti sarasanirodhabhūtena viddhaṃsanabhāvena.",
  "tika-s0301t:287_0": "Aniccā addhuvā,",
  "tika-s0301t:287_1": "tato eva “mayhaṃ ime sukhā”ti vā na iccāti aniccā.",
  "tika-s0301t:287_2": "Uppādavayasabhāvāti khaṇe khaṇe uppajjananirujjhanasabhāvā.",
  "tika-s0301t:287_3": "Tenāha “uppa…pe…",
  "tika-s0301t:287_4": "vevacana”nti.",
  "tika-s0301t:287_5": "Purimassa vā pacchimaṃ kāraṇavevacananti āha “yasmā vā”tiādi.",
  "tika-s0301t:287_6": "Tadanantarāti tesaṃ uppādavayānaṃ antare.",
  "tika-s0301t:287_7": "Vemajjhaṭṭhānanti ṭhitikkhaṇaṃ vadati.",
  "tika-s0301t:287_8": "Ye pana “saṅkhārānaṃ ṭhiti natthī”ti vadanti,",
  "tika-s0301t:287_9": "tesaṃ taṃ micchā.",
  "tika-s0301t:287_10": "Yathā hi tasseva dhammassa uppādāvatthāya bhinnā bhaṅgāvatthā icchitā,",
  "tika-s0301t:287_11": "aññathā aññaṃ uppajjati,",
  "tika-s0301t:287_12": "aññaṃ nirujjhatīti āpajjati,",
  "tika-s0301t:287_13": "evaṃ uppannassa bhaṅgābhimukhāvatthā icchitabbā,",
  "tika-s0301t:287_14": "sāva ṭhitikkhaṇo.",
  "tika-s0301t:287_15": "Na hi uppajjamāno bhijjatīti sakkā viññātunti.",
  "tika-s0301t:287_16": "Vūpasamasaṅkhātanti accantaṃ vūpasamasaṅkhātaṃ nibbānameva sukhaṃ,",
  "tika-s0301t:287_17": "na tayā adhippetā kāmāti adhippāyo.",
  "tika-s0301t:288_0": "Nandanasuttavaṇṇanā niṭṭhitā.",
  "tika-s0301t:289_0": "2. Nandatisuttavaṇṇanā",
  "tika-s0301t:290_0": "12.",
  "tika-s0301t:290_1": "Nandatīti ettha nandanaṃ sappītikakāmataṇhākiccanti āha –",
  "tika-s0301t:290_2": "“tussatī”ti,",
  "tika-s0301t:290_3": "tasmā kāmaparitosena haṭṭhatuṭṭho hotīti attho.",
  "tika-s0301t:290_4": "Puttimāti puttavā.",
  "tika-s0301t:290_5": "Pahūte cāyaṃ mā-",
  "tika-s0301t:290_6": "saddoti āha “bahuputto”ti.",
  "tika-s0301t:290_7": "Bahuputtatāgahaṇena idaṃ payojananti dassento “tassa hī”tiādimāha.",
  "tika-s0301t:290_8": "Pūrentīti padaṃ apekkhitvā dhaññassāti sāmivacanaṃ.",
  "tika-s0301t:290_9": "Iti āhāti imamatthaṃ sandhāyāha,",
  "tika-s0301t:290_10": "evaṃadhippāyo hutvāti attho.",
  "tika-s0301t:290_11": "Gosāmikoti gomā.",
  "tika-s0301t:290_12": "Idhāpi pahūte mā- saddo.",
  "tika-s0301t:290_13": "Gorasasampattinti gorasehi nipphajjanasampattiṃ.",
  "tika-s0301t:290_14": "Upadhīti paccattabahuvacanaṃ.",
  "tika-s0301t:290_15": "Hīti hetuatthe nipāto.",
  "tika-s0301t:290_16": "Nandayanti pītisomanassaṃ janayantīti nandanā.",
  "tika-s0301t:290_17": "Kāmaṃ dukkhassa adhiṭṭhānabhāvato nippariyāyato kāmā “upadhī”ti vattabbataṃ arahanti,",
  "tika-s0301t:290_18": "tassā pana devatāya adhippāyavasenāha “sukhassa adhiṭṭhānabhāvato”ti.",
  "tika-s0301t:290_19": "Kilesavatthuhetukattā sesapadadvayassa kiñcāpi sabbaṃ saṃsāradukkhaṃ kilesahetukaṃ,",
  "tika-s0301t:290_20": "visesato pana pāpadhammā apāyūpapattiṃ nibbattentīti āha –",
  "tika-s0301t:290_21": "“kilesāpi apāyadukkhassa adhiṭṭhānabhāvato”ti.",
  "tika-s0301t:290_22": "Upasaṃharamānāti upanentā uppādentā.",
  "tika-s0301t:290_23": "Manussajātikopi dullabhaghāsacchādanatāya dukkhabahulo peto viyāti manussapeto.",
  "tika-s0301t:290_24": "Manussajātikopi vuttarūpo anatthapātito parehi hiṃsito samāno nerayiko viyāti manussanerayiko.",
  "tika-s0301t:291_0": "Phalena rukkhato phalaṃ pātento viya.",
  "tika-s0301t:291_1": "Tatheva navahākārehīti yathā tīsu kālesu nāsamaraṇabhedanavasena puttimā puttanimittaṃ,",
  "tika-s0301t:291_2": "tatheva gomā gonimittaṃ socati navappakārehi.",
  "tika-s0301t:291_3": "Pañca kāmaguṇopadhīpi naraṃ socentīti yojanā.",
  "tika-s0301t:291_4": "Tassāti yo uttari anugijjhati tassa.",
  "tika-s0301t:291_5": "Kāmayānassāti jātakāmacchandassa.",
  "tika-s0301t:291_6": "Jantunoti sattassa.",
  "tika-s0301t:291_7": "Parihāyanti ce vinassanti ce.",
  "tika-s0301t:291_8": "Sallaviddhovāti sallena viddho viya.",
  "tika-s0301t:291_9": "Ruppatīti vikāraṃ āpajjati,",
  "tika-s0301t:291_10": "socatīti attho.",
  "tika-s0301t:291_11": "Narassa socanā sokaghaṭṭanapaccayo.",
  "tika-s0301t:291_12": "Upadhayo natthīti kāmaṃ kilesābhisaṅkhārūpadhayo tāva khīṇāsavassa nattheva maggādhigamena nirodhitattā,",
  "tika-s0301t:291_13": "khandhūpadhayo pana kathanti?",
  "tika-s0301t:291_14": "Tepi tassa saupādisesakālepi aṭṭhuppattihetubhūtā na santeva,",
  "tika-s0301t:291_15": "ayañca anupādisesakāle.",
  "tika-s0301t:291_16": "Tenāha “so nirupadhi mahākhīṇāsavo”ti.",
  "tika-s0301t:292_0": "Nandatisuttavaṇṇanā niṭṭhitā.",
  "tika-s0301t:293_0": "3. Natthiputtasamasuttavaṇṇanā",
  "tika-s0301t:294_0": "13.",
  "tika-s0301t:294_1": "Puttapemaṃ puttaggahaṇena gahitaṃ uttarapadalopenāti āha “puttapemasama”nti.",
  "tika-s0301t:294_2": "Gosamitanti gohi samaṃ kataṃ.",
  "tika-s0301t:294_3": "Tenāha “gohi sama”nti.",
  "tika-s0301t:294_4": "Sūriyassa samāti sūriyasamā.",
  "tika-s0301t:294_5": "Avayavasambandhe cetaṃ sāmivacanaṃ.",
  "tika-s0301t:294_6": "Avayavo cettha ābhā evāti viññāyati “anantaraṃ ābhā”ti vuccamānattāti āha “sūriyābhāya samā”tiādi.",
  "tika-s0301t:294_7": "Mahoghabhāvena saranti savantīti sarā,",
  "tika-s0301t:294_8": "mahantā jalāsayā.",
  "tika-s0301t:294_9": "Sabbe te samuddaparamā orimajanehi adiṭṭhaparatīrattā tassa.",
  "tika-s0301t:295_0": "Natthi attasamaṃ pemanti gāthāya paṭhamagāthāyaṃ vuttanayena attho veditabbo.",
  "tika-s0301t:295_1": "Attapemena samaṃ pemaṃ nāma natthīti ayamattho.",
  "tika-s0301t:295_2": "Anudakakantāre ghammasantāpaṃ asahantiyā aṅke ṭhapitaputtakaṃ kandantaṃ bhūmiyaṃ nipajjāpetvā tassa upari ṭhatvā mataitthivatthunā dīpetabbaṃ. Tenāha –",
  "tika-s0301t:295_3": "“mātāpitādayo hi chaḍḍetvāpi puttadhītādayo”ti.",
  "tika-s0301t:295_4": "Tathā cāha –",
  "tika-s0301t:296_0": "“Sabbā disā anuparigamma cetasā,",
  "tika-s0301t:297_0": "Nevajjhagā piyataramattanā kvaci;",
  "tika-s0301t:298_0": "Evaṃ piyo puthu attā paresaṃ,",
  "tika-s0301t:299_0": "Tasmā na hiṃse paramattakāmo”ti. ;",
  "tika-s0301t:300_0": "Dhaññena samaṃ dhanaṃ nāma natthi,",
  "tika-s0301t:300_1": "yasmā tappaṭibaddhā āhārūpajīvīnaṃ sattānaṃ jīvitavutti.",
  "tika-s0301t:300_2": "Tathārūpe kāleti dubbhikkhakāle.",
  "tika-s0301t:300_3": "Ekadesaṃyeva obhāsantīti ekasmiṃ khaṇe catūsu mahādīpesu obhāsaṃ pharituṃ asamatthattā sūriyassapi,",
  "tika-s0301t:300_4": "pageva itaresaṃ.",
  "tika-s0301t:300_5": "Bodhisattassa udayabbayassa ñāṇānubhāvena sakalajātikhettaṃ ekālokaṃ ahosīti āha “paññā…pe…",
  "tika-s0301t:300_6": "sakkotī”ti.",
  "tika-s0301t:300_7": "Tamaṃ vidhamatīti pubbenivāsañāṇādayo paññā yattha pavattanti,",
  "tika-s0301t:300_8": "tamanavasesaṃ byāpetvā ekappahārena pavattanato.",
  "tika-s0301t:300_9": "“Vuṭṭhiyā pana pavattamānāya yāva ābhassarabhavanā”ti pacuravasena vuttaṃ.",
  "tika-s0301t:301_0": "Natthiputtasamasuttavaṇṇanā niṭṭhitā.",
  "tika-s0301t:302_0": "4. Khattiyasuttavaṇṇanā",
  "tika-s0301t:303_0": "14.",
  "tika-s0301t:303_1": "Khettato vivādā satte tāyatīti khattiyo.",
  "tika-s0301t:303_2": "Vadati devatā attano ajjhāsayavasena.",
  "tika-s0301t:303_3": "Dvipadādīnanti ādi-",
  "tika-s0301t:303_4": "saddena catuppadabhariyaputtā gahitā.",
  "tika-s0301t:303_5": "Buddhādayoti ādi-",
  "tika-s0301t:303_6": "saddena ājānīyasussūsabhariyassavaputtā.",
  "tika-s0301t:303_7": "Dvipadānaṃ seṭṭhoti ettha dvipadānaṃ eva seṭṭhoti nāyaṃ niyamo icchito,",
  "tika-s0301t:303_8": "seṭṭho evāti pana icchito,",
  "tika-s0301t:303_9": "tasmā sambuddho dvipadesu aññesu tattha ca uppajjanato seṭṭho eva sabbesampi uttaritarassa abhāvatoti ayamettha attho.",
  "tika-s0301t:303_10": "Tenāha “uppajjamāno panesā”tiādi.",
  "tika-s0301t:303_11": "Kāraṇākāraṇaṃ ājānātīti ājānīyo.",
  "tika-s0301t:303_12": "Gaṇhāpethāti yathā udako na temissati,",
  "tika-s0301t:303_13": "evaṃ vāḷaṃ gaṇhāpetha.",
  "tika-s0301t:303_14": "“Asussūsā”ti keci paṭhanti.",
  "tika-s0301t:303_15": "Āsuṇamānoti sappaṭissavo hutvā vacanasampaṭicchako.",
  "tika-s0301t:304_0": "Khattiyasuttavaṇṇanā niṭṭhitā.",
  "tika-s0301t:305_0": "5. Saṇamānasuttavaṇṇanā",
  "tika-s0301t:306_0": "15.",
  "tika-s0301t:306_1": "Ṭhite majjhanhiketi pubbaddhaṃ nikkhamitvā aparaddhaṃ appatvā ṭhitamajjhanhe.",
  "tika-s0301t:306_2": "Sannisīvesūti parissamavinodanatthaṃ sabbaso sannisīdantesu. Da-",
  "tika-s0301t:306_3": "kārassa hi va-",
  "tika-s0301t:306_4": "kāraṃ katvā niddeso.",
  "tika-s0301t:306_5": "Tenāha “sannisinnesu vissamamānesū”ti.",
  "tika-s0301t:306_6": "Sabbasattānanti sabbesañca āhārūpajīvitasattānaṃ ghammatāpane santattakāyānaṃ iriyāpathadubbalyakāloti ṭhānādiiriyāpathassa asamatthakālo.",
  "tika-s0301t:306_7": "Saṇati viyāti saddaṃ karoti viya,",
  "tika-s0301t:306_8": "yathā taṃ aññampi mahāvanaṃ vakkhamānanayena.",
  "tika-s0301t:306_9": "Tenāha “tappaṭibhāgaṃ nāmeta”nti chiddaveṇupabbānanti randhajātakīcakamahāveḷupabbānaṃ.",
  "tika-s0301t:306_10": "Dutiyakaṃ sahāyaṃ alabhantī anabhiratiparitassanāya evamāha.",
  "tika-s0301t:306_11": "Anappakaṃ sukhanti vipulaṃ uḷāraṃ vivekasukhaṃ.",
  "tika-s0301t:307_0": "Ekavihāratāya suññāgāraṃ paviṭṭhassa.",
  "tika-s0301t:307_1": "Tena kāyavivekaṃ dasseti.",
  "tika-s0301t:307_2": "Aniccānupassanādīhi niccasaññādippahānena santacittassa.",
  "tika-s0301t:307_3": "Tena cittavivekaṃ dasseti.",
  "tika-s0301t:307_4": "Saṃsāre bhayaṃ ikkhanato bhikkhuno ubhayavivekasampannassa,",
  "tika-s0301t:307_5": "tato eva uttariṃ manussadhammato ratiṃ lābhino.",
  "tika-s0301t:307_6": "Amānusī ratīti bhāvanārati.",
  "tika-s0301t:307_7": "Puratoti purimabhāge.",
  "tika-s0301t:307_8": "Pacchatoti pacchimabhāge.",
  "tika-s0301t:307_9": "Aparoti añño.",
  "tika-s0301t:307_10": "Puratoti vā anāgate,",
  "tika-s0301t:307_11": "anāgataṃ ārabbhāti attho.",
  "tika-s0301t:307_12": "Pacchatoti atīte atītaṃ ārabbha paṭipattiyā vibādhanato.",
  "tika-s0301t:307_13": "Paroti kodho cittapaṭidussanatāya.",
  "tika-s0301t:307_14": "Na paroti aparo, lobho,",
  "tika-s0301t:307_15": "so ce na vijjati.",
  "tika-s0301t:307_16": "Etena anāgatappajappanāya atītānusocanāya ca abhāvaṃ dasseti.",
  "tika-s0301t:307_17": "Atīva phāsu bhavatīti nīvaraṇajeṭṭhakassa kāmacchandassa vigamena vikkhambhitanīvaraṇassa jhānassa vasena ativiya phāsuvihāro hoti.",
  "tika-s0301t:307_18": "Ekassa vasato vaneti taṇhādutiyikābhāvena ekassa araññe vivekavāsaṃ vasato.",
  "tika-s0301t:307_19": "Sesaṃ tādisamevāti sesamettha yaṃ vattabbaṃ,",
  "tika-s0301t:307_20": "taṃ paṭhamagāthāyaṃ vuttasadisameva.",
  "tika-s0301t:308_0": "Saṇamānasuttavaṇṇanā niṭṭhitā.",
  "tika-s0301t:309_0": "6. Niddātandīsuttavaṇṇanā",
  "tika-s0301t:310_0": "16.",
  "tika-s0301t:310_1": "Pacchime māse pacchābhattaṃ piṇḍapātappaṭikkanto catugguṇaṃ saṅghāṭiṃ paññapetvā dakkhiṇena passena sato",
  "tika-s0301t:310_2": "sampajānoti ettakaṃ pāṭhaṃ saṅkhipitvā “niddaṃ okkamitā”ti vuttaṃ.",
  "tika-s0301t:310_3": "Kiriyāmayacittehi avomisso bhavaṅgasoto abyākataniddā.",
  "tika-s0301t:310_4": "Sā hi khīṇāsavānaṃ uppajjanārahā,",
  "tika-s0301t:310_5": "tassā pubbabhāgāparabhāgesu…pe…",
  "tika-s0301t:310_6": "uppannaṃ thinamiddhaṃ idhādhippetā niddā,",
  "tika-s0301t:310_7": "sā akhīṇāsavānaṃ yebhuyyena aniyatakālā,",
  "tika-s0301t:310_8": "tabbidhuraniyatasabbhāvaṃ dassento “aticchāta…pe…",
  "tika-s0301t:310_9": "āgantukaṃ ālasiya”nti āha.",
  "tika-s0301t:310_10": "Kāyālasiyapaccayā vīriyassa paṭipakkhabhūtā cattāro akusalakkhandhā tandī nāma.",
  "tika-s0301t:310_11": "Tandīti sabhāvaniddeso.",
  "tika-s0301t:310_12": "Tandiyanāti ākāraniṃddeso.",
  "tika-s0301t:310_13": "Tandīmanatāti tandībhūtacittatā.",
  "tika-s0301t:310_14": "Ālasyanti alasabhāvāharaṇaṃ.",
  "tika-s0301t:310_15": "Ālasyāyitattanti alasabhāvappatti.",
  "tika-s0301t:310_16": "Kāyavijambhanāti kāyassa vināmanā.",
  "tika-s0301t:310_17": "Akusalapakkhā ukkaṇṭhitatāti akusalapakkhiyā anabhirati.",
  "tika-s0301t:310_18": "Bhattakilamathoti yathāvuttassa bhattavatthukassa āhārassa vasena sarīre uppajjanakakhedo.",
  "tika-s0301t:310_19": "Upakkiliṭṭhoti paññāya dubbalīkaraṇena upakkiliṭṭhacitto.",
  "tika-s0301t:310_20": "Cittassa asamāhitattā nivāritapātubhāvo.",
  "tika-s0301t:310_21": "Ariyamaggassa jotanaṃ nāma uppajjanamevāti āha “na jotati,",
  "tika-s0301t:310_22": "na pātubhavatīti attho”ti.",
  "tika-s0301t:310_23": "Na hi ariyamaggo jotiajotināmo pavattati.",
  "tika-s0301t:311_0": "Maggasahajātavīriyenāti lokiyalokuttaramaggasahajātavīriyena.",
  "tika-s0301t:311_1": "Missakamaggo hi idha adhippeto.",
  "tika-s0301t:311_2": "Nīharitvāti nīharaṇahetu.",
  "tika-s0301t:311_3": "Hetuattho hi ayaṃ tvā-",
  "tika-s0301t:311_4": "saddo “paññāya cassa disvā”tiādīsu viya.",
  "tika-s0301t:311_5": "Tena “maggo visujjhatī”ti vacanaṃ samatthitaṃ hoti.",
  "tika-s0301t:311_6": "“Ariyamaggaṃ visujjhatī”ti keci paṭhanti.",
  "tika-s0301t:312_0": "Niddātandīsuttavaṇṇanā niṭṭhitā.",
  "tika-s0301t:313_0": "7. Dukkarasuttavaṇṇanā",
  "tika-s0301t:314_0": "17.",
  "tika-s0301t:314_1": "Dukkhaṃ titikkhanti duttitikkhaṃ.",
  "tika-s0301t:314_2": "Tañca dukkhamaṃ dussahanaṃ ārambhavasena dukkaraṃ,",
  "tika-s0301t:314_3": "anuyuñjanavasena duttitikkhanti.",
  "tika-s0301t:314_4": "Abyattenāti sāmaññassa upakārānupakāre dhamme jānanasamatthāya veyyattiyasaṅkhātāya paññāya abhāvato na byattena.",
  "tika-s0301t:314_5": "Tenāha “bālenā”ti.",
  "tika-s0301t:314_6": "Yasmiṃ dhamme sati samaṇoti vuccati,",
  "tika-s0301t:314_7": "taṃ sāmaññanti āha “samaṇadhammo”ti.",
  "tika-s0301t:314_8": "Imināti “dukkaraṃ duttitikkhañca,",
  "tika-s0301t:314_9": "abyattena ca sāmañña”nti iminā gāthaddhena idaṃ dassetīti idaṃ idāni vuccamānaṃ atthajātaṃ dasseti.",
  "tika-s0301t:314_10": "Abhidantanti abhibhavanadantaṃ,",
  "tika-s0301t:314_11": "uparidantanti attho.",
  "tika-s0301t:314_12": "So hi itaraṃ musalaṃ viya udukkhalaṃ visesato kassaci khādanakāle abhibhuyya vattati.",
  "tika-s0301t:314_13": "Ādhāyāti nippīḷanavaseneva ṭhapetvā.",
  "tika-s0301t:314_14": "Tāluṃ āhaccāti tālupadesamāhanitvā viya.",
  "tika-s0301t:314_15": "Cetasāti kusalacittena.",
  "tika-s0301t:314_16": "Cittanti akusalacittaṃ.",
  "tika-s0301t:314_17": "Abhiniggaṇhitvāti yathā atisamudācāro na hoti,",
  "tika-s0301t:314_18": "evaṃ vibādhanavasena niggahetvā.",
  "tika-s0301t:314_19": "Āpāṇakoṭikanti pāṇakoṭipariyosānaṃ,",
  "tika-s0301t:314_20": "parijīvanti attho.",
  "tika-s0301t:314_21": "Sambādhetīti sambādho,",
  "tika-s0301t:314_22": "antarāyiko.",
  "tika-s0301t:314_23": "Bahū parissayāti ayoniso kāmavitakkādivasena.",
  "tika-s0301t:315_0": "Pajjati cittametthāti padaṃ, ārammaṇaṃ. Iriyāpathaṃ eva padaṃ iriyāpathapadaṃ.",
  "tika-s0301t:316_0": "Gīvā cattāro pādāti gīvapañcamāni.",
  "tika-s0301t:316_1": "Samodahanti vā samodhānahetūti ayamettha atthoti āha –",
  "tika-s0301t:316_2": "“samodahitvā vā”ti,",
  "tika-s0301t:316_3": "sammā odhāya anto pavesetvāti attho.",
  "tika-s0301t:316_4": "Sake ārammaṇakapāleti gocarajjhattaṃ vadati.",
  "tika-s0301t:316_5": "Samodahanti samodahanto.",
  "tika-s0301t:316_6": "Anissitoti tebhūmakadhammesu kañcipi dhammaṃ taṇhādiṭṭhābhinivesavasena anissito.",
  "tika-s0301t:316_7": "Avihiṃsamāno vihiṃsānimittānaṃ pajahanena.",
  "tika-s0301t:316_8": "Ullumpanasabhāvasaṇṭhitenāti sīlabyasanato uddharaṇarūpe saṇṭhitena,",
  "tika-s0301t:316_9": "karuṇāyuttenāti attho.",
  "tika-s0301t:316_10": "Tenāha “kāruññataṃ paṭiccā”ti.",
  "tika-s0301t:317_0": "Dukkarasuttavaṇṇanā niṭṭhitā.",
  "tika-s0301t:318_0": "8. Hirīsuttavaṇṇanā",
  "tika-s0301t:319_0": "18.",
  "tika-s0301t:319_1": "Nisedhetīti nivāreti pavattituṃ na deti.",
  "tika-s0301t:319_2": "Pucchati devatā.",
  "tika-s0301t:319_3": "Apaharantoti apanento,",
  "tika-s0301t:319_4": "yathā sabbena sabbaṃ akkosavatthu na hoti,",
  "tika-s0301t:319_5": "evaṃ pariharantoti attho.",
  "tika-s0301t:319_6": "Bujjhati sārathividhaṃ.",
  "tika-s0301t:319_7": "Attani nipātaṃ na deti,",
  "tika-s0301t:319_8": "ājānīyo hi yuttaṃ pajānāti.",
  "tika-s0301t:319_9": "Abhūtena abhūtakkosena parimutto nāma natthi bālānañca janānaṃ parāpavāde yuttapayuttabhāvato.",
  "tika-s0301t:319_10": "Tenāha bhagavā –",
  "tika-s0301t:320_0": "“Nindanti tuṇhimāsīnaṃ, nindanti bahubhāṇinaṃ;",
  "tika-s0301t:321_0": "Mitabhāṇimpi nindanti, natthi loke anindito”ti. ;",
  "tika-s0301t:322_0": "Tanuyāti vā katipayā.",
  "tika-s0301t:322_1": "Tenāha “appakā”ti.",
  "tika-s0301t:322_2": "Sadā satāti hirinisedhabhāve kāraṇavacanaṃ.",
  "tika-s0301t:322_3": "Pappuyyāti patvā adhigantvā.",
  "tika-s0301t:322_4": "Vānato nikkhantattā nibbānaṃ,",
  "tika-s0301t:322_5": "asaṅkhatadhātu.",
  "tika-s0301t:323_0": "Hirīsuttavaṇṇanā niṭṭhitā.",
  "tika-s0301t:324_0": "9. Kuṭikāsuttavaṇṇanā",
  "tika-s0301t:325_0": "19.",
  "tika-s0301t:325_1": "Antoti kucchiabbhantare.",
  "tika-s0301t:325_2": "Vasanaṭṭhānaṭṭhenāti vasanabhāvena.",
  "tika-s0301t:325_3": "Kulapaveṇinti kulācāraṃ kulatantiṃ.",
  "tika-s0301t:325_4": "Santānakaṭṭhenāti kulasantatiyā bandhanabhāvena.",
  "tika-s0301t:325_5": "Evaṃ sabbapadehi pucchitatthassa anujānanavasena “ekaṃsavacane nipāto”ti vuttaṃ.",
  "tika-s0301t:325_6": "Āpādikā posikā mātucchā mahāpajāpati mātā evāti katvā “pahāya pabbajitattā”ti avisesato vuttaṃ.",
  "tika-s0301t:325_7": "Pahāya pabbajitattā natthīti ānetvā sambandho.",
  "tika-s0301t:325_8": "Puna mātukucchivāsādīnaṃ abhāvavacaneneva vaṭṭamhi bandhanassa abhāvo dīpito hotīti na gahito.",
  "tika-s0301t:325_9": "Ayaṃ kira devatā yathā puthujjanā buddhānaṃ guṇe na jānanti,",
  "tika-s0301t:325_10": "evaṃ na jānāti,",
  "tika-s0301t:325_11": "tasmā “mayā sannāhaṃ bandhitvā”tiādimāha.",
  "tika-s0301t:326_0": "Kuṭikāsuttavaṇṇanā niṭṭhitā.",
  "tika-s0301t:327_0": "10. Samiddhisuttavaṇṇanā",
  "tika-s0301t:328_0": "20.",
  "tika-s0301t:328_1": "Tapanabhāvena tapanodakattā tapodāti tassa rahadassa nāmaṃ.",
  "tika-s0301t:328_2": "Tenāha “tattodakassa rahadassā”ti.",
  "tika-s0301t:328_3": "Tatoti nāgabhavane udakarahadato tapodā nāma nadī sandati.",
  "tika-s0301t:328_4": "Sā hi nadī bhūmitalaṃ ārohati.",
  "tika-s0301t:328_5": "“Edisā jātā”ti vacanaseso.",
  "tika-s0301t:328_6": "Petalokoti lohakumbhinirayā idhādhippetāti vadanti.",
  "tika-s0301t:328_7": "Rahadassa pana ādito pabbatapādavanantaresu bahū petā viharanti,",
  "tika-s0301t:328_8": "svāyamattho petavatthupāḷiyā lakkhaṇasaṃyuttena ca dīpetabbo.",
  "tika-s0301t:328_9": "Yatāyanti yato rahadato ayaṃ.",
  "tika-s0301t:328_10": "Sātodakoti madhurodako.",
  "tika-s0301t:328_11": "Setodakoti parisuddhodako,",
  "tika-s0301t:328_12": "anāvilodakoti attho.",
  "tika-s0301t:328_13": "Tatoti tapodānadito.",
  "tika-s0301t:329_0": "Samiddhoti avayavānaṃ sampuṇṇatāya saṃsiddhiyāva sammā iddho.",
  "tika-s0301t:329_1": "Tenāha “abhirūpo”tiādi.",
  "tika-s0301t:329_2": "Padhāne sammasanadhamme niyutto,",
  "tika-s0301t:329_3": "taṃ vā ettha atthīti padhāniko.",
  "tika-s0301t:329_4": "Senāsanaṃ suṭṭhapitadvāravātapānaṃ,",
  "tika-s0301t:329_5": "tesaṃ pidahanena utuṃ gāhāpetvā.",
  "tika-s0301t:330_0": "Pubbāpayamānoti nhānato pubbabhāge viya vodakabhāvaṃ āpajjamāno gamento.",
  "tika-s0301t:330_1": "Avattaṃ paṭikkhipitvā vattaṃ dassetuṃ “tattha…pe…",
  "tika-s0301t:330_2": "na otaritabba”nti paṭhamaṃ vuttaṃ.",
  "tika-s0301t:330_3": "Sabbadisāpalokanaṃ yathā nhāyanaṭṭhānassa manussehi vivittabhāvajānanatthaṃ.",
  "tika-s0301t:330_4": "Khāṇuādivavatthāpanaṃ cīvarādīnaṃ ṭhapanatthaṃ udakasamīpeti adhippāyo.",
  "tika-s0301t:330_5": "Ukkāsanaṃ amanussānaṃ apagamanatthaṃ.",
  "tika-s0301t:330_6": "Avakujjaṭṭhānaṃ taṅkhaṇepi uparimakāyassa ujukaṃ avivaṭakaraṇatthaṃ.",
  "tika-s0301t:330_7": "Cīvarapiṭṭheyeva ṭhapetabbaṃ yattha vā tattha vā aṭṭhapetvā.",
  "tika-s0301t:330_8": "Udakanteti udakasamīpe.",
  "tika-s0301t:330_9": "Sinnaṭṭhānanti sedagatapadeso.",
  "tika-s0301t:330_10": "Pasāretabbaṃ tassa sukkhāpanatthaṃ.",
  "tika-s0301t:330_11": "Saṃharitvā ṭhapanaṃ puna sukhena gahetvā nivāsanatthaṃ.",
  "tika-s0301t:330_12": "Nābhippamāṇamattaṃ otaraṇaṃ tāvatā udakapaṭicchādilakkhaṇappattato.",
  "tika-s0301t:330_13": "Vīciṃ anuṭṭhāpentenātiādi saṃyatakāritādassanaṃ.",
  "tika-s0301t:330_14": "Nivāsanaṃ parikkhipitvāti antaravāsakaṃ kaṭippadesassa yathā parito hoti,",
  "tika-s0301t:330_15": "evaṃ khipitvā parivasitvā.",
  "tika-s0301t:331_0": "Sarīravaṇṇopi vippasīdi sammadeva bhāvanānussatimpi vindantassāti adhippāyo.",
  "tika-s0301t:331_1": "Samanaṃ niggahetunti kilesavasaṃ gataṃ attano cittaṃ niggaṇhituṃ.",
  "tika-s0301t:331_2": "Kāmūpanītāti kāmaṃ upagatacittā.",
  "tika-s0301t:331_3": "Atha vā kilesakāmena there upanītacittā.",
  "tika-s0301t:332_0": "Aparibhuñjitvāti ananubhotvā.",
  "tika-s0301t:332_1": "Anubhavitabbanti atthato āpannamevāti āha “pañcakāmaguṇe”ti.",
  "tika-s0301t:332_2": "Bhikkhasīti yācasi.",
  "tika-s0301t:332_3": "Tañca bhikkhācariyavasenāti āha “piṇḍāya carasī”ti.",
  "tika-s0301t:332_4": "Kāmaparibhogagarugamanakālo nāma visesato paṭhamayobbanāvatthāti āha “daharayobbanakālo”ti.",
  "tika-s0301t:332_5": "Obhaggenāti majjhe saṃbhaggakāyena.",
  "tika-s0301t:332_6": "Jiṇṇakāle hi sattānaṃ kaṭiyaṃ kāyo obhaggo hoti.",
  "tika-s0301t:333_0": "Voti nipātamattaṃ “ye hi vo ariyā”tiādīsu viya.",
  "tika-s0301t:333_1": "Sattānanti sāmaññavacanaṃ,",
  "tika-s0301t:333_2": "na manussānaṃ eva.",
  "tika-s0301t:333_3": "Dehanikkhepananti kaḷevaraṭṭhapitaṭṭhānaṃ.",
  "tika-s0301t:333_4": "Natthi etesaṃ nimittanti animittā,",
  "tika-s0301t:333_5": "“ettakaṃ ayaṃ jīvatī”tiādinā sañjānananimittarahitāti attho.",
  "tika-s0301t:333_6": "Na nāyareti na ñāyanti.",
  "tika-s0301t:333_7": "Ito paranti ettha paranti aññaṃ kālaṃ.",
  "tika-s0301t:333_8": "Tena orakālassapi saṅgaho siddho hoti.",
  "tika-s0301t:333_9": "Paramāyuno orakāle eva cettha paranti adhippetaṃ tato paraṃ sattānaṃ jīvitassa abhāvato.",
  "tika-s0301t:333_10": "Vavatthānābhāvatoti kālavasena vavatthānābhāvato.",
  "tika-s0301t:333_11": "Vavatthānanti cettha paricchedo veditabbo,",
  "tika-s0301t:333_12": "na asaṅkarato vavatthānaṃ,",
  "tika-s0301t:333_13": "nicchayo vā.",
  "tika-s0301t:333_14": "Abbudapesītiādīsu abbudakālo pesikālotiādinā kāla-",
  "tika-s0301t:333_15": "saddo paccekaṃ yojetabbo.",
  "tika-s0301t:333_16": "Kāloti idha pubbaṇhādivelā adhippetā.",
  "tika-s0301t:333_17": "Tenāha pubbaṇhepi hītiādi.",
  "tika-s0301t:333_18": "Idheva dehena patitabbanti sambandho.",
  "tika-s0301t:333_19": "Anekappakāratoti nagare jātānaṃ gāme,",
  "tika-s0301t:333_20": "gāme jātānaṃ nagare,",
  "tika-s0301t:333_21": "vane jātānaṃ janapade,",
  "tika-s0301t:333_22": "janapade jātānaṃ vanetiādinā anekappakārato.",
  "tika-s0301t:333_23": "Ito cutenāti ito gatito cutena.",
  "tika-s0301t:333_24": "Idha imissaṃ gatiyaṃ.",
  "tika-s0301t:333_25": "Yante yuttagoṇo viyāti yathā yante yuttagoṇo yantaṃ nātivattati,",
  "tika-s0301t:333_26": "evaṃ kālo gatipañcakanti evaṃ upamāsaṃsandanaṃ veditabbaṃ.",
  "tika-s0301t:334_0": "Ayaṃ kāloti ayaṃ maraṇakālo.",
  "tika-s0301t:334_1": "Pacchime kāleti pacchime vaye.",
  "tika-s0301t:334_2": "Tisso vayosīmāti.",
  "tika-s0301t:334_3": "Paṭhamādikā tisso vayassa sīmā atikkantena.",
  "tika-s0301t:334_4": "Purimānaṃ hi dvinnaṃ vayānaṃ sabbaso sīmā atikkamitvā pacchimassa ādisīmaṃ atikkanto tathā vutto.",
  "tika-s0301t:334_5": "“Ayañhi samaṇadhammo…pe…",
  "tika-s0301t:334_6": "na sakkā kātu”nti vatvā tamatthaṃ vitthārato dassetuṃ “tadā hī”tiādi vuttaṃ.",
  "tika-s0301t:334_7": "Gaṇhitunti pāḷito atthato ca hadaye ṭhapanavasena gaṇhituṃ.",
  "tika-s0301t:334_8": "Paribhuñjitunti vuttadhammapariharaṇasukhaṃ anubhavituṃ.",
  "tika-s0301t:334_9": "Ekassa kathanato paṭhamaṃ gāthaṃ suttaṃ vā ussāreti,",
  "tika-s0301t:334_10": "tasmiṃ niṭṭhite itaro dhammakathiko taṃyeva vitthārento dhammaṃ katheti,",
  "tika-s0301t:334_11": "ayaṃ sarabhāṇadhammakathā.",
  "tika-s0301t:334_12": "Suttageyyānusārena yāva pariyosānā ussāraṇaṃ sarabhaññadhammakathā.",
  "tika-s0301t:334_13": "“Mā maṃ kālo upaccagā”ti vadanto “samaṇadhammassa karaṇassa ayaṃ me kālo”ti katheti,",
  "tika-s0301t:334_14": "tato paro “pacchimavayo añño kālo”ti katheti.",
  "tika-s0301t:334_15": "“Kālaṃ vohaṃ…pe…",
  "tika-s0301t:334_16": "tasmā abhutvā bhikkhāmī”ti vadanto attanā kataṃ paṭipattiñca sahetukaṃ sānisaṃsaṃ katheti.",
  "tika-s0301t:335_0": "Taṃ gāravakāraṇaṃ sandhāya.",
  "tika-s0301t:335_1": "Etanti “atha kho sā devatā pathaviyaṃ patiṭṭhahitvā”ti etaṃ vuttaṃ.",
  "tika-s0301t:335_2": "Daharo tvantiādimāha lobhābhibhūtatāya adhigatattā.",
  "tika-s0301t:335_3": "Sabbasampattiyuttoti bhogasampadā parivārasampadāti sabbasampattīhi yutto.",
  "tika-s0301t:335_4": "Alaṅkāraparihāranti alaṅkārakaraṇaṃ.",
  "tika-s0301t:335_5": "Anikkīḷitāvīti akīḷitapubbo.",
  "tika-s0301t:335_6": "Kīḷanañcettha kāmānaṃ paribhogoti āha “abhuttāvī”ti.",
  "tika-s0301t:335_7": "Akatakāmakīḷoti akatakāmānubhavanappayogo.",
  "tika-s0301t:335_8": "Sayaṃ attanā eva dissantīti sandiṭṭhā,",
  "tika-s0301t:335_9": "sandiṭṭhā eva sandiṭṭhikā,",
  "tika-s0301t:335_10": "attapaccakkhato sandiṭṭhikā.",
  "tika-s0301t:335_11": "Pakaṭṭho kālo patto etesanti kālikā,",
  "tika-s0301t:335_12": "te kālike.",
  "tika-s0301t:336_0": "Cittānantaranti icchitacittānantaraṃ,",
  "tika-s0301t:336_1": "icchiticchitārammaṇākāreti attho.",
  "tika-s0301t:336_2": "Tenevāha “cittānantaraṃ icchiticchitārammaṇānubhavanaṃ na sampajjatī”tiādi.",
  "tika-s0301t:336_3": "Cittānantaraṃ laddhabbatāyāti anantaritasamādhicittānantaraṃ laddhabbaphalatāya.",
  "tika-s0301t:336_4": "Samohitesupīti sambhatesupi.",
  "tika-s0301t:336_5": "Sampannakāmassāti samiddhakāmassa.",
  "tika-s0301t:336_6": "Cittakārā rūpalābhena,",
  "tika-s0301t:336_7": "potthakārā paṭimākārakā,",
  "tika-s0301t:336_8": "rūpakārā dantarūpakaṭṭharūpa-",
  "tika-s0301t:336_9": "loharūpādikārakā.",
  "tika-s0301t:336_10": "Ādisaddena nānārūpavesadhārīnaṃ naṭādīnaṃ saṅgaho.",
  "tika-s0301t:336_11": "Sesadvāresūti ettha gandhabbamālākārasūpakārādayo vattabbā.",
  "tika-s0301t:337_0": "Soti samiddhitthero.",
  "tika-s0301t:337_1": "Samohitasampattināti saṅgāhabhogūpakaraṇasampattinā.",
  "tika-s0301t:337_2": "Pattabbadukkhassāti kāmānaṃ āpajjanarakkhaṇavasena laddhabbassa kāyikacetasikadukkhassa.",
  "tika-s0301t:337_3": "Upāyāsassāti daḷhaparissamassa viratassa.",
  "tika-s0301t:337_4": "“Vissātassā”ti keci.",
  "tika-s0301t:337_5": "“Paccavekkhaṇañāṇenā”ti keci paṭhanti.",
  "tika-s0301t:337_6": "Asukasmiṃ nāma kāle phalaṃ hotīti evaṃ udikkhitabbo nassa kāloti akālo.",
  "tika-s0301t:337_7": "Etthāti etesu navasu lokuttaradhammesu.",
  "tika-s0301t:337_8": "Ehipassavidhinti “ehi passā”ti evaṃ pavattavidhivacanaṃ.",
  "tika-s0301t:337_9": "Upanetabboti vā upaneyyo,",
  "tika-s0301t:337_10": "so eva opaneyyiko.",
  "tika-s0301t:337_11": "Viññūhīti vidūhi paṭividdhasaccehi.",
  "tika-s0301t:337_12": "Te ekaṃsato ugghaṭitaññūādayo hontīti āha “ugghaṭitaññūādīhī”ti.",
  "tika-s0301t:337_13": "“Paccatta”nti etassa patiattanīti bhummavasena attho gahetabboti āha “attani attanī”ti.",
  "tika-s0301t:338_0": "Sabbapadehi sambandhoti “kathaṃ ādīnavo ettha bhiyyo,",
  "tika-s0301t:338_1": "kathaṃ akāliko”tiādinā sabbehi paccekaṃ sambandho veditabbo.",
  "tika-s0301t:339_0": "Navoti taruṇo na ciravasso.",
  "tika-s0301t:339_1": "Ye bhikkhunovādakalakkhaṇappattā,",
  "tika-s0301t:339_2": "te sandhāya “vīsativassato paṭṭhāya thero”ti vuttaṃ.",
  "tika-s0301t:339_3": "Idha sāsanaṃ nāma sikkhattayasaṅgahaṃ piṭakattayanti āha “dhammena hī”tiādi.",
  "tika-s0301t:339_4": "Tattha dhammena vinayo ettha vinā daṇḍasatthehīti dhammavinayo.",
  "tika-s0301t:339_5": "Dhammāya vinayo ettha na āmisatthanti dhammavinayo.",
  "tika-s0301t:339_6": "Dhammato vinayo na adhammatoti dhammavinayo.",
  "tika-s0301t:339_7": "Dhammo vā bhagavā dhammassāmī dhammakāyattā,",
  "tika-s0301t:339_8": "tassa dhammasaññitassa satthu vinayo,",
  "tika-s0301t:339_9": "na takkikānanti dhammavinayo.",
  "tika-s0301t:339_10": "Dhamme vinayo na adhamme vinayo.",
  "tika-s0301t:339_11": "Dhammo ca so yathānusiṭṭhaṃ paṭipajjamāne satte apāyesu apatamāne dhāretīti,",
  "tika-s0301t:339_12": "sabbe saṃkilesato vinetīti vinayo cāti dhammavinayo.",
  "tika-s0301t:339_13": "Tenāha “ubhayampetaṃ sāsanasseva nāma”nti.",
  "tika-s0301t:340_0": "Dhammavinayoti dhammena yutto vinayoti dhammavinayo ājaññaratho viya.",
  "tika-s0301t:340_1": "Dhammo ca vinayo cāti vā dhammavinayo,",
  "tika-s0301t:340_2": "taṃ dhammavinayaṃ.",
  "tika-s0301t:340_3": "Dhammavinayānañhi satthubhāvavacanato dhammavinayattasaṃsiddhi dhammavinayānaṃ aññamaññaṃ visesanato.",
  "tika-s0301t:340_4": "Abhidhammepi vinayavacananti dhammavinayadvayasiddhi,",
  "tika-s0301t:340_5": "desitapaññattavacanato dhammavinayasiddhi.",
  "tika-s0301t:340_6": "Dhammo catudhā desito sandassana-",
  "tika-s0301t:340_7": "samādāpana-",
  "tika-s0301t:340_8": "samuttejana-",
  "tika-s0301t:340_9": "sampahaṃsanavasena,",
  "tika-s0301t:340_10": "vinayo catudhā paññatto sīlācārato parājitavasena.",
  "tika-s0301t:340_11": "Dhammacariyā sakavisayo,",
  "tika-s0301t:340_12": "vinayapaññatti buddhavisayo.",
  "tika-s0301t:340_13": "Pariyāyena desito dhammo,",
  "tika-s0301t:340_14": "nippariyāyena paññatto vinayo.",
  "tika-s0301t:340_15": "Dhammadesanā adhippāyatthappadhānā,",
  "tika-s0301t:340_16": "vinayapaññatti vacanatthappadhānā.",
  "tika-s0301t:340_17": "Paramatthasaccappadhāno dhammo,",
  "tika-s0301t:340_18": "sammutisaccappadhāno vinayo.",
  "tika-s0301t:340_19": "Āsayasuddhipadhāno dhammo,",
  "tika-s0301t:340_20": "payogasuddhipadhāno vinayo.",
  "tika-s0301t:341_0": "Kiriyadvayasiddhiyā dhammavinayasiddhi.",
  "tika-s0301t:341_1": "Dhammena hi anusāsanasiddhi,",
  "tika-s0301t:341_2": "vinayena ovādasiddhi.",
  "tika-s0301t:341_3": "Dhammena dhammakathāsiddhi,",
  "tika-s0301t:341_4": "vinayena ariyatuṇhībhāvasiddhi.",
  "tika-s0301t:341_5": "Sāvajjadvayaparivajjanato dhammavinayasiddhi.",
  "tika-s0301t:341_6": "Dhammena hi visesato pakatisāvajjapariccāgasiddhi,",
  "tika-s0301t:341_7": "vinayena paññattisāvajjapariccāgasiddhi.",
  "tika-s0301t:341_8": "Gahaṭṭhapabbajitānaṃ sādhāraṇāsādhāraṇaguṇadvayasiddhi.",
  "tika-s0301t:341_9": "Bahussutasutapasannadvayato pariyatti-",
  "tika-s0301t:341_10": "pariyāpuṇana-",
  "tika-s0301t:341_11": "dhammavihāra-",
  "tika-s0301t:341_12": "vibhāgato dhammadharavinayadharavibhāgato ca dhammavinayadvayasiddhi,",
  "tika-s0301t:341_13": "saraṇadvayasiddhiyā dhammavinayadvayasiddhi.",
  "tika-s0301t:341_14": "Idha sattānaṃ duvidhaṃ saraṇaṃ dhammo attā ca.",
  "tika-s0301t:341_15": "Tattha dhammo suciṇṇo saraṇaṃ.",
  "tika-s0301t:341_16": "“Dhammo have rakkhati dhammacāri”nti hi vuttaṃ.",
  "tika-s0301t:341_17": "Sudanto attāpi saraṇaṃ “attā hi attano nātho”ti vacanato.",
  "tika-s0301t:341_18": "Tena vuttaṃ “saraṇadvayasiddhiyā dhammavinayasiddhī”ti.",
  "tika-s0301t:341_19": "Tattha yatassa dhammasiddhi,",
  "tika-s0301t:341_20": "yato ca vinayasiddhi,",
  "tika-s0301t:341_21": "tadubhayaṃ dassento āha –",
  "tika-s0301t:341_22": "“dhammena hettha dve piṭakāni vuttāni,",
  "tika-s0301t:341_23": "vinayena vinayapiṭaka”nti.",
  "tika-s0301t:341_24": "Adhunā āgato idāneva na cirasseva upagato.",
  "tika-s0301t:342_0": "Mahante ṭhāne ṭhapetvāti mahesakkhatādassanatthaṃ attano parivārena mahantaṭṭhāne ṭhapitabhāvaṃ pavedetvā.",
  "tika-s0301t:342_1": "Mahatiyāti upasaṅkamanavandanādivacanāpajjanavasena samāciṇṇāya.",
  "tika-s0301t:342_2": "Sabbepi kira nisīdantā taṃ ṭhānaṃ ṭhapetvāva nisīdanti.",
  "tika-s0301t:342_3": "Thirakaraṇavasenāti daḷhīkaraṇavasena.",
  "tika-s0301t:342_4": "Ayaṃ kira devatā ñāṇasampannā mānajātikā,",
  "tika-s0301t:342_5": "tasmā nāyaṃ mānaṃ appahāya mama desanaṃ paṭivijjhituṃ sakkotīti mānaniggaṇhanatthaṃ ādito duviññeyyaṃ",
  "tika-s0301t:342_6": "kathento bhagavā “akkheyyasaññino”tiādinā tāya ñātumicchitakāmānaṃ kālikādibhāvaṃ,",
  "tika-s0301t:342_7": "dhammassa ca sandiṭṭhikādibhāvaṃ vibhāvento dve gāthā abhāsi.",
  "tika-s0301t:343_0": "Akkheyyatoti gihiliṅgapariyāyanāmavisesādivasena tathā tathā akkhātabbato.",
  "tika-s0301t:343_1": "Tenāha “kathānaṃ vatthubhūtato”ti.",
  "tika-s0301t:343_2": "Etesanti sattānaṃ.",
  "tika-s0301t:343_3": "Patiṭṭhitāti pavattitā āsattā.",
  "tika-s0301t:343_4": "Pañcannaṃ kāmasaṅgādīnaṃ vasena āsattā hontu,",
  "tika-s0301t:343_5": "itaresaṃ pana kathanti?",
  "tika-s0301t:343_6": "Aniṭṭhaṅgatopi hi “idaṃ nu kho”tiādinā kaṅkhato tattha āsatto eva nāma avijahanato,",
  "tika-s0301t:343_7": "tathā vikkhepagato vikkhepavatthusmiṃ,",
  "tika-s0301t:343_8": "anusayānaṃ pana āsattabhāve vattabbameva natthi.",
  "tika-s0301t:343_9": "Maccuno yoganti,",
  "tika-s0301t:343_10": "maccubandhanaṃ,",
  "tika-s0301t:343_11": "maraṇadhammatanti attho.",
  "tika-s0301t:343_12": "Yasmā apariññātavatthukā anatītamaraṇattā maccunā yathāruci payojetabbā,",
  "tika-s0301t:343_13": "tattha tattha uparūpari ca khipitāya āṇāya abbhantare eva honti,",
  "tika-s0301t:343_14": "tasmā vuttaṃ “payogaṃ…pe…",
  "tika-s0301t:343_15": "āgacchantī”ti.",
  "tika-s0301t:343_16": "Yasmā tebhūmakā dhammā kamanīyaṭṭhena kāmā,",
  "tika-s0301t:343_17": "nesampi kālassa laddhabbatāya kālikatā idha akkheyyavacanena paveditā. Tenāha –",
  "tika-s0301t:343_18": "“evamimāya gāthāya kālikā kāmā kathitā”ti.",
  "tika-s0301t:343_19": "Sabbepi tebhūmakā dhammā kamanīyā,",
  "tika-s0301t:343_20": "yasmā ca kālikānaṃ kāmānaṃ tathāsabhāvatā kathitā.",
  "tika-s0301t:343_21": "Ayampi gāthā tadatthameva dīpetīti imāya te kathitā eva honti.",
  "tika-s0301t:343_22": "Ye ca sattā pañcasu khandhesu diṭṭhitaṇhādivasena patiṭṭhitā “itthī, puriso, ahaṃ,",
  "tika-s0301t:343_23": "mamā”ti ca abhinivisiya kāme paribhuñjanti,",
  "tika-s0301t:343_24": "te maraṇaṃ nātivattanti.",
  "tika-s0301t:343_25": "Evampettha kāmānaṃ kālikattho kathitoti āha “kālikā kāmā kathitā”ti.",
  "tika-s0301t:344_0": "Ayaṃ ñātapariññāti rūpārūpadhamme lakkhaṇādito ñāte katvā paricchindanapaññā.",
  "tika-s0301t:344_1": "Tenāha “evaṃ ñātaṃ katvā”tiādi.",
  "tika-s0301t:344_2": "Padaṭṭhānaggahaṇeneva cettha tesaṃ rūpārūpadhammānaṃ paccayo gahitoti paccayapariggahassapi saṅgaho daṭṭhabbo.",
  "tika-s0301t:344_3": "Tīreti tuleti vīmaṃsati.",
  "tika-s0301t:344_4": "Dvācattālīsāya ākārehīti iminā matthakappattaṃ mahāvipassanaṃ dasseti.",
  "tika-s0301t:344_5": "Te pana ākārā visuddhimaggasaṃvaṇṇanāya vuttanayena veditabbā.",
  "tika-s0301t:344_6": "“Aniccānupassanāya niccasaññaṃ pajahatī”tiādinā vipassanākkhaṇepi ekadesena pahānaṃ labbhateva,",
  "tika-s0301t:344_7": "anavasesato pana pahānavasena pahānapariññaṃ dassento āha “aggamaggena …pe…",
  "tika-s0301t:344_8": "ayaṃ pahānapariññā”ti.",
  "tika-s0301t:344_9": "Tathā ca āha “evaṃ tīhi pariññāhī”tiādi.",
  "tika-s0301t:345_0": "Akkhātāranti akkhātabbaṃ,",
  "tika-s0301t:345_1": "na akkheyyakaṃ.",
  "tika-s0301t:345_2": "Tenāha “kammavasena kāraka”ntiādi.",
  "tika-s0301t:345_3": "Kārakanti ca sādhanamāha.",
  "tika-s0301t:345_4": "Na maññatīti vā maññanaṃ nappavatteti akkhātāranti khīṇāsavaṃ.",
  "tika-s0301t:345_5": "Atha vā tañhi tassa na hotīti taṃ kāraṇaṃ tassa khīṇāsavassa na hoti na vijjati,",
  "tika-s0301t:345_6": "yena diṭṭhitaṇhādikāraṇena akkheyyaṃ khandhapañcakaṃ “tisso”ti vā “phusso”ti vā “itthī”ti vā “puriso”ti",
  "tika-s0301t:345_7": "vā abhinivissa vadeyyāti evamettha attho veditabbo.",
  "tika-s0301t:345_8": "Manussanāgādīhi pūjanīyattā “yakkho”ti sabbadevānaṃ sādhāraṇavacananti devadhītāpi “yakkhī”ti vuttā.",
  "tika-s0301t:345_9": "Akkheyyanti pahānapariññāya pahānamaggo,",
  "tika-s0301t:345_10": "tassa ārammaṇabhūtaṃ nibbānampi gahitaṃ.",
  "tika-s0301t:345_11": "Na maññatīti khīṇāsavassa assa phalappattīti āha “navavidho lokuttaradhammo kathito”ti.",
  "tika-s0301t:346_0": "Visesīti visesajātiādivasena seyyoti attho.",
  "tika-s0301t:346_1": "Tesu gahitesūti tesu seyyamānādīsu tīsu mānesu gahitesu.",
  "tika-s0301t:346_2": "Tayo seyyamānā,",
  "tika-s0301t:346_3": "tayo sadisamānā,",
  "tika-s0301t:346_4": "tayo hīnamānā gahitāva honti.",
  "tika-s0301t:346_5": "So puggaloti so appahīnamaññanapuggalo.",
  "tika-s0301t:346_6": "Teneva mānena hetubhūtena.",
  "tika-s0301t:346_7": "Upaḍḍhagāthāyāti purimaddhena pana vatthukāmā vuttāti āha “kālikā kāmā kathitā”ti.",
  "tika-s0301t:347_0": "Vidhīyati visadisākārena ṭhapīyatīti vidhā, koṭṭhāso.",
  "tika-s0301t:347_1": "Kathaṃvidhanti kathaṃ patiṭṭhitaṃ,",
  "tika-s0301t:347_2": "kena pakārena pavattitanti attho.",
  "tika-s0301t:347_3": "Vidahanato hīnādivasena vividhenākārena dahanato upadhāraṇato vidhā, māno.",
  "tika-s0301t:347_4": "Mānesūti nimittatthe bhummaṃ,",
  "tika-s0301t:347_5": "mānahetūti attho.",
  "tika-s0301t:347_6": "Na calatīti na vedhati attano parisuddhapakatiṃ avijahanato.",
  "tika-s0301t:348_0": "Paññā “saṅkhā”ti āgatā,",
  "tika-s0301t:348_1": "paññāti yoniso paṭisaṅkhānaṃ.",
  "tika-s0301t:348_2": "Saṅkhāyakoti saṅkalanapaduppādanādi-",
  "tika-s0301t:348_3": "piṇḍagaṇanāvasena gaṇako papañcasaṅkhāti mānādipapañcabhāgā.",
  "tika-s0301t:348_4": "Te te dhammā sammā yāthāvato saṅkhāyanti upatiṭṭhanti etāyāti saṅkhā, paññā.",
  "tika-s0301t:348_5": "Ekaṃ dvetiādinā saṅkhānaṃ gaṇanaṃ paricchindananti saṅkhā, gaṇanā.",
  "tika-s0301t:348_6": "Saṅkhāyati bhāgaso kathīyatīti saṅkhā, koṭṭhāso.",
  "tika-s0301t:348_7": "Saṅkhānaṃ satto puggalotiādinā saññāpananti saṅkhā,",
  "tika-s0301t:348_8": "rattotiādi paṇṇatti.",
  "tika-s0301t:348_9": "Khīṇāsavo jahi pajahi rāgādīnaṃ suppahīnattā.",
  "tika-s0301t:348_10": "Navabhedaṃ pabhedato,",
  "tika-s0301t:348_11": "saṅkhepato tividhamānanti attho.",
  "tika-s0301t:348_12": "Navavidhanti vā pāṭhe navabhedattā antarabhedavasena navavidhanti attho.",
  "tika-s0301t:348_13": "Paccayavisesehi itthibhāvādivisesehi visesena mānīyati gabbho etthāti vimānaṃ,",
  "tika-s0301t:348_14": "gabbhāsayo.",
  "tika-s0301t:348_15": "Na upagacchīti na upagamissati.",
  "tika-s0301t:348_16": "Tenāha “anāgatatthe atītavacana”nti.",
  "tika-s0301t:348_17": "“Nājjhagā”ti hi atītaṃ “na gamissatī”ti etasmiṃ atthe.",
  "tika-s0301t:348_18": "Chindi ariyamaggasatthena.",
  "tika-s0301t:348_19": "Olokayamānā upapattīsu.",
  "tika-s0301t:348_20": "Sattanivesanesūti sattānaṃ upapajjaṭṭhānesu.",
  "tika-s0301t:348_21": "Lokuttaradhammameva kathesi arahattassa paveditattā.",
  "tika-s0301t:349_0": "“Gāthāya atthaṃ kathetuṃ vaṭṭatī”ti attha-",
  "tika-s0301t:349_1": "saddo āharitvā vattabbo.",
  "tika-s0301t:349_2": "Aṭṭhaṅgikamaggavasenapīti etthāpi eseva nayo.",
  "tika-s0301t:349_3": "Satisampajaññaṃ nāma kusaladhammānuyoge kāraṇanti āha “dasakusalakammapathakāraṇa”nti.",
  "tika-s0301t:350_0": "Aṭṭhaṅgikamaggavasena ca gāthāatthavacane ayaṃ idāni vuccamāno vitthāra- nayo.",
  "tika-s0301t:350_1": "Tasmiṃ kira ṭhāneti tasmiṃ kira devatāya pucchitaṃ pañhaṃ vissajjanaṭṭhāne.",
  "tika-s0301t:350_2": "Devatāya ñāṇaparipākaṃ oloketvā anupubbiyā kathāya saddhiṃ sāmukkaṃsikadesanā mahatī dhammadesanā ahosi.",
  "tika-s0301t:350_3": "Ñāṇaṃ pesetvāti satthudesanāya anussaraṇavasena pattavisuddhipaṭipāṭipavattaṃ bhāvanāñāṇaṃ bandhitvā.",
  "tika-s0301t:350_4": "Sotāpattiphale patiṭṭhāyāti satthudesanāvilāsena attano ca paripakkañāṇattā paṭhamaṃ phalaṃ patvā.",
  "tika-s0301t:350_5": "Evamāhāti evaṃ “pāpaṃ na kayirā”tiādippakārena gāthamāha.",
  "tika-s0301t:350_6": "Aṅgaṃ na hoti,",
  "tika-s0301t:350_7": "ājīvo yathā kuppamāno vācākammantavasena kuppati,",
  "tika-s0301t:350_8": "tathā sampajjamānopīti.",
  "tika-s0301t:350_9": "So vācākammantapakkhiko,",
  "tika-s0301t:350_10": "tasmā taggahaṇena gahitova hoti.",
  "tika-s0301t:350_11": "Vāyāmasatisamādhayo gahitā samādhikkhandhasaṅgahato.",
  "tika-s0301t:350_12": "Sammādiṭṭhisammāsaṅkappā gahitā paññākkhandhasaṅgahato.",
  "tika-s0301t:350_13": "Antadvayavivajjanaṃ gahitaṃ sarūpenevāti adhippāyo.",
  "tika-s0301t:350_14": "Itītiādi nigamanaṃ.",
  "tika-s0301t:351_0": "Samiddhisuttavaṇṇanā niṭṭhitā.",
  "tika-s0301t:352_0": "Nandanavaggavaṇṇanā niṭṭhitā.",
  "tika-s0301t:353_0": "3. Sattivaggo",
  "tika-s0301t:354_0": "1.Sattisuttavaṇṇanā",
  "tika-s0301t:355_0": "21.",
  "tika-s0301t:355_1": "Desanāsīsanti desanāpadesalakkhaṇavacananti adhippāyo.",
  "tika-s0301t:355_2": "Omaṭṭhoti adhomukhaṃ katvā dinnappahāro.",
  "tika-s0301t:355_3": "Iminā eva pasaṅgena pahāre vibhāgato dassetuṃ “cattāro hī”tiādi vuttaṃ.",
  "tika-s0301t:355_4": "Upari ṭhatvāti hatthiādīnaṃ upari ṭhatvā.",
  "tika-s0301t:355_5": "Adhomukhaṃ dinnappahāroti khaggakaravālādīnaṃ adhomukhaṃ katvā pahatapahāro.",
  "tika-s0301t:355_6": "Ummaṭṭho vuttavipariyāyena veditabbo.",
  "tika-s0301t:355_7": "Vividhappahāro vimaṭṭho.",
  "tika-s0301t:355_8": "“Omaṭṭho gahito”ti vatvā tasseva gahaṇe kāraṇaṃ dassetuṃ “so hī”tiādi vuttaṃ.",
  "tika-s0301t:355_9": "Duggandhakimiādīnaṃ vasena antodoso.",
  "tika-s0301t:355_10": "Mañcena saddhiṃ bandhitvāti yasmiṃ mañce vaṇikapuggalo nipanno,",
  "tika-s0301t:355_11": "tattha taṃ subandhaṃ katvā pādaṭṭhānaṃ uddhaṃ karontehi sīsaṭṭhānaṃ adho kātabbaṃ.",
  "tika-s0301t:355_12": "Tenāha “adhosiro kātabbo”ti.",
  "tika-s0301t:355_13": "Paribbajeti pavatteyya.",
  "tika-s0301t:355_14": "Sā pana pavatti bhāvanāvihārena yuttāti āha “vihareyyā”ti.",
  "tika-s0301t:356_0": "Sallassa ubbahanaṃ sallubbahanaṃ.",
  "tika-s0301t:356_1": "Atthaṃ parittakaṃ gahetvā ṭhitā upamākārassa vikkhambhanappahānassa adhippetattā.",
  "tika-s0301t:356_2": "Tenāha “punappuna”ntiādi.",
  "tika-s0301t:356_3": "Anubandhova hoti sati paccaye uppajjanārahato devatāya kāmarāgappahānassa jotitattā.",
  "tika-s0301t:356_4": "Nanu bhagavatā anāgāmimaggena desanā niṭṭhāpetabbāti? Na,",
  "tika-s0301t:356_5": "itarissā ñāṇabalānurūpadesanāya pavattetabbato.",
  "tika-s0301t:356_6": "Veneyyajjhāsayānukulañhi dhammaṃ dhammassāmī desetīti.",
  "tika-s0301t:357_0": "Sattisuttavaṇṇanā niṭṭhitā.",
  "tika-s0301t:358_0": "2. Phusatisuttavaṇṇanā",
  "tika-s0301t:359_0": "22.",
  "tika-s0301t:359_1": "Kammaṃ aphusantanti kammaphassaṃ aphusantaṃ,",
  "tika-s0301t:359_2": "kammaṃ akarontanti attho.",
  "tika-s0301t:359_3": "Vipāko na phusatīti vipākaphasso na phusati,",
  "tika-s0301t:359_4": "vipāko na uppajjateva kāraṇassa abhāvato.",
  "tika-s0301t:359_5": "Evaṃ byatirekamukhena kammavaṭṭena vipākavaṭṭaṃ sambandhaṃ katvā atthaṃ vatvā idāni kevalaṃ kammavaṭṭavasena atthaṃ vadanto “kammamevā”tiādimāha.",
  "tika-s0301t:359_6": "Tattha nākaroto kariyatīti kammaṃ akubbato na kayirati,",
  "tika-s0301t:359_7": "anabhisandhikatakammaṃ nāma natthīti attho.",
  "tika-s0301t:359_8": "Idāni tamevatthaṃ anvayato dassetuṃ “phusantañcā”tiādi vuttaṃ.",
  "tika-s0301t:359_9": "Tattha tatoti phusanahetu.",
  "tika-s0301t:359_10": "Sesaṃ vuttanayameva.",
  "tika-s0301t:359_11": "Vuttamevatthaṃ sakāraṇaṃ katvā pariveṭhitavasena vibhūtaṃ katvā dassetuṃ “tasmā phusanta”ntiādi vuttaṃ.",
  "tika-s0301t:359_12": "Dhammatāti kārakasseva kammavipākānubandho,",
  "tika-s0301t:359_13": "nākārakassāti ayaṃ kammavipākānaṃ sabhāvo.",
  "tika-s0301t:360_0": "Pacceti upagacchati anubandhati.",
  "tika-s0301t:360_1": "Pāpanti pāpakaṃ kammaṃ phalañca.",
  "tika-s0301t:360_2": "Ayañca attho araññe luddakassa uyyojanāya sunakhehi parivāriyamānassa bhikkhuno bhayena rukkhaṃ āruḷhassa",
  "tika-s0301t:360_3": "cīvare luddassa upari patite tassa sunakhehi khāditvā māritavatthunā dīpetabboti.",
  "tika-s0301t:361_0": "Phusatisuttavaṇṇanā niṭṭhitā.",
  "tika-s0301t:362_0": "3. Jaṭāsuttavaṇṇanā",
  "tika-s0301t:363_0": "23.",
  "tika-s0301t:363_1": "Yena atthena taṇhā “jaṭā”ti vuttā,",
  "tika-s0301t:363_2": "tamevatthaṃ dassetuṃ “jāliniyā”ti vuttaṃ.",
  "tika-s0301t:363_3": "Sā hi aṭṭhasatataṇhāvicaritapabhedā attano avayavabhūtā eva jālā etissā atthīti jālinīti vuccati.",
  "tika-s0301t:363_4": "Idānissā jaṭākārena pavattiṃ dassetuṃ “sā hī”tiādi vuttaṃ.",
  "tika-s0301t:363_5": "Tattha rūpādīsu ārammaṇesūti tassā pavattiṭṭhānamāha rūpādichaḷārammaṇavinimuttassa taṇhāvisayassa abhāvato.",
  "tika-s0301t:363_6": "Heṭṭhupariyavasenāti kadāci rūpārammaṇe kadāci yāva dhammārammaṇā,",
  "tika-s0301t:363_7": "kadāci dhammārammaṇe kadāci yāva rūpārammaṇāti evaṃ heṭṭhā ca upari ca pavattivasena.",
  "tika-s0301t:363_8": "Desanākkamena cettha heṭṭhupariyatā veditabbā,",
  "tika-s0301t:363_9": "kāmarāgādivasenapi ayamattho veditabbo.",
  "tika-s0301t:363_10": "Saṅkhārānaṃ khaṇikabhāvato aparāparuppatti ettha saṃsibbananti āha “punappunaṃ uppajjanato saṃsibbanaṭṭhenā”ti.",
  "tika-s0301t:363_11": "Idaṃ yena sambandhena jaṭā viyāti jaṭāti jaṭātaṇhānaṃ upamūpameyyatā,",
  "tika-s0301t:363_12": "taṃdassanaṃ.",
  "tika-s0301t:363_13": "Ayañhettha attho –",
  "tika-s0301t:363_14": "yathā jālinī veḷugumbassa sākhā,",
  "tika-s0301t:363_15": "tāsaṃ sañcayādayo ca attano avayavehi saṃsibbitā vinaddhā “jaṭā”ti vuccanti,",
  "tika-s0301t:363_16": "evaṃ taṇhāpi saṃsibbanasabhāvenāti.",
  "tika-s0301t:364_0": "Ime sattā “mama ida”nti pariggahitaṃ attanibbisesaṃ maññamānā abbhantarimaṃ karonti.",
  "tika-s0301t:364_1": "Abbhantaraṭṭho ca anto-",
  "tika-s0301t:364_2": "saddoti sakaparikkhāresu uppajjanamānāpi taṇhā “antojaṭā”ti vuttā.",
  "tika-s0301t:364_3": "Pabbajitassa pattādi,",
  "tika-s0301t:364_4": "gahaṭṭhassa hatthiādi sakaparikkhāro.",
  "tika-s0301t:364_5": "Attāti bhavati ettha abhimānoti attabhāvo,",
  "tika-s0301t:364_6": "upādānakkhandhapañcakaṃ.",
  "tika-s0301t:364_7": "Sarīranti keci.",
  "tika-s0301t:364_8": "“Mama attabhāvo sundaro,",
  "tika-s0301t:364_9": "asukassa viya mama attabhāvo bhaveyyā”tiādinā sakaattabhāvādīsu taṇhāya uppajjanākāro veditabbo.",
  "tika-s0301t:364_10": "Attano cakkhādīni ajjhattikāyatanāni,",
  "tika-s0301t:364_11": "attano ca paresañca rūpādīni bāhirāyatanāni,",
  "tika-s0301t:364_12": "paresaṃ sabbāni vā.",
  "tika-s0301t:364_13": "Saparasantatipariyāpannāni vā cakkhādīni ajjhattikāyatanāni,",
  "tika-s0301t:364_14": "tathā rūpādīni bāhirāyatanāni.",
  "tika-s0301t:364_15": "Parittamahaggatabhavesu pavattiyāpi taṇhāya antojaṭābahijaṭābhāvo veditabbo.",
  "tika-s0301t:364_16": "Kāmabhavo hi kassacipi kilesassa avikkhambhitattā katthacipi avimutto ajjhattaggahaṇassa visesapaccayoti “ajjhattaṃ anto”ti ca vuccati,",
  "tika-s0301t:364_17": "tabbipariyāyato rūpārūpabhavo “bahiddhā bahī”ti ca.",
  "tika-s0301t:364_18": "Tenāha bhagavā –",
  "tika-s0301t:364_19": "“ajjhattasaṃyojano puggalo,",
  "tika-s0301t:364_20": "bahiddhāsaṃyojano puggalo”ti.",
  "tika-s0301t:365_0": "Visayabhedena pavattiākārabhedena anekabhedabhinnampi taṇhaṃ jaṭābhāvasāmaññena ekanti gahetvā “tāya evaṃ uppajjamānāya jaṭāyā”ti vuttaṃ.",
  "tika-s0301t:365_1": "Sā pana pajāti vuttasattasantānapariyāpannā eva hutvā punappunaṃ taṃ jaṭentī vinandhantī pavattatīti āha “jaṭāya jaṭitā pajā”ti.",
  "tika-s0301t:365_2": "Tathā hi paramatthato yadipi avayavabyatirekena samudāyo natthi,",
  "tika-s0301t:365_3": "ekadeso pana samudāyo nāma na hotīti avayavato samudāyaṃ bhinnaṃ katvā upamūpameyyaṃ dassento “yathā nāma veḷujaṭādīhi…pe…",
  "tika-s0301t:365_4": "saṃsibbitā”ti āha.",
  "tika-s0301t:365_5": "Imaṃ jaṭanti sambandho.",
  "tika-s0301t:365_6": "Tīsu dhātūsu ekampi asesetvā saṃsibbanena tedhātukaṃ jaṭetvā ṭhitaṃ.",
  "tika-s0301t:365_7": "Tenassā mahāvisayataṃ vijaṭanassa ca sudukkarabhāvamāha.",
  "tika-s0301t:365_8": "Vijaṭetuṃ ko samatthoti iminā “vijaṭaye”ti padaṃ sattiatthaṃ,",
  "tika-s0301t:365_9": "na vidhiatthanti dasseti.",
  "tika-s0301t:366_0": "Evaṃ “antojaṭā”tiādinā puṭṭho athassa bhagavā tamatthaṃ vissajjento “sīle patiṭṭhāyā”tiādimāha.",
  "tika-s0301t:366_1": "Ettha sīleti kusalasīle.",
  "tika-s0301t:366_2": "Taṃ pana pātimokkhasaṃvarādibhedesu parisuddhameva icchitabbanti āha “catupārisuddhisīle”ti.",
  "tika-s0301t:367_0": "Narati netīti naro, puriso.",
  "tika-s0301t:367_1": "Kāmaṃ itthīpi taṇhājaṭāvijaṭane samatthā atthi,",
  "tika-s0301t:367_2": "padhānameva pana sattaṃ dassento “naro”ti āha yathā “satthā devamanussāna”nti,",
  "tika-s0301t:367_3": "aṭṭhakathāyaṃ pana avibhāgena puggalapariyāyo ayanti dassetuṃ “naroti satto”ti vuttaṃ.",
  "tika-s0301t:367_4": "Vipākabhūtāya saha paññāya bhavatīti sapañño.",
  "tika-s0301t:367_5": "Tāya hi ādito paṭṭhāya santānavasena bahulaṃ pavattamānāya ayaṃ satto savisesaṃ sapaññoti vattabbataṃ arahati.",
  "tika-s0301t:367_6": "Vipākapaññāpi hi santānavisesena bhāvanāpaññuppattiyā upanissayapaccayo hoti ahetukadvihetukānaṃ tadabhāvato.",
  "tika-s0301t:367_7": "Kammajatihetukapaṭisandhipaññāyāti kammajāya tihetukapaṭisandhiyaṃ paññāyāti evaṃ tihetukasaddo paṭisandhisaddena sambandhitabbo,",
  "tika-s0301t:367_8": "na paññāsaddena.",
  "tika-s0301t:367_9": "Na hi paññā tihetukā atthi.",
  "tika-s0301t:367_10": "Paṭisandhito pabhuti pavattamānā paññā “paṭisandhiyaṃ paññā”ti vuttā taṃmūlakattā,",
  "tika-s0301t:367_11": "na paṭisandhikkhaṇe pavattā eva.",
  "tika-s0301t:368_0": "Cinteti ārammaṇaṃ upanijjhāyatīti cittaṃ, samādhi.",
  "tika-s0301t:368_1": "So hi sātisayaṃ upanijjhānakicco.",
  "tika-s0301t:368_2": "Na hi vitakkādayo vinā samādhinā tamatthaṃ sādhenti,",
  "tika-s0301t:368_3": "samādhi pana tehi vināpi sādhetīti.",
  "tika-s0301t:368_4": "Paguṇabalavabhāvāpādanena paccayehi cittaṃ,",
  "tika-s0301t:368_5": "attasantānaṃ cinotītipi cittaṃ, samādhi.",
  "tika-s0301t:368_6": "Paṭhamajjhānādivasena cittavicittatāya iddhividhādicittakaraṇena ca samādhi cittanti vināpi paropadesenassa cittapariyāyo labbhateva.",
  "tika-s0301t:368_7": "Aṭṭhakathāyaṃ pana citta-",
  "tika-s0301t:368_8": "saddo viññāṇe niruḷhoti katvā vuttaṃ “cittasīsena hettha aṭṭha samāpattiyo kathitā”ti.",
  "tika-s0301t:368_9": "Yathāsabhāvaṃ pakārehi jānātīti paññā.",
  "tika-s0301t:368_10": "Sā yadipi kusalādibhedato bahuvidhā,",
  "tika-s0301t:368_11": "“bhāvaya”nti pana vacanato bhāvetabbā idhādhippetāti taṃ dassento “paññānāmena vipassanā kathitā”ti.",
  "tika-s0301t:368_12": "Yadipi kilesānaṃ pahānaṃ ātāpanaṃ,",
  "tika-s0301t:368_13": "taṃ sammādiṭṭhiādīnampi attheva,",
  "tika-s0301t:368_14": "ātappasaddo viya pana ātāpa-",
  "tika-s0301t:368_15": "saddo vīriye eva niruḷhoti āha “ātāpīti vīriyavā”ti.",
  "tika-s0301t:368_16": "Yathā kammaṭṭhānaṃ tāya paññāya parito harīyati pavattīyati,",
  "tika-s0301t:368_17": "evaṃ sāpi tadatthaṃ yogināti āha “pārihāriyapaññā”ti.",
  "tika-s0301t:368_18": "Abhikkamādīni sabbakiccāni sātthakasampajaññādivasena paricchijja netīti sabbakiccapariṇāyikā.",
  "tika-s0301t:369_0": "Yasmā puggalādhiṭṭhānena gāthā bhāsitā,",
  "tika-s0301t:369_1": "tasmā puggalādhiṭṭhānameva upamaṃ dassento “yathā nāma puriso”tiādimāha.",
  "tika-s0301t:369_2": "Tattha sunisitanti suṭṭhu nisitaṃ,",
  "tika-s0301t:369_3": "ativiya tikhiṇanti attho.",
  "tika-s0301t:369_4": "Satthassa nisitatarabhāvakaraṇaṃ nisānasilāyaṃ,",
  "tika-s0301t:369_5": "bāhubalena cassa ukkhipananti ubhayampetaṃ atthāpannaṃ katvā upamā vuttāti tadubhayaṃ upameyyaṃ dassento “samādhisilāyaṃ sunisitaṃ…pe…",
  "tika-s0301t:369_6": "paññāhatthena ukkhipitvā”ti āha.",
  "tika-s0301t:369_7": "Samādhiguṇena hi paññāya tikkhabhāvo.",
  "tika-s0301t:369_8": "Yathāha “samāhito yathābhūtaṃ pajānātī”ti.",
  "tika-s0301t:369_9": "Vīriyañcassā upatthambhakaṃ paggaṇhanato.",
  "tika-s0301t:369_10": "Vijaṭeyyāti vijaṭetuṃ sakkuṇeyya.",
  "tika-s0301t:369_11": "Vuṭṭhānagāminivipassanāya hi vattamānāya yogāvacaro taṇhājaṭaṃ vijaṭetuṃ samattho nāma.",
  "tika-s0301t:369_12": "Vijaṭanañcettha samucchedavasena pahānanti āha –",
  "tika-s0301t:369_13": "“sañchindeyya sampadāleyyā”ti.",
  "tika-s0301t:370_0": "Maggakkhaṇe panesa vijaṭeti nāma,",
  "tika-s0301t:370_1": "aggaphalakkhaṇe sabbaso vijaṭitajaṭo nāma.",
  "tika-s0301t:370_2": "Tenāha “idānī”tiādi.",
  "tika-s0301t:370_3": "Yasmā jaṭāya vijaṭanaṃ ariyamaggena,",
  "tika-s0301t:370_4": "tañca kho nibbānaṃ āgamma,",
  "tika-s0301t:370_5": "tasmā taṃ sandhāyāha “jaṭāya vijaṭanokāsa”nti.",
  "tika-s0301t:370_6": "Yattha pana sā vijaṭīyati,",
  "tika-s0301t:370_7": "taṃ dassetuṃ “yattha nāmañcā”tiādi vuttaṃ.",
  "tika-s0301t:370_8": "“Paṭighaṃ rūpasaññā cā”ti gāthāsukhatthaṃ sānunāsikaṃ katvā niddeso,",
  "tika-s0301t:370_9": "“paṭigharūpasaññā”ti vuttaṃ hoti.",
  "tika-s0301t:370_10": "Paṭighasaññāvasena kāmabhavo gahito kāmabhavapariyāpannattā tāya.",
  "tika-s0301t:370_11": "Pathavīkasiṇādirūpe saññā rūpasaññā.",
  "tika-s0301t:370_12": "Ubhayatthāpi saññāsīsena cittuppādasseva gahaṇaṃ.",
  "tika-s0301t:370_13": "Bhavasaṅkhepenāti bhavabhāvena saṅkhipitabbatāya,",
  "tika-s0301t:370_14": "bhavalakkhaṇena ekalakkhaṇattāti attho.",
  "tika-s0301t:370_15": "Rūpe vā virajjanavasena ca vattuṃ sakkuṇeyyā idha rūpasaññāti vuttā,",
  "tika-s0301t:370_16": "evampettha arūpabhavassa ca gahitatā veditabbā.",
  "tika-s0301t:370_17": "“Nāmañca rūpañcā”ti anavasesato nāmarūpaṃ gahitanti arūpabhava-",
  "tika-s0301t:370_18": "asaññabhavānampettha gahaṇaṃ siddhanti apare.",
  "tika-s0301t:370_19": "Pariyādiyanaṭṭhāneti pariyādiyanakāraṇe sabbaso khepananimitte nibbāne.",
  "tika-s0301t:370_20": "Tenāha “nibbānaṃ…pe…",
  "tika-s0301t:370_21": "dassito hotī”ti.",
  "tika-s0301t:371_0": "Jaṭāsuttavaṇṇanā niṭṭhitā.",
  "tika-s0301t:372_0": "4. Manonivāraṇasuttavaṇṇanā",
  "tika-s0301t:373_0": "24.",
  "tika-s0301t:373_1": "Evaṃladdhikāti sabbathāpi cittuppatti sadukkhā,",
  "tika-s0301t:373_2": "sabbathāpi acittakabhāvo seyyo,",
  "tika-s0301t:373_3": "tasmā yato kutoci cittaṃ nivāretabbanti evaṃdiṭṭhikā.",
  "tika-s0301t:373_4": "Soti satto.",
  "tika-s0301t:373_5": "Aniyyānikakathaṃ katheti ayoniso cittanivāraṇaṃ vadantī.",
  "tika-s0301t:373_6": "Saṃyatabhāvaṃ āgatanti rāgavisevanādito sammadeva saṃyatabhāvaṃ otarabhāvaṃ.",
  "tika-s0301t:373_7": "Dhammacariyāvasena hi pavattamāne citte natthi īsakampi rāgādivisevanaṃ,",
  "tika-s0301t:373_8": "na tassa sampati āyatiñca koci anattho siyā,",
  "tika-s0301t:373_9": "tasmā taṃ mano sabbato anavajjavuttito na nivāretabbaṃ.",
  "tika-s0301t:373_10": "Tenāha “dānaṃ dassāmī”tiādi.",
  "tika-s0301t:373_11": "Yato yatoti yato yato sāvajjavuttito ayonisomanasikārato.",
  "tika-s0301t:373_12": "Tanti mano nivāretabbaṃ anatthāvahattā.",
  "tika-s0301t:374_0": "Manonivāraṇasuttavaṇṇanā niṭṭhitā.",
  "tika-s0301t:375_0": "5. Arahantasuttavaṇṇanā",
  "tika-s0301t:376_0": "25.",
  "tika-s0301t:376_1": "Katāvīti katavā,",
  "tika-s0301t:376_2": "pariññādikiccaṃ katvā niṭṭhapetvā ṭhitoti attho.",
  "tika-s0301t:376_3": "Tenāha “catūhi maggehi katakicco”ti.",
  "tika-s0301t:376_4": "Svāyamattho arahantiādisaddasannidhānato viññāyati.",
  "tika-s0301t:376_5": "Evaṃ “ahaṃ vadāmī”tiādiākārena pucchati.",
  "tika-s0301t:377_0": "Khandhādīsu kusaloti khandhāyatanādīsu salakkhaṇādīsu ca samūhādivasena pavattiyañca cheko yathābhūtavedī.",
  "tika-s0301t:377_1": "Upaladdhinissitakathanti attupaladdhinissitakathaṃ hitvā.",
  "tika-s0301t:377_2": "Vohārabhedaṃ akarontoti “ahaṃ paramatthaṃ jānāmī”ti lokavohāraṃ bhindanto avināsento loke lokasamaññameva nissāya “ahaṃ,",
  "tika-s0301t:377_3": "mamā”ti vadeyya.",
  "tika-s0301t:377_4": "Khandhā bhuñjantītiādinā vohārabhedaṃ,",
  "tika-s0301t:377_5": "tattha ca ādīnavaṃ dasseti.",
  "tika-s0301t:378_0": "Māno nāma diṭṭhiyā samadhuro.",
  "tika-s0301t:378_1": "Tathā hi dutiyamaggādīsu sammādiṭṭhiyā pahānābhisamayassa paṭivipaccanīke paṭipattisiddhi.",
  "tika-s0301t:378_2": "Tenāha “yadi diṭṭhiyā vasena na vadati,",
  "tika-s0301t:378_3": "mānavasena nu kho vadatīti cintetvā”ti.",
  "tika-s0301t:378_4": "Vidhūpitāti santāpitā ñāṇagginā daḍḍhā.",
  "tika-s0301t:378_5": "Te pana viddhaṃsitā nāma hontīti āha “vidhamitā”ti.",
  "tika-s0301t:378_6": "Mamaṅkārādayo mayanti sattasantāne sati pavattanti etenāti mayo, maññanā.",
  "tika-s0301t:378_7": "Mayo eva mayatāti āha “mayatanti maññana”nti.",
  "tika-s0301t:379_0": "Arahantasuttavaṇṇanā niṭṭhitā.",
  "tika-s0301t:380_0": "6. Pajjotasuttavaṇṇanā",
  "tika-s0301t:381_0": "26.",
  "tika-s0301t:381_1": "Divārattinti na ādicco viya divā eva,",
  "tika-s0301t:381_2": "na candimā viya rattiṃ eva,",
  "tika-s0301t:381_3": "atha kho divā ca rattiñca.",
  "tika-s0301t:381_4": "Tattha tatthāti yattha yattha sampajjalito,",
  "tika-s0301t:381_5": "tattha tattheva padese,",
  "tika-s0301t:381_6": "na ādicco viya candimā viya sakalaṃ mahādisaṃ disantarāḷañca.",
  "tika-s0301t:381_7": "Ñāṇānubhāvena uppannāloko ñāṇālokoti vadanti.",
  "tika-s0301t:381_8": "“Idaṃ dukkhaṃ ariyasaccanti pubbe me,",
  "tika-s0301t:381_9": "bhikkhave,",
  "tika-s0301t:381_10": "ananussutesu dhammesu cakkhuṃ udapādi ñāṇaṃ udapādi paññā udapādi vijjā udapādi āloko udapādī”ti pana vacanato maggo ñāṇāloko.",
  "tika-s0301t:381_11": "“Tamo vihato,",
  "tika-s0301t:381_12": "āloko uppanno”ti vā vacanato vijjattayāloko ñāṇāloko.",
  "tika-s0301t:381_13": "Paṭhamābhisambodhiyaṃ viya sañjātapītivipphāro,",
  "tika-s0301t:381_14": "visesato ratanaghare samantapaṭṭhānavicinane sañjātapītivasena uppannasarīrobhāso vā pītiāloko.",
  "tika-s0301t:381_15": "Tattheva uppannapasādavasena sañjātaālokova pasādāloko.",
  "tika-s0301t:381_16": "Dhammacakkapavattane “aññāsi vata, bho,",
  "tika-s0301t:381_17": "koṇḍañño”ti uppannapasādālokoti ca vadanti.",
  "tika-s0301t:381_18": "Sabbattheva satthu dhammadesanā sattānaṃ hadayatamaṃ vidhamantī dhammakathāāloko.",
  "tika-s0301t:381_19": "Sabbopi buddhānaṃ pātubhāvā uppanno ālokoti iminā sāvakānaṃ desanāya sañjātadhammālokopi buddhānubhāvoti dasseti.",
  "tika-s0301t:382_0": "Pajjotasuttavaṇṇanā niṭṭhitā.",
  "tika-s0301t:383_0": "7. Sarasuttavaṇṇanā",
  "tika-s0301t:384_0": "27.",
  "tika-s0301t:384_1": "Saraṇato avicchedavasena pavattanato khandhādīnaṃ paṭipāṭi sarā.",
  "tika-s0301t:384_2": "Tenāha “ime saṃsārasarā”ti.",
  "tika-s0301t:384_3": "Kutoti kena kāraṇena, kimhi vā?",
  "tika-s0301t:384_4": "Tenāha “kiṃ āgammā”ti?",
  "tika-s0301t:384_5": "Na patiṭṭhāti paccayābhāvato.",
  "tika-s0301t:384_6": "Āpotiādinā pāḷiyaṃ catunnaṃ mahābhūtānaṃ appatiṭṭhānāpadesena tattha kāmarūpabhavānaṃ abhāvo dassito.",
  "tika-s0301t:384_7": "Tadubhayābhāvadassanena heṭṭhā vuttanayeneva arūpabhavassapi abhāvo dassitova hoti,",
  "tika-s0301t:384_8": "yathārutavasena vā ettha attho veditabbo.",
  "tika-s0301t:384_9": "Yasmā purimā dve gahitā,",
  "tika-s0301t:384_10": "gahitañca atthaṃ pariggahetvāva pacchimattho pavattoti.",
  "tika-s0301t:385_0": "Sarasuttavaṇṇanā niṭṭhitā.",
  "tika-s0301t:386_0": "8. Mahaddhanasuttavaṇṇanā",
  "tika-s0301t:387_0": "28.",
  "tika-s0301t:387_1": "Nidhīyatīti nidhānaṃ.",
  "tika-s0301t:387_2": "Nidhātabbataṃ gataṃ nihitanti attho.",
  "tika-s0301t:387_3": "Muttasārādīti muttāmaṇiveḷuriyapavāḷarajatajātarūpādi.",
  "tika-s0301t:387_4": "Suvaṇṇarajatabhājanādīti ādi-",
  "tika-s0301t:387_5": "saddena kahāpaṇa-",
  "tika-s0301t:387_6": "dhaññakoṭṭhabhaṇḍādiṃ saṅgaṇhāti.",
  "tika-s0301t:387_7": "Tampi hi niccaparibbayavasena bhuñjīyatīti “bhogo”ti vuccati.",
  "tika-s0301t:387_8": "Aññamaññaṃ abhigijjhantīti aññamaññassa santakaṃ abhigijjhanti.",
  "tika-s0301t:387_9": "Tenāha “patthentī”ti.",
  "tika-s0301t:387_10": "Analaṅkatāti na alaṃ pariyattanti evaṃ katacittā,",
  "tika-s0301t:387_11": "atricchatāmahicchatāhi abhibhūtā.",
  "tika-s0301t:387_12": "Tenāha “atittā apariyattajātā”ti.",
  "tika-s0301t:387_13": "Ussukkajātesūti taṃtaṃkicce sañjātaussukkesu.",
  "tika-s0301t:387_14": "Nānākiccajātesūti nānāvidhakiccesu,",
  "tika-s0301t:387_15": "sañjātanānākiccesu vā.",
  "tika-s0301t:387_16": "Vaṭṭagāmikapasutena vaṭṭasotaṃ anusarantesu.",
  "tika-s0301t:387_17": "Taṇhānivāsatāya gehantipi agārantipi vuccatīti āha “mātugāmena saddhiṃ geha”nti.",
  "tika-s0301t:387_18": "Virājiyāti hetuatthadīpakaṃ padanti āha “virājetvā”ti, tvā-",
  "tika-s0301t:387_19": "saddopi cāyaṃ hetuatthoti.",
  "tika-s0301t:388_0": "Mahaddhanasuttavaṇṇanā niṭṭhitā.",
  "tika-s0301t:389_0": "9. Catucakkasuttavaṇṇanā",
  "tika-s0301t:390_0": "29.",
  "tika-s0301t:390_1": "Iriyā vuccati kāyena kattabbakiriyā,",
  "tika-s0301t:390_2": "tassā pavattiṭṭhānabhāvato iriyāpatho, gamanādi.",
  "tika-s0301t:390_3": "Taṃ aparāparappavattiyā cakkaṃ.",
  "tika-s0301t:390_4": "Tenāha “catucakkanti catuiriyāpatha”nti.",
  "tika-s0301t:390_5": "Navadvāranti karajakāyo adhippeto.",
  "tika-s0301t:390_6": "So ca kesādiasuciparipūroti āha “puṇṇanti asucipūra”nti.",
  "tika-s0301t:390_7": "Taṇhāya saṃyuttanti taṇhāsahitaṃ.",
  "tika-s0301t:390_8": "Tena na kevalaṃ sabhāvato eva,",
  "tika-s0301t:390_9": "atha kho nissitadhammo ca asuciṃ dasseti.",
  "tika-s0301t:390_10": "Mātukucchisaṅkhāte asucipaṅke jātattā paṅkajātaṃ,",
  "tika-s0301t:390_11": "kesādiasucipaṅkajātattā ca paṅkajātaṃ.",
  "tika-s0301t:390_12": "Yātrāti apagamo.",
  "tika-s0301t:390_13": "Tena sabhāvato nissitadhammato ca asucisabhāvato kāyato kathaṃ apagamo siyāti pucchati.",
  "tika-s0301t:390_14": "Tenāha “etassā”tiādi.",
  "tika-s0301t:391_0": "Nahanaṭṭhena bandhanaṭṭhena naddhīti upanāho idhādhippetoti āha “naddhinti upanāha”nti.",
  "tika-s0301t:391_1": "So pana ito pubbakāle kodhoti āha “pubbakāle”tiādi.",
  "tika-s0301t:391_2": "Pāḷiniddiṭṭheti upanāhaiccādike idha pāḷiyaṃ niddiṭṭhe kilese ṭhapetvā avasesā diṭṭhivicikicchādayo satta",
  "tika-s0301t:391_3": "kilesā dummocayatāya varattā viyāti varattāti veditabbā.",
  "tika-s0301t:391_4": "Ārammaṇaggahaṇasabhāvato eko evesa dhammo, pavatti-",
  "tika-s0301t:391_5": "ākārabhedena pana icchanaṭṭhena patthanaṭṭhena icchā,",
  "tika-s0301t:391_6": "lubbhanaṭṭhena gijjhanaṭṭhena lobhoti vutto.",
  "tika-s0301t:391_7": "Paṭhamuppattikāti ekasmiṃ ārammaṇe,",
  "tika-s0301t:391_8": "vāre vā paṭhamaṃ uppannā.",
  "tika-s0301t:391_9": "Aparāparuppattikoti punappunaṃ uppajjamānako.",
  "tika-s0301t:391_10": "Aladdhapatthanā appaṭiladdhavatthumhi āsatti lobho.",
  "tika-s0301t:391_11": "Uppāṭetvāti sasantānato uddharitvā.",
  "tika-s0301t:392_0": "Catucakkasuttavaṇṇanā niṭṭhitā.",
  "tika-s0301t:393_0": "10. Eṇijaṅghasuttavaṇṇanā",
  "tika-s0301t:394_0": "30.",
  "tika-s0301t:394_1": "Eṇimigassa viyāti eṇimigassa jaṅghā viya.",
  "tika-s0301t:394_2": "Avayavīsambandhe hi idaṃ sāmivacanaṃ.",
  "tika-s0301t:394_3": "Piṇḍimaṃsassa parito samasaṇṭhitattā suvaṭṭītajaṅgho.",
  "tika-s0301t:394_4": "Kisanti thūlabhāvapaṭikkhepaparājotanā,",
  "tika-s0301t:394_5": "na suṭṭhu kisabhāvadīpanaparāti āha “athūlaṃ samasarīra”nti.",
  "tika-s0301t:394_6": "Ātapena milātanti tapasā milātakāyaṃ indriyasantāpanabhāvato.",
  "tika-s0301t:394_7": "Tenevāha –",
  "tika-s0301t:394_8": "“tapo milāta”ntiādi,",
  "tika-s0301t:394_9": "tathā cāha pāḷiyaṃ “appāhāraṃ alolupa”nti.",
  "tika-s0301t:394_10": "Yathā “vīrassa bhāvo vīriya”nti vīrabhāvena vīriyaṃ lakkhīyati,",
  "tika-s0301t:394_11": "evaṃ vīriyasambhavena vīrabhāvoti āha “vīranti vīriyavanta”nti.",
  "tika-s0301t:394_12": "“Cattāro pañca ālope,",
  "tika-s0301t:394_13": "abhutvā udakaṃ pive”ti dhammasenāpativuttaniyāmena parimitabhojitāya appāhāratā bhojane mattaññutā.",
  "tika-s0301t:394_14": "“Mitāhāra”nti vatvā puna paricchinnakālabhojitāyapi appāhārataṃ dassento “vikāla…pe…",
  "tika-s0301t:394_15": "parittāhāra”nti āha.",
  "tika-s0301t:394_16": "Catūsu paccayesu loluppavirahitaṃ bodhimūle eva sabbaso loluppassa pahīnattā.",
  "tika-s0301t:394_17": "“Catūsu paccayesū”ti hi imināva sabbattha loluppavigamo dīpitovāti.",
  "tika-s0301t:394_18": "Rasataṇhāpaṭikkhepo vā esa “appāhāra”nti vatvā “alolupa”nti vuttattā.",
  "tika-s0301t:394_19": "“Sīhaṃ vā”ti ettha ekacarasaddo viya iva-",
  "tika-s0301t:394_20": "saddo atthato “nāga”nti etthāpi ānetvā,",
  "tika-s0301t:394_21": "sambandhitabboti āha –",
  "tika-s0301t:394_22": "“ekacaraṃ sīhaṃ viya,",
  "tika-s0301t:394_23": "ekacaraṃ nāgaṃ viyā”ti.",
  "tika-s0301t:394_24": "Ekacarā appamattā ekīkatāya.",
  "tika-s0301t:395_0": "Pañcakāmaguṇavasena rūpaṃ gahitaṃ tesaṃ rūpasabhāvattā.",
  "tika-s0301t:395_1": "Manena nāmaṃ gahitaṃ manassa nāmasabhāvattā.",
  "tika-s0301t:395_2": "Avinibhuttadhammeti avinābhāvadhamme gahetvā. Ādi-",
  "tika-s0301t:395_3": "saddena āyatanadhātuādayo gahitā.",
  "tika-s0301t:395_4": "Kāmaguṇaggahaṇena hettha rūpabhāvasāmaññena pañca vatthūni gahitāneva honti,",
  "tika-s0301t:395_5": "manogahaṇena dhammāyatanaṃ,",
  "tika-s0301t:395_6": "evaṃ dvādasāyatanāni gahitāni honti.",
  "tika-s0301t:395_7": "Iminā nayena dhātuādīnampi gahitatā yojetabbā.",
  "tika-s0301t:395_8": "Tenāha “pañcakkhandhādivasenapettha bhummaṃ yojetabba”nti.",
  "tika-s0301t:395_9": "Etthāti pāḷiyaṃ.",
  "tika-s0301t:395_10": "Kāmavatthu bhummaṃ.",
  "tika-s0301t:396_0": "Eṇijaṅghasuttavaṇṇanā niṭṭhitā.",
  "tika-s0301t:397_0": "Sattivaggavaṇṇanā niṭṭhitā.",
  "tika-s0301t:398_0": "4. Satullapakāyikavaggo",
  "tika-s0301t:399_0": "1. Sabbhisuttavaṇṇanā",
  "tika-s0301t:400_0": "31.",
  "tika-s0301t:400_1": "Sataṃ sādhūnaṃ saraṇagamanasīlādibhedassa dhammassa ullapanato,",
  "tika-s0301t:400_2": "attano vā pubbenivāsānussatiyā tassa dhammassa ullapanato kathanato satullapā, devatā,",
  "tika-s0301t:400_3": "tāsaṃ kāyo samūho,",
  "tika-s0301t:400_4": "tattha bhavāti satullapakāyikā.",
  "tika-s0301t:400_5": "Tenāha “sataṃ dhamma”ntiādi.",
  "tika-s0301t:400_6": "Samādānavasena ullapetvā,",
  "tika-s0301t:400_7": "na vaṇṇanākathanamattena tatrāti tasmiṃ tāsaṃ devatānaṃ satullapakāyikabhāve.",
  "tika-s0301t:400_8": "Idaṃ vatthūti idaṃ kāraṇaṃ.",
  "tika-s0301t:400_9": "Samuddavāṇijāti saṃyattikā.",
  "tika-s0301t:400_10": "Khittasaravegenāti jiyāmuttasarasadisavegena,",
  "tika-s0301t:400_11": "sīghaoghenāti attho.",
  "tika-s0301t:400_12": "Uppatatīti uppāto.",
  "tika-s0301t:400_13": "Uppāte bhavaṃ byasanaṃ uppātikaṃ.",
  "tika-s0301t:400_14": "Patiṭṭhāti hitapatiṭṭhā.",
  "tika-s0301t:400_15": "Paraloke hitasukhāvahaṃ abhayakāraṇaṃ.",
  "tika-s0301t:400_16": "Jaṅghasatanti manussasataṃ.",
  "tika-s0301t:400_17": "Jaṅghāsīsena hi manusse vadati sahacāribhāvato.",
  "tika-s0301t:400_18": "Aggahesi pañcasīlāni.",
  "tika-s0301t:400_19": "Āsannānāsannesu āsannasseva paṭhamaṃ vipaccanato “āsannakāle gahitasīlaṃ nissāyā”ti vuttaṃ.",
  "tika-s0301t:400_20": "Ghaṭāvasenāti samūhavasena.",
  "tika-s0301t:401_0": "Sabbhīti sādhūhi.",
  "tika-s0301t:401_1": "Te hi saparahitasādhanato pāsaṃsatāya santaguṇatāya ca santoti vuccati.",
  "tika-s0301t:401_2": "Te pana yasmā paṇḍitalakkhaṇehi samannāgatā honti,",
  "tika-s0301t:401_3": "tasmā “paṇḍitehī”ti āha.",
  "tika-s0301t:401_4": "Samāsethāti saṃvasethāti ayamettha adhippāyoti āha “sabbairiyāpathe”tiādi.",
  "tika-s0301t:401_5": "Mittasanthavanti mettisandhānaṃ.",
  "tika-s0301t:401_6": "Sattānaṃ hitesitālakkhaṇā hi metti,",
  "tika-s0301t:401_7": "sā ca ñāṇasahitā ñāṇapubbaṅgamāvāti mittasanthavo asaṃkiliṭṭho,",
  "tika-s0301t:401_8": "itaro saṃkiliṭṭhoti āha “na kenaci saddhiṃ kātabbo”ti.",
  "tika-s0301t:401_9": "Saddhammanti diṭṭhadhammikādihitāvahaṃ sundaradhammaṃ.",
  "tika-s0301t:401_10": "Seyyoti hitavaḍḍhanatādi vuttanti āha “vaḍḍhī”ti.",
  "tika-s0301t:402_0": "Sataṃ sādhūnaṃ,",
  "tika-s0301t:402_1": "paṇḍitānanti ayamettha attho.",
  "tika-s0301t:402_2": "Tappaṭiyogavisayattā añña-",
  "tika-s0301t:402_3": "saddassa vuttaṃ “aññato andhabālato”ti.",
  "tika-s0301t:402_4": "Sokanimittaṃ sokakāraṇaṃ uttarapadalopena idha sokasaddena gahitanti āha “sokavatthūna”ntiādi.",
  "tika-s0301t:402_5": "Sokavatthūni nāma corādayo acchindanādivasena paresaṃ sokakaraṇato.",
  "tika-s0301t:402_6": "Sokānugatā sokappattā.",
  "tika-s0301t:403_0": "Therassāti saṃkiccattherassa.",
  "tika-s0301t:403_1": "Attano bhaginiyā jeṭṭhattā “tumhe”ti āha.",
  "tika-s0301t:403_2": "Ayaṃ “idha corā paṭipajjiṃsū”ti amhe tiṇāyapi na maññatīti cintetvā ekacce “mārema na”nti āhaṃsu.",
  "tika-s0301t:403_3": "Karuṇāya ekacce “vissajjemā”ti āhaṃsu.",
  "tika-s0301t:403_4": "Mantetvāti bhāsetvā.",
  "tika-s0301t:404_0": "Ahu ahosi,",
  "tika-s0301t:404_1": "bhūtapubbanti attho.",
  "tika-s0301t:404_2": "Araññasmiṃ brahāvaneti tādise brahāvane,",
  "tika-s0301t:404_3": "mahāraññe nivāsīti attho cetoti byādho.",
  "tika-s0301t:404_4": "Kūṭānīti vākurādayo.",
  "tika-s0301t:404_5": "Oḍḍetvāti sajjetvā.",
  "tika-s0301t:404_6": "Sasakanti pelakaṃ ubbiggāti bhītatasitā.",
  "tika-s0301t:404_7": "Ekarattinti ekaratteneva.",
  "tika-s0301t:404_8": "Dhanajānīti paribbayavasena addhikehi laddhabbadhanato hāni,",
  "tika-s0301t:404_9": "“samaṇampi nāma hanti,",
  "tika-s0301t:404_10": "kiṃ amhesu lajjissatī”ti addhikānaṃ anāgamanato ekadivasaṃ laddhabbaparibbayampi na labhissantīti adhippāyo.",
  "tika-s0301t:405_0": "Ñātayopi mātāpitubhātubhaginiādike ñātake.",
  "tika-s0301t:405_1": "Te kira adhimuttassa bhaginiyā santikaṃ upagacchantā antarāmagge tena samāgatā,",
  "tika-s0301t:405_2": "adhimutto saccavācaṃ anurakkhanto corabhayaṃ tesaṃ nārocesi.",
  "tika-s0301t:405_3": "Tena vuttaṃ “tesampī”tiādi.",
  "tika-s0301t:405_4": "Taṃ nissāya pabbajitattā “adhimuttasāmaṇerassa santike”ti vuttaṃ,",
  "tika-s0301t:405_5": "na upasampadācariyo hutvā.",
  "tika-s0301t:405_6": "Tenāha “attano antevāsike katvā”ti.",
  "tika-s0301t:405_7": "Saccānurakkhaṇena anuttaraguṇādhigamena ca ñātimajjhe virocati.",
  "tika-s0301t:406_0": "Sātatanti satataṃ. Sa-",
  "tika-s0301t:406_1": "saddassa hi idha sābhāvo yathā “sārāgo”tiādīsu.",
  "tika-s0301t:406_2": "Sātabhāvo vā sātatanti āha “sukhaṃ vā”ti.",
  "tika-s0301t:406_3": "Kāraṇenāti tena tena kāraṇena.",
  "tika-s0301t:406_4": "Sabbāsaṃ tāsaṃ vacanaṃ subhāsitaṃ,",
  "tika-s0301t:406_5": "bhagavato pana ukkaṃsagataṃ subhāsitameva.",
  "tika-s0301t:406_6": "Svāyamattho taṃtaṃgāthāpadeneva viññāyatīti taṃ nīharitvā dassetuṃ “na kevala”ntiādi vuttaṃ.",
  "tika-s0301t:406_7": "Tena sappurisūpasaṃsevasaddhammābhiyogo yathā sattānaṃ vaḍḍhiyā paññāpaṭilābhassa ekantikaṃ kāraṇaṃ,",
  "tika-s0301t:406_8": "evaṃ sokapaccaye sati visokabhāvassa,",
  "tika-s0301t:406_9": "ñātimajjhe sobhāya,",
  "tika-s0301t:406_10": "sugatigamanassa,",
  "tika-s0301t:406_11": "ciraṃ sukhaṭṭhānassa,",
  "tika-s0301t:406_12": "vaṭṭadukkhamocanassapi aññāsādhāraṇaṃ hotīti vuttamevāti daṭṭhabbaṃ.",
  "tika-s0301t:407_0": "Sabbhisuttavaṇṇanā niṭṭhitā.",
  "tika-s0301t:408_0": "2. Maccharisuttavaṇṇanā",
  "tika-s0301t:409_0": "32.",
  "tika-s0301t:409_1": "Pamajjanākārena pavattā anupaladdhi pamādo.",
  "tika-s0301t:409_2": "Tena ekantato satirahitā hontīti vuttaṃ “sativippavāsalakkhaṇenā”ti.",
  "tika-s0301t:409_3": "Diṭṭhivicikicchādayo cettha pamādeneva saṅgahitā.",
  "tika-s0301t:409_4": "Idāni yathā macchariyanimittañca pamādanimittañca dānaṃ na dīyati,",
  "tika-s0301t:409_5": "taṃ dassetuṃ “ekacco hī”tiādi vuttaṃ.",
  "tika-s0301t:409_6": "Parikkhayaṃ gamissatīti bhogaparihāniṃ gamissati.",
  "tika-s0301t:409_7": "Khiḍḍādīti ādi-",
  "tika-s0301t:409_8": "saddena maṇḍanavibhūsanachaṇanakkhattakiccabyasanādiṃ saṅgaṇhāti.",
  "tika-s0301t:409_9": "Yasadāyakanti kittiyasassa parivārayasassa ca dāyakaṃ.",
  "tika-s0301t:409_10": "Sirīdāyakanti sobhaggadāyakaṃ.",
  "tika-s0301t:409_11": "Sampattidāyakanti kulabhogarūpabhogasampadāhi sampattidāyakaṃ.",
  "tika-s0301t:409_12": "Puññanti vā idha puññaphalaṃ daṭṭhabbaṃ “evamidaṃ puññaṃ pavaḍḍhatī”tiādīsu viya.",
  "tika-s0301t:409_13": "Atthi dānassa phalanti ettha deyyadhammassa anavaṭṭhitataṃ bahulasādhāraṇataṃ,",
  "tika-s0301t:409_14": "taṃ pahāya gamanīyataṃ,",
  "tika-s0301t:409_15": "tabbisayāya pītiyā sāvajjataṃ,",
  "tika-s0301t:409_16": "dānadhammassa anaññasādhāraṇataṃ anugāmikataṃ,",
  "tika-s0301t:409_17": "tabbisayāya pītiyā anavajjataṃ,",
  "tika-s0301t:409_18": "lobhādipāpadhammānaṃ vinodanaṃ,",
  "tika-s0301t:409_19": "sesapuññānaṃ upanissayañca jānantenāti vattabbaṃ.",
  "tika-s0301t:410_0": "Taṃyeva bālanti yo maccharī, tameva.",
  "tika-s0301t:410_1": "Adānasīlā bālā.",
  "tika-s0301t:410_2": "Ekacco dhanassa paribhogaparikkhayabhayena attanāpi na paribhuñjati atilobhaseṭṭhi viyāti āha “idhalokaparalokesū”ti.",
  "tika-s0301t:411_0": "Yasmā ekacco adānasīlo puriso addhike disvā passantopi na passati,",
  "tika-s0301t:411_1": "tesaṃ kathaṃ suṇantopi na suṇoti,",
  "tika-s0301t:411_2": "sayaṃ kiñci na katheti,",
  "tika-s0301t:411_3": "adātukamyatāthambhe baddho hoti,",
  "tika-s0301t:411_4": "tasmā tattha mataliṅgāni upalabbhantiyevāti āha “adānasīlatāya maraṇena matesū”ti.",
  "tika-s0301t:411_5": "Aṭṭhakathāyaṃ pana dānamattameva gahetvā matenassa samataṃ dassetuṃ “yathā hī”tiādi vuttaṃ.",
  "tika-s0301t:411_6": "Dānasīlassa pana amataliṅgāni vuttavipariyāyato veditabbāni.",
  "tika-s0301t:411_7": "Vajanti puthutte ekavacanaṃ,",
  "tika-s0301t:411_8": "tasmā vacanavipallāsena vuttanti āha “saha vajantā”ti.",
  "tika-s0301t:411_9": "Dānasīlādidhammo purātano,",
  "tika-s0301t:411_10": "na ajjatanoti sanantano,",
  "tika-s0301t:411_11": "so etesu atthīti sanantanā, paṇḍitā,",
  "tika-s0301t:411_12": "tesaṃ dhammāti tesaṃ vasenapi dhammo sanantanoti āha “sanantanānaṃ vā paṇḍitānaṃ esa dhammo”ti.",
  "tika-s0301t:411_13": "Appasmimpi deyyadhamme sati eke dānaṃ dadanti,",
  "tika-s0301t:411_14": "eke na dadanti maccharibhāvā.",
  "tika-s0301t:411_15": "Sahassadānasadisāti ekāpi dakkhiṇā pariccāgacetanāya uḷārabhāvato sahassadānasadisā hoti.",
  "tika-s0301t:412_0": "Duranugamanoti asamaṅginā anugantuṃ dukkaro.",
  "tika-s0301t:412_1": "Ananugamanañcassa dhammassa apūraṇamevāti āha “duppūro”ti.",
  "tika-s0301t:412_2": "“Dhammaṃ care”ti ayaṃ dhammacariyā gahaṭṭhassa vasena āraddhāti āha “dasakusalakammapathadhammaṃ caratī”ti.",
  "tika-s0301t:412_3": "Tenāha “dārañca posa”nti.",
  "tika-s0301t:412_4": "Samuñjakanti kassakehi attanā kātabbaṃ katvā visaṭṭhadhaññakaraṇato khale uñchācariyavasena samuñjaniādinā chaḍḍitadhaññasaṃharaṇaṃ.",
  "tika-s0301t:412_5": "Tenāha “yo api…pe…",
  "tika-s0301t:412_6": "samuñjakaṃ caratī”ti.",
  "tika-s0301t:412_7": "Etenāti satasahassasahassayāgiggahaṇena dasannampi bhikkhukoṭīnaṃ piṇḍapāto dassito hoti.",
  "tika-s0301t:412_8": "“Dinno”ti padaṃ ānetvā yojanā.",
  "tika-s0301t:412_9": "Dasannaṃ vā kahāpaṇakoṭīnaṃ piṇḍapātoti dasannaṃ kahāpaṇakoṭīnaṃ viniyuñjanavasena sampāditapiṇḍapāto.",
  "tika-s0301t:412_10": "Tayidaṃ satasahassaṃ sahassayāgīnaṃ dānaṃ ettakaṃ hotīti katvā vuttaṃ.",
  "tika-s0301t:412_11": "Samuñjakaṃ carantopīti samuñjakaṃ caritvāpi,",
  "tika-s0301t:412_12": "samuñjakacaraṇahetūti attho.",
  "tika-s0301t:412_13": "Sesapadadvayepi eseva nayo.",
  "tika-s0301t:412_14": "Dāraṃ posentopi dhammaṃ carati,",
  "tika-s0301t:412_15": "appakasmiṃ dadantopi dhammaṃ caratīti yojanā.",
  "tika-s0301t:412_16": "Tathāvidhassāti tādisassa tathādhammacārino yā dhammacariyā,",
  "tika-s0301t:412_17": "tassā kalampi nagghanti ete sahassayāgino attano sahassayāgitāya.",
  "tika-s0301t:412_18": "Yaṃ tena daliddenātiādi tassevatthassa vivaraṇaṃ.",
  "tika-s0301t:412_19": "Sabbesampi tesanti “sataṃsahassānaṃ sahassayāgina”nti vuttānaṃ tesaṃ sabbesampi.",
  "tika-s0301t:412_20": "Itaresanti “tathāvidhassā”ti vuttapurisato aññesaṃ.",
  "tika-s0301t:412_21": "Dasakoṭisahassadānanti dasakoṭisaṅkhātaṃ tato anekasahassabhedatāya sahassadānaṃ.",
  "tika-s0301t:413_0": "“Kalaṃ nagghatī”ti idaṃ tesaṃ dānato imassa dānassa uḷāratarabhāvena vipulatarabhāvena vipulataraphalatāya",
  "tika-s0301t:413_1": "vuttanti āha “kathaṃ nu kho etaṃ mahapphalataranti jānanattha”nti.",
  "tika-s0301t:413_2": "Paccayavisesena mahattaṃ gatoti mahaggato,",
  "tika-s0301t:413_3": "uḷāroti attho.",
  "tika-s0301t:413_4": "Tenāha “vipulassetaṃ vevacana”nti.",
  "tika-s0301t:413_5": "Samenāti ñāyena,",
  "tika-s0301t:413_6": "dhammenāti attho.",
  "tika-s0301t:413_7": "Visameti na same macchariyalakkhaṇappatte.",
  "tika-s0301t:413_8": "Chetvāti pīḷetvā.",
  "tika-s0301t:413_9": "Taṃ pana pīḷanaṃ pothananti dassento “pothetvā”ti āha.",
  "tika-s0301t:413_10": "Assumukhāti tintaassumukhasammissā paraṃ rodāpetvā.",
  "tika-s0301t:413_11": "Mahādānanti yathāvuttaṃ bahudeyyadhammassa pariccajanena mahantadānaṃ.",
  "tika-s0301t:413_12": "Uppattiyā aparisuddhatāyāti ajjhāsayassa deyyadhammagavesanāya ca suddhatāya malīnattā.",
  "tika-s0301t:413_13": "Itaraṃ dhammacariyāya nibbattitadānaṃ.",
  "tika-s0301t:413_14": "Parittadānanti parittassa deyyadhammassa vasena parittadānaṃ.",
  "tika-s0301t:413_15": "Attano uppattiyā parisuddhatāyāti ajjhāsayassa deyyadhammagavesanāya ca visuddhatāya.",
  "tika-s0301t:413_16": "Evantiādimāhāti “evaṃ sahassānaṃ sahassayāgina”nti avoca.",
  "tika-s0301t:413_17": "Tattha sahassānanti sataṃsahassānaṃ.",
  "tika-s0301t:413_18": "Gāthābandhasukhatthaṃ sataggahaṇaṃ na kataṃ.",
  "tika-s0301t:413_19": "Sesaṃ vuttanayameva.",
  "tika-s0301t:414_0": "Maccharisuttavaṇṇanā niṭṭhitā.",
  "tika-s0301t:415_0": "3. Sādhusuttavaṇṇanā",
  "tika-s0301t:416_0": "33.",
  "tika-s0301t:416_1": "Udānaṃ udānesīti pītivegena uggiritabbatāya udānaṃ uggiri uccāresi.",
  "tika-s0301t:416_2": "Tayidaṃ yasmā pītisamuṭṭhāpitaṃ vacanaṃ,",
  "tika-s0301t:416_3": "tasmā vuttaṃ “udāhāraṃ udāharī”ti.",
  "tika-s0301t:416_4": "Yathā pana taṃ vacanaṃ “udāna”nti vuccati,",
  "tika-s0301t:416_5": "taṃ dassetuṃ “yathā hī”tiādi vuttaṃ.",
  "tika-s0301t:416_6": "Saddhāyāti ettha ya-",
  "tika-s0301t:416_7": "kāro hetuattho.",
  "tika-s0301t:416_8": "Pariccāgacetanāya hi saddhā visesapaccayo assaddhassa tadabhāvato. Pi-",
  "tika-s0301t:416_9": "saddo vuttatthasampiṇḍanattho.",
  "tika-s0301t:416_10": "“Sāhū”ti padaṃ sādhusaddena samānatthaṃ daṭṭhabbaṃ.",
  "tika-s0301t:416_11": "Kathanti dānayuddhānaṃ vipakkhasabhāvāti adhippāyo.",
  "tika-s0301t:416_12": "Etaṃ ubhayanti dānaṃ yuddhanti idaṃ dvayaṃ.",
  "tika-s0301t:416_13": "Jīvitabhīrukoti jīvitavināsabhīruko.",
  "tika-s0301t:416_14": "Khayabhīrukoti bhogakkhayassa bhīruko.",
  "tika-s0301t:416_15": "Vadantoti jīvite sālayataṃ,",
  "tika-s0301t:416_16": "tato eva yujjhane asamatthataṃ pavedento.",
  "tika-s0301t:416_17": "Chejjanti hatthapādādichedo.",
  "tika-s0301t:416_18": "Ussahantoti vīriyaṃ karonto.",
  "tika-s0301t:416_19": "Evaṃ bhoge rakkhissāmīti tathā bhoge aparikkhīṇe karissāmīti.",
  "tika-s0301t:416_20": "Vadantoti idha bhogesu lobhaṃ,",
  "tika-s0301t:416_21": "tato eva dātuṃ asamatthataṃ pavedento.",
  "tika-s0301t:416_22": "Evanti evaṃ jīvitabhoganirapekkhatāya dānañca yuddhañca samaṃ hoti.",
  "tika-s0301t:416_23": "Saddhādisampannoti saddhādhammajīvitāvīmaṃsāsīlādiguṇasamannāgato.",
  "tika-s0301t:416_24": "So hi deyyavatthuno parittakattā appakampi dadanto attano pana cittasampattiyā khettasampattiyā ca bahuṃ uḷārapuññaṃ pavaḍḍhento bahuvidhaṃ lobha- dosa- issā-",
  "tika-s0301t:416_25": "macchariya-",
  "tika-s0301t:416_26": "diṭṭhivicikicchādibhedaṃ tappaṭipakkhaṃ abhibhavati,",
  "tika-s0301t:416_27": "tato eva ca taṃ mahapphalaṃ hoti mahānisaṃsaṃ.",
  "tika-s0301t:416_28": "Aṭṭhakathāyaṃ pana “maccheraṃ maddati”cceva vuttaṃ,",
  "tika-s0301t:416_29": "tassa pana ujuvipaccanīkabhāvato.",
  "tika-s0301t:417_0": "Paratthāti paraloke.",
  "tika-s0301t:417_1": "Ekasāṭakabrāhmaṇavatthu anvayavasena,",
  "tika-s0301t:417_2": "aṅkuravatthu byatirekavasena vitthāretabbaṃ.",
  "tika-s0301t:418_0": "Dhammo laddho etenāti dhammaladdho, puggalo.",
  "tika-s0301t:418_1": "Aggiāhitapadassa viya saddasiddhi daṭṭhabbā.",
  "tika-s0301t:418_2": "“Uṭṭhānanti kāyikaṃ vīriyaṃ,",
  "tika-s0301t:418_3": "vīriyanti cetasika”nti vadanti.",
  "tika-s0301t:418_4": "Uṭṭhānanti bhoguppāde yuttapayuttatā.",
  "tika-s0301t:418_5": "Vīriyanti tajjo ussāho.",
  "tika-s0301t:418_6": "Yamassa āṇāpavattiṭṭhānaṃ.",
  "tika-s0301t:418_7": "Vetaraṇimpi itare niraye ca atikkamma.",
  "tika-s0301t:418_8": "Te pana abbudādīnaṃ vasena avīciṃ dasadhā katvā avasesamahāniraye sattapi āyuppamāṇabhedena tayo tayo katvā ekatiṃsāti vadanti.",
  "tika-s0301t:418_9": "Sañjīvādinirayasaṃvattanassa kammassa tikkhamajjhamudubhāvena tassa āyuppamāṇassa tividhatā vibhāvetabbā.",
  "tika-s0301t:418_10": "Apare pana “aṭṭha mahānirayā soḷasa ussadanirayā ādito cattāro sitaniraye ekaṃ katvā satta sitanirayāti evaṃ ekatiṃsa mahānirayā”ti vadanti.",
  "tika-s0301t:418_11": "Mahānirayaggahaṇato ādito cattāro sitanirayā eko nirayo katoti.",
  "tika-s0301t:419_0": "Tesanti vicinitvā gahitapaccayānaṃ.",
  "tika-s0301t:419_1": "Pañcanavutipāsaṇḍabhedā papañcasūdanisaṃvaṇṇanāyaṃ vuttanayena veditabbā.",
  "tika-s0301t:419_2": "Tatthāti tesu dvīsu vicinanesu.",
  "tika-s0301t:419_3": "Dakkhiṇāvicinanaṃ āha,",
  "tika-s0301t:419_4": "upamānāni hi nāma yāvadeva upameyyatthavibhāvanatthāni.",
  "tika-s0301t:419_5": "Etena sukhettagahaṇatopi dakkhiṇeyyavicinanaṃ daṭṭhabbaṃ.",
  "tika-s0301t:420_0": "Pāṇesu saṃyamoti iminā dasavidhampi kusalakammapathadhammaṃ dasseti.",
  "tika-s0301t:420_1": "Yathā hi “pāṇesu saṃyamo”ti iminā sattānaṃ jīvitāvoropanato saṃyamo vutto,",
  "tika-s0301t:420_2": "evaṃ tesaṃ sāpateyyāvahārato paradārāmasanato visaṃvādanato aññamaññabhedanato pharusavacanena saṅghaṭṭanato",
  "tika-s0301t:420_3": "niratthakavippalapanato parasantakābhijjhānato ucchedacintanato micchābhinivesanato ca saṃyamo hotīti.",
  "tika-s0301t:420_4": "Tenāha “sīlānisaṃsaṃ kathetumāraddhā”ti.",
  "tika-s0301t:420_5": "Pharusavacanasaṃyamo panettha sarūpeneva vutto.",
  "tika-s0301t:421_0": "Parassa upavādabhayenāti pāpakiriyahetu parena attano vattabbaupavādabhayena.",
  "tika-s0301t:421_1": "Upavādabhayāti upavādabhayanimittaṃ.",
  "tika-s0301t:421_2": "“Kathaṃ nu kho amhe pare na upavadeyyu”nti āsīsantā pāpaṃ na karonti.",
  "tika-s0301t:421_3": "Dhammapadamevāti asaṅkhatadhammakoṭṭhāso eva seyyo seṭṭho.",
  "tika-s0301t:421_4": "Yasmā sabbasaṅkhataṃ aniccaṃ khayadhammaṃ vayadhammaṃ virāgadhammaṃ nirodhadhammaṃ,",
  "tika-s0301t:421_5": "tasmā tadadhigamāya ussāho karaṇīyoti dasseti.",
  "tika-s0301t:421_6": "Pubbasaddo kālavisesavisayoti āha “pubbe ca kassapabuddhādikālepī”tiādi.",
  "tika-s0301t:421_7": "Puna akālaviseso apāṭiyekko bhummatthavisayovāti āha “sabbepi vā”tiādi.",
  "tika-s0301t:421_8": "Tattha sabbepi vāti ete sabbepi kassapabuddhādayo lokanāthā santo nāma vūpasantasabbakilesasantāpā santasabbhūtaguṇattā.",
  "tika-s0301t:422_0": "Sādhusuttavaṇṇanā niṭṭhitā.",
  "tika-s0301t:423_0": "4. Nasantisuttavaṇṇanā",
  "tika-s0301t:424_0": "34.",
  "tika-s0301t:424_1": "Kamanīyānīti kantāni.",
  "tika-s0301t:424_2": "Tato eva etāni iṭṭhārammaṇāni sukhārammaṇāni rūpādīni,",
  "tika-s0301t:424_3": "te pana vatthukāmā,",
  "tika-s0301t:424_4": "tadārammaṇakilesakāmā vā.",
  "tika-s0301t:424_5": "“Na santi kāmā manujesū”ti desanāsīsametaṃ,",
  "tika-s0301t:424_6": "nicchayena kāmā aniccāyeva.",
  "tika-s0301t:424_7": "Maccu dhīyati etthāti maccudheyyaṃ.",
  "tika-s0301t:424_8": "Na puna āgacchati ettha taṃ apunāgamanaṃ.",
  "tika-s0301t:424_9": "Apunāgamanasaṅkhātaṃ nibbānaṃ anupagacchanato.",
  "tika-s0301t:424_10": "Nibbānaṃ hītiādi vuttassevatthassa vivaraṇaṃ.",
  "tika-s0301t:424_11": "Baddhoti paṭibaddhacitto.",
  "tika-s0301t:424_12": "Pamattoti vossaggapamādaṃ āpanno.",
  "tika-s0301t:425_0": "Taṇhāchandato jātaṃ tassa visesapaccayattā.",
  "tika-s0301t:425_1": "Icchitaṃ hanatīti aghaṃ, dukkhaṃ.",
  "tika-s0301t:425_2": "Idha pana anavasesapariyādānavasena pañcupādānakkhandhā dukkhanti.",
  "tika-s0301t:425_3": "Chandavinayā aghavinayoti hetunirodhena hi phalanirodho,",
  "tika-s0301t:425_4": "evaṃ saupādisesanibbānaṃ vatvā aghavinayā dukkhavinayoti anupādisesanibbānaṃ vadati.",
  "tika-s0301t:426_0": "Citrānīti kilesakāmāpi vedanādiṭṭhisampayogabhedena honti,",
  "tika-s0301t:426_1": "ākārabhedena ca atthi savighātāvighātāti tato visesetuṃ “ārammaṇacittānī”ti vuttaṃ.",
  "tika-s0301t:426_2": "Saṅkappitarāgoti subhādivasena saṅkappitavatthumhi rāgo.",
  "tika-s0301t:426_3": "Kilesakāmo kāmoti vutto tassevidha visesato kāmabhāvasiddhito.",
  "tika-s0301t:426_4": "Pasūrasuttena vibhāvetabbo “na te kāmā”tiādinā tassa vatthumhi āgatattā.",
  "tika-s0301t:426_5": "Idāni tamatthaṃ saṅkhepeneva vibhāvento “pasūraparibbājako hī”tiādimāha.",
  "tika-s0301t:426_6": "Na te kāmā yāni citrāni loketi te ce kāmā na honti,",
  "tika-s0301t:426_7": "yāni loke citrāni rūpādiārammaṇāni.",
  "tika-s0301t:426_8": "Vedesīti kevalaṃ saṅkapparāgañca kāmaṃ katvā vadesi ce.",
  "tika-s0301t:426_9": "Hehintīti bhaveyyunti attho.",
  "tika-s0301t:426_10": "Suṇanto saddāni manoramāni,",
  "tika-s0301t:426_11": "satthāpi te hehiti kāmabhogīti paccekaṃ gāthā,",
  "tika-s0301t:426_12": "idha pana saṃkhipitvā dassitā.",
  "tika-s0301t:426_13": "Dhīrā nāma dhitisampannāti āha “paṇḍitā”ti.",
  "tika-s0301t:427_0": "Tassāti yo pahīnakodhamāno sabbaso saṃyojanātigo nāmarūpasmiṃ asajjanto rāgādikiñcanarahito, tassa.",
  "tika-s0301t:427_1": "Mogharājā nāma thero bāvarībrāhmaṇassa paricārakānaṃ soḷasannaṃ aññataro.",
  "tika-s0301t:427_2": "Yathānusandhiṃ appatto sāvasesa- attho,",
  "tika-s0301t:427_3": "kiñci vattabbaṃ atthīti adhippāyo.",
  "tika-s0301t:427_4": "Sabbaso vimuttattāva devamanussā namassanti,",
  "tika-s0301t:427_5": "ye taṃ paṭipajjanti.",
  "tika-s0301t:427_6": "Tesaṃ kiṃ hoti?",
  "tika-s0301t:427_7": "Kiñcipi na siyāti ayamettha atthaviseso?",
  "tika-s0301t:427_8": "Dasabalaṃ sandhāyevamāha ukkaṭṭhaniddesena.",
  "tika-s0301t:427_9": "Anupaṭipattiyāti paṭipattiṃ anugantvā paṭipajjanena.",
  "tika-s0301t:427_10": "Namassanti taṃ pūjenti.",
  "tika-s0301t:428_0": "Catusaccadhammaṃ jānitvāti tena paṭividdhaṃ catusaccadhammaṃ paṭivijjhitvā.",
  "tika-s0301t:428_1": "Tathā ca buddhasubuddhatāya nibbematikā hontīti āha “vicikicchaṃ pahāyā”ti.",
  "tika-s0301t:428_2": "Tato paraṃ pana anukkamena aggamaggādhigamena saṅgātigāpi honti.",
  "tika-s0301t:428_3": "Asekkhadhammapāripūriyā pasaṃsiyā viññūnaṃ pasaṃsāpi hontīti.",
  "tika-s0301t:429_0": "Nasantisuttavaṇṇanā niṭṭhitā.",
  "tika-s0301t:430_0": "5. Ujjhānasaññisuttavaṇṇanā",
  "tika-s0301t:431_0": "35.",
  "tika-s0301t:431_1": "Ujjhānavasena pavattā saññā etesaṃ atthi,",
  "tika-s0301t:431_2": "ujjhānavasena vā sañjānantīti ujjhānasaññī.",
  "tika-s0301t:431_3": "Kārayeti katānaṃ pariyantaṃ kārayeti attho.",
  "tika-s0301t:431_4": "Pariyantakāritanti paricchinnakāritaṃ parimitavacananti attho.",
  "tika-s0301t:431_5": "Paṃsukūlādipaṭipakkhanayena pattuṇṇadukulādi vuttaṃ.",
  "tika-s0301t:431_6": "Nāmaṃ gahitanti etena “ujjhānasaññikā”ti ettha ka-",
  "tika-s0301t:431_7": "saddo saññāyanti dasseti.",
  "tika-s0301t:432_0": "Aññenākārena bhūtanti attanā pavediyamānākārato aññena asuddhena ākārena vijjamānaṃ upalabbhamānaṃ attānaṃ.",
  "tika-s0301t:432_1": "Vañcetvāti palambhetvā.",
  "tika-s0301t:432_2": "Tassa kuhakassa.",
  "tika-s0301t:432_3": "Taṃ catunnaṃ paccayānaṃ paribhuñjanaṃ.",
  "tika-s0301t:432_4": "Parijānantīti tassa paṭipattiṃ paricchijja jānanti.",
  "tika-s0301t:432_5": "Kārakoti sammāpaṭipattiyā kattā,",
  "tika-s0301t:432_6": "sammāpaṭipajjitāti attho.",
  "tika-s0301t:433_0": "Idanti liṅgavipallāsena vuttaṃ,",
  "tika-s0301t:433_1": "ayanti attho.",
  "tika-s0301t:433_2": "Dhammānudhammapaṭipadāti nibbānadhammassa anucchavikatāya anudhammabhūtā paṭipadā.",
  "tika-s0301t:433_3": "Paṭipakkhavidhamane asithilatāya daḷhā.",
  "tika-s0301t:433_4": "Bhāsitamattena ca savanamattena cāti ettha ca-",
  "tika-s0301t:433_5": "saddo visesanivattiattho.",
  "tika-s0301t:433_6": "Tena bhāsitassa sutassa ca sammāpaṭipattivisesaṃ nivatteti.",
  "tika-s0301t:433_7": "Lokapariyāyanti lokassa parividhamanaṃ uppādanirodhavasena saṅkhārānaṃ parāvuttiṃ.",
  "tika-s0301t:433_8": "Tenāha “saṅkhāralokassa udayabbaya”nti.",
  "tika-s0301t:433_9": "Svāyamattho saccapaṭivedheneva hotīti āha “catusaccadhammañca aññāyā”ti.",
  "tika-s0301t:433_10": "Evaṃ na kubbantīti attani vijjamānampi guṇaṃ anāvīkaronto “yathā tumhe vadatha,",
  "tika-s0301t:433_11": "evaṃ na kubbantī”ti avijjamānataṃ byākarotīti attho.",
  "tika-s0301t:434_0": "Akārakamevāti dosaṃ akārakameva.",
  "tika-s0301t:434_1": "Accayassa paṭiggaṇhanaṃ nāma adhivāsanaṃ,",
  "tika-s0301t:434_2": "evaṃ so desakena desiyamāno tato vigato nāma hoti.",
  "tika-s0301t:434_3": "Tenāha “paṭiggaṇhātūti khamatū”ti.",
  "tika-s0301t:435_0": "Sabhāvenāti sabhāvato.",
  "tika-s0301t:435_1": "Ekasadisanti paresaṃ cittācāraṃ jānantampi ajānantehi saha ekasadisaṃ karontā.",
  "tika-s0301t:435_2": "Paratoti pacchā.",
  "tika-s0301t:435_3": "Kathāya uppannāyāti “kassaccayā na vijjantī”tiādikathāya pavattamānāya “tathāgatassa buddhassā”tiādinā buddhabalaṃ buddhānubhāvaṃ dīpetvā.",
  "tika-s0301t:435_4": "Khamissāmīti accayadesanaṃ paṭiggaṇhissāmi.",
  "tika-s0301t:435_5": "Tappaṭiggaho hi idha khamananti adhippetaṃ,",
  "tika-s0301t:435_6": "satthā pana sabbakālaṃ khamo eva.",
  "tika-s0301t:436_0": "Kopo antare citte etassāti kopantaro.",
  "tika-s0301t:436_1": "Doso garu garukātabbo assāti dosagaru.",
  "tika-s0301t:436_2": "“Paṭimuccatī”ti vā pāṭho,",
  "tika-s0301t:436_3": "ayameva attho.",
  "tika-s0301t:436_4": "Accāyikakammanti sahasā anupadhāretvā kiriyā.",
  "tika-s0301t:436_5": "No cidhāti no ce idha.",
  "tika-s0301t:436_6": "Idhāti nipātamattaṃ.",
  "tika-s0301t:436_7": "Apagataṃ apanītaṃ.",
  "tika-s0301t:436_8": "Doso no ce siyā,",
  "tika-s0301t:436_9": "tena pariyāyena yadi aparādho nāma na bhaveyyāti.",
  "tika-s0301t:436_10": "Na sammeyyuṃ na vūpasameyyuṃ.",
  "tika-s0301t:436_11": "Kusaloti anavajjo.",
  "tika-s0301t:437_0": "Dhīro satoti padadvayena vaṭṭachindaṃ āha.",
  "tika-s0301t:437_1": "Ko niccameva paṇḍito nāmāti atthoti “kassaccayā”tiādikāya pucchāgāthāya attho.",
  "tika-s0301t:437_2": "Dīghamajjhimasaṃvaṇṇanāsu tathāgata-",
  "tika-s0301t:437_3": "saddo vitthārato saṃvaṇṇitoti āha “evamādīhi kāraṇehi tathāgatassā”ti.",
  "tika-s0301t:437_4": "Buddhattādīhīti ādi-",
  "tika-s0301t:437_5": "saddena “bodhetā pajāyā”tiādinā niddese āgatakāraṇāni saṅgayhanti.",
  "tika-s0301t:437_6": "Vimokkhaṃ vuccati ariyamaggo,",
  "tika-s0301t:437_7": "tassa anto aggaphalaṃ,",
  "tika-s0301t:437_8": "tattha bhavā paṇṇatti,",
  "tika-s0301t:437_9": "tassā vasena.",
  "tika-s0301t:437_10": "Evaṃ buddhabalaṃ dīpeti.",
  "tika-s0301t:437_11": "Idāni khittaṃ saṅkhepena saṃharāpitaṃ hotīti dasseti.",
  "tika-s0301t:438_0": "Ujjhānasaññisuttavaṇṇanā niṭṭhitā.",
  "tika-s0301t:439_0": "6. Saddhāsuttavaṇṇanā",
  "tika-s0301t:440_0": "36.",
  "tika-s0301t:440_1": "Tatvassāti o-",
  "tika-s0301t:440_2": "kārassa va-",
  "tika-s0301t:440_3": "kārādesaṃ a-",
  "tika-s0301t:440_4": "kārassa ca lopaṃ katvā niddesoti āha “tato assā”ti.",
  "tika-s0301t:440_5": "“Tatassā”ti vā pāṭho,",
  "tika-s0301t:440_6": "tatoti ca saddhāhetūti attho.",
  "tika-s0301t:440_7": "Nānupatantīti na vattanti.",
  "tika-s0301t:440_8": "Pamādaṃ karontīti pamajjanti,",
  "tika-s0301t:440_9": "micchā paṭipajjantīti attho.",
  "tika-s0301t:440_10": "Lakkhaṇānīti aniccādilakkhaṇāni.",
  "tika-s0301t:440_11": "Upanijjhāyatīti upecca ñāṇacakkhunā pekkhati,",
  "tika-s0301t:440_12": "anupassatīti attho.",
  "tika-s0301t:440_13": "Āgatakiccanti āhatakiccaṃ,",
  "tika-s0301t:440_14": "ayameva vā pāṭho.",
  "tika-s0301t:440_15": "Sādhetīti asammohapaṭivedhavasena nipphādeti,",
  "tika-s0301t:440_16": "tathalakkhaṇaṃ nirodhasaccaṃ upanijjhāyatīti ayamattho maggepi vattabbo tena vinā asammohapaṭivedhassa asambhavato.",
  "tika-s0301t:440_17": "Kasiṇārammaṇassāti idaṃ lakkhaṇavacanaṃ.",
  "tika-s0301t:440_18": "Akasiṇārammaṇasamāpattiyopi hi santīti.",
  "tika-s0301t:440_19": "Yathā ca kasiṇārammaṇāni aṭṭhannaṃ samāpattīnaṃ avasesānañca tadārammaṇānaṃ paccavekkhaṇavasena cittānaṃ,",
  "tika-s0301t:440_20": "evaṃ tena tāni ārammaṇāni gahitānīti “kasiṇārammaṇassa”icceva vuttaṃ.",
  "tika-s0301t:440_21": "Paramaṃ uttamaṃ sukhanti vattabbato paramasukhaṃ arahattaṃ.",
  "tika-s0301t:441_0": "Saddhāsuttavaṇṇanā niṭṭhitā.",
  "tika-s0301t:442_0": "7. Samayasuttavaṇṇanā",
  "tika-s0301t:443_0": "37.",
  "tika-s0301t:443_1": "Udānaṃ paṭiccāti ukkākaraññā jātisambhedaparihāranimittaṃ attano vaṃsaparisuddhaṃ nissāya vuttaṃ pītiudāhāraṃ",
  "tika-s0301t:443_2": "paṭicca gottavasena “sakkā”ti laddhanāmānaṃ.",
  "tika-s0301t:443_3": "Yadi ekopi janapado,",
  "tika-s0301t:443_4": "kathaṃ bahuvacananti āha “ruḷhīsaddenā”ti.",
  "tika-s0301t:443_5": "Akkharacintikā hi īdisesu ṭhānesu yutte viya saliṅgavacanāni icchanti,",
  "tika-s0301t:443_6": "ayamettha ruḷhī yathā “avantī kurū”ti,",
  "tika-s0301t:443_7": "tabbisesane pana janapadasadde jātisaddatāya ekavacanameva.",
  "tika-s0301t:443_8": "Aropimeti kenaci na ropime.",
  "tika-s0301t:444_0": "Āvaraṇenāti setunā.",
  "tika-s0301t:444_1": "Bandhāpetvāti paṇḍupalāsapāsāṇamattikakhaṇḍādīhi āliṃ thiraṃ kārāpetvā.",
  "tika-s0301t:444_2": "Sassāni kārentīti jeṭṭhamāse kira ghammassa balavabhāvena himavante himaṃ vilīyitvā sanditvā anukkamena rohiṇiṃ nadiṃ pavisati,",
  "tika-s0301t:444_3": "taṃ bandhitvā sassāni kārenti.",
  "tika-s0301t:444_4": "“Jātiṃ ghaṭṭetvā kalahaṃ vaḍḍhayiṃsū”ti saṅkhepena vuttamatthaṃ pākaṭataraṃ kātuṃ “koliyakammakarā vadantī”ti āha.",
  "tika-s0301t:444_5": "Niyuttaamaccānanti tasmiṃ sassaparipālanakamme niyojitamahāmattānaṃ.",
  "tika-s0301t:445_0": "Tīṇi jātakānīti “kuṭhārihattho puriso”tiādinā phandanajātakaṃ “duddubhāyati bhaddante”tiādinā duddubhajātakaṃ,",
  "tika-s0301t:445_1": "“vandāmi taṃ kuñjarā”tiādinā laṭukikajātakanti imāni tīṇi jātakāni.",
  "tika-s0301t:445_2": "Dve jātakānīti –",
  "tika-s0301t:446_0": "“Sādhu sambahulā ñātī, api rukkhā araññajā;",
  "tika-s0301t:447_0": "Vāto vahati ekaṭṭhaṃ, brahantampi vanappati”nti. –",
  "tika-s0301t:448_0": "Ādinā rukkhadhammajātakaṃ.",
  "tika-s0301t:449_0": "“Sammodamānā gacchanti, jālamādāya pakkhino;",
  "tika-s0301t:450_0": "Yadā te vivadissanti, tadā ehinti me vasa”nti. –",
  "tika-s0301t:451_0": "Ādinā sammodamānajātakanti imāni dve jātakāni.",
  "tika-s0301t:452_0": "“Attadaṇḍā bhayaṃ jātaṃ, janaṃ passatha medhagaṃ;",
  "tika-s0301t:453_0": "Saṃvegaṃ kittayissāmi, yathā saṃvijitaṃ mayā”ti. –",
  "tika-s0301t:454_0": "Ādinā attadaṇḍasuttaṃ.",
  "tika-s0301t:455_0": "Tenāti bhagavatā.",
  "tika-s0301t:455_1": "Kalahakaraṇabhāvoti kalahakaraṇassa atthibhāvo.",
  "tika-s0301t:455_2": "Mahāpathaviyā mahagghe khattiye kasmā nāsethāti dassetvā kalahaṃ vūpasametukāmo bhagavā pathaviṃ nidassanabhāvena",
  "tika-s0301t:455_3": "gaṇhīti dassento “pathavī nāma kiṃ agghatī”tiādimāha.",
  "tika-s0301t:455_4": "Aṭṭhāneti akāraṇe.",
  "tika-s0301t:455_5": "Veraṃ katvāti virodhaṃ uppādetvā.",
  "tika-s0301t:455_6": "Taṃtaṃpalobhanakiriyāya parakkamantiyo “ukkaṇṭhantū”ti sāsanaṃ pesenti.",
  "tika-s0301t:455_7": "Kuṇāladaheti kuṇāladahatīre patiṭṭhāya.",
  "tika-s0301t:455_8": "Pucchitaṃ kathesi anukkamena kuṇālasakuṇarājassa pucchāpasaṅgena kuṇālajātakaṃ kathessāmīti.",
  "tika-s0301t:455_9": "Anabhiratiṃ vinodesi itthīnaṃ dosadassanamukhena kāmānaṃ ādīnavokārasaṃkilesavibhāvanavasena.",
  "tika-s0301t:455_10": "Purisapurisehīti kosajjaṃ viddhaṃsetvā purisathāmabrūhanena uttamapurisehi no bhavituṃ vaṭṭatīti uppannacittā.",
  "tika-s0301t:455_11": "Avissaṭṭhasamaṇakammantā apariccattakammaṭṭhānābhiyogāti attho.",
  "tika-s0301t:455_12": "Nisīdituṃ vaṭṭatīti bhagavā cintesīti yojanā.",
  "tika-s0301t:456_0": "Paduminiyanti padumavane.",
  "tika-s0301t:456_1": "Vikasiṃsu guṇagaṇavibodhena.",
  "tika-s0301t:456_2": "Ayaṃ imassa…pe…",
  "tika-s0301t:456_3": "na kathesīti iminā sabbepi te bhikkhū tāvadeva paṭipāṭiyā āgatattā aññamaññassa lajjamānā attanā paṭiladdhavisesaṃ bhagavato nārocesunti dasseti.",
  "tika-s0301t:456_4": "Khīṇāsavānantiādinā tattha kāraṇamāha.",
  "tika-s0301t:457_0": "Osaṭamatteti bhagavato santikaṃ upagatamatte.",
  "tika-s0301t:457_1": "Ariyamaṇḍaleti ariyapuggalasamūhe.",
  "tika-s0301t:457_2": "Pācīnayugandharaparikkhepatoti yugandharapabbatassa pācīnaparikkhepato,",
  "tika-s0301t:457_3": "na bāhirakehi vuccamānaudayapabbatato.",
  "tika-s0301t:457_4": "Rāmaṇeyyakadassanatthanti buddhuppādapaṭimaṇḍitattā visesato ramaṇīyassa lokassa ramaṇīyabhāvadassanatthaṃ.",
  "tika-s0301t:457_5": "Ullaṅghitvāti uṭṭhahitvā.",
  "tika-s0301t:457_6": "Evarūpe khaṇe laye muhutteti yathāvutte candamaṇḍalassa uṭṭhitakkhaṇe uṭṭhitavelāyaṃ uṭṭhitamuhutteti",
  "tika-s0301t:457_7": "uparūparikālassa vaḍḍhitabhāvadassanatthaṃ vuttaṃ.",
  "tika-s0301t:458_0": "Tesaṃ bhikkhūnaṃ jātiādivasena bhagavato anurūpaparivārabhāvaṃ dassento “tatthā”tiādimāha.",
  "tika-s0301t:458_1": "Mahāsammatassa vaṃse uppannotiādi kulavaṃsasuddhidassanaṃ.",
  "tika-s0301t:458_2": "Khattiyagabbhe jātoti idaṃ satipi jātivisuddhiyaṃ mātāpitūnaṃ vasena avisuddhatā siyāti tesampi “avisuddhatā",
  "tika-s0301t:458_3": "natthi imesa”nti visuddhidassanatthaṃ vuttaṃ.",
  "tika-s0301t:458_4": "Satipi ca gabbhavisuddhiyaṃ katadosena missakattā arajjārahatāpi siyāti “tampi natthi imesa”nti dassanatthaṃ “rājapabbajitā”tiādi vuttaṃ.",
  "tika-s0301t:459_0": "Sāmantāti samīpe.",
  "tika-s0301t:459_1": "Caliṃsūti uṭṭhahiṃsu.",
  "tika-s0301t:459_2": "Kosamattaṃ ṭhānaṃ saddantaraṃ,",
  "tika-s0301t:459_3": "“saddasavanaṭṭhānameva saddantara”nti apare.",
  "tika-s0301t:459_4": "Tikkhattuṃ tesaṭṭhiyā nagarasahassesūti jambudīpe kira ādito mahantāni tesaṭṭhi nagarasahassāni uppannāni,",
  "tika-s0301t:459_5": "tathā dutiyaṃ,",
  "tika-s0301t:459_6": "tathā tatiyaṃ.",
  "tika-s0301t:459_7": "Taṃ sandhāyāha “tikkhattuṃ tesaṭṭhiyā nagarasahassesū”ti.",
  "tika-s0301t:459_8": "Tāni pana sampiṇḍetvā satasahassato paraṃ navasahassādhikāni asītisahassāni.",
  "tika-s0301t:459_9": "Navanavutiyā doṇamukhasatasahassesūti navasatasahassādhikesu navutisatasahassesu doṇamukhesu.",
  "tika-s0301t:459_10": "Doṇamukhanti ca mahānagarassa āyuppattiṭṭhānabhūtaṃ pādanagaraṃ vuccati.",
  "tika-s0301t:459_11": "Chanavutiyā paṭṭanakoṭisatasahassesūti chakoṭisatasahassaadhikesu navutikoṭisatasahassapaṭṭanesu.",
  "tika-s0301t:459_12": "Tambapaṇṇidīpādichapaṇṇāsāya ratanākaresu.",
  "tika-s0301t:459_13": "Evaṃ pana nagara-",
  "tika-s0301t:459_14": "doṇamukhapaṭṭana-",
  "tika-s0301t:459_15": "ratanākarādibhāvena kathanaṃ taṃtaṃadhivatthāya vasantīnaṃ tāsaṃ devatānaṃ bahubhāvadassanatthaṃ.",
  "tika-s0301t:459_16": "Yadi dasasahassacakkavāḷesu devatā sannipatitā.",
  "tika-s0301t:459_17": "Atha kasmā pāḷiyaṃ “dasahi ca lokadhātūhī”ti?",
  "tika-s0301t:459_18": "Vuttanti āha “dasasahassa…pe…",
  "tika-s0301t:459_19": "adhippeta”nti.",
  "tika-s0301t:459_20": "Tena sahassilokadhātu idha “ekā lokadhātū”ti veditabbā.",
  "tika-s0301t:460_0": "Lohapāsādeti sabbapaṭhamakate lohapāsāde.",
  "tika-s0301t:460_1": "Brahmaloketi heṭṭhime brahmaloke.",
  "tika-s0301t:460_2": "Yadi tā devatā evaṃ nirantarā hutvā sannipatitā,",
  "tika-s0301t:460_3": "pacchā āgatānaṃ okāso eva na bhaveyyāti codanaṃ sandhāyāha “yathā kho panā”tiādi.",
  "tika-s0301t:461_0": "Suddhāvāsakāye uppannā suddhāvāsakāyikā.",
  "tika-s0301t:461_1": "Tāsaṃ pana yasmā suddhāvāsabhūmi nivāsaṭṭhānaṃ,",
  "tika-s0301t:461_2": "tasmā vuttaṃ “suddhāvāsavāsīna”nti.",
  "tika-s0301t:461_3": "Āvāsāti āvāsaṭṭhānabhūtā.",
  "tika-s0301t:461_4": "Devatā pana orambhāgiyānaṃ itaresañca saṃyojanānaṃ samucchinnaṭṭhena suddho āvāso vihāro etesanti suddhāvāsā.",
  "tika-s0301t:461_5": "Mahāsamāgamaṃ ñatvāti mahāsamāgamaṃ gatāti ñatvā.",
  "tika-s0301t:462_0": "Puratthimacakkavāḷamukhavaṭṭiyaṃ otari aññattha okāsaṃ alabhamāno.",
  "tika-s0301t:462_1": "Evaṃ sesāpi.",
  "tika-s0301t:462_2": "Maṇivammanti indanīlamaṇimayaṃ kavacaṃ.",
  "tika-s0301t:462_3": "Buddhānaṃ abhimukhabhāgo buddhavīthi,",
  "tika-s0301t:462_4": "sā yāva cakkavāḷā uttarituṃ na sakkā.",
  "tika-s0301t:462_5": "Mahatiyā buddhavīthiyāvāti buddhānaṃ santikaṃ upasaṅkamantehi tehi devabrahmehi valañjitabuddhavīthiyāva.",
  "tika-s0301t:463_0": "Samiti saṅgati sannipāto samayo,",
  "tika-s0301t:463_1": "mahanto samayo mahāsamayoti āha “mahāsamūho”ti.",
  "tika-s0301t:463_2": "Pavaddhaṃ vanaṃ pavananti āha “vanasaṇḍo”ti.",
  "tika-s0301t:463_3": "Devaghaṭāti devasamūhā.",
  "tika-s0301t:463_4": "Samādahaṃsūti samāhitaṃ lokuttarasamādhiṃ suṭṭhu appitaṃ akaṃsu.",
  "tika-s0301t:463_5": "Tathā samāhitaṃ pana samādhinā niyojitaṃ nāma hotīti vuttaṃ “samādhinā yojesu”nti.",
  "tika-s0301t:463_6": "Sabbesaṃ gomuttavaṅkādīnaṃ dūrasamussāritattā attano…pe… akariṃsu.",
  "tika-s0301t:463_7": "Vinayati asse etehīti nettāni, yottāni.",
  "tika-s0301t:463_8": "Avīthipaṭipannānaṃ assānaṃ vīthipaṭipādanaṃ rasmiggahaṇena hotīti “yottāni gahetvā acodento”ti vatvā",
  "tika-s0301t:463_9": "taṃ pana acodanaṃ avāraṇamevāti āha “acodento avārento”ti.",
  "tika-s0301t:464_0": "Yathā khīlaṃ bhittiyaṃ,",
  "tika-s0301t:464_1": "bhūmiyaṃ vā ākoṭitaṃ dunnīharaṇaṃ,",
  "tika-s0301t:464_2": "yathā ca palighaṃ nagarappavesanivāraṇaṃ,",
  "tika-s0301t:464_3": "yathā ca indakhīlaṃ gambhīranemi sunikhātaṃ dunnīharaṇaṃ,",
  "tika-s0301t:464_4": "evaṃ rāgādayo sattasantānato dunnīharaṇā nibbānanagarappavesanivāraṇā cāti te “khīlaṃ palighaṃ indakhīla”nti ca vuttā.",
  "tika-s0301t:464_5": "Ūhaccāti uddharitvā.",
  "tika-s0301t:464_6": "Taṇhāejāya abhāvena anejā.",
  "tika-s0301t:464_7": "Paramasantuṭṭhabhāvena cātuddisattā appaṭihatacārikaṃ caranti.",
  "tika-s0301t:464_8": "Buddhacakkhu-",
  "tika-s0301t:464_9": "dhammacakkhu-",
  "tika-s0301t:464_10": "dibbacakkhu-",
  "tika-s0301t:464_11": "samantacakkhu-",
  "tika-s0301t:464_12": "pakaticakkhūnaṃ vasena pañcahi cakkhūhi.",
  "tika-s0301t:464_13": "Sudantā kutoti āha “cakkhutopī”ti.",
  "tika-s0301t:464_14": "Chandādīhīti chandādīnaṃ vasena na gacchanti na vattanti.",
  "tika-s0301t:464_15": "Na āgacchanti anuppādanato.",
  "tika-s0301t:464_16": "Āgunti aparādhaṃ.",
  "tika-s0301t:465_0": "Sabbasaṃyogāti vibhattilopena niddeso,",
  "tika-s0301t:465_1": "sabbe saṃyogeti attho.",
  "tika-s0301t:465_2": "Visajjāti visajjitvā.",
  "tika-s0301t:465_3": "Evampīti imāyapi gāthāya vasena “āguṃ na karotī”ti pade.",
  "tika-s0301t:466_0": "Gatāseti gatā eva.",
  "tika-s0301t:466_1": "Na gamissanti pariniṭṭhitasaraṇagamanattā.",
  "tika-s0301t:466_2": "Lokuttarasaraṇagamanañhettha adhippetaṃ.",
  "tika-s0301t:466_3": "Tenāha “nibbematikasaraṇagamanena gatā”ti.",
  "tika-s0301t:466_4": "Te hi niyamena apāyaṃ na gamissanti,",
  "tika-s0301t:466_5": "devakāyañca paripūressanti.",
  "tika-s0301t:466_6": "Ye pana lokiyena saraṇagamanena buddhaṃ saraṇaṃ gatā,",
  "tika-s0301t:466_7": "na te gamissanti apāyaṃ,",
  "tika-s0301t:466_8": "sati ca paccayantarasamavāye pahāya mānusaṃ dehaṃ devakāyaṃ paripūressantīti.",
  "tika-s0301t:466_9": "Tenāha so brahmā “ye keci buddhaṃ…pe…",
  "tika-s0301t:466_10": "paripūressantī”ti.",
  "tika-s0301t:467_0": "Samayasuttavaṇṇanā niṭṭhitā.",
  "tika-s0301t:468_0": "8. Sakalikasuttavaṇṇanā",
  "tika-s0301t:469_0": "38.",
  "tika-s0301t:469_1": "Tanti uyyānaṃ saṅkhaṃ gatanti sambandho.",
  "tika-s0301t:469_2": "Dhanunā sarena gahanti pothayanti bādhentīti dhanuggahā.",
  "tika-s0301t:469_3": "Taṃ sampaṭicchīti tassā silāya heṭṭhābhāgena uggantvā sampaṭicchi.",
  "tika-s0301t:469_4": "Satthu puññānubhāvena upahatattā sayampi paripatantī vātaṃ upatthambheti.",
  "tika-s0301t:469_5": "Abhihani satthārā anāvajjitattā.",
  "tika-s0301t:469_6": "Tañca kho kammaphalavasenāti daṭṭhabbaṃ.",
  "tika-s0301t:469_7": "Tato eva tato paṭṭhāya bhagavato aphāsu jātanti etenapi upādiṇṇakasarīre nāma aniṭṭhāpi samphassakā patanti",
  "tika-s0301t:469_8": "eva tathārūpena kammunā katokāseti dasseti.",
  "tika-s0301t:469_9": "Ayaṃ vihāroti gijjhakūṭavihāro.",
  "tika-s0301t:469_10": "Ujjaṅgalo na kattabbaparo.",
  "tika-s0301t:469_11": "Visamoti bhūmibhāgavasena visamo.",
  "tika-s0301t:469_12": "Sivikākārena sajjito mañco eva mañcasivikā.",
  "tika-s0301t:470_0": "Bhusāti daḷhā.",
  "tika-s0301t:470_1": "Dukkhāti dukkhamā duttitikkhā.",
  "tika-s0301t:470_2": "Kharāti kakkasā.",
  "tika-s0301t:470_3": "Kaṭukāti aniṭṭhā.",
  "tika-s0301t:470_4": "Asātāti na sātā appiyā.",
  "tika-s0301t:470_5": "Na appetīti na upeti.",
  "tika-s0301t:470_6": "Na appāyantīti na khamanti.",
  "tika-s0301t:470_7": "Vedanādhivāsanakhantiyā satisampajaññayuttattā sabbasattaṭṭhitāhārasamudayavatthujātassa ādīnavanissaraṇānaṃ",
  "tika-s0301t:470_8": "pageva suppaṭividitattā yathā samudācāro cittaṃ nābhibhavati,",
  "tika-s0301t:470_9": "evaṃ sammadeva upaṭṭhāpitasatisampajaññattā vuttaṃ “vedanādhivāsana…pe… hutvā”ti.",
  "tika-s0301t:470_10": "Apīḷiyamānoti abādhiyamāno.",
  "tika-s0301t:470_11": "Kāmaṃ aniṭṭhāya vedanāya phuṭṭho tāya apīḷiyamāno nāma natthi,",
  "tika-s0301t:470_12": "pariññātavatthukattā pana tassā vase avattamāno “avihaññamāno”ti vutto.",
  "tika-s0301t:470_13": "Tenāha “samparivattasāyitāya vedanānaṃ vasaṃ agacchanto”ti.",
  "tika-s0301t:471_0": "Sīhaseyyanti ettha sayanaṃ seyyā,",
  "tika-s0301t:471_1": "sīhassa viya seyyā sīhaseyyā,",
  "tika-s0301t:471_2": "taṃ sīhaseyyaṃ.",
  "tika-s0301t:471_3": "Atha vā sīhaseyyanti seṭṭhaseyyaṃ uttamaseyyaṃ.",
  "tika-s0301t:471_4": "Svāyamattho aṭṭhakathāyameva āgamissati.",
  "tika-s0301t:471_5": "“Vāmena passena sentī”ti evaṃ vuttā kāmabhogiseyyā.",
  "tika-s0301t:471_6": "Dakkhiṇapassena sayāno nāma natthi dakkhiṇahatthassa sarīraggahaṇādiyogakkhamato.",
  "tika-s0301t:471_7": "Purisavasena cetaṃ vuttaṃ.",
  "tika-s0301t:471_8": "Ekena passena sayituṃ na sakkonti dukkhuppattito.",
  "tika-s0301t:471_9": "Ayaṃ sīhaseyyāti ayaṃ yathāvuttā sīhaseyyā.",
  "tika-s0301t:471_10": "Tejussadattāti iminā sīhassa abhītabhāvaṃ dasseti.",
  "tika-s0301t:471_11": "Bhīrukajātikā hi sesamigā attano āsayaṃ pavisitvā utrāsabahulā santāsapubbakaṃ yathā tathā sayanti,",
  "tika-s0301t:471_12": "sīho pana abhirukabhāvato satokārī bhikkhu viya satiṃ upaṭṭhapetvāva sayati.",
  "tika-s0301t:471_13": "Tenāha “dve purimapāde”tiādi.",
  "tika-s0301t:471_14": "Purimapādeti dakkhiṇapurimapāde vāmassa purimapādassa ṭhapanavasena dve purimapāde ekasmiṃ ṭhāne ṭhapetvā.",
  "tika-s0301t:471_15": "Pacchimapādeti dve pacchimapāde.",
  "tika-s0301t:471_16": "Vuttanayeneva idhāpi ekasmiṃ ṭhāne ṭhapanaṃ veditabbaṃ.",
  "tika-s0301t:471_17": "Ṭhitokāsasallakkhaṇaṃ abhīrukabhāveneva.",
  "tika-s0301t:471_18": "Sīsaṃ pana ukkhipitvātiādinā vuttasīhakiriyā anutrāsapabujjhanaṃ viya abhīrukabhāvasiddhā dhammatāvasenevāti veditabbā.",
  "tika-s0301t:471_19": "Sīhavijambhitavijambhanaṃ ativelaṃ ekākārena ṭhapitānaṃ sarīrāvayavānaṃ gamanādikiriyāsu yoggabhāvāpādanatthaṃ.",
  "tika-s0301t:471_20": "Tikkhattuṃ sīhanādanadanaṃ appesakkhamigajātapariharaṇatthaṃ.",
  "tika-s0301t:472_0": "Seti abyāvaṭabhāvena pavattati etthāti seyyā,",
  "tika-s0301t:472_1": "catutthajjhānameva seyyā catutthajjhānaseyyā.",
  "tika-s0301t:472_2": "Kiṃ panettha taṃ catutthajjhānanti?",
  "tika-s0301t:472_3": "Ānāpānacatutthajjhānaṃ.",
  "tika-s0301t:472_4": "Tato hi vuṭṭhahitvā vipassanaṃ vaḍḍhetvā anukkamena aggamaggaṃ adhigantvā tathāgato jātoti.",
  "tika-s0301t:472_5": "“Tayidaṃ padaṭṭhānaṃ nāma, na seyyā,",
  "tika-s0301t:472_6": "tathāpi yasmā ‘catutthajjhānā vuṭṭhahitvā samanantaraṃ bhagavā parinibbāyī’ti mahāparinibbāne āgataṃ.",
  "tika-s0301t:472_7": "Tasmā lokiyacatutthajjhānasamāpatti eva tathāgataseyyā”ti keci.",
  "tika-s0301t:472_8": "Evaṃ sati parinibbānakālikāva tathāgataseyyāti āpajjati;",
  "tika-s0301t:472_9": "na ca tathāgato lokiyacatutthajjhānasamāpajjanabahulo vihāsi.",
  "tika-s0301t:472_10": "Aggaphalavasena pavattaṃ panettha catutthajjhānaṃ veditabbaṃ.",
  "tika-s0301t:472_11": "Tattha yathā sattānaṃ niddupagamalakkhaṇā seyyā bhavaṅgacittavasena hoti,",
  "tika-s0301t:472_12": "sā ca nesaṃ paṭhamaṃ jātisamanvayā yebhuyyavuttikā,",
  "tika-s0301t:472_13": "evaṃ bhagavato ariyajātisamanvayaṃ yebhuyyavuttikaṃ aggaphalabhūtaṃ catutthajjhānaṃ tathāgataseyyāti veditabbā.",
  "tika-s0301t:472_14": "Sīhaseyyā nāma seṭṭhaseyyāti āha “uttamaseyyā”ti.",
  "tika-s0301t:473_0": "“Kālaparicchedaṃ katvā yathāparicchedaṃ uṭṭhahissāmī”ti evaṃ tadā manasikārassa akatattā pāḷiyaṃ “uṭṭhānasaññaṃ",
  "tika-s0301t:473_1": "manasikaritvā”ti na vuttanti āha “uṭṭhānasaññanti panettha na vutta”nti.",
  "tika-s0301t:473_2": "Tattha kāraṇamāha “gilānaseyyā hesā”ti.",
  "tika-s0301t:473_3": "Sā hi cirakālappavattikā hoti.",
  "tika-s0301t:474_0": "Visuṃ visuṃ rāsivasena anāgantvā ekajjhaṃ puñjavasena āgatattā vuttaṃ “sabbāpi tā”ti.",
  "tika-s0301t:474_1": "Tenāha “sattasatā”ti.",
  "tika-s0301t:474_2": "Vikāramattampīti vedanāya asahanavasena pavattanākāramattampi.",
  "tika-s0301t:474_3": "Susammaṭṭhakañcanaṃ viyāti sammaṭṭhasusajjitasuvaṇṇaṃ viya.",
  "tika-s0301t:475_0": "Dhammālapananti asaṅkhārikasamuppannasabhāvālapanaṃ.",
  "tika-s0301t:475_1": "Samullapitañhi ākārasamānavacanametaṃ.",
  "tika-s0301t:475_2": "Nāgo viya vāti pavattatīti nāgavo.",
  "tika-s0301t:475_3": "Tassa bhāvo nāgavatā.",
  "tika-s0301t:475_4": "Vibhattilopena hesa niddeso,",
  "tika-s0301t:475_5": "mahānāgahatthisadisatāyāti attho.",
  "tika-s0301t:475_6": "Byattuparicaraṇaṭṭhenāti byattaṃ uparūpari attano kiriyācaraṇena.",
  "tika-s0301t:475_7": "Ājānīyoti sammāpatitaṃ dukkhaṃ sahanto attanā kātabbakiriyaṃ dhīro hutvā nitthārako.",
  "tika-s0301t:475_8": "Kāraṇākāraṇajānanenāti niyyānikāniyyānikakaraṇañātatāya.",
  "tika-s0301t:475_9": "Tenevaṭṭhenāti appaṭisamaṭṭheneva.",
  "tika-s0301t:475_10": "“Mutto moceyya”ntiādi dhuravāhaṭṭhena.",
  "tika-s0301t:475_11": "Nibbisevanaṭṭhenāti rāgādivisavigatabhāvena.",
  "tika-s0301t:476_0": "Aniyamitāṇattīti anuddesikaṃ āṇāpanaṃ.",
  "tika-s0301t:476_1": "Sāmaññakatopi samādhisaddo pakaraṇato idha visesatthoti āha “samādhinti arahattaphalasamādhi”nti.",
  "tika-s0301t:476_2": "Paṭippassaddhivasena sabbakilesehi suṭṭhu vimuttanti suvimuttaṃ.",
  "tika-s0301t:476_3": "Abhinataṃ nāma ārammaṇe abhimukhabhāvena pavattiyā.",
  "tika-s0301t:476_4": "Apanataṃ apagamanavasena pavattiyā,",
  "tika-s0301t:476_5": "vimukhatāyāti attho.",
  "tika-s0301t:476_6": "Lokiyajjhānacittaṃ viya vipassanā viya ca sasaṅkhārena sappayogena tadaṅgappahānavikkhambhanapahānavasena ca vikkhambhetvā na adhigataṃ na ṭhapitaṃ,",
  "tika-s0301t:476_7": "kiñcarahi kilesānaṃ sabbaso chinnatāyāti āha “chinnattā vataṃ phalasamādhinā samāhita”nti.",
  "tika-s0301t:476_8": "Atikkamitabbanti ācārātikkamavasena laṅghitabbaṃ.",
  "tika-s0301t:476_9": "Sā pana laṅghanā āsādanā ghaṭṭanāti āha “ghaṭṭetabba”nti.",
  "tika-s0301t:477_0": "Pañcavedā nāma – iruvedo, yajuvedo, sāmavedo,",
  "tika-s0301t:477_1": "āthabbaṇavedo,",
  "tika-s0301t:477_2": "itihāso cāti evaṃ itihāsapañcamānaṃ vedānaṃ.",
  "tika-s0301t:477_3": "“Cara”nti vacanavipallāsena vuttanti āha “carantā”ti,",
  "tika-s0301t:477_4": "tapantāti attho.",
  "tika-s0301t:477_5": "Hīnattarūpāti hīnādhimuttikatāya nihīnacittasabhāvā.",
  "tika-s0301t:477_6": "Vimuttikatāya abhāvato nibbānaṅgamā na honti.",
  "tika-s0301t:477_7": "Arahattādhigamakammassa abhabbatāya parihīnatthā.",
  "tika-s0301t:477_8": "Ajjhotthaṭāti abhibhūtā.",
  "tika-s0301t:477_9": "Tādiseheva sīlehīti gosīlādīhi.",
  "tika-s0301t:477_10": "Baddhāti samādapetvā pavattanavasena anubaddhā.",
  "tika-s0301t:477_11": "Lūkhaṃ tapanti attakilamathānuyogaṃ.",
  "tika-s0301t:477_12": "Taṃ pana ekadesena dassento “pañcātapatāpana”ntiādimāha.",
  "tika-s0301t:477_13": "“Evaṃ paṭipannassa mokkho natthi,",
  "tika-s0301t:477_14": "evaṃ paṭipannassa vaṭṭato mutti atthī”ti vadantī sā attato sāsanassa niyyānabhāvo kathito nāma hotīti āha “sāsanassa niyyānikabhāvaṃ kathentī”ti.",
  "tika-s0301t:477_15": "Ādinti gāthādvayaṃ.",
  "tika-s0301t:478_0": "Sakalikasuttavaṇṇanā niṭṭhitā.",
  "tika-s0301t:479_0": "9. Paṭhamapajjunnadhītusuttavaṇṇanā",
  "tika-s0301t:480_0": "39.",
  "tika-s0301t:480_1": "Cātumahārājikassāti cātumahārājikakāyikassa.",
  "tika-s0301t:480_2": "Dhammo anubuddhoti catusaccadhammo pariññeyyādibhāvassa anurūpato buddho.",
  "tika-s0301t:480_3": "Paccakkhamevāti parapattiyā ahutvā attapaccakkhameva katvā jānāmi.",
  "tika-s0301t:480_4": "Dhammaṃ garahantā nāma saddadosavasena vā atthadosavasena vā garaheyyunti taṃ dassento “hīnakkhara…pe…",
  "tika-s0301t:480_5": "kotivā”ti āha.",
  "tika-s0301t:480_6": "Sā pana “tesaṃ vigarahā dummedhatāya mahānatthāvahāvā”ti dassentī devatā āha “dummedhā upenti roruva”nti.",
  "tika-s0301t:480_7": "Visuṃ hotīti avīcimahānirayato visuṃ eva hoti.",
  "tika-s0301t:480_8": "Khantiyāti ñāṇakhantiyā.",
  "tika-s0301t:480_9": "Upasamenāti rāgādīnaṃ sabbaso vūpasamena.",
  "tika-s0301t:480_10": "Tenāha “ruccitvā”tiādi.",
  "tika-s0301t:481_0": "Paṭhamapajjunnadhītusuttavaṇṇanā niṭṭhitā.",
  "tika-s0301t:482_0": "10. Dutiyapajjunnadhītusuttavaṇṇanā",
  "tika-s0301t:483_0": "40.",
  "tika-s0301t:483_1": "Buddhañca dhammañca namassamānāti buddhasubuddhataṃ dhammasudhammatañca ñatvā tadubhayaṃ namassamānā.",
  "tika-s0301t:483_2": "Yasmā buddhe ca dhamme ca pasanno saṅghe ca pasanno eva hoti tassa suppaṭipattiyā vijānanato,",
  "tika-s0301t:483_3": "tasmā so attho gāthāya ca-",
  "tika-s0301t:483_4": "saddasaṅgahitoti dassento “ca-",
  "tika-s0301t:483_5": "saddena saṅghañcā”ti āha atthavatiyoti lokiyalokuttaraatthasaṅgahitā lokiyakusalalokuttaramaggasaṅgaṇhanato.",
  "tika-s0301t:483_6": "Yaṃ dhammaṃ sā abhāsīti yaṃ tumhākaṃ dhammaṃ paṭivijjhitvā ṭhitā,",
  "tika-s0301t:483_7": "sā mahākokanadā attano balānurūpaṃ abhāsi.",
  "tika-s0301t:483_8": "Bahunāti nānappakārena.",
  "tika-s0301t:483_9": "Pariyāyenāti kāraṇena.",
  "tika-s0301t:483_10": "Tādisoti tathārūpo tathāpaṭividdhasacco atthadhammādīsu kusalo ekekaṃ padampi udāharaṇahetunigamanāni",
  "tika-s0301t:483_11": "nīharanto ācikkhati deseti paññapeti paṭhapeti vivarati vibhajati uttānīkaroti.",
  "tika-s0301t:483_12": "Tenāha “ayaṃ bhagavā”tiādi.",
  "tika-s0301t:483_13": "Etena ativiya vitthārakkhamo sugatadhammoti dasseti.",
  "tika-s0301t:483_14": "Pariyāpuṭanti parivattitaṃ.",
  "tika-s0301t:483_15": "Evaṃ vitthārakkhamaṃ dhammaṃ yasmā devadhītā “saṃkhittamatthaṃ lapayissāmī”ti avoca,",
  "tika-s0301t:483_16": "tasmā vuttaṃ “tassattha”ntiādi.",
  "tika-s0301t:484_0": "Dutiyapajjunnadhītusuttavaṇṇanā niṭṭhitā.",
  "tika-s0301t:485_0": "Satullapakāyikavaggavaṇṇanā niṭṭhitā.",
  "tika-s0301t:486_0": "5. Ādittavaggo",
  "tika-s0301t:487_0": "1. Ādittasuttavaṇṇanā",
  "tika-s0301t:488_0": "41.",
  "tika-s0301t:488_1": "Sīsanti desanāpadeso,",
  "tika-s0301t:488_2": "desanāya aññesupi vattabbesu kassacideva sīsabhāgena apadisanaṃ.",
  "tika-s0301t:488_3": "Tenāha “rāgādīhī”tiādi.",
  "tika-s0301t:488_4": "Dānenāti attano santakassa paresaṃ pariccajanena.",
  "tika-s0301t:488_5": "Taṃ pana pariccajanaṃ cetanāya hotīti āha “dānacetanāyā”ti dānapuññacetanāti dānamayā puññacetanā dāyakasseva hoti taṃsantatipariyāpannattā.",
  "tika-s0301t:488_6": "Nīhatabhaṇḍakanti ādittagehato bahi nikkhāmitaṃ bhaṇḍakaṃ.",
  "tika-s0301t:488_7": "Etanti “dinnaṃ hotī”tiādivacanaṃ.",
  "tika-s0301t:488_8": "Adinneti dānamukhe aniyuñjite bhoge.",
  "tika-s0301t:488_9": "“Antenā”ti jīvitassa anto adhippetoti āha “maraṇenā”ti.",
  "tika-s0301t:488_10": "Mamāti pariggahitattā pariggahā, bhogā.",
  "tika-s0301t:488_11": "Tepi kenaci ākārena vināsaṃ anupagatā maraṇena pahīyanti nāmāti vuttaṃ “corādīnaṃ vasena avinaṭṭhabhoge”ti.",
  "tika-s0301t:488_12": "Sobhanā aggabhūtā rūpādayo etthāti saggo,",
  "tika-s0301t:488_13": "taṃ saggaṃ.",
  "tika-s0301t:489_0": "Ādittasuttavaṇṇanā niṭṭhitā.",
  "tika-s0301t:490_0": "2. Kiṃdadasuttavaṇṇanā",
  "tika-s0301t:491_0": "42.",
  "tika-s0301t:491_1": "Dve tīṇi bhattāni abhutvāti dve tayo vāre bhattāni abhuñjitvā.",
  "tika-s0301t:491_2": "Uṭṭhātuṃ na sakkotīti uṭṭhātumpi na sakkotī,",
  "tika-s0301t:491_3": "pageva aññaṃ sarīrena kātabbakiccaṃ dubbalabhāvato.",
  "tika-s0301t:491_4": "Dubbalopi hutvāti bhuñjanato pubbe dubbalo hutvā balasampanno hoti.",
  "tika-s0301t:491_5": "Evaṃ byatirekato anvayato ca āhārassa sarīre balavataṃ āha.",
  "tika-s0301t:491_6": "Yasmā annado dāyako paṭiggāhakassa balado hoti,",
  "tika-s0301t:491_7": "tasmā so āyatiṃ attano sarīre balado avināsavasena balassa rakkhako ca hoti.",
  "tika-s0301t:491_8": "Tenāha bhagavā –",
  "tika-s0301t:491_9": "“balaṃ kho pana datvā balassa bhāgī hotī”ti sesapadesupi eseva nayo.",
  "tika-s0301t:491_10": "Surūpopīti abhirūpopi.",
  "tika-s0301t:491_11": "Virūpo hotīti bībhaccharūpo kopīnassa acchannattā.",
  "tika-s0301t:491_12": "Idañca yānanti sāmaññato vuttaṃ.",
  "tika-s0301t:491_13": "Upāhanāti sarūpato dasseti.",
  "tika-s0301t:491_14": "Adukkhappatto hutvā yāti vattati etenāti yānanti chattādīnampi yānabhāvo vutto.",
  "tika-s0301t:491_15": "Tenāha “yānado sukhado hotī”ti.",
  "tika-s0301t:491_16": "Cakkhudo nāma hoti cakkhunā kātabbakicce sahakārīkāraṇabhāvato dīpassa.",
  "tika-s0301t:492_0": "“Sabbesaṃyeva balādīnaṃ dāyako hotī”ti saṅkhepato vuttaṃ atthaṃ vitthārato dassetuṃ “dve tayo gāme”tiādi vuttaṃ.",
  "tika-s0301t:492_1": "Nisajjādivasena patissayitabbato patissayo, vihāro.",
  "tika-s0301t:492_2": "Pakkhittaṃ viya hoti parissamassa vinoditattā.",
  "tika-s0301t:492_3": "Bahi vicarantassāti patissayaṃ alabhitvā bahi vivaṭaṅgaṇe vicarantassa.",
  "tika-s0301t:492_4": "Jhāyatīti jhāyantaṃ hoti,",
  "tika-s0301t:492_5": "kilamatīti attho.",
  "tika-s0301t:492_6": "Sītuṇhādivirodhipaccayavasena sasantāne visabhāgasantati,",
  "tika-s0301t:492_7": "tabbipariyāyato sabhāgasantati veditabbā.",
  "tika-s0301t:492_8": "Sukhaṃ nāma dukkhapaccayaparihārato sukhapaccayuppannato ca hoti,",
  "tika-s0301t:492_9": "tadubhayaṃ patissayavasena labhatīti dassento “bahi vicarantassa pāde”tiādimāha.",
  "tika-s0301t:492_10": "Dhammapītisukhanti dhammapaccavekkhaṇena uppannapītisukhaṃ.",
  "tika-s0301t:492_11": "Upasamasukhanti kilesānaṃ vūpasamena pavattasukhaṃ.",
  "tika-s0301t:492_12": "Nivātaṃ pihitavātapānaṃ patissayaṃ pavisitvā dvāraṃ pidhāya ṭhitassa andhakāro hotīti vuttaṃ “kūpe otiṇṇo viya hotī”ti.",
  "tika-s0301t:492_13": "Tenāha “mañcapīṭhādīni na paññāyantī”ti.",
  "tika-s0301t:492_14": "Tayidaṃ bahisamāpannaparissamadosena,",
  "tika-s0301t:492_15": "na ca patissayadosena.",
  "tika-s0301t:492_16": "Tenāha “muhutta”ntiādi.",
  "tika-s0301t:493_0": "Na marati etenāti amaraṇaṃ,",
  "tika-s0301t:493_1": "nibbānādhigamādayo.",
  "tika-s0301t:493_2": "Tassa dānaṃ dhammūpadeso, taṃ deti.",
  "tika-s0301t:493_3": "Tenāha “yo dhammaṃ anusāsatī”ti.",
  "tika-s0301t:493_4": "Tayidaṃ dhammānusāsanaṃ kathaṃ hotīti āha “aṭṭhakatha”ntiādi.",
  "tika-s0301t:493_5": "Aṭṭhakathaṃ kathetīti avivaṭapāṭhassa pāḷiyā atthasaṃvaṇṇanaṃ karotīti attho.",
  "tika-s0301t:493_6": "Anadhītino pana pāḷiṃ vāceti.",
  "tika-s0301t:493_7": "Tattha tattha gataṭṭhāne pucchitapañhaṃ vissajjeti,",
  "tika-s0301t:493_8": "ayaṃ tāva ganthadhuro,",
  "tika-s0301t:493_9": "paṭipattivāsadhure pana kammaṭṭhānaṃ ācikkhati,",
  "tika-s0301t:493_10": "ubhayesampi dhammassavanaṃ karoti.",
  "tika-s0301t:493_11": "Sabbadānanti yathāvuttaāmisadānaṃ abhayadānaṃ.",
  "tika-s0301t:493_12": "Dhammadānanti dhammadesanā.",
  "tika-s0301t:493_13": "Dhammaratīti samathavipassanādhamme abhirati.",
  "tika-s0301t:493_14": "Dhammarasoti saddhammasannissayaṃ pītipāmojjaṃ.",
  "tika-s0301t:494_0": "Kiṃdadasuttavaṇṇanā niṭṭhitā.",
  "tika-s0301t:495_0": "3. Annasuttavaṇṇanā",
  "tika-s0301t:496_0": "43.",
  "tika-s0301t:496_1": "Patthentīti pihenti.",
  "tika-s0301t:496_2": "Yatthassa upagamanaṃ loke pākaṭataraṃ ahosi,",
  "tika-s0301t:496_3": "te udāharaṇavasena dassento “cittagahapatisīvalittherādike viyā”ti āha.",
  "tika-s0301t:496_4": "Annanti annasaññito catubbidhopi paccayo.",
  "tika-s0301t:496_5": "Sabbepi dāyake ekajjhaṃ gahetvā sāmaññato ekavasena “dāyakamevā”ti vuttaṃ,",
  "tika-s0301t:496_6": "yathā cāha “ko nāma so yakkho,",
  "tika-s0301t:496_7": "yaṃ annaṃ nābhinandatī”ti?",
  "tika-s0301t:496_8": "Tattha yakkhoti satto.",
  "tika-s0301t:496_9": "Sāmaññajotanā ca nāma yasmā puthuatthavisayā,",
  "tika-s0301t:496_10": "tasmā “ye naṃ dadanti saddhāya,",
  "tika-s0301t:496_11": "vippasannena cetasā.",
  "tika-s0301t:496_12": "Tameva annaṃ bhajatī”ti vuttaṃ.",
  "tika-s0301t:496_13": "Tattha ma-",
  "tika-s0301t:496_14": "kāro padasandhikaro,",
  "tika-s0301t:496_15": "te evāti attho.",
  "tika-s0301t:496_16": "Dāyakaṃ apariccajanameva anugacchati cakkaṃ viya kubbaraṃ.",
  "tika-s0301t:497_0": "Annasuttavaṇṇanā niṭṭhitā.",
  "tika-s0301t:498_0": "4. Ekamūlasuttavaṇṇanā",
  "tika-s0301t:499_0": "44.",
  "tika-s0301t:499_1": "Patiṭṭhaṭṭhena avijjāsaṅkhātaṃ ekaṃ mūlaṃ etissāti ekamūlā.",
  "tika-s0301t:499_2": "Taṃ ekamūlaṃ.",
  "tika-s0301t:499_3": "Yathā saṃyojanīyesu assādānupassanāvasena taṇhāsamuppādo,",
  "tika-s0301t:499_4": "evaṃ taṇhābhibhavavasena anavabodhoti avijjā taṇhāya mūlaṃ,",
  "tika-s0301t:499_5": "taṇhā ca avijjāya mūlaṃ.",
  "tika-s0301t:499_6": "Ayañhi nayo upanissayatāvasena vutto,",
  "tika-s0301t:499_7": "sahajātavasena cāyaṃ aññamaññaṃ mūlabhāvo pākaṭoyeva.",
  "tika-s0301t:499_8": "Idha pana imissaṃ gāthāyaṃ adhippetā “ekamūla”nti sā taṇhā.",
  "tika-s0301t:499_9": "Tattha yā bhavataṇhā,",
  "tika-s0301t:499_10": "sā sassatadiṭṭhivasena āvaṭṭati parivattati,",
  "tika-s0301t:499_11": "vibhavataṇhā ucchedadiṭṭhivasena,",
  "tika-s0301t:499_12": "evaṃ dvirāvaṭṭaṃ.",
  "tika-s0301t:499_13": "Sahajātakoṭiyāti sahajātakoṭiyāpi,",
  "tika-s0301t:499_14": "pageva sammuyhaṃ āpannassa pana vattamānāya taṇhāya balavabhāvena malīnatā siyā.",
  "tika-s0301t:499_15": "Upanissayakoṭiyāti upanissayakoṭiyāva sahajātakoṭiyā asambhavato.",
  "tika-s0301t:499_16": "Pattharaṇaṭṭhānāti vitthatā hutvā pavattiṭṭhānabhūmi.",
  "tika-s0301t:499_17": "Tenāha “tesu sā pattharatī”ti.",
  "tika-s0301t:499_18": "Samuddanaṭṭhena samuddo.",
  "tika-s0301t:499_19": "Uttarituṃ asakkuṇeyyatāya patāya alaṃ pariyattoti pātālo,",
  "tika-s0301t:499_20": "ayaṃ pana pātālo viyāti pātālo.",
  "tika-s0301t:499_21": "Tenāha “appatiṭṭhaṭṭhenā”ti.",
  "tika-s0301t:499_22": "Agādhagambhīratāyāti attho.",
  "tika-s0301t:500_0": "Ekamūlasuttavaṇṇanā niṭṭhitā.",
  "tika-s0301t:501_0": "5. Anomasuttavaṇṇanā",
  "tika-s0301t:502_0": "45.",
  "tika-s0301t:502_1": "Anomanāmanti anūnanāmaṃ.",
  "tika-s0301t:502_2": "Guṇanemittikāni eva hi bhagavato nāmāni.",
  "tika-s0301t:502_3": "Guṇānañcassa paripuṇṇatāya anūnanāmanti āha “sabbaguṇasamannāgatattā”tiādi.",
  "tika-s0301t:502_4": "Apica tathā tevijjo,",
  "tika-s0301t:502_5": "chaḷabhiññotiādīni nāmāni anomanāmāni na honti paricchinnavisayattā,",
  "tika-s0301t:502_6": "bhagavato pana satthā, sabbaññū,",
  "tika-s0301t:502_7": "sammāsambuddhotiādīni nāmāni anomanāmāni nāma mahāvisayattā anūnabhāvato.",
  "tika-s0301t:502_8": "Tenāha “avekallanāma”nti.",
  "tika-s0301t:502_9": "Khandhantarādayoti khandhavisesādike.",
  "tika-s0301t:502_10": "Ñāṇena yāthāvato araṇīyaṭṭhena atthe.",
  "tika-s0301t:502_11": "Anvayapaññādhigamāyāti lokuttarapaññāpaṭilābhāya.",
  "tika-s0301t:502_12": "Paṭipadanti samathavipassanāpaṭipadaṃ.",
  "tika-s0301t:502_13": "Kilesakāmānaṃ vasena allīyitabbaṭṭhena kāmā eva ālayo.",
  "tika-s0301t:502_14": "Atītakāleyeva kamanataṃ gahetvā vuttaṃ “kamamāna”nti.",
  "tika-s0301t:502_15": "Na etarahi tadabhāvatoti āha “atītaṃ pana upādāya idaṃ vutta”nti.",
  "tika-s0301t:502_16": "Mahānubhāvatādinā mahantānaṃ.",
  "tika-s0301t:503_0": "Anomasuttavaṇṇanā niṭṭhitā.",
  "tika-s0301t:504_0": "6. Accharāsuttavaṇṇanā",
  "tika-s0301t:505_0": "46.",
  "tika-s0301t:505_1": "“Accharāgaṇasaṅghuṭṭha”nti gāthā devaputtena yenādhippāyena gāyitā,",
  "tika-s0301t:505_2": "so anupubbikathāya vinā na paññāyatīti taṃ āgamanato paṭṭhāya kathento “ayaṃ kira devaputto”tiādimāha.",
  "tika-s0301t:505_3": "Tattha sāsaneti imasseva satthusāsane.",
  "tika-s0301t:505_4": "Kammākammanti kammavinicchayaṃ.",
  "tika-s0301t:505_5": "Atthapurekkhāratāya appakiccatāya ca sallahukavuttiko.",
  "tika-s0301t:505_6": "Sayanassa koṭṭhāsoti divasaṃ purimayāmañca bhāvanānuyogavasena kilantakāyassa samassāsanatthaṃ seyyāya upagamanabhāgo anuññāto.",
  "tika-s0301t:506_0": "Abbhantareti kucchiyaṃ bhattassa parittatāya satthakavātāti tikkhabhāvena satthakā viya kantanakā vātā.",
  "tika-s0301t:506_1": "Dhurasmiṃyevāti kilesamārena yuddhe eva.",
  "tika-s0301t:506_2": "Vimuttāyatanasīse ṭhatvā dhammaṃ desento vā.",
  "tika-s0301t:506_3": "Upanissayamandatāya aparipakkañāṇatāya āsavakkhayaṃ appatto kālaṃ katvāti yojanā.",
  "tika-s0301t:506_4": "Upari ṭhitanti parikkhārabhāvena dibbadussūpari ṭhitaṃ.",
  "tika-s0301t:506_5": "Tatheva aṭṭhāsīti tāhi tathā vuttepi yathā tato pubbe,",
  "tika-s0301t:506_6": "tatheva aṭṭhāsi.",
  "tika-s0301t:506_7": "Suvaṇṇapaṭṭanti nibbuddhe paṭijinitvā laddhabbasuvaṇṇapaṭṭaṃ.",
  "tika-s0301t:506_8": "Vītikkamassa akatattā asambhinneneva sīlena.",
  "tika-s0301t:506_9": "Yasmā tasmiṃ satthu santikaṃ āgacchante tāpi tena saddhiṃ āgamaṃsu tasmā “accharāsaṅghaparivuto”ti vuttaṃ.",
  "tika-s0301t:507_0": "Saṅghositanti saṅgamma ghositaṃ,",
  "tika-s0301t:507_1": "tattha tattha accharānaṃ gītasaddavasena ghositaṃ.",
  "tika-s0301t:507_2": "Pisācagaṇaṃ katvā vadati acchandarāgatāya.",
  "tika-s0301t:507_3": "Niyāmacittatāyāti sammattaniyāme ninnacittatāya.",
  "tika-s0301t:507_4": "Garubhāvenāti tāsaṃ vase avattanato garuṭṭhānabhāvena.",
  "tika-s0301t:507_5": "Yātrāti nibbānaṃ pati yātrā.",
  "tika-s0301t:507_6": "Taṃ pana vaṭṭato niggamanaṃ hotīti āha “kathaṃ niggamanaṃ bhavissatī”ti.",
  "tika-s0301t:508_0": "Atisallekhatevāti ativiya kilesānaṃ sallekhitavuttiko.",
  "tika-s0301t:508_1": "Akatābhinivesassāti bhāvanamananuyuttassa anāraddhavipassakassa.",
  "tika-s0301t:508_2": "Kārakassāti sugatovādakārakassa sammāpaṭipajjato.",
  "tika-s0301t:508_3": "Suññatāvipassananti suññatādīpanaṃ vipassanaṃ duccaritataṇhāya dūrīkaraṇena ekavihāritāya.",
  "tika-s0301t:508_4": "Eko maggo assāti lokuttaramaggo eva assa anāgato,",
  "tika-s0301t:508_5": "pubbabhāgamaggo pana kataparicayoti attho.",
  "tika-s0301t:509_0": "Kāyavaṅkādīnanti kāyaduccaritādīnaṃ abhāvato samucchindanena anupalabbhanato.",
  "tika-s0301t:509_1": "Natthi ettha bhayaṃ,",
  "tika-s0301t:509_2": "asmiṃ vā adhigate puggalassa natthi bhayanti abhayaṃ nāma.",
  "tika-s0301t:509_3": "Saṃsārakantāraṃ atikkamitvā nibbānasaṅkhātaṃ khemaṃ amataṭṭhānaṃ gamane sugatasārathinā susajjitayānabhāvato",
  "tika-s0301t:509_4": "ratho akūjanoti aṭṭhaṅgiko maggova adhippeto.",
  "tika-s0301t:509_5": "Dhammato anapetatāya aparāparuppattiyā ca dhammacakkehi.",
  "tika-s0301t:510_0": "Ottappampi gahitameva avinābhāvā.",
  "tika-s0301t:510_1": "Apālamboti avassayo.",
  "tika-s0301t:510_2": "Parivāroti parikkhāro abhisaṅkharaṇato.",
  "tika-s0301t:510_3": "Maggassa karaṇaṭṭhāne dhammo tappariyāpannā sammādiṭṭhi.",
  "tika-s0301t:510_4": "Aniccādivasenāti aniccānupassanādivasena.",
  "tika-s0301t:510_5": "Sodhitesu vajjhamānesu.",
  "tika-s0301t:510_6": "Bhūmiladdhavaṭṭanti bhūmiladdhasaṅkhātaṃ vaṭṭaṃ.",
  "tika-s0301t:510_7": "Tattha vipassanāya pavattiṭṭhānabhāvato pañcakkhandhā bhūmi nāma,",
  "tika-s0301t:510_8": "vaṭṭamayakammabhāvato tattha uppajjanārahaṃ kilesajātaṃ bhūmiladdhavaṭṭaṃ.",
  "tika-s0301t:510_9": "Parijānamānāti paricchindanavasena samatikkamavasena jānamānā paṭivijjhantī.",
  "tika-s0301t:511_0": "Kasmā devaputto sotāpattiphaleyeva patiṭṭhāsi,",
  "tika-s0301t:511_1": "nanu ca sā desanā bhagavatā catumaggappadhānabhāvena pavattitāti āha “yathā hī”tiādi.",
  "tika-s0301t:512_0": "Accharāsuttavaṇṇanā niṭṭhitā.",
  "tika-s0301t:513_0": "7. Vanaropasuttavaṇṇanā",
  "tika-s0301t:514_0": "47.",
  "tika-s0301t:514_1": "Kesanti sāmivasena vuttakasaddo “dhammaṭṭhā sīlasampannā”ti ettha paccattabahuvacanavasena pariṇāmetabbo.",
  "tika-s0301t:514_2": "Atthavasena hi vibhattivipariṇāmo.",
  "tika-s0301t:514_3": "Ke janāti ettha vā vuttakesaddo sīhavilokananayena ānetvā yojetabboti āha “ke dhammaṭṭhā,",
  "tika-s0301t:514_4": "ke sīlasampannā”ti?",
  "tika-s0301t:514_5": "Pucchatīti iminā tattha kāraṇamāha.",
  "tika-s0301t:514_6": "Phalādisampattiyā āramanti ettha sattāti ārāmo.",
  "tika-s0301t:514_7": "Ārāme ropenti nipphādentīti ārāmaropā.",
  "tika-s0301t:514_8": "Vanīyati chāyāsampattiyā bhajīyatīti vanaṃ.",
  "tika-s0301t:514_9": "Tattha yaṃ upavanalakkhaṇaṃ vanaṃ,",
  "tika-s0301t:514_10": "taṃ ārāmaggahaṇeneva gahitanti tapovanalakkhaṇaṃ,",
  "tika-s0301t:514_11": "taṃ dassento “sīmaṃ parikkhipitvā”tiādimāha.",
  "tika-s0301t:514_12": "Visameti udakacikkhallena visame padese.",
  "tika-s0301t:514_13": "Pānīyaṃ pivanti etthāti papā,",
  "tika-s0301t:514_14": "taṃ papaṃ.",
  "tika-s0301t:514_15": "Udakaṃ pīyati etthāti vā papā.",
  "tika-s0301t:514_16": "Taḷākādīti ādi-",
  "tika-s0301t:514_17": "saddena mātikaṃ saṅgaṇhāti.",
  "tika-s0301t:515_0": "Imamatthaṃ sandhāyāti iminā kammappathappattaṃ paṭikkhipati.",
  "tika-s0301t:515_1": "Attanā katañhi puññaṃ anussarato taṃ ārabbha bahuṃ puññaṃ pasavati,",
  "tika-s0301t:515_2": "na pana yathā kataṃ puññaṃ sayameva pavaḍḍhati.",
  "tika-s0301t:515_3": "Tasmiṃ dhamme ṭhitattāti tasmiṃ ārāmaropanādidhamme patiṭṭhitattā.",
  "tika-s0301t:515_4": "Tenapi sīlena sampannattāti tena yathāvuttadhamme katasīle ṭhatvā ciṇṇena tadaññenapi kāyavācasikasaṃvaralakkhaṇena sīlena samannāgatattā.",
  "tika-s0301t:515_5": "Dasa kusalā dhammā pūrenti duccaritaparivajjanato.",
  "tika-s0301t:515_6": "Sesaṃ vuttanayameva.",
  "tika-s0301t:516_0": "Vanaropasuttavaṇṇanā niṭṭhitā.",
  "tika-s0301t:517_0": "8. Jetavanasuttavaṇṇanā",
  "tika-s0301t:518_0": "48.",
  "tika-s0301t:518_1": "Esitaguṇattā esiyamānaguṇattā ca isī,",
  "tika-s0301t:518_2": "asekkhā sekkhakalyāṇaputhujjanā ca.",
  "tika-s0301t:518_3": "Isīnaṃ saṅgho isisaṅgho.",
  "tika-s0301t:518_4": "Isisaṅghena nisevitaṃ.",
  "tika-s0301t:518_5": "Tenāha “bhikkhusaṅghanisevita”nti.",
  "tika-s0301t:519_0": "Taṃ kārentassa gandhakuṭipāsādakūṭāgārādivasena siniddhasandacchāyarukkhalatāvasena bhūmibhāgasampattiyā",
  "tika-s0301t:519_1": "ca anaññasādhāraṇaṃ atiramaṇīyaṃ taṃ jetavanaṃ cittaṃ toseti,",
  "tika-s0301t:519_2": "tathā ariyānaṃ nivāsabhāvenapīti āha “evaṃ paṭhamagāthāya jetavanassa vaṇṇaṃ kathetvā”ti.",
  "tika-s0301t:519_3": "Tenāha bhagavā –",
  "tika-s0301t:519_4": "“yattha arahanto viharanti,",
  "tika-s0301t:519_5": "taṃ bhūmirāmaṇeyyaka”nti.",
  "tika-s0301t:519_6": "Apacayagāmicetanā sattānaṃ visuddhiṃ āvahati kammakkhayāya saṃvattanatoti āha “kammanti maggacetanā”ti.",
  "tika-s0301t:519_7": "Catunnaṃ ariyasaccānaṃ viditakaraṇaṭṭhena kilesānaṃ vijjhanaṭṭhena ca vijjā.",
  "tika-s0301t:519_8": "Maggapaññā sammādiṭṭhīti āha “vijjāti maggapaññā”ti.",
  "tika-s0301t:519_9": "Samādhipakkhikā dhammā sammāvāyāmasatisamādhayo.",
  "tika-s0301t:519_10": "Yathā hi vijjāpi vijjābhāgiyā,",
  "tika-s0301t:519_11": "evaṃ samādhipi samādhipakkhiko.",
  "tika-s0301t:519_12": "Sīlaṃ etassa atthīti sīlanti āha “sīle patiṭṭhitassa jīvitaṃ uttama”nti.",
  "tika-s0301t:519_13": "Diṭṭhisaṅkappāti sammādiṭṭhisaṅkappā.",
  "tika-s0301t:519_14": "Tattha sammāsaṅkappassa sammādiṭṭhiyā upakārabhāvena vijjābhāvo vutto.",
  "tika-s0301t:519_15": "Tathā hi so paññākkhandhasaṅgahitoti vuccati.",
  "tika-s0301t:519_16": "Yathā ca sammāsaṅkappādayo paññākkhandhasaṅgahitā,",
  "tika-s0301t:519_17": "evaṃ vāyāmasatiyo samādhikkhandhasaṅgahitāti āha “vāyāmasatisamādhayo”ti.",
  "tika-s0301t:519_18": "Dhammoti hi idha samādhi adhippeto “evaṃdhammā te bhagavanto ahesu”ntiādīsu viya.",
  "tika-s0301t:519_19": "Vācākammantājīvāti sammāvācākammantājīvā.",
  "tika-s0301t:519_20": "Maggapariyāpannā eva hete saṅgahitā.",
  "tika-s0301t:519_21": "Tenāha “etena aṭṭhaṅgikamaggenā”ti.",
  "tika-s0301t:520_0": "Upāyena vidhinā ariyamaggo bhāvetabbo.",
  "tika-s0301t:520_1": "Tenāha “samādhipakkhiyadhamma”nti.",
  "tika-s0301t:520_2": "Sammāsamādhipakkhiyaṃ vipassanādhammañceva maggadhammañca.",
  "tika-s0301t:520_3": "“Ariyaṃ vo,",
  "tika-s0301t:520_4": "bhikkhave,",
  "tika-s0301t:520_5": "sammāsamādhiṃ desessāmi saupanisaṃ saparikkhāra”nti hi vacanato sammādiṭṭhiādayo maggadhammā sammāsamādhiparikkhārā.",
  "tika-s0301t:520_6": "Vicineyyāti vīmaṃseyya,",
  "tika-s0301t:520_7": "bhāveyyāti attho.",
  "tika-s0301t:520_8": "Tatthāti hetumhi bhummavacanaṃ.",
  "tika-s0301t:520_9": "Ariyamaggahetukā hi sattānaṃ visuddhi.",
  "tika-s0301t:520_10": "Tenāha “tasmiṃ ariyamagge visujjhatī”ti.",
  "tika-s0301t:520_11": "Pañcakkhandhadhammaṃ vicineyyāti paccuppanne pañcakkhandhe vipasseyya.",
  "tika-s0301t:520_12": "Tesu vipassiyamānesu vipassanāya ukkaṃsagatāya yadaggena dukkhasaccaṃ pariññāpaṭivedhena paṭivijjhīyati,",
  "tika-s0301t:520_13": "tadaggena samudayasaccaṃ pahānapaṭivedhena paṭivijjhīyati,",
  "tika-s0301t:520_14": "nirodhasaccaṃ sacchikiriyāpaṭivedhena,",
  "tika-s0301t:520_15": "maggasaccaṃ bhāvanāpaṭivedhena paṭivijjhīyatīti evaṃ tesu catūsu saccesu visujjhatīti imasmiṃ pakkhe nimittatthe eva bhummaṃ,",
  "tika-s0301t:520_16": "tesu saccesu paṭivijjhiyamānesūti attho.",
  "tika-s0301t:521_0": "Avadhāraṇavacananti vavatthāpanavacanaṃ,",
  "tika-s0301t:521_1": "avadhāraṇanti attho.",
  "tika-s0301t:521_2": "“Sāriputtovā”ti ca avadhāraṇaṃ sāvakesu sāriputtova seyyoti imamatthaṃ dīpeti tassevukkaṃsabhāvato.",
  "tika-s0301t:521_3": "Kilesaupasamenāti iminā mahātherassa tādiso kilesavūpasamoti dasseti.",
  "tika-s0301t:521_4": "Tassa sāvakavisaye paññāya pāramippatti ahosi.",
  "tika-s0301t:521_5": "Yadi evaṃ “yopi pāraṅgato bhikkhu,",
  "tika-s0301t:521_6": "etāvaparamo siyā”ti idaṃ tesaṃ buddhānaṃ ñāṇavisaye paññāpāramippattānaṃ vaseneva vuttanti daṭṭhabbaṃ.",
  "tika-s0301t:521_7": "Avadhāraṇampi vimuttiyā nānattā tīhi vimuttīhi pāraṅgate sandhāyetaṃ vuttaṃ. Tenāha –",
  "tika-s0301t:521_8": "“pāraṃ gatoti nibbānaṃ gato”tiādi.",
  "tika-s0301t:521_9": "Na therena uttaritaro nāma atthi labbhati,",
  "tika-s0301t:521_10": "labbhati ce,",
  "tika-s0301t:521_11": "evameva labbheyyāti adhippāyo.",
  "tika-s0301t:522_0": "Jetavanasuttavaṇṇanā niṭṭhitā.",
  "tika-s0301t:523_0": "9. Maccharisuttavaṇṇanā",
  "tika-s0301t:524_0": "49.",
  "tika-s0301t:524_1": "Maccharinoti maccheravanto maccherasamaṅginoti āha “maccherena samannāgatā”ti.",
  "tika-s0301t:524_2": "Maccheraṃ macchariyanti atthato ekaṃ.",
  "tika-s0301t:524_3": "Na vandatīti vandanamattampi na karoti,",
  "tika-s0301t:524_4": "kuto dānanti adhippāyo.",
  "tika-s0301t:524_5": "Upaṭṭhānaṃ kātunti madhurapaṭisanthāraṃ karotīti yojanā.",
  "tika-s0301t:524_6": "Idaṃ tāva mudumacchariyaṃ na hadayaṃ viya attānaṃ dassentassa macchariyanti katvā.",
  "tika-s0301t:524_7": "Kiṃ tuyhaṃ pādā rujjanti nanu tuyhaṃyeva āgatagamanesu pādā rujjanti,",
  "tika-s0301t:524_8": "kinte ime chindantīti adhippāyo.",
  "tika-s0301t:524_9": "Sāmīcimpi na karoti kuto dānanti adhippāyo.",
  "tika-s0301t:524_10": "Yathākammaṃ taṃtaṃgatiyo aranti upagacchantīti ariyā, sattā.",
  "tika-s0301t:524_11": "Ime pana kucchitā ariyāti kadariyā,",
  "tika-s0301t:524_12": "thaddhamaccharino.",
  "tika-s0301t:524_13": "Macchariyasadisañhi kucchitaṃ sabbahīnaṃ natthi sabbaguṇābhibhūtattā bhogasampattiādisabbasampattīnaṃ mūlabhūtassa dānassa nisedhato.",
  "tika-s0301t:524_14": "Itiādīhi vacanehi.",
  "tika-s0301t:524_15": "Attano upaghātakoti macchariyānuyogena kusaladhammānaṃ gatisampattiyā ca vināsako.",
  "tika-s0301t:525_0": "Puññapāpavasena samparetabbato upagantabbato samparāyo, paraloko.",
  "tika-s0301t:525_1": "Kāmaguṇaratīti kāmaguṇasannissayo assādo.",
  "tika-s0301t:525_2": "Khiḍḍāti kāyikakhiḍḍā vācasikakhiḍḍā cetasikakhiḍḍāti evaṃ tividhā.",
  "tika-s0301t:525_3": "Esa vipākoti coḷādīnaṃ kicchalābhoti esa evarūpo vipāko.",
  "tika-s0301t:525_4": "Yamalokanti paralokaṃ.",
  "tika-s0301t:525_5": "Upapajjareti ettha iti-",
  "tika-s0301t:525_6": "saddo pakārattho.",
  "tika-s0301t:525_7": "Tena pāḷiyaṃ vuttaṃ nirayaṃ tiracchānayoniñca saṅgaṇhāti.",
  "tika-s0301t:526_0": "Yācanti nāma ariyayācanāya.",
  "tika-s0301t:526_1": "Vuttañhetaṃ “uddissa ariyā tiṭṭhanti,",
  "tika-s0301t:526_2": "esā ariyāna yācanā”ti.",
  "tika-s0301t:526_3": "Ye saṃvibhajanti,",
  "tika-s0301t:526_4": "te vadaññū nāma ñatvā kattabbakaraṇato.",
  "tika-s0301t:526_5": "Vimānappabhāyāti nidassanamattaṃ,",
  "tika-s0301t:526_6": "uyyānakapparukkhappabhāhi devatānaṃ vatthābharaṇasarīrappabhāhipi sagge pakāsentiyeva.",
  "tika-s0301t:526_7": "Pakāsantīti vā pākaṭā honti,",
  "tika-s0301t:526_8": "na apāyaloke viya apākaṭāti attho.",
  "tika-s0301t:526_9": "Parasambhatesūti sayaṃ sambhataṃ anāpajjitvā pareheva sambharitesu sukhūpakaraṇesu.",
  "tika-s0301t:526_10": "Tenāha pāḷiyaṃ “vasavattīva modare”ti,",
  "tika-s0301t:526_11": "paranimmitabhogesu vasavattī devaputtā viya sukhasamaṅgitāya modantīti attho.",
  "tika-s0301t:526_12": "Evaṃ vuttasamparāyoti ete saggāti evaṃ heṭṭhā vuttasamparāyo.",
  "tika-s0301t:526_13": "Ubhinnanti etesaṃ yathāvuttānaṃ ubhinnaṃ dukkaṭasukaṭakammakārīnaṃ.",
  "tika-s0301t:526_14": "Tato cavitvā tato nirayasaggādito cavitvā manussesu nibbattati.",
  "tika-s0301t:526_15": "Tesu yo maccharī manussesu nibbatto,",
  "tika-s0301t:526_16": "so daliddo hutvā pubbacariyavasena maccharīyeva honto dārādibharaṇatthaṃ macchakacchapādīni hantvā punapi niraye nibbatto.",
  "tika-s0301t:526_17": "Itaro suddhāsayo samiddho hutvā pubbacariyāvasena punapi puññāni katvā sagge nibbatteyya.",
  "tika-s0301t:526_18": "Tenāha “puna samparāyepi duggatisugatiyeva hotī”ti.",
  "tika-s0301t:527_0": "Maccharisuttavaṇṇanā niṭṭhitā.",
  "tika-s0301t:528_0": "10. Ghaṭīkārasuttavaṇṇanā",
  "tika-s0301t:529_0": "50.",
  "tika-s0301t:529_1": "“Upapannāse”ti se-",
  "tika-s0301t:529_2": "kārāgamaṃ katvā niddeso,",
  "tika-s0301t:529_3": "“upapannā”icceva atthoti āha “nibbattivasena upagatā”ti.",
  "tika-s0301t:529_4": "Attano sampattito avihānato avihā,",
  "tika-s0301t:529_5": "tesaṃ brahmaloko avihābrahmaloko, tasmiṃ.",
  "tika-s0301t:529_6": "Upapattisamanantaramevāti paṭhamakoṭṭhāse eva.",
  "tika-s0301t:529_7": "Arahattaphalavimuttiyāti asekkhavimuttiyā.",
  "tika-s0301t:529_8": "Sekkhavimuttiyā pana avihūpapattito pageva vimuttā.",
  "tika-s0301t:529_9": "Mānusaṃ dehaṃ samatikkamanti cittupakkilesapahānavasenāti phalena hetudassanamidanti āha “mānusaṃ dehanti idha…pe…",
  "tika-s0301t:529_10": "vuttānī”ti.",
  "tika-s0301t:529_11": "Divi bhavaṃ dibbaṃ,",
  "tika-s0301t:529_12": "brahmattabhāvasaññitaṃ khandhapañcakaṃ.",
  "tika-s0301t:529_13": "Tattha saṃyojanakoti vuttaṃ “dibbaṃ yoganti pañca uddhambhāgiyasaṃyojanānī”ti.",
  "tika-s0301t:529_14": "Imassāti devaputtassa.",
  "tika-s0301t:529_15": "“Hitvā mānusaṃ dehaṃ,",
  "tika-s0301t:529_16": "dibbayogaṃ upaccagu”nti tesaṃ tvaṃ kusalaṃ sabbāvajjappahānena anavajjataṃ bhāsatīti kusalī vadesi.",
  "tika-s0301t:529_17": "Atthena saddassa abhedopacāraṃ katvā gambhīravacanaṃ vuttanti āha “gambhīrattha”nti atthasseva gambhīrato,",
  "tika-s0301t:529_18": "na saddassa.",
  "tika-s0301t:529_19": "Samucchinnakāmarāgatāya sabbaso kāmavisayappahānena nirāmisabrahmacārī nāma anāgāmī.",
  "tika-s0301t:529_20": "Nivāsanaṭṭhānabhūto samāno eko gāmo etassāti āha “ekagāmavāsī”ti.",
  "tika-s0301t:530_0": "Ghaṭīkārasuttavaṇṇanā niṭṭhitā.",
  "tika-s0301t:531_0": "Ādittavaggavaṇṇanā niṭṭhitā.",
  "tika-s0301t:532_0": "6. Jarāvaggo",
  "tika-s0301t:533_0": "1. Jarāsuttavaṇṇanā",
  "tika-s0301t:534_0": "51.",
  "tika-s0301t:534_1": "Hitassa sādhanato sādhu,",
  "tika-s0301t:534_2": "yaṃ kiñci atthajātaṃ.",
  "tika-s0301t:534_3": "Taṃ pana atthakāmena labhitabbato upasevitabbato laddhakaṃ,",
  "tika-s0301t:534_4": "kalyāṇaṭṭhena bhaddakanti vuccatīti āha “sādhūti laddhakaṃ bhaddaka”nti.",
  "tika-s0301t:534_5": "“Sīlaṃ yāva jarā sādhū”ti vuttamatthaṃ byatirekato vibhāvetuṃ “iminā idaṃ dassetī”ti vuttaṃ.",
  "tika-s0301t:534_6": "Idanti idaṃ atthajātaṃ.",
  "tika-s0301t:535_0": "Patiṭṭhitāti cittasantāne laddhapatiṭṭhā,",
  "tika-s0301t:535_1": "kenaci asaṃhāriyā.",
  "tika-s0301t:535_2": "Tenāha “maggena āgatā”ti.",
  "tika-s0301t:535_3": "Cittīkataṭṭhādīhīti pūjanīyabhāvādīhi.",
  "tika-s0301t:535_4": "Vuttaṃ hetaṃ porāṇaṭṭhakathāyaṃ.",
  "tika-s0301t:535_5": "Cittīkatanti ratananti idaṃ ratanaṃ nāma loke cittīkataṃ vatthūnaṃ sahassagghanatādivasena.",
  "tika-s0301t:535_6": "Yepi loke cittīkatā khattiyapaṇḍita-",
  "tika-s0301t:535_7": "catumahārāja- sakka- suyāma-",
  "tika-s0301t:535_8": "mahābrahmādayo,",
  "tika-s0301t:535_9": "tesaṃ cittīkato tehi saraṇanti upagantabbatādivasena.",
  "tika-s0301t:535_10": "Ratikaranti pītisukhāvahaṃ.",
  "tika-s0301t:535_11": "Jhānaratisukhenāti duvidhenapi jhānaratisukhena.",
  "tika-s0301t:535_12": "Tuletunti paricchindituṃ.",
  "tika-s0301t:535_13": "Guṇapāraminti guṇānaṃ ukkaṃsapāramiṃ.",
  "tika-s0301t:535_14": "Dullabho anekāni asaṅkhyeyyāni atidhāvitvāpi laddhuṃ asakkuṇeyyattā.",
  "tika-s0301t:535_15": "Anomoti anūno paripuṇṇo.",
  "tika-s0301t:535_16": "Tattha visesato anomasattaparibhogato tehi “sammāsambuddho bhagavā”ti anussaritabbatoti āha “bhagavā anomo sīlenā”tiādi.",
  "tika-s0301t:536_0": "Ariyamaggapaññāyeva idha adhippetāti “idha pana dullabhapātubhāvaṭṭhena paññā ‘ratana’nti vutta”nti āha.",
  "tika-s0301t:536_1": "Pujjaphalanibbattanato,",
  "tika-s0301t:536_2": "attano santānaṃ punātīti ca puññacetanā puññaṃ,",
  "tika-s0301t:536_3": "sā pana yassa uppannā,",
  "tika-s0301t:536_4": "tasseva āveṇikatāya anaññasādhāraṇattā kenacipi anāhaṭā,",
  "tika-s0301t:536_5": "aṭṭhakathāyaṃ pana “arūpattā”ti vuttaṃ.",
  "tika-s0301t:537_0": "Jarāsuttavaṇṇanā niṭṭhitā.",
  "tika-s0301t:538_0": "2. Ajarasāsuttavaṇṇanā",
  "tika-s0301t:539_0": "52.",
  "tika-s0301t:539_1": "Ajīraṇenāti jiṇṇabhāvānāpajjanena.",
  "tika-s0301t:539_2": "Lakkhaṇavacanañcetaṃ avināsappattiyā.",
  "tika-s0301t:539_3": "Tenāha “avipattiyāti attho”ti.",
  "tika-s0301t:539_4": "Niddhamitabboti nīharitabbo.",
  "tika-s0301t:540_0": "Ajarasāsuttavaṇṇanā niṭṭhitā.",
  "tika-s0301t:541_0": "3. Mittasuttavaṇṇanā",
  "tika-s0301t:542_0": "53.",
  "tika-s0301t:542_1": "Saha atthena vattatīti sattho,",
  "tika-s0301t:542_2": "bhaṇḍamūlaṃ gahetvā vāṇijjavasena desantarādīsu vicaraṇakajanasamūho.",
  "tika-s0301t:542_3": "Tenāha “saddhiṃcaro”ti,",
  "tika-s0301t:542_4": "sahacaraṇakoti attho.",
  "tika-s0301t:542_5": "Mittanti sinehayogena mittakiccayuttaṃ.",
  "tika-s0301t:542_6": "Idhādhippetappakāraṃ dassetuṃ “roge uppanne”tiādi vuttaṃ.",
  "tika-s0301t:542_7": "Tathārūpeti jigucchanīye,",
  "tika-s0301t:542_8": "duttikicche vā.",
  "tika-s0301t:542_9": "Yathā asaṇṭhitānaṃ saṇṭhāpanavasena pavasato purisassa bhogabyasane nāthatā,",
  "tika-s0301t:542_10": "evaṃ puttasinehavasena puttassa mātuyā antogehe nāthatāti vuttaṃ “mātā mittaṃ sake ghare”ti.",
  "tika-s0301t:542_11": "Atthajātassāti upaṭṭhitapayojanassāti atthoti āha “uppannakiccassā”ti.",
  "tika-s0301t:542_12": "Samparāyahitanti samparāye hitāvahaṃ.",
  "tika-s0301t:543_0": "Mittasuttavaṇṇanā niṭṭhitā.",
  "tika-s0301t:544_0": "4. Vatthusuttavaṇṇanā",
  "tika-s0301t:545_0": "54. Patiṭṭhāti avassayo. Guyhassāti guhitabbassa rahassassa. Paramo sakhā nāma atipiyaṭṭhānatāya.",
  "tika-s0301t:546_0": "Vatthusuttavaṇṇanā niṭṭhitā.",
  "tika-s0301t:547_0": "5. Paṭhamajanasuttavaṇṇanā",
  "tika-s0301t:548_0": "55. Vidhāvatīti vividhaṃ rūpaṃ padhāvati, yathākāmaṃ pavattatīti attho.",
  "tika-s0301t:549_0": "Paṭhamajanasuttavaṇṇanā niṭṭhitā.",
  "tika-s0301t:550_0": "6. Dutiyajanasuttavaṇṇanā",
  "tika-s0301t:551_0": "56.",
  "tika-s0301t:551_1": "Vaṭṭadukkhatoti saṃsāradukkhato.",
  "tika-s0301t:551_2": "Saṃsāro hi kilesakammavipākānaṃ aparāparuppattitāya vidhāvati.",
  "tika-s0301t:551_3": "Tañca dukkhaṃ dukkhamattāya nānāvidhadukkharāsibhāvato.",
  "tika-s0301t:552_0": "Dutiyajanasuttavaṇṇanā niṭṭhitā.",
  "tika-s0301t:553_0": "7. Tatiyajanasuttavaṇṇanā",
  "tika-s0301t:554_0": "57.",
  "tika-s0301t:554_1": "Nipphattīti iṭṭhāniṭṭhavipākānaṃ nipphajjanato nipphatti.",
  "tika-s0301t:554_2": "Tato eva avassayo,",
  "tika-s0301t:554_3": "nipphattitavipākassa avassayo adhiṭṭhānaṃ kāraṇanti attho.",
  "tika-s0301t:555_0": "Tatiyajanasuttavaṇṇanā niṭṭhitā.",
  "tika-s0301t:556_0": "8. Uppathasuttavaṇṇanā",
  "tika-s0301t:557_0": "58.",
  "tika-s0301t:557_1": "Amaggoti na maggo anupāyo.",
  "tika-s0301t:557_2": "Rattindivakkhayoti tattha vayakkhaṇassa pākaṭabhāvato.",
  "tika-s0301t:557_3": "Vuttakkhaṇopi hi sayaṃ khīyateva.",
  "tika-s0301t:557_4": "Sesaṃ bāhiramalaṃ vatthasarīrādibhūtaṃ.",
  "tika-s0301t:557_5": "Tathā hi “bhasmakhārādīhi dhovitvā sakkā sodhetu”nti vuttaṃ.",
  "tika-s0301t:557_6": "Duṭṭhoti dūsito sattasantāno na sakkā suddho nāma kātuṃ abbhantaramalīnabhāvāpādanato.",
  "tika-s0301t:557_7": "Itthiyanti brahmacariyassa antarāyakarāyapi.",
  "tika-s0301t:557_8": "Pajāti sattakāyo sajjati saṅgaṃ karoti yāthāvato ādīnavaṃ apassanto.",
  "tika-s0301t:557_9": "Indriyasaṃvarādi kilesānaṃ tāpanato tapo,",
  "tika-s0301t:557_10": "tenāha “sabbāpī”tiādi.",
  "tika-s0301t:558_0": "Uppathasuttavaṇṇanā niṭṭhitā.",
  "tika-s0301t:559_0": "9. Dutiyasuttavaṇṇanā",
  "tika-s0301t:560_0": "59.",
  "tika-s0301t:560_1": "Kissāti bhummatthe sāmivacananti āha “kismiṃ abhirato”ti.",
  "tika-s0301t:560_2": "Saddhā nāma anavajjasabhāvā,",
  "tika-s0301t:560_3": "tasmā lokiyalokuttarahitasukhāvahāti āha “sugatiñceva nibbānañca gacchantassa dutiyikā”ti.",
  "tika-s0301t:560_4": "Anusāsati hitacariyāya pariṇāyikabhāvato.",
  "tika-s0301t:561_0": "Dutiyasuttavaṇṇanā niṭṭhitā.",
  "tika-s0301t:562_0": "10. Kavisuttavaṇṇanā",
  "tika-s0301t:563_0": "60.",
  "tika-s0301t:563_1": "Gāyattiādikoti chabbīsatiyā chandesu gāyattiādiko ukkatipariyosāno chando gāthānaṃ nidānaṃ samuṭṭhānaṃ “samuṭṭhahati etenā”ti katvā.",
  "tika-s0301t:563_2": "Tehi pana anuṭṭhubhādiko hotīti āha “chando gāthānaṃ nidāna”nti.",
  "tika-s0301t:563_3": "Pubbapaṭṭhāpanagāthāti dhammakathāya ādito ārocanabhāvajānanatthaṃ satijananaṃ viya pavattitagāthā.",
  "tika-s0301t:563_4": "Akkharañhi padaṃ janetīti yasmā akkharasamudāyo padaṃ,",
  "tika-s0301t:563_5": "padasamudāyo gāthā,",
  "tika-s0301t:563_6": "samudāyo ca samudāyīhi byañjīyati taṃpavattanato,",
  "tika-s0301t:563_7": "tasmā byañjanabhāve ṭhitaṃ akkharaṃ,",
  "tika-s0301t:563_8": "taṃsamudāyo padaṃ,",
  "tika-s0301t:563_9": "padaṃ taṃ viyañjetā janetā viya hotīti “akkharañhi padaṃ janetī”ti vuttaṃ.",
  "tika-s0301t:563_10": "Akkharaṃ hi uccāritaviddhaṃsitāya taṃtaṃkhaṇamattāvaṭṭhāyīpi parato pavattiyā manoviññāṇavīthiyā saṅkalanavasena",
  "tika-s0301t:563_11": "ekajjhaṃ katvā padabhāvena gayhamānaṃ yathāsaṅketamatthaṃ byañjeti.",
  "tika-s0301t:563_12": "Padaṃ gāthaṃ janetīti etthāpi eseva nayo.",
  "tika-s0301t:563_13": "Gāthā atthaṃ pakāsetīti gāthāsaññito padasamudāyo kiriyākārakasambandhavasena sambandhito kattuadhippāyānurūpaṃ",
  "tika-s0301t:563_14": "ālocitavilocitaṃ saṃhitaṃ atthaṃ vibhāveti.",
  "tika-s0301t:563_15": "Samuddādipaṇṇattinissitā vohārasannissayeneva pavattatīti katvā.",
  "tika-s0301t:563_16": "Tenāha “gāthā ārabhanto”tiādi.",
  "tika-s0301t:563_17": "Āsayoti avassayoti āha “patiṭṭhā”ti kavitoti vicittakathīādito.",
  "tika-s0301t:564_0": "Kavisuttavaṇṇanā niṭṭhitā.",
  "tika-s0301t:565_0": "Jarāvaggavaṇṇanā niṭṭhitā.",
  "tika-s0301t:566_0": "7. Addhavaggo",
  "tika-s0301t:567_0": "1. Nāmasuttavaṇṇanā",
  "tika-s0301t:568_0": "61.",
  "tika-s0301t:568_1": "Nāmanti sāmaññanāmādibhedaṃ nāmaṃ.",
  "tika-s0301t:568_2": "Sabbanti sabbaṃ paññattipathaṃ sabbaṃ ñeyyapavattipathaṃ.",
  "tika-s0301t:568_3": "Addhabhavīti kāmaṃ pāḷiyaṃ atītakālaniddeso kato,",
  "tika-s0301t:568_4": "taṃ pana lakkhaṇamattaṃ.",
  "tika-s0301t:568_5": "Abhibhavati anupatatīti etena abhibhavo anupatanaṃ pavatti evāti dasseti.",
  "tika-s0301t:568_6": "Taṃ panassa abhibhavanaṃ appavisaye anāmasitvā mahāvisayānaṃ vasena dassento “opapātikena vā”tiādimāha.",
  "tika-s0301t:568_7": "Tassa nāmaṃ hotīti tassa rukkhapāsāṇādikassa anāmakoicceva samaññā hoti,",
  "tika-s0301t:568_8": "tathā naṃ sañjānantīti attho.",
  "tika-s0301t:569_0": "Nāmasuttavaṇṇanā niṭṭhitā.",
  "tika-s0301t:570_0": "2. Cittasuttavaṇṇanā",
  "tika-s0301t:571_0": "62.",
  "tika-s0301t:571_1": "Ye cittassa vasaṃ gacchantīti ye apariññātavatthukā,",
  "tika-s0301t:571_2": "tesaṃyeva.",
  "tika-s0301t:571_3": "Anavasesapariyādānanti anavasesaggahaṇaṃ.",
  "tika-s0301t:571_4": "Na hi pariññātakkhandhā pahīnakilesā cittassa vasaṃ gacchanti,",
  "tika-s0301t:571_5": "taṃ attano vase vattenti.",
  "tika-s0301t:572_0": "Cittasuttavaṇṇanā niṭṭhitā.",
  "tika-s0301t:573_0": "3. Taṇhāsuttavaṇṇanā",
  "tika-s0301t:574_0": "63.",
  "tika-s0301t:574_1": "Tatiye “sabbeva vasamanvagū”ti ye taṇhāya vasaṃ gacchanti,",
  "tika-s0301t:574_2": "tesaṃ eva anavasesapariyādānanti imamatthaṃ “eseva nayo”ti iminā atidissati.",
  "tika-s0301t:575_0": "Taṇhāsuttavaṇṇanā niṭṭhitā.",
  "tika-s0301t:576_0": "4. Saṃyojanasuttavaṇṇanā",
  "tika-s0301t:577_0": "64.",
  "tika-s0301t:577_1": "Kiṃ su saṃyojanoti sūti nipātamattanti āha “kiṃ-",
  "tika-s0301t:577_2": "saṃyojano”ti?",
  "tika-s0301t:577_3": "Vicaranti etehīti vicāraṇā, pādā.",
  "tika-s0301t:577_4": "Bahuvacane hi vattabbe ekavacanaṃ kataṃ.",
  "tika-s0301t:577_5": "Tassāti lokassa.",
  "tika-s0301t:578_0": "Saṃyojanasuttavaṇṇanā niṭṭhitā.",
  "tika-s0301t:579_0": "5. Bandhanasuttavaṇṇanā",
  "tika-s0301t:580_0": "65. Catutthe āgataattho eva anantarepi vutto, byañjanameva nānanti āha “pañcamepi eseva nayo”ti.",
  "tika-s0301t:581_0": "Bandhanasuttavaṇṇanā niṭṭhitā.",
  "tika-s0301t:582_0": "6. Attahatasuttavaṇṇanā",
  "tika-s0301t:583_0": "66.",
  "tika-s0301t:583_1": "“Kenassubbhāhato”ti pāṭhoti adhippāyena “su-",
  "tika-s0301t:583_2": "kāro nipātamatta”nti āha,",
  "tika-s0301t:583_3": "“kenassabbhāhato”ti pana pāṭhe u-",
  "tika-s0301t:583_4": "kāralopena padasandhi.",
  "tika-s0301t:583_5": "Icchādhūpāyitoti asampattavisayicchālakkhaṇāya taṇhāya santāpito daḍḍho.",
  "tika-s0301t:583_6": "Tenāha “icchāya āditto”ti.",
  "tika-s0301t:584_0": "Attahatasuttavaṇṇanā niṭṭhitā.",
  "tika-s0301t:585_0": "7. Uḍḍitasuttavaṇṇanā",
  "tika-s0301t:586_0": "67.",
  "tika-s0301t:586_1": "Ullaṅghitoti ubbandhitvā laṅghito.",
  "tika-s0301t:586_2": "Saddādīsūti saddādināgadantesu sotādīni uḍḍitāni taṇhārajjunā daḷhabandhanena baddhattā tadanativattanato.",
  "tika-s0301t:586_3": "Lokoti āyatanaloko.",
  "tika-s0301t:586_4": "Tathā atthayojanāya katattā khandhādilokavasenapi yojanā kātabbā.",
  "tika-s0301t:586_5": "Na dūraṃ anantarabhavakattā.",
  "tika-s0301t:586_6": "Cuticittaantaritattā ekacittantarabhavassa kammassa abujjhanaṃ,",
  "tika-s0301t:586_7": "evaṃ sante kasmā sattā na bujjhantīti āha “balavatiyā”tiādi.",
  "tika-s0301t:587_0": "Uḍḍitasuttavaṇṇanā niṭṭhitā.",
  "tika-s0301t:588_0": "8. Pihitasuttavaṇṇanā",
  "tika-s0301t:589_0": "68.",
  "tika-s0301t:589_1": "Pañhoti ñātuṃ icchito attho.",
  "tika-s0301t:589_2": "Pucchitoti sattamasutte gāthāya purimaddhaṃ pacchimaddhaṃ,",
  "tika-s0301t:589_3": "pacchimaṃ purimaṃ katvā aṭṭhamasutte devatāya pucchitattā vuttaṃ “heṭṭhupariyāyavasena pucchito”ti.",
  "tika-s0301t:589_4": "Pucchānurūpaṃ vissajjananti avuttampi siddhametanti anāhaṭaṃ.",
  "tika-s0301t:590_0": "Pihitasuttavaṇṇanā niṭṭhitā.",
  "tika-s0301t:591_0": "9. Icchāsuttavaṇṇanā",
  "tika-s0301t:592_0": "69.",
  "tika-s0301t:592_1": "Navame vinayāyāti vinayena.",
  "tika-s0301t:592_2": "Karaṇatthe hi idaṃ sampadānavacanaṃ.",
  "tika-s0301t:592_3": "Kissassūti kissa, su-",
  "tika-s0301t:592_4": "kāro nipātamattaṃ.",
  "tika-s0301t:592_5": "Sabbaṃ chindati bandhananti sabbaṃ dasavidhampi saṃyojanaṃ samucchindati.",
  "tika-s0301t:592_6": "Na hi taṃ kiñci kilesabandhanaṃ atthi,",
  "tika-s0301t:592_7": "yaṃ asamucchinnaṃ hutvā ṭhitaṃ assā taṇhāya samucchinnāya.",
  "tika-s0301t:592_8": "Svāyamattho suviññeyyoti āha “sabbaṃ uttānamevā”ti.",
  "tika-s0301t:593_0": "Icchāsuttavaṇṇanā niṭṭhitā.",
  "tika-s0301t:594_0": "10. Lokasuttavaṇṇanā",
  "tika-s0301t:595_0": "70.",
  "tika-s0301t:595_1": "Kisminti kismiṃ sati?",
  "tika-s0301t:595_2": "Tassa pana santabhāvo uppattivasenevāti āha “kismiṃ uppanne”ti?",
  "tika-s0301t:595_3": "Loko uppannoti vuccati anupādānattā lokasamaññāya.",
  "tika-s0301t:595_4": "Chasūti etthāpi eseva nayo santhavanti adhikasinehaṃ karoti adhikasinehavatthubhāvato ajjhattikāyatanānaṃ.",
  "tika-s0301t:595_5": "Upādāyāti pubbakālakiriyā aparakālakiriyaṃ apekkhatīti vacanasesavasena kiriyāpadaṃ gahitaṃ “pavattatī”ti.",
  "tika-s0301t:595_6": "Kiṃ pana pavattati? Loko,",
  "tika-s0301t:595_7": "lokasamaññāti attho.",
  "tika-s0301t:595_8": "Chasūti idaṃ nimittatthe bhummaṃ.",
  "tika-s0301t:595_9": "Chaḷāyatananimittañhi sabbadukkhaṃ.",
  "tika-s0301t:595_10": "Ayanti sattaloko.",
  "tika-s0301t:595_11": "Uppanno nāma hoti chaḷāyatanaṃ nāma mūlaṃ sabbadukkhānanti katvā.",
  "tika-s0301t:595_12": "Bāhiresu āyatanesu santhavaṃ karoti visesato rūpādīnaṃ taṇhāvatthukattā.",
  "tika-s0301t:595_13": "Yasmā cakkhādīnaṃ santappanavasena rūpādīnaṃ pariggahitattā lokassa nisevitāya saṃvattati,",
  "tika-s0301t:595_14": "tasmā vuttaṃ “channaṃ…pe…",
  "tika-s0301t:595_15": "vihaññatī”ti.",
  "tika-s0301t:596_0": "Lokasuttavaṇṇanā niṭṭhitā.",
  "tika-s0301t:597_0": "Addhavaggavaṇṇanā niṭṭhitā.",
  "tika-s0301t:598_0": "8. Chetvāvaggo",
  "tika-s0301t:599_0": "1. Chetvāsuttavaṇṇanā",
  "tika-s0301t:600_0": "71.",
  "tika-s0301t:600_1": "Vadhitvāti hantvā vināsetvā.",
  "tika-s0301t:600_2": "Aparidayhamānattāti apīḷiyamānattā.",
  "tika-s0301t:600_3": "Vinaṭṭhadomanassattā na socati cetodukkhadukkhābhāvato.",
  "tika-s0301t:600_4": "Visaṃ nāma dukkhaṃ aniṭṭhabhāvato,",
  "tika-s0301t:600_5": "tassa mūlakāraṇaṃ kodho aniṭṭhaphalattāti āha “visamūlassāti dukkhavipākassā”ti.",
  "tika-s0301t:600_6": "Akkuṭṭhassāti akkosāparādhassa.",
  "tika-s0301t:600_7": "Akkosapahāratthasambandhena hi “kuddhassā”ti upayogatthe sampadānavacanaṃ.",
  "tika-s0301t:600_8": "Sukhaṃ uppajjati kodhaṃ nassati.",
  "tika-s0301t:600_9": "Sukhuppattiṃ sandhāya esa kodho “madhuraggo”ti vutto,",
  "tika-s0301t:600_10": "sukhāvasānoti attho.",
  "tika-s0301t:601_0": "Chetvāsuttavaṇṇanā niṭṭhitā.",
  "tika-s0301t:602_0": "2. Rathasuttavaṇṇanā",
  "tika-s0301t:603_0": "72.",
  "tika-s0301t:603_1": "Paññāṇanti lakkhaṇaṃ sallakkhaṇūpāyo.",
  "tika-s0301t:603_2": "Disvāti dassanahetu.",
  "tika-s0301t:603_3": "“Coḷarañño raṭṭhaṃ coḷaraṭṭha”nti evaṃ raṭṭhaṃ raññā paññāyati.",
  "tika-s0301t:604_0": "Rathasuttavaṇṇanā niṭṭhitā.",
  "tika-s0301t:605_0": "3. Vittasuttavaṇṇanā",
  "tika-s0301t:606_0": "73.",
  "tika-s0301t:606_1": "Saddhāyāti saddhāhetu.",
  "tika-s0301t:606_2": "Kulasampadāti khattiyādisampattiyo.",
  "tika-s0301t:606_3": "Sabbalokiyalokuttaravittapaṭilābhahetuto saddhāvittameva.",
  "tika-s0301t:606_4": "Heṭṭhā tiṇṇaṃ dvārānaṃ vasena uppannakassa sabbassapi anavajjadhammassa saṅgaṇhanato “dhammoti dasakusalakammapatho”ti vuttaṃ.",
  "tika-s0301t:606_5": "Asaṃkiliṭṭhasukhanti.",
  "tika-s0301t:606_6": "Nirāmisaṃ sukhaṃ.",
  "tika-s0301t:606_7": "Tameva sāmisaṃ upanidhāya sambhāvento āha “asaṃkiliṭṭha”nti.",
  "tika-s0301t:606_8": "Asecanakabhāvena abhirucijananato piyākicchakaraṇato bahuṃ sucirampi kālaṃ āsevantassa adosāvahato saccameva madhurataraṃ.",
  "tika-s0301t:606_9": "Na hi taṃ pivitabbato sāditabbato anubhavitabbato rasoti vattabbataṃ arahati.",
  "tika-s0301t:606_10": "Idāni tassa kiccasampattiatthehipi mahārahataṃ dassetuṃ “saccasmiṃ hī”tiādi vuttaṃ.",
  "tika-s0301t:606_11": "Tattha nadīnivattanaṃ mahākappinavatthuādīhi dīpetabbaṃ,",
  "tika-s0301t:606_12": "itarāni kaṇhadīpāyanajātaka- sutasoma-",
  "tika-s0301t:606_13": "macchajātakehi dīpetabbāni.",
  "tika-s0301t:606_14": "Nimmaddenti abhibhavanti.",
  "tika-s0301t:606_15": "Madhurataranti sundarataraṃ seṭṭhesūti attho.",
  "tika-s0301t:606_16": "Paññājīvīti paññāya jīvanasīloti paññājīvī,",
  "tika-s0301t:606_17": "paññāpubbaṅgamacariyoti attho.",
  "tika-s0301t:606_18": "Paññājīvīti ca paññāvasena iriyati vattati jīvitaṃ pavattetīti atthoti dassento “yo paññājīvī”tiādimāha.",
  "tika-s0301t:606_19": "“Jīvata”nti keci paṭhanti,",
  "tika-s0301t:606_20": "jīvantānaṃ paññājīviṃ seṭṭhamāhūti attho.",
  "tika-s0301t:607_0": "Vittasuttavaṇṇanā niṭṭhitā.",
  "tika-s0301t:608_0": "4. Vuṭṭhisuttavaṇṇanā",
  "tika-s0301t:609_0": "74.",
  "tika-s0301t:609_1": "Uppatantānanti pathaviṃ bhinditvā uṭṭhahantānaṃ.",
  "tika-s0301t:609_2": "“Seṭṭha”nti vuccamānattā “sattavidha”nti vuttaṃ,",
  "tika-s0301t:609_3": "itaresaṃ vā tadanulomato.",
  "tika-s0301t:609_4": "Khemo hoti dubbhikkhupaddavābhāvato.",
  "tika-s0301t:609_5": "Tenāha “subhikkho”ti.",
  "tika-s0301t:609_6": "Nipatantānanti adhomukhaṃ pavattantānaṃ.",
  "tika-s0301t:609_7": "Pavajamānānanti vajanasīlānaṃ.",
  "tika-s0301t:609_8": "Te pana yasmā jaṅgamā nāma honti,",
  "tika-s0301t:609_9": "na rukkhādayo viya thāvarā,",
  "tika-s0301t:609_10": "tasmā āha “jaṅgamāna”nti.",
  "tika-s0301t:609_11": "Gāvoti dhenuyo.",
  "tika-s0301t:609_12": "Tena mahiṃsādikānampi saṅgaho daṭṭhabbo.",
  "tika-s0301t:609_13": "Vadantānanti uppannaṃ atthaṃ vadantānaṃ.",
  "tika-s0301t:610_0": "Attano khantiyāti attano khantiyā ruciyā gahitabhāvena.",
  "tika-s0301t:610_1": "Itarā devatā tassā vissajjane aparitussamānā āha.",
  "tika-s0301t:610_2": "Yāva padhaṃsīti guṇadhaṃsī satthudesanāya laddhabbaguṇanāsanato.",
  "tika-s0301t:610_3": "Pagabbāti pāgabbiyena samannāgatā,",
  "tika-s0301t:610_4": "yathā vacīpāgabbiyena akharā,",
  "tika-s0301t:610_5": "tathā vācāya bhavitabbaṃ.",
  "tika-s0301t:610_6": "Mukharāti mukhakharā.",
  "tika-s0301t:610_7": "Dasabalaṃ pucchi saṇhaṃ sukhumaṃ ratanattayasaṃhitaṃ atthaṃ sotukāmā.",
  "tika-s0301t:610_8": "Assā devatāya vissajjento ajjhāsayānurūpaṃ.",
  "tika-s0301t:610_9": "Uppatamānāti uppatantī samugghāṭeti odhiso.",
  "tika-s0301t:610_10": "Vaṭṭamūlakamahāavijjāti tassā ādīnavadassanatthaṃ bhūtakathanavisesanaṃ.",
  "tika-s0301t:610_11": "Osīdantānanti paṭipakkhavasena adho sīdantānaṃ,",
  "tika-s0301t:610_12": "ussādayamānānanti attho.",
  "tika-s0301t:610_13": "Puññakkhettabhūtoti idaṃ “padasā caramānāna”nti padassa atthavivaraṇavasena bhūtakathanavisesanaṃ.",
  "tika-s0301t:610_14": "Yādiso putto vā hotūti idaṃ purimapade devatāya puttagahaṇassa katattā vuttaṃ.",
  "tika-s0301t:611_0": "Vuṭṭhisuttavaṇṇanā niṭṭhitā.",
  "tika-s0301t:612_0": "5. Bhītāsuttavaṇṇanā",
  "tika-s0301t:613_0": "75.",
  "tika-s0301t:613_1": "Kiṃ sūdha bhītāti ettha su-",
  "tika-s0301t:613_2": "idhāti nipātamattanti āha “kiṃ bhītā”ti?",
  "tika-s0301t:613_3": "Maggo ca nekāyatanappavuttoti anekakāraṇaṃ nānāvidhādhigamokāsaṃ katvā pavutto kathito.",
  "tika-s0301t:613_4": "Tenāha “aṭṭhatiṃsārammaṇavasenā”tiādi.",
  "tika-s0301t:613_5": "Evaṃ santeti evaṃ sabbasādhāraṇānekāyatanehi nibbānagāmimaggassa tumhehi paveditattā labbhamāne kheme",
  "tika-s0301t:613_6": "magge kiṃ bhītāyaṃ janatā uppathabhūtā viparītadiṭṭhito gaṇhīti attho?",
  "tika-s0301t:613_7": "Evaṃ devatā yathicchāya purimaddhena attanā yathācintitamatthaṃ satthu paveditā,",
  "tika-s0301t:613_8": "pacchimaddhena attano saṃsayaṃ pucchati.",
  "tika-s0301t:613_9": "Bahupaññāti puthupañña.",
  "tika-s0301t:613_10": "Ussannapaññāti adhikapaññā.",
  "tika-s0301t:613_11": "Ṭhapetvāti saṃyametvā.",
  "tika-s0301t:613_12": "Saṃvibhāgīti āhāraparibhoge sammadeva vibhajanasīlo.",
  "tika-s0301t:613_13": "Tenāha “accharāyā”tiādi.",
  "tika-s0301t:613_14": "Vuttatthameva heṭṭhā.",
  "tika-s0301t:614_0": "Manenāti manogahaṇena.",
  "tika-s0301t:614_1": "Pubbasuddhiaṅganti pubbabhāgasuddhibhūtaṃ aṅgaṃ.",
  "tika-s0301t:614_2": "Catūsūti vuttaaṅgapariyāpannaṃ.",
  "tika-s0301t:614_3": "Yaññaupakkharoti dānassa sādhanaṃ.",
  "tika-s0301t:614_4": "Etesu dhammesūti etesu saddhādiguṇesu.",
  "tika-s0301t:614_5": "Yathā hi saddho paccayaṃ paccupaṭṭhapetvā vatthupariccāgassa visesapaccayo kammaphalassa paralokassa ca paccakkhato viya pattiyāyanato,",
  "tika-s0301t:614_6": "evaṃ muduhadayo.",
  "tika-s0301t:614_7": "Muduhadayo hi anudayaṃ patvā yaṃ kiñci attano santakaṃ paresaṃ deti.",
  "tika-s0301t:614_8": "Yo ca saṃvibhāgasīlo,",
  "tika-s0301t:614_9": "so appakasmimpi attano santake parehi sādhāraṇabhogī hoti.",
  "tika-s0301t:614_10": "Vadaññū vadāniyatāya yāginova yuttaṃ yuttakālaṃ ñatvā atthikānaṃ manorathaṃ pūretīti vuttaṃ “iti…pe…",
  "tika-s0301t:614_11": "catūsūti āhā”ti.",
  "tika-s0301t:615_0": "Vācantiādīni tīṇi aṅgāni tividhasīlasampattidīpanato.",
  "tika-s0301t:615_1": "Sampannasīlo hi paralokaṃ na bhāseyya.",
  "tika-s0301t:615_2": "Saddho ekaṃ aṅgaṃ payogāsayasuddhidīpanato.",
  "tika-s0301t:615_3": "Suddhāsayassa sammāpayoge ṭhitassa kathaṃ paralokato bhayanti.",
  "tika-s0301t:615_4": "Dukavasena caturaṅgayojanā dukanayo.",
  "tika-s0301t:615_5": "Etesu catūsu dhammesu ṭhitoti etesu yathāvuttadukasaṅgahesu catūsu guṇesu patiṭṭhito.",
  "tika-s0301t:616_0": "Bhītāsuttavaṇṇanā niṭṭhitā.",
  "tika-s0301t:617_0": "6. Najīratisuttavaṇṇanā",
  "tika-s0301t:618_0": "76.",
  "tika-s0301t:618_1": "Nāmagottanti tisso kassapo gotamoti evarūpaṃ nāmañca gottañca.",
  "tika-s0301t:618_2": "Nidassanamattametaṃ,",
  "tika-s0301t:618_3": "tasmā sabbassa paññattiyā lakkhaṇavacananti daṭṭhabbaṃ.",
  "tika-s0301t:618_4": "Na jīratīti asabhāvadhammattā uppādavayābhāvato jaraṃ na pāpuṇāti.",
  "tika-s0301t:618_5": "Tenāha “jīraṇasabhāvo na hotī”ti.",
  "tika-s0301t:618_6": "Yasmā samaññābhāvato kālantarepi taṃ samaññāyateva,",
  "tika-s0301t:618_7": "tasmā “atītabuddhānaṃ…pe…",
  "tika-s0301t:618_8": "na jīratīti vuccatī”ti āha.",
  "tika-s0301t:619_0": "Ālasiyanti alasabhāvo daḷhakosajjaṃ.",
  "tika-s0301t:619_1": "Tenāha “yenā”tiādi.",
  "tika-s0301t:619_2": "Ṭhitinti byāpāraṃ.",
  "tika-s0301t:619_3": "Niddāvasena pamajjanaṃ kattabbassa akaraṇaṃ.",
  "tika-s0301t:619_4": "Kilesavasena pamajjanaṃ akattabbassa karaṇampi.",
  "tika-s0301t:619_5": "Kammasamayeti kammaṃ kātuṃ yuttakāle.",
  "tika-s0301t:619_6": "Kammakaraṇavīriyābhāvoti taṃkammakiriyasamuṭṭhāpakavīriyābhāvo.",
  "tika-s0301t:619_7": "So pana atthato vīriyapaṭipakkho akusalacittuppādo,",
  "tika-s0301t:619_8": "na vīriyassa abhāvamattaṃ.",
  "tika-s0301t:619_9": "Sīlasaññamābhāvo dussīlyaṃ.",
  "tika-s0301t:619_10": "Vissaṭṭhācāratā nāma anācāro.",
  "tika-s0301t:619_11": "Soppabahulatāti niddālutā.",
  "tika-s0301t:619_12": "Yato gahaṇahatthopi na kilāsupi puriso niddāya abhibhuyyati.",
  "tika-s0301t:619_13": "Tenāha “tāyā”tiādi.",
  "tika-s0301t:619_14": "Aticchātādīnīti ādi-",
  "tika-s0301t:619_15": "saddena abhibhuyyatādiṃ saṅgaṇhāti.",
  "tika-s0301t:619_16": "Āgantukālasiyaṃ na pubbe vuttaālasyaṃ viya pakatisiddhaṃ.",
  "tika-s0301t:619_17": "“Te chidde”ti pāḷiyaṃ liṅgavipallāsena vuttanti āha “tāni cha chiddānī”ti.",
  "tika-s0301t:619_18": "Kusalacittappavattiyā anokāsabhāvato chiddāni.",
  "tika-s0301t:619_19": "Tenāha bhagavā –",
  "tika-s0301t:619_20": "“yattha vittaṃ na tiṭṭhatī”ti.",
  "tika-s0301t:619_21": "Sabbākārena lesamattaṃ asesetvāti adhippāyo.",
  "tika-s0301t:620_0": "Najīratisuttavaṇṇanā niṭṭhitā.",
  "tika-s0301t:621_0": "7. Issariyasuttavaṇṇanā",
  "tika-s0301t:622_0": "77.",
  "tika-s0301t:622_1": "Satthassa malanti satthamalaṃ,",
  "tika-s0301t:622_2": "yena satthaṃ malīnaṃ hoti,",
  "tika-s0301t:622_3": "satthamalaggahaṇena cettha malīnaṃ satthameva gahitanti āha “malaggahitasattha”nti.",
  "tika-s0301t:622_4": "Āṇāpavattananti appake vā mahante vā yattha katthaci attano āṇāya pavattanavasena vasanaṃ issariyattamicchanti.",
  "tika-s0301t:622_5": "Maṇiratanampi vissajjanīyapakkhikattā uttamaṃ bhaṇḍaṃ nāma na hoti,",
  "tika-s0301t:622_6": "itthī pana pariccattakulācāritthikāyapi anissajjanīyatāya uttamabhaṇḍaṃ nāma.",
  "tika-s0301t:622_7": "Tenāha “itthī bhaṇḍānamuttama”nti.",
  "tika-s0301t:622_8": "Tesaṃ tesañhi purisājānīyānaṃ uppattiṭṭhānatāya uttamaratanākarattā itthī bhaṇḍānamuttamaṃ.",
  "tika-s0301t:622_9": "Malaggahitasatthasadiso avabodhakiccavibandhanato.",
  "tika-s0301t:622_10": "Satthamalaṃ viya satthassa paññāsatthassa guṇābhāvakaraṇato paññāsatthamalaṃ.",
  "tika-s0301t:622_11": "Abbu vuccati upaddavaṃ,",
  "tika-s0301t:622_12": "taṃ detīti abbudaṃ,",
  "tika-s0301t:622_13": "vināsakāraṇaṃ.",
  "tika-s0301t:622_14": "Nanu haraṇaṃ samaṇassa ayuttanti? Yuttaṃ.",
  "tika-s0301t:622_15": "Tassa anvayato byatirekato ca yuttataṃ dassento “salākabhattādīnī”tiādimāha.",
  "tika-s0301t:623_0": "Issariyasuttavaṇṇanā niṭṭhitā.",
  "tika-s0301t:624_0": "8. Kāmasuttavaṇṇanā",
  "tika-s0301t:625_0": "78.",
  "tika-s0301t:625_1": "“Attakāmo”ti pāḷiyaṃ vuttattā āha “ṭhapetvā sabbabodhisatte”ti.",
  "tika-s0301t:625_2": "Te hi sabbaso paratthāya eva paṭipajjamānā mahākāruṇikā paratthakāmā,",
  "tika-s0301t:625_3": "atthakāmā nāma na honti,",
  "tika-s0301t:625_4": "yā ca tesaṃ attatthāvahā paṭipatti,",
  "tika-s0301t:625_5": "sāpi yāvadeva paratthā evāti.",
  "tika-s0301t:625_6": "Vuttaṃ porāṇaṭṭhakathāyaṃ.",
  "tika-s0301t:625_7": "Yasmā bodhisattā parahitapaṭipattiyā pāramiyo pūrentā tathārūpaṃ kāraṇaṃ patvā attānaṃ paresaṃ pariccajanti paññāpāramiyā paripūraṇato,",
  "tika-s0301t:625_8": "tasmā idhāpi “sabbabodhisatte ṭhapetvāyevāti vutta”nti āha.",
  "tika-s0301t:625_9": "Kalyāṇanti bhaddakaṃ.",
  "tika-s0301t:625_10": "Vācāya adhippetattā āha “saṇhaṃ muduka”nti.",
  "tika-s0301t:625_11": "Pāpikanti lāmakaṃ nihīnaṃ.",
  "tika-s0301t:625_12": "Taṃ pana pharusaṃ vācanti sarūpato dasseti.",
  "tika-s0301t:626_0": "Kāmasuttavaṇṇanā niṭṭhitā.",
  "tika-s0301t:627_0": "9. Pātheyyasuttavaṇṇanā",
  "tika-s0301t:628_0": "79.",
  "tika-s0301t:628_1": "Saddhā bandhati pātheyyanti saddhā nāma sattassa maraṇavasena mahāpathaṃ saṃvajato mahākantāraṃ paṭipajjato",
  "tika-s0301t:628_2": "mahāviduggaṃ pakkhandato pātheyyapuṭaṃ bandhati sambalaṃ sajjeti.",
  "tika-s0301t:628_3": "Kathanti āha “saddhaṃ uppādetvā”tiādi.",
  "tika-s0301t:628_4": "Etaṃ vuttanti “saddhā bandhati pātheyya”nti etaṃ gāthāpadaṃ vuttaṃ bhagavatā.",
  "tika-s0301t:628_5": "Sirīti katapuññehi sevīyati tehi paṭilabhīyatīti sirī.",
  "tika-s0301t:628_6": "Issariyaṃ vibhavo.",
  "tika-s0301t:628_7": "Āsayitabbato āsayo,",
  "tika-s0301t:628_8": "vasanaṭṭhānaṃ niketanti attho.",
  "tika-s0301t:628_9": "Parikaḍḍhatīti icchāvasikaṃ puggalaṃ tattha tattha upakaḍḍhati.",
  "tika-s0301t:629_0": "Pātheyyasuttavaṇṇanā niṭṭhitā.",
  "tika-s0301t:630_0": "10. Pajjotasuttavaṇṇanā",
  "tika-s0301t:631_0": "80.",
  "tika-s0301t:631_1": "Taṃ taṃ samavisamaṃ pajjotatīti pajjoto.",
  "tika-s0301t:631_2": "Padīpo andhakāraṃ vidhamitvā paccakkhato rūpagataṃ dasseti,",
  "tika-s0301t:631_3": "evaṃ paññāpajjoto avijjandhakāraṃ vidhamitvā dhammānaṃ paramatthabhūtaṃ rūpaṃ dasseti.",
  "tika-s0301t:631_4": "Jāgarabrāhmaṇo viyāti jāgarakhīṇāsavabrāhmaṇo viya.",
  "tika-s0301t:631_5": "So hi satipaññāvepullappattiyā sabbadāpi jāgaro hoti.",
  "tika-s0301t:631_6": "Gāvoti gojātiyo.",
  "tika-s0301t:631_7": "Idaṃ gunnaṃ goṇānañca sāmaññato gahaṇaṃ.",
  "tika-s0301t:631_8": "Kammeti karaṇatthe bhummavacanaṃ.",
  "tika-s0301t:631_9": "Jīvanaṃ jīvo,",
  "tika-s0301t:631_10": "saha jīvenāti sajīvino.",
  "tika-s0301t:631_11": "Tenāha “kammena saha jīvantāna”nti,",
  "tika-s0301t:631_12": "kasivāṇijjādikammaṃ katvā jīvantānanti attho.",
  "tika-s0301t:631_13": "Gomaṇḍalehi saddhinti gogaṇena saha.",
  "tika-s0301t:631_14": "Na tena vinā kasikammādīni uppajjanti,",
  "tika-s0301t:631_15": "gorasasiddhiyā ceva kasanabhāravahanasiddhiyā ca kasikammaekaccavāṇijjakammādīni ijjhanti.",
  "tika-s0301t:631_16": "Sattakāyassāti āhārupajīvino sattakāyassa kasito aññathā jīvikaṃ kappentassapi kasijīvitavuttiyā mūlakāraṇaṃ phalanipphattinimittattā tassa.",
  "tika-s0301t:631_17": "Iriyāpatho ca iriyanakiriyānaṃ pavattanupāyo.",
  "tika-s0301t:631_18": "“Sītanti naṅgalasītakamma”nti vadanti.",
  "tika-s0301t:632_0": "Pajjotasuttavaṇṇanā niṭṭhitā.",
  "tika-s0301t:633_0": "11. Araṇasuttavaṇṇanā",
  "tika-s0301t:634_0": "81.",
  "tika-s0301t:634_1": "Raṇanti kandanti etehīti raṇā, rāgādayo.",
  "tika-s0301t:634_2": "Tehi abhibhūtatāya hi sattā nānappakāraṃ kandanti paridevanti.",
  "tika-s0301t:634_3": "Te pana sabbaso natthi etesaṃ raṇāti araṇā.",
  "tika-s0301t:634_4": "Nikkilesā khīṇāsavā.",
  "tika-s0301t:634_5": "Vusitavāsoti vusitabrahmacariyavāso.",
  "tika-s0301t:634_6": "Bhojissiyanti bhujissabhāvo.",
  "tika-s0301t:634_7": "Tenāha “adāsabhāvo”ti.",
  "tika-s0301t:634_8": "Samaṇāti samitapāpasamaṇāti āha “khīṇāsavasamaṇā”ti.",
  "tika-s0301t:634_9": "Puthujjanakalyāṇakāle lokiyapariññāya,",
  "tika-s0301t:634_10": "sekkhā pubbabhāge lokiyapariññāya,",
  "tika-s0301t:634_11": "paccavekkhaṇe lokiyalokuttarāya pariññāya pariññeyyaṃ tebhūmakaṃ khandhapañcakaṃ parijānanti paricchijjanti.",
  "tika-s0301t:634_12": "Khīṇāsavā pana pariññātapariññeyyā honti.",
  "tika-s0301t:634_13": "Tathā hi te sāmī hutvā paribhuñjanti.",
  "tika-s0301t:634_14": "Vandanti naṃ patiṭṭhitanti vuttaṃ,",
  "tika-s0301t:634_15": "vandanīyabhāvo ca sīlasampannatāyāti āha “patiṭṭhitanti sīle patiṭṭhita”nti.",
  "tika-s0301t:634_16": "Idhāti imasmiṃ loke.",
  "tika-s0301t:634_17": "Khattiyāti lakkhaṇavacananti āha “na kevalaṃ khattiyāvā”tiādi.",
  "tika-s0301t:635_0": "Araṇasuttavaṇṇanā niṭṭhitā.",
  "tika-s0301t:636_0": "Chetvāvaggavaṇṇanā niṭṭhitā.",
  "tika-s0301t:637_0": "Sāratthappakāsiniyā saṃyuttanikāya-aṭṭhakathāya",
  "tika-s0301t:638_0": "Devatāsaṃyuttavaṇṇanāya līnatthappakāsanā samattā.",
  "tika-s0301t:641_0": "2. Devaputtasaṃyuttaṃ",
  "tika-s0301t:642_0": "1. Paṭhamavaggo",
  "tika-s0301t:643_0": "1. Paṭhamakassapasuttavaṇṇanā",
  "tika-s0301t:644_0": "82.",
  "tika-s0301t:644_1": "Devassa putto devaputto.",
  "tika-s0301t:644_2": "Devānaṃ janakajanetabbasambandhābhāvato kathamayaṃ devaputtoti vuccatīti āha “devānaṃ hī”tiādi.",
  "tika-s0301t:644_3": "“Apākaṭo aññataroti vuccatī”ti idaṃ yebhuyyavasena vuttaṃ.",
  "tika-s0301t:644_4": "Pākaṭopi hi katthaci “aññataro”ti vuccati.",
  "tika-s0301t:644_5": "Heṭṭhā devatāsaṃyutte “apākaṭā aññatarā devatā”ti vatvā idha “pākaṭo devaputto”ti vuttaṃ.",
  "tika-s0301t:644_6": "Tathā hissa kassapoti gottanāmaṃ gahitaṃ,",
  "tika-s0301t:644_7": "tañca kho purimajātisiddhasamaññāvasena.",
  "tika-s0301t:644_8": "Anusāsanaṃ anusāso,",
  "tika-s0301t:644_9": "taṃ anusāsaṃ.",
  "tika-s0301t:644_10": "Bhikkhuniddesanti bhikkhusaddassa niddesaṃ.",
  "tika-s0301t:644_11": "Bhikkhuovādanti bhikkhubhāvāvahaṃ ovādaṃ.",
  "tika-s0301t:644_12": "Yadi pana na assosi,",
  "tika-s0301t:644_13": "kathamayaṃ pañhaṃ kathesīti?",
  "tika-s0301t:644_14": "Aññato sutaṃ nissāya pañhaṃ kathesi,",
  "tika-s0301t:644_15": "na pana bhagavato sammukhā sutabhāvena.",
  "tika-s0301t:645_0": "Tesanti yathāvuttānaṃ tiṇṇaṃ puggalānaṃ.",
  "tika-s0301t:645_1": "“Kathetukāmo cevā”tiādinā hi catutthaṃ idha uddhaṭaṃ.",
  "tika-s0301t:645_2": "Tattha ādito tiṇṇaṃ bhagavā pañhaṃ bhāraṃ na karoti ekekaṅgavekallato ceva aṅgadvayavekallato ca,",
  "tika-s0301t:645_3": "catutthassa pana ubhayaṅgapāripūrattā bhāraṃ karotīti āha “ayaṃ panā”tiādi.",
  "tika-s0301t:646_0": "Gāthāyaṃ “subhāsitassā”ti upayogatthe sāmivacananti āha “subhāsitaṃ sikkheyyā”ti.",
  "tika-s0301t:646_1": "Catusaccādinissitaṃ buddhavacanaṃ sikkhanto catubbidhaṃ vacīsucaritaṃ sikkhati nāmāti āha “catusaccanissitaṃ…pe…",
  "tika-s0301t:646_2": "sikkheyyā”ti.",
  "tika-s0301t:646_3": "Avadhāraṇena tappaṭipakkhaṃ paṭinivatteti.",
  "tika-s0301t:646_4": "Upāsitabbanti āsevitabbaṃ bhāvetabbaṃ bahulīkātabbaṃ.",
  "tika-s0301t:646_5": "Aṭṭhatiṃsabhedaṃ kammaṭṭhānanti idaṃ tassa vipassanāpadaṭṭhānataṃ hadaye ṭhapetvā vuttaṃ.",
  "tika-s0301t:646_6": "Tathā hi vuttaṃ “dutiyapadena adhipaññāsikkhā kathitā”ti.",
  "tika-s0301t:646_7": "Ye pana “dutiyapadena adhicittasikkhā cittavūpasamena adhipaññāsikkhā”ti paṭhanti,",
  "tika-s0301t:646_8": "tesaṃ padena aṭṭhatiṃsappabhedakammaṭṭhānaṃ suddhasamathakammaṭṭhānasseva gahaṇaṃ daṭṭhabbaṃ.",
  "tika-s0301t:646_9": "Yadi evaṃ “aṭṭhasamāpattivasenā”ti idaṃ kathanti?",
  "tika-s0301t:646_10": "“Taṃ vipassanādhiṭṭhānānaṃ samāpattīnaṃ vasena kathita”nti vadanti.",
  "tika-s0301t:646_11": "Evañca katvā “dutiyapadena adhipaññāsikkhā”ti idaṃ vacanaṃ samatthitaṃ hoti.",
  "tika-s0301t:646_12": "Sikkhanaṃ nāma āsevananti āha “bhāveyyāti attho”ti.",
  "tika-s0301t:646_13": "Upāsananti payirupāsanaṃ.",
  "tika-s0301t:646_14": "Tañca kho assutapariyāpuṇanakammaṭṭhānuggahādivasena dassento “tampī”tiādimāha.",
  "tika-s0301t:646_15": "Adhisīlasikkhā kathitā lakkhaṇahāranayena.",
  "tika-s0301t:646_16": "Vacīsucaritassa hi sīlasabhāvattā taggahaṇeneva tadekalakkhaṇaṃ kāyasucaritampi itarampi gahitamevāti.",
  "tika-s0301t:646_17": "Ettha ca adhisīlasikkhāya cittaviveko,",
  "tika-s0301t:646_18": "adhipaññāsikkhāya upadhiviveko,",
  "tika-s0301t:646_19": "adhicittasikkhāya kāyaviveko kathito,",
  "tika-s0301t:646_20": "kāyaviveko pana sarūpeneva pāḷiyaṃ gahitoti tividhassapi vivekassa pakāsitattaṃ daṭṭhabbaṃ.",
  "tika-s0301t:646_21": "Sesaṃ suviññeyyameva.",
  "tika-s0301t:647_0": "Paṭhamakassapasuttavaṇṇanā niṭṭhitā.",
  "tika-s0301t:648_0": "2. Dutiyakassapasuttavaṇṇanā",
  "tika-s0301t:649_0": "83.",
  "tika-s0301t:649_1": "Dvīhi jhānehīti ārammaṇalakkhaṇūpanijjhānalakkhaṇehi dvīhi jhānehi.",
  "tika-s0301t:649_2": "Kammaṭṭhānavimuttiyāti kammaṭṭhānānuyogaladdhāya vimuttiyā.",
  "tika-s0301t:649_3": "Tena tadaṅgavikkhambhanavimuttiyo vadati.",
  "tika-s0301t:649_4": "Satthusāsanassa hadayattā abbhantarattā hadayassa mānasassa,",
  "tika-s0301t:649_5": "anupattiṃ paṭilābhamānasaṃ.",
  "tika-s0301t:649_6": "Taṃ pana atthato aññā evāti āha “arahatta”nti.",
  "tika-s0301t:649_7": "Taṃ pattukāmena ekantato vajjetabbataṇhādiṭṭhīnaṃ bhāve tassa anijjhanato,",
  "tika-s0301t:649_8": "tadabhāve ijjhanato ca te uppādanavasena yadaggena nissito,",
  "tika-s0301t:649_9": "tadaggena panāyampi tehi nissito nāma hotīti āha “anissito”tiādi.",
  "tika-s0301t:649_10": "Arahattaṃ ānisaṃsitabbaṭṭhena ānisaṃsaṃ etassāti arahattānisaṃso.",
  "tika-s0301t:649_11": "Arahattaṃ pattukāmassa pubbabhāgapaṭipadā icchitabbā.",
  "tika-s0301t:649_12": "Tattha ca sabbapaṭhamo kammaṭṭhānaattānuyogo,",
  "tika-s0301t:649_13": "so idha na gahitoti āha “tantidhammo pubbabhāgo”ti.",
  "tika-s0301t:649_14": "Tattha tantidhammoti pariyattidhammo.",
  "tika-s0301t:650_0": "Dutiyakassapasuttavaṇṇanā niṭṭhitā.",
  "tika-s0301t:651_0": "3. Maghasuttavaṇṇanā",
  "tika-s0301t:652_0": "84.",
  "tika-s0301t:652_1": "Maghoti sakkassetaṃ nāmaṃ purimajātianugataṃ.",
  "tika-s0301t:652_2": "Svevāti sakko eva.",
  "tika-s0301t:652_3": "Vatenāti mātāpituupaṭṭhānādicārittadhammena.",
  "tika-s0301t:652_4": "Aññeti upadhivepakkapāpadhamme abhibhavitvā.",
  "tika-s0301t:652_5": "Asuranti indasattubhūtaṃ asuraṃ.",
  "tika-s0301t:653_0": "Maghasuttavaṇṇanā niṭṭhitā.",
  "tika-s0301t:654_0": "4. Māgadhasuttavaṇṇanā",
  "tika-s0301t:655_0": "85.",
  "tika-s0301t:655_1": "Catutthasuttaṃ vuttatthamevāti devatāsaṃyutte saṃvaṇṇitatthameva,",
  "tika-s0301t:655_2": "tasmā idha na vattabbo atthoti adhippāyo.",
  "tika-s0301t:656_0": "Māgadhasuttavaṇṇanā niṭṭhitā",
  "tika-s0301t:657_0": "5. Dāmalisuttavaṇṇanā",
  "tika-s0301t:658_0": "86.",
  "tika-s0301t:658_1": "Tena kāraṇenāti tena padhānena kāraṇabhūtena,",
  "tika-s0301t:658_2": "padhānakaraṇanimittanti attho.",
  "tika-s0301t:658_3": "Yaṃ kiñci khuddakampi mahantampi hīnampi paṇītampi bhavaṃ.",
  "tika-s0301t:658_4": "Āyatapaggahoti dīgharattassa vīriyārambho.",
  "tika-s0301t:658_5": "Kiccavosānanti kiccaniṭṭhānaṃ.",
  "tika-s0301t:658_6": "Tathevāti yathā arahattuppattito pubbe,",
  "tika-s0301t:658_7": "tato pacchāpi tatheva “buddhipaggaho”ti vīriyaṃ daḷhaṃ karotūti kuppadhammaṃ viya maññamāno vadati.",
  "tika-s0301t:658_8": "Diṭṭhadhammasukhavihārādiatthaṃ pana vīriyakaraṇaṃ icchitabbameva.",
  "tika-s0301t:659_0": "Asaṃkiṇṇāti avomissā evaṃ aññattha anāgatattā.",
  "tika-s0301t:659_1": "Tenāha “bhagavatā hī”tiādi.",
  "tika-s0301t:659_2": "Yadi evaṃ idheva kasmā etaṃ vuttanti āha “idha panā”tiādi.",
  "tika-s0301t:659_3": "Patiṭṭhanti nadī nāma anavaṭṭhitatīrā,",
  "tika-s0301t:659_4": "tattha patiṭṭhātabbaṭṭhānaṃ.",
  "tika-s0301t:660_0": "Dāmalisuttavaṇṇanā niṭṭhitā.",
  "tika-s0301t:661_0": "6. Kāmadasuttavaṇṇanā",
  "tika-s0301t:662_0": "87.",
  "tika-s0301t:662_1": "Pubbayogāvacaroti pubbe yogāvacaro purimattabhāve bhāvanamanuyutto.",
  "tika-s0301t:662_2": "Ayaṃ kira kassapassa bhagavato sāsane pabbajitvāva bahūni vassasahassāni samaṇadhammaṃ akāsi,",
  "tika-s0301t:662_3": "na pana visesaṃ nibbattesi.",
  "tika-s0301t:662_4": "Tamatthaṃ kāraṇena saddhiṃ dassetuṃ “bahalakilesatāyā”tiādi vuttaṃ.",
  "tika-s0301t:662_5": "Ekantaparisuddhassāti yathā visesāvaho hoti,",
  "tika-s0301t:662_6": "evaṃ ekantena parisuddhassa sabbaso anupakkiliṭṭhassa.",
  "tika-s0301t:662_7": "Sīlena samāhitāti yathā sīlaṃ uparūpari visesāvahaṃ nibbedhabhāgiyañca hoti,",
  "tika-s0301t:662_8": "evaṃ sammadeva āhitacittā suṭṭhu sampannacittā.",
  "tika-s0301t:662_9": "Tathābhūtā tena samannāgatā hontīti āha “samupetā”ti.",
  "tika-s0301t:662_10": "Patiṭṭhitasabhāvāti sekkhattā eva yathādhigatadhammena niccalabhāvena adhiṭṭhitasabhāvā.",
  "tika-s0301t:662_11": "Mayā tuṭṭhiyā gahitāya devaputto “dullabhā tuṭṭhī”ti vakkhatīti bhagavā “tuṭṭhi hoti sukhāvahā”ti avocāti āha “upari pañhasamuṭṭhāpanattha”nti.",
  "tika-s0301t:662_12": "Pabbajito rukkhamūliko abbhokāsiko vā anagāriyupeto nāma hoti,",
  "tika-s0301t:662_13": "senāsane pana vasanto kathanti āha “sattabhūmike”tiādi.",
  "tika-s0301t:662_14": "Catupaccayasantosoti bhāvanābhiyogasiddho catūsu paccayesu santoso.",
  "tika-s0301t:662_15": "Tena cittavūpasamena tuṭṭhi laddhāti dasseti.",
  "tika-s0301t:662_16": "Cittavūpasamabhāvanāyāti cittakilesānaṃ vūpasamakarabhāvanāya,",
  "tika-s0301t:662_17": "manacchaṭṭhānaṃ indriyānaṃ nibbisevanabhāvakaraṇena savisesaṃ cittassa vūpasamakarabhāvanāya rato manoti yojanā.",
  "tika-s0301t:663_0": "Ettha ca indriyūpasamena cittasamādhānaṃ paripuṇṇaṃ hoti indriyabhāvanāya cittasamādhānassa akārakānaṃ dūrīkaraṇato.",
  "tika-s0301t:663_1": "Adhicittasamādhānena catupaccayasantoso savisesaṃ parisuddho paripuṇṇo ca hoti paccayānaṃ alābhalābhesu pariccāgasabhāvato.",
  "tika-s0301t:663_2": "Vuttanayena pana santuṭṭhassa yathāsamādinnaṃ sīlaṃ visujjhati pāripūriñca upagacchati,",
  "tika-s0301t:663_3": "tathābhūto catusaccakammaṭṭhāne yutto maggapaṭipāṭiyā sabbaso kilese samucchindanto nibbānadiṭṭho hotīti imamatthaṃ dasseti “ye rattindiva”ntiādinā.",
  "tika-s0301t:663_4": "Kiṃ na gacchissanti?",
  "tika-s0301t:663_5": "Gamissantevāti ariyamaggabhāvanaṃ pahāya sammāpaṭipattiyā dukkarabhāvaṃ sandhāya sāsaṅkaṃ vadati.",
  "tika-s0301t:663_6": "Tenāha “ayaṃ pana duggamo bhagavā visamo maggo”ti.",
  "tika-s0301t:664_0": "Tattha keci “ayaṃ panāti devaputto.",
  "tika-s0301t:664_1": "So hi bhagavato ‘ariyā gacchantī’ti vacanaṃ sutvā ‘duggamo bhagavā’tiādimāhā”ti vadanti,",
  "tika-s0301t:664_2": "taṃ na yujjati.",
  "tika-s0301t:664_3": "Yasmā “saccameta”nti evamādipi tasseva vevacanaṃ katvā dassitaṃ,",
  "tika-s0301t:664_4": "tasmā “yena maggena ariyā gacchantī”ti tumhehi vuttaṃ,",
  "tika-s0301t:664_5": "ayaṃ pana “duggamo bhagavā visamo maggo”ti āha devaputto.",
  "tika-s0301t:664_6": "Ariyamaggo kāmaṃ kadāci atidukkhā paṭipadātipi vuccati,",
  "tika-s0301t:664_7": "tañca kho pubbabhāgapaṭipadāvasena,",
  "tika-s0301t:664_8": "ayaṃ pana atīva sugamo sabbakilesaduggavivajjanato kāyaduccaritādivisamassa rāgādivisamassa ca dūrīkaraṇato na visamo.",
  "tika-s0301t:664_9": "Tenāha “pubbabhāgapaṭipadāyā”tiādi.",
  "tika-s0301t:664_10": "Assāti ariyamaggassa.",
  "tika-s0301t:664_11": "Ariyamaggassa hi adhisīlasikkhādīnaṃ paribundhitabbabhāgena bahū parissayā hontīti.",
  "tika-s0301t:664_12": "Evaṃ vuttoti “duggamo visamo”ti ca evaṃ vutto.",
  "tika-s0301t:665_0": "Avaṃsirāti anuṭṭhahanena adhobhūtauttamaṅgā.",
  "tika-s0301t:665_1": "Kusalaṅgesu hi sammādiṭṭhi uttamaṅgā sabbaseṭṭhattā,",
  "tika-s0301t:665_2": "tañca anariyā patanti na uṭṭhahanti micchāpaṭipajjanato.",
  "tika-s0301t:665_3": "Tenāha “ñāṇasirenā”tiādi.",
  "tika-s0301t:665_4": "Anariyamaggeti micchāmagge.",
  "tika-s0301t:665_5": "Tenāha “visame magge”ti.",
  "tika-s0301t:665_6": "Taṃ magganato anariyā ariyānaṃ maggato apāpuṇanena pariccattā hutvā apāye sakalavaṭṭadukkhe ca patanti.",
  "tika-s0301t:665_7": "Svevāti svāyaṃ anariyehi kadācipi gantuṃ asakkuṇeyyo maggo ariyānaṃ visuddhasattānaṃ sabbaso samadhigamena samo hoti.",
  "tika-s0301t:665_8": "Kāyavisamādīhi samannāgatattā visame sattakāye tesaṃ sabbasova pahānena sabbattha samāyeva.",
  "tika-s0301t:666_0": "Kāmadasuttavaṇṇanā niṭṭhitā.",
  "tika-s0301t:667_0": "7. Pañcālacaṇḍasuttavaṇṇanā",
  "tika-s0301t:668_0": "88.",
  "tika-s0301t:668_1": "Sambādheti sampīḷitataṇhākilesādinā sauppīḷatāya paramasambādhe.",
  "tika-s0301t:668_2": "Ativiya saṅkāraṭṭhānabhūto hi nīvaraṇasambādho adhippeto.",
  "tika-s0301t:668_3": "So hi duggahano tasmiṃ asati kāmaguṇasambādho anavasaro eva seyyathāpi mahākassapādīnaṃ.",
  "tika-s0301t:668_4": "Okāsanti jhānassetaṃ nāmaṃ nīvaraṇasambādhābhāvato.",
  "tika-s0301t:668_5": "Asambādhabhāvena hi jhānaṃ idha “okāso”ti vuttaṃ,",
  "tika-s0301t:668_6": "tañca kho accantāsambādhaṭṭhānatāya vipassanāpādakatāya.",
  "tika-s0301t:668_7": "Tathā hi pāḷiyaṃ “avindī”tiādi vuttaṃ.",
  "tika-s0301t:668_8": "Tattha avindīti vindi paṭilabhi.",
  "tika-s0301t:668_9": "Bhūrimedhasoti mahāpañño,",
  "tika-s0301t:668_10": "sapaññoti attho.",
  "tika-s0301t:668_11": "Abujjhīti bujjhi paṭivijjhi.",
  "tika-s0301t:668_12": "Paṭilīno hutvā seṭṭho,",
  "tika-s0301t:668_13": "paṭilīnānaṃ vā seṭṭhoti paṭilīnaseṭṭho.",
  "tika-s0301t:668_14": "Mānussayavasena unnatabhāvato paṭilīno nāma pahīnamāno.",
  "tika-s0301t:668_15": "Paṭilabhiṃsūti kāmaguṇasambādhepi “ime kāmaguṇā mādisānaṃ kiṃ karissantī”ti?",
  "tika-s0301t:668_16": "Te abhibhuyya nibbānappattiyā sammāsatiṃ paṭilabhiṃsu.",
  "tika-s0301t:668_17": "Tena sampayuttena lokuttarasamādhināpi suṭṭhu samāhitā.",
  "tika-s0301t:669_0": "Ayaṃ kira devaputto ito purimavāre attabhāve paṭhamajjhānalābhī hutvā tato cavitvā brahmakāyikāsu nibbattitvā",
  "tika-s0301t:669_1": "tattha jhānasukhaṃ anubhavitvā tato cuto idāni kāmabhave nibbatto,",
  "tika-s0301t:669_2": "tasmā taṃ jhānaṃ sambhāvento “tādisassa nāma jhānasukhassa lābhī bhagavā”ti tena guṇena bhagavantaṃ abhitthavanto “sambādhe vatā”ti gāthaṃ abhāsi.",
  "tika-s0301t:669_3": "Athassa bhagavā yathā nāma aṭṭhasaṭṭhiyojanasatasahassubbedhasinerupabbatarājaṃ upādāya sāsapo na kiñci hoti,",
  "tika-s0301t:669_4": "evaṃ anantāparimeyyabuddhaguṇe upādāya rūpāvacarapaṭhamajjhānaṃ na kiñci hotīti dassento “ye sati”ntiādinā anuttaraguṇādhigamaṃ pavedesi.",
  "tika-s0301t:669_5": "Tattha satinti vipassanāsatiyā saddhiṃ ariyamaggasatiṃ.",
  "tika-s0301t:669_6": "Susamāhitāti lokiyasamādhinā ceva lokuttarasamādhinā ca suṭṭhu samāhitā.",
  "tika-s0301t:669_7": "Te hi accantaṃ susamāhitā,",
  "tika-s0301t:669_8": "na jhānamattalābhino akuppadhammattā.",
  "tika-s0301t:669_9": "Keci “kammante susamāhitā”ti pāṭhaṃ vatvā “maggasamāhitā”ti atthaṃ vadanti.",
  "tika-s0301t:670_0": "Pañcālacaṇḍasuttavaṇṇanā niṭṭhitā.",
  "tika-s0301t:671_0": "8. Tāyanasuttavaṇṇanā",
  "tika-s0301t:672_0": "89.",
  "tika-s0301t:672_1": "Atītajātiyaṃ sayaṃkāravasena tāya diṭṭhiyā uppāditattā pubbe titthakaro.",
  "tika-s0301t:672_2": "Tenāha “diṭṭhi uppādetvā”ti.",
  "tika-s0301t:672_3": "Apare āhu “ayaṃ me satthāti gahaṇavasena titthakaro assa atthīti pubbe titthakaro,",
  "tika-s0301t:672_4": "atītattabhāve titthakarasāvako”ti.",
  "tika-s0301t:672_5": "Te “diṭṭhiṃ uppādetvāti tassa satthuno diṭṭhiṃ ādāya gahetvāti attho”ti vadanti.",
  "tika-s0301t:672_6": "Titthaṃ nāma dvāsaṭṭhi diṭṭhiyo tabbinimuttassa micchāvādassa abhāvato.",
  "tika-s0301t:672_7": "Titthe niyuttāti titthikā,",
  "tika-s0301t:672_8": "te eva titthiyāti vuttā ka-",
  "tika-s0301t:672_9": "kārassa ya-",
  "tika-s0301t:672_10": "kāraṃ katvā.",
  "tika-s0301t:672_11": "Tassāti yathāvuttassa kalyāṇakammassa.",
  "tika-s0301t:672_12": "Nissandenāti phalabhāvena.",
  "tika-s0301t:672_13": "Vīriyappaṭisaṃyuttāti vīriyadīpanāti attho.",
  "tika-s0301t:673_0": "Aniyamitaāṇattīti aniyamavidhānaṃ aniyamavasena vidhivacanaṃ.",
  "tika-s0301t:673_1": "Taṇhāsotanti taṇhāppabandhanaṃ.",
  "tika-s0301t:673_2": "Nīharāti samehi pajaha.",
  "tika-s0301t:673_3": "Ekattanti ekaggaṃ.",
  "tika-s0301t:673_4": "Tenāha “jhāna”nti.",
  "tika-s0301t:673_5": "Upapajjatīti na uppajjati na pāpuṇātīti āha “na paṭilabhatī”ti.",
  "tika-s0301t:673_6": "Na osakkeyyāti na saṅkocaṃ āpajjeyya.",
  "tika-s0301t:673_7": "Gharāvāsato paribbajanaṃ parito apagamoti paribbajo.",
  "tika-s0301t:673_8": "Pabbajitavatasamādānassa adaḷhatāya ca tattha ca asakkaccakiriyāya sithilagahitā.",
  "tika-s0301t:673_9": "Atirekanti pabbajjāya purimakālatopi adhikaṃ.",
  "tika-s0301t:673_10": "Uparīti uparūpari.",
  "tika-s0301t:673_11": "Dukkaṭaṃ akatameva seyyoti duccaritaṃ nāma sabbena sabbaṃ akatameva hitāvahaṃ.",
  "tika-s0301t:674_0": "Yaṃ kiñcīti yaṃ kiñci kammaṃ.",
  "tika-s0301t:674_1": "Sithilaṃ katanti asakkaccakāritāya sithilaṃ katvā pavattitaṃ.",
  "tika-s0301t:674_2": "Evarūpamevāti evarūpaṃ parāmaṭṭhasāmaññasadisameva pacchānutāpacariyādipaṭibhāgato.",
  "tika-s0301t:674_3": "Saṃkiliṭṭhameva taṇhāsaṃkilesaupakkiliṭṭhattā.",
  "tika-s0301t:674_4": "Āsaṅkitaparisaṅkitantiādito samantatopi parehi saṅkitaṃ.",
  "tika-s0301t:674_5": "Brahmacariyassa ādi ādibrahmacariyaṃ,",
  "tika-s0301t:674_6": "tattha niyuttāti ādibrahmacariyikā,",
  "tika-s0301t:674_7": "maggabrahmacariyassa pubbabhāgapaṭipadāti attho.",
  "tika-s0301t:674_8": "Tenāha “maggabrahmacariyassa ādibhūtā”ti.",
  "tika-s0301t:674_9": "Pubbapadhānabhūtāti paṭhamārambhabhūtā.",
  "tika-s0301t:675_0": "Tāyanasuttavaṇṇanā niṭṭhitā.",
  "tika-s0301t:676_0": "9. Candimasuttavaṇṇanā",
  "tika-s0301t:677_0": "90.",
  "tika-s0301t:677_1": "Vimāne gahite taṃnivāsīpi gahito hotīti vuttaṃ “candavimānavāsī devaputto”ti.",
  "tika-s0301t:677_2": "Sabbadhīti sabbasmā duggaṭṭhānā vippamuttosi bhagavā tvaṃ,",
  "tika-s0301t:677_3": "tasmā mayhampi ito sambādhaṭṭhānato vippamokkhaṃ karohīti adhippāyo.",
  "tika-s0301t:677_4": "Tenāha “tassa me saraṇaṃ bhavā”ti.",
  "tika-s0301t:677_5": "Lokānukampakāti sabbassa lokassa anuggahā,",
  "tika-s0301t:677_6": "tasmā tuyhampi etassapi candassa.",
  "tika-s0301t:677_7": "Tādisā evāti samānā eva.",
  "tika-s0301t:677_8": "Pamuñcasīti pamuñcittha.",
  "tika-s0301t:677_9": "Tenāha “atītatthe vattamānavacana”nti.",
  "tika-s0301t:678_0": "Candimasuttavaṇṇanā niṭṭhitā.",
  "tika-s0301t:679_0": "10. Sūriyasuttavaṇṇanā",
  "tika-s0301t:680_0": "91.",
  "tika-s0301t:680_1": "Andhabhāvakaraṇeti lokassa andhakaraṇetipi apare.",
  "tika-s0301t:680_2": "Tenāha “tamasī”ti.",
  "tika-s0301t:680_3": "Virocatīti vijjotati.",
  "tika-s0301t:680_4": "Kāmaṃ devaputtavasena paṭhamaṃ devatā uddhaṭā,",
  "tika-s0301t:680_5": "rāhuno pana payogo tassa vimāneti āha “maṇḍalīti maṇḍalasaṇṭhāno”ti.",
  "tika-s0301t:680_6": "Vadati tadā mukhena gahitattā.",
  "tika-s0301t:680_7": "Mukhena gahaṇañcettha “gilī”ti adhippetaṃ,",
  "tika-s0301t:680_8": "na ca ajjhoharaṇanti āha “gilīti vadatī”ti.",
  "tika-s0301t:680_9": "Idāni tassa mukhena gahaṇasamatthataṃ dassetuṃ “rāhussa hī”tiādi vuttaṃ.",
  "tika-s0301t:680_10": "Sotiādi tassa candimasūriyānaṃ gahaṇakāraṇadassanaṃ.",
  "tika-s0301t:680_11": "Adhivatthā devatāti candimasūriyānaṃ paricārakadevatā.",
  "tika-s0301t:680_12": "Veganti javaṃ.",
  "tika-s0301t:680_13": "So hi kenaci abhimukhaṃ atidunnivāro kammaniyāmasiddho.",
  "tika-s0301t:680_14": "Matthakanti kaṇṭhassa uparimadesaṃ.",
  "tika-s0301t:680_15": "Keci “sīsamatthakamevā”ti vadanti.",
  "tika-s0301t:680_16": "Nikkhameyya vegassa tikkhasīghathāmabhāvato.",
  "tika-s0301t:680_17": "Ākaḍḍhitvāti attano gamanadisābhimukhaṃ ākaḍḍhitvā.",
  "tika-s0301t:680_18": "Nanti rāhuṃ.",
  "tika-s0301t:680_19": "Uddhaṃ ullaṅghetukāmampi onameyya.",
  "tika-s0301t:680_20": "Padadvayenapi so mahāsarīro mahābalo,",
  "tika-s0301t:680_21": "candimasūriyānaṃ pana gamanavego tena sabbathāpi dunnivāriyovāti dasseti.",
  "tika-s0301t:680_22": "Vimānenāti candaggahe candavimānena,",
  "tika-s0301t:680_23": "sūriyaggahe sūriyavimānena ubhinnampi vimānena saheva.",
  "tika-s0301t:680_24": "Amāvāsiyañhi dve vimānāni yojanamattantaritāni hutvā saheva pavattanti.",
  "tika-s0301t:680_25": "Yadi dvepi devaputtā sotāpattiphalaṃ pattā,",
  "tika-s0301t:680_26": "atha kasmā sūriyasutte eva “pajaṃ mama”nti vuttaṃ,",
  "tika-s0301t:680_27": "na candasutteti?",
  "tika-s0301t:680_28": "“So ca kira na cirasseva tato cavitvā aññattha nibbatto,",
  "tika-s0301t:680_29": "aññā eva ca devatā tattha vasi,",
  "tika-s0301t:680_30": "yasmiṃ candaggahe bhagavā taṃ gāthaṃ abhāsi,",
  "tika-s0301t:680_31": "na tathā sūriyo,",
  "tika-s0301t:680_32": "aparabhāge pana tatthapi kālena kālaṃ rāhuggaho hotī”ti vadanti.",
  "tika-s0301t:681_0": "Sūriyasuttavaṇṇanā niṭṭhitā.",
  "tika-s0301t:682_0": "Paṭhamavaggavaṇṇanā niṭṭhitā.",
  "tika-s0301t:683_0": "2. Anāthapiṇḍikavaggo",
  "tika-s0301t:684_0": "1. Candimasasuttavaṇṇanā",
  "tika-s0301t:685_0": "92.",
  "tika-s0301t:685_1": "Pabbatataṭā sandamāno tathārūpo nadīnivattanapadesopi sambādhaṭṭhānatāya kaccho viyāti āha “pabbatakacchepī”ti.",
  "tika-s0301t:685_2": "Paṭipakkhadūrībhāvena seṭṭhaṭṭhena ca eko udetīti ekodi, ekaggatā.",
  "tika-s0301t:685_3": "Tasmiṃ yogato ekaggacittā idha ekodī.",
  "tika-s0301t:685_4": "Paṭipakkhato attānaṃ nipayanti visodhentīti nipakā,",
  "tika-s0301t:685_5": "paññavanto.",
  "tika-s0301t:685_6": "Tenāha “ekaggacittā cevā”tiādi.",
  "tika-s0301t:685_7": "Kāyādibhedaṃ ārammaṇaṃ sātisayāya satiyā sarantīti satā.",
  "tika-s0301t:685_8": "Tenāha “satimanto”ti.",
  "tika-s0301t:685_9": "Sotthiṃ gamissantīti yathāvuttapadese magā sotthimanupaddavena vattissanti,",
  "tika-s0301t:685_10": "evaṃ jhānalābhino sotthiṃ kilesehi anupaddutā vattissanti.",
  "tika-s0301t:685_11": "Ayaṃ kira devaputto brahmaloke nibbānasaññī,",
  "tika-s0301t:685_12": "tasmā evamāha.",
  "tika-s0301t:685_13": "Bhagavā “ayaṃ devaputto anibbānagāmī samāno nibbānagāmisaññī,",
  "tika-s0301t:685_14": "handassa nibbānagāmino dassemī”ti dutiyaṃ gāthamāha.",
  "tika-s0301t:685_15": "Catunnaṃ oghānaṃ,",
  "tika-s0301t:685_16": "saṃsāramahoghasseva vā paratīrabhāvato paratīranti nibbānaṃ.",
  "tika-s0301t:685_17": "Ambuni jāto ambujo, maccho.",
  "tika-s0301t:685_18": "Suttajālaṃ chinditvā macchā viya kilesajālaṃ bhinditvā gamissantīti.",
  "tika-s0301t:686_0": "Candimasasuttavaṇṇanā niṭṭhitā.",
  "tika-s0301t:687_0": "2. Veṇḍusuttavaṇṇanā",
  "tika-s0301t:688_0": "93.",
  "tika-s0301t:688_1": "Payirupāsiyāti payirupāsahetu.",
  "tika-s0301t:688_2": "Sikkhantīti tissopi sikkhā sikkhanti.",
  "tika-s0301t:688_3": "Siṭṭhipadeti kilesānaṃ sāsanato vaṭṭadukkhaparittāsanato ca siṭṭhisaññite yathānusiṭṭhaṃ paṭipajjitabbato pade,",
  "tika-s0301t:688_4": "saddhammeti attho.",
  "tika-s0301t:688_5": "Tenāha “anusiṭṭhipade”ti.",
  "tika-s0301t:688_6": "Tattha anusiṭṭhīti saddhammo.",
  "tika-s0301t:688_7": "Kāleti yuttapattakāle.",
  "tika-s0301t:688_8": "Appamādonāma samathavipassanābhāvanā.",
  "tika-s0301t:689_0": "Veṇḍusuttavaṇṇanā niṭṭhitā.",
  "tika-s0301t:690_0": "3. Dīghalaṭṭhisuttavaṇṇanā",
  "tika-s0301t:691_0": "94. Tatheva paññāyīti dīghalaṭṭhitveva paññāyi, tathāsamaññā eva ahosi.",
  "tika-s0301t:692_0": "Dīghalaṭṭhisuttavaṇṇanā niṭṭhitā.",
  "tika-s0301t:693_0": "4. Nandanasuttavaṇṇanā",
  "tika-s0301t:694_0": "95.",
  "tika-s0301t:694_1": "Natthi etassa āvaṭṭaṃ āvaraṇanti anāvaṭaṃ.",
  "tika-s0301t:694_2": "Rukkho vā pabbato vāti sattānaṃ pakaticakkhussa āvaraṇabhūto rukkho viya pabbato viya ca abhibhavituṃ samattho ñeyyāvaraṇo natthi.",
  "tika-s0301t:694_3": "Kathaṃvidhanti kathaṃsaṇṭhitaṃ,",
  "tika-s0301t:694_4": "kathaṃpakāraṃ vā.",
  "tika-s0301t:694_5": "Dukkhanti vaṭṭadukkhaṃ.",
  "tika-s0301t:695_0": "Nandanasuttavaṇṇanā niṭṭhitā.",
  "tika-s0301t:696_0": "5. Candanasuttavaṇṇanā",
  "tika-s0301t:697_0": "96.",
  "tika-s0301t:697_1": "Heṭṭhāti kāmabhave.",
  "tika-s0301t:697_2": "Tattha hi paribbhamantassa patiṭṭhā dullabhā yebhuyyena tattha sattā nimuggā eva honti,",
  "tika-s0301t:697_3": "tasmā heṭṭhā appatiṭṭho saṃsāro.",
  "tika-s0301t:697_4": "Uparīti mahaggatabhave.",
  "tika-s0301t:697_5": "Tattha hi nibbattassa nibbānaṃ āruhituṃ ālambanā dullabhā,",
  "tika-s0301t:697_6": "jhānābhiratiyā tattheva nikanti tesaṃ balavatī hoti,",
  "tika-s0301t:697_7": "tasmā upari anālambano saṃsāro.",
  "tika-s0301t:697_8": "Pesitattoti nibbānaṃ pati pesitacitto.",
  "tika-s0301t:697_9": "Tayo kammābhisaṅkhārāti puññābhisaṅkhārādayo tayo abhisaṅkhārā.",
  "tika-s0301t:697_10": "Tena “nandīpubbako kammabhavo”ti vatvā “nandiṃ janetvā”ti vutto.",
  "tika-s0301t:697_11": "Kāmasaññāsīsena kāmacchandassa gahaṇaṃ,",
  "tika-s0301t:697_12": "kāmacchandapamukhāni ca orambhāgiyasaṃyojanāni gahitānīti āha “kāmasaññāgahaṇena pañcorambhāgiyasaṃyojanānī”ti.",
  "tika-s0301t:697_13": "Rūpabhavo rūpaṃ bhavapadalopena.",
  "tika-s0301t:697_14": "Rūpabhavaggahaṇena cettha sesabhavassapi gahaṇaṃ.",
  "tika-s0301t:697_15": "Tassa saṃyojanaggahaṇena pañca uddhambhāgiyasaṃyojanāni gahitāni.",
  "tika-s0301t:697_16": "Mahogheti saṃsāramahoghe.",
  "tika-s0301t:697_17": "Tesanti kāmabhavādīnaṃ gahaṇena bhavabhāvena tadekalakkhaṇatāya.",
  "tika-s0301t:697_18": "Arūpabhavo gahito lakkhaṇahāranayena.",
  "tika-s0301t:697_19": "Sesaṃ suviññeyyameva.",
  "tika-s0301t:698_0": "Candanasuttavaṇṇanā niṭṭhitā.",
  "tika-s0301t:699_0": "6. Vāsudattasuttavaṇṇanā",
  "tika-s0301t:700_0": "97. Chaṭṭhaṃ heṭṭhā devatāsaṃyuttavaṇṇanāyaṃ vuttatthameva.",
  "tika-s0301t:701_0": "Vāsudattasuttavaṇṇanā niṭṭhitā.",
  "tika-s0301t:702_0": "7. Subrahmasuttavaṇṇanā",
  "tika-s0301t:703_0": "98.",
  "tika-s0301t:703_1": "Subrahmāti tassa devaputtassa nāmaṃ.",
  "tika-s0301t:703_2": "Tassa satthu santikūpasaṅkamanassa kāraṇaṃ dassento “so kirā”tiādimāha.",
  "tika-s0301t:703_3": "Tadeva sokaṃ tassa devaputtassa aṭṭhuppatti.",
  "tika-s0301t:703_4": "Accharāsaṅghaparivutoti sahassamattena accharāsaṅghena parivuto.",
  "tika-s0301t:703_5": "Nandanakīḷikanti nandanavanakīḷikaṃ.",
  "tika-s0301t:703_6": "Hatthaṃ āgacchatīti hatthagayhupago hoti.",
  "tika-s0301t:703_7": "Ganthentīti ettha mālāveṭhanampi khiḍḍāpasutatāyāti daṭṭhabbaṃ.",
  "tika-s0301t:703_8": "Aññathā pupphāniyeva tāya tāya cittassa vasena mālābhāvena hatthaṃ upagacchantīti.",
  "tika-s0301t:703_9": "Upacchedakakammavasenāti tasmiṃ devaloke āyusese sati eva tassa pana upaghātakassa laddhokāsassa pāpakammassa vasena.",
  "tika-s0301t:703_10": "“Pahāro”ti divasassa tatiyo bhāgo vuccati,",
  "tika-s0301t:703_11": "tasmā ekappahārenevāti ekavelāyamevāti attho.",
  "tika-s0301t:704_0": "Piyavatthukasokenāti piyavatthunimittakena sokena.",
  "tika-s0301t:704_1": "Ruppamānoti pīḷiyamāno.",
  "tika-s0301t:704_2": "Sattame divaseti manussagaṇanāya sattame divase.",
  "tika-s0301t:704_3": "Tatthevāti tasmiṃyeva niraye nibbattitabbaṃ iminā tāhi ca saheva pubbe tassa pāpakammassa katattā.",
  "tika-s0301t:704_4": "Ruppīti cittasantāsaṃ āpajji.",
  "tika-s0301t:704_5": "Niddhamitunti nīharituṃ apanetuṃ.",
  "tika-s0301t:704_6": "Satthu santikaṃ gantvāti tāhi pañcasatāhi accharāhi saddhiṃ bhagavato santikaṃ gantvā.",
  "tika-s0301t:705_0": "Idanti attano cittaṃ dasseti āsannapaccakkhabhāvato.",
  "tika-s0301t:705_1": "Niccanti sadā.",
  "tika-s0301t:705_2": "Svāyaṃ niccattho adhippāyavasena gahetabboti tattha pahātabbaṃ gahetabbañca dassento “devaloke”tiādimāha.",
  "tika-s0301t:705_3": "Na gahetabbo hetupavattito pubbe tassa utrāsassa abhāvato.",
  "tika-s0301t:705_4": "Tesūti dukkhesu.",
  "tika-s0301t:705_5": "Tāni hi hetupaccayehi kattabbato gāthāyaṃ “kicchesū”ti vuttāni.",
  "tika-s0301t:705_6": "Kicchesūti vā kicchanimittaṃ.",
  "tika-s0301t:705_7": "Yāsañhi payogavipattīnaṃ vasenassa tāni dukkhāni uppajjeyyuṃ,",
  "tika-s0301t:705_8": "taṃnimittanti attho.",
  "tika-s0301t:705_9": "Tā hi assa payogavipattiyo gativipattiyo satthu santikaṃ upagamanena hāyeyyuṃ.",
  "tika-s0301t:705_10": "Nibbattānaṃ diṭṭhānīti nibbattānaṃ vasena diṭṭhāni dukkhāni.",
  "tika-s0301t:705_11": "Tesu ca dukkhesu.",
  "tika-s0301t:705_12": "Sabbattha nimittatthe bhummaṃ.",
  "tika-s0301t:705_13": "Ḍayhamāno viya cittasantāpena.",
  "tika-s0301t:706_0": "Cattāripi saccāni bujjhati paṭivijjhatīti bodhi,",
  "tika-s0301t:706_1": "satiādidhammasāmaggī,",
  "tika-s0301t:706_2": "tasmā bojjhā bodhito.",
  "tika-s0301t:706_3": "Sā pana bodhi bhāvanākāreneva pavattati,",
  "tika-s0301t:706_4": "aññatrasaddayogena ca “bojjhā”ti nissakkavacananti tadatthaṃ dassento muñcitvāpadaṃ apekkhitvā “bojjhaṅgabhāvana”nti āha.",
  "tika-s0301t:706_5": "Tapoguṇanti dhutadhammamāha.",
  "tika-s0301t:706_6": "So hi taṇhāloluppassa tapanato tapo,",
  "tika-s0301t:706_7": "sayaṃ guṇasabhāvattā guṇasannissayato ca guṇanti.",
  "tika-s0301t:706_8": "Tenāha “dhutaṅgasaṅkhātaṃ tapoguṇa”nti.",
  "tika-s0301t:706_9": "Sabbe saṅkhāragatā nissajjīyanti etthāti sabbanissaggo,",
  "tika-s0301t:706_10": "asaṅkhatadhātūti āha “sabbanissaggāti nibbānato”ti.",
  "tika-s0301t:707_0": "Indriyasaṃvarova paṭhamaṃ veditabbo paṭipattikkamavasena tasseva paṭhamattā.",
  "tika-s0301t:707_1": "Taṃ pana paṭipattikkamaṃ dassetuṃ “indriyasaṃvare hī”tiādimāha.",
  "tika-s0301t:707_2": "Nippariyāyato maggapariyāpannā eva bojjhaṅgāti āha “sahavipassanāya bojjhaṅge”ti.",
  "tika-s0301t:707_3": "Tassāti tathābhāvena tassa yogino.",
  "tika-s0301t:707_4": "Yasmā devaputtassa satthā taṃ gāthaṃ vatvā upari ca saccāni pakāsesi,",
  "tika-s0301t:707_5": "tasmā vuttaṃ “bhagavā catusaccavasena desanaṃ vinivattesī”ti.",
  "tika-s0301t:707_6": "Devaputto sotāpattiphale patiṭṭhahīti kāmaṃ tasseva visesādhigamo idhāgato,",
  "tika-s0301t:707_7": "pañcasatamattāhi pana accharāhi saddhiṃ sotāpattiphale patiṭṭhahīti veditabbaṃ.",
  "tika-s0301t:707_8": "Tenāha mahāsatipaṭṭhānasuttavaṇṇanāyaṃ “so desanāpariyosāne pañcahi accharāsatehi saddhiṃ sotāpattiphale",
  "tika-s0301t:707_9": "patiṭṭhāya taṃ sampattiṃ thāvaraṃ katvā devalokameva agamāsī”ti.",
  "tika-s0301t:708_0": "Subrahmasuttavaṇṇanā niṭṭhitā.",
  "tika-s0301t:709_0": "8. Kakudhasuttavaṇṇanā",
  "tika-s0301t:710_0": "99.",
  "tika-s0301t:710_1": "“Nandāmī”ti vutte nandī nāma pabbajitassa malanti codetukāmo devaputto “nandasī”ti pucchi.",
  "tika-s0301t:710_2": "Athassa bhagavā taṃ paṭikkhipanto “kiṃ laddhā”ti? Āha.",
  "tika-s0301t:710_3": "Tena “tayā mama adhippetanandiyā idha paccayo eva natthi,",
  "tika-s0301t:710_4": "kuto sā nandī”ti dasseti.",
  "tika-s0301t:710_5": "Tenāha “tuṭṭhi nāmā”tiādi.",
  "tika-s0301t:710_6": "Atha devaputto nandiyā asati sokena bhavitabbaṃ,",
  "tika-s0301t:710_7": "soko ca pabbajitassa malanti codento āha “tena hi, samaṇa,",
  "tika-s0301t:710_8": "socasī”ti.",
  "tika-s0301t:710_9": "Bhagavā tampi paṭikkhipanto “kiṃ jīyitthā”tiādimāha.",
  "tika-s0301t:710_10": "Kiṃ maṃ jinātīti attho?",
  "tika-s0301t:711_0": "Yadi te nandisokā na santi hāsavatthuno lābhassa jāniyā ca abhāvato,",
  "tika-s0301t:711_1": "ekavihārino pana aratiyā bhavitabbanti āha –",
  "tika-s0301t:711_2": "“kacci taṃ ekamāsīnaṃ,",
  "tika-s0301t:711_3": "aratī nābhikīratī”ti.",
  "tika-s0301t:711_4": "Tasmimpi bhagavatā paṭikkhitte atha nesampi nandisokāratīnaṃ abhāve kāraṇaṃ pucchanto “kathaṃ tva”nti gāthamāha?",
  "tika-s0301t:711_5": "Athassa bhagavā taṃ kāraṇaṃ pavedento “aghajātassā”ti gāthamāha.",
  "tika-s0301t:711_6": "Tattha aghajātassāti aghe jātassa.",
  "tika-s0301t:711_7": "Tenāha “vaṭṭadukkhe ṭhitassā”ti.",
  "tika-s0301t:711_8": "Jātataṇhassa appahīnataṇhassa vaṭṭadukkhaṃ āgatameva kāraṇassa appahīnattā.",
  "tika-s0301t:711_9": "Tasseva hi kāraṇassa appahīnataṃ dassento “dukkhī sukhaṃ patthayatīti hi vutta”nti āha.",
  "tika-s0301t:711_10": "Dukkhappavattiyā sāpi taṇhāppavatti tena dassitā.",
  "tika-s0301t:711_11": "Itītiādinā vuttamevatthaṃ nigamanavasena dasseti.",
  "tika-s0301t:712_0": "Kakudhasuttavaṇṇanā niṭṭhitā.",
  "tika-s0301t:713_0": "9. Uttarasuttavaṇṇanā",
  "tika-s0301t:714_0": "100. Navamanti uttarasuttaṃ heṭṭhā devatāsaṃyuttavaṇṇanāyaṃ vuttatthameva.",
  "tika-s0301t:715_0": "Uttarasuttavaṇṇanā niṭṭhitā.",
  "tika-s0301t:716_0": "10. Anāthapiṇḍikasuttavaṇṇanā",
  "tika-s0301t:717_0": "101.",
  "tika-s0301t:717_1": "Dasame kāmaṃ devatāsaṃyuttepi “idaṃ hi taṃ jetavana”ntiādinā imā eva gāthā āgatā.",
  "tika-s0301t:717_2": "Tattha “aññatarā devatā”ti nidānaṃ āropitaṃ.",
  "tika-s0301t:717_3": "Heṭṭhā āgatanayattā eva hi potthakesu na likhitaṃ,",
  "tika-s0301t:717_4": "idha pana devaputtasaṃyutte “anāthapiṇḍiko devaputto”ti nidāne nigame ca āgataṃ,",
  "tika-s0301t:717_5": "tattha devaputtena satthu vuttappakāraguṇapavedanavasena vuttaṃ.",
  "tika-s0301t:717_6": "Satthā pana bhikkhūnaṃ tamatthaṃ pavedento “aññataro devaputto”ti āha.",
  "tika-s0301t:717_7": "Tathā pavedane pana kāraṇaṃ dassento “ānandattherassā”tiādimāha.",
  "tika-s0301t:717_8": "Anumānabuddhiyāti anumānañāṇassa.",
  "tika-s0301t:717_9": "Ānubhāvappakāsanatthanti baladīpanatthaṃ.",
  "tika-s0301t:718_0": "Anāthapiṇḍikasuttavaṇṇanā niṭṭhitā.",
  "tika-s0301t:719_0": "Dutiyavaggavaṇṇanā niṭṭhitā.",
  "tika-s0301t:720_0": "3. Nānātitthiyavaggo",
  "tika-s0301t:721_0": "1. Sivasuttavaṇṇanā",
  "tika-s0301t:722_0": "102.",
  "tika-s0301t:722_1": "Tatiyavaggassa paṭhamanti tatiyavagge paṭhamasuttaṃ.",
  "tika-s0301t:722_2": "Vuttatthameva heṭṭhā satullapakāyikavagge paṭhamasutte.",
  "tika-s0301t:723_0": "Sivasuttavaṇṇanā niṭṭhitā.",
  "tika-s0301t:724_0": "2. Khemasuttavaṇṇanā",
  "tika-s0301t:725_0": "103.",
  "tika-s0301t:725_1": "Paṭhamaṃyevāti jarāmaraṇādibhāvato pageva.",
  "tika-s0301t:725_2": "Balavacintanaṃ cintetīti yathā sākaṭiko ajānitvā visame magge sakaṭaṃ pājento akkhe chinne patikātuṃ",
  "tika-s0301t:725_3": "avisahanto dukkhī dummano balavacintanaṃ cinteti,",
  "tika-s0301t:725_4": "mahantaṃ cittasantāpaṃ pāpuṇāti,",
  "tika-s0301t:725_5": "evaṃ adhammavādī maccumukhaṃ patto balavacittasantāpaṃ pāpuṇāti,",
  "tika-s0301t:725_6": "tasmā dhammacariyāya nappamajjitabbanti.",
  "tika-s0301t:726_0": "Khemasuttavaṇṇanā niṭṭhitā.",
  "tika-s0301t:727_0": "3. Serīsuttavaṇṇanā",
  "tika-s0301t:728_0": "104.",
  "tika-s0301t:728_1": "Yaṃ dānaṃ demīti yaṃ deyyadhammaṃ parassa demi.",
  "tika-s0301t:728_2": "Tassa pati hutvāti tabbisayaṃ lobhaṃ suṭṭhu abhibhavanto tassa adhipati hutvā demi tena anākaḍḍhanīyattā.",
  "tika-s0301t:728_3": "“Na dāso na sahāyo”ti vatvā tadubhayaṃ anvayato byatirekato dassetuṃ “yo hī”tiādi vuttaṃ.",
  "tika-s0301t:728_4": "Dāso hutvā deti taṇhāya dāsabyassa upagatattā.",
  "tika-s0301t:728_5": "Sahāyo hutvā deti tassa piyabhāvāvissajjanato.",
  "tika-s0301t:728_6": "Sāmī hutvā deti taṇhādāsabyato attānaṃ mocetvā abhibhuyya pavattanato.",
  "tika-s0301t:728_7": "Sāmiparibhogasadisā hetassāyaṃ pavattatīti.",
  "tika-s0301t:729_0": "Atha vā yo dānasīlatāya dāyako puggalo,",
  "tika-s0301t:729_1": "so dāne pavattibhedena dānadāso dānasahāyo dānapatīti tippakāro hotīti dasseti.",
  "tika-s0301t:729_2": "Tadassa tippakārataṃ vibhajitvā dassetuṃ “yo hī”tiādi vuttaṃ.",
  "tika-s0301t:729_3": "Dātabbaṭṭhena dānaṃ,",
  "tika-s0301t:729_4": "annapānādi.",
  "tika-s0301t:729_5": "Tattha yaṃ attanā paribhuñjati taṇhādhipannatāya,",
  "tika-s0301t:729_6": "tassa vase vattanato dāso viya hoti.",
  "tika-s0301t:729_7": "Yaṃ paresaṃ dīyati,",
  "tika-s0301t:729_8": "tatthapi annapānasāmaññena idaṃ vuttaṃ “dānasaṅkhātassa deyyadhammassa dāso hutvā detī”ti.",
  "tika-s0301t:729_9": "Sahāyo hutvā deti attanā paribhuñjitabbassa paresaṃ dātabbassa ca samasamaṭṭhapanena.",
  "tika-s0301t:729_10": "Pati hutvā deti sayaṃ deyyadhammassa vase avattitvā tassa attano vase vattāpanato.",
  "tika-s0301t:730_0": "Aparo nayo –",
  "tika-s0301t:730_1": "yo attanā paṇītaṃ paribhuñjitvā paresaṃ nihīnaṃ deti,",
  "tika-s0301t:730_2": "so dānadāso nāma tannimittanihīnabhāvāpattito.",
  "tika-s0301t:730_3": "Yo yādisaṃ attanā paribhuñjati,",
  "tika-s0301t:730_4": "tādisameva paresaṃ deti,",
  "tika-s0301t:730_5": "so dānasahāyo nāma tannimittanihīnādhikabhāvavissajjanena sadisabhāvāpattito.",
  "tika-s0301t:730_6": "Yo attanā nihīnaṃ paribhuñjitvā paresaṃ paṇītaṃ deti,",
  "tika-s0301t:730_7": "so dānapati nāma tannimittaseṭṭhabhāvappattito.",
  "tika-s0301t:730_8": "Kammasarikkhako hi vipāko,",
  "tika-s0301t:730_9": "tasmā devaputto “dānapatī”ti vadanto “ahaṃ tādiso ahosi”nti dasseti.",
  "tika-s0301t:731_0": "“Catūsu dvāresu dānaṃ dīyitthā”ti pāḷiyaṃ saṅkhepato vuttamatthaṃ vitthāretvā dassetuṃ “tassa kirā”tiādi vuttaṃ.",
  "tika-s0301t:731_1": "Dānanti yiṭṭhaṃ,",
  "tika-s0301t:731_2": "tañca kho sabbasādhāraṇavasena katanti āha “samaṇa …pe…",
  "tika-s0301t:731_3": "yācakāna”nti.",
  "tika-s0301t:731_4": "Pabbajjūpagatāti yaṃ kiñci pabbajjaṃ upagatā.",
  "tika-s0301t:731_5": "Bhovādinoti jātimattabrāhmaṇe vadati.",
  "tika-s0301t:731_6": "Nālattha buddhasuññattā tadā lokassa.",
  "tika-s0301t:731_7": "Duggatāti dukkhajīvikakappakā kasiravuttikā.",
  "tika-s0301t:731_8": "Tenāha “daliddamanussā”ti.",
  "tika-s0301t:731_9": "Kasivāṇijjādijīvikaṃ anuṭṭhātuṃ asamatthā idha “kapaṇā”ti adhippetāti āha “kāṇakuṇiādayo”ti.",
  "tika-s0301t:731_10": "Pathāvinoti addhikā.",
  "tika-s0301t:731_11": "Vanibbakāti dāyakānaṃ guṇakittanakammaphalakittanavasena yācakā seyyathāpi naggādayo.",
  "tika-s0301t:731_12": "Tenāha “iṭṭhaṃ dinna”ntiādi.",
  "tika-s0301t:731_13": "Pasatamattanti vīhitaṇḍulādivasena vuttaṃ.",
  "tika-s0301t:731_14": "Sarāvamattanti yāgubhattādivasena.",
  "tika-s0301t:731_15": "Yathā gāmalābho gāme uppajjanako āyalābho,",
  "tika-s0301t:731_16": "evaṃ tattha dvāralābhoti āha “tattha uppajjanakasatasahasse”ti.",
  "tika-s0301t:731_17": "Mahantataraṃ dānaṃ adaṃsu aññassapi dhanassa viniyogaṃ gatattā.",
  "tika-s0301t:731_18": "Taṃ sandhāyāti taṃ mahantataraṃ dānaṃ kataṃ sandhāya.",
  "tika-s0301t:731_19": "Rañño hi tattha dānaṃ itthāgārassa dānena mahatā abhibhūtaṃ viya paṭinivattaṃ hotīti āha “paṭinivattī”ti.",
  "tika-s0301t:731_20": "Kocīti bhummatthe paccattavacanaṃ.",
  "tika-s0301t:731_21": "Tenāha “katthacī”ti.",
  "tika-s0301t:731_22": "Anekavassasahassāyukakāle tassa uppannattā asītivassasahassāni so rājā dānamadāsīti.",
  "tika-s0301t:732_0": "Serīsuttavaṇṇanā niṭṭhitā.",
  "tika-s0301t:733_0": "4. Ghaṭīkārasuttavaṇṇanā",
  "tika-s0301t:734_0": "105. Catutthaṃ heṭṭhā devatāsaṃyuttavaṇṇanāyaṃ vuttatthameva.",
  "tika-s0301t:735_0": "Ghaṭīkārasuttavaṇṇanā niṭṭhitā.",
  "tika-s0301t:736_0": "5. Jantusuttavaṇṇanā",
  "tika-s0301t:737_0": "106.",
  "tika-s0301t:737_1": "Ye vinaye apakataññuno saṃkilesikesu vodāniyesu dhammesu na kusalā yaṃ kiñci na kārino vippaṭisārabahulā.",
  "tika-s0301t:737_2": "Tesaṃ anuppannañca uddhaccaṃ uppajjati,",
  "tika-s0301t:737_3": "uppannañca bhiyyobhāvaṃ vepullaṃ āpajjatīti āha “akappiye kappiyasaññitāya…pe…",
  "tika-s0301t:737_4": "uddhaccapakatikā”ti.",
  "tika-s0301t:737_5": "Sārābhāvena tucchattā ca naḷo viyāti naḷo,",
  "tika-s0301t:737_6": "mānoti āha “unnaḷāti uggatanaḷā”ti.",
  "tika-s0301t:737_7": "Tenāha “uṭṭhitatucchamānā”ti.",
  "tika-s0301t:737_8": "Māno hi seyyassa seyyoti sadisoti ca pavattiyā visesato tuccho.",
  "tika-s0301t:737_9": "Cāpallenāti capalabhāvena,",
  "tika-s0301t:737_10": "taṇhāloluppenāti attho.",
  "tika-s0301t:737_11": "Mukhakharāti mukhena pharusā,",
  "tika-s0301t:737_12": "pharusavādinoti attho.",
  "tika-s0301t:737_13": "Vikiṇṇavācāti visaṭavacanā,",
  "tika-s0301t:737_14": "samphappalāpatāya apariyantavacanā.",
  "tika-s0301t:737_15": "Tenāha “asaṃyatavacanā”tiādi.",
  "tika-s0301t:737_16": "Caṇḍasote baddhanāvāsadisāti etena anavaṭṭhitakiriyataṃ dasseti.",
  "tika-s0301t:737_17": "Yena samannāgatā sattā ekasmiṃ ṭhāne ṭhātuṃ vā nisīdituṃ vā na sakkonti,",
  "tika-s0301t:737_18": "ito cito ca vicaranti.",
  "tika-s0301t:737_19": "Anavaṭṭhitacittāti ekasmiṃ ārammaṇe na avaṭṭhitacittā.",
  "tika-s0301t:737_20": "Vivaṭaindriyāti asaṃvutacakkhādiindriyā.",
  "tika-s0301t:738_0": "Guṇakathāya saddhiṃ kathiyamāno nigguṇassa aguṇo pākaṭo hoti jātimaṇisamīpe ṭhitassa viya kācamaṇino doso.",
  "tika-s0301t:738_1": "Sukhajīvinoti sukhe ṭhitā.",
  "tika-s0301t:738_2": "Yathā dāyakānaṃ subharaṃ hoti,",
  "tika-s0301t:738_3": "evaṃ sukhena akicchena pavattajīvikā.",
  "tika-s0301t:738_4": "Tenāha “pubbe bhikkhū”tiādi.",
  "tika-s0301t:739_0": "Attano rucivasena gāmakiccaṃ netīti gāmaṇi,",
  "tika-s0301t:739_1": "te pana hīḷento vadati “gāmaṇikā”ti.",
  "tika-s0301t:739_2": "Vissajjetvāti sativossaggavasena vissajjetvā kilesamucchāyāti mahicchāsaṅkhātāya taṇhāmucchāya.",
  "tika-s0301t:739_3": "Sīlavantānaṃyeva hi duppaṭipattiṃ sandhāya devaputto vadati.",
  "tika-s0301t:739_4": "Vattabbayuttakeyevāti ovādena mayā anuggahetabbameva.",
  "tika-s0301t:739_5": "Chaḍḍitakāti pariccattā ācariyupajjhāyādīhi.",
  "tika-s0301t:739_6": "Tato eva anāthā appatiṭṭhā.",
  "tika-s0301t:739_7": "Petāti vigatajīvitā matā.",
  "tika-s0301t:739_8": "Yathā petā,",
  "tika-s0301t:739_9": "tatheva honti attahitāsamatthatāya viññūnaṃ jigucchitabbatāya ca.",
  "tika-s0301t:740_0": "Jantusuttavaṇṇanā niṭṭhitā.",
  "tika-s0301t:741_0": "6. Rohitassasuttavaṇṇanā",
  "tika-s0301t:742_0": "107.",
  "tika-s0301t:742_1": "Ekokāseti cakkavāḷassa pariyantasaññite ekasmiṃ okāse.",
  "tika-s0301t:742_2": "Bhummanti “yatthā”ti idaṃ bhummavacanaṃ,",
  "tika-s0301t:742_3": "sāmaññato vuttampi “so lokassa anto”ti vacanato visiṭṭhavisayameva hoti.",
  "tika-s0301t:742_4": "“Na jāyati na mīyatī”ti vatvā puna “na cavati na upapajjatī”ti kasmā vuttanti āha “idaṃ aparāparaṃ…pe…",
  "tika-s0301t:742_5": "gahita”nti.",
  "tika-s0301t:742_6": "Padagamanenāti padasā gamanena.",
  "tika-s0301t:742_7": "Saṅkhāralokassa antaṃ sandhāya vadati upari saccāni pakāsetukāmo.",
  "tika-s0301t:742_8": "Saṅkhāralokassa hi anto nibbānaṃ.",
  "tika-s0301t:743_0": "Daḷhaṃ thiraṃ dhanu etassāti daḷhadhanvā.",
  "tika-s0301t:743_1": "So eva daḷhadhammoti vutto.",
  "tika-s0301t:743_2": "Tenāha “daḷhadhanū”ti.",
  "tika-s0301t:743_3": "Uttamappamāṇenāti sahassathāmappamāṇena.",
  "tika-s0301t:743_4": "Dhanusippasikkhitatāya dhanuggaho,",
  "tika-s0301t:743_5": "na dhanuggahamattenāti āha “dhanuggahoti dhanuācariyo”ti.",
  "tika-s0301t:743_6": "“Dhanuggaho”ti vatvā “sikkhito”ti vutte dhanusikkhāya sikkhitoti viññāyati,",
  "tika-s0301t:743_7": "sikkhā ca ettake kāle samatthassa ukkaṃsagato hotīti āha “dasa dvādasa vassāni dhanusippaṃ sikkhito”ti.",
  "tika-s0301t:743_8": "Usabhappamāṇepīti vīsatiyaṭṭhiyo usabhaṃ,",
  "tika-s0301t:743_9": "tasmiṃ usabhappamāṇe padese.",
  "tika-s0301t:743_10": "Vālagganti vāḷakoṭiṃ.",
  "tika-s0301t:743_11": "Katahatthoti paricitahattho.",
  "tika-s0301t:743_12": "Katasarakkhepoti vivaṭasarakkhepapadesadassanavasena sarakkhepakatāvī.",
  "tika-s0301t:743_13": "Tenāha “dassitasippo”ti.",
  "tika-s0301t:743_14": "“Katasippo”ti keci.",
  "tika-s0301t:743_15": "Asanti etenāti asanaṃ, kaṇḍo.",
  "tika-s0301t:743_16": "Tālacchāyanti tālacchādiṃ,",
  "tika-s0301t:743_17": "sā pana ratanamattā,",
  "tika-s0301t:743_18": "vidatthicaturaṅgulā vā.",
  "tika-s0301t:744_0": "Puratthimasamuddāti ekasmiṃ cakkavāḷe puratthimasamuddā.",
  "tika-s0301t:744_1": "Samuddasīsena puratthimacakkavāḷamukhavaṭṭiṃ vadati.",
  "tika-s0301t:744_2": "Pacchimasamuddoti etthāpi eseva nayo.",
  "tika-s0301t:744_3": "Nippapañcatanti adandhakāritaṃ.",
  "tika-s0301t:744_4": "Sampatteti tādisena javena gacchantena sampatte.",
  "tika-s0301t:744_5": "Anotatteti etthāpi “sampatte”ti padaṃ ānetvā sambandho,",
  "tika-s0301t:744_6": "tathā “nāgalatādantakaṭṭhaṃ khāditvā”ti etthāpi.",
  "tika-s0301t:744_7": "Tadāti yadā so lokantagavesako ahosi, tadā.",
  "tika-s0301t:744_8": "Dīghāyukakāloti anekavassasahassāyukakālo.",
  "tika-s0301t:744_9": "Cakkavāḷalokassāti sāmaññavasena ekavacanaṃ,",
  "tika-s0301t:744_10": "cakkavāḷalokanti attho.",
  "tika-s0301t:744_11": "Imasmiṃyeva cakkavāḷe nibbatti pubbaparicariyasiddhāya nikantiyā.",
  "tika-s0301t:744_12": "Sasaññimhi samanaketi na rūpadhammamattake,",
  "tika-s0301t:744_13": "atha kho pañcakkhandhasamudāyeti dasseti.",
  "tika-s0301t:744_14": "Samitapāpoti samucchinnasaṃkilesadhammo.",
  "tika-s0301t:745_0": "Rohitassasuttavaṇṇanā niṭṭhitā.",
  "tika-s0301t:746_0": "7-8. Nandasuttanandivisālasuttavaṇṇanā",
  "tika-s0301t:747_0": "108-109. Nandasuttavisālasuttāni sattamaaṭṭhamāni heṭṭhā saṃvaṇṇitarūpattā vuttatthāneva.",
  "tika-s0301t:748_0": "Nandasuttanandivisālasuttavaṇṇanā niṭṭhitā.",
  "tika-s0301t:749_0": "9. Susimasuttavaṇṇanā",
  "tika-s0301t:750_0": "110.",
  "tika-s0301t:750_1": "Tuyhampi noti tuyhampi nu, nu-",
  "tika-s0301t:750_2": "saddo pucchāyaṃ,",
  "tika-s0301t:750_3": "tasmā vaṇṇaṃ kathetukāmo pucchatīti adhippāyo.",
  "tika-s0301t:750_4": "Na vaṭṭatīti na yujjati,",
  "tika-s0301t:750_5": "kathitoti kathetuṃ āraddho,",
  "tika-s0301t:750_6": "tenāha “matthakaṃ na pāpuṇātī”ti.",
  "tika-s0301t:750_7": "Tameva matthakāpāpuṇanaṃ dassetuṃ “so hī”tiādi vuttaṃ.",
  "tika-s0301t:750_8": "Satisampajaññāyogato gorūpasīlo,",
  "tika-s0301t:750_9": "mūḷho khalitapañño,",
  "tika-s0301t:750_10": "gorūpassa viya sīlaṃ etassāti hi gorūpasīlo.",
  "tika-s0301t:750_11": "Sabhāgo ekarūpacittatāya.",
  "tika-s0301t:750_12": "Ariyānaṃ sabhāgatā nāma guṇavantavasenāti āha “aññamaññassa guṇesu pasīditvā”ti.",
  "tika-s0301t:750_13": "Soḷasavidhaṃ paññanti mahāpaññādikā cha,",
  "tika-s0301t:750_14": "nava anupubbavihārasamāpattipaññā,",
  "tika-s0301t:750_15": "āsavakkhayapaññāti imaṃ soḷasavidhaṃ paññaṃ.",
  "tika-s0301t:750_16": "Tesaṭṭhi sāvakasādhāraṇañāṇānipi ettheva saṅgahaṃ samosaraṇaṃ gacchanti.",
  "tika-s0301t:751_0": "Ānandāti theraṃ āha.",
  "tika-s0301t:751_1": "Ācāroti cārittasīlamāha.",
  "tika-s0301t:751_2": "Gocaroti gocarasampatti.",
  "tika-s0301t:751_3": "Vihāroti samāpattivihāro.",
  "tika-s0301t:751_4": "Abhikkamotiādinā iriyāpathavihāraṃ.",
  "tika-s0301t:751_5": "Tuyhampīti pi-",
  "tika-s0301t:751_6": "saddena bhagavatā attānaṃ ādiṃ katvā tadaññesaṃ viññūnaṃ sabbesaṃ therassa ruccanasabhāvo dīpitoti dassento “mayhaṃ ruccatī”tiādimāha.",
  "tika-s0301t:751_7": "Tattha satipi ānandattherassapi asītiyā mahātherānaṃ antogadhabhāve “asītiyā mahātherānaṃ ruccatī”ti",
  "tika-s0301t:751_8": "vatvā “tuyhampi ruccatī”ti vacanaṃ tena dhammasenāpatino vaṇṇaṃ kathāpetukāmatāyāti daṭṭhabbaṃ.",
  "tika-s0301t:752_0": "Sāṭakantareti nivatthavatthantare.",
  "tika-s0301t:752_1": "Laddhokāsoti nibbuddhaṃ karonto sāṭakantare laddhaṃ gahetuṃ laddhāvasaro.",
  "tika-s0301t:752_2": "Labhissāminoti labhissāmi vata.",
  "tika-s0301t:752_3": "Dīpadhajabhūtanti satayojanavitthiṇṇaṃ jambudīpassa dhajabhūtaṃ.",
  "tika-s0301t:752_4": "Puggalapalāpeti antosārābhāvato palāpabhūte puggale haranto.",
  "tika-s0301t:752_5": "Bālatāyāti rucikhantiādiabhāvatāya.",
  "tika-s0301t:752_6": "Dosatāyāti dussakabhāvena.",
  "tika-s0301t:752_7": "Mohenāti mahāmūḷhatāya.",
  "tika-s0301t:752_8": "Keci pana “bālo bālatāyāti mūḷhatāya pakatibālabhāvena na jānāti.",
  "tika-s0301t:752_9": "Mūḷho mohenāti sayaṃ abālo samānopi yadā mohena pariyuṭṭhito hoti,",
  "tika-s0301t:752_10": "tadā mohena na jānāti,",
  "tika-s0301t:752_11": "ayaṃ padadvayassa viseso”ti vadanti.",
  "tika-s0301t:752_12": "Vipallatthacittoti yakkhummādena pittummādena vā viparītacitto.",
  "tika-s0301t:753_0": "“Catūsu kosallesū”ti vuttaṃ catubbidhaṃ kosallaṃ pāḷiyā eva dassetuṃ “vuttaṃ heta”ntiādi vuttaṃ.",
  "tika-s0301t:753_1": "Tattha yo aṭṭhārasa dhātuyo samudayato atthaṅgamato assādato ādīnavato nissaraṇato ca yathābhūtaṃ pajānāti,",
  "tika-s0301t:753_2": "ayaṃ dhātukusalo.",
  "tika-s0301t:753_3": "Vuttanayena āyatanesu kusalo āyatanakusalo.",
  "tika-s0301t:753_4": "Avijjādīsu dvādasapaṭiccasamuppādaṅgesu kusalo paṭiccasamuppādakusalo.",
  "tika-s0301t:753_5": "“Idaṃ imassa phalassa ṭhānaṃ kāraṇaṃ,",
  "tika-s0301t:753_6": "idaṃ aṭṭhānaṃ akāraṇa”nti evaṃ ṭhānañca ṭhānato,",
  "tika-s0301t:753_7": "aṭṭhānañca aṭṭhānato yathābhūtaṃ pajānato ṭhānāṭṭhānakusalo.",
  "tika-s0301t:753_8": "Yo pana imesu dhātuādīsu pariññābhisamayādivasena nissaṅgagatiyā paṇḍāti laddhanāmena ñāṇena ito gato pavatto,",
  "tika-s0301t:753_9": "ayaṃ paṇḍito nāma.",
  "tika-s0301t:754_0": "Mahantānaṃ atthānaṃ pariggaṇhanato mahatī paññā etassāti mahāpañño.",
  "tika-s0301t:754_1": "Sesapadesupi eseva nayoti āha “mahāpaññādīhi samannāgatoti attho”ti.",
  "tika-s0301t:754_2": "Nānattanti yāhi mahāpaññādīhi samannāgatattā thero “mahāpañño”tiādinā kittito,",
  "tika-s0301t:754_3": "tāsaṃ mahāpaññādīnaṃ idaṃ nānattaṃ ayaṃ vemattatā.",
  "tika-s0301t:754_4": "Yassa kassaci visesato arūpadhammassa mahattaṃ nāma kiccasiddhiyā veditabbanti tadassa kiccasiddhiyā",
  "tika-s0301t:754_5": "dassento “mahante sīlakkhandhe pariggaṇhātī”tiādimāha.",
  "tika-s0301t:754_6": "Tattha hetumahantatāya paccayamahantatāya nissayamahantatāya pabhedamahantatāya kiccamahantatāya phalamahantatāya",
  "tika-s0301t:754_7": "ānisaṃsamahantatāya ca sīlakkhandhassa mahantabhāvo veditabbo.",
  "tika-s0301t:754_8": "Tattha hetū alobhādayo.",
  "tika-s0301t:754_9": "Paccayā hirottappasaddhāsativīriyādayo.",
  "tika-s0301t:754_10": "Nissayā sāvakabodhipaccekabodhisammāsambodhiniyatatā,",
  "tika-s0301t:754_11": "taṃsamaṅgino ca purisavisesā.",
  "tika-s0301t:754_12": "Pabhedo cārittādivibhāgo.",
  "tika-s0301t:754_13": "Kiccaṃ tadaṅgādivasena paṭipakkhassa vidhamanaṃ.",
  "tika-s0301t:754_14": "Phalaṃ saggasampadā nibbānasampadā ca.",
  "tika-s0301t:754_15": "Ānisaṃso piyamanāpatādi.",
  "tika-s0301t:754_16": "Ayamettha saṅkhepo,",
  "tika-s0301t:754_17": "vitthāro pana visuddhimagge ākaṅkheyyasuttādīsu ca āgatanayena veditabbo.",
  "tika-s0301t:754_18": "Iminā nayena samādhikkhandhādīnampi mahantatā yathārahaṃ niddhāretvā veditabbā.",
  "tika-s0301t:754_19": "Ṭhānāṭṭhānādīnaṃ pana mahantabhāvo mahāvisayatāya veditabbo.",
  "tika-s0301t:754_20": "Tattha ṭhānāṭṭhānānaṃ mahāvisayatā bahudhātukasuttādīsu āgatanayena,",
  "tika-s0301t:754_21": "vihārasamāpattīnaṃ samādhikkhandhe niddhāritanayena veditabbā.",
  "tika-s0301t:754_22": "Ariyasaccānaṃ sakalasāsanasaṅgaṇhanato saccavibhaṅge taṃsaṃvaṇṇanāsu āgatanayena;",
  "tika-s0301t:754_23": "satipaṭṭhānādīnaṃ satipaṭṭhānavibhaṅgādīsu taṃsaṃvaṇṇanādīsu ca āgatanayena;",
  "tika-s0301t:754_24": "sāmaññaphalānaṃ mahato hitassa mahato sukhassa mahato atthassa mahato yogakkhemassa nipphattibhāvato",
  "tika-s0301t:754_25": "santapaṇītanipuṇaatakkāvacarapaṇḍitavedanīyabhāvato ca;",
  "tika-s0301t:754_26": "abhiññānaṃ mahāsambhārato mahāvisayato mahākiccato mahānubhāvato mahānipphattito ca;",
  "tika-s0301t:754_27": "nibbānassa madanimmadanādimahatthasiddhito mahantatā veditabbā.",
  "tika-s0301t:754_28": "Pariggaṇhātīti sabhāvādito paricchijja gaṇhāti jānāti paṭivijjhatīti attho.",
  "tika-s0301t:754_29": "Sā panāti mahāpaññatā.",
  "tika-s0301t:755_0": "Puthupaññāti ettha nānākhandhesu ñāṇaṃ pavattatīti ayaṃ rūpakkhandho nāma…pe…",
  "tika-s0301t:755_1": "ayaṃ viññāṇakkhandho nāmāti evaṃ pañcannaṃ khandhānaṃ nānākaraṇaṃ paṭicca ñāṇaṃ pavattati.",
  "tika-s0301t:755_2": "Tesu ekavidhena rūpakkhandho,",
  "tika-s0301t:755_3": "ekādasavidhena rūpakkhandho,",
  "tika-s0301t:755_4": "ekavidhena vedanākkhandho,",
  "tika-s0301t:755_5": "bahuvidhena vedanākkhandho,",
  "tika-s0301t:755_6": "ekavidhena saññākkhandho,",
  "tika-s0301t:755_7": "saṅkhārakkhandho,",
  "tika-s0301t:755_8": "viññāṇakkhandhoti evaṃ ekekassa khandhassa ekavidhādivasena atītādivasenapi nānākaraṇaṃ paṭicca ñāṇaṃ pavattati.",
  "tika-s0301t:755_9": "Tathā idaṃ cakkhāyatanaṃ nāma…pe…",
  "tika-s0301t:755_10": "idaṃ dhammāyatanaṃ nāmaṃ.",
  "tika-s0301t:755_11": "Tattha dasāyatanā kāmāvacarā,",
  "tika-s0301t:755_12": "dve catubhūmakāti evaṃ āyatanānaṃ nānākaraṇaṃ paṭicca ñāṇaṃ pavattati.",
  "tika-s0301t:755_13": "Nānādhātūsūti ayaṃ cakkhudhātu nāma…pe…",
  "tika-s0301t:755_14": "ayaṃ manoviññāṇadhātu nāma.",
  "tika-s0301t:755_15": "Tattha soḷasa dhātuyo kāmāvacarā,",
  "tika-s0301t:755_16": "dve catubhūmakāti evaṃ dhātunānākaraṇaṃ paṭicca ñāṇaṃ pavattati,",
  "tika-s0301t:755_17": "taṃ upādiṇṇadhātuvasena vuttanti veditabbaṃ paccekabuddhānañhi dvinnaṃ aggasāvakānañca upādiṇṇadhātūsu eva nānākaraṇaṃ paṭicca ñāṇaṃ pavattati.",
  "tika-s0301t:755_18": "Tañca kho ekadesamattato,",
  "tika-s0301t:755_19": "na nippadesato,",
  "tika-s0301t:755_20": "anupādiṇṇakadhātūnaṃ pana nānākaraṇaṃ na jānanti eva.",
  "tika-s0301t:755_21": "Itarasāvakesu vattabbameva natthi,",
  "tika-s0301t:755_22": "sabbaññubuddhānaṃyeva pana imāya nāma dhātuyā ussannattāva imassa rukkhassa khandho seto hoti,",
  "tika-s0301t:755_23": "imassa kāḷo,",
  "tika-s0301t:755_24": "imassa maṭṭho,",
  "tika-s0301t:755_25": "imassa bahalattaco,",
  "tika-s0301t:755_26": "imassa tanuttaco,",
  "tika-s0301t:755_27": "imassa pattaṃ vaṇṇasaṇṭhānādivasena evarūpaṃ;",
  "tika-s0301t:755_28": "imassa pupphaṃ nīlaṃ pītakaṃ lohitakaṃ odātaṃ,",
  "tika-s0301t:755_29": "sugandhaṃ duggandhaṃ;",
  "tika-s0301t:755_30": "phalaṃ khuddakaṃ mahantaṃ dīghaṃ vaṭṭaṃ susaṇṭhānaṃ maṭṭhaṃ pharusaṃ sugandhaṃ madhuraṃ tittakaṃ ambilaṃ kaṭukaṃ kasāvaṃ;",
  "tika-s0301t:755_31": "kaṇṭako tikhiṇo atikhiṇo ujuko kuṭilo tambo lohito odāto hotīti dhātunānattaṃ paṭicca ñāṇaṃ pavattati.",
  "tika-s0301t:756_0": "Atthesūti rūpādīsu ārammaṇesu.",
  "tika-s0301t:756_1": "Nānāpaṭiccasamuppādesūti ajjhattabahiddhābhedato ca saṇṭhānabhedato ca nānappabhedesu paṭiccasamuppādaṅgesu.",
  "tika-s0301t:756_2": "Avijjādiaṅgānañhi paccekaṃ paṭiccasamuppādasaññitāti.",
  "tika-s0301t:756_3": "Tenāha saṅkhārapiṭake “dvādasa paccayā dvādasa paṭiccasamuppādā”ti.",
  "tika-s0301t:756_4": "Nānāsuññatamanupalabbhesūti nānāsabhāvesu niccasārādivirahato suññasabhāvesu,",
  "tika-s0301t:756_5": "tato eva itthipurisaattaattaniyādivasena anupalabbhesu sabhāvesu. Ma-",
  "tika-s0301t:756_6": "kāro hettha padasandhikaro.",
  "tika-s0301t:756_7": "Nānāatthesūti atthapaṭisambhidāvisayesu paccayuppannādibhedesu nānāvidhesu atthesu.",
  "tika-s0301t:756_8": "Dhammesūti dhammapaṭisambhidāvisayesu paccayādinānādhammesu.",
  "tika-s0301t:756_9": "Niruttīsūti tesaṃyeva atthadhammānaṃ niddhāraṇavacanasaṅkhātāsu niruttīsu.",
  "tika-s0301t:756_10": "Paṭibhānesūti atthapaṭisambhidādīsu visayabhūtesu “imāni idamatthajotakānī”ti tathā tathā paṭibhānato patiṭṭhānato paṭibhānānīti laddhanāmesu ñāṇesu.",
  "tika-s0301t:756_11": "Puthu nānāsīlakkhandhesūtiādīsu sīlassa puthuttaṃ nānattañca vuttameva.",
  "tika-s0301t:756_12": "Itaresaṃ pana vuttanayānusārena suviññeyyattā pākaṭameva.",
  "tika-s0301t:756_13": "Yaṃ pana abhinnaṃ ekameva nibbānaṃ,",
  "tika-s0301t:756_14": "tattha upacāravasena puthuttaṃ gahetabbanti āha “puthu janasādhāraṇe dhamme samatikkammā”ti.",
  "tika-s0301t:756_15": "Tenassa idha madanimmadanādipariyāyena puthuttaṃ dīpitaṃ hoti.",
  "tika-s0301t:757_0": "Evaṃ visayavasena paññāya mahattaṃ puthuttañca dassetvā idāni sampayuttadhammavasena hāsabhāvaṃ,",
  "tika-s0301t:757_1": "pavattiākāravasena javanabhāvaṃ,",
  "tika-s0301t:757_2": "kiccavasena tikkhādibhāvañca dassetuṃ “katamā hāsapaññā”tiādi vuttaṃ.",
  "tika-s0301t:757_3": "Tattha hāsabahuloti pītibahulo.",
  "tika-s0301t:757_4": "Sesapadāni tassa vevacanāni.",
  "tika-s0301t:757_5": "Sīlaṃ paripūretīti haṭṭhapahaṭṭho udaggudaggo hutvā pītisahagatāya paññāya pātimokkhasīlaṃ ṭhapetvā hāsanīyatarasseva",
  "tika-s0301t:757_6": "visuṃ gahitattā itaraṃ tividhaṃ sīlaṃ paripūreti.",
  "tika-s0301t:757_7": "Pītisomanassasahagatā hi paññā abhirativasena tadārammaṇe phullitā vikasitā viya vattati,",
  "tika-s0301t:757_8": "na upekkhāsahagatā.",
  "tika-s0301t:757_9": "Sīlakkhandhaṃ samādhikkhandhantiādīsupi eseva nayo.",
  "tika-s0301t:757_10": "Therotiādinā abhinīhārasiddhā therassa hāsapaññatāti dasseti.",
  "tika-s0301t:758_0": "Sabbaṃ rūpaṃ aniccalakkhaṇato khippaṃ javatīti rūpakkhandhaṃ aniccanti sīghavegena pavattiyā paṭipakkhadūrībhāvena",
  "tika-s0301t:758_1": "pubbābhisaṅkhārassa sātisayattā indena visaṭṭhavajiraṃ viya lakkhaṇaṃ paṭivijjhantī adandhāyantī rūpakkhandhe",
  "tika-s0301t:758_2": "aniccalakkhaṇaṃ vegena paṭivijjhati,",
  "tika-s0301t:758_3": "tasmā sā javanapaññā nāmāti attho.",
  "tika-s0301t:758_4": "Sesapadesupi eseva nayo.",
  "tika-s0301t:758_5": "Evaṃ lakkhaṇārammaṇikavipassanāvasena javanapaññaṃ dassetvā balavavipassanāvasena dassetuṃ “rūpa”ntiādi vuttaṃ.",
  "tika-s0301t:758_6": "Tattha khayaṭṭhenāti yattha yattha uppajjati,",
  "tika-s0301t:758_7": "tattha tattheva khaṇeneva bhijjanato khayasabhāvato.",
  "tika-s0301t:758_8": "Bhayaṭṭhenāti bhayānakato.",
  "tika-s0301t:758_9": "Asārakaṭṭhenāti attasāravirahato niccasārādivirahato ca.",
  "tika-s0301t:758_10": "Tulayitvāti tulābhūtāya vipassanāya tulayitvā.",
  "tika-s0301t:758_11": "Tīrayitvāti tāya eva tīraṇabhūtāya tīretvā.",
  "tika-s0301t:758_12": "Vibhāvayitvāti yāthāvato pakāsetvā pañcakkhandhaṃ vibhūtaṃ katvā pākaṭaṃ katvā.",
  "tika-s0301t:758_13": "Rūpanirodheti rūpakkhandhassa nirodhabhūte nibbāne ninnapoṇapabbhārabhāvena.",
  "tika-s0301t:758_14": "Idāni sikhāppattavipassanāvasena javanapaññaṃ dassetuṃ puna “rūpa”ntiādi vuttaṃ.",
  "tika-s0301t:758_15": "“Vuṭṭhānagāminivipassanāvasenā”ti keci.",
  "tika-s0301t:759_0": "Ñāṇatikkhabhāvo nāma savisesaṃ paṭipakkhasamucchindane veditabboti “khippaṃ kilese chindatīti tikkhapañño”ti",
  "tika-s0301t:759_1": "vatvā te pana kilese vibhāgena dassento “uppannaṃ kāmavitakka”ntiādimāha.",
  "tika-s0301t:759_2": "Tikkhapañño khippābhiñño hoti,",
  "tika-s0301t:759_3": "paṭipadā cassa na calatīti āha “ekasmiṃ āsane cattāro ca ariyamaggā adhigatā hontī”tiādi.",
  "tika-s0301t:759_4": "Thero cātiādinā dhammasenāpatino tikkhapaññatā sikhāppattāti dasseti.",
  "tika-s0301t:760_0": "“Sabbe saṅkhārā aniccā dukkhā vipariṇāmadhammā saṅkhatā paṭiccasamuppannā khayadhammā vayadhammā virāgadhammā",
  "tika-s0301t:760_1": "nirodhadhammā”ti yāthāvato dassanena saccasampaṭivedho ijjhati,",
  "tika-s0301t:760_2": "na aññathāti kāraṇamukhena nibbedhikapaññaṃ dassetuṃ “sabbasaṅkhāresu ubbegabahulo hotī”tiādi vuttaṃ.",
  "tika-s0301t:760_3": "Tattha ubbegabahuloti vuttanayena sabbasaṅkhāresu abhiṇhappavattasaṃvego.",
  "tika-s0301t:760_4": "Uttāsabahuloti ñāṇuttāsavasena sabbasaṅkhāresu bahuso utrastamānaso.",
  "tika-s0301t:760_5": "Tena ādīnavānupassanamāha.",
  "tika-s0301t:760_6": "Ukkaṇṭhanabahuloti iminā pana nibbidānupassanamāha,",
  "tika-s0301t:760_7": "aratibahulotiādinā tassā eva aparāparuppattiṃ.",
  "tika-s0301t:760_8": "Bahimukho sabbasaṅkhārato bahibhūtaṃ nibbānaṃ uddissa pavattañāṇamukho,",
  "tika-s0301t:760_9": "tathā vā pavattitavimokkhamukho.",
  "tika-s0301t:760_10": "Nibbijjhanaṃ nibbedho,",
  "tika-s0301t:760_11": "so etissā atthi,",
  "tika-s0301t:760_12": "nibbijjhatīti vā nibbedhā,",
  "tika-s0301t:760_13": "sā eva paññā nibbedhikā.",
  "tika-s0301t:760_14": "Yaṃ panettha atthato na vibhattaṃ,",
  "tika-s0301t:760_15": "taṃ heṭṭhā vuttanayattā suviññeyyameva.",
  "tika-s0301t:761_0": "Appicchoti santaguṇaniguhanatāti attani vijjamānānaṃ bāhusaccadhutadhammasīlādiguṇānañceva paṭivedhaguṇassa ca niguhanaṃ,",
  "tika-s0301t:761_1": "paṭiggahaṇe ca mattaññutāti eteneva pariyesanaparibhogamattaññutāpi vuttā hoti.",
  "tika-s0301t:761_2": "Tīhi santosehīti catūsu paccayesu paccekaṃ tīhi santosehi,",
  "tika-s0301t:761_3": "sabbe pana dvādasa.",
  "tika-s0301t:761_4": "Paṭisallīnena vivekaṭṭhakāyānaṃ na saṅgaṇikārāmānaṃ.",
  "tika-s0301t:761_5": "Nekkhammābhiratānanti pabbajjaṃ upagatānaṃ.",
  "tika-s0301t:761_6": "Parisuddhacittānaṃ vigatacittasaṃkilesānaṃ.",
  "tika-s0301t:761_7": "Paramavodānappattānaṃ aṭṭhasamāpattisamadhigamena ativiya vodānaṃ visuddhiṃ pattānaṃ.",
  "tika-s0301t:761_8": "Kilesupadhiādīnaṃ abhāvato nirupadhīnaṃ.",
  "tika-s0301t:761_9": "Phalasamāpattivasena sabbasaṅkhāravinissaṭattā visaṅkhāraṃ nibbānaṃ.",
  "tika-s0301t:761_10": "Upagatānaṃ,",
  "tika-s0301t:761_11": "imesaṃ tiṇṇaṃ vivekānaṃ lābhī pavivitto “pakārehi vivitto”ti katvā.",
  "tika-s0301t:761_12": "Samāsajjanaṃ parisinehuppādo saṃsaggo,",
  "tika-s0301t:761_13": "savanavasena uppajjanakasaṃsaggo savanasaṃsaggo.",
  "tika-s0301t:761_14": "Esa nayo sesesupi.",
  "tika-s0301t:761_15": "Samullapanaṃ ālāpasallapanaṃ.",
  "tika-s0301t:761_16": "Saṃsaggavatthunā iminā tassa paribhogo paribhogasaṃsaggo.",
  "tika-s0301t:762_0": "Āraddhavīriyoti ettha vīriyārambho nāma vīriyassa paggaṇhanaṃ paripuṇṇakaraṇaṃ.",
  "tika-s0301t:762_1": "Taṃ pana sabbaso kilesānaṃ niggaṇhananti dassento “tatthā”tiādimāha.",
  "tika-s0301t:762_2": "Odhunanavattāti kilesānaṃ yassa kassaci sāvajjassa odhunanavasena vattā.",
  "tika-s0301t:762_3": "Tenāha “bhikkhūna”ntiādi.",
  "tika-s0301t:762_4": "Otiṇṇaṃ nāma vajjaṃ ajjhācaritanti ārocitaṃ.",
  "tika-s0301t:762_5": "Anotiṇṇaṃ anārocitaṃ.",
  "tika-s0301t:762_6": "Tantivasenāti pāḷidhammavasena,",
  "tika-s0301t:762_7": "yuttasaddassa vasenāti attho.",
  "tika-s0301t:762_8": "Pāpe lāmake puggale dhamme ca garahati jigucchatīti pāpagarahī.",
  "tika-s0301t:762_9": "Tenāha “pāpapuggale”tiādi.",
  "tika-s0301t:762_10": "Ekadassīti ekabhavadassī,",
  "tika-s0301t:762_11": "idhalokamattadassī diṭṭhadhammikasukhamattāpekkhī.",
  "tika-s0301t:762_12": "Samantāti samantato,",
  "tika-s0301t:762_13": "parito me katthaci mā ahūti yojanā.",
  "tika-s0301t:763_0": "Soḷasahi padehīti soḷasahi koṭṭhāsehi.",
  "tika-s0301t:763_1": "Akuppanti kenaci akopanīyaṃ.",
  "tika-s0301t:763_2": "Ayaṃ dhammasenāpatino guṇakathā satthu vacanānusārena dasasahassacakkavāḷabyāpinī ahosi,",
  "tika-s0301t:763_3": "taṃ dassetuṃ “eva”ntiādi vuttaṃ.",
  "tika-s0301t:763_4": "Catubbidhā vaṇṇanibhā pātubhavi uḷārapītisomanassasamuṭṭhānattā.",
  "tika-s0301t:763_5": "Suṭṭhu obhāsatīti subho.",
  "tika-s0301t:763_6": "Obhāsasampattiyā maṇino bhaddakatāti āha “subhoti sundaro”ti.",
  "tika-s0301t:763_7": "Jātimā parisuddhaākarasamuṭṭhitattā.",
  "tika-s0301t:763_8": "Kuruvindajātiādijātivisesopi maṇi ākaraparisuddhamūlako evāti āha “jātisampanno”ti.",
  "tika-s0301t:763_9": "Dhovanādiparikammenāti catūsu pāsāṇesu dhovanadosanīharaṇatāpanasaṇhakaraṇādiparikammena.",
  "tika-s0301t:763_10": "Rattakambalassa vasena sabhāvavaṇṇasiddhiyā veḷuriyamaṇi ativiya sobhatīti āha “paṇḍukambale nikkhitto”ti.",
  "tika-s0301t:763_11": "Nikkhanti bhaṇḍamāha.",
  "tika-s0301t:763_12": "Tañca appakena suvaṇṇena kataṃ bhaṇḍaṃ na sobhati sobhāvipulenāti āha “atirekapañcasuvaṇṇena katapiḷandhana”nti.",
  "tika-s0301t:763_13": "Suvaṇṇanti pañcadharaṇassa samaññā,",
  "tika-s0301t:763_14": "tasmā pañcavīsatisuvaṇṇasāriyā vicittaābharaṇaṃ idha “nikkha”nti adhippetaṃ.",
  "tika-s0301t:763_15": "Tañhi vipulaṃ na parittakaṃ.",
  "tika-s0301t:763_16": "Mahājambusākhāya pavattanadiyanti mahājambusākhāya heṭṭhā sañjātanadiyaṃ.",
  "tika-s0301t:763_17": "Taṃ kira ratanaṃ rattaṃ.",
  "tika-s0301t:763_18": "Sukusalena…pe…",
  "tika-s0301t:763_19": "sampahaṭṭhanti suṭṭhu kusalena suvaṇṇakārena ukkāya tāpetvā sammā pahaṭṭhaṃ majjanādivasena sukataparikammaṃ.",
  "tika-s0301t:763_20": "Dhātuvibhaṅgeti dhātuvibhaṅgasutte.",
  "tika-s0301t:763_21": "Katabhaṇḍanti ābharaṇabhāvena kataṃ bhaṇḍaṃ.",
  "tika-s0301t:764_0": "Nātiucco nātinīco taruṇasūriyo nāma.",
  "tika-s0301t:764_1": "Satthārā ābhatavaṇṇo ubbhataguṇoti attho.",
  "tika-s0301t:764_2": "Neva maraṇaṃ abhinandatīti attanopi maraṇaṃ neva abhinandati attavinipātassa sāvajjabhāvato.",
  "tika-s0301t:764_3": "Bodhisatto pana paresaṃ atthāya attano attabhāvaṃ pariccajati karuṇāvasena,",
  "tika-s0301t:764_4": "evaṃ vosajjanaṃ paramatthapāramīpāripūriṃ gacchatīti sāvakā na tathā kātuṃ sakkā sikkhāpadato.",
  "tika-s0301t:764_5": "Na jīvitaṃ pattheti jīvitāsāya samucchinnattā.",
  "tika-s0301t:764_6": "Divasasaṅkhepanti ajja tvaṃ idaṃ nāma kammaṃ karohi,",
  "tika-s0301t:764_7": "idaṃ te vetananti divasabhāgena paricchinnaṃ vetanaṃ.",
  "tika-s0301t:764_8": "Tādiso hi bhatako divasakkhayameva udikkhati,",
  "tika-s0301t:764_9": "na kammaniṭṭhānaṃ.",
  "tika-s0301t:764_10": "Nibbisaṃ bhatako yathāti vetanaṃ bhatiṃ icchanto kālakkhayaṃ udikkhanto bhatakapuriso viya.",
  "tika-s0301t:765_0": "Susimasuttavaṇṇanā niṭṭhitā.",
  "tika-s0301t:766_0": "10. Nānātitthiyasāvakasuttavaṇṇanā",
  "tika-s0301t:767_0": "111.",
  "tika-s0301t:767_1": "Nānātitthiyasāvakāti puthutitthiyānaṃ sāvakā.",
  "tika-s0301t:767_2": "Chinditeti hatthacchedādivasena chede.",
  "tika-s0301t:767_3": "Māriteti māraṇe.",
  "tika-s0301t:767_4": "Na pāpaṃ samanupassatīti kiñci pāpaṃ atthīti na passati,",
  "tika-s0301t:767_5": "paresañca tathā pavedeti.",
  "tika-s0301t:767_6": "Vissāsanti vissatthabhāvaṃ.",
  "tika-s0301t:767_7": "“Katakammānampi vipāko natthī”ti vadanto katapāpānaṃ akatapuññānañca vissatthataṃ nirāsaṅkataṃ janeti.",
  "tika-s0301t:768_0": "Tapojigucchāyāti tapasā acelavatādinā pāpato jigucchanena,",
  "tika-s0301t:768_1": "“pāpaṃ virājayāmā”ti acelavatādisamādānenāti attho.",
  "tika-s0301t:768_2": "Tasmiñhi samādāne ṭhitena saṃvarena saṃvutacitto samannāgato pihito ca nāma hotīti “susaṃvutatto”tiādi vuttaṃ.",
  "tika-s0301t:768_3": "Cattāro yāmā bhāgā catuyāmā,",
  "tika-s0301t:768_4": "catuyāmā eva cātuyāmā.",
  "tika-s0301t:768_5": "Bhāgattho hi idha yāma-",
  "tika-s0301t:768_6": "saddo yathā “rattiyaṃ paṭhamo yāmo”ti.",
  "tika-s0301t:768_7": "So panettha bhāgo saṃvaralakkhaṇoti āha “cātuyāmena susaṃvuto”ti,",
  "tika-s0301t:768_8": "catukoṭṭhāsena saṃvarena suṭṭhu saṃvutoti attho.",
  "tika-s0301t:768_9": "Paṭikkhittasabbasītodakoti paṭikkhittasabbasītudakaparibhogo.",
  "tika-s0301t:768_10": "Sabbena pāpavāraṇena yuttoti sabbappakārena saṃvaralakkhaṇena pāpavāraṇena samannāgato.",
  "tika-s0301t:768_11": "Dhutapāpoti sabbena nijjaralakkhaṇena pāpavāraṇenapi dhutapāpo.",
  "tika-s0301t:768_12": "Phuṭṭhoti aṭṭhannampi kammānaṃ khepanena vikkhepappattiyā kammakkhayalakkhaṇena sabbena pāpavāraṇena phuṭṭho,",
  "tika-s0301t:768_13": "taṃ phusitvā ṭhito.",
  "tika-s0301t:768_14": "Na niguhantoti na niguhanahetu diṭṭhasute tatheva kathento.",
  "tika-s0301t:769_0": "Nānātitthiyānaṃyeva upaṭṭhākoti paravādīnaṃ sabbesaṃyeva titthiyānaṃ upaṭṭhāko,",
  "tika-s0301t:769_1": "tesu sādhāraṇavasena abhippasanno.",
  "tika-s0301t:769_2": "Koṭippattāti mokkhādhigamena samaṇadhamme pattabbamariyādappattā.",
  "tika-s0301t:770_0": "Sahacaritamattenāti sīhanādena saha vassakaraṇamattena.",
  "tika-s0301t:770_1": "Sīhena sīhanādaṃ nadantena saheva siṅgālena attano siṅgālaravakaraṇamattena.",
  "tika-s0301t:770_2": "Kotthukoti khuddakakotthu.",
  "tika-s0301t:770_3": "Āsaṅkitasamācāroti attanā ca parehi ca āsaṅkitabbasamācāro.",
  "tika-s0301t:770_4": "Sappurisānanti buddhādīnaṃ.",
  "tika-s0301t:771_0": "Tassāti vegabbharissa devaputtassa.",
  "tika-s0301t:771_1": "Sarīre anuāvisīti sarīre anupavisitvā viya āvisi.",
  "tika-s0301t:771_2": "Adhimuccīti yathā gahitassa vasena cittaṃ na vattati,",
  "tika-s0301t:771_3": "attano eva vase vattati,",
  "tika-s0301t:771_4": "evaṃ adhiṭṭhahi.",
  "tika-s0301t:771_5": "Āyuttāti dassanena saṃyuttā.",
  "tika-s0301t:771_6": "Pavivekiyanti kappakavatthabhuñjanasenāsanehi pavivittabhāvaṃ.",
  "tika-s0301t:771_7": "Tenāha “te kirā”tiādi.",
  "tika-s0301t:771_8": "Rūpe niviṭṭhāti cakkhurūpadhamme abhiniviṭṭhā.",
  "tika-s0301t:771_9": "Tenāha “taṇhādiṭṭhīhi patiṭṭhitā”ti.",
  "tika-s0301t:771_10": "Devalokapatthanakāmāti devalokasseva abhipatthanakāmā.",
  "tika-s0301t:771_11": "Maraṇadhammatāya mātiyā.",
  "tika-s0301t:771_12": "Tenāha “mātiyāti maccā”ti.",
  "tika-s0301t:771_13": "Paralokatthāyāti parasampattibhāvāya lokassa atthāya.",
  "tika-s0301t:772_0": "Pabhāsavaṇṇāti pabhāya samānavaṇṇā.",
  "tika-s0301t:772_1": "Kesaṃ pabhāyāti āha “candobhāsā”tiādi.",
  "tika-s0301t:772_2": "Sajjhārāgapabhāsavaṇṇā indadhanupabhāsavaṇṇāti paccekaṃ yojanā.",
  "tika-s0301t:772_3": "Āmo āmagandho etassa atthīti āmisaṃ.",
  "tika-s0301t:772_4": "Vadhāyāti viddhaṃsituṃ.",
  "tika-s0301t:772_5": "Rūpāti rūpāyatanādirūpidhammā.",
  "tika-s0301t:773_0": "Rājagahasamīpappavattīnaṃ rājagahiyānaṃ.",
  "tika-s0301t:773_1": "“Seto”ti kelāsakūṭo adhippetoti āha “setoti kelāso”ti.",
  "tika-s0301t:773_2": "Kenaci na ghaṭṭetīti aghaṃ,",
  "tika-s0301t:773_3": "antalikkhanti āha “aghagāmīnanti ākāsagāmīna”nti.",
  "tika-s0301t:773_4": "Udakaṃ dhīyati etthāti udadhi,",
  "tika-s0301t:773_5": "mahodadhi.",
  "tika-s0301t:773_6": "Vipuloti vepullapabbato.",
  "tika-s0301t:773_7": "Himavantapabbatānanti himavantapabbatabhāgānaṃ.",
  "tika-s0301t:773_8": "Buddho seṭṭho sīlasamādhipaññāvimuttivimuttiñāṇadassanādīhi sabbaguṇehi.",
  "tika-s0301t:774_0": "Nānātitthiyasāvakasuttavaṇṇanā niṭṭhitā.",
  "tika-s0301t:775_0": "Tatiyavaggavaṇṇanā niṭṭhitā.",
  "tika-s0301t:776_0": "Sāratthappakāsiniyā saṃyuttanikāya-aṭṭhakathāya",
  "tika-s0301t:777_0": "Devaputtasaṃyuttavaṇṇanāya līnatthappakāsanā samattā.",
  "tika-s0301t:780_0": "3. Kosalasaṃyuttaṃ",
  "tika-s0301t:781_0": "1. Paṭhamavaggo",
  "tika-s0301t:782_0": "1. Daharasuttavaṇṇanā",
  "tika-s0301t:783_0": "112.",
  "tika-s0301t:783_1": "Bhagavatā saddhiṃ sammodīti bhagavato guṇe ajānanto kosalarājā attano khattiyamānena kevalaṃ bhagavatā saddhiṃ sammodi.",
  "tika-s0301t:783_2": "Paṭhamāgate hi satthari tassa sammoditākāraṃ dassetuṃ “yathā”tiādi vuttaṃ.",
  "tika-s0301t:783_3": "Yathā khamanīyādīni pucchantoti yathā bhagavā “kacci te, mahārāja,",
  "tika-s0301t:783_4": "khamanīyaṃ,",
  "tika-s0301t:783_5": "kacci yāpanīya”ntiādinā tena raññā saddhiṃ paṭhamaṃ pavattamodo ahosi pubbabhāsitāya,",
  "tika-s0301t:783_6": "tadanukaraṇena evaṃ sopi rājā bhagavatā saddhiṃ samappavattamodo ahosīti yojanā.",
  "tika-s0301t:783_7": "Taṃ pana samappavattamodanaṃ upamāya dassetuṃ “sītodakaṃ viyā”tiādi vuttaṃ.",
  "tika-s0301t:783_8": "Tattha sammoditanti saṃsanditaṃ ekībhāvanti sammodanakiriyāya samānataṃ ekarūpataṃ,",
  "tika-s0301t:783_9": "khamanīyanti “idaṃ catucakkaṃ navadvāraṃ sarīrayantaṃ dukkhabahulatāya sabhāvato dussahaṃ,",
  "tika-s0301t:783_10": "kacci khamituṃ sakkuṇeyya”nti pucchati.",
  "tika-s0301t:783_11": "Yāpanīyanti paccayāyattavuttikaṃ cirapabandhasaṅkhātāya yāpanāya kacci yāpetuṃ sakkuṇeyyaṃ.",
  "tika-s0301t:783_12": "Sīsarogādiābādhābhāvena kacci appābādhaṃ.",
  "tika-s0301t:783_13": "Dukkhajīvikābhāvena kacci appātaṅkaṃ.",
  "tika-s0301t:783_14": "Taṃtaṃkiccakaraṇe uṭṭhānasukhatāya kacci lahuṭṭhānaṃ.",
  "tika-s0301t:783_15": "Tadanurūpabalayogato kacci balaṃ.",
  "tika-s0301t:783_16": "Sukhavihārasambhavena kacci phāsuvihāro atthīti tattha tattha kacci-",
  "tika-s0301t:783_17": "saddaṃ yojetvā attho veditabbo.",
  "tika-s0301t:783_18": "Balavappattā pīti pītiyeva.",
  "tika-s0301t:783_19": "Taruṇapīti pāmojjaṃ.",
  "tika-s0301t:783_20": "Sammodanaṃ janeti karotīti sammodanīyaṃ.",
  "tika-s0301t:783_21": "Sammoditabbato sammodanīyanti imaṃ pana atthaṃ dassento “sammodituṃ yuttabhāvato”ti āha.",
  "tika-s0301t:783_22": "Saritabbabhāvatoti anussaritabbabhāvato.",
  "tika-s0301t:783_23": "“Saraṇīya”nti vattabbe dīghaṃ katvā “sāraṇīya”nti vuttaṃ.",
  "tika-s0301t:784_0": "Suyyamānasukhatoti āpāthamadhurataṃ āha,",
  "tika-s0301t:784_1": "anussariyamānasukhatoti vimaddaramaṇīyataṃ.",
  "tika-s0301t:784_2": "Byañjanaparisuddhatāyāti sabhāvaniruttibhāvena tassā kathāya vacanacāturiyamāha,",
  "tika-s0301t:784_3": "atthaparisuddhatāyāti atthassa nirupakkilesataṃ.",
  "tika-s0301t:784_4": "Anekehi pariyāyehīti anekehi kāraṇehi.",
  "tika-s0301t:784_5": "Adiṭṭhattāti upasaṅkamanavasena adiṭṭhattā.",
  "tika-s0301t:784_6": "Guṇāguṇavasenāti guṇavasena gambhīrabhāvaṃ vā aguṇavasena uttānabhāvaṃ vā.",
  "tika-s0301t:784_7": "Ovaṭṭikasāraṃ katvāti ovaṭṭikāya gahetabbasāravatthuṃ katvā.",
  "tika-s0301t:784_8": "Lokanissaraṇabhavokkantipañhanti lokato nissaṭabhāvapañhañceva ādito bhavokkamanapañhañca.",
  "tika-s0301t:784_9": "Satthu sammāsambuddhataṃ pucchanto hi “kiṃ bhavaṃ gotamo sabbalokato nissaṭo,",
  "tika-s0301t:784_10": "sabbasattehi ca jeṭṭho”ti?",
  "tika-s0301t:784_11": "Pucchati nāma.",
  "tika-s0301t:784_12": "Yathā hi satthu sammāsambuddhatāya lokato nissaṭatā viññāyati,",
  "tika-s0301t:784_13": "evaṃ sabbasattehi jeṭṭhabhāvato seṭṭhabhāvato.",
  "tika-s0301t:784_14": "Svāyamattho aggapasādasuttādīhi vibhāvetabbo.",
  "tika-s0301t:784_15": "Kathaṃ pana sambuddhatā viññāyatīti?",
  "tika-s0301t:784_16": "Aviparītadhammadesanato.",
  "tika-s0301t:784_17": "Ayamettha saṅkhepo,",
  "tika-s0301t:784_18": "vitthāro pana visuddhimaggasaṃvaṇṇanādīsu vuttanayena veditabbo.",
  "tika-s0301t:785_0": "Rājā satthu aviparītadhammadesanaṃ ajānanto tato evassa sammāsambodhiṃ asaddahanto “vuḍḍhataresupi cirapabbajitesu",
  "tika-s0301t:785_1": "sammāsambuddhabhāve alabbhamāne tabbiparīte kathaṃ labbheyyā”ti maññamāno “kiṃ pana bhavaṃ gotamo”tiādiṃ vakkhati.",
  "tika-s0301t:785_2": "Rājā attano laddhiyā na pucchati attano sammukhā tehi asammāsambuddhabhāvasseva paṭiññātattā.",
  "tika-s0301t:785_3": "Yasmā te musāvāditāya attano upaṭṭhākādīnaṃ “buddhā maya”nti paṭijāniṃsu,",
  "tika-s0301t:785_4": "tasmā vuttaṃ “loke mahājanena gahitapaṭiññāvasena pucchatī”ti.",
  "tika-s0301t:785_5": "Svāyamattho āgamissati.",
  "tika-s0301t:785_6": "Buddhasīhanādanti buddhānaṃ eva āveṇikaṃ sīhanādaṃ.",
  "tika-s0301t:785_7": "Kāmaṃ maggañāṇapadaṭṭhānaṃ sabbaññutaññāṇaṃ,",
  "tika-s0301t:785_8": "sambodhiñāṇe pana gahite taṃ atthato gahitameva hotīti vuttaṃ “sabbaññutaññāṇasaṅkhātaṃ sammāsambodhi”nti.",
  "tika-s0301t:786_0": "Pabbajjūpagamanenāti yāya kāyaci pabbajjāya upagamanamattena samaṇā,",
  "tika-s0301t:786_1": "na samitapāpatāya.",
  "tika-s0301t:786_2": "Jātivasenāti jātimattena brāhmaṇā,",
  "tika-s0301t:786_3": "na bāhitapāpatāya.",
  "tika-s0301t:786_4": "Pabbajitasamūhasaṅkhāto saṅghoti pabbajitasamūhatāmattena saṅgho,",
  "tika-s0301t:786_5": "na niyyānikadiṭṭhivisuddhasīlasāmaññavasena saṃhatattāti adhippāyo.",
  "tika-s0301t:786_6": "Etesaṃ atthīti etesaṃ sabbaññupaṭiññātānaṃ parivārabhūto atthi.",
  "tika-s0301t:786_7": "Svevāti pabbajitasamūhasaṅkhāto eva.",
  "tika-s0301t:786_8": "Keci pana “pabbajitasamūhavasena. Saṅghino,",
  "tika-s0301t:786_9": "gahaṭṭhasamūhavasena gaṇino”ti vadanti,",
  "tika-s0301t:786_10": "taṃ tesaṃ matimattaṃ gaṇe eva loke saṅghasaddassa niruḷhattā.",
  "tika-s0301t:786_11": "Ācārasikkhāpanavasenāti acelakavatacariyādi-",
  "tika-s0301t:786_12": "ācārasikkhāpanavasena.",
  "tika-s0301t:786_13": "Pākaṭāti saṅghīādibhāvena pakāsitā.",
  "tika-s0301t:786_14": "“Appicchā”ti vatvā tattha labbhamānaṃ appicchataṃ dassetuṃ “apicchatāya vatthampi na nivāsentī”ti vuttaṃ.",
  "tika-s0301t:786_15": "Na hi tesu sāsanikesu viya santaguṇaniguhanā appicchā labbhatīti.",
  "tika-s0301t:786_16": "Yasoti kittisaddo.",
  "tika-s0301t:786_17": "Taranti etena saṃsāroghanti evaṃ sammatattā titthaṃ vuccati laddhīti āha “titthakarāti laddhikarā”ti.",
  "tika-s0301t:786_18": "Sādhusammatāti “sādhū”ti sammatā,",
  "tika-s0301t:786_19": "na sādhūhi sammatāti āha “santo…pe…",
  "tika-s0301t:786_20": "puthujjanassā”ti.",
  "tika-s0301t:787_0": "Kappakolāhalanti kappato kolāhalaṃ,",
  "tika-s0301t:787_1": "“kappuṭṭhānaṃ bhavissatī”ti devaputtehi ugghositamahāsaddo.",
  "tika-s0301t:787_2": "Imeti pūraṇādayo.",
  "tika-s0301t:787_3": "Buddhakolāhalanti devatāhi ghositaṃ buddhakolāhalaṃ.",
  "tika-s0301t:787_4": "Payirupāsitvāti purisasutiparamparāya sutvā.",
  "tika-s0301t:787_5": "Cintāmaṇivijjā nāma paracittajānāpanavijjā.",
  "tika-s0301t:787_6": "Sā kevaṭṭasutte “maṇikā”ti āgatā, ādi-",
  "tika-s0301t:787_7": "saddena gandhārisambhavavijjādiṃ saṅgaṇhāti.",
  "tika-s0301t:787_8": "Tattha gandhāriyā vikubbanaṃ dasseti.",
  "tika-s0301t:787_9": "Attabhāveti sarīre.",
  "tika-s0301t:787_10": "Rājusmāti rājatejo.",
  "tika-s0301t:788_0": "Sukkadhammoti anavajjadhammo nikkilesatā.",
  "tika-s0301t:788_1": "Idaṃ gahetvāti idaṃ parammukhā “mayaṃ buddhā”ti vatvā attano sammukhā “na mayaṃ buddhā”ti tehi vuttavacanaṃ gahetvā.",
  "tika-s0301t:788_2": "Evamāhāti “yepi te,",
  "tika-s0301t:788_3": "bho gotama…pe…",
  "tika-s0301t:788_4": "navo ca pabbajjāyā”ti evaṃ avoca.",
  "tika-s0301t:788_5": "Attano paṭiññaṃ gahetvāti “na mayaṃ buddhā”ti tesaṃ attano purato pavattitaṃ paṭiññaṃ gahetvā.",
  "tika-s0301t:788_6": "Īdise ṭhāne kiṃ-",
  "tika-s0301t:788_7": "saddo paṭisedhavācako hotīti vuttaṃ “kinti paṭikkhepavacana”nti,",
  "tika-s0301t:788_8": "kasmā paṭijānātīti attho?",
  "tika-s0301t:789_0": "Na uññātabbāti na garahitabbā.",
  "tika-s0301t:789_1": "Garahattho hi ayaṃ u- saddo.",
  "tika-s0301t:789_2": "“Daharo”ti adhikatattā vakkhamānattā ca “khattiyoti rājakumāro”ti vuttaṃ.",
  "tika-s0301t:789_3": "Urasā gacchatīti urago,",
  "tika-s0301t:789_4": "yo koci sappo,",
  "tika-s0301t:789_5": "idha pana adhippetaṃ dassetuṃ “āsīviso”ti āha.",
  "tika-s0301t:789_6": "Sīlavantaṃ pabbajitaṃ dasseti sāmaññato “bhikkhū”ti vadanto.",
  "tika-s0301t:789_7": "Idha pana yasmā “bhavampi no gotamo”tiādinā bhagavantaṃ uddissa kathaṃ samuṭṭhāpesi,",
  "tika-s0301t:789_8": "tasmā bhagavā attānaṃ abbhantaraṃ akāsi.",
  "tika-s0301t:789_9": "Yadipi viseso sāmaññajotanāya vibhāvito hoti,",
  "tika-s0301t:789_10": "saṃsayuppattidīpakaṃ noti vuttaggahaṇaṃ pana taṃ paricchijjatīti.",
  "tika-s0301t:789_11": "Tenāha “desanākusalatāyā”tiādi.",
  "tika-s0301t:789_12": "Idāni avaññāparibhave payogato vibhāvetuṃ “ettha cā”tiādi vuttaṃ.",
  "tika-s0301t:789_13": "Tattha acittīkatākāravasena avaññāya pākaṭabhāvo,",
  "tika-s0301t:789_14": "vambhanavasena paribhavassāti adhippāyena kāyapayogavasena avaññā dassitā,",
  "tika-s0301t:789_15": "vacīpayogavasena paribhavo,",
  "tika-s0301t:789_16": "ubhayaṃ pana ubhayatthāpi pabhedato gahitaṃ,",
  "tika-s0301t:789_17": "avaññaparibhavānaṃ dvinnampi ubhayattha pariggaho.",
  "tika-s0301t:789_18": "Taṃ sabbampīti taṃ avaññādi sabbampi.",
  "tika-s0301t:789_19": "Catūsupi taṃ na kātabbameva sampati āyatiñca anatthāvahattā.",
  "tika-s0301t:790_0": "Tadatthadīpanāti tassa ādito vuttassa atthassa dīpanā.",
  "tika-s0301t:790_1": "Visesatthadīpanāti tato visiṭṭhatthadīpanā.",
  "tika-s0301t:790_2": "Khettānaṃ adhipatīti khattiyoti niruttinayena saddasiddhi veditabbā.",
  "tika-s0301t:790_3": "Khettato vivādā satte tāyatīti khattiyoti lokiyā kathayanti.",
  "tika-s0301t:790_4": "“Mahāsammato, khattiyo,",
  "tika-s0301t:790_5": "rājā”ti evamāgatesu imesu dutiyaṃ.",
  "tika-s0301t:790_6": "Akkharanti samaññā.",
  "tika-s0301t:790_7": "Sā hi udayabbayābhāvato “na kadāci kharatīti akkhara”nti vuttā.",
  "tika-s0301t:790_8": "Tenāha “nāmagottaṃ na jīratī”ti.",
  "tika-s0301t:790_9": "Jātisampannanti sampannajātiṃ ativisuddhajātiṃ.",
  "tika-s0301t:790_10": "Tīṇi kulānīti brāhmaṇavessasuddakulāni.",
  "tika-s0301t:790_11": "Atikkamitvāti attano jātisampattiyā abhibhavitvā.",
  "tika-s0301t:791_0": "Kevalaṃ nāmapadaṃ vuttaṃ ākhyātapadaṃ apekkhatevāti āha “ṭhānaṃ hīti kāraṇaṃ vijjatī”ti.",
  "tika-s0301t:791_1": "Uddhaṭadaṇḍenāti samantato ubbhatena daṇḍena sāsanena,",
  "tika-s0301t:791_2": "balavaṃ upakkamaṃ garukaṃ rājānampi.",
  "tika-s0301t:791_3": "Taṃ khattiyaṃ parivajjeyyāti khattiyaṃ avaññāparibhavakaraṇato vajjeyya.",
  "tika-s0301t:791_4": "Tenāha “na ghaṭṭeyyā”ti.",
  "tika-s0301t:792_0": "Uragassa ca nānāvidhavaṇṇaggahaṇe kāraṇaṃ vadati “yena yena hī”tiādinā.",
  "tika-s0301t:792_1": "Bahubhakkhanti mahābhakkhaṃ sabbabhakkhakhādakaṃ.",
  "tika-s0301t:792_2": "Pāvakaṃ sodhanatthena asuddhassapi dahanena.",
  "tika-s0301t:792_3": "Soti maggo.",
  "tika-s0301t:792_4": "Kaṇho vattanī imassāti kaṇhavattanī.",
  "tika-s0301t:792_5": "Mahanto aggikkhandho hutvā.",
  "tika-s0301t:792_6": "Yāvabrahmalokappamāṇoti kappavuṭṭhānakāle araññe agginā gahite kālantare eva kaṭṭhatiṇarukkhādisambhavoti",
  "tika-s0301t:792_7": "dassetuṃ “jāyanti tattha pārohā”ti pāḷiyaṃ vuttanti dassento “tatthā”tiādimāha.",
  "tika-s0301t:793_0": "Ḍahituṃ na sakkoti paccakkosanādinā.",
  "tika-s0301t:793_1": "Vinassanti samaṇatejasā vināsitattā.",
  "tika-s0301t:793_2": "“Na tassā”ti ettha na-",
  "tika-s0301t:793_3": "kāraṃ “vindare”ti ettha ānetvā sambandhitabbanti āha “na vindantī”ti.",
  "tika-s0301t:793_4": "Vatthumattāvasiṭṭhoti ṭhānameva nesaṃ avasissati,",
  "tika-s0301t:793_5": "sayaṃ pana sabbaso saha dhanena vinassantīti attho.",
  "tika-s0301t:794_0": "“Sammadeva samācare”ti ettha yathā rājādīsu sammā samācareyya,",
  "tika-s0301t:794_1": "taṃ vibhāgena dassento “khattiyaṃ tāvā”tiādimāha.",
  "tika-s0301t:794_2": "Taṃ suviññeyyameva.",
  "tika-s0301t:794_3": "Tisso kulasampattiyoti khattiya-",
  "tika-s0301t:794_4": "brāhmaṇagahapati-",
  "tika-s0301t:794_5": "mahāsālakulāni vadati.",
  "tika-s0301t:794_6": "Pañca rūpibrahmaloke,",
  "tika-s0301t:794_7": "cattāro arūpībrahmaloketi evaṃ nava brahmaloke kammabhavavibhāgena,",
  "tika-s0301t:794_8": "sesānaṃ gaṇanānaṃ upapattibhavavibhāgena.",
  "tika-s0301t:795_0": "Abhikkantanti ativiya kamanīyaṃ.",
  "tika-s0301t:795_1": "Sā panassā kantatā ativiya iṭṭhatāya manavaḍḍhanatāya sobhanatāyāti āha “atiiṭṭhaṃ atimanāpaṃ atisundaranti attho”ti.",
  "tika-s0301t:795_2": "“Abhikkanta”nti vacanaṃ apekkhitvā napuṃsakaniddeso,",
  "tika-s0301t:795_3": "vacanaṃ pana bhagavato dhammadesanāti tathā vuttaṃ.",
  "tika-s0301t:795_4": "Atthamattadassanaṃ vā etaṃ,",
  "tika-s0301t:795_5": "tasmā atthavasena liṅgavibhattivipariṇāmo veditabbo.",
  "tika-s0301t:795_6": "Dutiyapadepi eseva nayo.",
  "tika-s0301t:796_0": "Adhomukhaṭhapitanti kenaci adhomukhaṃ ṭhapitaṃ.",
  "tika-s0301t:796_1": "Heṭṭhāmukhajātanti sabhāveneva heṭṭhāmukhaṃ jātaṃ.",
  "tika-s0301t:796_2": "Ugghāṭeyyāti vivaṭaṃ kareyya.",
  "tika-s0301t:796_3": "Hatthe gahetvāti “puratthābhimukho uttarābhimukho vā gacchā”tiādīni avatvā hatthe gahetvā nissandehaṃ",
  "tika-s0301t:796_4": "katvā “esa maggo”ti evaṃ vatvā “gacchā”ti vadeyya.",
  "tika-s0301t:796_5": "Kāḷapakkhacātuddasīti kāḷapakkhe cātuddasī.",
  "tika-s0301t:796_6": "Nikkujjitaṃ ukkujjeyyāti ādheyyassa anādhārabhūtaṃ bhājanaṃ tassa ādhārabhāvāpādanavasena ukkujjeyya.",
  "tika-s0301t:796_7": "Aññāṇassa abhimukhattā heṭṭhāmukhajātatāya saddhammavimukhaṃ,",
  "tika-s0301t:796_8": "tato eva adhomukhabhāvena asaddhamme patitanti evaṃ padadvayaṃ yathārahaṃ yojetabbaṃ,",
  "tika-s0301t:796_9": "na yathāsaṅkhayaṃ.",
  "tika-s0301t:796_10": "Kāmaṃ kāmacchandādayopi paṭicchādakā,",
  "tika-s0301t:796_11": "micchādiṭṭhi pana savisesaṃ paṭicchādikāti āha “micchādiṭṭhigahanapaṭicchanna”nti.",
  "tika-s0301t:796_12": "Tenāha bhagavā –",
  "tika-s0301t:796_13": "“micchādiṭṭhiparamāhaṃ,",
  "tika-s0301t:796_14": "bhikkhave,",
  "tika-s0301t:796_15": "vajjaṃ vadāmī”ti.",
  "tika-s0301t:796_16": "Sabbāpāyagāmimaggo kummaggo “kucchito maggo”ti katvā.",
  "tika-s0301t:796_17": "Sammādiṭṭhiādīnaṃ ujupaṭipakkhatāya micchādiṭṭhiādayo aṭṭha micchattadhammā micchāmaggo.",
  "tika-s0301t:796_18": "Teneva hi tadubhayapaṭipakkhataṃ sandhāya “saggamokkhamaggaṃ āvikarontenā”ti vuttaṃ.",
  "tika-s0301t:796_19": "Sappiādisannissayo padīpo na tathā ujjalo,",
  "tika-s0301t:796_20": "yathā telasannissayoti telapajjotaggahaṇaṃ.",
  "tika-s0301t:796_21": "Etehi pariyāyehīti etehi nikkujjitukkujjanapaṭicchannavivaraṇādiupamopamitabbappakārehi.",
  "tika-s0301t:797_0": "Pasannākāranti pasannehi kātabbaṃ sakkāraṃ.",
  "tika-s0301t:797_1": "Saraṇanti paṭisaraṇaṃ parāyaṇaṃ.",
  "tika-s0301t:797_2": "Ajjatāti ajjāti padassa vaḍḍhanamattaṃ hettha tā-",
  "tika-s0301t:797_3": "saddo yathā “devatā”ti.",
  "tika-s0301t:797_4": "Pāṇehi upetanti pāṇehi saha saraṇaṃ upetaṃ.",
  "tika-s0301t:797_5": "“Yāva me pāṇā dharanti,",
  "tika-s0301t:797_6": "tāva saraṇaṃ gatameva maṃ dhāretū”ti āpāṇakoṭikaṃ attano saraṇagamanaṃ pavedeti.",
  "tika-s0301t:797_7": "Tenāha “yāva me”tiādi.",
  "tika-s0301t:797_8": "Yaṃ panettha atthato avibhattaṃ,",
  "tika-s0301t:797_9": "taṃ suviññeyyameva.",
  "tika-s0301t:798_0": "Daharasuttavaṇṇanā niṭṭhitā.",
  "tika-s0301t:799_0": "2. Purisasuttavaṇṇanā",
  "tika-s0301t:800_0": "113.",
  "tika-s0301t:800_1": "Purimasutteti purimasuttadesanāyaṃ.",
  "tika-s0301t:800_2": "Tattha hi upasaṅkamantavelāya satthu guṇe ajānanto kevalaṃ sammodanaṃ karoti.",
  "tika-s0301t:800_3": "Desanaṃ sutvā pana satthu guṇe ñatvā saraṇaṅgatattā idha imasmiṃ samāgame abhivādesi pañcapatiṭṭhitena vandi.",
  "tika-s0301t:800_4": "Attānaṃ adhi ajjhattaṃ,",
  "tika-s0301t:800_5": "avijahena attānaṃ adhikicca uddissa pavattadhammā ajjhattaṃ ekajjhaṃ gahaṇavasena,",
  "tika-s0301t:800_6": "bhummatthe cetaṃ paccattavacanaṃ.",
  "tika-s0301t:800_7": "Kāmañcāyaṃ ajjhattasaddo gocarajjhattavisayajjhattaajjhattajjhattesu pavattati.",
  "tika-s0301t:800_8": "Te panettha na yujjantīti vuttaṃ “niyakajjhatta”nti,",
  "tika-s0301t:800_9": "niyakasaṅkhātaajjhattadhammesūti attho.",
  "tika-s0301t:800_10": "Tenāha “attano santāne”ti.",
  "tika-s0301t:800_11": "Lubbhanalakkhaṇoti gijjhanalakkhaṇo,",
  "tika-s0301t:800_12": "ārammaṇe daḷhaggahaṇasabhāvoti attho.",
  "tika-s0301t:800_13": "Dussanalakkhaṇoti kujjhanalakkhaṇo,",
  "tika-s0301t:800_14": "byāpajjanasabhāvoti attho.",
  "tika-s0301t:800_15": "Muyhanalakkhaṇoti aññāṇalakkhaṇo,",
  "tika-s0301t:800_16": "ārammaṇe sabhāvasammohabhāvoti attho.",
  "tika-s0301t:800_17": "Viheṭhentīti atthanāsanaanatthuppādanehi vibādhenti.",
  "tika-s0301t:800_18": "Tato eva yathā saggamaggesu na dissati,",
  "tika-s0301t:800_19": "evaṃ karontīti āha “nāsenti vināsentī”ti.",
  "tika-s0301t:800_20": "Attani sambhūtāti santāne nibbattā.",
  "tika-s0301t:801_0": "Purisasuttavaṇṇanā niṭṭhitā.",
  "tika-s0301t:802_0": "3. Jarāmaraṇasuttavaṇṇanā",
  "tika-s0301t:803_0": "114.",
  "tika-s0301t:803_1": "Aññatra jarāmaraṇāti jarāmaraṇena vinā.",
  "tika-s0301t:803_2": "Jarāmaraṇavirahito jāto nāma atthi nu khoti pucchati.",
  "tika-s0301t:803_3": "Pāḷiyaṃ jātassāti paccatte sāmivacanaṃ.",
  "tika-s0301t:803_4": "Mahāsālāti iminā ra-",
  "tika-s0301t:803_5": "kārassa la-",
  "tika-s0301t:803_6": "kāraṃ katvā “mahāsālā”ti vuttanti dasseti yathā “puratthiyoti pulatthiyo”ti.",
  "tika-s0301t:803_7": "Mahāsārappattāti mahantaṃ vibhavasāraṃ pattā.",
  "tika-s0301t:803_8": "Koṭisataṃ dhanaṃ,",
  "tika-s0301t:803_9": "ayameva vā pāṭho.",
  "tika-s0301t:803_10": "“Kumbhaṃ nāma dasa ambaṇānī”ti vadanti.",
  "tika-s0301t:803_11": "Issarāti vibhavissariyena issarā.",
  "tika-s0301t:803_12": "Suvaṇṇarajatabhājanādīnanti ādi-",
  "tika-s0301t:803_13": "saddena vatthaseyyāvasathādiṃ saṅgaṇhāti.",
  "tika-s0301t:803_14": "Asādhāraṇadhanānaṃ nidhānagatattā “anidhānagatassā”ti vuttaṃ.",
  "tika-s0301t:803_15": "Tuṭṭhikaraṇassāti pāsādasivikādisukhasādhanassa.",
  "tika-s0301t:804_0": "Ārakā kilesehīti niruttinayena saddasiddhimāha.",
  "tika-s0301t:804_1": "Ārakāti ca sabbaso samucchinnattā tehi dūreti attho.",
  "tika-s0301t:804_2": "Rāgādīnaṃ hatattā,",
  "tika-s0301t:804_3": "pāpakaraṇe rahābhāvato,",
  "tika-s0301t:804_4": "anuttaradakkhiṇeyyatādipaccayā ca arahaṃ.",
  "tika-s0301t:804_5": "Kāmañcāyaṃ saṃyuttavaṇṇanā,",
  "tika-s0301t:804_6": "abhidhammanayo eva pana nippariyāyoti āha “cattāro āsavā”ti brahmacariyavāsanti maggabrahmacariyavāsaṃ.",
  "tika-s0301t:804_7": "Vuṭṭhāti vuṭṭhavanto.",
  "tika-s0301t:804_8": "Catūhi maggehi karaṇīyanti paccekaṃ catūhi maggehi kattabbaṃ pariññāpahānasacchikiriyabhāvanābhisamayaṃ.",
  "tika-s0301t:804_9": "Evaṃ gataṃ soḷasavidhaṃ hoti.",
  "tika-s0301t:804_10": "Osīdāpanaṭṭhena bhārā viyāti bhārā.",
  "tika-s0301t:804_11": "Tenāha “bhārā have pañcakkhandhā”tiādi.",
  "tika-s0301t:804_12": "Attapaṭibaddhatāya attano avijahanato paramatthadesanāya ca paramattho arahattaṃ.",
  "tika-s0301t:804_13": "Kāmañcāyamattho sabbasamiddhisasantatipariyāpanno anavajjadhammo sambhavati akuppasabhāvā,",
  "tika-s0301t:804_14": "aparihānadhammesu pana aggabhūte arahatte sātisayo,",
  "tika-s0301t:804_15": "na itaresūti “arahattasaṅkhāto”tiādi vuttaṃ.",
  "tika-s0301t:804_16": "Orambhāgiyuddhambhāgiyavibhāgaṃ dasavidhampi bhavesu saṃyojanaṃ kilesakammavipākavaṭṭapaccayo hutvā nissarituṃ",
  "tika-s0301t:804_17": "appadānavasena bandhatīti bhavasaṃyojanaṃ.",
  "tika-s0301t:804_18": "Satipi hi aññesaṃ tappakkhiyabhāvena vinā saṃyojanāni tesaṃ tappaccayabhāvo atthi,",
  "tika-s0301t:804_19": "bhavaniyāmo orambhāgiyuddhambhāgiyasaṅgahitoti taṃtaṃbhavanibbattakakammaniyāmo ca hoti,",
  "tika-s0301t:804_20": "na ca upacchinnasaṃyojanassa katānipi kammāni bhavaṃ nibbattentīti tesaṃyeva saṃyojanaṭṭho daṭṭhabbo.",
  "tika-s0301t:804_21": "Sammā kāraṇehi jānitvāti ñāyena dukkhādīsu so yathā jānitabbo;",
  "tika-s0301t:804_22": "tathā jānitvā,",
  "tika-s0301t:804_23": "pubbakālakiriyāvimuttā hi aparakālakiriyā ca yathā sambhavati,",
  "tika-s0301t:804_24": "taṃ dassetuṃ “maggapaññāyā”tiādi vuttaṃ.",
  "tika-s0301t:805_0": "Bhijjanasabhāvo khaṇāyattattā.",
  "tika-s0301t:805_1": "Nikkhipitabbasabhāvo maraṇadhammattā.",
  "tika-s0301t:805_2": "Ayaṃ kāyo usmāyuviññāṇāpagamo chaḍḍanīyadhammo,",
  "tika-s0301t:805_3": "yasmiṃ yaṃ patiṭṭhitaṃ,",
  "tika-s0301t:805_4": "taṃ tassa santānagatavippayuttanti katvā vattabbataṃ arahatīti āha “khīṇāsavassa hi ajīraṇadhammopi atthī”tiādi.",
  "tika-s0301t:805_5": "Tenāha bhagavā “imasmiṃyeva byāmamatte kaḷevare sasaññimhi samanake lokañca paññapemi lokasamudayañca lokanirodhañcā”tiādi.",
  "tika-s0301t:805_6": "Assa khīṇāsavassa,",
  "tika-s0301t:805_7": "“jīraṇadhamma”nti yathāvuttaṃ ajīraṇadhammaṃ ṭhapetvā jīraṇadhammaṃ dassento “tesaṃpāyaṃ kāyo bhedanadhammo”ti evamāha.",
  "tika-s0301t:805_8": "Jaraṃ pattasseva hissa bhedananikkhipitabbatāniyate atthe suttadesanā pavattā.",
  "tika-s0301t:805_9": "Atthassa uppatti aṭṭhuppatti,",
  "tika-s0301t:805_10": "sā etassa atthīti aṭṭhuppattiko. Kira-",
  "tika-s0301t:805_11": "saddo anussavattho,",
  "tika-s0301t:805_12": "tena anussavāgatoyamattho,",
  "tika-s0301t:805_13": "na aṭṭhakathāgatoti dīpeti.",
  "tika-s0301t:805_14": "Tenāha “vadantī”ti.",
  "tika-s0301t:805_15": "Yenāyaṃ attho hetunā aṭṭhuppattiko,",
  "tika-s0301t:805_16": "taṃ dassetuṃ “sivikasālāyaṃ nisīditvā kathita”nti vuttaṃ.",
  "tika-s0301t:805_17": "“Viharati jetavane”ti nidānavacanena yathā na virujjhati,",
  "tika-s0301t:805_18": "tathā veditabbaṃ.",
  "tika-s0301t:805_19": "Nanu imassa suttassa pucchāvasiko nikkhepoti?",
  "tika-s0301t:805_20": "Saccametaṃ,",
  "tika-s0301t:805_21": "suttekadesaṃ pana sandhāya aṭṭhuppattikatāvacanaṃ.",
  "tika-s0301t:805_22": "Keci pana “yānaṃ āruhitvā rājā āgato,",
  "tika-s0301t:805_23": "rañño ārohanīyarathaṃ dassetvā vutta”ntipi vadanti.",
  "tika-s0301t:806_0": "Sarīre pheṇapiṇḍasame kiṃ vattabbaṃ?",
  "tika-s0301t:806_1": "Sabbhi saddhinti sādhūhi saha pavedayanti.",
  "tika-s0301t:806_2": "Na hi kadāci sādhūnaṃ sādhūhi saha kattabbā honti,",
  "tika-s0301t:806_3": "tasmā sīdanasabhāvānaṃ kilesānaṃ bhijjanappattattā nibbānaṃ sabbhīti vuccati.",
  "tika-s0301t:806_4": "Purimapadassāti “satañca dhammo na jaraṃ upetī”ti padassa.",
  "tika-s0301t:806_5": "Kāraṇaṃ dassento byatirekavasena.",
  "tika-s0301t:806_6": "Sataṃ dhammo nibbānaṃ kilesehi saṃsīdanabhijjanasabhāvo na hoti,",
  "tika-s0301t:806_7": "tasmā taṃ āgamma jaraṃ na upeti.",
  "tika-s0301t:806_8": "Kilesā pana tannimittakā,",
  "tika-s0301t:806_9": "evamayaṃ vuttakāraṇato jaraṃ na upetīti.",
  "tika-s0301t:806_10": "Tenāha “ida”ntiādi.",
  "tika-s0301t:806_11": "Sundarādhivacanaṃ vā etaṃ “sabbhī”ti padaṃ apāpatādīpanato,",
  "tika-s0301t:806_12": "sabbhidhammabhūtanti attho.",
  "tika-s0301t:806_13": "Tenāha “virāgo tesaṃ aggamakkhāyati,",
  "tika-s0301t:806_14": "na tena dhammena samatthi kiñcī”ti ca.",
  "tika-s0301t:807_0": "Jarāmaraṇasuttavaṇṇanā niṭṭhitā.",
  "tika-s0301t:808_0": "4. Piyasuttavaṇṇanā",
  "tika-s0301t:809_0": "115.",
  "tika-s0301t:809_1": "Rahasi gatassāti janasambādhato apakkantassa.",
  "tika-s0301t:809_2": "Nilīnassa teneva janavivekena ekamantaṃ nisajjāya ekībhāvena paṭisallīnassa viya.",
  "tika-s0301t:809_3": "Tenāha “ekībhūtassā”ti.",
  "tika-s0301t:809_4": "Sabbaññubhāsitaṃ karonto āha tassa vacanaṃ “evameta”nti sampaṭicchitvā tassa vacanaṃ tathāpaccanubhāsanto.",
  "tika-s0301t:809_5": "Antakenādhipannattā eva khettavatthuhiraññasuvaṇṇādi mānusaṃ bhavaṃ jahato.",
  "tika-s0301t:809_6": "Anuganti anugataṃ,",
  "tika-s0301t:809_7": "tameva anugāmīti attho.",
  "tika-s0301t:809_8": "Nicayanti uparūpari vaḍḍhiyā nicitabhūtaṃ.",
  "tika-s0301t:809_9": "Samparāyikanti samparāya hitaṃ.",
  "tika-s0301t:810_0": "Piyasuttavaṇṇanā niṭṭhitā.",
  "tika-s0301t:811_0": "5. Attarakkhitasuttavaṇṇanā",
  "tika-s0301t:812_0": "116.",
  "tika-s0301t:812_1": "Pīdahananti saṃyamanaṃ.",
  "tika-s0301t:812_2": "Kammapathabhedaṃ appattassāti supinakālo viya pavattimattatāya kammapathavisesaṃ agatassa.",
  "tika-s0301t:812_3": "Kammassāti akusalakammassa.",
  "tika-s0301t:812_4": "Saṃvaranti saṃvarabhāvaṃ dasseti,",
  "tika-s0301t:812_5": "itarassa pana saṃvarabhāvo purimehi tīhi padehi dassitovāti.",
  "tika-s0301t:812_6": "Ottappampi gahitameva tadavinābhāvato.",
  "tika-s0301t:812_7": "Na hi pāpajigucchanaṃ pāpautrāsarahitaṃ,",
  "tika-s0301t:812_8": "utrāso vā pāpajigucchanarahito atthīti.",
  "tika-s0301t:813_0": "Attarakkhitasuttavaṇṇanā niṭṭhitā.",
  "tika-s0301t:814_0": "6. Appakasuttavaṇṇanā",
  "tika-s0301t:815_0": "117.",
  "tika-s0301t:815_1": "Uḷārasaddo seṭṭhe bahuke ca dissatīti āha “paṇīte ca bahuke cā”ti.",
  "tika-s0301t:815_2": "Mānamajjanenāti mānavasena madappattiyā.",
  "tika-s0301t:815_3": "Atikkamanti sādhumariyādavītikkamalakkhaṇaṃ dosaṃ.",
  "tika-s0301t:815_4": "Kūṭo pāso.",
  "tika-s0301t:816_0": "Appakasuttavaṇṇanā niṭṭhitā.",
  "tika-s0301t:817_0": "7. Aḍḍakaraṇasuttavaṇṇanā",
  "tika-s0301t:818_0": "118.",
  "tika-s0301t:818_1": "Yasmā kāmanimittaṃ satto sampajānamusā bhāsati,",
  "tika-s0301t:818_2": "tasmā kāmā tassa patiṭṭhā paccayo kāraṇanti āha “kāmahetū”tiādi.",
  "tika-s0301t:818_3": "Bhadramukhasīsena viṭaṭubhaṃ bhadropacārena upacaratīti attho,",
  "tika-s0301t:818_4": "vinicchayo karīyati etthāti aḍḍakaraṇaṃ,",
  "tika-s0301t:818_5": "vinicchayaṭṭhānaṃ.",
  "tika-s0301t:818_6": "Khippanti kūṭaṃ,",
  "tika-s0301t:818_7": "macchakhippantipi vaṭṭati.",
  "tika-s0301t:818_8": "Oḍḍitanti oḍḍanavasena phalaṃ pāpitaṃ.",
  "tika-s0301t:819_0": "Aḍḍakaraṇasuttavaṇṇanā niṭṭhitā.",
  "tika-s0301t:820_0": "8. Mallikāsuttavaṇṇanā",
  "tika-s0301t:821_0": "119.",
  "tika-s0301t:821_1": "“Kasmā pucchatī”ti?",
  "tika-s0301t:821_2": "Pucchākāraṇaṃ codetvā samudayato paṭṭhāya dassetuṃ “ayaṃ kira mallikā”tiādi vuttaṃ.",
  "tika-s0301t:821_3": "Mālārāmaṃ gantvāti attano pitu mālārāmaṃ rakkhaṇatthañceva avasesapupphaggahaṇatthañca gantvā.",
  "tika-s0301t:821_4": "Kāsigāmeti kāsiraṭṭhassa gāme.",
  "tika-s0301t:821_5": "So kira gāmo mahākosalarājena attano dhītuyā patigharaṃ gacchantiyā pupphamūlatthāya dinno,",
  "tika-s0301t:821_6": "taṃnimittaṃ.",
  "tika-s0301t:821_7": "Bhāgineyyena ajātasattunā.",
  "tika-s0301t:821_8": "Tassāti rañño pasenadissa.",
  "tika-s0301t:821_9": "Sāti mallikā.",
  "tika-s0301t:821_10": "Nivattitunti tassā dhammatāya nivattituṃ tassā vacanaṃ paṭikkhipituṃ.",
  "tika-s0301t:821_11": "Nevajjhagāti vattamānatthe atītavacananti āha “nādhigacchatī”ti.",
  "tika-s0301t:821_12": "Puthu attāti tesaṃ sattānaṃ attā.",
  "tika-s0301t:822_0": "Mallikāsuttavaṇṇanā niṭṭhitā.",
  "tika-s0301t:823_0": "9. Yaññasuttavaṇṇanā",
  "tika-s0301t:824_0": "120.",
  "tika-s0301t:824_1": "Thūṇanti yaññūpatthambhaṃ.",
  "tika-s0301t:824_2": "Upanītāni yaññaṃ yajituṃ ārambhāya.",
  "tika-s0301t:824_3": "Ettāvatāti “idha,",
  "tika-s0301t:824_4": "bhante…pe…",
  "tika-s0301t:824_5": "rudamānā parikammāni karontī”ti ettakena pāṭhena.",
  "tika-s0301t:824_6": "Sanniṭṭhānanti “naṃ itthiṃ labhissāmi nu kho,",
  "tika-s0301t:824_7": "na nu kho labhissāmī”ti nicchayaṃ avindanto na ñāyanto.",
  "tika-s0301t:824_8": "Pheṇuddehakanti yathā yattha kuthite pheṇaṃ uddehati na upadhīyati,",
  "tika-s0301t:824_9": "evaṃ anekavāraṃ pheṇaṃ uṭṭhāpetvā.",
  "tika-s0301t:824_10": "Taṃ divasanti tasmiṃ raññā niddaṃ alabhitvā dukkhaseyyadivase.",
  "tika-s0301t:824_11": "Ālokaṃ oloketvāti lohakumbhimukhavaṭṭisīse patte tattha mahantaṃ ālokaṃ oloketvā.",
  "tika-s0301t:824_12": "Attāno vacanaṃ rañño pavattiñāpanatthaṃ.",
  "tika-s0301t:824_13": "Mahāsaddo udapādi “evarūpaṃ yaññaṃ rājā kārāpetī”ti.",
  "tika-s0301t:824_14": "Vattukāmo ahosi,",
  "tika-s0301t:824_15": "vattuñca pana avisahanto “sa” iti vatvā lohakumbhiyaṃ nimuggo.",
  "tika-s0301t:824_16": "Imaṃ gāthaṃ vattukāmo ahosīti ayaṃ panettha sambandho.",
  "tika-s0301t:824_17": "Esa nayo sesapadadvayepi.",
  "tika-s0301t:824_18": "Dhammabheriṃ carāpesuṃ “koci kañci pāṇaṃ mā hanatū”ti.",
  "tika-s0301t:824_19": "So itthisāmiko puriso sotāpattiphale patiṭṭhahi attano upanissayasampattiyā sattu ca desanāvilāsasampattiyā,",
  "tika-s0301t:824_20": "rājā pana mahābodhinirujjhanasabhāvattā kiñci visesaṃ nādhigacchi.",
  "tika-s0301t:825_0": "Saṅgahavatthūnīti lokassa saṅgahakāraṇāni.",
  "tika-s0301t:825_1": "Nipphannasassato navabhāge kassakassa datvā raññaṃ ekabhāgaggahaṇaṃ dasamabhāgaggahaṇaṃ.",
  "tika-s0301t:825_2": "Evaṃ kassakā haṭṭhatuṭṭhā sassāni sampādentīti āha “sassasampādane medhāvitāti attho”ti.",
  "tika-s0301t:825_3": "Tato orabhāge kira chabhāgaggahaṇaṃ jātaṃ.",
  "tika-s0301t:825_4": "Chamāsikanti channaṃ channaṃ māsānaṃ pahonakaṃ.",
  "tika-s0301t:825_5": "Pāsetīti pāsagate viya karoti.",
  "tika-s0301t:825_6": "Vācāya piyassa piyakarassa kammaṃ vācāpeyyaṃ.",
  "tika-s0301t:825_7": "Sabbaso raṭṭhassa iddhādibhāvato khemaṃ.",
  "tika-s0301t:825_8": "Nirabbudaṃ coriyābhāvato.",
  "tika-s0301t:825_9": "Idañhi raṭṭhaṃ acoriyaṃ niraggaḷanti vuccati apārutagharabhāvato.",
  "tika-s0301t:826_0": "Uddhaṃmūlakaṃ katvāti ummūlaṃ katvā.",
  "tika-s0301t:826_1": "Dvīhi pariyaññehīti mahāyaññassa pubbabhāge pacchā ca pavattetabbehi dvīhi parivārayaññehi.",
  "tika-s0301t:826_2": "Sattavīsati…pe…",
  "tika-s0301t:826_3": "nassāti sattavīsādhikānaṃ tiṇṇaṃ pasusatānaṃ dvāvīsatiyā assādīhi ca saṭṭhiadhikadvisataāraññakapasūhi",
  "tika-s0301t:826_4": "ca saddhiṃ sampiṇḍitānaṃ pana navādhikachasatapasūnaṃ māraṇena bheravassa pāpabhīrukānaṃ bhayāvahassa.",
  "tika-s0301t:826_5": "Tathā hi vadanti –",
  "tika-s0301t:827_0": "“Chasatāni niyujjanti, pasūnaṃ majjhime hani,",
  "tika-s0301t:828_0": "Assamedhassa yaññassa, adhikāni navāpi cā”ti.",
  "tika-s0301t:829_0": "Sammanti yugacchidde pakkhipitabbadaṇḍakaṃ.",
  "tika-s0301t:829_1": "Pāsentīti khipanti.",
  "tika-s0301t:829_2": "Saṃhārimehīti sakaṭehi vahitabbehi yūpehi.",
  "tika-s0301t:829_3": "Pubbe kira eko rājā sammāpāsaṃ yajanto sarassatinadītīre pathaviyā vivare dinne nimuggoyeva ahosi.",
  "tika-s0301t:829_4": "Andhabālabrāhmaṇā gatānugatigatā “ayaṃ tassa saggagamanamaggo”ti saññāya tattha sammāpāsayaññaṃ paṭṭhapenti.",
  "tika-s0301t:829_5": "Tena vuttaṃ “nimuggokāsato pabhutī”ti.",
  "tika-s0301t:829_6": "Ayūpo appakadivaso yāgo,",
  "tika-s0301t:829_7": "sayūpo bahudivasaṃ sādheyyo satrayāgo.",
  "tika-s0301t:829_8": "Mantapadābhisaṅkhatānaṃ sappimadhūnaṃ vājamiti samaññā,",
  "tika-s0301t:829_9": "hiraññasuvaṇṇagomahiṃ sādisattarasakadakkhiṇassa.",
  "tika-s0301t:829_10": "Sāragabbhakoṭṭhāgārādīsu natthettha aggaḷanti niraggaḷo.",
  "tika-s0301t:829_11": "Tattha kira yaññe attano sāpateyyaṃ anavasesato anigūhitvā niyyātīyati.",
  "tika-s0301t:829_12": "Mahārambhāti bahupasughātakammā.",
  "tika-s0301t:829_13": "Aṭṭhakathāyaṃ pana “vividhā yattha haññare”ti vakkhamānattā “mahākiccā”ti attho vutto,",
  "tika-s0301t:829_14": "idha “mahārambhāti papañcavasena ajeḷakā”tiādi vuttanti “bahupasughātakammā”ti attho vutto.",
  "tika-s0301t:829_15": "Nirārambhāti etthāpi vuttanayena attho veditabbo.",
  "tika-s0301t:829_16": "Anugataṃ kulanti anukulaṃ,",
  "tika-s0301t:829_17": "kulānugatanti attho veditabbo.",
  "tika-s0301t:829_18": "Tenāha “yaṃ niccabhattādi…pe… attho”ti.",
  "tika-s0301t:830_0": "Yaññasuttavaṇṇanā niṭṭhitā.",
  "tika-s0301t:831_0": "10. Bandhanasuttavaṇṇanā",
  "tika-s0301t:832_0": "121.",
  "tika-s0301t:832_1": "Idanti “idha,",
  "tika-s0301t:832_2": "bhante”tiādikaṃ vacanaṃ.",
  "tika-s0301t:832_3": "Te bhikkhū ārocesunti sambandho.",
  "tika-s0301t:832_4": "Tesūti tesu raññā bandhāpitamanussesu.",
  "tika-s0301t:832_5": "Sukatakāraṇanti sukāraṇakiriyaṃ ārocesuṃ,",
  "tika-s0301t:832_6": "na kevalaṃ tesaṃ manussānaṃ bandhāpitabhāvaṃ.",
  "tika-s0301t:832_7": "Idāni tamatthaṃ vitthārato dassetuṃ “rañño kirā”tiādi vuttaṃ.",
  "tika-s0301t:832_8": "Aṭṭhavaṅkoti aṭṭhaṃso.",
  "tika-s0301t:832_9": "Antogharacārinoti antepuravāsino.",
  "tika-s0301t:833_0": "Ukkaṭṭheti yuddhe.",
  "tika-s0301t:833_1": "Mantīsūti guttamantīsu.",
  "tika-s0301t:833_2": "Akutūhalanti saññataṃ.",
  "tika-s0301t:833_3": "Piyanti piyāyitabbaṃ.",
  "tika-s0301t:833_4": "Annapānamhi madhure abhutte uppanne.",
  "tika-s0301t:833_5": "Attheti atthe kicce jāte thiranti na kathenti kāyabalamattena apanetuṃ sakkuṇeyyattā.",
  "tika-s0301t:833_6": "Suṭṭhu rattarattāti ativiya rattā eva hutvā rattā.",
  "tika-s0301t:833_7": "Sārattenāti sārabhāvena sārabhāvasaññāya.",
  "tika-s0301t:833_8": "Ohārinanti heṭṭhā haraṇasīlanti āha “catūsu apāyesu ākaḍḍhanaka”nti.",
  "tika-s0301t:833_9": "Sithilanti sithilākāraṃ,",
  "tika-s0301t:833_10": "na pana sithilaṃ.",
  "tika-s0301t:833_11": "Tenāha bhagavā “duppamuñca”nti.",
  "tika-s0301t:834_0": "Bandhanasuttavaṇṇanā niṭṭhitā.",
  "tika-s0301t:835_0": "Paṭhamavaggavaṇṇanā niṭṭhitā.",
  "tika-s0301t:836_0": "2. Dutiyavaggo",
  "tika-s0301t:837_0": "1. Sattajaṭilasuttavaṇṇanā",
  "tika-s0301t:838_0": "122.",
  "tika-s0301t:838_1": "Pubbārāmasaṅkhāteti sāvatthinagarassa pubbadisāya katattā pubbārāmeti saṅkhaṃ gate.",
  "tika-s0301t:838_2": "Tatrāti “migāramātuyā pāsāde”ti tasmiṃ saṃkhittavacane.",
  "tika-s0301t:838_3": "Ayaṃ idāni vuccamānā anupubbikathā ādito paṭṭhāya anukkamakathā.",
  "tika-s0301t:838_4": "Patthanaṃ akāsi tassa bhagavato aggupaṭṭhāyikaṃ ekaṃ upāsikaṃ disvā taṃ ṭhānantaraṃ ākaṅkhantī.",
  "tika-s0301t:838_5": "Meṇḍakaputtassāti meṇḍakaseṭṭhiputtassa.",
  "tika-s0301t:838_6": "Mātiṭṭhāne ṭhapesi tassā upakāraṃ garubhāvañca disvā.",
  "tika-s0301t:838_7": "Tāya kārite pāsādeti tāya mahāupāsikāya mahālatāpasādhanaṃ vissajjetvā navahi koṭīhi karīsamatte bhūmibhāge kārite sahassagabbhapaṭimaṇḍite pāsāde.",
  "tika-s0301t:839_0": "Parūḷhakacchāti parūḷhakacchalomā.",
  "tika-s0301t:839_1": "Kamaṇḍalughaṭikādiṃ pabbajitaparikkhāraṃ.",
  "tika-s0301t:839_2": "Naggabhogganissirikānanti naggānañceva bhoggānañca nissirikānañca.",
  "tika-s0301t:839_3": "Te hi anivatthavatthatāya naggā ceva,",
  "tika-s0301t:839_4": "acelakavatādinā bhoggasarīratāya bhoggā,",
  "tika-s0301t:839_5": "sobhārahitatāya nissirikā ca.",
  "tika-s0301t:839_6": "Attanā diṭṭhasutaṃ paṭicchādetvā na katheyyunti akāraṇametaṃ tesaṃ raññā payuttacarapurisabhāvato.",
  "tika-s0301t:839_7": "Evaṃ kate pana te “aññepi pabbajitā atthīti ayaṃ jānātī”ti maññeyyunti kohaññacitto evaṃ akāsīti sakkā viññātuṃ.",
  "tika-s0301t:839_8": "Tathā hi tenatthena aparitosamāno “apicā”tiādimāha.",
  "tika-s0301t:840_0": "Kāsikacandananti ujjalacandanaṃ.",
  "tika-s0301t:840_1": "Taṃ kira vaṇṇavasena samujjalaṃ hoti pabhassaraṃ,",
  "tika-s0301t:840_2": "tadatthameva naṃ saṇhataraṃ karonti.",
  "tika-s0301t:840_3": "Tenāha “kāsikacandananti saṇhacandana”nti.",
  "tika-s0301t:840_4": "Vaṇṇagandhatthāyāti vaṇṇasobhatthañceva sugandhabhāvatthañca.",
  "tika-s0301t:840_5": "Vaṇṇagandhatthāyāti chavirāgakaraṇatthañceva sugandhatthāya ca.",
  "tika-s0301t:840_6": "“Gihinā”tiādīhi padehi evaṃ pamādavihārinā tayā arahanto duviññeyyāti dasseti.",
  "tika-s0301t:841_0": "Saṃvāso nāma idha kālena upasaṅkamananti dassento “upasaṅkamantenā”ti āha.",
  "tika-s0301t:841_1": "Kāyavācāhi asaṃyatenapi saṃyatākāro,",
  "tika-s0301t:841_2": "asaṃvutindriyenapi saṃvutindriyākāro.",
  "tika-s0301t:841_3": "Pariggahessāmīti vīmaṃsissāmi “parisuddhaṃ nu kho, no”ti.",
  "tika-s0301t:841_4": "Sappaññenāti sīlapariggaṇhanapaññāya sappaññena.",
  "tika-s0301t:841_5": "Jānituṃ na sakkoti sabhāvassa sato sīlassa anupadhāraṇato.",
  "tika-s0301t:842_0": "Kathanenāti aparāparaṃ kathanena.",
  "tika-s0301t:842_1": "Tathā hi vakkhati “ekaccassa hī”tiādi.",
  "tika-s0301t:842_2": "Ariyavohāroti diṭṭhādilakkhaṇena voharito “diṭṭhaṃ adiṭṭha”ntiādinā pavuttasaddavohāro.",
  "tika-s0301t:842_3": "Tassa pana kāraṇameva gaṇhanto “ettha cetanā”ti āha.",
  "tika-s0301t:842_4": "Esa nayo anariyavohārepi.",
  "tika-s0301t:842_5": "Paramatthato hi saccavācādayo musāvādādayo cetanālakkhaṇāti.",
  "tika-s0301t:842_6": "Paññattivohāro tathā tathā voharitabbato evamāha “saṃvohārena kho, mahārāja,",
  "tika-s0301t:842_7": "soceyyaṃ veditabba”nti.",
  "tika-s0301t:843_0": "Ñāṇathāmoti ñāṇaguṇabalaṃ,",
  "tika-s0301t:843_1": "yena ṭhānuppattikapaṭibhānādinā accāyikakiccakaraṇīyāni niṭṭhāpeti.",
  "tika-s0301t:843_2": "Saṃkathāyāti atthavīmaṃsanavasena pavattāya sammākathāya.",
  "tika-s0301t:843_3": "Uppilavati lahukabhāvato.",
  "tika-s0301t:843_4": "Heṭṭhācarakāti avacarakā.",
  "tika-s0301t:843_5": "Ye anupavisitvā paresaṃ rahassavīmaṃsanavasena pavattā,",
  "tika-s0301t:843_6": "tesu ocarakavohāroti vuttaṃ “carā hī”tiādi.",
  "tika-s0301t:844_0": "Vaṇṇasaṇṭhānenāti vaṇṇena vā saṇṭhānena vā vaṇṇapokkharatāya vā saṇṭhānasampattiyā vā.",
  "tika-s0301t:844_1": "Sujāno pesalo vissaseti yojanā.",
  "tika-s0301t:844_2": "Lahukadassanenāti parittadassanena vijjukena viya.",
  "tika-s0301t:844_3": "Parikkhārabhaṇḍakenāti pabbajitaparikkhārabhūtena bhaṇḍakena.",
  "tika-s0301t:844_4": "Lohaḍḍhamāsoti lohamayo upaḍḍhagghanakamāso.",
  "tika-s0301t:845_0": "Sattajaṭilasuttavaṇṇanā niṭṭhitā.",
  "tika-s0301t:846_0": "2. Pañcarājasuttavaṇṇanā",
  "tika-s0301t:847_0": "123.",
  "tika-s0301t:847_1": "Rūpāti rūpasaṅkhātā kāmaguṇā.",
  "tika-s0301t:847_2": "Te pana nīlādivasena anekabhedabhinnāpi rūpāyatanattā cakkhuviññeyyataṃ nātivattantīti āha “nīlapītādibhedaṃ rūpārammaṇa”nti. To-",
  "tika-s0301t:847_3": "saddopi dā-",
  "tika-s0301t:847_4": "saddo viya kālattho hotīti āha “yatoti yadā”ti.",
  "tika-s0301t:847_5": "Manaṃ āpayati vaḍḍhetīti manāpaṃ,",
  "tika-s0301t:847_6": "manoramaṃ.",
  "tika-s0301t:847_7": "Manāpanipphattitanti tassa puggalassa manasā piyāyitaṃ,",
  "tika-s0301t:847_8": "tassa aggabhāvena pariyantaṃ paramaṃ koṭiṃ katvā pavattitanti attho.",
  "tika-s0301t:847_9": "Puggalamanāpanti ārammaṇasabhāvaṃ acintetvā puggalassa vasena manāpabhāveneva iṭṭhatāya iṭṭhanti.",
  "tika-s0301t:847_10": "Sammutīti samaññā.",
  "tika-s0301t:847_11": "Puggalamanāpaṃ nāma saññāvipallāsavasena viparītampi gaṇhāti itarasabhāvatoti āha “yaṃ ekassa…pe…",
  "tika-s0301t:847_12": "iṭṭhaṃ kanta”nti.",
  "tika-s0301t:847_13": "Idāni taṃ jivhāviññeyyavasena yojetvā dassento “paccantavāsīna”ntiādimāha.",
  "tika-s0301t:847_14": "Idaṃ puggalamanāpanti idaṃ yathāvuttaṃ jivhāviññeyyaṃ viya aññampi evaṃjātikaṃ tena tena puggalena manāpanti gahetabbārammaṇaṃ puggalamanāpaṃ nāma.",
  "tika-s0301t:848_0": "Loke paṭivibhattaṃ natthi,",
  "tika-s0301t:848_1": "vibhajitvā dassanena lokena madhurajātenapi paṭivibhattaṃ katvā gahetuṃ na sakkuṇeyyāti adhippāyo.",
  "tika-s0301t:848_2": "Tenāha “vibhajitvā pana dassetabba”nti.",
  "tika-s0301t:848_3": "Dibbakappampīti devalokapariyāpannasadisampi amanāpaṃ upaṭṭhāti uḷārapaṇītārammaṇaparicayato.",
  "tika-s0301t:848_4": "Majjhimānaṃ pana…pe…",
  "tika-s0301t:848_5": "vibhajitabbaṃ tesaṃ manāpassa manāpato,",
  "tika-s0301t:848_6": "amanāpassa amanāpato upaṭṭhānato.",
  "tika-s0301t:848_7": "Tatthapi iṭṭhāniṭṭhaparicchedo nippariyāyato evaṃ veditabboti dassento āha “tañca paneta”ntiādi.",
  "tika-s0301t:848_8": "Tañca panetaṃ iṭṭhāniṭṭhabhūtaṃ ārammaṇaṃ kāmāvacarajavanesu akusalassa vasena yebhuyyena pavattatīti",
  "tika-s0301t:848_9": "katvā tattha “rajjati dussatī”ti akusalasseva pavatti dassitā.",
  "tika-s0301t:848_10": "Sesakāmāvacarassapi vasena pavatti labbhateva.",
  "tika-s0301t:848_11": "Tathā hi taṃ appaṭikūlepi paṭikūlākārato,",
  "tika-s0301t:848_12": "paṭikūlepi appaṭikūlākārato pavattatīti.",
  "tika-s0301t:848_13": "Vipākacittaṃ iṭṭhāniṭṭhaṃ paricchindati,",
  "tika-s0301t:848_14": "na sakkā vipākaṃ vañcetunti.",
  "tika-s0301t:848_15": "Kusalakammaṃ hi ekantato iṭṭhameva,",
  "tika-s0301t:848_16": "akusalakammañca aniṭṭhameva,",
  "tika-s0301t:848_17": "tasmā tattha uppajjamānaṃ vipākacittaṃ yathāsabhāvato pavattatīti.",
  "tika-s0301t:849_0": "Yaṃ pana sammohavinodaniyaṃ “kusalakammajaṃ aniṭṭhaṃ nāma natthī”ti ettakameva vuttaṃ,",
  "tika-s0301t:849_1": "taṃ pana nidassanamattaṃ daṭṭhabbaṃ.",
  "tika-s0301t:849_2": "Tena sobhanaṃ akusalakammajampi ekaccānaṃ sattānaṃ iṭṭhanti anuññātaṃ siyā.",
  "tika-s0301t:849_3": "Kusalakammajaṃ pana sabbesaṃ iṭṭhamevāti vadanti.",
  "tika-s0301t:849_4": "Tiracchānagatānaṃ kesañci manussarūpaṃ amanāpaṃ,",
  "tika-s0301t:849_5": "yato te disvāva palāyanti.",
  "tika-s0301t:849_6": "Manussā ca devatānaṃ rūpaṃ disvā bhāyanti,",
  "tika-s0301t:849_7": "tesampi vipākaviññāṇaṃ taṃ rūpaṃ ārabbha kusalavipākameva uppajjati,",
  "tika-s0301t:849_8": "tādisassa pana puññassa abhāvā na tesaṃ tattha abhirati hotīti daṭṭhabbaṃ.",
  "tika-s0301t:849_9": "Kusalakammajassa pana aniṭṭhassa abhāvo viya akusalakammajassa sobhanassa iṭṭhassa abhāvo vattabbo.",
  "tika-s0301t:849_10": "Hatthiādīnampi hi akusalakammajaṃ manussānaṃ akusalavipākasseva ārammaṇaṃ,",
  "tika-s0301t:849_11": "kusalakammajaṃ pana pavatte samuṭṭhitaṃ kusalavipākassa,",
  "tika-s0301t:849_12": "iṭṭhārammaṇena vomissakattā appakaṃ akusalakammajaṃ bahulaṃ akusalavipākuppattiyā kāraṇaṃ na bhavissatīti sakkā vattuṃ.",
  "tika-s0301t:849_13": "Idāni tameva vipākavasena iṭṭhāniṭṭhārammaṇavavatthānaṃ vibhāvetuṃ “kiñcāpi hī”tiādi vuttaṃ.",
  "tika-s0301t:849_14": "Tayidaṃ sammutimanāpasaṃvibhāgatthaṃ vuttaṃ,",
  "tika-s0301t:849_15": "idha pana na tathā vibhattanti āha “bhagavā panā”tiādi.",
  "tika-s0301t:850_0": "So upāsako candanaṅgalagāme jātattā “candanaṅgaliko”ti paññāyati,",
  "tika-s0301t:850_1": "“candanavilāso”ti keci.",
  "tika-s0301t:850_2": "Tassa upāsakassa paṭibhānaṃ udapādīti yojanā.",
  "tika-s0301t:850_3": "Te rājāno hatappabhe hatasobhe disvāti sambandho.",
  "tika-s0301t:850_4": "Udakābhisitteti udakena abhisiñcite.",
  "tika-s0301t:850_5": "Aṅgāre viyāti aṅgārakkhaṇe viya.",
  "tika-s0301t:851_0": "Kālassevāti pageva.",
  "tika-s0301t:851_1": "Avigatagandhaṃ taṅkhaṇavikasitatāya.",
  "tika-s0301t:851_2": "Īdisaṃ vacananti “acchādesī”ti evarūpaṃ vacananti.",
  "tika-s0301t:852_0": "Pañcarājasuttavaṇṇanā niṭṭhitā.",
  "tika-s0301t:853_0": "3. Doṇapākasuttavaṇṇanā",
  "tika-s0301t:854_0": "124.",
  "tika-s0301t:854_1": "“Doṇapākakura”nti ettha vibhattilopaṃ katvā niddesoti āha “doṇapākaṃ kura”nti.",
  "tika-s0301t:854_2": "Doṇassāti catunnaṃ āḷhakānaṃ,",
  "tika-s0301t:854_3": "soḷasanāḷīnanti attho.",
  "tika-s0301t:854_4": "Tadupiyanti tadanurūpaṃ,",
  "tika-s0301t:854_5": "tassa vuttaparimāṇassa anucchavikanti attho.",
  "tika-s0301t:854_6": "Pubbeti taṃdivasato purimataradivasesu.",
  "tika-s0301t:854_7": "Balavāti mahā.",
  "tika-s0301t:854_8": "Bhattapariḷāhoti bhattasammadahetuko.",
  "tika-s0301t:854_9": "Assa rañño ubhosu passesu gahitatālavaṇṭā bījanti yamakatālavaṇṭehi.",
  "tika-s0301t:854_10": "Phāsuvihāranti bhojane mattaññutāya laddhabbasukhavihāraṃ.",
  "tika-s0301t:854_11": "Bhojanamattaññū hi sukhavihāro hoti.",
  "tika-s0301t:854_12": "Tenāha “tanukassa bhavanti vedanā,",
  "tika-s0301t:854_13": "saṇikaṃ jīrati āyu pālaya”nti.",
  "tika-s0301t:855_0": "Tanukassāti tanukā assa puggalassa,",
  "tika-s0301t:855_1": "bhuttapaccayā visabhāgavedanā na hontīti attho.",
  "tika-s0301t:855_2": "Saṇikanti mandaṃ mudukaṃ,",
  "tika-s0301t:855_3": "aparissayamevāti attho.",
  "tika-s0301t:855_4": "Jīratīti paribhuttāhāro paccati.",
  "tika-s0301t:855_5": "Āyupālayanti nirodho avedano jīvitaṃ rakkhanto.",
  "tika-s0301t:855_6": "Atha vā saṇikaṃ jīratīti so bhojane mattaññū puggalo parimitāhāratāya saṇikaṃ cirena jīrati jaraṃ pāpuṇāti jīvitaṃ pālento.",
  "tika-s0301t:856_0": "Pariyāpuṇitvāti ettha yathā sabbaṃ so pariyāpuṇi,",
  "tika-s0301t:856_1": "tato parañca yathā paṭipajji,",
  "tika-s0301t:856_2": "taṃ dassetuṃ “raññā saddhi”ntiādi vuttaṃ.",
  "tika-s0301t:856_3": "Tāvatake taṇḍule hāreyyāsi tadupiyañca byañjananti ānetvā sambandho.",
  "tika-s0301t:857_0": "Purisabhāgo esāti majjhimena purisena bhuñjitabbabhāgo eso,",
  "tika-s0301t:857_1": "yadidaṃ nāḷikodanamattaṃ.",
  "tika-s0301t:857_2": "Sallikhitasarīratāti bhamaṃ āropetvā ullikhitassa viya sabbapariḷāhavūpasamassa puthulatāpagatasarīrassa.",
  "tika-s0301t:857_3": "Sīlaṃ samparāyikatthoti vuttaṃ,",
  "tika-s0301t:857_4": "kuto panettha sīlanti āha “bhojane”tiādi.",
  "tika-s0301t:857_5": "Sīlaṅgaṃ nāma hotīti catupārisuddhisīlassa avayavo eko bhāgo hoti.",
  "tika-s0301t:858_0": "Doṇapākasuttavaṇṇanā niṭṭhitā.",
  "tika-s0301t:859_0": "4. Paṭhamasaṅgāmasuttavaṇṇanā",
  "tika-s0301t:860_0": "125.",
  "tika-s0301t:860_1": "Vedena ñāṇena īhati iriyatīti vedehī,",
  "tika-s0301t:860_2": "kosalarājabhaginī ajātasattuno mātā,",
  "tika-s0301t:860_3": "sā kira sampajaññajātikā.",
  "tika-s0301t:860_4": "Tenāha “paṇḍitādhivacana”nti,",
  "tika-s0301t:860_5": "cattāri aṅgāni etissanti caturaṅginī.",
  "tika-s0301t:860_6": "Dvinnaṃ rajjānanti kāsikarajjamagadharajjānaṃ antare,",
  "tika-s0301t:860_7": "so pana gāmo kāsikarajjo.",
  "tika-s0301t:861_0": "Pāpāti lāmakā nihīnācārā.",
  "tika-s0301t:861_1": "Mejjati siniyhatīti metti,",
  "tika-s0301t:861_2": "sā etesu atthīti mittā.",
  "tika-s0301t:861_3": "Saha ayanti pavattantīti sahāyā.",
  "tika-s0301t:861_4": "Sampavaṅkanti suṭṭhu onataṃ.",
  "tika-s0301t:861_5": "Jayakāraṇaṃ disvā āha,",
  "tika-s0301t:861_6": "tathā hi “ajja imaṃ rattiṃ dukkhaṃ setī”ti kālaparicchedavasena vuttaṃ.",
  "tika-s0301t:861_7": "Verighāto nāma veripuggale satīti āha “veripuggalaṃ labhatī”ti.",
  "tika-s0301t:862_0": "Paṭhamasaṅgāmasuttavaṇṇanā niṭṭhitā.",
  "tika-s0301t:863_0": "5. Dutiyasaṅgāmasuttavaṇṇanā",
  "tika-s0301t:864_0": "126.",
  "tika-s0301t:864_1": "Suṇāthāti “vatvā”ti vacanaseso.",
  "tika-s0301t:864_2": "Upakappatīti sambhavati.",
  "tika-s0301t:864_3": "Sayhaṃ hotīti kātuṃ sakkā hoti.",
  "tika-s0301t:864_4": "“Yadā caññe”ti ca-",
  "tika-s0301t:864_5": "kāro nipātamattanti āha “yadā aññe”ti.",
  "tika-s0301t:864_6": "Vilumpantīti vināsaṃ acchindanaṃ karonti.",
  "tika-s0301t:864_7": "Vilumpīyatīti viluttaparasantakassa asakattā puggalo diṭṭhadhammikaṃ kammaphalaṃ paṭisaṃvedento viya sayampi parena vilumpīyati,",
  "tika-s0301t:864_8": "dhanajāniṃ pāpuṇāti.",
  "tika-s0301t:864_9": "“Kāraṇa”nti hi maññatīti pāpakiriyaṃ attano hitāvahaṃ kāraṇaṃ katvā maññati.",
  "tika-s0301t:864_10": "Jayanto puggalo “idaṃ nāma jināmī”ti maññamāno sayampi tato parājayaṃ pāpuṇāti.",
  "tika-s0301t:864_11": "Ghaṭṭetāranti pāpakammavipākaṃ.",
  "tika-s0301t:864_12": "Kammavivaṭṭenāti kammassa vivaṭṭanena,",
  "tika-s0301t:864_13": "paccayalābhena laddhāvasarena vivaṭṭetvā vigamitena kammenāti attho.",
  "tika-s0301t:865_0": "Dutiyasaṅgāmasuttavaṇṇanā niṭṭhitā.",
  "tika-s0301t:866_0": "6. Mallikāsuttavaṇṇanā",
  "tika-s0301t:867_0": "127.",
  "tika-s0301t:867_1": "Ekaccāti paṇḍitā sapaññā.",
  "tika-s0301t:867_2": "Seyyāti varā.",
  "tika-s0301t:867_3": "Gāthāsukhatthaṃ sasurasaddalopaṃ katvā “sassudevā”ti vuttanti āha “sassusasuradevatā”ti.",
  "tika-s0301t:867_4": "Disājeṭṭhakāti catūsupi disāsu jeṭṭhakasīsena hi lokaṃ vadati.",
  "tika-s0301t:867_5": "Tādisāyāti tathārūpāya medhāvitādiguṇavuttiyā.",
  "tika-s0301t:867_6": "Subhariyāyāti sukhettabhūtāya sundaritthiyāti attho.",
  "tika-s0301t:868_0": "Mallikāsuttavaṇṇanā niṭṭhitā.",
  "tika-s0301t:869_0": "7. Appamādasuttavaṇṇanā",
  "tika-s0301t:870_0": "128.",
  "tika-s0301t:870_1": "Samadhiggayhāti sammā ativiya gahetvā,",
  "tika-s0301t:870_2": "ñāyena visesato gaṇhitvā.",
  "tika-s0301t:870_3": "Kārāpakaappamādoti tiṇṇaṃ puññakiriyavatthūnaṃ pavattakaappamādo.",
  "tika-s0301t:870_4": "Samavadhānanti samavarodhaṃ antogadhaṃ.",
  "tika-s0301t:870_5": "Upakkhepanti bahi ahutvā pakkhipitabbataṃ.",
  "tika-s0301t:870_6": "Sesapadajātāni viya ava…pe…",
  "tika-s0301t:870_7": "dhammā sappadesattā.",
  "tika-s0301t:870_8": "Appamāde samodhānaṃ gacchanti tassa nippadesattā.",
  "tika-s0301t:870_9": "Aggaṃ seṭṭhaṃ mahantaṃ sesadhammānaṃ appamādo.",
  "tika-s0301t:870_10": "Paṭilābhakaṭṭhenāti adhigamahetutāya.",
  "tika-s0301t:870_11": "Lokiyopi samānoti kāmāvacaropi samāno.",
  "tika-s0301t:870_12": "Mahaggatānuttarānaṃ pubbabhāge pavattaappamādo hi idhādhippeto.",
  "tika-s0301t:871_0": "Pasaṃsanti paṇḍitāti yojanā.",
  "tika-s0301t:871_1": "Appamādassa pāsaṃsabhāve ekantato kattabbatāya pana “etānī”tiādinā kāraṇaṃ āha.",
  "tika-s0301t:871_2": "Imissā yojanāya “puññakiriyāsū”ti padassa “appamatto”ti iminā sambandho.",
  "tika-s0301t:871_3": "Yasmā paṇḍitā appamādaṃ pasaṃsanti,",
  "tika-s0301t:871_4": "yasmā ca puññakiriyāsu appamatto ubho atthe adhiggaṇhāti,",
  "tika-s0301t:871_5": "tasmā āyuādīni patthayantena appamādova kātabboti.",
  "tika-s0301t:871_6": "Dutiyayojanāya pana paṇḍitā appamādaṃ pasaṃsanti. Kattha?",
  "tika-s0301t:871_7": "Puññakiriyāsu.",
  "tika-s0301t:871_8": "Kasmāti ce?",
  "tika-s0301t:871_9": "Appamattotiādi.",
  "tika-s0301t:871_10": "Tenāha “yasmā…pe… attho”ti.",
  "tika-s0301t:871_11": "Atthapaṭilābhāti diṭṭhadhammikādihitapaṭilābhā.",
  "tika-s0301t:872_0": "Appamādasuttavaṇṇanā niṭṭhitā.",
  "tika-s0301t:873_0": "8. Kalyāṇamittasuttavaṇṇanā",
  "tika-s0301t:874_0": "129.",
  "tika-s0301t:874_1": "Sīlādiguṇasamannāgato kalyāṇo bhaddako mitto etassāti kalyāṇamitto,",
  "tika-s0301t:874_2": "tassa dhammo kalyāṇamittasseva svākhāto nāma hoti sutvā kattabbakiccassa sādhanato.",
  "tika-s0301t:874_3": "Tenāha “atthaṃ pūretī”ti.",
  "tika-s0301t:874_4": "Itarassāti pāpamittassa.",
  "tika-s0301t:874_5": "Tenāti atthapūraṇena.",
  "tika-s0301t:874_6": "Etanti “so ca kho kalyāṇamittassā”ti etaṃ vacanaṃ.",
  "tika-s0301t:874_7": "Desanādhammoti pariyattidhammo.",
  "tika-s0301t:874_8": "So hi kalyāṇamittato paccakkhato laddhabbo,",
  "tika-s0301t:874_9": "itare tadupanissayā paccattapurisakārehi,",
  "tika-s0301t:874_10": "tena laddhabbo kalyāṇamittoti evamattho gahetabbo.",
  "tika-s0301t:874_11": "Sāvakabodhisattavasena hesā desanā āgatā.",
  "tika-s0301t:874_12": "Na hi sesabodhisattānaṃ paropadesena payojanaṃ atthi.",
  "tika-s0301t:875_0": "Upaḍḍhaṃ kalyāṇamittatoti brahmacariyaṃ carantassa upaḍḍhaguṇo kalyāṇamittato laddhabbo.",
  "tika-s0301t:875_1": "Upaḍḍhaṃ paccattapurisakāratoti itaraṃ upaḍḍhaṃ ñāṇaṃ paṭipajjantassa attano purisakārato.",
  "tika-s0301t:875_2": "Lokepi pākaṭoyamattho “ācariyato upaḍḍhaṃ,",
  "tika-s0301t:875_3": "paccattapurisakārato upaḍḍhaṃ laddhabbā tevijjatā”ti,",
  "tika-s0301t:875_4": "tasmā thero tathā cintesi.",
  "tika-s0301t:875_5": "Nippadesanti anavasesato.",
  "tika-s0301t:875_6": "Tatoti kalyāṇamittato.",
  "tika-s0301t:875_7": "Upaḍḍhaṃ āgacchatīti upaḍḍhaguṇo paṭipajjantaṃ upagacchati.",
  "tika-s0301t:875_8": "Bahūhi purisehi.",
  "tika-s0301t:875_9": "Vinibbhogo vivecanaṃ natthi ekajjhaṃ atthassa vivecetuṃ asakkuṇeyyattā.",
  "tika-s0301t:875_10": "Esāti paratoghosapaccattapurisakārato ca sijjhamāno attho.",
  "tika-s0301t:875_11": "Ettakanti ettako bhāgo.",
  "tika-s0301t:875_12": "Yadi na sakkā laddhuṃ,",
  "tika-s0301t:875_13": "atha kasmā upaḍḍhanti vuttanti āha “kalyāṇamittatāyā”tiādi.",
  "tika-s0301t:875_14": "Sammādiṭṭhiādīsu na sakkā laddhuṃ.",
  "tika-s0301t:875_15": "Asakkuṇeyye sakalampi na sambhavati paratoghosamattena tesaṃ asijjhanato,",
  "tika-s0301t:875_16": "padhānahetubhāvadīpanatthaṃ pana “sakalamevā”ti vuttaṃ.",
  "tika-s0301t:875_17": "Pubbabhāgapaṭilābhaṅganti pubbabhāge paṭiladdhabbakāraṇaṃ kalyāṇamittassa upadesena vinā tena uttari visesato aladdhabbato.",
  "tika-s0301t:875_18": "Atthatoti paramatthato.",
  "tika-s0301t:875_19": "“Kalyāṇamittaṃ…pe…",
  "tika-s0301t:875_20": "cattāro khandhā”ti vatvā sutvāti attho.",
  "tika-s0301t:875_21": "Te pana sīlādayo saṅkhārakkhandhapariyāpannāti āha “saṅkhārakkhandhotipi vadantiyevā”ti.",
  "tika-s0301t:876_0": "Māhevanti mā aha evanti chedo,",
  "tika-s0301t:876_1": "ahāti nipātamattaṃ,",
  "tika-s0301t:876_2": "māti paṭisedhe nipāto.",
  "tika-s0301t:876_3": "Tenāha “mā evaṃ abhaṇī”ti.",
  "tika-s0301t:876_4": "“Māhevaṃ ānandā”ti vadato bhagavato imasmiṃ ṭhāne tādisassa nāma te, ānanda,",
  "tika-s0301t:876_5": "kalyāṇamittaguṇe sevato vattuṃ yuttaṃ ayāthāvatoti dhammabhaṇḍāgārikassa yathābhūtaguṇakittanamukhena",
  "tika-s0301t:876_6": "paṭikkhepo yuttoti dassento “bahussuto”tiādimāha.",
  "tika-s0301t:876_7": "Idanti idaṃ vacanaṃ bhagavā āhāti sambandho.",
  "tika-s0301t:876_8": "Sakalameva hīti ettha hi-",
  "tika-s0301t:876_9": "saddo hetuattho.",
  "tika-s0301t:876_10": "Tena “māheva”nti tassa paṭikkhepassa kāraṇaṃ jotitaṃ,",
  "tika-s0301t:876_11": "na sarūpato vuttaṃ.",
  "tika-s0301t:876_12": "“Kalyāṇamittasseta”ntiādinā pana taṃ sarūpato dassitanti āha “idāni…pe…",
  "tika-s0301t:876_13": "ādimāhā”ti.",
  "tika-s0301t:876_14": "Pāṭikaṅkhitabbanti icchanaṭṭhena pāṭikaṅkhitabbaṃ,",
  "tika-s0301t:876_15": "na paṭikaṅkhānimittenāti āha “avassaṃbhāvīti attho”ti.",
  "tika-s0301t:877_0": "Idhāti antogadhāvadhāraṇapadaṃ,",
  "tika-s0301t:877_1": "idhevāti attho.",
  "tika-s0301t:877_2": "Imasmiṃyeva hi sāsane ariyamaggabhāvanā,",
  "tika-s0301t:877_3": "na aññattha.",
  "tika-s0301t:877_4": "Ādipadānaṃyevāti tasmiṃ tasmiṃ vākye ādito eva vuttasammādiṭṭhiādipadānaṃyeva.",
  "tika-s0301t:877_5": "Sammādassanalakkhaṇāti catunnaṃ ariyasaccānaṃ pariññābhisamayādivasena sammadeva dassanasabhāvā.",
  "tika-s0301t:877_6": "Sammāabhiropanalakkhaṇoti nibbānasaṅkhāte ārammaṇe sampayuttadhamme sammadeva āropanasabhāvo.",
  "tika-s0301t:877_7": "Sammāpariggahaṇalakkhaṇāti musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato",
  "tika-s0301t:877_8": "pariggāhakasabhāvā sammāvācā siniddhabhāvena sampayuttadhamme sammāvācāpaccayaṃ subhāsitasotārañca puggalaṃ",
  "tika-s0301t:877_9": "pariggaṇhātīti sammāpariggahaṇalakkhaṇā.",
  "tika-s0301t:877_10": "Yathā kāyikakiriyā kiñci kattabbaṃ samuṭṭhāpeti,",
  "tika-s0301t:877_11": "sayañca samuṭṭhahanaṃ ghaṭanaṃ hoti,",
  "tika-s0301t:877_12": "tathā sammākammanta saṅkhātā viratipīti samuṭṭhāpanalakkhaṇā daṭṭhabbā,",
  "tika-s0301t:877_13": "sampayuttadhammānaṃ vā ukkhipanaṃ samuṭṭhāpanaṃ kāyikakiriyāya bhārukkhipanaṃ viya.",
  "tika-s0301t:877_14": "Jīvamānassa sattassa,",
  "tika-s0301t:877_15": "sampayuttadhammānaṃ vā,",
  "tika-s0301t:877_16": "jīvitappavattiyā ājīvasseva vā suddhi vodānaṃ.",
  "tika-s0301t:877_17": "Yathā uppannuppannānaṃ vajjānaṃ dhammena pahānānuppādaatthalābhādiparivuḍḍhi hoti,",
  "tika-s0301t:877_18": "evaṃ sampayuttānaṃ paggahaṇasabhāvoti sammāpaggahalakkhaṇo sammāvāyāmo.",
  "tika-s0301t:877_19": "Kāyavedanācittadhammesu subhasukhaniccaattagāhānañca vidhamanavasena sammāpatiṭṭhānasabhāvāti sammāupaṭṭhānalakkhaṇā sammāsati.",
  "tika-s0301t:877_20": "Sampayuttadhammānaṃ sammā samādahanaṃ ekaggatākaraṇaṃ sabhāvo etassāti sammāsamādhānalakkhaṇo sammāsamādhi.",
  "tika-s0301t:877_21": "Tīṇi kiccāni honti paṭipakkhadhammesu,",
  "tika-s0301t:877_22": "ārammaṇadhammesu,",
  "tika-s0301t:877_23": "sampayuttadhammesu ca ekasmiṃyeva khaṇe pavattivisesabhūtāni.",
  "tika-s0301t:877_24": "Idāni tāni sarūpato dassetuṃ “seyyathida”ntiādi vuttaṃ.",
  "tika-s0301t:877_25": "Saddhinti iminā “aññehī”ti vuttakilesā micchādiṭṭhiyā saha ekaṭṭhā vā anekaṭṭhā vāti dasseti.",
  "tika-s0301t:877_26": "Pajahati pahāya naṃ paṭivijjhati.",
  "tika-s0301t:877_27": "Nirodhanti nibbānaṃ ārammaṇaṃ karoti sacchikiriyāpaṭivedhena paṭivijjhati.",
  "tika-s0301t:878_0": "Na kevalaṃ maggadhammā vuttanayeneva,",
  "tika-s0301t:878_1": "atha kho aparenapi nayena veditabbāti dassento “apicā”tiādimāha.",
  "tika-s0301t:878_2": "Nānākhaṇā punappunaṃ uppajjanato.",
  "tika-s0301t:878_3": "Nānārammaṇā aniccānupassanādibhāvato.",
  "tika-s0301t:878_4": "Ekakkhaṇā sakideva uppajjanato.",
  "tika-s0301t:878_5": "Ekārammaṇā nibbānavisayattā.",
  "tika-s0301t:878_6": "Cattāri nāmāni labhati pariññābhisamayādivasena pavattiyā.",
  "tika-s0301t:878_7": "Tīṇi nāmāni labhati kāmasaṅkappādīnaṃ pahānavasena pavattiyā.",
  "tika-s0301t:878_8": "Paṭipakkhapahānavasena hissa nāmattayalābho.",
  "tika-s0301t:878_9": "Esa nayo sesesupi.",
  "tika-s0301t:878_10": "Viratiyopi honti cetanāyopi pubbabhāgepi vikkhambhanavasena pavattanato.",
  "tika-s0301t:878_11": "Maggakkhaṇe pana viratiyova paṭipakkhasamucchindanassa maggakiccattā.",
  "tika-s0301t:878_12": "Na hi cetanā maggasabhāvā.",
  "tika-s0301t:878_13": "Sammappadhānasatipaṭṭhānavasenāti catubbidhasammappadhānacatubbidhasatipaṭṭhānavasena cattāri nāmāni",
  "tika-s0301t:878_14": "labhati anuppannākusalānuppādanādīnaṃ kusalānañca vaḍḍhanato.",
  "tika-s0301t:878_15": "Pubbabhāgepi maggakkhaṇepīti yathā pubbabhāge paṭhamajjhānādivasena nānā.",
  "tika-s0301t:878_16": "Evaṃ maggakkhaṇepi.",
  "tika-s0301t:878_17": "Na hi ekopi ca maggasamādhi paṭhamajjhānasamādhiādināmāni labhati sammādiṭṭhiādīnaṃ viya kiccavasena bhedābhāvato.",
  "tika-s0301t:878_18": "Tenāha “maggakkhaṇepi sammāsamādhiyevā”ti.",
  "tika-s0301t:879_0": "Ñatvā ñātabbāti sambandho.",
  "tika-s0301t:879_1": "Vuddhi nāma vepullaṃ bhiyyobhāvo punappunaṃ uppādo evāti āha “punappunaṃ janetī”ti.",
  "tika-s0301t:879_2": "Abhinibbattetīti abhivaḍḍhaṃ pāpento nibbatteti.",
  "tika-s0301t:879_3": "Vivittatāti vivittabhāvo.",
  "tika-s0301t:879_4": "So hi vivecanīyato viviccati,",
  "tika-s0301t:879_5": "yaṃ viviccitvā ṭhitaṃ,",
  "tika-s0301t:879_6": "tadubhayampi idha vivittabhāvasāmaññena “vivittatā”ti vuttaṃ.",
  "tika-s0301t:879_7": "Tesu purimo vivecanīyato viviccamānatāya viviccanakiriyāya samaṅgī dhammasamūho tāya eva viviccanakiriyāya vasena vivekoti gahito.",
  "tika-s0301t:879_8": "Itaro sabbaso tato vivittasabhāvatāya.",
  "tika-s0301t:879_9": "Tattha yasmiṃ dhammapuñje sammādiṭṭhi pavattati,",
  "tika-s0301t:879_10": "taṃ yathāvuttāya viviccamānatāya vivekasaṅkhātaṃ nissāyeva pavattati,",
  "tika-s0301t:879_11": "itaraṃ pana taṃninnatātaṃārammaṇatāhīti vuttaṃ “vivekaṃ nissitaṃ,",
  "tika-s0301t:879_12": "viveke vā nissita”nti.",
  "tika-s0301t:880_0": "Yathā vā vivekavasena pavattaṃ jhānaṃ “vivekaja”nti vuttaṃ,",
  "tika-s0301t:880_1": "evaṃ vivekavasena pavattā sammādiṭṭhi “vivekanissitā”ti daṭṭhabbā.",
  "tika-s0301t:880_2": "Nissayo ca vipassanāmaggānaṃ vasena maggaphalānaṃ veditabbo.",
  "tika-s0301t:880_3": "Asatipi tāsaṃ pubbāparabhāve “paṭiccasamuppādo”ti ettha paccayānaṃ samuppādanaṃ viya abhinnadhammādhārā nissayabhāvanā sambhavanti.",
  "tika-s0301t:880_4": "Tassa tadaṅga-",
  "tika-s0301t:880_5": "samucchedanissaraṇavivekanissitataṃ vatvā paṭippassaddhivivekanissitatāya avacanaṃ ariyamaggabhāvanāya vuccamānattā.",
  "tika-s0301t:880_6": "Bhāvitamaggassa hi ye sacchikātabbā dhammā.",
  "tika-s0301t:880_7": "Tesaṃ kiccaṃ paṭippassaddhiviveko.",
  "tika-s0301t:880_8": "Ajjhāsayatoti “nibbānaṃ sacchikarissāmī”ti mahantaajjhāsayato.",
  "tika-s0301t:880_9": "Yadipi hi vipassanākkhaṇe saṅkhārārammaṇaṃ cittaṃ,",
  "tika-s0301t:880_10": "saṅkhāresu pana ādīnavaṃ suṭṭhu,",
  "tika-s0301t:880_11": "disvā tappaṭipakkhe nibbāne ninnatāya ajjhāsayato nissaraṇavivekanissito hoti,",
  "tika-s0301t:880_12": "uṇhābhibhūtassa puggalassa sītaninnacittatā viya.",
  "tika-s0301t:880_13": "Keci pana “yathā sabhāvato,",
  "tika-s0301t:880_14": "yathā ajjhāsayato nissaraṇavivekanissitatā,",
  "tika-s0301t:880_15": "evaṃ paṭippassaddhivivekanissitatāpi siyā”ti vadanti.",
  "tika-s0301t:880_16": "Yadaggena hi nibbānaninnatā siyā,",
  "tika-s0301t:880_17": "tadaggena phalaninnatāpi siyā “kudāssu nāmāhaṃ tadāyatanaṃ upasampajja vihareyya”nti ajjhāsayasampattiyā bhāvato.",
  "tika-s0301t:880_18": "Yasmā pahānavinayo viya rāganirodhopi idhādhippetavivekena atthato nibbisiṭṭho,",
  "tika-s0301t:880_19": "tasmā vuttaṃ esa nayo virāganissitādīsūti.",
  "tika-s0301t:880_20": "Tenāha “vivekatthā eva hi virāgādayo”ti.",
  "tika-s0301t:881_0": "Vossaggasaddo pariccāgattho pakkhandanattho cāti vossaggassa duvidhatā vuttā.",
  "tika-s0301t:881_1": "Vossajjanañhi pahānaṃ,",
  "tika-s0301t:881_2": "vissaṭṭhabhāvena nirāsaṅkapavatti ca,",
  "tika-s0301t:881_3": "tasmā vipassanākkhaṇe tadaṅgavasena,",
  "tika-s0301t:881_4": "maggakkhaṇe samucchedavasena paṭipakkhassa pahānaṃ vossaggo,",
  "tika-s0301t:881_5": "tathā vipassanākkhaṇe taṃninnabhāvena,",
  "tika-s0301t:881_6": "maggakkhaṇe ārammaṇakaraṇena vissaṭṭhasabhāvatā vossaggoti veditabbaṃ.",
  "tika-s0301t:881_7": "Tenevāha “tattha pariccāgavossaggo”tiādi.",
  "tika-s0301t:881_8": "Ayaṃ sammādiṭṭhīti ayaṃ missakavasena vuttā sammādiṭṭhi.",
  "tika-s0301t:881_9": "Yathāvuttena pakārenāti tadaṅgappahānasamucchedappahānapakārena taṃninnatadārammaṇakaraṇappakārena ca.",
  "tika-s0301t:882_0": "Pubbe vossaggavacanasseva atthassa vuttattā āha “sakalena vacanenā”ti.",
  "tika-s0301t:882_1": "Pariṇamantaṃ vipassanākkhaṇe,",
  "tika-s0301t:882_2": "pariṇataṃ maggakkhaṇe.",
  "tika-s0301t:882_3": "Pariṇāmo nāma idha paripākoti āha “paripaccantaṃ paripakkañcā”ti.",
  "tika-s0301t:882_4": "Paripāko ca āsevanalābhena laddhasāmatthiyassa kilese pariccajituṃ nibbānaṃ pakkhandituṃ tikkhavisadabhāvo.",
  "tika-s0301t:882_5": "Tenāha “aya”ntiādi.",
  "tika-s0301t:882_6": "Esa nayoti yvāyaṃ nayo “vivekanissita”ntiādinā sammādiṭṭhiyaṃ vutto,",
  "tika-s0301t:882_7": "sesesu sammāsaṅkappādīsupi eseva nayo,",
  "tika-s0301t:882_8": "evaṃ tattha netabbanti attho.",
  "tika-s0301t:882_9": "Paṭiccāti nissāya.",
  "tika-s0301t:882_10": "Jātisabhāvāti jāyanasabhāvā.",
  "tika-s0301t:882_11": "Sakaloti anavaseso,",
  "tika-s0301t:882_12": "sabboti attho.",
  "tika-s0301t:882_13": "Na koci maggo sāvaseso hutvā sambhavati.",
  "tika-s0301t:882_14": "Heṭṭhime magge uppanne uparimo uppanno eva nāma anantarāyena uppajjanato.",
  "tika-s0301t:882_15": "Vavassaggattheti vacasāyatthe.",
  "tika-s0301t:882_16": "Vaṇṇayantīti guṇavaṇṇanavasena vitthārenti.",
  "tika-s0301t:883_0": "Kalyāṇamittasuttavaṇṇanā niṭṭhitā.",
  "tika-s0301t:884_0": "9. Paṭhamaaputtakasuttavaṇṇanā",
  "tika-s0301t:885_0": "130. Diva-",
  "tika-s0301t:885_1": "saddo divā-",
  "tika-s0301t:885_2": "saddo viya divasapariyāyo,",
  "tika-s0301t:885_3": "tasmā visesanabhāvena vuccamāno divasaddo atthavisesaṃ dīpetīti āha “divasassa divā”tiādi.",
  "tika-s0301t:885_4": "Saṃ vuccati dhanaṃ,",
  "tika-s0301t:885_5": "tassa patīti sampati,",
  "tika-s0301t:885_6": "dhanasāmiko,",
  "tika-s0301t:885_7": "tassa hitāvahattā sāpateyyanti āha “sāpateyyanti dhana”nti.",
  "tika-s0301t:885_8": "Tassa gehe katākatabhaṇḍassa atibahubhāvato vimhayappatto rājā “ko pana vādo”ti āha.",
  "tika-s0301t:885_9": "Kāḷalohaṃ nāma ayophalaṃ.",
  "tika-s0301t:885_10": "Kacchapādirūpehipi sovaṇṇādīni ṭhapenti.",
  "tika-s0301t:885_11": "Sakuṇḍakabhattanti sakuṇḍehi vā sathusehi vā pakkabhattaṃ.",
  "tika-s0301t:885_12": "Bilaṅgaṃ vuccati dhaññabilaṅgaṃ,",
  "tika-s0301t:885_13": "āranālantipi vuccati,",
  "tika-s0301t:885_14": "taṃ dutiyaṃ assāti bilaṅgadutiyaṃ.",
  "tika-s0301t:885_15": "Tañhi kañjito nibbattattā kañjikaṃ nāma.",
  "tika-s0301t:885_16": "Tīhi pakkhehi vatthakhaṇḍehi katanivāsanaṃ tipakkhavasanaṃ.",
  "tika-s0301t:885_17": "Tenāha “tīṇi…pe…",
  "tika-s0301t:885_18": "nivāsana”nti.",
  "tika-s0301t:886_0": "Asanto nīco purisoti asappurisoti āha “lāmakapuriso”ti.",
  "tika-s0301t:886_1": "Kammassa nibbattabhāvena otaraṇatāya phalaṃ aggaṃ nāma,",
  "tika-s0301t:886_2": "uparibhūmigatattā uddhaṃ aggaṃ assāti uddhaggikaṃ.",
  "tika-s0301t:886_3": "Dakkhiṇanti dānamāha.",
  "tika-s0301t:886_4": "Saggo nāma kāmabhavūpapattibhavo,",
  "tika-s0301t:886_5": "tassa nibbattanato “saggassa hitā”ti vuttaṃ.",
  "tika-s0301t:886_6": "Tatrupapattijananatoti tatra upapattiyā jananato,",
  "tika-s0301t:886_7": "uppādanatoti attho.",
  "tika-s0301t:887_0": "Setaṃ udakaṃ etissāti setodakā.",
  "tika-s0301t:887_1": "So yena bhāvena yattha pākaṭataro hutvā dissati,",
  "tika-s0301t:887_2": "taṃ dassetuṃ “vīcīnaṃ bhinnaṭṭhāne”ti āha.",
  "tika-s0301t:887_3": "Sukhotaraṇaṭṭhānatāya kaddamādidosavirahato ca sundaratitthā.",
  "tika-s0301t:887_4": "Taṃ apeyyamānanti taṃ udakaṃ kenaci aparibhuñjiyamānaṃ.",
  "tika-s0301t:887_5": "Attanā kattabbakiccakaroti attanā kātabbakammasaṅkhātakiccakaro,",
  "tika-s0301t:887_6": "paribhogavasena ceva saṅgahetabbasaṅgaṇhanavasena ca niyojakoti attho.",
  "tika-s0301t:887_7": "Kusalakiccakaroti attanā kātabbapuññakaro.",
  "tika-s0301t:888_0": "Paṭhamaaputtakasuttavaṇṇanā niṭṭhitā.",
  "tika-s0301t:889_0": "10. Dutiyaaputtakasuttavaṇṇanā",
  "tika-s0301t:890_0": "131.",
  "tika-s0301t:890_1": "Piṇḍapātenāti sahayoge karaṇavacanaṃ.",
  "tika-s0301t:890_2": "Paṭipādanaṃ tena saha yojananti āha “piṇḍapātena saddhiṃ saṃyojesi,",
  "tika-s0301t:890_3": "piṇḍapātaṃ adāsīti attho”ti.",
  "tika-s0301t:890_4": "“Paṇītabhojanaṃ bhuñjitvā”ti vuttaṃ,",
  "tika-s0301t:890_5": "pāḷiyaṃ pana “kaṇājakaṃ bhuñjati bilaṅgadutiya”nti.",
  "tika-s0301t:890_6": "Taṃ taṃ pavattitaṃ yebhuyyavasena vuttanti daṭṭhabbaṃ.",
  "tika-s0301t:890_7": "Idāni “imassa seṭṭhissa kassaci samaṇassa vā brāhmaṇassa vā dethā”ti vacanaṃ na sutapubbaṃ,",
  "tika-s0301t:890_8": "yasmā paccekabuddhā nāma attano guṇānubhāvehi loke pākaṭā sañjātā eva honti,",
  "tika-s0301t:890_9": "tasmā seṭṭhibhariyāya “na yassa vā tassa vā”tiādi cintitaṃ.",
  "tika-s0301t:890_10": "Tathā hi tesaṃ dentāpi sakkaccaṃ yebhuyyena paṇītameva denti.",
  "tika-s0301t:890_11": "Nāsāpuṭaṃ pahari attano ānubhāvena.",
  "tika-s0301t:890_12": "So luddhatāya “bahu vata dhaññaṃ mamassā”ti cittaṃ saṃyametuṃ sandhāretuṃ asakkonto.",
  "tika-s0301t:891_0": "Vippaṭisāruppannākāraṃ dassetuṃ “varameta”ntiādi vuttaṃ.",
  "tika-s0301t:891_1": "“Imassa samaṇassa piṇḍapātaṃ dehī”ti vadato na ekāya eva javanavīthiyā vasena atthasiddhi.",
  "tika-s0301t:891_2": "Atha kho tattha ādito pavattajavanavāropi atthi majjhe pavattajavanavāropi,",
  "tika-s0301t:891_3": "taṃ sandhāyāha “pubbapacchimacetanāvasenā”ti.",
  "tika-s0301t:891_4": "Ekā cetanā dve paṭisandhiyo na detīti ettha sāketapañhavasena nicchayo veditabbo.",
  "tika-s0301t:891_5": "Cuddasannaṃ cetanānaṃ pubbe puretaraṃ katattā purāṇaṃ.",
  "tika-s0301t:892_0": "Parigayhatīti pariggahoti āha “pariggahitaṃ vatthu”nti.",
  "tika-s0301t:892_1": "Anvāya upanissāya jīvantīti anujīvino.",
  "tika-s0301t:892_2": "Sabbametanti dhanadhaññādisabbaṃ etaṃ yathāvuttapariggahavatthuṃ.",
  "tika-s0301t:892_3": "Nikkhippagāminanti nikkhipitabbatāgāminaṃ.",
  "tika-s0301t:892_4": "Nikkhipitabbasabhāvaṃ hotīti āha “nikkhippasabhāva”nti.",
  "tika-s0301t:892_5": "Pahāya gamanīyanti ayamettha atthoti āha “pariccajitabbasabhāvamevā”ti.",
  "tika-s0301t:893_0": "Dutiyaaputtakasuttavaṇṇanā niṭṭhitā.",
  "tika-s0301t:894_0": "Dutiyavaggavaṇṇanā niṭṭhitā.",
  "tika-s0301t:895_0": "3. Tatiyavaggo",
  "tika-s0301t:896_0": "1. Puggalasuttavaṇṇanā",
  "tika-s0301t:897_0": "132.",
  "tika-s0301t:897_1": "“Nīce kule paccājāto”tiādi appakāsanabhāvena tamatīti tamo,",
  "tika-s0301t:897_2": "tena tamena yuttoti tamo puggalo vuccati,",
  "tika-s0301t:897_3": "taṃyogato puggalassa tabbohāro yathā “maccherayogato macchero”ti.",
  "tika-s0301t:897_4": "Tasmā tamoti appakāsanabhāvena tamo tamabhūto andhakāro viya jāto,",
  "tika-s0301t:897_5": "andhakārattaṃ vā pattoti attho.",
  "tika-s0301t:897_6": "Vuttalakkhaṇaṃ tamameva paramparato ayanaṃ gati niṭṭhā etassāti tamaparāyaṇo,",
  "tika-s0301t:897_7": "tamaparāyaṇataṃ vā pattoti attho.",
  "tika-s0301t:897_8": "Ñāyenapi tamaggahaṇena khandhatamova kathito,",
  "tika-s0301t:897_9": "na andhakāratamo.",
  "tika-s0301t:897_10": "Khandhatamoti ca sampattirahitā khandhapavattiyeva daṭṭhabbā.",
  "tika-s0301t:897_11": "“Ucce kule paccājāto”tiādi pakāsanabhāvena jotetīti joti,",
  "tika-s0301t:897_12": "tena jotinā yuttotiādi sabbaṃ tame vuttanayeneva veditabbaṃ.",
  "tika-s0301t:897_13": "Itare dveti jotitamaparāyaṇo jotijotiparāyaṇoti itare dve puggale.",
  "tika-s0301t:898_0": "Veṇuvettādikehi peḷādikārakā vilīvakārakā.",
  "tika-s0301t:898_1": "Migamacchādīnaṃ nisādanato nesādā,",
  "tika-s0301t:898_2": "māgavikamacchabandhādayo.",
  "tika-s0301t:898_3": "Rathesu cammena hananakaraṇato rathakārā cammakārā vuttā.",
  "tika-s0301t:898_4": "“Pu” iti karīsassa nāmaṃ,",
  "tika-s0301t:898_5": "taṃ kusenti apanentīti pukkusā,",
  "tika-s0301t:898_6": "pupphachaḍḍakā.",
  "tika-s0301t:898_7": "Dubbaṇṇoti virūpo.",
  "tika-s0301t:898_8": "Okoṭimakoti ārohābhāvena heṭṭhimakoṭiko,",
  "tika-s0301t:898_9": "rassakāyoti attho.",
  "tika-s0301t:898_10": "Tenāha “lakuṇḍako”ti.",
  "tika-s0301t:898_11": "Laku viya ghaṭikā viya ḍeti pavattatīti hi lakuṇḍako, rasso.",
  "tika-s0301t:898_12": "Kaṇati nimīlatīti kāṇo.",
  "tika-s0301t:898_13": "Taṃ panassa nimīlanaṃ ekena akkhinā dvīhipi vāti āha “ekakkhikāṇo vā ubhayakkhikāṇo vā”ti.",
  "tika-s0301t:898_14": "Kuṇanaṃ kuṇo,",
  "tika-s0301t:898_15": "hatthavekallaṃ,",
  "tika-s0301t:898_16": "so etassa atthīti kuṇī.",
  "tika-s0301t:898_17": "Khañjo vuccati pādavikalo.",
  "tika-s0301t:898_18": "Heṭṭhimakāyasaṅkhāto sarīrassa pakkho padeso hato assāti pakkhahato.",
  "tika-s0301t:898_19": "Tenāha “pīṭhasampī”ti.",
  "tika-s0301t:898_20": "Padīpe padīpane etabbaṃ netabbanti padīpeyyaṃ,",
  "tika-s0301t:898_21": "telakapallādiupakaraṇaṃ.",
  "tika-s0301t:898_22": "Vuttanti aṭṭhakathāyaṃ vuttaṃ.",
  "tika-s0301t:899_0": "Āgamanavipattīti āgamanaṭṭhānavasena vipatti āgamo etthāti katvā.",
  "tika-s0301t:899_1": "Pubbuppannapaccayavipattīti paṭhamuppannapaccayavasena vipatti.",
  "tika-s0301t:899_2": "Caṇḍālādisabhāvā hissa mātāpitaro paṭhamuppannapaccayā,",
  "tika-s0301t:899_3": "paṭhamuppattiyā vā paccayā,",
  "tika-s0301t:899_4": "tehevassa vipatti eva,",
  "tika-s0301t:899_5": "na sampatti.",
  "tika-s0301t:899_6": "Pavattapaccayavipattīti pavatte sukhapaccayavipatti.",
  "tika-s0301t:899_7": "Tādise nihīnakule uppannopi koci vibhavasampanno siyā,",
  "tika-s0301t:899_8": "ayaṃ pana duggato durūpo hoti.",
  "tika-s0301t:899_9": "Ājīvupāyavipattīti ājīvanupāyavasena vipatti.",
  "tika-s0301t:899_10": "Sukhena hi jīvikaṃ pavattetuṃ upāyabhūtā hatthisippādayo imassa natthi,",
  "tika-s0301t:899_11": "pupphachaḍḍakasilākoṭṭanādikammaṃ pana katvā jīvikaṃ pavatteti.",
  "tika-s0301t:899_12": "Tenāha “kasiravuttike”ti.",
  "tika-s0301t:899_13": "Attabhāvavipattīti upadhivipatti.",
  "tika-s0301t:899_14": "Dukkhakāraṇasamāyogoti kāyikacetasikadukkhuppattiyā paccayasamodhānaṃ.",
  "tika-s0301t:899_15": "Sukhakāraṇavipattīti sukhapaccayaparihāni.",
  "tika-s0301t:899_16": "Upabhogavipattīti upabhogasukhassa vināso anupaladdhi.",
  "tika-s0301t:899_17": "Joti ceva jotiparāyaṇabhāvo ca sukkapakkho.",
  "tika-s0301t:900_0": "Dasahi akkosavatthūhīti lakkhaṇavacanaṃ etaṃ yathā “yadi me byādhitā honti,",
  "tika-s0301t:900_1": "dātabbamidamosadha”nti,",
  "tika-s0301t:900_2": "tasmā dasahi akkosavatthūhi,",
  "tika-s0301t:900_3": "tattha vā yena kenaci paribhāsatīti attho.",
  "tika-s0301t:900_4": "Ekaggacittoti dānaṃ dātuṃ apekkhitatāya samāhitacitto.",
  "tika-s0301t:901_0": "Puggalasuttavaṇṇanā niṭṭhitā.",
  "tika-s0301t:902_0": "2. Ayyikāsuttavaṇṇanā",
  "tika-s0301t:903_0": "133.",
  "tika-s0301t:903_1": "Jarājiṇṇāti jarāya jiṇṇā.",
  "tika-s0301t:903_2": "Tena pākaṭajarāya matthakappattimāha.",
  "tika-s0301t:903_3": "Vayovuḍḍhāti vayasā vuḍḍhā.",
  "tika-s0301t:903_4": "Tena pacchimavayassa osakkasampavattiṃ vadati.",
  "tika-s0301t:903_5": "Jātimahallikāti jātimahattagatā.",
  "tika-s0301t:903_6": "Cirakālaṃ atikkantāti dve tayo rājaparivaṭṭe vītivattā. Vayo-",
  "tika-s0301t:903_7": "saddo sādhāraṇavacanopi jiṇṇasaddasannidhānato osānavayaṃ eva vadatīti āha “pacchimavayaṃ sampattā”ti.",
  "tika-s0301t:903_8": "Ayyikāti mātāmahiṃ sandhāya vadati.",
  "tika-s0301t:903_9": "Hatthī eva ratanabhūto hatthiratananti āha “satasahassagghanakenā”tiādi.",
  "tika-s0301t:903_10": "Sabbāni tānīti kumbhakārabhājanāni,",
  "tika-s0301t:903_11": "tehi saddhiṃ sattasantānassa pamāṇaṃ dassento “tesu hī”tiādimāha,",
  "tika-s0301t:903_12": "taṃ suviññeyyameva.",
  "tika-s0301t:904_0": "Ayyikāsuttavaṇṇanā niṭṭhitā.",
  "tika-s0301t:905_0": "4. Issattasuttavaṇṇanā",
  "tika-s0301t:906_0": "135.",
  "tika-s0301t:906_1": "Aṭṭhuppattikoti ettha kā assa aṭṭhuppatti?",
  "tika-s0301t:906_2": "Titthiyānaṃ bhagavato bhikkhusaṅghassa ca alābhāya ayasāya parisakkanaṃ.",
  "tika-s0301t:906_3": "Taṃ vitthārato dassetuṃ “bhagavato kirā”tiādi vuttaṃ.",
  "tika-s0301t:906_4": "Yathā taṃ sabbadisāsu yamakamahāmegho uṭṭhahitvā mahāoghaṃ viya sabbā pāramiyo “imasmiṃyeva attabhāve",
  "tika-s0301t:906_5": "vipākaṃ dassāmā”ti sampiṇḍitā viya lābhasakkāramahoghaṃ nibbattayiṃsu.",
  "tika-s0301t:906_6": "Tato tato annapānayānavatthamālāgandhavilepanādihatthā khattiyabrāhmaṇādayo āgantvā –",
  "tika-s0301t:906_7": "“kahaṃ bhagavā,",
  "tika-s0301t:906_8": "kahaṃ devadevo narāsabho lokanātho”ti bhagavantaṃ pariyesanti,",
  "tika-s0301t:906_9": "sakaṭasatehipi paccaye āharitvā okāsaṃ alabhamānā samantā gāvutappamāṇampi sakaṭadhurena sakaṭadhuraṃ",
  "tika-s0301t:906_10": "āhacca tiṭṭhanti ceva anuvattanti ca andhakavindabrāhmaṇādayo viya.",
  "tika-s0301t:906_11": "Sabbaṃ khandhake tesu tesu suttesu ca āgatanayena veditabbaṃ.",
  "tika-s0301t:906_12": "Yathā ca bhagavato,",
  "tika-s0301t:906_13": "evaṃ bhikkhusaṅghassapi.",
  "tika-s0301t:906_14": "Vuttampi –",
  "tika-s0301t:906_15": "“tena kho pana samayena bhagavā sakkato hoti garukato mānito pūjito apacito lābhī cīvara…pe…",
  "tika-s0301t:906_16": "parikkhārānaṃ,",
  "tika-s0301t:906_17": "bhikkhusaṅghopi kho”tiādi,",
  "tika-s0301t:906_18": "tathā “yāvatā kho, cunda,",
  "tika-s0301t:906_19": "etarahi saṅgho vā gaṇo vā loke uppanno, nāhaṃ, cunda,",
  "tika-s0301t:906_20": "aññaṃ ekaṃ saṅghampi ekaṃ gaṇampi samanupassāmi evaṃ lābhaggayasaggappattaṃ,",
  "tika-s0301t:906_21": "yatharivāyaṃ, cunda,",
  "tika-s0301t:906_22": "bhikkhusaṅgho”ti.",
  "tika-s0301t:906_23": "Evanti idāni vuccamānākārena.",
  "tika-s0301t:906_24": "Nijjhattinti saññattiṃ.",
  "tika-s0301t:906_25": "Nanti kathaṃ.",
  "tika-s0301t:907_0": "Evaṃ pucchituṃ ayuttaṃ titthiyānaṃ kathā mahājanasannipāte niyyātitā hotīti.",
  "tika-s0301t:907_1": "Tasmiṃ dātabbaṃ,",
  "tika-s0301t:907_2": "cittappasādamattena dentepi hi puññaṃ pavaḍḍhati.",
  "tika-s0301t:907_3": "Ārocitaṃ attanoti adhippāyo.",
  "tika-s0301t:907_4": "Bhagavāti satthu āmantanaṃ.",
  "tika-s0301t:907_5": "Cittaṃ nāma yathāpaccayaṃ pavattamānaṃ nigaṇṭhā…pe…",
  "tika-s0301t:907_6": "pasīdati pasannassāti adhippāyo.",
  "tika-s0301t:907_7": "Pubbe avisesato deyyadhammassa dātabbaṭṭhānaṃ nāma pucchitaṃ,",
  "tika-s0301t:907_8": "idāni tassa mahapphalabhāvakaro dakkhiṇeyyavisesoti āha “aññaṃ tayā paṭhamaṃ pucchitaṃ,",
  "tika-s0301t:907_9": "aññaṃ pacchā”ti.",
  "tika-s0301t:907_10": "Sallakkhehi etaṃ.",
  "tika-s0301t:907_11": "Pacchimaṃ purimena saddhiṃ ānehīti adhippāyo.",
  "tika-s0301t:907_12": "Pucchitassa nāma pañhassa kathanaṃ mayhameva bhāro.",
  "tika-s0301t:907_13": "Samupabyūḷhoti ekato senāya rāsivasena sampiṇḍitoti attho.",
  "tika-s0301t:907_14": "Tenāha “rāsibhūto”ti.",
  "tika-s0301t:907_15": "Asikkhitoti sattaṭṭhasaṃvaccharāni dhanusippena sikkhito.",
  "tika-s0301t:907_16": "Dhanusippaṃ sikkhitvāpi koci katahattho na hoti,",
  "tika-s0301t:907_17": "ayaṃ pana asikkhito na katahattho,",
  "tika-s0301t:907_18": "poṅkhānupoṅkhabhāvoyeva byāmamuṭṭhibandho.",
  "tika-s0301t:907_19": "Tiṇapuñjamattikāpuñjādīsūti ādi-",
  "tika-s0301t:907_20": "saddena paṃsupuñjavālukapuñjasāraphalakaayoghanādike saṅgaṇhāti.",
  "tika-s0301t:907_21": "Akataparicayoti tesaṃ santikā vijjhanaṭṭhena akataparicayo.",
  "tika-s0301t:907_22": "Rājarājamahāmattādike upecca asanaṃ upāsanaṃ,",
  "tika-s0301t:907_23": "na kataṃ upāsanaṃ etenāti akatūpāsano.",
  "tika-s0301t:907_24": "Asikkhitatādinā bhīrubhāvena vā kāyassa chambhanaṃ saṅkampanaṃ uttāso etassa atthīti chambhīti āha “pavedhitakāyo”ti.",
  "tika-s0301t:908_0": "Dakkhiṇeyyatāya adhippetattā “arahattamaggena kāmacchando pahīno hotī”ti āha.",
  "tika-s0301t:908_1": "Accantappahānassa icchitattā tatiyeneva kukkuccaṃ pahīnaṃ hoti paṭighasampayogaṃ.",
  "tika-s0301t:908_2": "Asekkhassa ayanti asekkhaṃ,",
  "tika-s0301t:908_3": "sīlakkhandho.",
  "tika-s0301t:908_4": "Tayidaṃ na aggaphalaṃ sīlameva adhippetaṃ,",
  "tika-s0301t:908_5": "atha kho yaṃ kiñci asekkhasantāne pavattaṃ sīlaṃ,",
  "tika-s0301t:908_6": "lokuttaro eva na adhippeto sikkhāya jātattā,",
  "tika-s0301t:908_7": "evaṃ vimuttikkhandhopīti.",
  "tika-s0301t:908_8": "Sekkhassa esoti vā,",
  "tika-s0301t:908_9": "apariyositasikkhattā sayameva sikkhatīti vā sekkho,",
  "tika-s0301t:908_10": "catūsu maggesu heṭṭhimesu ca tīsu phalesu sīlakkhandho.",
  "tika-s0301t:908_11": "Upari sikkhitabbābhāvato asekkho.",
  "tika-s0301t:908_12": "Vuḍḍhippatto sekkhoti asekkho.",
  "tika-s0301t:908_13": "Aggaphalabhūto sīlakkhandho vucceyya,",
  "tika-s0301t:908_14": "aṭṭhakathāyaṃ pana vipassakassa sīlassa adhippetattā tathā attho vutto.",
  "tika-s0301t:908_15": "Sabbatthāti “asekkhenā”tiādīsu.",
  "tika-s0301t:908_16": "Ettha ca yathā sīlasamādhipaññākkhandhā missakā adhippetā,",
  "tika-s0301t:908_17": "evaṃ vimuttikkhandhāpīti tadaṅgavimuttiādayopi veditabbā,",
  "tika-s0301t:908_18": "na paṭippassaddhivimutti eva.",
  "tika-s0301t:909_0": "Yena sippena issāso hoti,",
  "tika-s0301t:909_1": "taṃ issattanti āha “ususippa”nti.",
  "tika-s0301t:909_2": "Yassā vāyodhātuyā vasena sarīraṃ sañjātathāmaṃ hoti,",
  "tika-s0301t:909_3": "taṃ balapaccayaṃ sandhāyāha “balaṃ nāma vāyodhātū”ti.",
  "tika-s0301t:909_4": "Samappavattito hi visamappavattinivārakadhātu balaṃ nāma,",
  "tika-s0301t:909_5": "tena tato aññaṃ balarūpaṃ nāma natthi.",
  "tika-s0301t:910_0": "Yasmā arahā eva ekantato sorato,",
  "tika-s0301t:910_1": "tassa bhāvo soraccanti āha “soraccanti arahatta”nti.",
  "tika-s0301t:910_2": "Ete dveti khanti soraccanti ete dve dhammā.",
  "tika-s0301t:910_3": "Pānīyaṃ pivanti etthāti papā,",
  "tika-s0301t:910_4": "yo koci jalāsayo yaṃ kiñci pānīyaṭṭhānanti āha “caturassapokkharaṇīādīnī”ti.",
  "tika-s0301t:910_5": "Udakavikūlādīsu kamanti atikkamanti etehīti saṅkamanāni,",
  "tika-s0301t:910_6": "setuādīni.",
  "tika-s0301t:910_7": "Setukaraṇayuttaṭṭhāne setuṃ,",
  "tika-s0301t:910_8": "caṅkamanakaraṇayuttaṭṭhāne caṅkamanaṃ,",
  "tika-s0301t:910_9": "maggakaraṇayuttaṭṭhāne maggaṃ kareyyāti ayamettha adhippāyo.",
  "tika-s0301t:910_10": "Tenāha “paṇṇāsā”tiādi.",
  "tika-s0301t:911_0": "Bhikkhācāravattanti ariyānaṃ hitaṃ vattapaṭipattiṃ.",
  "tika-s0301t:911_1": "Dentopīti pi-",
  "tika-s0301t:911_2": "saddena akhīṇāsavassa dentopīti imamatthaṃ dasseti yassa kassacipi dentenapi kammaphalaṃ saddahitvā vippasannacitteneva dātabbattā.",
  "tika-s0301t:911_3": "Thanayanti idaṃ tassa mahāmeghabhāvadassanaṃ,",
  "tika-s0301t:911_4": "yo hi mahāvassaṃ vassati,",
  "tika-s0301t:911_5": "so gajjanto vijjummālaṃ vissajjento pavassati.",
  "tika-s0301t:911_6": "Abhisaṅkharitvā samodhānetvāti khādanīyassa vividhajātiyāni sampiṇḍetvā.",
  "tika-s0301t:911_7": "Tenāha “rāsiṃ katvā”ti.",
  "tika-s0301t:912_0": "Pakiraṇaṃ nāma vikiraṇampi hoti anekatthattā dhātūnanti āha “vikiratī”ti.",
  "tika-s0301t:912_1": "Pakiranto viya vā dānaṃ detīti iminā guṇakhettameva apariyesitvā karuṇākhettepi mahādānaṃ pavattetīti dasseti.",
  "tika-s0301t:912_2": "Tena “pakiretī”ti vadantena bhagavatā aṭṭhuppattiyaṃ āgatatitthiyavādena appaṭisedhitatāpi dīpitā hoti.",
  "tika-s0301t:912_3": "Puññadhārāti puññamayadhārā puññābhisandā.",
  "tika-s0301t:912_4": "Sinehayantīti thūladhārenapi sinehena siniddhaṃ karontī.",
  "tika-s0301t:912_5": "Kiledayantīti allabhāvaṃ pāpayantī.",
  "tika-s0301t:912_6": "Yathāyaṃ puññadhārā dātāraṃ anto sineheti pūreti abhisandeti,",
  "tika-s0301t:912_7": "evaṃ paṭiggāhakānampi anto sineheti pūreti abhisandeti.",
  "tika-s0301t:912_8": "Tenevāha “dadaṃ piyo hoti bhajanti naṃ bahū”tiādi evaṃ santepi “dātāraṃ abhivassatī”ti vuttattā aṭṭhakathāyaṃ dāyakavaseneva “sinehetī”ti vuttaṃ,",
  "tika-s0301t:912_9": "yasmā vā paṭiggāhakassa sinehuppatti āmisanissitāti dāyakavaseneva vuttaṃ.",
  "tika-s0301t:913_0": "Issattasuttavaṇṇanā niṭṭhitā.",
  "tika-s0301t:914_0": "5. Pabbatūpamasuttavaṇṇanā",
  "tika-s0301t:915_0": "136.",
  "tika-s0301t:915_1": "Khattiyāti abhisekappattā.",
  "tika-s0301t:915_2": "Issariyamado kāmagedho.",
  "tika-s0301t:915_3": "Pathavimaṇḍalassa mahantatā taṃnivāsinaṃ anuyantatāti sabbamidaṃ yathicchitassa rājakiccassa sukhena samijjhanassa kāraṇakittanaṃ.",
  "tika-s0301t:915_4": "Yādise rājakicce ussukkaṃ āpanno,",
  "tika-s0301t:915_5": "taṃ vitthārato dassetuṃ “esa kirā”tiādi vuttaṃ.",
  "tika-s0301t:915_6": "Antaragamanānīti tiṇṇaṃ nirantaragamanānaṃ antarantarā gamanāni.",
  "tika-s0301t:915_7": "Corā cintayiṃsūti eko antarabhogiko rājāparādhiko pañcasatamanussaparivāro coriyaṃ karonto vicarati,",
  "tika-s0301t:915_8": "te sandhāya vuttaṃ.",
  "tika-s0301t:916_0": "“Ayuttaṃ te kata”nti sacāhaṃ vakkhāmīti yojanā.",
  "tika-s0301t:916_1": "Dhuravihāreti rathassa dhuraṃ viya nagarassa dhurabhūte vihāre.",
  "tika-s0301t:916_2": "Santhambhitunti vissāsabhāvena upaṭṭhātuṃ.",
  "tika-s0301t:916_3": "Saddhāyikoti saddhāya ayitabbo,",
  "tika-s0301t:916_4": "saddheyyoti attho.",
  "tika-s0301t:916_5": "Tenāha “saddhātabbo”ti.",
  "tika-s0301t:916_6": "Paccayikoti pattiyāyitabbo.",
  "tika-s0301t:916_7": "Abbhasamaṃ puthulabhāvena.",
  "tika-s0301t:916_8": "Nippothentoti nimmaddento.",
  "tika-s0301t:916_9": "Saṇhakaraṇīyaṃ atisaṇhaṃ pisanto nisadapoto viya pisanto.",
  "tika-s0301t:917_0": "Dhammacariyātiādittampi sīsaṃ celañca ajjhupekkhitvā sammāpaṭipatti eva kātabbā tassā eva paraloke patiṭṭhābhāvato.",
  "tika-s0301t:917_1": "Ācikkhāmīti kathemi,",
  "tika-s0301t:917_2": "kathento ca yathā tamatthaṃ sammadeva rājā jānāti,",
  "tika-s0301t:917_3": "evaṃ jānāpemīti.",
  "tika-s0301t:917_4": "Nipphatti yuddhena kātabbaatthasiddhi.",
  "tika-s0301t:917_5": "Visinoti bandhati yathādhippetaṃ cittaṃ etenāti visayo,",
  "tika-s0301t:917_6": "samatthabhāvo.",
  "tika-s0301t:917_7": "Mantasampannāti sampannarājamantā.",
  "tika-s0301t:917_8": "Mahāamaccāti mahosadhādisadisā nītisatthachekā amaccapurisā.",
  "tika-s0301t:917_9": "Upalāpetunti paresaṃ antare virodhatthaṃ saṅgaṇhituṃ.",
  "tika-s0301t:918_0": "Dveyeva pabbatāti pabbatasadisā dveyeva gahitā.",
  "tika-s0301t:918_1": "Rājovādeti rājovādasutte.",
  "tika-s0301t:918_2": "Āgatāva tattantiyā anurūpatthaṃ.",
  "tika-s0301t:918_3": "Vilumpamānāti iti-",
  "tika-s0301t:918_4": "saddo ādiattho.",
  "tika-s0301t:918_5": "Vipattīti bhogaparihānādivināso.",
  "tika-s0301t:918_6": "Hatthiyuddhādīhi jarāmaraṇaṃ jinituṃ na sakkā sattassa avisayabhāvato.",
  "tika-s0301t:918_7": "Yena pana jinituṃ sakkā,",
  "tika-s0301t:918_8": "taṃ dassento bhagavā “buddhe…pe…",
  "tika-s0301t:918_9": "nivesaye”ti āha.",
  "tika-s0301t:918_10": "Ratanattaye hi saddhā niviṭṭhā mūlajātā patiṭṭhitā ekantato jarāmaraṇavijayāya hoti.",
  "tika-s0301t:918_11": "Tenāha “tasmā saddha”nti.",
  "tika-s0301t:919_0": "Pabbatūpamasuttavaṇṇanā niṭṭhitā.",
  "tika-s0301t:920_0": "Tatiyavaggavaṇṇanā niṭṭhitā.",
  "tika-s0301t:921_0": "Sāratthappakāsiniyā saṃyuttanikāya-aṭṭhakathāya",
  "tika-s0301t:922_0": "Kosalasaṃyuttavaṇṇanāya līnatthappakāsanā samattā.",
  "tika-s0301t:925_0": "4. Mārasaṃyuttaṃ",
  "tika-s0301t:926_0": "1. Paṭhamavaggo",
  "tika-s0301t:927_0": "1. Tapokammasuttavaṇṇanā",
  "tika-s0301t:928_0": "137.",
  "tika-s0301t:928_1": "Uruvelāya samīpe gāmo uruvelagāmo,",
  "tika-s0301t:928_2": "taṃ uruvelagāmaṃ abhimukhabhāvena sammadeva sabbadhamme bujjhatīti abhisambodhi,",
  "tika-s0301t:928_3": "sabbaññutaññāṇaṃ,",
  "tika-s0301t:928_4": "tena samannāgatattā ca bhagavā abhisambuddhoti vuccati.",
  "tika-s0301t:928_5": "Tassa pañcacattālīsāya vassesu ādito pannarasa vassāni paṭhamabodhi,",
  "tika-s0301t:928_6": "idha pana sattāhabbhantarameva adhippetanti āha “abhisambuddho hutvā antosattāhasmiṃ yevā”ti.",
  "tika-s0301t:928_7": "Asukhabhāvena aññehi kātuṃ asakkuṇeyyattā dukkaraṃ karotīti dukkarakāro,",
  "tika-s0301t:928_8": "so eva itthiliṅgavasena dukkarakārikā.",
  "tika-s0301t:928_9": "Tāya mutto vatamhīti cintesi.",
  "tika-s0301t:928_10": "Yadi evaṃ kasmā taṃ lokanātho chabbassāni samanuyuñjati?",
  "tika-s0301t:928_11": "Kammapīḷitavasena.",
  "tika-s0301t:928_12": "Vuttañhetaṃ apadāne –",
  "tika-s0301t:929_0": "“Avacāhaṃ jotipālo, sugataṃ kassapaṃ tadā;",
  "tika-s0301t:930_0": "Kuto nu bodhi muṇḍassa, bodhi paramadullabhā.",
  "tika-s0301t:931_0": "“Tena kammavipākena, acariṃ dukkaraṃ bahuṃ;",
  "tika-s0301t:932_0": "Chabbassānuruvelāyaṃ, tato bodhimapāpuṇiṃ.",
  "tika-s0301t:933_0": "“Nāhaṃ etena maggena, pāpuṇiṃ bodhimuttamaṃ;",
  "tika-s0301t:934_0": "Kummaggena gavesissaṃ, pubbakammena vārito”ti.",
  "tika-s0301t:935_0": "Māretīti vibādheti.",
  "tika-s0301t:935_1": "Vipattiādisaṃyojanañhi sādhūnaṃ paramatthato maraṇaṃ saccapaṭivedhamāraṇattā,",
  "tika-s0301t:935_2": "pāpatarattā pāpatamoti pāpimā.",
  "tika-s0301t:935_3": "Sā cassa pāpatamatā pāpavuttitāyāti āha “pāpe niyutto”ti.",
  "tika-s0301t:935_4": "Adhipatīti kāmādhipati.",
  "tika-s0301t:935_5": "Appahīnakāmarāge attano vase vattetīti vasavattī.",
  "tika-s0301t:935_6": "Tesaṃyeva kusalakammānaṃ antaṃ karotīti antako.",
  "tika-s0301t:935_7": "Vaṭṭadukkhato aparimuttapaccayattā namuci.",
  "tika-s0301t:935_8": "Mattānaṃ pamattānaṃ bandhūti pamattabandhu.",
  "tika-s0301t:936_0": "Tapokammāti attakilamathānuyogato.",
  "tika-s0301t:936_1": "Aparaddhoti virajjhasi.",
  "tika-s0301t:936_2": "“Aparādho”tipi atthi,",
  "tika-s0301t:936_3": "soyeva attho.",
  "tika-s0301t:936_4": "Kāyakilamathaṃ anuyuñjanto yebhuyyena amaratthāya anuyuñjati,",
  "tika-s0301t:936_5": "so ca kammavādīhi anuyuñjiyamāno devatthāya siyāti āha “amarabhāvatthāyā”ti.",
  "tika-s0301t:936_6": "Sabbaṃ tapanti sabbaṃ attaparitāpanaṃ.",
  "tika-s0301t:936_7": "Atthāvahaṃ na bhavati bodhiyā anupāyattā.",
  "tika-s0301t:936_8": "Kiñcassāti kiñci siyāti attho.",
  "tika-s0301t:936_9": "Phiyārittaṃva dhammanīti dhammaṃ vuccati vaṇṇu,",
  "tika-s0301t:936_10": "so idha “dhamma”nti vutto,",
  "tika-s0301t:936_11": "dhammani vaṇṇupadeseti attho.",
  "tika-s0301t:936_12": "Tenāha “araññe”ti.",
  "tika-s0301t:936_13": "Ubhosu passesu phiyāhi ākaḍḍheyya ceva arittehi uppīḷeyya ca.",
  "tika-s0301t:937_0": "Sammāvācākammantājīvā gahitā maggasīlassa adhippetattā.",
  "tika-s0301t:937_1": "Samādhino hi gahaṇena sammāvāyāmasatisamādhayo gahitā upakārabhāvato.",
  "tika-s0301t:937_2": "Paññāyāti etthāpi eseva nayo.",
  "tika-s0301t:937_3": "Bujjhati etenāti bodho.",
  "tika-s0301t:937_4": "Maggoti āha “bodhāyāti maggatthāyā”ti.",
  "tika-s0301t:937_5": "Kathaṃ pana maggaṃ maggatthāya bhāvetīti āha “yathā hī”tiādi.",
  "tika-s0301t:937_6": "Tena yathā yāgupacanārambho yāvadeva yāguattho,",
  "tika-s0301t:937_7": "evaṃ maggabhāvanārambho maggādhigamatthāyāti dasseti.",
  "tika-s0301t:937_8": "Ārambhoti ca ariyamaggabhāvanāya bandhāpanaṃ daṭṭhabbaṃ.",
  "tika-s0301t:937_9": "Keci pana “magganti ariyamaggaṃ,",
  "tika-s0301t:937_10": "bodhāyāti arahattasambodhāya,",
  "tika-s0301t:937_11": "evañca katvā ‘pattosmi paramasuddhi’nti idampi vacanaṃ samatthita”nti vadanti,",
  "tika-s0301t:937_12": "apare pana “sabbaññutaññāṇasambodhāyāti.",
  "tika-s0301t:937_13": "So hi sabbasmāpi bodhito uttaritaro”ti.",
  "tika-s0301t:937_14": "Nihato nibbisevanabhāvaṃ pāpito.",
  "tika-s0301t:937_15": "Tenāha “parājito”ti.",
  "tika-s0301t:938_0": "Tapokammasuttavaṇṇanā niṭṭhitā.",
  "tika-s0301t:939_0": "2. Hatthirājavaṇṇasuttavaṇṇanā",
  "tika-s0301t:940_0": "138.",
  "tika-s0301t:940_1": "Andhabhāvakāraketi pacurajanassa cakkhuviññāṇuppattinivāraṇena andhabhāvakārake.",
  "tika-s0301t:940_2": "Mahātameti mahati tamasi.",
  "tika-s0301t:940_3": "Pāsāṇaphalake mahācīvaraṃ sīse ṭhapetvāti etena taṃ phalakaṃ apassāya nisinnoti dasseti.",
  "tika-s0301t:940_4": "Padhānanti bhāvanaṃ.",
  "tika-s0301t:940_5": "Pariggaṇhamānoti sabbaso gaṇhanto avissajjento,",
  "tika-s0301t:940_6": "bhāvanaṃ anuyuñjanto anupubbasamāpattiyo phalasamāpattiñca manasikarontoti attho.",
  "tika-s0301t:940_7": "Tenāha “nanu cā”tiādi.",
  "tika-s0301t:940_8": "Ariṭṭhakoti ariṭṭhakavaṇṇo.",
  "tika-s0301t:940_9": "Tenāha “kāḷako”ti.",
  "tika-s0301t:941_0": "Dīghamaddhānanti cirataraṃ kālaṃ.",
  "tika-s0301t:941_1": "Saṃsaranti āsādanādhippāyena sañcaranto,",
  "tika-s0301t:941_2": "alaṃ tuyhaṃ etena nippayojananti adhippāyo.",
  "tika-s0301t:941_3": "Na hi tena mārassa kāci atthasiddhīti.",
  "tika-s0301t:942_0": "Hatthirājavaṇṇasuttavaṇṇanā niṭṭhitā.",
  "tika-s0301t:943_0": "3. Subhasuttavaṇṇanā",
  "tika-s0301t:944_0": "139.",
  "tika-s0301t:944_1": "Susaṃvutāti maggasaṃvarena suṭṭhu saṃvutā.",
  "tika-s0301t:944_2": "Supihitāti suṭṭhu pihitā.",
  "tika-s0301t:944_3": "Vasānugāti kāyādidvāravasānugā vasavattino na honti.",
  "tika-s0301t:944_4": "Baddhacarāti paṭibaddhacariyāti.",
  "tika-s0301t:945_0": "Subhasuttavaṇṇanā niṭṭhitā.",
  "tika-s0301t:946_0": "4. Paṭhamamārapāsasuttavaṇṇanā",
  "tika-s0301t:947_0": "140.",
  "tika-s0301t:947_1": "Upāyamanasikārenāti aniccādīsu aniccādito manasikaraṇena.",
  "tika-s0301t:947_2": "Upāyavīriyenāti anuppannākusalānaṃ anuppādanāya vidhinā pavattavīriyena.",
  "tika-s0301t:947_3": "Kāraṇavīriyenāti anuppannānuppādanādiatthassa kāraṇabhūtena vīriyena.",
  "tika-s0301t:947_4": "Anuppannapāpakānuppādanādiatthāni hi vīriyāni yadatthaṃ honti,",
  "tika-s0301t:947_5": "taṃ atthaṃ sādhentiyevāti etassa atthassa dīpako sammā- saddo.",
  "tika-s0301t:947_6": "Yonisosammāsaddena hi upāyakāraṇatthadīpakataṃ sandhāya “upāyavīriyena kāraṇavīriyenā”ti vuttaṃ.",
  "tika-s0301t:947_7": "Arahattaphalavimutti ukkaṭṭhaniddesena.",
  "tika-s0301t:947_8": "Mārena “mayhaṃ kho,",
  "tika-s0301t:947_9": "bhikkhave”tiādikaṃ bhagavato vacanaṃ sutvā vuttaṃ “arahattaṃ patvāpi na tussatī”tiādi.",
  "tika-s0301t:948_0": "Kilesapāsenāti kilesamārassa upāyabhūtena.",
  "tika-s0301t:948_1": "Kilesamāro hi satte kāmaguṇapāsehi nibandhati,",
  "tika-s0301t:948_2": "na pana sayameva.",
  "tika-s0301t:948_3": "Tenāha “ye dibbā kāmaguṇasaṅkhātā”tiādi.",
  "tika-s0301t:948_4": "Mārabandhaneti kilesamārassa bandhanaṭṭhāne,",
  "tika-s0301t:948_5": "bhavacāraketi attho.",
  "tika-s0301t:948_6": "Na me samaṇa mokkhasīti idaṃ māro “anuttarā vimutti anuppattā,",
  "tika-s0301t:948_7": "vimuttā sabbapāsehī”ti ca bhagavato vacanaṃ asaddahanto vadati saddahantopi vā “evamayaṃ paresaṃ sattānaṃ",
  "tika-s0301t:948_8": "mokkhāya ussāhaṃ na kareyyā”ti attano kohaññe ṭhatvā vadati.",
  "tika-s0301t:949_0": "Paṭhamamārapāsasuttavaṇṇanā niṭṭhitā.",
  "tika-s0301t:950_0": "5. Dutiyamārapāsasuttavaṇṇanā",
  "tika-s0301t:951_0": "141.",
  "tika-s0301t:951_1": "Anupubbagamanacārikanti gāmanigamarājadhānīsu anukkamena gamanasaṅkhātaṃ cārikaṃ.",
  "tika-s0301t:951_2": "Evaṃ hi gatesūti evaṃ tumhesu bahūsu ekajjhaṃ gatesu.",
  "tika-s0301t:952_0": "Ādimhi kalyāṇaṃ etassāti ādikalyāṇaṃ,",
  "tika-s0301t:952_1": "tathā sesesu.",
  "tika-s0301t:952_2": "Sāsanassa ādi sīlaṃ mūlakattā.",
  "tika-s0301t:952_3": "Tassa samathādayo majjhaṃ sāsanasampattiyā vemajjhabhāvato.",
  "tika-s0301t:952_4": "Phalanibbānāni pariyosānaṃ tadadhigamato uttari karaṇīyābhāvato.",
  "tika-s0301t:952_5": "Sāsane sammāpaṭipatti nāma paññāya hoti,",
  "tika-s0301t:952_6": "tassā ca sīlaṃ samādhi ca mūlanti āha “sīlasamādhayo vā ādī”ti.",
  "tika-s0301t:952_7": "Yasmā paññā anubodhapaṭivedhavasena duvidhā,",
  "tika-s0301t:952_8": "tasmā tadubhayaṃ gaṇhanto “vipassanāmaggā majjha”nti āha.",
  "tika-s0301t:952_9": "Paññānipphatti phalakiccaṃ,",
  "tika-s0301t:952_10": "nibbānasacchikiriyā pana sammāpaṭipattiyā pariyosānaṃ tato paraṃ kattabbābhāvatoti āha “phalanibbānāni pariyosāna”nti.",
  "tika-s0301t:952_11": "Phalaggahaṇena hi saupādisesanibbānaṃ gayhati,",
  "tika-s0301t:952_12": "itarena itaraṃ,",
  "tika-s0301t:952_13": "tadubhayavasena paṭipattiyā osānanti āha “phalanibbānāni pariyosāna”nti.",
  "tika-s0301t:952_14": "“Tasmātiha tvaṃ, bhikkhu,",
  "tika-s0301t:952_15": "ādimeva visodhehi kusalesu dhammesu.",
  "tika-s0301t:952_16": "Ko cādi kusalānaṃ dhammānaṃ?",
  "tika-s0301t:952_17": "Sīlañca suvisuddhaṃ,",
  "tika-s0301t:952_18": "diṭṭhi ca ujukā”ti vacanato sīladiṭṭhujukatāya matthakabhūtā vipassanā,",
  "tika-s0301t:952_19": "tadadhiṭṭhānā sīlasamādhīti ime tassa sāsanassa mūlanti āha “sīlasamādhivipassanā vā ādī”ti.",
  "tika-s0301t:952_20": "Sesaṃ vuttanayameva.",
  "tika-s0301t:953_0": "Kiñcāpi avayavavinimutto samudāyo natthi,",
  "tika-s0301t:953_1": "yesu pana avayavesu samudāyarūpena apekkhitesu gāthāti samaññā,",
  "tika-s0301t:953_2": "taṃ tato bhinnaṃ viya katvā dassento “catuppadikagāthāya tāva paṭhamapādo”tiādimāha.",
  "tika-s0301t:953_3": "Pañcapadachappadānaṃ gāthānaṃ ādipariyosānaggahaṇena itare dutiyādayo tayo cattāro vā majjhanti avuttasiddhamevāti na vuttaṃ.",
  "tika-s0301t:953_4": "Ekānusandhikasuttassāti idaṃ bahuvibhāgaṃ yathānusandhinā ekānusandhikaṃ suttaṃ sandhāya vuttaṃ,",
  "tika-s0301t:953_5": "itarassa pana teyeva desetabbadhammavibhāgena ādimajjhapariyosānabhāgā labbhanti.",
  "tika-s0301t:953_6": "Nidānanti kāladesakaparisādi-",
  "tika-s0301t:953_7": "apadisanalakkhaṇādiko attho.",
  "tika-s0301t:953_8": "Idamavocāti iti-",
  "tika-s0301t:953_9": "saddo ādiattho.",
  "tika-s0301t:953_10": "Tena tadavasesanigamanapāḷiṃ saṅgaṇhāti.",
  "tika-s0301t:953_11": "Anekānusandhīkassa saha nidānena paṭhamo anusandhi ādi.",
  "tika-s0301t:953_12": "Saha nigamanena pacchimo pariyosānaṃ,",
  "tika-s0301t:953_13": "itarena majjhimantiādimajjhapariyosānāni veditabbāni.",
  "tika-s0301t:954_0": "Sātthakanti atthasampattiyā sātthakaṃ katvā.",
  "tika-s0301t:954_1": "Sabyañjananti byañjanasampattiyā sabyañjanaṃ.",
  "tika-s0301t:954_2": "Sampatti ca nāma paripuṇṇabyañjanatāti āha “byañjanehi…pe…",
  "tika-s0301t:954_3": "desetā”ti.",
  "tika-s0301t:954_4": "Sakalaparipuṇṇanti sabbaso paripuṇṇaṃ sīlādipañcadhammakkhandhapāripūriyā.",
  "tika-s0301t:954_5": "Nirupakkilesaṃ diṭṭhimānādiupakkilesābhāvato.",
  "tika-s0301t:954_6": "Avisesato tisso sikkhā sakale sāsane bhavanti.",
  "tika-s0301t:954_7": "Dhammoti pana brahmacariyaṃ vā sandhāya vuttaṃ “katamesānaṃ kho, bhante,",
  "tika-s0301t:954_8": "buddhānaṃ bhagavantānaṃ brahmacariyaṃ ciraṭṭhitikaṃ ahosī”tiādīsu viya.",
  "tika-s0301t:954_9": "Dukūlasāṇiyā paṭicchannā viya,",
  "tika-s0301t:954_10": "na tu pākāraselādipaṭicchannā viya.",
  "tika-s0301t:954_11": "Tena dhammaniruttiyā sakalakilesānaṃ pahānānubhāvaṃ vadati.",
  "tika-s0301t:954_12": "Alābhaparihāniyā,",
  "tika-s0301t:954_13": "na laddhaparihāniyā.",
  "tika-s0301t:954_14": "Aḍḍhuḍḍhānīti pañcasatādhikāni tīṇi pāṭihāriyasahassāni.",
  "tika-s0301t:954_15": "Sātanti sukhaṃ.",
  "tika-s0301t:955_0": "Dutiyamārapāsasuttavaṇṇanā niṭṭhitā.",
  "tika-s0301t:956_0": "6. Sappasuttavaṇṇanā",
  "tika-s0301t:957_0": "142.",
  "tika-s0301t:957_1": "Surākārakānanti piṭṭhasurāyojanakānaṃ.",
  "tika-s0301t:957_2": "Kosalānaṃ issaroti kosalo,",
  "tika-s0301t:957_3": "kosalarājassa ayanti kosalikā.",
  "tika-s0301t:957_4": "Paribhogapātīti bhattaparibhojanatthāya pāti paribhogapāti.",
  "tika-s0301t:957_5": "Kammāruddhanapaṇāḷiyāti kammāruddhanapaṇāḷimukhe.",
  "tika-s0301t:957_6": "Dhamamānāyāti dhamiyamānāya.",
  "tika-s0301t:957_7": "Taṃ pana yasmā bhastavātehi pūritaṃ nāma hoti,",
  "tika-s0301t:957_8": "tasmā “bhastavātena pūriyamānāyā”ti vuttaṃ.",
  "tika-s0301t:957_9": "Niyāmabhūmiyanti bhagavato paṭisallānaṭṭhāne sañcarantaṃ māraṃ maṃsacakkhunāva disvā.",
  "tika-s0301t:957_10": "Tenāha “vijjulatālokenā”ti.",
  "tika-s0301t:958_0": "Seyyatthāyāti seyyānisaṃsāya.",
  "tika-s0301t:958_1": "Tenāha “ṭhassāmī”tiādi.",
  "tika-s0301t:958_2": "Attasaññatoti attabhāvena saṃyato.",
  "tika-s0301t:958_3": "Tenāha “saṃyatattabhāvo”ti.",
  "tika-s0301t:958_4": "Taṃsaṇṭhitassāti tasmiṃ hatthapādakukkuccarahite buddhamunismiṃ avaṭṭhitassa.",
  "tika-s0301t:958_5": "Vossajja careyya tattha soti iminā bhagavā taṃ byākaramāno vibhiṃsitā buddhānaṃ kiṃ karissati bhayābhāvato?",
  "tika-s0301t:958_6": "Kevalaṃ pana anaṭṭhavalikaṃ uppīḷento viya tvameva āyāsaṃ āpajjissasīti māraṃ santajjeti.",
  "tika-s0301t:959_0": "Bheravāti avītarāgānaṃ bhayajanakā.",
  "tika-s0301t:959_1": "Tatthāti taṃnimittaṃ.",
  "tika-s0301t:959_2": "Phaleyyāti bhijjeyya.",
  "tika-s0301t:959_3": "Sattisallanti sattisaṅkhātaṃ puthusallaṃ.",
  "tika-s0301t:959_4": "Urasmiṃ cārayeyyunti phāsuṃ vijjhituṃ ṭhapeyyuṃ uggireyyuṃ.",
  "tika-s0301t:959_5": "Khandhupadhīsūti khandhasaṅkhātesu upadhīsu.",
  "tika-s0301t:959_6": "Tāṇaṃ karonti nāmāti tato bhayanimittato attano tāṇaṃ karonti nāma.",
  "tika-s0301t:960_0": "Sappasuttavaṇṇanā niṭṭhitā.",
  "tika-s0301t:961_0": "7. Supatisuttavaṇṇanā",
  "tika-s0301t:962_0": "143.",
  "tika-s0301t:962_1": "Utugāhāpanatthaṃ dhovitvā,",
  "tika-s0301t:962_2": "na rajojallavikkhālanatthaṃ.",
  "tika-s0301t:962_3": "Tenāha “buddhānaṃ panā”tiādi.",
  "tika-s0301t:962_4": "Dhotapādake geheti dhotapādehi akkamitabbake.",
  "tika-s0301t:962_5": "Vattabhedo nāma natthi dhammassāmibhāvato.",
  "tika-s0301t:962_6": "Vattasīse ṭhatvā dhovanti aññesaṃ diṭṭhānugatiāpajjanatthaṃ.",
  "tika-s0301t:962_7": "Soppapariggāhakenāti ettha soppaṃ nāma niddāya antarantarā pavattakiriyamayacittappavattirahitā nirantarabhavaṅgasantatīti",
  "tika-s0301t:962_8": "taṃ sabhāvato payojanato kālaparicchedato pariggāhakaṃ upariniddesasatisampajaññaṃ sandhāya vuttaṃ “soppapariggāhakena",
  "tika-s0301t:962_9": "satisampajaññenā”ti.",
  "tika-s0301t:962_10": "Keci pana “niddāsoppanā”ti vadanti,",
  "tika-s0301t:962_11": "taṃ bhagavato soppaṃ hīḷento vadati.",
  "tika-s0301t:963_0": "Kiṃ nūti etthaṃ kinti hetunissakke paccattavacananti āha “kasmā nu supasī”ti?",
  "tika-s0301t:963_1": "Dubbhago vuccati nissiriko bhinnabhago,",
  "tika-s0301t:963_2": "so pana matasadiso visaññisadiso ca hotīti āha “mato viya visaññī viya cā”ti.",
  "tika-s0301t:964_0": "Ādināti ādi-",
  "tika-s0301t:964_1": "saddena “bāhirassa upādāya aṭṭhārasā”tiādinā āgataṃ taṇhākoṭṭhāsaṃ saṅgaṇhāti.",
  "tika-s0301t:964_2": "Tattha tattha visattatāyāti tammiṃ tasmiṃ ārammaṇe visesato āsattabhāvena.",
  "tika-s0301t:964_3": "Visassa dukkhanibbattakakammassa hetubhāvato visamūlatā visaṃ vā dukkhadukkhādibhūtavedanā mūlaṃ etassāti visamūlā, taṇhā.",
  "tika-s0301t:964_4": "Tassa rūpādikassa dukkhassa paribhogo,",
  "tika-s0301t:964_5": "na amatassāti visaparibhogatā.",
  "tika-s0301t:964_6": "Katthaci netunti katthaci bhave sabbathā netuṃ?",
  "tika-s0301t:964_7": "Parikkhayāti sabbaso khīṇattā.",
  "tika-s0301t:964_8": "Tuyhaṃ kiṃ etthāti sabbupadhiparikkhayā suddhassa mama paṭipattiyaṃ tuyhaṃ kiṃ ujjhāyanaṃ?",
  "tika-s0301t:964_9": "Kevalaṃ vighātoyeva teti dasseti.",
  "tika-s0301t:965_0": "Supatisuttavaṇṇanā niṭṭhitā.",
  "tika-s0301t:966_0": "8. Nandatisuttavaṇṇanā",
  "tika-s0301t:967_0": "144. Aṭṭhamaṃ uttānatthameva.",
  "tika-s0301t:968_0": "Nandatisuttavaṇṇanā niṭṭhitā.",
  "tika-s0301t:969_0": "9. Paṭhamaāyusuttavaṇṇanā",
  "tika-s0301t:970_0": "145.",
  "tika-s0301t:970_1": "Paṇṇāsaṃ vā vassāni jīvati vassasatato upari seyyathāpi thero anuruddho.",
  "tika-s0301t:970_2": "Saṭṭhi vā vassāni seyyathāpi thero bākulo.",
  "tika-s0301t:970_3": "Paṭiharitvā paccanīkabhāve sātaṃ sukhaṃ etassāti paccanīkasāto,",
  "tika-s0301t:970_4": "tabbhāvo paccanīkasātatā, tāya.",
  "tika-s0301t:970_5": "Abhibhavitvā abhāsi paṭivacanaṃ jānamānova.",
  "tika-s0301t:971_0": "Na hīḷeyya na jiguccheyya.",
  "tika-s0301t:971_1": "Evanti so dārako viya kiñci acintento sappuriso careyya,",
  "tika-s0301t:971_2": "evaṃ hissa cittadukkhaṃ na hotīti adhippāyo.",
  "tika-s0301t:971_3": "Pajjalitasīso viya careyyāti yathā pajjalitasīso puriso aññaṃ kiñci akatvā tasseva vūpasamāya vāyameyya,",
  "tika-s0301t:971_4": "evaṃ sappuriso āyuṃ parittanti ñatvā teneva nayena sabbasaṅkhāragataṃ aniccaṃ,",
  "tika-s0301t:971_5": "aniccattā eva dukkhaṃ,",
  "tika-s0301t:971_6": "anattāti vipassanampi otaritvā taṃ ussukkāpentopi saṅkhāravigamāya careyya paṭipajjeyya.",
  "tika-s0301t:972_0": "Paṭhamaāyusuttavaṇṇanā niṭṭhitā.",
  "tika-s0301t:973_0": "10. Dutiyaāyusuttavaṇṇanā",
  "tika-s0301t:974_0": "146.",
  "tika-s0301t:974_1": "Nemīvāti nemisīsena cakkaṃ vadati.",
  "tika-s0301t:974_2": "Kubbaraṃ anupariyāyatīti kubbaraṃ anuparivattati.",
  "tika-s0301t:974_3": "Tathābhūto pana so taṃ ajahantovāti āha “na vijahatī”ti.",
  "tika-s0301t:974_4": "Āyu anupariyāyatīti maccānaṃ āyu gatampi paccāgacchatīti bhagavato paṭāṇi hutvā vadati,",
  "tika-s0301t:974_5": "bhagavā pana taṃ abhibhavitvā “accayanti ahorattā”tiādinā āyuno accayagamanamaraṇataṃyeva pavedesi.",
  "tika-s0301t:975_0": "Dutiyaāyusuttavaṇṇanā niṭṭhitā.",
  "tika-s0301t:976_0": "Paṭhamavaggavaṇṇanā niṭṭhitā.",
  "tika-s0301t:977_0": "2. Dutiyavaggo",
  "tika-s0301t:978_0": "1. Pāsāṇasuttavaṇṇanā",
  "tika-s0301t:979_0": "147.",
  "tika-s0301t:979_1": "Pavijjhīti pabbataṃ sabbato pavattento tato tato nissajji.",
  "tika-s0301t:979_2": "Sakalanti sabbabhāgavantaṃ,",
  "tika-s0301t:979_3": "nissesanti attho.",
  "tika-s0301t:980_0": "Pāsāṇasuttavaṇṇanā niṭṭhitā.",
  "tika-s0301t:981_0": "2. Kiṃnusīhasuttavaṇṇanā",
  "tika-s0301t:982_0": "148.",
  "tika-s0301t:982_1": "Vicakkhukammāyāti vicakkhubhāvakāmatāya.",
  "tika-s0301t:982_2": "Yathā sā bhagavato desiyamānaṃ dhammaṃ attano paññācakkhunā na passituṃ sakkoti,",
  "tika-s0301t:982_3": "evaṃ kātuṃ kāmatāya.",
  "tika-s0301t:982_4": "Tenāha “parisāyā”tiādi.",
  "tika-s0301t:982_5": "Vināsetuṃ na sakkoti bheravārammaṇe bhāyanasseva abhāvato.",
  "tika-s0301t:982_6": "Dasabalappattāti dasahi balehi samannāgatā.",
  "tika-s0301t:983_0": "Kiṃnusīhasuttavaṇṇanā niṭṭhitā.",
  "tika-s0301t:984_0": "3. Sakalikasuttavaṇṇanā",
  "tika-s0301t:985_0": "149.",
  "tika-s0301t:985_1": "Mandabhāvenāti jaḷabhāvena momūhabhāvenāti mahāmūḷhatāya.",
  "tika-s0301t:985_2": "Kabbakaraṇena mattoti kabbakiriyāpasutatādivasena matto kabbaṃ katvā.",
  "tika-s0301t:985_3": "Kimidaṃ soppasevāti idaṃ tava soppaṃ kimatthaṃ,",
  "tika-s0301t:985_4": "purisena nāma purisattakarena bhavitabbaṃ,",
  "tika-s0301t:985_5": "na soppatiyeva.",
  "tika-s0301t:985_6": "Atthaṃ samāgantvāti paramatthaṃ nibbānaṃ sammā āgantvā adhigantvā.",
  "tika-s0301t:985_7": "Asaṅga…pe…",
  "tika-s0301t:985_8": "natthi sabbaso siddhatthabhāvato.",
  "tika-s0301t:985_9": "Jaggantoti jāgaranto puriso viya,",
  "tika-s0301t:985_10": "na bhāyāmi bhayahetūnaṃ abhāvā.",
  "tika-s0301t:985_11": "Nānutapanti sabbattha sabbadāpi vissaṭṭhabhāvato,",
  "tika-s0301t:985_12": "māmanti mamaṃ.",
  "tika-s0301t:985_13": "Gāthāsukhatthañhi dīghaṃ katvā vuttaṃ.",
  "tika-s0301t:985_14": "Ṭhitattāti uddesaparipucchāya paricchijjattā.",
  "tika-s0301t:985_15": "Hāninti kassaci jāniṃ.",
  "tika-s0301t:986_0": "Sakalikasuttavaṇṇanā niṭṭhitā.",
  "tika-s0301t:987_0": "4. Patirūpasuttavaṇṇanā",
  "tika-s0301t:988_0": "150.",
  "tika-s0301t:988_1": "Anurujjhati etenāti anurodho, rāgo.",
  "tika-s0301t:988_2": "Virujjhati etenāti virodho, paṭigho.",
  "tika-s0301t:988_3": "Tesu anurodhavirodhesu tannimittaṃ sajjati nāma saṅgaṃ karoti nāma,",
  "tika-s0301t:988_4": "anurodhavirodhuppādanameva cettha sajjanaṃ.",
  "tika-s0301t:988_5": "Yadaññamanusāsatīti yaṃ aññesaṃ anusāsanaṃ,",
  "tika-s0301t:988_6": "taṃ tesaṃ hitesanaṃ anukampanaṃ,",
  "tika-s0301t:988_7": "tasmā anukampake hitesake sammāsambuddhe anurodhavirodhe āropetvā vikampanatthaṃ micchā vadasīti.",
  "tika-s0301t:989_0": "Patirūpasuttavaṇṇanā niṭṭhitā.",
  "tika-s0301t:990_0": "5. Mānasasuttavaṇṇanā",
  "tika-s0301t:991_0": "151.",
  "tika-s0301t:991_1": "Ākāse caranteti pañcābhiññe sandhāya vadati.",
  "tika-s0301t:991_2": "Antalikkhe carantepi kiccasādhanato antalikkhacaro.",
  "tika-s0301t:991_3": "Manasi jātoti mānaso.",
  "tika-s0301t:991_4": "Taṃ pana manasantānasampayuttatāyāti āha “manasampayutto”ti.",
  "tika-s0301t:992_0": "Mānasasuttavaṇṇanā niṭṭhitā.",
  "tika-s0301t:993_0": "6. Pattasuttavaṇṇanā",
  "tika-s0301t:994_0": "152.",
  "tika-s0301t:994_1": "Pañcannaṃ upādānakkhandhānaṃ lakkhaṇādīni ceva samudayañca assādādīnavanissaraṇāni ca gahetvā sammā tesaṃ",
  "tika-s0301t:994_2": "lakkhaṇādīnaṃ gahaṇaṃ hotīti āha “pañca upādānakkhandhe ādiyitvā”ti.",
  "tika-s0301t:994_3": "Ruppanavediyanasañjānanaabhisaṅkharaṇavijānanāni khandhānaṃ sabhāvalakkhaṇāni. Ādi-",
  "tika-s0301t:994_4": "saddena rasapaccupaṭṭhānapadaṭṭhānāni ceva samudayādīni ca saṅgaṇhāti.",
  "tika-s0301t:994_5": "Dassetīti paccakkhato dasseti,",
  "tika-s0301t:994_6": "hatthāmalakaṃ viya pākaṭe vibhūte katvā vibhāveti.",
  "tika-s0301t:994_7": "Gaṇhāpetīti te dhamme manasā anupekkhite diṭṭhiyā suppaṭividdhe karonto uggaṇhāpeti.",
  "tika-s0301t:994_8": "Samādānamhīti tattha atthassa sammadeva ādiyane khandhānañca sammasanavasena aññadhammavasena samādiyane.",
  "tika-s0301t:994_9": "Paṭividdhaguṇenāti tāya desanāya,",
  "tika-s0301t:994_10": "taṃ nissāya paccattapurisakārena ca tesaṃ paṭividdhaguṇena.",
  "tika-s0301t:994_11": "Jotāpetīti tesaṃ cittasantānaṃ assaddhiyādikilesamalavidhamanena pabhassaraṃ karoti.",
  "tika-s0301t:994_12": "Aṭṭhiṃ katvāti tāya desanāya pāpetabbaṃ atthaṃ payojanaṃ daḷhaṃ katvā.",
  "tika-s0301t:994_13": "Tenāha “ayaṃ no”tiādi.",
  "tika-s0301t:994_14": "Kammakārakacittaṃ nāma otaraṇacittaṃ.",
  "tika-s0301t:994_15": "“Yonisomanasikārapubbakaṃ vipassanācitta”nti keci.",
  "tika-s0301t:994_16": "Ohitasotāti anaññavihitatāya dhammassavanāya appitasotā,",
  "tika-s0301t:994_17": "tato eva tadatthaṃ ṭhapitasotā.",
  "tika-s0301t:995_0": "Ete rūpādayo khandhe yañca saṅkhataṃ samiddhapaccayehi kataṃ,",
  "tika-s0301t:995_1": "tañca “eso ahaṃ na homi,",
  "tika-s0301t:995_2": "etaṃ mayhaṃ na hotī”ti passantoti yojanā.",
  "tika-s0301t:995_3": "Khemo attāti khemattā,",
  "tika-s0301t:995_4": "taṃ khemattaṃ.",
  "tika-s0301t:995_5": "Tenāha “khemibhūtaṃ attabhāva”nti.",
  "tika-s0301t:995_6": "Pariyesamānā mārasenā.",
  "tika-s0301t:996_0": "Pattasuttavaṇṇanā niṭṭhitā.",
  "tika-s0301t:997_0": "7. Chaphassāyatanasuttavaṇṇanā",
  "tika-s0301t:998_0": "153.",
  "tika-s0301t:998_1": "Sañjāyati etasmāti sañjāti,",
  "tika-s0301t:998_2": "so eva sampayuttadhammo samosarati etthāti samosaraṇaṃ,",
  "tika-s0301t:998_3": "so eva attho,",
  "tika-s0301t:998_4": "tena sañjātisamosaraṇaṭṭhena.",
  "tika-s0301t:998_5": "Bhayabheravaṃ saddanti bhāyati etasmāti bhayaṃ,",
  "tika-s0301t:998_6": "tadeva yassa kassaci bheravāvahattā bheravaṃ,",
  "tika-s0301t:998_7": "devādisaddanti attho.",
  "tika-s0301t:998_8": "Vigatavalāhake deve uppātavasena uppajjanakasaddo devadundubhi.",
  "tika-s0301t:998_9": "Asanipātādisaddo asanipātasaddo.",
  "tika-s0301t:998_10": "Undrīyatīti viparivattati.",
  "tika-s0301t:998_11": "Loko adhimucchitoti atithaddhakāyo viya mucchaṃ āpanno.",
  "tika-s0301t:998_12": "Mārassāti kilesamārassa.",
  "tika-s0301t:998_13": "Ṭhānabhūtanti pavattiṭṭhānabhūtaṃ.",
  "tika-s0301t:999_0": "Chaphassāyatanasuttavaṇṇanā niṭṭhitā.",
  "tika-s0301t:1000_0": "8. Piṇḍasuttavaṇṇanā",
  "tika-s0301t:1001_0": "154.",
  "tika-s0301t:1001_1": "Tattha tatthāti tasmiṃ tasmiṃ ñātimittakule.",
  "tika-s0301t:1001_2": "Pāhunakānīti pahitabbapaṇṇākārāni.",
  "tika-s0301t:1001_3": "Āgantukapaṇṇākārānīti āgantukānaṃ upagatānaṃ dātabbapaṇṇākārāni.",
  "tika-s0301t:1001_4": "Sayaṃcaradivaseti kumārakānañca kumārikānañca sayaṃ attanā caritabbachaṇadivase.",
  "tika-s0301t:1001_5": "Idāni tamatthaṃ vitthārato dassento “samavayajātigottā”tiādimāha.",
  "tika-s0301t:1001_6": "Samavayasamajātikasamagottāti paccekaṃ sama-",
  "tika-s0301t:1001_7": "saddo yojetabbo.",
  "tika-s0301t:1001_8": "Gottasamatā ca āvāhavivāhayogyatāvasena daṭṭhabbā,",
  "tika-s0301t:1001_9": "na ekagottatāvasena.",
  "tika-s0301t:1001_10": "Tato tato gāmato.",
  "tika-s0301t:1001_11": "Aññasmiṃ dātabbe asati.",
  "tika-s0301t:1001_12": "Chaṇavasena pahiṇituṃ sampāditaṃ pūvaṃ chaṇapūvaṃ.",
  "tika-s0301t:1001_13": "Tāsaṃ sampattiyāti tāsaṃ dānaṃ dhammassavanañcāti tassā duvidhāyapi sampattiyā.",
  "tika-s0301t:1002_0": "Ñāṇaṃ nāma āvajjanapubbakaṃ,",
  "tika-s0301t:1002_1": "tasmā ajānanassa “anāvajjanatāyā”ti kāraṇaṃ vatvā sesakāraṇaṃ vadanto “buddhāna”ntiādimāha.",
  "tika-s0301t:1002_2": "Upacārabhedanti buddhaṃ disvā manussehi kātabbaupacārassa bhindanaṃ.",
  "tika-s0301t:1002_3": "Bhinditunti vidhamituṃ.",
  "tika-s0301t:1003_0": "Bhagavā panāti panasaddo visesatthajotako.",
  "tika-s0301t:1003_1": "Tena na kevalaṃ bhagavā uppaṇḍanaṃ pariharanto taṃ gāmaṃ na puna pāvisi,",
  "tika-s0301t:1003_2": "atha kho māraṃ anukampantoti idaṃ visesaṃ joteti.",
  "tika-s0301t:1004_0": "Janesīti apuññaṃ janesi,",
  "tika-s0301t:1004_1": "janento ca yathā tato āyatiṃ thirataraṃ mahantaṃ dukkhaṃ nipphajjissati,",
  "tika-s0301t:1004_2": "evaṃ nipphādesi.",
  "tika-s0301t:1004_3": "Āsajjananti ettha nanti nipātamattaṃ.",
  "tika-s0301t:1004_4": "Kiñcati maddati abhibhavatīti kiñcananti āha “maddituṃ samattha”nti.",
  "tika-s0301t:1005_0": "Piṇḍasuttavaṇṇanā niṭṭhitā.",
  "tika-s0301t:1006_0": "9. Kassakasuttavaṇṇanā",
  "tika-s0301t:1007_0": "155.",
  "tika-s0301t:1007_1": "Nibbānaṃ apadisitvāti nibbānaṃ nissāya nibbānaguṇe ārabbhāti attho.",
  "tika-s0301t:1007_2": "Haṭahaṭakesoti ito cito ca vikiṇṇattā ākulākulakeso.",
  "tika-s0301t:1007_3": "Cakkhusamphassaviññāṇāyatananti ettha yathā cakkhuggahaṇena phasso visesito,",
  "tika-s0301t:1007_4": "tena eva viññāṇāyatanaṃ.",
  "tika-s0301t:1007_5": "Tathā sati cakkhuviññāṇassa ca gahaṇaṃ āpajjeyyāti.",
  "tika-s0301t:1007_6": "Nanu cettha cakkhuggahaṇena visesitattā cakkhudvārikānaṃ sabbesaṃ viññāṇānaṃ gahaṇanti?",
  "tika-s0301t:1007_7": "Saccametaṃ,",
  "tika-s0301t:1007_8": "tañca kho paṭhamena cakkhuggahaṇenāti nāyaṃ doso.",
  "tika-s0301t:1007_9": "Bhavaṅgacittanti āvajjanāya anantarapaccayabhūtameva adhippetanti niyametvā dassetuṃ “sāvajjanaka”nti vuttaṃ,",
  "tika-s0301t:1007_10": "tasmā tadārammaṇampīti javanacittena saha tadārammaṇacittampi.",
  "tika-s0301t:1007_11": "“Viññāṇāyatana”nti ca vutte nimmalameva.",
  "tika-s0301t:1008_0": "“Cakkhū”ti avisesato vuttattā pana mārassa ayampi attho āpannoti dassetuṃ “yaṃ loke”tiādi vuttaṃ.",
  "tika-s0301t:1008_1": "Upakkavipakkanti cakkhupākarogena upari heṭṭhā ca sabbaso pakkaṃ kuthitaṃ.",
  "tika-s0301t:1008_2": "Eseva nayoti iminā yaṃ loke kuṭṭhakilāsagaṇḍakacchuādīhi upaddutaṃ vaṇapīḷakādivasena paggharantaṃ asuciṃ antamaso paramajeguccharūpampi,",
  "tika-s0301t:1008_3": "sabbaṃ taṃ taveva hotūti evamādiṃ apadisati.",
  "tika-s0301t:1009_0": "Yaṃ bhaṇḍakanti hiraññasuvaṇṇādikhettavatthādiupakaraṇaṃ gahaṭṭhā,",
  "tika-s0301t:1009_1": "pabbajitā ca yaṃ pattacīvarādiṃ “mama ida”nti abhinivisantāva vadanti,",
  "tika-s0301t:1009_2": "etesu pariggahatthesu ca tesaṃ pariggāhakapuggalesu ca te cittaṃ yadi atthi,",
  "tika-s0301t:1009_3": "tāni ārabbha tava cittaṃ yadi bhavati,",
  "tika-s0301t:1009_4": "evaṃ tvaṃ tattha baddho eva hosīti attho.",
  "tika-s0301t:1009_5": "Tenāha “na me samaṇa mokkhasī”ti.",
  "tika-s0301t:1010_0": "Yaṃ bhaṇḍakaṃ vadantīti yathāvuttaṃ upakaraṇaṃ loke bahujanā “mama ida”nti vadanti.",
  "tika-s0301t:1010_1": "Na taṃ mayhanti taṃ mayhaṃ na hoti,",
  "tika-s0301t:1010_2": "na tattha mama taṇhāvasena mamanti natthi.",
  "tika-s0301t:1010_3": "Na te ahanti ye puggalā ettha baddhā,",
  "tika-s0301t:1010_4": "tepi ahaṃ na homi,",
  "tika-s0301t:1010_5": "tattha me diṭṭhibaddho natthi.",
  "tika-s0301t:1010_6": "Na me maggampi dakkhasīti evaṃ sabbaso baddhābhāvena muttassa me gatamaggampi māra tvaṃ na dakkhasi na passissasi,",
  "tika-s0301t:1010_7": "ye bhavādayo tuyhaṃ visayā,",
  "tika-s0301t:1010_8": "tesu bhavayonigatiādīsu mayhaṃ gatamaggaṃ na passissasi bhavanissaṭṭhattāti.",
  "tika-s0301t:1011_0": "Kassakasuttavaṇṇanā niṭṭhitā.",
  "tika-s0301t:1012_0": "10. Rajjasuttavaṇṇanā",
  "tika-s0301t:1013_0": "156.",
  "tika-s0301t:1013_1": "Ahananti karaṇe paccattavacananti āha “ahanantenā”ti,",
  "tika-s0301t:1013_2": "paccatte eva vā paccattavacanaṃ,",
  "tika-s0301t:1013_3": "“ahananto hutvā”ti vacanasesena bhavitabbanti adhippāyo.",
  "tika-s0301t:1013_4": "Sesapadesupi eseva nayo.",
  "tika-s0301t:1013_5": "Ajinanti antogadhahetuatthaṃ vadatīti āha “parassa dhanajāniṃ akarontenā”ti.",
  "tika-s0301t:1013_6": "Akārāpentenāti parassa dhanajāniṃ akārentena.",
  "tika-s0301t:1013_7": "Asocantenāti bhogabyasanādivasena paraṃ asocantena.",
  "tika-s0301t:1013_8": "Kasmā bhagavā evaṃ cintesīti tattha kāraṇamāha “itī”tiādinā.",
  "tika-s0301t:1013_9": "Rajje vijite daṇḍakarapīḷiteti dhanadaṇḍādidaṇḍena ceva balinā ca bādhite.",
  "tika-s0301t:1014_0": "Ijjhanakakoṭṭhāsāti cetovasibhāvādikassa sādhanakakoṭṭhāsā.",
  "tika-s0301t:1014_1": "Vaḍḍhitāti bhāvanāpāripūrivasena anubrūhitā.",
  "tika-s0301t:1014_2": "Punappunaṃ katāti bhāvanāya bahulīkaraṇena aparāparaṃ pavattitā.",
  "tika-s0301t:1014_3": "Yuttayānanti yathā yuttānaṃ ājaññarathānaṃ sārathinā adhiṭṭhitaṃ yathāruci pavattati,",
  "tika-s0301t:1014_4": "evaṃ yathārucipavattitaṃ gamitā.",
  "tika-s0301t:1014_5": "Patiṭṭhaṭṭhenāti adhiṭṭhānaṭṭhena.",
  "tika-s0301t:1014_6": "Vatthukatāti sabbaso upakkilesasodhanena iddhivisayatāya patiṭṭhānabhāvato suvisodhitaparissayavatthu viya katā.",
  "tika-s0301t:1014_7": "Avijahitāti paṭipakkhadūrībhāvato subhāvitabhāvena taṃtaṃadhiṭṭhānayogyatāya na jahāpitā.",
  "tika-s0301t:1014_8": "Niccānubaddhāti tato eva niccaṃ anubaddhā viya katā.",
  "tika-s0301t:1014_9": "Suparicitāti suṭṭhu sabbabhāgena bhāvanānupacayaṃ gamitā.",
  "tika-s0301t:1014_10": "Avirādhitavedhihattho viyāti avirajjhanabhāvena virajjhanahattho viya.",
  "tika-s0301t:1014_11": "Suṭṭhu samāraddhāti bhāvanāuppattiyā sammadeva sampāditā.",
  "tika-s0301t:1014_12": "Cinteyyāti atthuddhāravasena cinteyya.",
  "tika-s0301t:1015_0": "Pabbatassāti pabbato assa.",
  "tika-s0301t:1015_1": "Pabbato assāti pabbato bhaveyya kīdisassāti āha “suvaṇṇassā”tiādi.",
  "tika-s0301t:1015_2": "Jātarūpassāti ātaparūpasampannassa.",
  "tika-s0301t:1015_3": "Dvikkhattumpi tāva mahantoti yattako so pabbato hoti,",
  "tika-s0301t:1015_4": "dvikkhattuṃ tattako.",
  "tika-s0301t:1015_5": "Ekassāti ekassapi puggalassa nālaṃ na pariyatto taṇhāya duppūraṇabhāvā.",
  "tika-s0301t:1015_6": "Evaṃ jānantoti evaṃ taṇhāya duppūraṇabhāvādīnavataṃ jānanto.",
  "tika-s0301t:1015_7": "Samaṃ careyyāti paravatthuparāmāsādiṃ vihāya kāyādīhi samameva paṭipajjeyya.",
  "tika-s0301t:1016_0": "Dukkhaṃ taṇhānidānaṃ,",
  "tika-s0301t:1016_1": "taṇhā kāmaguṇanidānā,",
  "tika-s0301t:1016_2": "tasmā dukkhassa taṇhāpaccayakāmaguṇanidānattaṃ vuttaṃ.",
  "tika-s0301t:1016_3": "Tanti dukkhaṃ.",
  "tika-s0301t:1016_4": "Yatonidānaṃ hotīti yaṃnidānaṃ yaṃkāraṇaṃ taṃ pavattati.",
  "tika-s0301t:1016_5": "Evaṃ yo adakkhīti yo pariññātavatthuko evaṃ dukkhaṃ tassa nidānabhūte kāmaguṇe ca tathato paññācakkhunā passi.",
  "tika-s0301t:1016_6": "Kena kāraṇena nameyya?",
  "tika-s0301t:1016_7": "Taṃ kāraṇaṃ natthīti attho.",
  "tika-s0301t:1016_8": "Kāmaguṇaupadhinti kāmaguṇasaṅkhātaṃ upadhiṃ.",
  "tika-s0301t:1016_9": "Sajjati etthāti saṅgo eso,",
  "tika-s0301t:1016_10": "lagganametanti evaṃ viditvā.",
  "tika-s0301t:1016_11": "Tameva kāmābhibhūto nappaṭiseveyya na laggeyyāti evaṃ vinayāya vūpasamāya sikkheyyāti.",
  "tika-s0301t:1017_0": "Rajjasuttavaṇṇanā niṭṭhitā.",
  "tika-s0301t:1018_0": "Dutiyavaggavaṇṇanā niṭṭhitā.",
  "tika-s0301t:1019_0": "3. Tatiyavaggo",
  "tika-s0301t:1020_0": "1. Sambahulasuttavaṇṇanā",
  "tika-s0301t:1021_0": "157.",
  "tika-s0301t:1021_1": "Jaṭācumbaṭakenāti sīse paṭimukkena jaṭākalāpena.",
  "tika-s0301t:1021_2": "Apariggahabrāhmaṇapabbajitā hi jaṭāya uñchācariyaṃ caranti.",
  "tika-s0301t:1021_3": "Udumbaradaṇḍañhi attaguttatthāya gahitaṃ tesaṃ appicchabhāvappakāsanaṃ.",
  "tika-s0301t:1021_4": "Tenāha “appicchabhāvappakāsanattha”nti.",
  "tika-s0301t:1021_5": "Sīsaṃ okampetvāti ettha ativiya sīsassa okampitabhāvaṃ dassetuṃ “hanukena uraṃ paharanto adhonataṃ katvā”ti vuttaṃ.",
  "tika-s0301t:1021_6": "Jivhaṃ nīharitvāti lambanacālanavasena mukhato nikkhāmetvā.",
  "tika-s0301t:1021_7": "Tenāha “uddha”ntiādi.",
  "tika-s0301t:1021_8": "Tisākhanti tibhaṅgabhakuṭi viya nalāṭe jātattā nalāṭikaṃ.",
  "tika-s0301t:1021_9": "Tenāha “nalāṭe uṭṭhitaṃ valittaya”nti,",
  "tika-s0301t:1021_10": "tibhaṅgavalikaṃ nalāṭe katvāti attho.",
  "tika-s0301t:1021_11": "Attanova teleti attanova pāpakammanibbattake tele,",
  "tika-s0301t:1021_12": "pacitabbaṭṭhānageheti adhippāyo.",
  "tika-s0301t:1022_0": "Sambahulasuttavaṇṇanā niṭṭhitā.",
  "tika-s0301t:1023_0": "2. Samiddhisuttavaṇṇanā",
  "tika-s0301t:1024_0": "158.",
  "tika-s0301t:1024_1": "Mayhaṃ lābhāti evarūpassa nāma sammāsambuddhassa satthussa paṭilābho,",
  "tika-s0301t:1024_2": "evarūpassa ca nāma niyyānikassa saddhammassa paṭilābho,",
  "tika-s0301t:1024_3": "evarūpānañca suppaṭipannānaṃ sabrahmacārīnaṃ paṭilābho,",
  "tika-s0301t:1024_4": "ete mayhaṃ suladdhalābhā.",
  "tika-s0301t:1024_5": "Mayhaṃ suladdhanti yañcetaṃ mama niyyānikasāsane pabbajjā upasampadā,",
  "tika-s0301t:1024_6": "tasmiñca abhiratīti sabbañcetaṃ mayā suladdhaṃ.",
  "tika-s0301t:1024_7": "Yathā panassa evaṃ cetaso parivitakko uppanno,",
  "tika-s0301t:1024_8": "taṃ dassetuṃ “so kirā”tiādi vuttaṃ.",
  "tika-s0301t:1024_9": "Caritānurūpavasena gahitaṃ mūlakammaṭṭhānaṃ.",
  "tika-s0301t:1024_10": "Pāsādikanti pasādāvahaṃ.",
  "tika-s0301t:1024_11": "Evamahosīti “lābhā vata me”tiādinā evaṃ parivitakko ahosi.",
  "tika-s0301t:1024_12": "Nisinnasadisoti nisinno viya.",
  "tika-s0301t:1024_13": "Tasmiṃyeva ṭhāneti yasmiṃ ṭhāne nisinnaṃ māro upasaṅkami,",
  "tika-s0301t:1024_14": "tasmiṃyeva ṭhāne.",
  "tika-s0301t:1024_15": "Tassāti samiddhittherassa.",
  "tika-s0301t:1024_16": "Kammaṭṭhānaṃ sappāyanti kammaṭṭhānabhāvanāya anuyuñjanaṃ sappāyaṃ upakārāvahaṃ bhavissati.",
  "tika-s0301t:1025_0": "Mayhanti mayā.",
  "tika-s0301t:1025_1": "Sati ca paññā ca satipaññā,",
  "tika-s0301t:1025_2": "tā ariyamaggena jānanasamatthanabhāvena avabuddhā.",
  "tika-s0301t:1025_3": "Thero kira tadā vipassanaṃ ussukkāpesi.",
  "tika-s0301t:1025_4": "Kāmanti yathāruci.",
  "tika-s0301t:1025_5": "Keci “kāmaṃ karassūti āyasmato ‘kāmā’ti mārassa ālapana”nti vadanti.",
  "tika-s0301t:1025_6": "Vibhiṃsakārahānīti bhayānakārahāni.",
  "tika-s0301t:1025_7": "Rūpānīti vippakārāni.",
  "tika-s0301t:1025_8": "Vippakāratthopi hi rūpasaddo “rūpaṃ dasseti anappaka”ntiādīsu viya.",
  "tika-s0301t:1025_9": "Na kampessasīti samaṇadhammakaraṇato na calissasi.",
  "tika-s0301t:1026_0": "Samiddhisuttavaṇṇanā niṭṭhitā.",
  "tika-s0301t:1027_0": "3. Godhikasuttavaṇṇanā",
  "tika-s0301t:1028_0": "159.",
  "tika-s0301t:1028_1": "Pabbatassa passeti pabbatapāde upaccakāyaṃ.",
  "tika-s0301t:1028_2": "Samaye samaye laddhattā sāmayikaṃ.",
  "tika-s0301t:1028_3": "Tenāha “appitappitakkhaṇe paccanīkadhammehi vimuccatī”ti.",
  "tika-s0301t:1028_4": "Lokiyavimutti hi anaccantapahāyitāya samayavimutti nāma,",
  "tika-s0301t:1028_5": "lokuttaravimutti accantapahāyitāya asamayavimutti.",
  "tika-s0301t:1028_6": "Tāhi samannāgatā “samayavimuttā,",
  "tika-s0301t:1028_7": "asamayavimuttā”ti ca vuccanti.",
  "tika-s0301t:1028_8": "Yāva paṭhamajjhānanibbattanaṃ,",
  "tika-s0301t:1028_9": "tāva kasmā parihāyīti attho?",
  "tika-s0301t:1028_10": "Sābādhattāti sarogattā.",
  "tika-s0301t:1028_11": "Vātapittasemhavasenāti kadāci vātapittavasena,",
  "tika-s0301t:1028_12": "kadāci vātasemhavasena,",
  "tika-s0301t:1028_13": "ubhinnampi sannipātavasena.",
  "tika-s0301t:1028_14": "Anusāyikoti kāyaṃ anugantvā sayito,",
  "tika-s0301t:1028_15": "yāpyāmayabhāvena ṭhitoti attho.",
  "tika-s0301t:1028_16": "Samādhissāti samādhibhāvanāya.",
  "tika-s0301t:1028_17": "Upakārakadhamme utubhojanādike.",
  "tika-s0301t:1028_18": "Pūretunti samodhānetuṃ.",
  "tika-s0301t:1028_19": "Parihāyīti sarīrassa akallabhāvato.",
  "tika-s0301t:1029_0": "Āhareyyanti jīvitaharaṇatthāya upaneyyaṃ.",
  "tika-s0301t:1029_1": "Nibaddhā gati hoti kevalaṃ brahmalokūpapattito,",
  "tika-s0301t:1029_2": "na sotāpannādīnaṃ viya paricchinnabhāvena.",
  "tika-s0301t:1029_3": "Tenāha “brahmaloke nibbattatī”ti.",
  "tika-s0301t:1030_0": "Jalamānāti samuṭṭhitaniyataiddhiyā anaññasādhāraṇaparivārasampattiyā ca sadevake loke jalamānā.",
  "tika-s0301t:1030_1": "Maṃsacakkhu dibbacakkhu dhammacakkhu paññācakkhu samantacakkhūti pañcahi cakkhūhi cakkhumā.",
  "tika-s0301t:1030_2": "Ānubhāvadharāti acinteyyāparimeyyabuddhānubhāvasampannā.",
  "tika-s0301t:1030_3": "Ānubhāvapariyāyopi hi juti-",
  "tika-s0301t:1030_4": "saddo hoti “iddhijutibalavīriyūpapattī”tiādīsu viya.",
  "tika-s0301t:1030_5": "Anavasesato mānaṃ siyati samucchindatīti aggamaggo mānasaṃ.",
  "tika-s0301t:1030_6": "Tannibbattanā pana arahattassa mānasatā daṭṭhabbā.",
  "tika-s0301t:1030_7": "Sīlādīnīti anuttarasīlādīni.",
  "tika-s0301t:1030_8": "Sikkhamānoti sikkhāni bhāvento attano santāne uppādento.",
  "tika-s0301t:1030_9": "Na cittabhāvanā.",
  "tika-s0301t:1030_10": "Tenāha “sakaraṇīyo”ti.",
  "tika-s0301t:1030_11": "Janeti sattassa kāye,",
  "tika-s0301t:1030_12": "sadevake loketi attho.",
  "tika-s0301t:1030_13": "Vissutāti anaññasādhāraṇehi sīlādiguṇehi vissutā.",
  "tika-s0301t:1031_0": "Vedanaṃ vikkhambhetvāti uppannaṃ dukkhavedanaṃ paṭicca uppannaattakilamathaṃ anuppādanavasena vikkhambhetvā",
  "tika-s0301t:1031_1": "taṃyeva vedanaṃ pariggahetvā pavattavipassanā vīthimeva otaratīti katvā mūlakammaṭṭhānanti vuttaṃ.",
  "tika-s0301t:1031_2": "“Samasīsī hutvā parinibbāyī”ti vatvā tassa pabhedaṃ vibhajitvā idhādhippetaṃ dassetuṃ “samasīsī nāma tividho hotī”tiādimāha.",
  "tika-s0301t:1031_3": "Iriyāpathavasena samasīsī iriyāpathasamasīsī.",
  "tika-s0301t:1031_4": "Esa nayo sesadvayepi.",
  "tika-s0301t:1032_0": "Iriyāpathakopanañcāti iriyāpathehi asamāyogo.",
  "tika-s0301t:1032_1": "Ekappahārenevāti ekavelāyameva.",
  "tika-s0301t:1032_2": "Parinibbānavasenāti anupādisesaparinibbānavasena,",
  "tika-s0301t:1032_3": "na kilesakkhayamattena.",
  "tika-s0301t:1032_4": "Etthāti etesu dvīsu nayesu.",
  "tika-s0301t:1032_5": "Evaṃ sati teneva iriyāpathena vipassanaṃ paṭṭhapetvā teneva iriyāpathena,",
  "tika-s0301t:1032_6": "ekasmiṃ antorogeyeva vipassanaṃ paṭṭhapetvā arahattaṃ patvā teneva rogena parinibbāyantā khīṇāsavā bahavopi samasīsino eva sambhaveyyuṃ.",
  "tika-s0301t:1032_7": "Tasmā vuttanayeneva attho veditabbo.",
  "tika-s0301t:1033_0": "Sīsañcettha terasa –",
  "tika-s0301t:1033_1": "palibodhasīsaṃ taṇhā,",
  "tika-s0301t:1033_2": "bandhanasīsaṃ māno,",
  "tika-s0301t:1033_3": "parāmāsasīsaṃ diṭṭhi,",
  "tika-s0301t:1033_4": "vikkhepasīsaṃ uddhaccaṃ,",
  "tika-s0301t:1033_5": "kilesasīsaṃ avijjā,",
  "tika-s0301t:1033_6": "adhimokkhasīsaṃ saddhā,",
  "tika-s0301t:1033_7": "paggahasīsaṃ vīriyaṃ,",
  "tika-s0301t:1033_8": "upaṭṭhānasīsaṃ sati,",
  "tika-s0301t:1033_9": "avikkhepasīsaṃ samādhi,",
  "tika-s0301t:1033_10": "dassanasīsaṃ paññā,",
  "tika-s0301t:1033_11": "pavattisīsaṃ jīvitindriyaṃ,",
  "tika-s0301t:1033_12": "gocarasīsaṃ vimokkho,",
  "tika-s0301t:1033_13": "saṅkhārasīsaṃ nirodhoti.",
  "tika-s0301t:1033_14": "Imesu terasasu sīsesu palibodhasīsādīni pavattisīsañca pariyādiyitabbāni,",
  "tika-s0301t:1033_15": "adhimokkhasīsādīni pariyādāyakāni,",
  "tika-s0301t:1033_16": "pariyādāyakaphalaṃ gocarasīsaṃ.",
  "tika-s0301t:1033_17": "Tañhi visayajjhattaṃ phalaṃ vimokkho,",
  "tika-s0301t:1033_18": "pariyādāyakassa maggassa phalassa ca ārammaṇaṃ saṅkhārasīsaṃ saṅkhāravivekabhūto nirodhoti pariyādiyitabbānaṃ",
  "tika-s0301t:1033_19": "pariyādāyakaphalārammaṇānaṃ saha viya saṃsiddhaṃ dassanena samasīsibhāvaṃ dassetuṃ paṭisambhidāyaṃ terasa",
  "tika-s0301t:1033_20": "sīsāni vuttāni.",
  "tika-s0301t:1033_21": "Idha pana “apubbaṃ acarimaṃ āsavapariyādānañca hoti jīvitapariyādānañcā”ti vacanato tesu kilesapavattasīsānameva",
  "tika-s0301t:1033_22": "vasena yojanaṃ karonto “ettha ca pavattisīsa”ntiādimāha.",
  "tika-s0301t:1034_0": "Tattha pavattisīsaṃ pavattato vuṭṭhahanto maggo cutito uddhaṃ appavattikaraṇavasena yadipi pariyādīyati,",
  "tika-s0301t:1034_1": "yāva pana cuti,",
  "tika-s0301t:1034_2": "tāva pavattisabbhāvato “pavattisīsaṃ jīvitindriyaṃ cuticittaṃ khepetī”ti āha.",
  "tika-s0301t:1034_3": "Kilesapariyādānena pana maggacittena attano anantaraṃ viya nipphādetabbā paccavekkhaṇavārā ca kilesapariyādānasseva vārāti vattabbataṃ arahanti.",
  "tika-s0301t:1034_4": "“Vimuttasmiṃ vimuttamiti ñāṇaṃ hotī”ti vacanato paccavekkhaṇaparisamāpanena kilesapariyādānaṃ samāpitaṃ nāma hoti,",
  "tika-s0301t:1034_5": "taṃ pana parisamāpanaṃ yadi cuticittena hoti,",
  "tika-s0301t:1034_6": "teneva jīvitaparisamāpanañca hotīti imāya vāracutisamatāya kilesapariyādānajīvitapariyādānānaṃ apubbācarimatā",
  "tika-s0301t:1034_7": "veditabbāti dassento “dvinnaṃ cittānaṃ ekato uppādo natthī”tiādimāha.",
  "tika-s0301t:1034_8": "Dvinnaṃ cittānanti cuticittamaggacittānaṃ.",
  "tika-s0301t:1034_9": "Tanti paccavekkhaṇaṃ paripuṇṇajavanacittānaṃ sattakkhattuṃ pavattiyā,",
  "tika-s0301t:1034_10": "aparipuṇṇānaṃ vā pañcakkhattuṃ pavattiyā.",
  "tika-s0301t:1034_11": "Kiñcāpi “eko vā dve vā”ti vuttaṃ yathā “ekaṃ vā dve vā tadārammaṇacittānī”ti,",
  "tika-s0301t:1034_12": "heṭṭhimantena pana dve pavattanti.",
  "tika-s0301t:1035_0": "Uppāṭetvāti uddharitvāti attho. Anupādisesenāti anupādisesanibbānena.",
  "tika-s0301t:1036_0": "Dhūmāyitattanti dhūmassa viya ayitabhāvaṃ pavattiākāraṃ.",
  "tika-s0301t:1036_1": "Dhūmasadisā valāhakā dhūmavalāhakā,",
  "tika-s0301t:1036_2": "timiravalāhakā,",
  "tika-s0301t:1036_3": "ye mahikā “timira”nti vuccanti.",
  "tika-s0301t:1036_4": "Appatiṭṭhitenāti patiṭṭhaṃ alabhantena.",
  "tika-s0301t:1036_5": "Itthambhūtalakkhaṇe etaṃ karaṇavacanaṃ,",
  "tika-s0301t:1036_6": "anuppattidhammenāti attho.",
  "tika-s0301t:1036_7": "Sati hi uppāde patiṭṭhitaṃ nāma siyā,",
  "tika-s0301t:1036_8": "aṭṭhakathāyaṃ pana yadeva tassa viññāṇassa appatiṭṭhānakāraṇaṃ,",
  "tika-s0301t:1036_9": "tadeva parinibbānakāraṇanti vuttaṃ “appatiṭṭhitakāraṇā”ti.",
  "tika-s0301t:1037_0": "Sokena phuṭṭhassāti “aphalo vata me vāyāmo jāto”ti sokena abhibhūtassa.",
  "tika-s0301t:1037_1": "Abhassathāti balavasokābhitunnassa satisammosā sithilaṃ gahitā bhassi patitā sā kacchā.",
  "tika-s0301t:1038_0": "Godhikasuttavaṇṇanā niṭṭhitā.",
  "tika-s0301t:1039_0": "4. Sattavassānubandhasuttavaṇṇanā",
  "tika-s0301t:1040_0": "160.",
  "tika-s0301t:1040_1": "Yasmā kapilavatthuto nikkhantakālato paṭṭhāya māro otārāpekkho lokanāthaṃ anubandhituṃ āraddho,",
  "tika-s0301t:1040_2": "tasmā vuttaṃ “pure bodhiyā chabbassānī”ti.",
  "tika-s0301t:1040_3": "Atigahetvāti anugantvā tassa yathāruci paṭipattiṃ anuvatto viya hutvā.",
  "tika-s0301t:1041_0": "Avajjhāyantoti pajjhāyanto. Jito vittaparājito asi nu. Pamāṇātikkantanti garutaraṃ.",
  "tika-s0301t:1042_0": "Khanitvā ummūletvā. Kāmāsavādīni pajahanto anāsavo.",
  "tika-s0301t:1043_0": "Pehīti apehi. Pāragāminoti pāraṅgamanasīlā. Tekāliko ayaṃ gāmi-saddoti āha “yepī”tiādi.",
  "tika-s0301t:1044_0": "Māravisūkānīti mārakaṇṭakāni kaṇṭakasadisāni mārassa durācārāni.",
  "tika-s0301t:1044_1": "Viruddhasevitāni virodhavasena tāsaṃyeva vevacanāni.",
  "tika-s0301t:1044_2": "Tāni sarūpato dassetuṃ “appamāyū”tiādi vuttaṃ.",
  "tika-s0301t:1044_3": "Nibbejanīyāti nibbedadāyikā.",
  "tika-s0301t:1044_4": "Ukkaṇṭhanīyāti ukkaṇṭhavahā.",
  "tika-s0301t:1045_0": "Vikappavasena veditabbo opammaparikappavisayattā tassa kiriyāpadassa.",
  "tika-s0301t:1045_1": "Tenāha “anuparigaccheyyā”ti.",
  "tika-s0301t:1045_2": "Etthāti etasmiṃ medavaṇṇavatthusmiṃ.",
  "tika-s0301t:1045_3": "Mudunti mudumadhurasaṃ vindeyyāma paṭilabheyyāma.",
  "tika-s0301t:1045_4": "Assādoti assādetabbo.",
  "tika-s0301t:1046_0": "Sattavassānubandhasuttavaṇṇanā niṭṭhitā.",
  "tika-s0301t:1047_0": "5. Māradhītusuttavaṇṇanā",
  "tika-s0301t:1048_0": "161.",
  "tika-s0301t:1048_1": "Cintesīti sokavasiko hutvā cintayi.",
  "tika-s0301t:1048_2": "Gaṇikārahatthiniyoti dīpakakareṇuyo.",
  "tika-s0301t:1048_3": "Ekasataṃ ekasatanti ekasataṃ ekasataṃ paccekaṃ sataṃ satanti attho.",
  "tika-s0301t:1048_4": "Tenāha “ekekaṃ sataṃ sataṃ katvā”ti.",
  "tika-s0301t:1048_5": "Kumārivaṇṇasatanti kumāritthīnaṃ attabhāvānaṃ sataṃ.",
  "tika-s0301t:1048_6": "Tā kira paṭhamaṃ kaññārūpena attānaṃ dassesuṃ.",
  "tika-s0301t:1048_7": "Anupagatapupphānañhi samaññā kaññāti.",
  "tika-s0301t:1048_8": "Puna yathāvuttakumārirūpena upagatapupphā hi kumārī.",
  "tika-s0301t:1048_9": "Puna vadhukārūpena.",
  "tika-s0301t:1048_10": "Taṃ sandhāya vuttaṃ “avijātavaṇṇasata”nti.",
  "tika-s0301t:1048_11": "Tatiyavāre yuvatirūpena.",
  "tika-s0301t:1048_12": "Vijātā hi itthī anatikkantamajjhimavayā yuvatī.",
  "tika-s0301t:1048_13": "Ettāvatā bālā taruṇī porīti tividhāsu itthīsu purimā dve dassitā,",
  "tika-s0301t:1048_14": "pariyosānavāresu manussajātikānaṃ manussitthiyova ruccantīti tena manussarūpena tā attānaṃ dassesuṃ.",
  "tika-s0301t:1049_0": "Atthassa pattinti ekantato hitānuppattiṃ.",
  "tika-s0301t:1049_1": "Hadayassa santinti paramacittupasamaṃ.",
  "tika-s0301t:1049_2": "Kilesasenanti kāmaguṇasaṅkhātaṃ paṭhamaṃ kilesasenaṃ.",
  "tika-s0301t:1049_3": "Sā hi kilesasenā accharāsaṅghātasabhāvāpi paṭipatthayamānā piyāyitabbaicchitabbarūpabhāvato piyarūpasātarūpā nāma attano kiccavasena.",
  "tika-s0301t:1049_4": "Eko ahaṃ jhāyantoti gaṇasaṅgaṇikāya kilesasaṅgaṇikāya ca abhāvato eko asahāyo ahaṃ lakkhaṇūpanijjhānena nijjhāyanto.",
  "tika-s0301t:1049_5": "Anubujjhinti anukkamena maggapaṭipāṭiyā bujjhiṃ paṭibujjhiṃ.",
  "tika-s0301t:1049_6": "Tasmāti yathāvuttavivekasukhasamadhigamanimittaṃ.",
  "tika-s0301t:1049_7": "Akaraṇenāti mittasanthavassa akaraṇena.",
  "tika-s0301t:1049_8": "Sakkhīti sakkhibhāvo.",
  "tika-s0301t:1050_0": "Katamena vihārenāti jhānasamāpattīnaṃ katamena vihārena.",
  "tika-s0301t:1050_1": "Idha dutiyapadassa attho vissajjanagāthāvaṇṇanāyameva āvi bhavissati.",
  "tika-s0301t:1050_2": "Anāmantena “taṃ puggala”nti sammukhā ṭhitampi bhagavantaṃ asammukhā viya katvā vadati,",
  "tika-s0301t:1050_3": "kathaṃ tvanti attho.",
  "tika-s0301t:1051_0": "“Avitakkajhāyī”ti vakkhamānattā ayamevettha kāyapassaddhi veditabbāti āha “catutthajjhānena assāsapassāsakāyassa passaddhattā passaddhakāyo”ti.",
  "tika-s0301t:1051_1": "Puññābhisaṅkhārādike kammābhisaṅkhāre.",
  "tika-s0301t:1051_2": "Kāmālayādīnaṃ abhāvato anālayo.",
  "tika-s0301t:1051_3": "Na saratīti na savati.",
  "tika-s0301t:1051_4": "Rāgavasena hi sattā saṃsāramanusavanti.",
  "tika-s0301t:1051_5": "Na thinoti na thinamiddhacitto.",
  "tika-s0301t:1051_6": "Mohavasena hi sattā thinamiddhaṃ āpajjantīti.",
  "tika-s0301t:1051_7": "Diyaḍḍhakilesasahassanti khuddakavatthuvibhaṅge āgatesu aṭṭhasu kilesasatesu aṭṭhasataṃ taṇhāvicaritāni apanetvā sesā paññāsādhikaṃ sataṃ kilesā,",
  "tika-s0301t:1051_8": "te brahmajāle āgatāhi dvāsaṭṭhiyā diṭṭhīhi saha pañcapaññāsādhikaṃ sattasataṃ hoti;",
  "tika-s0301t:1051_9": "tā ca uppannānuppannabhāvena diguṇitā diyaḍḍhakilesasahassaṃ dasādhikaṃ hoti;",
  "tika-s0301t:1051_10": "taṃ appakaṃ pana ūnamadhikaṃ vā gaṇanupagaṃ na hotīti “diyaḍḍhakilesasahassa”nti vuttaṃ.",
  "tika-s0301t:1051_11": "Itaresaṃ atītādibhāvāmasanato aggahaṇaṃ pahānassa adhippetattā.",
  "tika-s0301t:1051_12": "Ayamettha saṅkhepo,",
  "tika-s0301t:1051_13": "vitthāro pana abhidhammaṭīkāyaṃ vuttanayena veditabbo.",
  "tika-s0301t:1051_14": "Paṭhamapadenāti “na kuppatī”ti iminā padena.",
  "tika-s0301t:1051_15": "Dutiyenāti “na saratī”ti padena.",
  "tika-s0301t:1051_16": "Tatiyenāti “na thino”ti padena.",
  "tika-s0301t:1051_17": "Nīvaraṇappahānena khīṇāsavataṃ dasseti,",
  "tika-s0301t:1051_18": "anavasesato nīvaraṇānaṃ accantappahānaṃ adhippetaṃ.",
  "tika-s0301t:1052_0": "Pañcadvārikakilesoghaṃ tiṇṇoti channaṃ dvārānaṃ vasena pavattanakilesoghaṃ taritvā ṭhito.",
  "tika-s0301t:1052_1": "Kāmoghadiṭṭhoghabhavoghaṭṭhakilesabhāvato “pañcoghaggahaṇena vā pañcorambhāgiyāni saṃyojanāni veditabbānī”ti āha.",
  "tika-s0301t:1052_2": "Rūparāgādayo visesato na pañcadvārikāti vuttaṃ “chaṭṭhaggahaṇena pañcuddhambhāgiyāni veditabbānī”ti.",
  "tika-s0301t:1053_0": "Maccurājassāti sambandhe sāmivacananti dassento “maccurājassa hatthato”ti āha.",
  "tika-s0301t:1053_1": "Nayamānānanti anādare sāmivacananti katvā vuttaṃ “nayamānesū”ti.",
  "tika-s0301t:1054_0": "Ūhaccāti buddhaṃ nissāya.",
  "tika-s0301t:1054_1": "“Idamavocā”ti desanaṃ niṭṭhāpetvāti etena saṃyuttesu ayaṃ nigamanapāḷi,",
  "tika-s0301t:1054_2": "heṭṭhā anāgatanayattā pana kesuci potthakesu na likhīyatīti dasseti.",
  "tika-s0301t:1054_3": "Daddallamānāti jajjakārassa hi daddakāraṃ katvā niddeso.",
  "tika-s0301t:1054_4": "Tenāha “ativiya jalamānā”ti.",
  "tika-s0301t:1054_5": "Nīharīti tāsaṃ kāyavacīvikāraṃ na manasikaronto tiṇāyapi amaññamānova anapekkheneva nīhari.",
  "tika-s0301t:1054_6": "Phalato bhaṭṭhanti phalasipāṭikato bhaṭṭhaṃ.",
  "tika-s0301t:1054_7": "Kuṇḍatiṇādigacchatūlaṃ poṭakitūlaṃ.",
  "tika-s0301t:1055_0": "Māradhītusuttavaṇṇanā niṭṭhitā.",
  "tika-s0301t:1056_0": "Tatiyavaggavaṇṇanā niṭṭhitā.",
  "tika-s0301t:1057_0": "Sāratthappakāsiniyā saṃyuttanikāya-aṭṭhakathāya",
  "tika-s0301t:1058_0": "Mārasaṃyuttavaṇṇanāya līnatthappakāsanā samattā.",
  "tika-s0301t:1061_0": "5. Bhikkhunīsaṃyuttaṃ",
  "tika-s0301t:1062_0": "1. Āḷavikāsuttavaṇṇanā",
  "tika-s0301t:1063_0": "162.",
  "tika-s0301t:1063_1": "Āḷaviyaṃ jātāti āḷaviyaṃ vijāyitvā saṃvaḍḍhamānā.",
  "tika-s0301t:1063_2": "Tenāha “āḷavinagaratoyeva ca nikkhamma pabbajitā”ti.",
  "tika-s0301t:1063_3": "Dhanaṃ samādapetvāti cetiyassa rājā ekaṃ mukhaṃ,",
  "tika-s0301t:1063_4": "rājaputto ekaṃ,",
  "tika-s0301t:1063_5": "amaccānaṃ jeṭṭhako hutvā senāpati ekaṃ,",
  "tika-s0301t:1063_6": "janapadānaṃ jeṭṭhako hutvā seṭṭhi ekanti evaṃ catūsu mukhesu navakamme kayiramāne seṭṭhinā gahitamukhe",
  "tika-s0301t:1063_7": "kamme olīyamāne eko upāsako ariyasāvako pañca sakaṭasatāni yojāpetvā janapadaṃ gantvā “yo yaṃ dātuṃ ussahati",
  "tika-s0301t:1063_8": "hiraññaṃ vā suvaṇṇaṃ vā sattavidharatanaṃ vā haritālaṃ vā manosilaṃ vā,",
  "tika-s0301t:1063_9": "so dhanaṃ detū”ti samādapetvā yathāladdhaṃ paṭhamaṃ kammaṭṭhānaṃ pesetvā “navakammaṃ niṭṭhita”nti sutvā",
  "tika-s0301t:1063_10": "ekakaṃ āgacchantaṃ antarāmagge corā palibundhitvā tato kiñcipi dhanaṃ alabhantā “sace naṃ muñcissāma,",
  "tika-s0301t:1063_11": "anatthaṃ no kareyyā”ti jīvitā voropesuṃ.",
  "tika-s0301t:1063_12": "Anaparādhe ariyasāvake aparādhakā te corā andhā jātā,",
  "tika-s0301t:1063_13": "tasmā taṃ ṭhānaṃ “andhavana”nti paññāyitthāti aṭṭhakathāyaṃ vuttaṃ.",
  "tika-s0301t:1063_14": "Khīṇāsavānaṃ yasmā yattha katthaci cittaviveko hotiyeva upadhivivekassa siddhattā.",
  "tika-s0301t:1063_15": "Tasmā “kāyavivekatthinī”ti vuttaṃ.",
  "tika-s0301t:1064_0": "Nissaraṇanti nibbānaṃ sabbasaṅkhatassa nissaṭattā.",
  "tika-s0301t:1064_1": "Paccavekkhaṇañāṇenāti paccavekkhaṇañāṇena,",
  "tika-s0301t:1064_2": "pageva maggaphalañāṇehīti adhippāyo.",
  "tika-s0301t:1064_3": "Nibbānapadanti nibbānasaṅkhātaṃ dhammakoṭṭhāsaṃ.",
  "tika-s0301t:1064_4": "Vinivijjhanaṭṭhenāti hadayaṃ vinividdhena hadayamhi vijjhitvā dukkhuppādanena khandhānaṃ ete pañca kāmā sattisūlasadisā.",
  "tika-s0301t:1064_5": "Adhikuṭṭanabhaṇḍikāti āghātanaghaṭikā.",
  "tika-s0301t:1065_0": "Āḷavikāsuttavaṇṇanā niṭṭhitā.",
  "tika-s0301t:1066_0": "2. Somāsuttavaṇṇanā",
  "tika-s0301t:1067_0": "163.",
  "tika-s0301t:1067_1": "Ṭhānanti issariyaṭṭhānaṃ visayajjhattaṃ.",
  "tika-s0301t:1067_2": "Duppasahaṃ akampiyabhāvattā.",
  "tika-s0301t:1067_3": "Dvaṅgulapaññāyāti ettha itthiyo hi daharakumārikākālato paṭṭhāya odanapacanavidhiṃ anutiṭṭhantiyo ukkhaliyaṃ",
  "tika-s0301t:1067_4": "udakaṃ tāpetvā taṇḍule pakkhipitvā attano buddhiyā tesaṃ pākakālappamāṇaṃ paricchindituṃ tāni dabbiyā",
  "tika-s0301t:1067_5": "uddharitvāpi vaṇṇasaṇṭhānaggahaṇamattena pakkāpakkabhāvaṃ jānituṃ na sakkonti,",
  "tika-s0301t:1067_6": "kevalaṃ pana dvīhi aṅgulīhi uppīḷitakāle eva jānanti,",
  "tika-s0301t:1067_7": "tasmā dvīhaṅgulikehi dubbalapaññattā “dvaṅgulapaññā”ti vuccanti.",
  "tika-s0301t:1067_8": "Phalasamāpattiñāṇappavattikittanena catūsu saccesu asammohavihāro dīpito hotīti āha “ñāṇamhi vattamānamhīti phalasamāpattiñāṇe pavattamāne”ti.",
  "tika-s0301t:1067_9": "Vipassantassāti asammohapaṭivedhato visesena passantassa khandhapañcakameva saccābhisamayato pubbabhāge vipassantassa.",
  "tika-s0301t:1067_10": "Aññaṃ vāti itthipurisato aññaṃ vā kiñci vatthuṃ.",
  "tika-s0301t:1067_11": "“Ahaṃ asmī”ti mānadiṭṭhigāhataṇhāgāhavasena gahitavatthusmiṃ yevāti āha “ahaṃ asmīti taṇhāmānadiṭṭhivasenā”ti.",
  "tika-s0301t:1068_0": "Somāsuttavaṇṇanā niṭṭhitā.",
  "tika-s0301t:1069_0": "3. Kisāgotamīsuttavaṇṇanā",
  "tika-s0301t:1070_0": "164.",
  "tika-s0301t:1070_1": "“Kisāgotamī”ti ettha kā panāyaṃ kisāgotamī,",
  "tika-s0301t:1070_2": "kissa ayaṃ bhikkhunī hutvā samaṇadhammaṃ matthakaṃ pāpesīti tamatthaṃ vibhāvetuṃ “pubbe kirā”tiādimāraddhaṃ.",
  "tika-s0301t:1070_3": "Aṅgārāvāti addāriṭṭhakavaṇṇaaṅgārā eva jātā.",
  "tika-s0301t:1070_4": "Dārusākanti addhamāsakena dāruṃ sākañca āharissāmīti antarāpaṇe antaravīthiṃ gatā.",
  "tika-s0301t:1071_0": "Siddhatthakanti sāsapaṃ.",
  "tika-s0301t:1071_1": "Sālāyanti anāthasālāyaṃ.",
  "tika-s0301t:1071_2": "Khuraggeyevāti khurasikhe eva,",
  "tika-s0301t:1071_3": "kesorohanakkhaṇe evāti attho.",
  "tika-s0301t:1072_0": "Ekamāsīti ettha ma-",
  "tika-s0301t:1072_1": "kāro padasandhikaro.",
  "tika-s0301t:1072_2": "Saṃhitāvasena ca purimapade vā rassattaṃ.",
  "tika-s0301t:1072_3": "Parapade vā dīghattanti āha “ekā āsī”ti.",
  "tika-s0301t:1072_4": "Bhāvanapuṃsakametaṃ “ekamantaṃ nisīdī”tiādīsu viya.",
  "tika-s0301t:1072_5": "Puttamaraṇaṃ antaṃ atītaṃ idāni puttamaraṇassa abhāvato.",
  "tika-s0301t:1072_6": "Tenevāha “puttamaraṇaṃ nāma natthī”ti.",
  "tika-s0301t:1072_7": "Purisaṃ gavesitunti yathā mayhaṃ purisagavesanā nāma sabbaso natthi,",
  "tika-s0301t:1072_8": "tathā eva puttagavesanāpi natthi,",
  "tika-s0301t:1072_9": "tasmā me puttamaraṇaṃ etadantaṃ,",
  "tika-s0301t:1072_10": "sabbesu khandhādīsu bhavādīsu ca taṇhānandiyā abhāvakathanena sabbasattesu taṇhā sabbaso visositā,",
  "tika-s0301t:1072_11": "tassāyeva kārakaavijjākkhandho padālitoti attano nikkilesataṃ pavedentī therī sīhanādaṃ nadīti.",
  "tika-s0301t:1073_0": "Kisāgotamīsuttavaṇṇanā niṭṭhitā.",
  "tika-s0301t:1074_0": "4. Vijayāsuttavaṇṇanā",
  "tika-s0301t:1075_0": "165.",
  "tika-s0301t:1075_1": "Pañca aṅgāni etassāti pañcaṅgaṃ,",
  "tika-s0301t:1075_2": "pañcaṅgameva pañcaṅgikaṃ,",
  "tika-s0301t:1075_3": "tena pañcaṅgikena.",
  "tika-s0301t:1075_4": "Ātatantiādīsu ātataṃ nāma cammapariyonaddhesu bheriādīsu ekatalaṃ tūriyaṃ.",
  "tika-s0301t:1075_5": "Vitataṃ nāma ubhayatalaṃ.",
  "tika-s0301t:1075_6": "Ātatavitataṃ nāma tantibaddhavīṇādi.",
  "tika-s0301t:1075_7": "Susiraṃ vaṃsādi.",
  "tika-s0301t:1075_8": "Ghanaṃ sammādi.",
  "tika-s0301t:1075_9": "Tataādivisesopi ātatamevāti “cammapariyonaddhesū”ti visesanaṃ.",
  "tika-s0301t:1075_10": "Ekatalaṃ kumbhathūṇadaddarādi.",
  "tika-s0301t:1075_11": "Ubhayatalaṃ bherimudiṅgādi.",
  "tika-s0301t:1075_12": "Cammapariyonaddhaṃ sesaṃ tantibaddhaṃ sabbaṃ ātatavitataṃ nāma,",
  "tika-s0301t:1075_13": "gomukhīādīnampi ettheva saṅgaho daṭṭhabbo.",
  "tika-s0301t:1075_14": "Vaṃsādīti ādisaddena saṅkhasiṅgānampi saṅgaho.",
  "tika-s0301t:1075_15": "Sammatāḷa-",
  "tika-s0301t:1075_16": "kaṃsatāḷa- silātāḷa-",
  "tika-s0301t:1075_17": "salākatāḷādi sammādi nāma.",
  "tika-s0301t:1075_18": "Tattha sammatāḷaṃ nāma daṇḍamayatāḷaṃ,",
  "tika-s0301t:1075_19": "kaṃsamayatāḷaṃ kaṃsatāḷaṃ,",
  "tika-s0301t:1075_20": "silāyaṃ ayopattena ca tāḷanatāḷaṃ.",
  "tika-s0301t:1075_21": "Sabbe kāmaguṇe.",
  "tika-s0301t:1075_22": "Uggharitapaggharitaṭṭhenāti upari gharaṇena ca vissandanena ca.",
  "tika-s0301t:1075_23": "Evanti “iminā pūtikāyenā”ti.",
  "tika-s0301t:1075_24": "Arūpaṭṭhāyinoti sattādhiṭṭhānenāyaṃ dhammadesanāti āha “sabbatthāti sabbesu rūpārūpabhavesū”ti.",
  "tika-s0301t:1075_25": "Tesaṃ dvinnaṃ rūpārūpabhavānaṃ gahitattā.",
  "tika-s0301t:1075_26": "Bhavabhāvasāmaññato,",
  "tika-s0301t:1075_27": "tadadhiṭṭhānato gahite kāmabhave.",
  "tika-s0301t:1075_28": "Avijjātamo vihato aggamaggena samugghātitattā.",
  "tika-s0301t:1076_0": "Vijayāsuttavaṇṇanā niṭṭhitā.",
  "tika-s0301t:1077_0": "5. Uppalavaṇṇāsuttavaṇṇanā",
  "tika-s0301t:1078_0": "166.",
  "tika-s0301t:1078_1": "Aggato paṭṭhāyāti sabbaaggato pabhuti yāva mūlā antarāyuttaṃ sammadeva pupphitaṃ sālarukkhaṃ.",
  "tika-s0301t:1078_2": "Vaṇṇadhātusīsena vaṇṇadhātusampannaṃ dutiyaṃ bhikkhuniṃ vadatīti āha “tayā sadisā aññā bhikkhunī natthī”ti.",
  "tika-s0301t:1078_3": "Pakhumasīsena akkhibhaṇḍaṃ vuccatīti āha “pakhumantarikāyanti dvinnaṃ akkhīnaṃ majjhe”ti.",
  "tika-s0301t:1078_4": "Nāsavaṃseti nāsavaṃsamūle.",
  "tika-s0301t:1078_5": "“Na passasī”ti vatvā adassane kāraṇaṃ āha “vasībhūtamhī”ti.",
  "tika-s0301t:1079_0": "Uppalavaṇṇāsuttavaṇṇanā niṭṭhitā.",
  "tika-s0301t:1080_0": "6. Cālāsuttavaṇṇanā",
  "tika-s0301t:1081_0": "167.",
  "tika-s0301t:1081_1": "Idanti idaṃ dassanaṃ.",
  "tika-s0301t:1081_2": "Gāhāpesīti samādāpesi “jātiṃ mā rocā”ti.",
  "tika-s0301t:1081_3": "Aññanti bandhavadhato aññaṃ chedanādiṃ.",
  "tika-s0301t:1081_4": "Nivesesīti pavisāpesi.",
  "tika-s0301t:1082_0": "Cālāsuttavaṇṇanā niṭṭhitā.",
  "tika-s0301t:1083_0": "7. Upacālāsuttavaṇṇanā",
  "tika-s0301t:1084_0": "168. Punappunaṃ…pe… āgacchanti kāraṇassa asamūhatattā. Santāpito kilesasantāpehi. Agatīti avisayo.",
  "tika-s0301t:1085_0": "Upacālāsuttavaṇṇanā niṭṭhitā.",
  "tika-s0301t:1086_0": "8. Sīsupacālāsuttavaṇṇanā",
  "tika-s0301t:1087_0": "169.",
  "tika-s0301t:1087_1": "Samaṇisadisāti samaṇaliṅgassa dhāraṇena samaṇisadisā,",
  "tika-s0301t:1087_2": "kassacipi pāsaṇḍassa aruccanato monamaggassa appaṭipajjanato tava samaṇibhāvaṃ nānupassāmīti adhippāyo.",
  "tika-s0301t:1087_3": "Pāsaṃ ḍentīti pāsaṃ sajjenti,",
  "tika-s0301t:1087_4": "yathā tattha diṭṭhipāse sattānaṃ cittaṃ paṭimukkaṃ hoti,",
  "tika-s0301t:1087_5": "evaṃ sajjentīti attho.",
  "tika-s0301t:1087_6": "Tathābhūtā ca te sattānaṃ citte khittā viya hontīti āha “cittesu diṭṭhipāsaṃ khipantīti attho”ti.",
  "tika-s0301t:1087_7": "Pāse mocetīti diṭṭhipāse sattānaṃ cittasantānato nīharati dhammasudhammatāya.",
  "tika-s0301t:1087_8": "Tasmāti pāsamocanato pāsaṇḍoti na vuccati.",
  "tika-s0301t:1087_9": "“Ito bahiddhāyeva pāsaṇḍā hontī”ti vuttassa atthassa nigamanaṃ.",
  "tika-s0301t:1087_10": "Evañca katvā sabbepi bāhirakasamaye sandhāya cūḷasīhanādasutte “channavuti pāsaṇḍā”ti vuttaṃ.",
  "tika-s0301t:1087_11": "Pasīdantīti diṭṭhipaṅke saṃsārapaṅke ca pakārehi agādhā osīdanti.",
  "tika-s0301t:1088_0": "Abhibhavitvāti sabbasaṃkilesappahānena abhibhuyya atikkamitvā.",
  "tika-s0301t:1088_1": "Ajitoti ajini avijayattā.",
  "tika-s0301t:1088_2": "Sabbāni akusalakammāni kusalakammāni ca khīṇāni etthāti sabbakammakkhayo,",
  "tika-s0301t:1088_3": "arahattaṃ.",
  "tika-s0301t:1088_4": "Upadhayo sammadeva khīyanti etthāti upadhisaṅkhayo, nibbānaṃ.",
  "tika-s0301t:1089_0": "Sīsupacālāsuttavaṇṇanā niṭṭhitā.",
  "tika-s0301t:1090_0": "9. Selāsuttavaṇṇanā",
  "tika-s0301t:1091_0": "170.",
  "tika-s0301t:1091_1": "Kenidaṃ pakataṃ bimbanti idaṃ attabhāvasaññitaṃ bimbaṃ brahmā-",
  "tika-s0301t:1091_2": "visaṇupurisa-",
  "tika-s0301t:1091_3": "pajāpatiādīsu kena kataṃ nimmitaṃ nibbattitanti kattabbamohaṃ nāma kātukāmo pucchati.",
  "tika-s0301t:1091_4": "Aghanti aghavatthu.",
  "tika-s0301t:1091_5": "Tenāha “dukkhapatiṭṭhānattā”ti.",
  "tika-s0301t:1091_6": "Hetunirodhenāti taṇhāsaṅkhatassa hetuno anuppādanirodhena.",
  "tika-s0301t:1091_7": "Paccayavekallenāti tadavasiṭṭhakilesābhisaṅkhārādipaccayassa vekallabhāvena,",
  "tika-s0301t:1091_8": "apaccayabhāvūpagamanenāti attho.",
  "tika-s0301t:1092_0": "Selāsuttavaṇṇanā niṭṭhitā.",
  "tika-s0301t:1093_0": "10. Vajirāsuttavaṇṇanā",
  "tika-s0301t:1094_0": "171.",
  "tika-s0301t:1094_1": "Suddhasaṅkhārapuñjeti rūpārūpavibhāge kilesasaṅkhārasamūhe.",
  "tika-s0301t:1094_2": "Paramatthatoti sabhāvena.",
  "tika-s0301t:1094_3": "Yathā na hi sattasaññitasaṅkhārapuñjo nāma paramatthato upalabbhati,",
  "tika-s0301t:1094_4": "evaṃ tabbinimutto nāma koci na upalabbhati avijjamānattā.",
  "tika-s0301t:1094_5": "Vijjamānesūti yathāpaccayasampattiyā labbhamānesu.",
  "tika-s0301t:1094_6": "Tenākārenāti itthipurisādiākārena.",
  "tika-s0301t:1094_7": "Vavatthitesūti paccekaṃ paccayavisesasamuṭṭhitaṃ saṇṭhānavisesaṃ upādāya “puriso hatthī asso”tiādinā abhisaṅgato pavattesu.",
  "tika-s0301t:1094_8": "Sammutīti sattoti vohāro.",
  "tika-s0301t:1094_9": "Tenāha “samaññāmattamevā”ti.",
  "tika-s0301t:1094_10": "Pañcakkhandhadukkhanti pañcakkhandhasaññitaṃ dukkhaṃ.",
  "tika-s0301t:1094_11": "Vuttaṃ hetaṃ bhagavatā “saṃkhittena pañcupādānakkhandhā dukkhā”ti añño neva sambhoti yathāvuttadukkhato aññassa saṅkhatadhammassa abhāvato.",
  "tika-s0301t:1094_12": "Na nirujjhatīti tato aññaṃ na nirujjhati,",
  "tika-s0301t:1094_13": "uppādato hoti nirodhoti.",
  "tika-s0301t:1095_0": "Vajirāsuttavaṇṇanā niṭṭhitā.",
  "tika-s0301t:1096_0": "Sāratthappakāsiniyā saṃyuttanikāya-aṭṭhakathāya",
  "tika-s0301t:1097_0": "Bhikkhunīsaṃyuttavaṇṇanāya līnatthappakāsanā samattā.",
  "tika-s0301t:1100_0": "6. Brahmasaṃyuttaṃ",
  "tika-s0301t:1101_0": "1. Paṭhamavaggo",
  "tika-s0301t:1102_0": "1. Brahmāyācanasuttavaṇṇanā",
  "tika-s0301t:1103_0": "172.",
  "tika-s0301t:1103_1": "Parivitakko udapādīti dhammagambhīratāpaccavekkhaṇahetuko dhammadesanāya appossukko uppajji.",
  "tika-s0301t:1103_2": "Ayaṃ parivitakko kasmā udapādi?",
  "tika-s0301t:1103_3": "Kattha ca udapādīti taṃ sabbaṃ vibhāvetuṃ “sabbabuddhāna”ntiādi āraddhaṃ.",
  "tika-s0301t:1103_4": "Tattha āciṇṇasamāciṇṇoti ācarito ceva ācarantehi ca sammadeva ācaritoti attho.",
  "tika-s0301t:1103_5": "Etena ayaṃ parivitakko sabbabuddhānaṃ paṭhamābhisambodhiyaṃ uppajjatevāti ayamettha dhammatāti dasseti.",
  "tika-s0301t:1103_6": "Tattha aṭṭhame sattāheti idaṃ sattamasattāhato paraṃ sattāhabbhantare uppannattā vuttaṃ,",
  "tika-s0301t:1103_7": "na pana itaresaṃ viya aṭṭhamassa nāma sattāhassa pavattitassa sabbhāvā.",
  "tika-s0301t:1103_8": "Sapaccaggheti mahagghe.",
  "tika-s0301t:1103_9": "“Paccagghe”ti vā pāṭho,",
  "tika-s0301t:1103_10": "abhinaveti attho.",
  "tika-s0301t:1103_11": "Selamayeti muggavaṇṇasilāmaye.",
  "tika-s0301t:1104_0": "Paṭividdhoti sayambhuñāṇena “idaṃ dukkha”ntiādinā paṭimukhaṃ nibbijjhanavasena patto,",
  "tika-s0301t:1104_1": "yāthāvato avabuddhoti attho.",
  "tika-s0301t:1104_2": "Dhammoti catusaccadhammo tabbinimuttassa paṭivijjhitabbadhammassa abhāvato.",
  "tika-s0301t:1104_3": "Gambhīroti mahāsamuddo viya makasatuṇḍasūciyā aññatra samupacitaparipakkañāṇasambhārehi aññesaṃ ñāṇena alabbhaneyyapatiṭṭho.",
  "tika-s0301t:1104_4": "Tenāha “uttānapaṭikkhepavacanameta”nti.",
  "tika-s0301t:1104_5": "Yo alabbhaneyyapatiṭṭho,",
  "tika-s0301t:1104_6": "so ogāhituṃ asakkuṇeyyatāya sarūpato visesato ca passituṃ na sakkāti āha “gambhīrattāva duddaso”ti.",
  "tika-s0301t:1104_7": "Dukkhena daṭṭhabboti kicchena kenaci kadācideva daṭṭhabbo.",
  "tika-s0301t:1104_8": "Yaṃ pana daṭṭhumeva na sakkā,",
  "tika-s0301t:1104_9": "tassa ogāhetvā anu anu bujjhanako kadāci natthīti āha “duddasattāva duranubodho”ti.",
  "tika-s0301t:1104_10": "Dukkhena avabujjhitabbo avabodhassa dukkarabhāvato.",
  "tika-s0301t:1104_11": "Imasmiṃ ṭhāne “taṃ kiṃ maññatha,",
  "tika-s0301t:1104_12": "bhikkhave,",
  "tika-s0301t:1104_13": "katamaṃ nu kho dukkarataraṃ vā durabhisambhavataraṃ vā”ti suttapadaṃ vattabbaṃ.",
  "tika-s0301t:1104_14": "Santārammaṇatāya vā santo.",
  "tika-s0301t:1104_15": "Nibbutasabbapariḷāhatāya nibbuto.",
  "tika-s0301t:1104_16": "Attano paccayehi padhānabhāvaṃ nītoti vā paṇīto.",
  "tika-s0301t:1104_17": "Atittikaraṇaṭṭhena atappako sādurasabhojanaṃ viya.",
  "tika-s0301t:1104_18": "Tattha ca nirodhasaccaṃ santaṃ ārammaṇanti santārammaṇaṃ,",
  "tika-s0301t:1104_19": "maggasaccaṃ santaṃ santārammaṇañcāti santārammaṇaṃ,",
  "tika-s0301t:1104_20": "anupasantasabhāvānaṃ kilesānaṃ saṅkhārānañca abhāvato santo.",
  "tika-s0301t:1104_21": "Nibbutasabbapariḷāhattā nibbuto.",
  "tika-s0301t:1104_22": "Santapaṇītabhāveneva tadatthāya asecanakatāya atappakatā daṭṭhabbā.",
  "tika-s0301t:1104_23": "Tenāha “idaṃ dvayaṃ lokuttarameva sandhāya vutta”nti.",
  "tika-s0301t:1104_24": "Uttamañāṇassa visayattā na takkena avacaritabbo.",
  "tika-s0301t:1104_25": "Tato eva nipuṇañāṇagocaratāya saṇhasukhumasabhāvattā ca nipuṇo.",
  "tika-s0301t:1104_26": "Bālānaṃ avisayattā yathāvuttehi paṇḍitehi eva veditabboti paṇḍitavedanīyo.",
  "tika-s0301t:1104_27": "Ālīyanti abhiramitabbaṭṭhena sevīyantīti ālayā,",
  "tika-s0301t:1104_28": "pañca kāmaguṇā.",
  "tika-s0301t:1104_29": "Ālayanti allīyanti abhiramaṇavasena sevantīti ālayā,",
  "tika-s0301t:1104_30": "taṇhāvicaritāni.",
  "tika-s0301t:1104_31": "Ramantīti ratiṃ vindanti kīḷanti laḷanti.",
  "tika-s0301t:1104_32": "Ālayaratāti ālayaniratā.",
  "tika-s0301t:1105_0": "Ṭhānaṃ sandhāyāti ṭhānasaddaṃ sandhāya,",
  "tika-s0301t:1105_1": "atthako pana ṭhānanti ca paṭiccasamuppādo eva adhippeto.",
  "tika-s0301t:1105_2": "Tiṭṭhati phalaṃ tadāyattavuttitāyāti hi ṭhānaṃ,",
  "tika-s0301t:1105_3": "saṅkhārādīnaṃ paccayabhūtā avijjādayo.",
  "tika-s0301t:1105_4": "Imesaṃ saṅkhārādīnaṃ paccayā idappaccayā,",
  "tika-s0301t:1105_5": "avijjādayo.",
  "tika-s0301t:1105_6": "Idappaccayā eva idappaccayatā yathā “devo eva devatā”.",
  "tika-s0301t:1105_7": "Idappaccayānaṃ vā avijjādīnaṃ attano phalaṃ pati paccayabhāvo uppādanasamatthatā idappaccayatā.",
  "tika-s0301t:1105_8": "Tena paramatthapaccayalakkhaṇo paṭiccasamuppādo dassito hoti.",
  "tika-s0301t:1105_9": "Paṭicca samuppajjati phalaṃ etasmāti paṭiccasamuppādo.",
  "tika-s0301t:1105_10": "Padadvayenapi dhammānaṃ paccayaṭṭho eva vibhāvito.",
  "tika-s0301t:1105_11": "Tenāha “saṅkhārādipaccayānaṃ etaṃ adhivacana”nti.",
  "tika-s0301t:1105_12": "Saṅkhārādīnaṃ paccayā saṅkhārādipaccayā,",
  "tika-s0301t:1105_13": "avijjādayo.",
  "tika-s0301t:1105_14": "Tesaṃ saṅkhārādipaccayānaṃ.",
  "tika-s0301t:1105_15": "Ayamettha saṅkhepo,",
  "tika-s0301t:1105_16": "vitthāro pana visuddhimaggasaṃvaṇṇanāyaṃ vuttanayena veditabbo.",
  "tika-s0301t:1105_17": "Sabbasaṅkhārasamathotiādi sabbanti sabbasaṅkhārasamathādiabhidheyyaṃ sabbaṃ atthato nibbānameva.",
  "tika-s0301t:1105_18": "Idāni assa nibbānabhāvaṃ dassetuṃ “yasmā hī”tiādi vuttaṃ.",
  "tika-s0301t:1105_19": "Tanti nibbānaṃ.",
  "tika-s0301t:1105_20": "Āgammāti paṭicca ariyamaggassa ārammaṇapaccayahetu.",
  "tika-s0301t:1105_21": "Sammantīti paṭippassaddhivūpasamavasena sammanti.",
  "tika-s0301t:1105_22": "Tathā santā ca savisesaṃ upasantā nāma hontīti āha “vūpasammantī”ti.",
  "tika-s0301t:1105_23": "Etena sabbe saṅkhārā sammanti etthāti sabbasaṅkhārasamatho,",
  "tika-s0301t:1105_24": "nibbānanti dasseti.",
  "tika-s0301t:1105_25": "Sabbasaṅkhāravisaṃyutte hi nibbāne sabbasaṅkhāravūpasamapariyāyo aṭṭhakathāyaṃ vutto eva.",
  "tika-s0301t:1105_26": "Sesapadesupi eseva nayo.",
  "tika-s0301t:1106_0": "Upadhīyati ettha dukkhanti upadhi,",
  "tika-s0301t:1106_1": "khandhādayo.",
  "tika-s0301t:1106_2": "Paṭinissaṭṭhāti samucchedavasena pariccattā honti.",
  "tika-s0301t:1106_3": "Sabbā taṇhāti aṭṭhasatappabhedā sabbāpi taṇhā.",
  "tika-s0301t:1106_4": "Sabbe kilesarāgāti kāmarāgarūparāgādibhedā sabbepi kilesabhūtā rāgā,",
  "tika-s0301t:1106_5": "sabbepi vā kilesā idha “kilesarāgā”ti adhippetā,",
  "tika-s0301t:1106_6": "na lobhavisesā eva cittassa pariḷāhabhāvāpādanato.",
  "tika-s0301t:1106_7": "Yathāha “rattampi cittaṃ vipariṇataṃ,",
  "tika-s0301t:1106_8": "duṭṭhampi cittaṃ vipariṇataṃ,",
  "tika-s0301t:1106_9": "mūḷhampi cittaṃ vipariṇata”nti.",
  "tika-s0301t:1106_10": "Virajjantīti palujjanti vikkhambhanato sabbaso tena visaṃyuttabhāvato.",
  "tika-s0301t:1106_11": "Sabbaṃ dukkhanti jarāmaraṇādibhedaṃ sabbaṃ vaṭṭadukkhaṃ.",
  "tika-s0301t:1106_12": "Bhavena bhavanti tena tena bhavena bhavantaraṃ bhavanikantibhāvena saṃsibbati.",
  "tika-s0301t:1106_13": "Phalena vā saddhiṃ kammaṃ sataṇhasseva āyatiṃ punabbhavabhāvato.",
  "tika-s0301t:1106_14": "Tato vānato nikkhantaṃ tattha tassa sabbaso abhāvato.",
  "tika-s0301t:1106_15": "Ciranisajjācirabhāsanehi piṭṭhiāgilāyanatālugalasosādivasena kāyakilamatho ceva kāyavihesā ca veditabbā.",
  "tika-s0301t:1106_16": "Sā ca kho desanāya atthamajānantānaṃ apaṭipajjantānañca vasena,",
  "tika-s0301t:1106_17": "jānantānaṃ pana paṭipajjantānañca desanāya kāyaparissamopi satthu aparissamoyeva.",
  "tika-s0301t:1106_18": "Tenāha bhagavā –",
  "tika-s0301t:1106_19": "“na ca maṃ dhammādhikaraṇaṃ vihesesī”ti.",
  "tika-s0301t:1106_20": "Tenevāha –",
  "tika-s0301t:1106_21": "“yā ajānantānaṃ desanā nāma,",
  "tika-s0301t:1106_22": "so mama kilamatho assā”ti.",
  "tika-s0301t:1106_23": "Ubhayanti cittakilamatho cittavihesā cāti ubhayampetaṃ buddhānaṃ natthi bodhimūle eva samucchinnattā.",
  "tika-s0301t:1106_24": "Anubrūhanaṃ sampiṇḍanaṃ.",
  "tika-s0301t:1106_25": "Soti apissūti nipāto.",
  "tika-s0301t:1106_26": "Vuddhippattā vā acchariyā anacchariyā,",
  "tika-s0301t:1106_27": "vuddhiatthopi hi -",
  "tika-s0301t:1106_28": "kāro hoti yathā “asekkhā dhammā”ti.",
  "tika-s0301t:1106_29": "Kappānaṃ satasahassaṃ cattāri ca asaṅkhyeyyāni sadevakassa lokassa dhammasaṃvibhāgakaraṇatthameva pāramiyo",
  "tika-s0301t:1106_30": "pūretvā idāni samadhigatadhammarajjassa tattha appossukkatāpattidīpanatā gāthatthassa ca acchariyatā",
  "tika-s0301t:1106_31": "tassa vuddhippattīti veditabbaṃ.",
  "tika-s0301t:1106_32": "Atthadvārena hi gāthānaṃ anacchariyatā.",
  "tika-s0301t:1106_33": "Gocarā ahesunti upaṭṭhahiṃsu.",
  "tika-s0301t:1106_34": "Upaṭṭhānañca vitakketabbatāvāti āha “parivitakkayitabbataṃ pāpuṇiṃsū”ti.",
  "tika-s0301t:1107_0": "Yadi sukhāpaṭipadāva,",
  "tika-s0301t:1107_1": "kathaṃ kicchatāti āha “pāramīpūraṇakāle panā”tiādi.",
  "tika-s0301t:1107_2": "Evamādīni duppariccajāni dentassa. Ha-",
  "tika-s0301t:1107_3": "iti vā byattanti etasmiṃ atthe nipāto.",
  "tika-s0301t:1107_4": "“Ekaṃsatthe”ti keci.",
  "tika-s0301t:1107_5": "Ha byattaṃ,",
  "tika-s0301t:1107_6": "ekaṃsena vā alaṃ nippayojanaṃ evaṃ kicchena adhigatassa pakāsituṃ desitunti yojanā.",
  "tika-s0301t:1107_7": "Halanti vā alanti iminā samānatthapadaṃ “halanti vadāmī”tiādīsu viya.",
  "tika-s0301t:1107_8": "Rāgadosaphuṭṭhehīti phuṭṭhavisena viya sappena rāgena dosena ca phuṭṭhehi abhibhūtehi.",
  "tika-s0301t:1107_9": "Rāgadosānugatehīti rāgadosehi anubandhehi.",
  "tika-s0301t:1108_0": "Niccādīnanti niccādīnaṃ catunnaṃ vipallāsānaṃ.",
  "tika-s0301t:1108_1": "Evaṃgatanti evaṃ aniccantiādinā ākārena pavattaṃ bujjhitabbaṃ.",
  "tika-s0301t:1108_2": "Kāmarāgarattā ca bhavarāgarattā ca nīvaraṇehi nivutacittatāya diṭṭhirāgarattā viparītābhinivesena na dakkhanti yāthāvato dhammaṃ na paṭivijjhissanti.",
  "tika-s0301t:1108_3": "Sabhāvenāti aviparītasabhāvena.",
  "tika-s0301t:1108_4": "Evaṃ gāhāpetunti aniccantiādinā sabhāvena yāthāvato dhammaṃ jānāpetuṃ.",
  "tika-s0301t:1108_5": "Rāgadosaparetatāpi nesaṃ sammūḷhabhāvenevāti āha “tamokhandhena āvuṭā”ti.",
  "tika-s0301t:1109_0": "Dhammadesanāya appossukkatāpattiyā kāraṇaṃ vibhāvetuṃ “kasmā panā”tiādinā sayameva codanaṃ samuṭṭhāpeti.",
  "tika-s0301t:1109_1": "Aññātavesenāti imassa bhagavato sāvakabhāvūpagamanena aññātavesena.",
  "tika-s0301t:1109_2": "“Aññataratāpasavesenā”ti keci,",
  "tika-s0301t:1109_3": "so panassa arahattādhigamaneneva vigaccheyya.",
  "tika-s0301t:1109_4": "Tividhaṃ kāraṇaṃ appossukkatāpattiyā paṭipakkhassa balavabhāvo,",
  "tika-s0301t:1109_5": "dhammassa gambhīratā,",
  "tika-s0301t:1109_6": "tattha ca bhagavato sātisayaṃ gāravanti taṃ dassetuṃ “tassa hī”tiādi āraddhaṃ.",
  "tika-s0301t:1109_7": "Tattha paṭipakkhā nāma rāgādayo kilesā sammāpaṭipattiyā antarāyakarattā.",
  "tika-s0301t:1109_8": "Tesaṃ balavabhāvato ciraparibhāvanāya sattasantānato dubbisodhiyatāya te satte mattahatthino viya dubbalapurisaṃ",
  "tika-s0301t:1109_9": "adhibhavitvā ajjhottharitvā anayabyasanaṃ āpādentā anekasatayojanāyāmavitthāraṃ sunicitaṃ ghanasannivesaṃ",
  "tika-s0301t:1109_10": "kaṇṭakaduggampi adhisenti.",
  "tika-s0301t:1109_11": "Dūrapabhedaducchejjatāhi dubbisodhiyataṃ pana dassetuṃ “athassā”tiādi vuttaṃ.",
  "tika-s0301t:1109_12": "Tattha ca anto amaṭṭhatāya kañjiyapuṇṇā lābu,",
  "tika-s0301t:1109_13": "cirapārivāsikatāya takkabharitā cāṭi,",
  "tika-s0301t:1109_14": "snehatintadubbalabhāvena vasāpītapilotikā,",
  "tika-s0301t:1109_15": "telamissitatāya añjanamakkhitahattho dubbisodhanīyā vuttā.",
  "tika-s0301t:1109_16": "Hīnūpamā cetā rūpapabandhabhāvato acirakālikattā ca malīnatāya,",
  "tika-s0301t:1109_17": "kilesasaṃkileso eva pana dubbisodhanīyataro anādikālikattā arūpanissitattā ca.",
  "tika-s0301t:1109_18": "Tenāha “atisaṃkiliṭṭhā”ti.",
  "tika-s0301t:1110_0": "Yathā ca dubbisodhanīyataratāya,",
  "tika-s0301t:1110_1": "evaṃ gambhīraduddasaduranubodhānampi vuttaupamā hīnūpamāva.",
  "tika-s0301t:1110_2": "Gambhīropi dhammo paṭipakkhavidhamanena ñāṇena visadabhāvaṃ āpannena supākaṭo bhaveyya,",
  "tika-s0301t:1110_3": "paṭipakkhavidhamanaṃ pana sammāpaṭipattipaṭibaddhaṃ,",
  "tika-s0301t:1110_4": "sā saddhammassavanādhīnā,",
  "tika-s0301t:1110_5": "taṃ satthari dhamme ca pasādāyattaṃ.",
  "tika-s0301t:1110_6": "So garuṭṭhāniyānaṃ ajjhesanahetukoti paṇālikāya sattānaṃ dhammasampaṭipattiyā brahmāyācanānimittanti taṃ dassento “apicā”tiādimāha.",
  "tika-s0301t:1111_0": "Upakkilesabhūtaṃ appaṃ rāgādirajaṃ etassāti apparajaṃ,",
  "tika-s0301t:1111_1": "apparajaṃ akkhi paññācakkhu yesaṃ te taṃsabhāvāti katvā apparajakkhajātikāti imamatthaṃ dassento “paññāmaye”tiādimāha.",
  "tika-s0301t:1111_2": "Appaṃ rāgādirajaṃ yesaṃ taṃsabhāvā apparajakkhajātikāti evamettha attho veditabbo.",
  "tika-s0301t:1111_3": "Assavanatāti “sayaṃ abhiññā”tiādīsu viya karaṇe paccattavacananti āha “assavanatāyā”ti.",
  "tika-s0301t:1111_4": "Dasapuññakiriyavasenāti dānādidasavidhapuññakiriyavatthūnaṃ vasena.",
  "tika-s0301t:1111_5": "Tenāha “katādhikārā”tiādi.",
  "tika-s0301t:1111_6": "Papañcasūdaniyaṃ pana “dvādasapuññakiriyavasenā”ti vuttaṃ,",
  "tika-s0301t:1111_7": "taṃ dānādīsu saraṇagamana-",
  "tika-s0301t:1111_8": "parahitapariṇāmanādipakkhipanavasena vuttaṃ.",
  "tika-s0301t:1112_0": "Rāgādimalena samalehi pūraṇādīhi chahi satthārehi satthupaṭiññehi kabbaracanāvasena cintākaviādibhāve",
  "tika-s0301t:1112_1": "ṭhatvā takkapariyāhataṃ vīmaṃsānucaritaṃ sayaṃpaṭibhānaṃ cintito.",
  "tika-s0301t:1112_2": "Te kira buddhakolāhalānussavena sañjātakutūhalaṃ lokaṃ vañcentā kohaññe ṭhatvā sabbaññutaṃ paṭijānantā yaṃ kañci adhammameva “dhammo”ti dīpesuṃ.",
  "tika-s0301t:1112_3": "Tenāha “te hi puretaraṃ uppajjitvā”tiādi.",
  "tika-s0301t:1112_4": "Apāpuretanti etaṃ kassapassa bhagavato sāsanantaradhānato pabhuti pihitaṃ nibbānamahādvāraṃ ariyamaggaṃ saddhammadesanāhatthena apāpura vivara.",
  "tika-s0301t:1113_0": "Selo pabbato ucco hoti thiro ca,",
  "tika-s0301t:1113_1": "na paṃsupabbato missakapabbato cāti āha “sele yathā pabbatamuddhanī”ti.",
  "tika-s0301t:1113_2": "Dhammamayaṃ pāsādanti lokuttaradhammamāha.",
  "tika-s0301t:1113_3": "So hi sabbaso pasādāvaho,",
  "tika-s0301t:1113_4": "sabbadhamme atikkamma abbhuggataṭṭhena pāsādasadiso ca.",
  "tika-s0301t:1113_5": "Paññāpariyāyo vā idha dhamma-",
  "tika-s0301t:1113_6": "saddoti vuttaṃ “paññāmaya”nti.",
  "tika-s0301t:1113_7": "Sā hi abbhuggataṭṭhena pāsādoti abhidhamme āgatā.",
  "tika-s0301t:1113_8": "Tathā cāha –",
  "tika-s0301t:1114_0": "“Paññāpāsādamāruyha, asoko sokiniṃ pajaṃ;",
  "tika-s0301t:1115_0": "Pabbataṭṭhova bhūmaṭṭhe, dhīro bāle avekkhatī”ti. ;",
  "tika-s0301t:1116_0": "Yathā hītiādīsu yathā ca pabbate ṭhatvā andhakāre heṭṭhā olokentassa purisassa khettakedārapāḷikuṭikāyo",
  "tika-s0301t:1116_1": "tattha sayitamanussā ca na paññāyanti anujjalabhāvato,",
  "tika-s0301t:1116_2": "kuṭikāsu pana aggijālā paññāyati samujjalabhāvato,",
  "tika-s0301t:1116_3": "evaṃ dhammapāsādamāruyha sattalokaṃ olokayato bhagavato ñāṇassa āpāthaṃ nāgacchanti akatakalyāṇā sattā,",
  "tika-s0301t:1116_4": "ñāṇagginā anujjalabhāvato anuḷārabhāvato ca rattiṃ khittā sarā viya honti,",
  "tika-s0301t:1116_5": "katakalyāṇā pana bhabbapuggalā dūre ṭhitāpi bhagavato āpāthaṃ āgacchanti paripakkañāṇaggitāya samujjalabhāvato",
  "tika-s0301t:1116_6": "uḷārasantānatāya himavantapabbato viya cāti evaṃ yojanā veditabbā.",
  "tika-s0301t:1117_0": "Garuṭṭhānīyaṃ payirupāsitvā garutaraṃ payojanaṃ uddissa abhipatthanā ajjhesanā,",
  "tika-s0301t:1117_1": "sāpi atthato yācanāva hotīti āha “ajjhesananti yācana”nti.",
  "tika-s0301t:1117_2": "Padesavisayaṃ ñāṇadassanaṃ ahutvā buddhānaṃyeva āveṇikabhāvato idaṃ ñāṇadvayaṃ “buddhacakkhū”ti vuccatīti",
  "tika-s0301t:1117_3": "āha “imesañhi dvinnaṃ ñāṇānaṃ ‘buddhacakkhū’ti nāma”nti.",
  "tika-s0301t:1117_4": "Tiṇṇaṃ magggañāṇānanti heṭṭhimānaṃ tiṇṇaṃ maggañāṇānaṃ “dhammacakkhū”ti nāmaṃ catusaccadhammadassanamattabhāvato.",
  "tika-s0301t:1117_5": "Yato tāni ñāṇāni vijjūpamabhāvena vuttāni,",
  "tika-s0301t:1117_6": "aggamaggañāṇaṃ pana ñāṇakiccassa sikhāppattiyā dassanamattaṃ na hotīti “dhammacakkhū”ti na vuccati,",
  "tika-s0301t:1117_7": "yato taṃ vajirūpamabhāvena vuttaṃ.",
  "tika-s0301t:1117_8": "Vuttanayenāti “apparajakkhajātikā”ti ettha vuttanayena.",
  "tika-s0301t:1117_9": "Yasmā mandakilesā “apparajakkhā”ti vuttā,",
  "tika-s0301t:1117_10": "tasmā bahalakilesā “mahārajakkhā”ti veditabbā.",
  "tika-s0301t:1117_11": "Paṭipakkhavidhamanasamatthatāya tikkhāni sūrāni visadāni,",
  "tika-s0301t:1117_12": "vuttavipariyāyena mudūni.",
  "tika-s0301t:1117_13": "Saddhādayo ākārāti saddahanādippakāre vadati.",
  "tika-s0301t:1117_14": "Sundarāti kalyāṇā.",
  "tika-s0301t:1117_15": "Sammohavinodaniyaṃ pana “yesaṃ āsayādayo koṭṭhāsā sundarā,",
  "tika-s0301t:1117_16": "te svākārā”ti vuttaṃ,",
  "tika-s0301t:1117_17": "taṃ imāya atthavaṇṇanāya aññadatthu saṃsandatīti daṭṭhabbaṃ.",
  "tika-s0301t:1117_18": "Kāraṇaṃ nāma paccayākāro,",
  "tika-s0301t:1117_19": "saccāni vā.",
  "tika-s0301t:1117_20": "Paralokanti samparāyaṃ.",
  "tika-s0301t:1117_21": "Taṃ dukkhāvahaṃ vajjaṃ viya bhayato passitabbanti vuttaṃ “paralokañceva vajjañca bhayato passantī”ti.",
  "tika-s0301t:1117_22": "Sampattibhavato vā aññattā vipattibhavo paralokoti vuttaṃ “para…pe…",
  "tika-s0301t:1117_23": "passantī”ti.",
  "tika-s0301t:1118_0": "Ayaṃ panettha pāḷīti ettha “apparajakkhā”ti padānaṃ atthavibhāvane ayaṃ tassa tathābhāvasādhanapāḷi.",
  "tika-s0301t:1118_1": "Saddhādīnañhi vimuttaparipācakadhammānaṃ balavabhāvo tappaṭipakkhānaṃ pāpadhammānaṃ dubbalabhāve sati hoti.",
  "tika-s0301t:1118_2": "Tesañca balavabhāvo saddhādīnaṃ dubbalabhāveti vimuttiparipācakadhammānaṃ savisesaṃ atthitānatthitāvasena",
  "tika-s0301t:1118_3": "apparajakkhā mahārajakkhātiādayo pāḷiyaṃ vibhajitvā dassitā “saddho puggalo apparajakkho”tiādinā.",
  "tika-s0301t:1118_4": "Khandhādayo eva lujjanapalujjanaṭṭhena loko sampattibhavabhūto loko sampattibhavaloko,",
  "tika-s0301t:1118_5": "sugatisaṅkhāto upapattibhavo.",
  "tika-s0301t:1118_6": "Sampatti bhavati etenāti sampattisambhavaloko,",
  "tika-s0301t:1118_7": "sugatisaṃvattaniyo kammabhavo.",
  "tika-s0301t:1118_8": "Duggatisaṅkhātaupapattibhava-",
  "tika-s0301t:1118_9": "duggatisaṃvattaniyakammabhavā vipattibhavaloka-",
  "tika-s0301t:1118_10": "vipattisambhavalokā.",
  "tika-s0301t:1118_11": "Puna ekakadukādivasena lokaṃ vibhajitvā dassetuṃ “eko loko”tiādi vuttaṃ.",
  "tika-s0301t:1118_12": "Āhārādayo viya hi āhāraṭṭhitikā saṅkhārā sabbe lujjanaṭṭhena lokoti.",
  "tika-s0301t:1118_13": "Tattha eko loko sabbe sattā āhāraṭṭhitikāti yāyaṃ puggalādhiṭṭhānāya kathāya sabbesaṃ saṅkhārānaṃ paccayāyattavuttitā vuttā,",
  "tika-s0301t:1118_14": "tāya sabbo saṅkhāraloko eko ekavidho pakārantarassa abhāvato.",
  "tika-s0301t:1118_15": "Dve lokātiādīsupi iminā nayena attho veditabbo.",
  "tika-s0301t:1118_16": "Nāmaggahaṇena cettha nibbānassa aggahaṇaṃ tassa alokasabhāvattā.",
  "tika-s0301t:1119_0": "Nanu ca “āhāraṭṭhitikā”ti ettha paccayāyattavuttitāya maggaphalānampi lokatā āpajjatīti?",
  "tika-s0301t:1119_1": "Nāpajjati,",
  "tika-s0301t:1119_2": "pariññeyyānaṃ dukkhasaccadhammānaṃ idha “loko”ti adhippetattā.",
  "tika-s0301t:1119_3": "Atha vā na lujjati na palujjatīti yo gahito tathā na hoti,",
  "tika-s0301t:1119_4": "so lokoti taṃgahaṇarahitānaṃ lokuttarānaṃ natthi lokatā.",
  "tika-s0301t:1119_5": "Upādānānaṃ ārammaṇabhūtā khandhā upādānakkhandhā.",
  "tika-s0301t:1119_6": "Anurodhādivatthubhūtā lābhādayo aṭṭha lokadhammā.",
  "tika-s0301t:1119_7": "Dasāyatanānīti dasa rūpāyatanāni.",
  "tika-s0301t:1119_8": "Sesaṃ suviññeyyameva.",
  "tika-s0301t:1119_9": "Vivaṭṭajjhāsayassa adhippetattā tassa ca sabbaṃ tebhūmakakammaṃ garahitabbaṃ vajjitabbañca hutvā upaṭṭhātīti vuttaṃ “sabbe abhisaṅkhārā vajjā,",
  "tika-s0301t:1119_10": "sabbe bhavagāmikammā vajjā”ti.",
  "tika-s0301t:1119_11": "Apparajakkhatādīsu pañcasu dukesu ekekasmiṃ dasa dasa katvā “paññāsāya ākārehi imāni pañcindriyāni jānātī”ti vuttaṃ.",
  "tika-s0301t:1119_12": "Atha vā anvayato byatirekato ca saddhādīnaṃ indriyānaṃ paropariyattaṃ jānātīti katvā tathā vuttaṃ.",
  "tika-s0301t:1119_13": "Ettha ca apparajakkhādibhabbādivasena āvajjentassa bhagavato te sattā puñjapuñjāva hutvā upaṭṭhahanti, na ekekā.",
  "tika-s0301t:1120_0": "Uppalāni ettha santīti uppalinī.",
  "tika-s0301t:1120_1": "Uppalagacchopi jalāsayopi ca.",
  "tika-s0301t:1120_2": "Idha pana jalāsayo adhippetoti āha “uppalavane”ti.",
  "tika-s0301t:1120_3": "Yāni hi udakassa anto nimuggāneva hutvā pusanti vaḍḍhanti,",
  "tika-s0301t:1120_4": "tāni antonimuggaposīni.",
  "tika-s0301t:1120_5": "Dīpitānīti aṭṭhakathāyaṃ pakāsitāni,",
  "tika-s0301t:1120_6": "idheva vā “aññānipī”tiādinā dassitāni.",
  "tika-s0301t:1120_7": "Ugghaṭitaññūti ugghaṭanaṃ nāma ñāṇugghaṭanaṃ,",
  "tika-s0301t:1120_8": "ñāṇena ugghaṭitamatteneva jānātīti attho.",
  "tika-s0301t:1120_9": "Vipañcitaṃ vitthāritameva atthaṃ jānātīti vipañcitaññū.",
  "tika-s0301t:1120_10": "Niddesādīhi dhammābhisamayāya netabboti neyyo.",
  "tika-s0301t:1120_11": "Pajjati attho etenāti padaṃ,",
  "tika-s0301t:1120_12": "pajjate ñāyateti vā padaṃ, tadattho.",
  "tika-s0301t:1120_13": "Padaṃ paramaṃ etassa,",
  "tika-s0301t:1120_14": "na saccābhisambodhoti padaparamo.",
  "tika-s0301t:1121_0": "Udāhaṭavelāyāti udāhāre dhammassa uddese udāhaṭamatteyeva.",
  "tika-s0301t:1121_1": "Dhammābhisamayoti catusaccadhammassa ñāṇena saddhiṃ abhisamayo.",
  "tika-s0301t:1121_2": "Ayaṃ vuccatīti ayaṃ “cattāro satipaṭṭhānā”tiādinā nayena saṃkhittena mātikāya ṭhapiyamānāya desanānusārena",
  "tika-s0301t:1121_3": "ñāṇaṃ pesetvā arahattaṃ gaṇhituṃ samattho puggalo “ugghaṭitaññū”ti vuccati.",
  "tika-s0301t:1121_4": "Ayaṃ vuccatīti saṃkhittena mātikaṃ ṭhapetvā vitthārena atthe vibhajiyamāne arahattaṃ pāpuṇituṃ samattho puggalo “vipañcitaññū”ti vuccati.",
  "tika-s0301t:1121_5": "Uddesatoti uddesahetu.",
  "tika-s0301t:1121_6": "Uddisantassa uddisāpentassa vāti attho.",
  "tika-s0301t:1121_7": "Paripucchatoti atthaṃ paripucchantassa.",
  "tika-s0301t:1121_8": "Anupubbena dhammābhisamayo hotīti anukkamena arahattappatti hoti.",
  "tika-s0301t:1121_9": "Na tāya jātiyā dhammābhisamayo hotīti tena attabhāvena maggaṃ vā phalaṃ vā antamaso jhānaṃ vā vipassanaṃ vā nibbattetuṃ na sakkoti.",
  "tika-s0301t:1121_10": "Ayaṃ vuccati padaparamoti ayaṃ puggalo chabbidhaṃ byañjanapadaṃ chabbidhaṃ atthapadanti idaṃ padameva paramaṃ assāti padaparamoti vuccatīti attho.",
  "tika-s0301t:1122_0": "Vāsanā hotīti desanā phalavohārena vāsanā hotīti vuttā.",
  "tika-s0301t:1122_1": "Na hi kāci buddhānaṃ desanā niratthakā.",
  "tika-s0301t:1122_2": "Yeti ye duvidhe puggale.",
  "tika-s0301t:1122_3": "Vibhaṅge kammāvaraṇenāti pañcavidhena ānantariyakammena.",
  "tika-s0301t:1122_4": "Vipākāvaraṇenāti ahetukapaṭisandhiyā.",
  "tika-s0301t:1122_5": "Yasmā pana duhetukānampi ariyamaggapaṭivedho natthi,",
  "tika-s0301t:1122_6": "tasmā duhetukā paṭisandhipi vipākāvaraṇamevāti veditabbā.",
  "tika-s0301t:1122_7": "Kilesāvaraṇenāti niyatamicchādiṭṭhiyā.",
  "tika-s0301t:1122_8": "Assaddhāti buddhādīsu saddhārahitā.",
  "tika-s0301t:1122_9": "Acchandikāti kattukamyatāchandarahitā.",
  "tika-s0301t:1122_10": "Uttarakurukā manussā acchandikaṭṭhānaṃ paviṭṭhā.",
  "tika-s0301t:1122_11": "Duppaññāti bhavaṅgapaññāya parihīnā.",
  "tika-s0301t:1122_12": "Bhavaṅgapaññāya pana paripuṇṇāyapi yassa bhavaṅgacalanaṃ lokuttarassa paccayo na hoti,",
  "tika-s0301t:1122_13": "sopi duppañño eva nāma.",
  "tika-s0301t:1122_14": "Abhabbā niyāmaṃ okkamituṃ kusalesu dhammesu sammattanti kusalesu dhammesu sammattaniyāmasaṅkhātaṃ maggaṃ okkamituṃ adhigantuṃ abhabbā.",
  "tika-s0301t:1122_15": "Na kammāvaraṇenātiādīni vuttavipariyāyena veditabbāni.",
  "tika-s0301t:1122_16": "Rāgacaritādiādīsu yaṃ vattabbaṃ,",
  "tika-s0301t:1122_17": "taṃ paramatthadīpaniyaṃ visuddhimaggasaṃvaṇṇanāyaṃ vuttanayena veditabbaṃ.",
  "tika-s0301t:1123_0": "Nibbānassa dvāraṃ pavisanamaggo vivaritvā ṭhapito mahākaruṇūpanissayena sayambhuñāṇena adhigatattā.",
  "tika-s0301t:1123_1": "Saddhaṃ pamuñcantūti attano saddhaṃ dhammasampaṭicchanayogyaṃ katvā vissajjentu,",
  "tika-s0301t:1123_2": "saddahanākārena naṃ upaṭṭhapentūti attho.",
  "tika-s0301t:1123_3": "Sukhena akicchena pavattanīyatāya suppavattitaṃ.",
  "tika-s0301t:1123_4": "Na bhāsiṃ na bhāsissāmīti cintesiṃ.",
  "tika-s0301t:1124_0": "Satthu santikaṃ upagatānaṃ devānaṃ brahmānañca tassa purato antaradhānaṃ nāma atiṭṭhananti āha “sakaṭṭhānameva gato”ti.",
  "tika-s0301t:1124_1": "Saddhindriyādi sammādiṭṭhiādiko dhammo eva vineyyasantāne pavattanaṭṭhena cakkanti dhammacakkaṃ.",
  "tika-s0301t:1124_2": "Atha vā cakkanti āṇā.",
  "tika-s0301t:1124_3": "Dhammanti desanā.",
  "tika-s0301t:1124_4": "Atha vā atthadhammato anapetattā dhammañca taṃ pavattanaṭṭhena cakkañcāti dhammacakkaṃ.",
  "tika-s0301t:1124_5": "Dhammena ñāyena cakkantipi dhammacakkaṃ.",
  "tika-s0301t:1124_6": "Yathāha “dhammañca pavatteti cakkañcāti dhammacakkaṃ,",
  "tika-s0301t:1124_7": "cakkañca pavatteti dhammañcāti dhammacakkaṃ,",
  "tika-s0301t:1124_8": "dhammena pavattetīti dhammacakkaṃ,",
  "tika-s0301t:1124_9": "dhammacariyāya pavattetīti dhammacakka”ntiādi.",
  "tika-s0301t:1124_10": "Pavattesīti paṭṭhapesi.",
  "tika-s0301t:1125_0": "Brahmāyācanasuttavaṇṇanā niṭṭhitā.",
  "tika-s0301t:1126_0": "2. Gāravasuttavaṇṇanā",
  "tika-s0301t:1127_0": "173.",
  "tika-s0301t:1127_1": "Ayaṃ vitakkoti ayaṃ “kintāhaṃ vihareyya”nti evaṃ pavattitavitakko.",
  "tika-s0301t:1127_2": "Aññasminti parasmiṃ.",
  "tika-s0301t:1127_3": "Attā na hotīti hi añño, paro.",
  "tika-s0301t:1127_4": "So panettha na yo koci adhippeto,",
  "tika-s0301t:1127_5": "atha kho garuṭṭhānīyo.",
  "tika-s0301t:1127_6": "Tenāha “kañci garuṭṭhāne aṭṭhapetvā”ti.",
  "tika-s0301t:1127_7": "Patissavati garuno “āmā”ti sampaṭicchatīti patisso,",
  "tika-s0301t:1127_8": "na patissoti appatisso.",
  "tika-s0301t:1127_9": "Patissayarahito garupassayarahitoti attho.",
  "tika-s0301t:1128_0": "Sadevaketi avayavena viggaho samudāyo samāsattho.",
  "tika-s0301t:1128_1": "Sadevakaggahaṇena pañcakāmāvacaradevaggahaṇaṃ pārisesañāyena itaresaṃ padantarehi saṅgahitattā,",
  "tika-s0301t:1128_2": "samārakaggahaṇena chaṭṭhakāmāvacaradevaggahaṇaṃ paccāsattiñāyena.",
  "tika-s0301t:1128_3": "Tattha hi māro jāto tannivāsī ca hoti.",
  "tika-s0301t:1128_4": "Sabrahmakavacanena brahmakāyikādibrahmaggahaṇaṃ paccāsattiñāyeneva.",
  "tika-s0301t:1128_5": "“Sassamaṇabrāhmaṇiyā pajāyā”ti sāsanassa paccatthikasamaṇabrāhmaṇaggahaṇaṃ.",
  "tika-s0301t:1128_6": "Nidassanamattañcetaṃ apaccatthikānaṃ asamitapāpānaṃ abāhitapāpānañca samaṇabrāhmaṇānaṃ teneva vacanena gahitattā.",
  "tika-s0301t:1128_7": "Kāmaṃ “sadevake”tiādivisesanānaṃ vasena sattavisayo lokasaddoti viññāyati tulyayogavisayattā tesaṃ.",
  "tika-s0301t:1128_8": "“Salomako sapakkhako”tiādīsu pana atulyayogepi ayaṃ samāso labbhatīti byabhicāradassanato pajāgahaṇanti pajāvacanena sattalokaggahaṇaṃ.",
  "tika-s0301t:1128_9": "Devabhāvasāmaññena mārabrahmesu gahitesupi itarehi tesaṃ labbhamānavisesadassanatthaṃ visuṃ gahaṇanti dassento “māro nāmā”tiādimāha.",
  "tika-s0301t:1128_10": "Māro brahmānampi vicakkhukammāya pahotīti āha “sabbesa”nti.",
  "tika-s0301t:1128_11": "Uparīti uparibhāve.",
  "tika-s0301t:1128_12": "Brahmāti dasasahassibrahmānaṃ sandhāyāha.",
  "tika-s0301t:1128_13": "Tathā cāha “dasahi aṅgulīhī”tiādi.",
  "tika-s0301t:1128_14": "Idha dīghanikāyādayo viya bāhirakānampi ganthanikāyo labbhatīti āha “ekanikāyādivasenā”ti.",
  "tika-s0301t:1129_0": "Vatthuvijjādīti ādi-",
  "tika-s0301t:1129_1": "saddena vijjāṭṭhānāni saṅgahitāni.",
  "tika-s0301t:1129_2": "Yathāsakaṃ kammakilesehi pajātattā nibbattattā pajā,",
  "tika-s0301t:1129_3": "sattanikāyo.",
  "tika-s0301t:1129_4": "Tassā pajāya.",
  "tika-s0301t:1129_5": "Sadevamanussāyāti vā iminā sammutidevaggahaṇaṃ tadavasiṭṭhamanussalokaggahaṇañca daṭṭhabbaṃ.",
  "tika-s0301t:1129_6": "Evaṃ bhāgaso lokaṃ gahetvā yojanaṃ dassetvā idāni abhāgaso lokaṃ gahetvā yojanaṃ dassetuṃ “apicetthā”tiādi vuttaṃ.",
  "tika-s0301t:1129_7": "Lokavasena vuttāni “lokīyanti ettha kammakammaphalānī”ti katvā,",
  "tika-s0301t:1129_8": "pajāvasena “hetupaccayehi pajāyatī”ti katvā.",
  "tika-s0301t:1129_9": "Sīlasampannataranti ettha paripuṇṇasampannatā adhippetā “sampannaṃ sālikedāra”ntiādīsu viya.",
  "tika-s0301t:1129_10": "Tenāha “adhikataranti attho”ti.",
  "tika-s0301t:1129_11": "Paripuṇṇampi “adhikatara”nti vattabbatamarahati.",
  "tika-s0301t:1129_12": "Sesesūti “samādhisampannatara”ntiādīsu.",
  "tika-s0301t:1130_0": "Kāraṇantiādīsu kāraṇanti yuttiṃ. Atthanti aviparītatthaṃ. Vuḍḍhinti abhivuḍḍhinimittaṃ.",
  "tika-s0301t:1131_0": "Iminā vacanenāti imasmiṃ sutte anantaraṃ vuttavacanena.",
  "tika-s0301t:1131_1": "Na kevalaṃ imināva,",
  "tika-s0301t:1131_2": "suttantarampi ānetvā paṭibāhitabboti dassento “na me ācariyo atthī”tiādimāha.",
  "tika-s0301t:1131_3": "Ettha yaṃ vattabbaṃ,",
  "tika-s0301t:1131_4": "taṃ sumaṅgalavilāsiniyā dīghanikāyaṭṭhakathāya vuttameva.",
  "tika-s0301t:1131_5": "Saranti karaṇe etaṃ paccattavacananti āha “sarantenā”ti,",
  "tika-s0301t:1131_6": "saranti vā saraṇahetūti attho.",
  "tika-s0301t:1132_0": "Gāravasuttavaṇṇanā niṭṭhitā.",
  "tika-s0301t:1133_0": "3. Brahmadevasuttavaṇṇanā",
  "tika-s0301t:1134_0": "174.",
  "tika-s0301t:1134_1": "Ekakoti vivekaṭṭhitatāya nissaṭo.",
  "tika-s0301t:1134_2": "Gaṇasaṅgaṇikābhāvo tassānena dīpito,",
  "tika-s0301t:1134_3": "kilesasaṅgaṇikābhāvo pana “appamatto”tiādīhi pakāsito.",
  "tika-s0301t:1134_4": "Pesitattoti nibbānaṃ pati pesitacitto.",
  "tika-s0301t:1134_5": "Sammadevāti ñāyeneva.",
  "tika-s0301t:1134_6": "So pana yadi āgamanato paṭṭhāya labbhati,",
  "tika-s0301t:1134_7": "vattabbameva natthi,",
  "tika-s0301t:1134_8": "atha paṭipadārambhato paṭṭhāya labbhati,",
  "tika-s0301t:1134_9": "evampi vaṭṭatevāti dassetuṃ “yathā vā tathā vā”tiādi vuttaṃ.",
  "tika-s0301t:1134_10": "Aggamaggādhigamena asammohapaṭivedhassa sikhāppattattā maggadhammesu viya phaladhammesupi sātisayo asammohoti",
  "tika-s0301t:1134_11": "“sayaṃ abhiññā”ti vuttanti āha “sāmaṃ jānitvā”ti.",
  "tika-s0301t:1134_12": "Yathā jānanā panassa sacchikaraṇaṃ attapaccakkhakiriyāti “sacchikatvā”ti vuttanti āha “paccakkhaṃ katvā”ti.",
  "tika-s0301t:1134_13": "Tathā sacchikiriyā cassa vipassanāpaṭilābhoti “upasampajjā”ti vuttanti āha “paṭilabhitvā”ti.",
  "tika-s0301t:1134_14": "Etenāti “khīṇā jātī”tiādivacanena.",
  "tika-s0301t:1135_0": "Jāti khīṇāti ettha jātisīsena tabbikāravanto khandhā vuttā.",
  "tika-s0301t:1135_1": "Pubbeva khīṇattāti maggādhigamanato pageva atītabhāveneva khīṇattā.",
  "tika-s0301t:1135_2": "Tattha anāgatesu.",
  "tika-s0301t:1135_3": "Vāyāmābhāvatoti avijjamānattā.",
  "tika-s0301t:1135_4": "Anāgatabhāvasāmaññaṃ gahetvā lesena vuttaṃ.",
  "tika-s0301t:1135_5": "Na paccuppannā vijjamānattāti saṃkiliṭṭhā ca maggabhāvanāti siyāti vacanaseso.",
  "tika-s0301t:1135_6": "Yathā ajātaphalataruṇarukkhamūle chinne āyatiuppajjanārahāni phalāni chedanapaccayā anuppajjamānāni naṭṭhāni nāma honti,",
  "tika-s0301t:1135_7": "evameva bhāvanāya asati uppajjanārahā kilesā tappaccayā jāti ca maggabhāvanāya sati na uppajjamānā pahīnāti",
  "tika-s0301t:1135_8": "vuccantīti imamatthaṃ dasseti “maggassa panā”tiādinā.",
  "tika-s0301t:1135_9": "Anuppādadhammataṃ āpajjanena ñāṇena khīṇarāgavasena.",
  "tika-s0301t:1136_0": "Soḷasakiccabhāvāyāti soḷasakiccatāya,",
  "tika-s0301t:1136_1": "soḷasavidhassa vā kiccassa bhāvāya uppādanāya.",
  "tika-s0301t:1136_2": "Pāḷiyaṃ sapadānanti sapadānacāro vutto bhāvanapuṃsakaniddesenāti āha “sapadānacāra”nti.",
  "tika-s0301t:1136_3": "Anukkammāti anatikkamitvā.",
  "tika-s0301t:1136_4": "Āhutipiṇḍanti juhitabbapiṇḍaṃ,",
  "tika-s0301t:1136_5": "juhanavasena aggimhi pakkhipitabbapāyāsapiṇḍanti adhippāyo.",
  "tika-s0301t:1136_6": "Bhūtabalikammanti tathā pakkhipitvā balikammakaraṇaṃ.",
  "tika-s0301t:1136_7": "Haritupalittanti allagomayena kataparibhaṇḍaṃ.",
  "tika-s0301t:1136_8": "Vanamālaparikkhittanti manoharāhi vanapupphamālāhi parikkhittaṃ.",
  "tika-s0301t:1136_9": "Dhūmakaṭacchūti dhūmapānaṃ.",
  "tika-s0301t:1136_10": "Sīlagandhanti sīlaṃ paṭicca uppannakittigandhaṃ.",
  "tika-s0301t:1136_11": "Ghāyamānassāti upagataṃ gaṇhantassa.",
  "tika-s0301t:1137_0": "Imamhā ṭhānāti imasmā manussānaṃ vasanaṭṭhānā,",
  "tika-s0301t:1137_1": "mahāpathavitalatoti adhippāyo.",
  "tika-s0301t:1137_2": "Sabbaheṭṭhimoti brahmapārisajjānaṃ vāsabrahmalokamāha.",
  "tika-s0301t:1137_3": "Brahmapatho nāma cattāri kusalajjhānāni brahmalokamaggabhāvato.",
  "tika-s0301t:1137_4": "Jīvitapatho nāma jīvitapavattiupāyabhāvato.",
  "tika-s0301t:1137_5": "“Bhuñjatu bhavaṃ mahābrahmā”ti vacanaṃ sandhāyāha “kiṃ jappasī”tiādi.",
  "tika-s0301t:1137_6": "Tiṇabījānīti sālitaṇḍulādīni.",
  "tika-s0301t:1137_7": "Goyūsanti khīraṃ jigucchanto vadati.",
  "tika-s0301t:1137_8": "Ayampi attho “netādiso brahmabhakkho”ti vadantena dīpitoti.",
  "tika-s0301t:1138_0": "Atidevapattopi pañcakhandhūpadhīnaṃ atthitāya kilesūpadhiādīnaṃyeva virahitabhāvo gahito.",
  "tika-s0301t:1138_1": "Aññatra hi bhāvapaccayaṃ tadattho viññāyatīti āha “atidevabhāvaṃ patto”ti.",
  "tika-s0301t:1138_2": "Yasmā brahmānopi devagatipariyāpannattā devā eva,",
  "tika-s0301t:1138_3": "tasmā vuttaṃ “atibrahmabhāvaṃ patto”ti.",
  "tika-s0301t:1139_0": "Attānaṃ bhāvetvāti sīlādīhi guṇehi attānaṃ vaḍḍhetvā paribrūhitvā ṭhito.",
  "tika-s0301t:1140_0": "Puthujjanā tasā taṇhāmānadiṭṭhiparittāsavasena tāsanato.",
  "tika-s0301t:1140_1": "Khīṇāsavā thāvarā nāma sabbaso gatīsu sañcaraṇābhāvato.",
  "tika-s0301t:1140_2": "Tathā hi catunnaṃ saccānaṃ sabbaso adiṭṭhattā bhavadāyajjassa taṇhādāsabyassa bhāvato ekaccāsu gatīsu sañcaraṇasabhāvato sekkhā thāvarā na honti.",
  "tika-s0301t:1140_3": "Bhajamānāti bhajāpiyamānā.",
  "tika-s0301t:1140_4": "Thāvarapakkhameva bhajanti sabbaseṭṭhapakkhaṃ ekantapasaṭṭhaṃ bhajamānabhāvaṃ upādāya.",
  "tika-s0301t:1141_0": "Pahīnakileso khīṇāsavo viseno. Sukhaṃ āyati sukhāyati, tassa kārakaṃ sukhāyatikaṃ.",
  "tika-s0301t:1142_0": "Brahmadevasuttavaṇṇanā niṭṭhitā.",
  "tika-s0301t:1143_0": "4. Bakabrahmasuttavaṇṇanā",
  "tika-s0301t:1144_0": "175.",
  "tika-s0301t:1144_1": "“Sassato attā ca loko cā”ti evaṃ pavattā diṭṭhi sassatadiṭṭhi.",
  "tika-s0301t:1144_2": "Saha kāyenāti saha tena brahmattabhāvena.",
  "tika-s0301t:1144_3": "Brahmaṭṭhānanti attano brahmavatthuṃ.",
  "tika-s0301t:1144_4": "Aniccaṃ “nicca”nti vadati aniccatāya attano apaññāyamānattā.",
  "tika-s0301t:1144_5": "Thiranti daḷhaṃ,",
  "tika-s0301t:1144_6": "vināsābhāvato sārabhūtanti attho.",
  "tika-s0301t:1144_7": "Uppādavipariṇāmābhāvato sadā vijjamānaṃ.",
  "tika-s0301t:1144_8": "Kevalanti paripuṇṇaṃ.",
  "tika-s0301t:1144_9": "Tenāha “akhaṇḍa”nti.",
  "tika-s0301t:1144_10": "Kevalanti vā jātiādīhi asammissaṃ,",
  "tika-s0301t:1144_11": "virahitanti adhippāyo.",
  "tika-s0301t:1144_12": "Uppādādīnaṃ abhāvato eva acavanadhammaṃ.",
  "tika-s0301t:1144_13": "Koci jāyanako…pe…",
  "tika-s0301t:1144_14": "upapajjanako vā natthi niccabhāvato ṭhānena saddhiṃ tannivāsīnaṃ.",
  "tika-s0301t:1144_15": "Niccabhāvañhi so paṭijānāti.",
  "tika-s0301t:1144_16": "Tisso jhānabhūmiyoti dutiyatatiyacatutthajjhānabhūmiyo.",
  "tika-s0301t:1144_17": "Catutthajjhānabhūmivisesā hi asaññasuddhāvāsāruppabhavā.",
  "tika-s0301t:1144_18": "Nibbānanti vā ettha iti-",
  "tika-s0301t:1144_19": "saddo ādiattho,",
  "tika-s0301t:1144_20": "na parisamāpanattho,",
  "tika-s0301t:1144_21": "tasmā “sabba”nti iminā “asañña…pe…",
  "tika-s0301t:1144_22": "bhavā”ti vuttaṃ saṅgaṇhāti.",
  "tika-s0301t:1144_23": "Paṭibāhatīti santaṃyeva samānaṃ ajānantova “natthī”ti paṭikkhipati.",
  "tika-s0301t:1144_24": "Eke uttaravihāravāsino.",
  "tika-s0301t:1145_0": "Heṭṭhūpapattikoti heṭṭhā bhūmīsu uppannaupapattiko.",
  "tika-s0301t:1145_1": "Idāni tamatthaṃ vivarituṃ “anuppanne”tiādi vuttaṃ.",
  "tika-s0301t:1145_2": "Heṭṭhupapattikaṃ katvāti yathāṭhitabhūmito heṭṭhā tatiyajjhānabhūmiyaṃ upapattijhānaṃ katvā,",
  "tika-s0301t:1145_3": "na uparijhānassa viya patthanāmattanti adhippāyo.",
  "tika-s0301t:1145_4": "Paṭhamakāleti tasmiṃ bhave paṭhamakāle.",
  "tika-s0301t:1145_5": "Aññāsi āsannabhāvato.",
  "tika-s0301t:1145_6": "Ubhayanti taṃ taṃ attanā katakammañceva nibbattaṭṭhānañcāti ubhayaṃ.",
  "tika-s0301t:1145_7": "Pamussitvā nibbattiṃ anupadhārento.",
  "tika-s0301t:1146_0": "Avijjāya gatoti avijjāya saha pavatto.",
  "tika-s0301t:1146_1": "Sahayoge hi idaṃ karaṇavacanaṃ.",
  "tika-s0301t:1146_2": "Tenāha “samannāgato”ti.",
  "tika-s0301t:1146_3": "Aññāṇīti avidvā.",
  "tika-s0301t:1146_4": "Paññācakkhuvirahato andhībhūto,",
  "tika-s0301t:1146_5": "andhabhāvaṃ āpannoti attho.",
  "tika-s0301t:1146_6": "Anāgate saddo hotāyaṃ “vakkhatī”ti yatrasaddapayogena,",
  "tika-s0301t:1146_7": "attho pana vattamānakāliko.",
  "tika-s0301t:1146_8": "Tenāha “bhaṇatī”ti.",
  "tika-s0301t:1146_9": "Tenāha “yatrā”tiādi.",
  "tika-s0301t:1147_0": "Maggacoroti maggaparibundhakacoro.",
  "tika-s0301t:1147_1": "Santajjiyamānoti “avijjāgato vata, bho,",
  "tika-s0301t:1147_2": "bako brahmā”tiādinā santajjiyamāno.",
  "tika-s0301t:1147_3": "Satiṃ labhitvāti teneva santajjanena yoniso ummujjitvā purimajātivisayaṃ satiṃ labhitvā.",
  "tika-s0301t:1147_4": "Nippīḷitukāmoti ghaṃsetukāmo dosaṃ dassetukāmo “idaṃ passa yāvañca te aparaddha”nti.",
  "tika-s0301t:1147_5": "Puññakammāti puññakārino.",
  "tika-s0301t:1147_6": "Vedehi ñāṇehi gatattā pavattattā.",
  "tika-s0301t:1147_7": "Antimā brahmupapattīti sabbapacchimā brahmabhāvappatti.",
  "tika-s0301t:1147_8": "Asmābhijappantīti asme abhijappanti.",
  "tika-s0301t:1147_9": "Āyuvaṇṇādivasena brūhitaguṇattā brahmā.",
  "tika-s0301t:1147_10": "Aññehi mahantā brahmā mahābrahmā.",
  "tika-s0301t:1147_11": "Abhibhūti taṃ brahmalokaṃ jeṭṭhakabhāvena abhibhavitvā ṭhito.",
  "tika-s0301t:1147_12": "Anabhibhūtoti aññehi na abhibhūto.",
  "tika-s0301t:1147_13": "Aññadatthūti ekaṃsavacanametaṃ.",
  "tika-s0301t:1147_14": "Dassanavasena daso,",
  "tika-s0301t:1147_15": "sabbaṃ passatīti adhippāyo.",
  "tika-s0301t:1147_16": "Vasavattīti sabbajanaṃ vase vatteti.",
  "tika-s0301t:1147_17": "Issaroti loke issaro.",
  "tika-s0301t:1147_18": "Kattā nimmātāti lokassa kattā nimmātā.",
  "tika-s0301t:1147_19": "Seṭṭho sajitāti ayaṃ lokassa uttamo saṃvibhajitā ca.",
  "tika-s0301t:1147_20": "Vasī pitā bhūtabhabyānanti āciṇṇavasittā vasī,",
  "tika-s0301t:1147_21": "ayaṃ pitā bhūtānaṃ nibbattānaṃ bhabyānaṃ sambhavesīnanti patthenti vikatthenti pihenti mānenti.",
  "tika-s0301t:1148_0": "Etanti viparītasaññāvasena “idaṃ niccaṃ idaṃ dhuvaṃ idaṃ sassata”ntiādinā vuttaṃ etaṃ appaṃ parittakanti taṃ bhagavā paricchinditvā dasseti.",
  "tika-s0301t:1148_1": "Taṃ pana “ekasmiṃ kosalake tilavāhe vassasate vassasate ekekatiluddhāre kayiramāne tilāni parikkhayaṃ gacchanti,",
  "tika-s0301t:1148_2": "na tveva abbude āyū”ti evaṃ vutto abbudo,",
  "tika-s0301t:1148_3": "taṃvasena vīsatiguṇaṃ nirabbudo,",
  "tika-s0301t:1148_4": "tesaṃ nirabbudānaṃ vasena nirabbudasatasahassaṃ.",
  "tika-s0301t:1148_5": "Ayamettha saṅkhepo,",
  "tika-s0301t:1148_6": "vitthārato pana padume āyuno vassagaṇanā imasmiṃyeva saṃyutte parato āgamissati.",
  "tika-s0301t:1148_7": "Anantadassīti anantassa ñeyyassa anavasesato dassī.",
  "tika-s0301t:1148_8": "Vatasīlavattanti samādānavasena vatabhūtaṃ cārittasīlavasena samāciṇṇattā sīlavattaṃ.",
  "tika-s0301t:1148_9": "Taṃ pana ekamevāti āha “sīlamevā”ti.",
  "tika-s0301t:1149_0": "Apāyesīti ettha yadā so pipāsite manusse pānīyaṃ pāyesi,",
  "tika-s0301t:1149_1": "taṃ samudāgamato paṭṭhāya dassetuṃ “tatrā”tiādi āraddhaṃ.",
  "tika-s0301t:1149_2": "Pubbeti purimajātiyaṃ.",
  "tika-s0301t:1149_3": "Esa brahmā “jarāmaraṇassa antaṃ karissāmī”ti ajjhāsayavasena jhānaṃ nibbattetvā brahmaloke nibbatti,",
  "tika-s0301t:1149_4": "so tattha nibbānasaññī ahosi.",
  "tika-s0301t:1149_5": "Jhānaratiyā vītināmetīti tadā tassā kiriyāya avicchedato pavattiṃ upādāya vattamānapayogo.",
  "tika-s0301t:1149_6": "Rattandhakāre purato purato gacchantassa sakaṭassa anussaraṇavasena gacchantānaṃ sakaṭānaṃ nivattanaṃ",
  "tika-s0301t:1149_7": "hotīti “sabbasakaṭāni tatheva nivattitvā”ti vuttaṃ.",
  "tika-s0301t:1150_0": "Kammasajjāti yuddhasajjā.",
  "tika-s0301t:1150_1": "Vilopanti viluttabhaṇḍaṃ.",
  "tika-s0301t:1150_2": "Eṇikūlasminti ettha “panihatāya niccagaṅgāya nāma”nti keci.",
  "tika-s0301t:1150_3": "“Eṇimigabahulatāya so gaṅgāya tīrappadeso eṇikūlanti vutta”nti apare.",
  "tika-s0301t:1150_4": "Gaṅgeyyakoti gaṅgāsannivāsī.",
  "tika-s0301t:1151_0": "Baddhacaroti paṭibaddhacariyo.",
  "tika-s0301t:1151_1": "Tenāha “antevāsiko”ti.",
  "tika-s0301t:1151_2": "Yasmā buddho sabbaññū,",
  "tika-s0301t:1151_3": "tasmā aññāsi,",
  "tika-s0301t:1151_4": "idha mayhaṃ pamuṭṭhañca sabbaṃ jānāsīti adhippāyo.",
  "tika-s0301t:1151_5": "Sabbaṃ brahmalokaṃ obhāsayanto sabbampimaṃ brahmalokaṃ bhagavā obhāsaṃ abhibhavitvā anaññasādhāraṇaṃ attano obhāsaṃ obhāsento tiṭṭhati.",
  "tika-s0301t:1152_0": "Bakabrahmasuttavaṇṇanā niṭṭhitā.",
  "tika-s0301t:1153_0": "5. Aññatarabrahmasuttavaṇṇanā",
  "tika-s0301t:1154_0": "176.",
  "tika-s0301t:1154_1": "Tejokasiṇaparikammaṃ katvāti “tejokasiṇaparikammajjhānaṃ samāpajjissāmī”ti cittuppādo evettha tejokasiṇaparikammaṃ.",
  "tika-s0301t:1154_2": "Na hi buddhānaṃ aññesaṃ viya tattha jhānasamāpajjanena parikammapapañco atthi sabbattheva ciṇṇavasībhāvassa paramukkaṃsabhāvappattattā.",
  "tika-s0301t:1154_3": "Tassa kira brahmuno “yathāhaṃ evaṃ mahānubhāvo añño natthī”ti laddhi,",
  "tika-s0301t:1154_4": "yaṃ sandhāya vuttaṃ –",
  "tika-s0301t:1154_5": "“natthi so samaṇo vā brāhmaṇo vā,",
  "tika-s0301t:1154_6": "yo idha āgaccheyyā”ti.",
  "tika-s0301t:1154_7": "Bhagavā tassa taṃ laddhiṃ vissajjetuṃ tejodhātuṃ samāpajjitvā tassa upari ākāse nisīdi.",
  "tika-s0301t:1154_8": "Tena vuttaṃ “tejodhātuṃ…pe…",
  "tika-s0301t:1154_9": "tathāgataṃ disvā”ti.",
  "tika-s0301t:1154_10": "Aṭṭhivedhaṃ viyaṃ vijjhitabbo aṭṭhivedhī,",
  "tika-s0301t:1154_11": "yathā aṭṭhiṃ vijjhitvā aṭṭhimiñjaṃ āhacca tiṭṭhati,",
  "tika-s0301t:1154_12": "evaṃ vijjhitabboti attho.",
  "tika-s0301t:1154_13": "Ayaṃ pana aṭṭhivedhī viya aṭṭhivedhī,",
  "tika-s0301t:1154_14": "yathā so laddhiṃ vissajjeti,",
  "tika-s0301t:1154_15": "evaṃ paṭipajjitabboti attho.",
  "tika-s0301t:1154_16": "Sesānanti mahākassapamahākappinaanuruddhattherānaṃ.",
  "tika-s0301t:1155_0": "Aññabrahmasarīravimānālaṅkārādīnaṃ pabhāti brahmānaṃ sarīrappabhā vimānappabhā alaṅkāravatthādīnaṃ pabhāti",
  "tika-s0301t:1155_1": "imasmiṃ brahmaloke imā sabbā pabhā attano pabhassarabhāvena abhibhavantaṃ.",
  "tika-s0301t:1155_2": "Natthi me sāti idāni me sā diṭṭhi natthi,",
  "tika-s0301t:1155_3": "“natthi so samaṇo vā brāhmaṇo vā,",
  "tika-s0301t:1155_4": "yo idha āgaccheyyā”ti ayaṃ laddhi natthi.",
  "tika-s0301t:1155_5": "Tenāha “tatrāssa…pe…",
  "tika-s0301t:1155_6": "pahīnā”ti.",
  "tika-s0301t:1155_7": "Etthāti etasmiṃ samāgame.",
  "tika-s0301t:1155_8": "Yathā tassa brahmuno sabbaso diṭṭhigataṃ vimuccati dhammacakkhu uppajjati,",
  "tika-s0301t:1155_9": "evaṃ mahantaṃ dhammadesanaṃ desesi.",
  "tika-s0301t:1156_0": "“Ajjāpi te,",
  "tika-s0301t:1156_1": "āvuso”tiādinā vuttena tattakeneva.",
  "tika-s0301t:1156_2": "Sarūpena vuttāti paṭhamena pādena catasso,",
  "tika-s0301t:1156_3": "dutiyena ekanti evaṃ pañca abhiññā sarūpena vuttā.",
  "tika-s0301t:1156_4": "Kasmā ettha dibbasotaṃ nāgatanti?",
  "tika-s0301t:1156_5": "Āha “tāsaṃ vasena āgatamevā”ti.",
  "tika-s0301t:1156_6": "Yena imā lokuttarā abhiññā adhigatā,",
  "tika-s0301t:1156_7": "na tassa dibbasotasampādanaṃ bhāriyaṃ paṭipakkhavigamena sukheneva ijjhanato.",
  "tika-s0301t:1157_0": "Aññatarabrahmasuttavaṇṇanā niṭṭhitā.",
  "tika-s0301t:1158_0": "6. Brahmalokasuttavaṇṇanā",
  "tika-s0301t:1159_0": "177.",
  "tika-s0301t:1159_1": "Paccekaṃ dvārabāhanti paccekaṃ dvārabāhaṃ. Pacceka-",
  "tika-s0301t:1159_2": "saddo cettha āvuttivasena veditabbo;",
  "tika-s0301t:1159_3": "“paccekaṃ pacceka”nti āha “ekeko ekeka”nti.",
  "tika-s0301t:1159_4": "Tesu hi eko paccekabrahmā gandhakuṭiyā ekadvārabāhaṃ nissāya ṭhito,",
  "tika-s0301t:1159_5": "aparo aññaṃ.",
  "tika-s0301t:1159_6": "Paccekabrahmāti ca ekacārī brahmā,",
  "tika-s0301t:1159_7": "na parisacārī brahmāti attho.",
  "tika-s0301t:1159_8": "Samiddhi nāma sagge sukhupakaraṇehi,",
  "tika-s0301t:1159_9": "brahmānañca jhānaṃ sukhupakaraṇanti jhānasukhena samiddhoti.",
  "tika-s0301t:1159_10": "Sampattiyā vepullappattatā brahmānañca abhiññāguṇehi vepullappattīti āha “phītoti abhiññāpupphehi supupphito”ti.",
  "tika-s0301t:1159_11": "Asahantoti nasahanto narocento.",
  "tika-s0301t:1160_0": "Satapadanti satasaddo.",
  "tika-s0301t:1160_1": "Rūpavasenāti rūpasaddavasena,",
  "tika-s0301t:1160_2": "rūpasaddena saddhinti attho.",
  "tika-s0301t:1160_3": "Tathā pantivasenāti etthāpi.",
  "tika-s0301t:1160_4": "Ekacceti eke migārī,",
  "tika-s0301t:1160_5": "tesaṃ byagghīnisārūpakānaṃ pañcasatānīti attho.",
  "tika-s0301t:1160_6": "“Kassa aññassa upaṭṭhānaṃ gamissāmī”ti vimānasampattiyaṃ vimhayakkhiko ahaṅkāravasena vadati.",
  "tika-s0301t:1160_7": "Raṇanti nindanti etehīti raṇā, dosā.",
  "tika-s0301t:1160_8": "Virodhipaccayasannipāte vikāruppatti ruppanaṃ rūpassa pavedhananti āha “sītādīhi ca niccaṃ pavedhita”nti.",
  "tika-s0301t:1160_9": "Sumedho sundarapañño so satthā rūpe na ramati,",
  "tika-s0301t:1160_10": "kiṃ pana mandapañño rūpe saraṇañca pavedhitañca apassanto ramasīti adhippāyo.",
  "tika-s0301t:1161_0": "Brahmalokasuttavaṇṇanā niṭṭhitā.",
  "tika-s0301t:1162_0": "7. Kokālikasuttavaṇṇanā",
  "tika-s0301t:1163_0": "178.",
  "tika-s0301t:1163_1": "Pamāṇakarānaṃ rāgādīnaṃ abhāvato khīṇāsavo rāgādivasena na sakkā imaṃ pamātunti appameyyo,",
  "tika-s0301t:1163_2": "appameyyāni vā cattāri ariyasaccāni vijjhitvā ṭhitattā pamitaṃ pameyyaṃ tassa kato parimeyyo natthi.",
  "tika-s0301t:1163_3": "Tenāha “khīṇāsavo…pe…",
  "tika-s0301t:1163_4": "dīpetī”ti.",
  "tika-s0301t:1163_5": "Tanti khīṇāsavaṃ.",
  "tika-s0301t:1163_6": "Pametuṃ randhagavesī hutvā vajjato paricchindituṃ.",
  "tika-s0301t:1163_7": "Yathāsabhāvato tassa minane nihīnapaññatāya avakujjapaññaṃ.",
  "tika-s0301t:1164_0": "Kokālikasuttavaṇṇanā niṭṭhitā.",
  "tika-s0301t:1165_0": "8. Katamodakatissasuttavaṇṇanā",
  "tika-s0301t:1166_0": "179. Kiṃ kusalagavesitāya “kiṃ kusalaṃ akusala”ntiādinā kinti suṇāti etāyāti kissa vā vuccati paññā.",
  "tika-s0301t:1167_0": "Katamodakatissasuttavaṇṇanā niṭṭhitā.",
  "tika-s0301t:1168_0": "9. Turūbrahmasuttavaṇṇanā",
  "tika-s0301t:1169_0": "180.",
  "tika-s0301t:1169_1": "Ābādho etassa atthīti ābādhiko.",
  "tika-s0301t:1169_2": "Anantarasutteti anāgatānantare sutte.",
  "tika-s0301t:1169_3": "Varākoti anuggahavacanameva,",
  "tika-s0301t:1169_4": "na nippariyāyena vuttavacanaṃ.",
  "tika-s0301t:1169_5": "Piyasīlāti iminā etasmiṃ atthe niruttinayena “pesalā”ti padasiddhīti dasseti.",
  "tika-s0301t:1169_6": "Kabarakkhīnīti byādhibalena paribhinnavaṇṇatāya kabarabhūtāni akkhīni.",
  "tika-s0301t:1169_7": "Yattakanti yaṃ tvaṃ bhagavato vacanaṃ aññathā karosi,",
  "tika-s0301t:1169_8": "tattakaṃ tayā aparaddhaṃ,",
  "tika-s0301t:1169_9": "tassa pamāṇaṃ natthīti attho.",
  "tika-s0301t:1169_10": "Yasmā anāgāmino nāma kāmacchandabyāpādā pahīnā honti,",
  "tika-s0301t:1169_11": "tvañca diṭṭho kāmacchandabyāpādavasena idhāgato,",
  "tika-s0301t:1169_12": "tasmā yāva te idaṃ aparaddhanti ayamevettha attho daṭṭhabbo.",
  "tika-s0301t:1170_0": "Adiṭṭhippattoti appattadiṭṭhinimitto.",
  "tika-s0301t:1170_1": "Gilaviso viya visaṃ gilitvā ṭhito viya.",
  "tika-s0301t:1170_2": "Kuṭhārisadisā mūlapacchindanaṭṭhena.",
  "tika-s0301t:1170_3": "Uttamattheti arahatte.",
  "tika-s0301t:1170_4": "Khīṇāsavoti vadati sunakkhatto viya acelaṃ korakkhattiyaṃ.",
  "tika-s0301t:1170_5": "Yo aggasāvako viya pasaṃsitabbo khīṇāsavo,",
  "tika-s0301t:1170_6": "taṃ “dussīlo aya”nti yo vā vadati.",
  "tika-s0301t:1170_7": "Samakova vipākoti pasaṃsiyanindā vijjamānaguṇaparidhaṃsanavasena pavattā yāva mahāsāvajjatāya kaṭukataravipākā,",
  "tika-s0301t:1170_8": "tāva nindiyapasaṃsāpi mahāsāvajjatāya samavipākā tattha avijjamānaguṇasamāropanena attano paresaṃ micchāpaṭipattihetubhāvato",
  "tika-s0301t:1170_9": "pasaṃsiyena tassa samabhāvakaraṇato ca.",
  "tika-s0301t:1170_10": "Lokepi hi ayaṃ pure samaṇagārayho hoti,",
  "tika-s0301t:1170_11": "pageva duppaṭipannaduppaṭipannoti samaṃ karontīti.",
  "tika-s0301t:1171_0": "Sakenāti attano sāpateyyena.",
  "tika-s0301t:1171_1": "Ayaṃ appamattako aparādho diṭṭhadhammikattā sappatikārattā ca tassa.",
  "tika-s0301t:1171_2": "Ayaṃ mahantataro kali katūpacitassa samparāyikattā appatikārattā ca.",
  "tika-s0301t:1172_0": "“Nirabbudo”ti gaṇanāviseso ekoti āha “nirabbudagaṇanāyā”ti,",
  "tika-s0301t:1172_1": "satasahassaṃ nirabbudānanti attho.",
  "tika-s0301t:1172_2": "Nirabbudaparigaṇanaṃ pana heṭṭhā vuttameva.",
  "tika-s0301t:1172_3": "Yamariyagarahī nirayaṃ upetīti ettha yathāvuttaṃ āyuppamāṇaṃ pākatikena ariyūpavādinā vuttanti veditabbaṃ.",
  "tika-s0301t:1172_4": "“Aggasāvakānaṃ pana guṇamahantatāya tatopi ativiya mahantatarā evā”ti vadanti.",
  "tika-s0301t:1173_0": "Turūbrahmasuttavaṇṇanā niṭṭhitā.",
  "tika-s0301t:1174_0": "10. Kokālikasuttavaṇṇanā",
  "tika-s0301t:1175_0": "181.",
  "tika-s0301t:1175_1": "Dve kokālikanāmakā bhikkhū,",
  "tika-s0301t:1175_2": "tato idha adhippetaṃ niddhāretvā dassetuṃ –",
  "tika-s0301t:1175_3": "“ko ayaṃ kokāliko”ti? Pucchā.",
  "tika-s0301t:1175_4": "Suttassa aṭṭhuppattiṃ dassetuṃ –",
  "tika-s0301t:1175_5": "“kasmā ca upasaṅkamī”ti? Pucchā.",
  "tika-s0301t:1175_6": "Ayaṃ kirātiādi yathākkamaṃ tāsaṃ vissajjanaṃ.",
  "tika-s0301t:1175_7": "Vivekavāsaṃ vasitukāmattā appicchatāya ca mā kassaci…pe… vasiṃsu.",
  "tika-s0301t:1176_0": "Pakkamissantīti āghātaṃ uppādesi attano icchāvighātanato.",
  "tika-s0301t:1176_1": "Therā bhikkhusaṅghassa niyyādayiṃsu payuttavācāya akatattā therehi ca adīpitattā.",
  "tika-s0301t:1176_2": "Pubbepi…pe…",
  "tika-s0301t:1176_3": "maññeti iminā therānaṃ kohaññe ṭhitabhāvaṃ āsaṅkati avaṇe vaṇaṃ passanto viya,",
  "tika-s0301t:1176_4": "suddhe ādāsatale lekhaṃ uṭṭhāpento viya ca.",
  "tika-s0301t:1177_0": "Aparajjhitvāti bhagavato sammukhā “pāpabhikkhū jātā”ti vatvā.",
  "tika-s0301t:1177_1": "Āha “saddhāya ākaro pasādāvaho”ti.",
  "tika-s0301t:1177_2": "Pavattasaddhāyiko vāti atthoti āha “saddhātabbavacano”ti.",
  "tika-s0301t:1178_0": "Pīḷakā nāma bāhirato paṭṭhāya aṭṭhiṃ bhindati,",
  "tika-s0301t:1178_1": "imā pana paṭhamaṃyeva aṭṭhiṃ bhinditvā uggatā.",
  "tika-s0301t:1178_2": "Taruṇabeluvamattiyoti taruṇabillaphalamattiyo.",
  "tika-s0301t:1178_3": "Visagilitoti khittapaharaṇo.",
  "tika-s0301t:1178_4": "Tañca baḷisaṃ visasamaññā loke.",
  "tika-s0301t:1178_5": "“Ārakkhadevatānaṃ sutvā”ti padaṃ ānetvā sambandho.",
  "tika-s0301t:1179_0": "Magadharaṭṭhe saṃvohārato māgadhako patto, tena.",
  "tika-s0301t:1179_1": "Tilasakaṭaṃ tilavāhāeti vutto.",
  "tika-s0301t:1179_2": "Paccitabbaṭṭhānassāti nirayadukkhena paccitabbapadesassa.",
  "tika-s0301t:1179_3": "Etaṃ “abbudo”ti nāmaṃ.",
  "tika-s0301t:1180_0": "Vassagaṇanāti ekato paṭṭhāya dasaguṇitaṃ abbudaāyumhi,",
  "tika-s0301t:1180_1": "tato paraṃ vīsatiguṇaṃ nirabbudādīsu vassagaṇanā veditabbā.",
  "tika-s0301t:1180_2": "Sabbatthāti ababādīsu padumapariyosānesu sabbesu nirayesu.",
  "tika-s0301t:1180_3": "Eseva nayoti heṭṭhimato uparimassa uparimassa vīsatiguṇataṃ atidisati.",
  "tika-s0301t:1181_0": "Kokālikasuttavaṇṇanā niṭṭhitā.",
  "tika-s0301t:1182_0": "Paṭhamavaggavaṇṇanā niṭṭhitā.",
  "tika-s0301t:1183_0": "2. Dutiyavaggo",
  "tika-s0301t:1184_0": "1. Sanaṅkumārasuttavaṇṇanā",
  "tika-s0301t:1185_0": "182.",
  "tika-s0301t:1185_1": "Porāṇakattāti nibbattitvā cirakālattā.",
  "tika-s0301t:1185_2": "Jātattā jano,",
  "tika-s0301t:1185_3": "taṃ ito janeto, tasmiṃ.",
  "tika-s0301t:1185_4": "Khattiyo seṭṭho lokamariyādaparipālanādinā sammāpaṭipattiyaṃ sattānaṃ niyojanena bahukārattā.",
  "tika-s0301t:1185_5": "So hi pare tathā paṭipādento sayampi tattha patiṭṭhitoyeva hotīti seṭṭho vutto.",
  "tika-s0301t:1185_6": "Paṭipakkhavijjhanaṭṭhena pubbenivāsādīnaṃ viditakaraṇaṭṭhena vijjāti.",
  "tika-s0301t:1185_7": "Saddhāhirottappabāhusaccavīriyasatipaññāti ime satta saddhammā.",
  "tika-s0301t:1185_8": "Caranti agatapubbaṃ disaṃ etehīti caraṇāni,",
  "tika-s0301t:1185_9": "sīlādayo pannarasa dhammā.",
  "tika-s0301t:1186_0": "Sanaṅkumārasuttavaṇṇanā niṭṭhitā.",
  "tika-s0301t:1187_0": "2. Devadattasuttavaṇṇanā",
  "tika-s0301t:1188_0": "183.",
  "tika-s0301t:1188_1": "Appaññatte eva sikkhāpade chejjagāmikammassa katattā saliṅgeneva ca ṭhitattā “devadatto sāsanato pakkanto”ti",
  "tika-s0301t:1188_2": "na vattabboti acirapakkanteti ettha “sāsanato pakkante”ti avatvā “veḷuvanato gayāsīsaṃ gate”ti vuttaṃ.",
  "tika-s0301t:1188_3": "Pakatatto hi bhikkhusaṅghaṃ bhindeyya,",
  "tika-s0301t:1188_4": "na apakatattoti.",
  "tika-s0301t:1188_5": "Vaḷavāyāti vaḷavāya kucchiyaṃ jātaṃ.",
  "tika-s0301t:1189_0": "Devadattasuttavaṇṇanā niṭṭhitā.",
  "tika-s0301t:1190_0": "3. Andhakavindasuttavaṇṇanā",
  "tika-s0301t:1191_0": "184.",
  "tika-s0301t:1191_1": "Janatanti janānaṃ samūhaṃ,",
  "tika-s0301t:1191_2": "janasañcaraṇaṭṭhānanti attho.",
  "tika-s0301t:1191_3": "Manussānaṃ anupacāreti yattake kasanādikiccaṃ karontānaṃ sañcāro hoti,",
  "tika-s0301t:1191_4": "ettakaṃ atikkamitvā anupacāre.",
  "tika-s0301t:1191_5": "Saṃyojanavippamokkhāti saṃyojanavimokkhahetu.",
  "tika-s0301t:1191_6": "Vivekaratiṃ pavivekasukhajjhānaṃ alabhanto.",
  "tika-s0301t:1191_7": "Cittānurakkhaṇatthanti pubbe maṃ manussā “araññavāsena pavivitto asaṃsaṭṭho āraddhavīriyo”ti maññiṃsu,",
  "tika-s0301t:1191_8": "idāni gāmante vasantaṃ disvā gaṇasaṅgaṇikāya nivuṭṭhoti appasādaṃ āpajjissanti.",
  "tika-s0301t:1191_9": "Yadipi me idha abhirati natthi,",
  "tika-s0301t:1191_10": "evaṃ santepi idheva vasissāmīti vikkhittacittena hutvā na vasitabbaṃ,",
  "tika-s0301t:1191_11": "ko attho cittavasaṃ gantvāti adhippāyo.",
  "tika-s0301t:1191_12": "Satipaṭṭhānaparāyaṇoti satipaṭṭhānabhāvanārato.",
  "tika-s0301t:1191_13": "Evaṃ hissa gaṇavāsopi pāsaṃso vivekavāsena vinā samaṇakiccassa asijjhanato.",
  "tika-s0301t:1192_0": "Vaṭṭabhayato pamutto ajjhāsayavasenāti adhippāyo.",
  "tika-s0301t:1193_0": "Nisīdi tattha bhikkhūti iminā sattūpaladdhiyā anissitattā yathāruciyā tesaṃ nisajjaṃ dasseti.",
  "tika-s0301t:1193_1": "Tenāha “iminā”tiādi.",
  "tika-s0301t:1194_0": "Iminā ca iminā ca ākārena jātanti na anussavadassanametaṃ,",
  "tika-s0301t:1194_1": "na anussavaggahaṇaṃ.",
  "tika-s0301t:1194_2": "Takkahetu nayahetu vā na vadāmīti yojanā.",
  "tika-s0301t:1194_3": "Piṭakaṃ gantho sampadīyati etassāti piṭakasampadānaṃ,",
  "tika-s0301t:1194_4": "ganthassa uggaṇhanato tena piṭakassa uggaṇhanakabhāvena,",
  "tika-s0301t:1194_5": "kenaci ganthānusārena evaṃ na vadāmīti attho.",
  "tika-s0301t:1194_6": "Brahmassa seṭṭhassa dhammassa cariyaṃ vācasikaṃ pavattatīti brahmacariyaṃ,",
  "tika-s0301t:1194_7": "dhammadesanā.",
  "tika-s0301t:1194_8": "Bhāvitena maraṇassa sabbaso bhāgena vippahānena maraṇapariccāgīnaṃ.",
  "tika-s0301t:1194_9": "Te ca khīṇajātikāti āha “khīṇāsavāna”nti.",
  "tika-s0301t:1195_0": "Dasadhā dasāti dasakkhattuṃ dasa.",
  "tika-s0301t:1195_1": "Aññanti pañcasatādhikasahassato aññaṃ.",
  "tika-s0301t:1195_2": "Puññabhāginoti vivaṭṭanissitapuññassa bhāgino tassā desanāya ettakā sattā jātāti gaṇetuṃ ahaṃ na sakkomīti dasseti.",
  "tika-s0301t:1195_3": "Brahmadhammadesananti brahmunā vuttaṃ āha.",
  "tika-s0301t:1196_0": "Andhakavindasuttavaṇṇanā niṭṭhitā.",
  "tika-s0301t:1197_0": "4. Aruṇavatīsuttavaṇṇanā",
  "tika-s0301t:1198_0": "185.",
  "tika-s0301t:1198_1": "Abhibhū sambhavoti tesaṃ dvinnaṃ mahātherānaṃ nāmāni.",
  "tika-s0301t:1198_2": "Tesaṃ vibhāgaṃ dassetuṃ “tesū”tiādi vuttaṃ.",
  "tika-s0301t:1198_3": "Ete dve tassa bhagavato aggasāvakāti dasseti.",
  "tika-s0301t:1198_4": "Avajjhāyantīti heṭṭhā katvā cintenti.",
  "tika-s0301t:1198_5": "Khiyyanti taṃ lāmakato cintetabbataṃ pāpenti pāpakataṃ karonti.",
  "tika-s0301t:1198_6": "Vitthārayantāti tameva lāmakato cintetabbataṃ vepullaṃ pāpentā.",
  "tika-s0301t:1198_7": "Sabbe pāsaṇḍā attano attano samaye siddhante sabbe devamanussā attano attano samaye paṭilābhe paṭiladdhaatthe purisakāraṃ vaṇṇayantīti yojanā.",
  "tika-s0301t:1199_0": "Ārambhavīriyanti maccusenāsaṅkhātakilesadhunane ārambhavīriyaṃ,",
  "tika-s0301t:1199_1": "yā “ārambhadhātū”ti vuccati.",
  "tika-s0301t:1199_2": "Nikkamavīriyanti kosajjapaṭipakkhabhūtaṃ vīriyaṃ,",
  "tika-s0301t:1199_3": "yā “nikkamadhātū”ti vuccati.",
  "tika-s0301t:1199_4": "Payogaṃ karothāti paraṃ paraṃ ṭhānaṃ akkamanato tatopi balavataraṃ bhāvanābhiyogaṃ pavattethāti attho.",
  "tika-s0301t:1199_5": "Tenāha “parakkamathā”ti.",
  "tika-s0301t:1199_6": "Kilesasenā nāma rāgādikilesasamūho,",
  "tika-s0301t:1199_7": "so maraṇapaccayabhāvato “maccuno senā”ti vuccati.",
  "tika-s0301t:1199_8": "Tañhi sandhāya vuttaṃ “mahāsenena maccunā”ti.",
  "tika-s0301t:1199_9": "Khandhānaṃ paṭhamābhinibbatti jāti,",
  "tika-s0301t:1199_10": "tadaññaṃ pana tesaṃ paṭipāṭi pavattaṃ saṃsāroti adhippāyenāha “jātiñca saṃsārañcā”ti.",
  "tika-s0301t:1199_11": "Yasmā “ekampi jātiṃ dvepi jātiyo”tiādīsu tasmiṃ tasmiṃ bhave ādānanikkhepaparicchinnakhandhappavatti “jātī”ti vuccati,",
  "tika-s0301t:1199_12": "sā eva yāva parinibbānā aparāparaṃ pavattamāno saṃsāro “ito cito saṃsaraṇa”nti katvā,",
  "tika-s0301t:1199_13": "tasmā āha “jātisaṅkhātaṃ vā saṃsāra”nti.",
  "tika-s0301t:1199_14": "Paricchedanti pariyosānaṃ.",
  "tika-s0301t:1199_15": "Obhāsaṃ pharīti sambandho.",
  "tika-s0301t:1199_16": "Ālokaṭṭhāneti attanā kataālokaṭṭhāne.",
  "tika-s0301t:1199_17": "Ālokakiccaṃ natthīti andhakāraṭṭhāne ālokadassanaṃ viya ālokaṭṭhāne ālokadassanakiccaṃ natthi.",
  "tika-s0301t:1199_18": "Tasmā tesaṃ sattānaṃ “kiṃ āloko ayaṃ,",
  "tika-s0301t:1199_19": "kassa nu kho ayaṃ āloko”ti?",
  "tika-s0301t:1199_20": "Vicinantānaṃ cintentānaṃ.",
  "tika-s0301t:1199_21": "Sabbeti sahassilokadhātuyaṃ sabbe devamanussā.",
  "tika-s0301t:1199_22": "Osaṭāya parisāyāti dhammassavanatthaṃ sabbosaṭāya paricitaparicchinnāya parisāya.",
  "tika-s0301t:1199_23": "Saddaṃ suṇiṃsūti na kevalaṃ saddameva suṇiṃsu,",
  "tika-s0301t:1199_24": "atha kho atthopīti yathādhippeto tesaṃ pakatisavanupacāre viya pākaṭo ahosi,",
  "tika-s0301t:1199_25": "tisahassilokadhātuṃ viññāpesīti.",
  "tika-s0301t:1200_0": "Aruṇavatīsuttavaṇṇanā niṭṭhitā.",
  "tika-s0301t:1201_0": "5. Parinibbānasuttavaṇṇanā",
  "tika-s0301t:1202_0": "186.",
  "tika-s0301t:1202_1": "Evaṃ taṃ kusinārāya hotīti yathā anurodhapurassa thūpārāmo dakkhiṇapacchimadisāyaṃ,",
  "tika-s0301t:1202_2": "evaṃ taṃ uyyānaṃ kusinārāya dakkhiṇapacchimadisāyaṃ hoti.",
  "tika-s0301t:1202_3": "Tasmāti yasmā nagaraṃ pavisitukāmā uyyānato upecca vattanti gacchanti etenāti upavattananti vuccati, tasmā.",
  "tika-s0301t:1202_4": "Tanti sālapantibhāvena ṭhitaṃ sālavanaṃ.",
  "tika-s0301t:1202_5": "Antarenāti vemajjhe.",
  "tika-s0301t:1202_6": "Appamajjanaṃ appamādo,",
  "tika-s0301t:1202_7": "so pana atthato ñāṇūpasaṃhitā sati.",
  "tika-s0301t:1202_8": "Yasmā tattha satiyā byāpāro sātisayo,",
  "tika-s0301t:1202_9": "tasmā “satiavippavāsenā”ti vuttaṃ.",
  "tika-s0301t:1202_10": "Appamādapadeyeva pakkhipitvā abhāsi atthato tassa sakalassa buddhavacanassa saṅgaṇhanato.",
  "tika-s0301t:1203_0": "Jhānādīsu citte ca paramukkaṃsagatavasībhāvatāya “ettake kāle ettakā samāpattiyo samāpajjitvā parinibbāyissāmī”ti",
  "tika-s0301t:1203_1": "kālaparicchedaṃ katvā samāpattisamāpajjanaṃ parinibbānaparikammanti adhippetaṃ.",
  "tika-s0301t:1203_2": "Theroti anuruddhatthero.",
  "tika-s0301t:1204_0": "Ayampi cāti yathāvuttapañcasaṭṭhiyā jhānānaṃ samāpannakathāpi saṅkhepakathā eva. Kasmā?",
  "tika-s0301t:1204_1": "Yasmā bhagavā tadā devasikaṃ vaḷañjanasamāpattiyo sabbāpi aparihāpetvā samāpajji evāti dassento “nibbānapuraṃ pavisanto”tiādimāha.",
  "tika-s0301t:1204_2": "Catuvīsati…pe…",
  "tika-s0301t:1204_3": "pavisitvāti ettha keci tāva āhu “bhagavā devasikaṃ dvādasakoṭisatasahassakkhattuṃ mahākaruṇāsamāpattiṃ samāpajjati,",
  "tika-s0301t:1204_4": "dvādasakoṭisatasahassakkhattumeva phalasamāpattiṃ samāpajjati,",
  "tika-s0301t:1204_5": "tasmā tadāpi catuvīsatikoṭisatasahassasaṅkhā samāpattiyo samāpajjati.",
  "tika-s0301t:1204_6": "Vuttañhetaṃ bhagavatā ‘tathāgataṃ,",
  "tika-s0301t:1204_7": "bhikkhave,",
  "tika-s0301t:1204_8": "arahantaṃ sammāsambuddhaṃ dve vitakkā bahulaṃ samudācaranti khemo ca vitakko paviveko ca vitakko’ti.",
  "tika-s0301t:1204_9": "Khemo hi vitakko bhagavato mahākaruṇāsamāpattiṃ pūretvā ṭhito,",
  "tika-s0301t:1204_10": "pavivekavitakko arahattaphalasamāpattiṃ.",
  "tika-s0301t:1204_11": "Buddhānaṃ hi bhavaṅgaparivāso lahuko matthakappatto samāpattīsu vasībhāvo,",
  "tika-s0301t:1204_12": "tasmā samāpajjanavuṭṭhānāni katipayacittakkhaṇeheva ijjhanti.",
  "tika-s0301t:1204_13": "Pañca rūpāvacarasamāpattiyo catasso arūpasamāpattiyo appamaññāsamāpattiyā saddhiṃ nirodhasamāpatti arahattaphalasamāpatti",
  "tika-s0301t:1204_14": "cāti dvādasetā samāpattiyo bhagavā paccekaṃ divase divase koṭisatasahassakkhattuṃ purebhattaṃ samāpajjati,",
  "tika-s0301t:1204_15": "tathā pacchābhattanti evaṃ catuvīsatikoṭisatasahassasaṅkhā devasikaṃ vaḷañjanakakasiṇasamāpattiyo”ti.",
  "tika-s0301t:1205_0": "Apare panāhu “yaṃ taṃ bhagavatā abhisambodhidivase pacchimayāme paṭiccasamuppādaṅgamukhena paṭilomanayena",
  "tika-s0301t:1205_1": "jarāmaraṇato paṭṭhāya ñāṇaṃ otāretvā anupadadhammavipassanaṃ ārabhantena yathā nāma puriso suviduggaṃ",
  "tika-s0301t:1205_2": "mahāgahanaṃ mahāvanaṃ chindanto antarantarā nisānasilāyaṃ pharasuṃ nisitaṃ karoti,",
  "tika-s0301t:1205_3": "evamevaṃ nisānasilāsadisiyo samāpattiyo antarantarā samāpajjitvā ñāṇassa tikkhavisadabhāvaṃ sampādetuṃ",
  "tika-s0301t:1205_4": "anulomapaṭilomato paccekaṃ paṭiccasamuppādaṅgesu lakkhakoṭisamāpattisamāpajjanavasena sammasanañāṇaṃ",
  "tika-s0301t:1205_5": "pavatteti,",
  "tika-s0301t:1205_6": "tadanusārena bhagavā buddhabhūtopi anulomapaṭilomato paṭiccasamuppādaṅgamukhena vipassanāvasena divase divase lakkhakoṭiphalasamāpattiyo samāpajjati,",
  "tika-s0301t:1205_7": "taṃ sandhāya vuttaṃ,",
  "tika-s0301t:1205_8": "‘catuvīsatikoṭisatasahassasaṅkhā samāpattiyo pavisitvā”’ti.",
  "tika-s0301t:1206_0": "Imāni dvepi samanantarāneva paccavekkhaṇāyapi yebhuyyena nānantariyakatāya jhānapakkhikabhāvato.",
  "tika-s0301t:1206_1": "Yasmā sabbapacchimaṃ bhavaṅgacittaṃ tato tato cavanato “cutī”ti vuccati,",
  "tika-s0301t:1206_2": "tasmā na kevalaṃ ayameva bhagavā,",
  "tika-s0301t:1206_3": "atha kho sabbepi sattā bhavaṅgacitteneva cavantīti dassetuṃ “ye hi kecī”tiādi vuttaṃ.",
  "tika-s0301t:1206_4": "Dukkhasaccenāti dukkhasaccapariyāpannena cuticittena kālaṃ kālakiriyaṃ karonti pāpuṇanti,",
  "tika-s0301t:1206_5": "kālagamanato vā karonti peccāti.",
  "tika-s0301t:1207_0": "Paṭibhāgapuggalavirahito sīlādiguṇehi asadisatāya sadisapuggalarahito.",
  "tika-s0301t:1207_1": "Saṅkhārā vūpasammanti etthāti vūpasamoti evaṃ saṅkhātaṃ ñātaṃ kathitaṃ nibbānameva sukhanti.",
  "tika-s0301t:1207_2": "Lomahaṃsanakoti lomānaṃ haṭṭhabhāvāpādano.",
  "tika-s0301t:1207_3": "Bhiṃsanakoti avītarāgānaṃ bhayajanako āsi ahosi.",
  "tika-s0301t:1207_4": "Sabbākāravaraguṇūpeteti sabbehi ākāravarehi uttamakāraṇehi sīlādiguṇehi samannāgate.",
  "tika-s0301t:1207_5": "Asaṅkuṭitenāti akuṭitena vipphārikābhāvato.",
  "tika-s0301t:1207_6": "Suvikasitenevāti pītisomanassayogato suṭṭhu vikasitena.",
  "tika-s0301t:1207_7": "Vedanaṃ adhivāsesi sabhāvasamudayādito suṭṭhu paññātattā.",
  "tika-s0301t:1207_8": "Anāvaraṇavimokkho sabbaso nibbidabhāvo.",
  "tika-s0301t:1207_9": "Tenāha “apaññattibhāvūpagamo”ti.",
  "tika-s0301t:1207_10": "Pajjotanibbānasadisoti padīpassa nibbānasadiso tattha vilīyitvā avaṭṭhānābhāvato.",
  "tika-s0301t:1208_0": "Parinibbānasuttavaṇṇanā niṭṭhitā.",
  "tika-s0301t:1209_0": "Dutiyavaggavaṇṇanā niṭṭhitā.",
  "tika-s0301t:1210_0": "Sāratthappakāsiniyā saṃyuttanikāya-aṭṭhakathāya",
  "tika-s0301t:1211_0": "Brahmasaṃyuttavaṇṇanāya līnatthappakāsanā samattā.",
  "tika-s0301t:1214_0": "7. Brāhmaṇasaṃyuttaṃ",
  "tika-s0301t:1215_0": "1. Arahantavaggo",
  "tika-s0301t:1216_0": "1. Dhanañjānīsuttavaṇṇanā",
  "tika-s0301t:1217_0": "187.",
  "tika-s0301t:1217_1": "Dhanañjānigottāti ettha pubbapurisato āgatassa kulavaṃsassa nāmābhidhānasaṅkhātaṃ gaṃ tāyatīti gottaṃ.",
  "tika-s0301t:1217_2": "(Kiṃ pana tanti?",
  "tika-s0301t:1217_3": "Aññakulaparamparāsādhāraṇaṃ tassa kulassa ādipurisasamudāgataṃ taṃkulapariyāpannasādhāraṇaṃ sāmaññarūpanti",
  "tika-s0301t:1217_4": "daṭṭhabbaṃ.) Dhanañjānigottaṃ etissanti dhanañjānigottā.",
  "tika-s0301t:1217_5": "Tassā udānassa kāraṇaṃ pucchitvā ādito paṭṭhāya vibhāvetuṃ “so kirā”tiādi vuttaṃ.",
  "tika-s0301t:1217_6": "Nānārasabhojanaṃ detīti yojanā.",
  "tika-s0301t:1217_7": "Pañcagorasasampāditaṃ sālibhattaṃ sūpasākabyañjanaṃ nānārasaṃ brāhmaṇabhojanaṃ.",
  "tika-s0301t:1217_8": "Maṇḍalaggakhagganti maṇḍalaggasaṅkhātaṃ khaggaṃ.",
  "tika-s0301t:1217_9": "Duvidho hi khaggo maṇḍalaggo dīghaggoti.",
  "tika-s0301t:1217_10": "Tattha yassa aggo maṇḍalākārena ṭhito,",
  "tika-s0301t:1217_11": "so maṇḍalaggo.",
  "tika-s0301t:1217_12": "Yassa pana asiputtikā viya dīgho,",
  "tika-s0301t:1217_13": "so dīghaggo.",
  "tika-s0301t:1218_0": "Sāsanāti anusāsanā. “Namo…pe…",
  "tika-s0301t:1218_1": "sambuddhassā”ti evaṃ vuttā pañcapadikagāthā.",
  "tika-s0301t:1218_2": "Satthusāsane hi lokiyacchandaṃ anapekkhitvā esā pañcapadikagāthāti daṭṭhabbā.",
  "tika-s0301t:1218_3": "Okkāvaradharāti pubbapurisasaṅkhātaukkākavaṃsavaradhārikā.",
  "tika-s0301t:1218_4": "Sakkāti sakkuṇeyyaṃ.",
  "tika-s0301t:1219_0": "Evanti “sace me aṅgamaṅgānī”tiādinā iminā pakārena.",
  "tika-s0301t:1219_1": "“Pañca gāthāsatāni pana aṭṭhakathaṃ āruḷhāni,",
  "tika-s0301t:1219_2": "idha pana dve eva uddhaṭā”ti vadanti.",
  "tika-s0301t:1219_3": "Paharituṃ vāti ekavārampi hatthena vā pādena vā paharitumpi parāmasitumpi asakkontoti attho.",
  "tika-s0301t:1219_4": "So hi tassā ariyasāvikāya ānubhāvena attano sāmatthiyena vase vattāpanatthaṃ santajjitvāpi tadanuvattanto nibbiso ahosi.",
  "tika-s0301t:1219_5": "Tenāha “bhotī”tiādi.",
  "tika-s0301t:1220_0": "Tassa brāhmaṇassāti attano sāmikabrāhmaṇassa.",
  "tika-s0301t:1220_1": "Upasaṃharantīti upanentī.",
  "tika-s0301t:1220_2": "Tasmiṃ samayeti tasmiṃ dukkhuppattikāle “sabbe saṅkhārā dukkhā”ti bhagavato vacanaṃ anussaritvā “dasabalassa",
  "tika-s0301t:1220_3": "bhagavato”tiādīsu yathāparicitaṃ guṇapadaṃ anussari.",
  "tika-s0301t:1220_4": "Tenāha “dasabalaṃ sarī”ti.",
  "tika-s0301t:1221_0": "Khantisoraccarahitatāya kujjhitvā.",
  "tika-s0301t:1221_1": "Bhijjitvāti saṃyatābhāvato tassa brāhmaṇassa antare mettibhedena bhijjitvā.",
  "tika-s0301t:1221_2": "Evamevāti yathā etarahi akāraṇena,",
  "tika-s0301t:1221_3": "evameva aññadāpi akāraṇenāti attho.",
  "tika-s0301t:1221_4": "Nikkāraṇatādīpane evaṃ- saddo, eva-",
  "tika-s0301t:1221_5": "saddo pana avadhāraṇattho.",
  "tika-s0301t:1221_6": "Nikkāraṇatā ca nāma niratthakatā,",
  "tika-s0301t:1221_7": "niratthakavippalāpabhāvenettha evaṃ-",
  "tika-s0301t:1221_8": "saddassa gahaṇe pavatti gavesitabbā.",
  "tika-s0301t:1221_9": "Garahattho vāyaṃ evaṃ-",
  "tika-s0301t:1221_10": "saddo anekatthattā nipātānaṃ.",
  "tika-s0301t:1221_11": "Garahatthatā cassa vasalisaddasannidhānato pākaṭā eva.",
  "tika-s0301t:1222_0": "Gāmanigamaraṭṭhapūjitoti iminā gāmanigamaraṭṭhasāmikehi pūjitabhāvo dīpito gāmādīnaṃ tesaṃ vase vattanato.",
  "tika-s0301t:1222_1": "Asukassa nāma puggalassa.",
  "tika-s0301t:1222_2": "Sesanti abhikkantantiādi,",
  "tika-s0301t:1222_3": "yampi caññaṃ idhāgataṃ heṭṭhā vaṇṇitañca.",
  "tika-s0301t:1223_0": "Dhanañjānīsuttavaṇṇanā niṭṭhitā.",
  "tika-s0301t:1224_0": "2. Akkosasuttavaṇṇanā",
  "tika-s0301t:1225_0": "188.",
  "tika-s0301t:1225_1": "Bhāradvājova soti bhāradvājo nāma eva so brāhmaṇo.",
  "tika-s0301t:1225_2": "Gottavasena hi tayidaṃ nāmaṃ,",
  "tika-s0301t:1225_3": "visesena panetaṃ jātanti dassetuṃ “pañcamattehī”tiādi vuttaṃ.",
  "tika-s0301t:1225_4": "Jānikatāti ñātivaggahānikatā.",
  "tika-s0301t:1225_5": "Pakkho bhinnoti tato eva ñātipakkho naṭṭho.",
  "tika-s0301t:1225_6": "Yathā domanassito anattamanoti vattabbaṃ labhati,",
  "tika-s0301t:1225_7": "evaṃ kupitoti āha “domanassena cā”ti.",
  "tika-s0301t:1225_8": "Dasahīti anavasesapariyādānavasena vuttaṃ pañcahi gāthāsatehi akkosanto tathā akkoseyyāti katvā.",
  "tika-s0301t:1225_9": "Tattha pana yena kenaci akkosantopi akkosatiyeva nāma.",
  "tika-s0301t:1225_10": "Karosi mama bhātikassa pabbajjaṃ.",
  "tika-s0301t:1226_0": "Sambhuñjatīti sambhogaṃ karoti.",
  "tika-s0301t:1226_1": "Akkosādīhi ekato bhuñjati.",
  "tika-s0301t:1226_2": "Vītiharatīti byatihāraṃ karoti,",
  "tika-s0301t:1226_3": "akkosato paccakkosanādinā vinimayaṃ karotīti attho.",
  "tika-s0301t:1226_4": "Tenāha “katassa paṭikāraṃ karotī”ti.",
  "tika-s0301t:1226_5": "Assa anussavavasena sutvā “sapati ma”nti saññino bhayaṃ uppajjīti yojanā.",
  "tika-s0301t:1226_6": "Assāti brāhmaṇassa.",
  "tika-s0301t:1226_7": "Sutvāti padaṃ ubhayatthāpi yojetabbaṃ “tavevetaṃ brāhmaṇāti sutvā,",
  "tika-s0301t:1226_8": "anussavavasena sutvā”ti ca.",
  "tika-s0301t:1226_9": "Kāmaṃ kisavacchādayo sapanaṃ nādaṃsu,",
  "tika-s0301t:1226_10": "devatānaṃyeva hi so attho,",
  "tika-s0301t:1226_11": "sattānaṃ pana tathā saññā uppannā,",
  "tika-s0301t:1226_12": "sopi tathāsaññī ahosi.",
  "tika-s0301t:1226_13": "Tenāha “anussavavasenā”ti.",
  "tika-s0301t:1227_0": "Dantassa sabbaso damathaṃ upagatattā.",
  "tika-s0301t:1227_1": "Nibbisevanassāti rāgadosādihetukavipphandanarahitassa.",
  "tika-s0301t:1227_2": "Tassevāti paṭikujjhantasseva puggalassa tena kodhena pāpaṃ hoti pāpassa santānantarasaṅkantiyā abhāvato.",
  "tika-s0301t:1227_3": "Keci pana “tassevāti tasseva paṭikujjhantapurisassa tena paṭikujjhanena.",
  "tika-s0301t:1227_4": "Pāpiyoti paṭikujjhantapuggalassa lāmakataro”ti evamettha atthaṃ vadanti.",
  "tika-s0301t:1227_5": "Satiyā samannāgato hutvā paṭisaṅkhāne ṭhito adhivāseti,",
  "tika-s0301t:1227_6": "na saho mūḷho hutvāti adhippāyo.",
  "tika-s0301t:1227_7": "Ubhinnaṃ tikicchantanti ubhinnaṃ uppannakodhasaṅkhātaṃ kilesabyādhiṃ tikicchantaṃ vūpasamentaṃ taṃ puggalaṃ.",
  "tika-s0301t:1227_8": "Yo puggalotiādinā purimāsu gāthāsu pavattitāni padāni sambandhitvā dasseti.",
  "tika-s0301t:1227_9": "Pañcasu khandhesu yāthāvato vinītā ariyadhammassa kovidā nāma hontīti āha “dhammassāti pañcakkhandhadhammassā”ti.",
  "tika-s0301t:1227_10": "Idāni tamatthaṃ paripuṇṇaṃ katvā dassento āha “catusaccadhammassa vā”ti.",
  "tika-s0301t:1228_0": "Akkosasuttavaṇṇanā niṭṭhitā.",
  "tika-s0301t:1229_0": "3. Asurindakasuttavaṇṇanā",
  "tika-s0301t:1230_0": "189.",
  "tika-s0301t:1230_1": "Tenevāti bhātupabbajiteneva.",
  "tika-s0301t:1230_2": "Assevāti titikkhassa.",
  "tika-s0301t:1230_3": "“Taṃ jayaṃ hotī”ti liṅgavipallāsavasena vuttanti āha “so jayo hotī”ti,",
  "tika-s0301t:1230_4": "dujjayaṃ kodhaṃ titikkhāya jinantassāti adhippāyo.",
  "tika-s0301t:1230_5": "Yasmā titikkhādayo na kodhavasikaṃ dhuraṃ,",
  "tika-s0301t:1230_6": "taṃ pana bālānaṃ maññanāmattanti idha imamatthaṃ vibhāvetuṃ “katamassā”tiādi vuttaṃ.",
  "tika-s0301t:1230_7": "Vijānatova jayo na avijānato titikkhāya abhāvato.",
  "tika-s0301t:1230_8": "Na hi avijānanto andhabālo kodhaṃ vijetuṃ sakkoti.",
  "tika-s0301t:1230_9": "Kevalaṃ jayaṃ maññati kilesehi parājito samānopīti adhippāyo.",
  "tika-s0301t:1231_0": "Asurindakasuttavaṇṇanā niṭṭhitā.",
  "tika-s0301t:1232_0": "4. Bilaṅgikasuttavaṇṇanā",
  "tika-s0301t:1233_0": "190.",
  "tika-s0301t:1233_1": "Suddhanti kevalaṃ sambhāravirahitaṃ.",
  "tika-s0301t:1233_2": "Sambhārayuttanti kaṭukabhaṇḍādisambhārasahitaṃ.",
  "tika-s0301t:1233_3": "Kañjito nibbattattā kañjikaṃ, āranālaṃ,",
  "tika-s0301t:1233_4": "bilaṅganti attho.",
  "tika-s0301t:1233_5": "Nāmaṃ gahitaṃ saṅgītikāle “bilaṅgikabhāradvājo”ti visesanavasena.",
  "tika-s0301t:1233_6": "Tayoti dhanañjāniyā sāmiko bhāradvājo,",
  "tika-s0301t:1233_7": "akkosakabhāradvājo,",
  "tika-s0301t:1233_8": "asundarikabhāradvājoti ādito tīsu suttesu āgatā tayo.",
  "tika-s0301t:1233_9": "Meti mayhaṃ.",
  "tika-s0301t:1234_0": "Bilaṅgikasuttavaṇṇanā niṭṭhitā.",
  "tika-s0301t:1235_0": "5. Ahiṃsakasuttavaṇṇanā",
  "tika-s0301t:1236_0": "191.",
  "tika-s0301t:1236_1": "Esāti brāhmaṇo.",
  "tika-s0301t:1236_2": "“Ahiṃsako aha”nti tadatthaṃ sādhetuṃ icchāya kathesīti vuttaṃ “ahiṃsakapañhaṃ pucchī”ti.",
  "tika-s0301t:1236_3": "Tathā ce assāti yathā te nāmassa attho,",
  "tika-s0301t:1236_4": "tathā cetaṃ bhaveyyāsi anvatthanāmako bhaveyyāsi ahiṃsako eva siyāti.",
  "tika-s0301t:1236_5": "Na dukkhāpeti dukkhamattampi na uppādeti,",
  "tika-s0301t:1236_6": "dukkhato apanetīti attho.",
  "tika-s0301t:1237_0": "Ahiṃsakasuttavaṇṇanā niṭṭhitā.",
  "tika-s0301t:1238_0": "6. Jaṭāsuttavaṇṇanā",
  "tika-s0301t:1239_0": "192. Jaṭāpañhassāti “antojaṭā bahijaṭā”ti evaṃ jaṭāpariyāyassa pañhassa.",
  "tika-s0301t:1240_0": "Jaṭāsuttavaṇṇanā niṭṭhitā.",
  "tika-s0301t:1241_0": "7. Suddhikasuttavaṇṇanā",
  "tika-s0301t:1242_0": "193.",
  "tika-s0301t:1242_1": "Suddhikapañhassāti “nābrāhmaṇo sujjhatī”ti evaṃ suddhasannissitassa pañhassa.",
  "tika-s0301t:1242_2": "Sīlasampannoti pañcavidhaniyamalakkhaṇena sīlena samannāgato.",
  "tika-s0301t:1242_3": "Tapokammanti anasanapañcātapatappanādiparibhedanatapokammaṃ karontopi.",
  "tika-s0301t:1242_4": "Vijjāti tayo vedāti vadanti “tāya idhalokatthaṃ paralokatthaṃ ñāyantī”ti katvā.",
  "tika-s0301t:1242_5": "Gottacaraṇanti gottasaṅkhātaṃ caraṇaṃ.",
  "tika-s0301t:1242_6": "Brāhmaṇo sujjhati jeṭṭhajātikattā.",
  "tika-s0301t:1242_7": "Tathā hi so eva tapaṃ ācarituṃ labhati, na itaro.",
  "tika-s0301t:1242_8": "Aññā lāmikā pajāti itaravaṇṇaṃ vadati.",
  "tika-s0301t:1242_9": "Vacanasahassampīti gāthānekasahassampi.",
  "tika-s0301t:1242_10": "Anto kilesehi pūtiko sabhāvena pūtiko.",
  "tika-s0301t:1242_11": "Kiliṭṭhehi kāyakammādīhi kāyaduccaritādīhi.",
  "tika-s0301t:1243_0": "Suddhikasuttavaṇṇanā niṭṭhitā.",
  "tika-s0301t:1244_0": "8. Aggikasuttavaṇṇanā",
  "tika-s0301t:1245_0": "194.",
  "tika-s0301t:1245_1": "Aggiparicaraṇavasenāti aggihuttajuhanavasena.",
  "tika-s0301t:1245_2": "Sannihitoti missībhāvaṃ sampāpito.",
  "tika-s0301t:1245_3": "Tathābhūto ca so sappinā saddhiṃ yojito nāma hotīti āha “saṃyojito”ti.",
  "tika-s0301t:1245_4": "Apāyamaggaṃ okkamati micchādiṭṭhimicchāsaṅkappādīnaṃ attano santāne samuppādanato.",
  "tika-s0301t:1245_5": "Tenāha “imaṃ laddhi”ntiādi.",
  "tika-s0301t:1246_0": "Jātiyāti sadosakiriyāparādhassa asambhavena parisuddhāya jātiyā.",
  "tika-s0301t:1246_1": "Nānappakāre aṭṭhārasavijjāṭṭhānasaññite ganthe.",
  "tika-s0301t:1246_2": "Sutavāti sutvā niṭṭhaṃ patto aggadakkhiṇeyyattāti adhippāyo.",
  "tika-s0301t:1247_0": "Pubbenivāsañāṇenāti idaṃ loke sāsane ca niruḷhatāvasena vuttaṃ.",
  "tika-s0301t:1247_1": "Aññe hi pubbenivāsaṃ jānantā pubbenivāsañāṇeneva jānanti,",
  "tika-s0301t:1247_2": "bhagavā pana sabbaññutaññāṇenapi jānāti.",
  "tika-s0301t:1247_3": "Dibbena cakkhunāti etthāpi eseva nayo.",
  "tika-s0301t:1247_4": "Sabbaso jāti khīyati etenāti jātikkhayo,",
  "tika-s0301t:1247_5": "aggamaggo,",
  "tika-s0301t:1247_6": "tena pattabbattā āpannattā ca jātikkhayo arahattaṃ.",
  "tika-s0301t:1247_7": "Jānitvā vositavosānoti vijānitabbaṃ catusaccadhammaṃ maggañāṇena jānitvā soḷasannampi kiccānaṃ vositavosāno.",
  "tika-s0301t:1248_0": "Uppattiṃ dīpetvāti pāyasadānassa āgamanaṃ pakāsetvā.",
  "tika-s0301t:1248_1": "Gāthāhi abhigītanti dvīhi gāthāhi mayā abhigītaṃ.",
  "tika-s0301t:1248_2": "Abhuñjitabbanti bhuñjituṃ na yuttaṃ.",
  "tika-s0301t:1248_3": "“Abhojaneyya”nti kasmā vuttaṃ,",
  "tika-s0301t:1248_4": "nanu bhagavato ajjhāsayo accantameva suddhoti?",
  "tika-s0301t:1248_5": "Saccametaṃ,",
  "tika-s0301t:1248_6": "brāhmaṇo pana pubbe adātukāmo pacchā gāthā sutvā dhammadesanāya muduhadayo hutvā dātukāmo ahosi,",
  "tika-s0301t:1248_7": "tasmā taṃ bhikkhūnaṃ anāgate diṭṭhānugatiāpajjanatthaṃ paṭikkhipi.",
  "tika-s0301t:1248_8": "Tathā hi anantarasutte kasibhāradvājasutte ca evameva paṭipajji.",
  "tika-s0301t:1248_9": "Tenāha “tvaṃ brāhmaṇā”tiādi.",
  "tika-s0301t:1248_10": "Kilañjamhi…pe…",
  "tika-s0301t:1248_11": "pakāsitāti etena gāthaṃ uddesaṭṭhāneva ṭhapetvā bhagavā brāhmaṇassa vitthārena dhammaṃ desesīti dasseti.",
  "tika-s0301t:1248_12": "Gāyanenāti gāyanakena,",
  "tika-s0301t:1248_13": "gānena vā.",
  "tika-s0301t:1248_14": "Atthañca dhammañcāti sadevakassa lokassa hitañceva tassa kāraṇañca.",
  "tika-s0301t:1248_15": "Sampassantānanti sammadeva passantānaṃ.",
  "tika-s0301t:1248_16": "Dhammoti paveṇiāgato cārittadhammo na hoti.",
  "tika-s0301t:1248_17": "Bhojanesu ukkaṃsagataṃ dassetuṃ “sudhābhojana”nti āha.",
  "tika-s0301t:1248_18": "Dhamme satīti ariyānaṃ ācāradhamme sati taṃ ālambitvā jīvantānaṃ etadeva seṭṭhanti “somaṃ bhuñjeyya pāyasa”nti taṃ ārabbha kathāya uppannattā.",
  "tika-s0301t:1249_0": "Sallakkheti ayaṃ brāhmaṇo.",
  "tika-s0301t:1249_1": "Sesā paccayā niddosā te ārabbha kathāya appavattitattā.",
  "tika-s0301t:1249_2": "Kukkuccavūpasantanti aggiāhitapadassa viya saddasiddhi veditabbā.",
  "tika-s0301t:1249_3": "Annena pānenāti lakkhaṇavacanametaṃ yathā “kākehi sappi rakkhitabba”nti.",
  "tika-s0301t:1249_4": "Tenāha “desanāmattameta”nti.",
  "tika-s0301t:1249_5": "Bahusassaphaladāyakaṃ sukhettaṃ viya paṭiyattanti sammā kasanabījanaudakānayanāpanayanādinā susajjitaṃ",
  "tika-s0301t:1249_6": "khettaṃ viya sīlādiguṇavisesasampādanena paṭiyattaṃ puññakkhettaṃ etaṃ.",
  "tika-s0301t:1250_0": "Aggikasuttavaṇṇanā niṭṭhitā.",
  "tika-s0301t:1251_0": "9. Sundarikasuttavaṇṇanā",
  "tika-s0301t:1252_0": "195.",
  "tika-s0301t:1252_1": "Ānetvā hunitabbato āhuti.",
  "tika-s0301t:1252_2": "Sappimadhupāyasādīhi aggiṃ juhoti etthāti aggihuttaṃ,",
  "tika-s0301t:1252_3": "sādhiṭṭhānaṃ veditabbaṃ.",
  "tika-s0301t:1252_4": "Tenāha “agyāyatana”ntiādi.",
  "tika-s0301t:1252_5": "Suvisodhito cassāti nihīnajātikānaṃ anena suṭṭhu visodhito ca bhaveyya.",
  "tika-s0301t:1252_6": "“Me”ti padaṃ ānetvā sambandho.",
  "tika-s0301t:1253_0": "Aphalaṃ karotīti ito paṭṭhāya yāva demīti padaṃ.",
  "tika-s0301t:1253_1": "Tāva anantarasuttavaṇṇanāya āgatasadisamevāti peyyālavasena ṭhapesi,",
  "tika-s0301t:1253_2": "na sappisaṅkhāraṭṭhapanaṃ.",
  "tika-s0301t:1253_3": "Himapātassa ca sītavātassa ca paṭibāhanatthanti akāraṇametanti taṃ anādiyitvā aññameva sukāraṇaṃ dassetuṃ “paṭibalovā”tiādi vuttaṃ.",
  "tika-s0301t:1253_4": "Sañjānitvāti “nāyaṃ brāhmaṇo”ti sañjānitvā.",
  "tika-s0301t:1254_0": "Nīcakesantanti rassakesantaṃ.",
  "tika-s0301t:1254_1": "Brāhmaṇānaṃ suddhiatthā sikhāti āha “pavattamattampi,",
  "tika-s0301t:1254_2": "sikhaṃ adisvā”ti,",
  "tika-s0301t:1254_3": "“paramahaṃsaparikkhādinā”ti keci.",
  "tika-s0301t:1255_0": "Akāraṇaṃ dakkhiṇeyyabhāvassa jāti adakkhiṇeyyabhāvahetūnaṃ pāpadhammānaṃ apaṭikkhepabhāvato.",
  "tika-s0301t:1255_1": "Etanti sīlādibhedaṃ caraṇaṃ.",
  "tika-s0301t:1255_2": "Dakkhiṇeyyabhāvassa kāraṇaṃ adakkhiṇeyyabhāvakārakapāpadhammānaṃ tadaṅgādivasena pajahanato.",
  "tika-s0301t:1255_3": "Assāti brāhmaṇassa.",
  "tika-s0301t:1255_4": "Tamatthanti taṃ dakkhiṇeyyabhāvassa kāraṇatāsaṅkhātamatthaṃ upamāya vibhāvento.",
  "tika-s0301t:1255_5": "Sālādikaṭṭhā jātovāti sālādivisuddhakaṭṭhāva jāto.",
  "tika-s0301t:1255_6": "Sāpānadoṇiādiavisuddhakaṭṭhā jāto aggikiccaṃ na ca na karoti.",
  "tika-s0301t:1255_7": "Evanti yathā aggi yato kutoci jātopi aggikiccaṃ karotiyeva,",
  "tika-s0301t:1255_8": "evaṃ caṇḍālakulādīsu jātopi dakkhiṇeyyo na na hoti guṇasampadāvasena ariyānaṃ vaṃse pajātattāti āha “guṇasampattiyā jātimā”ti.",
  "tika-s0301t:1255_9": "Dhitiyā guṇasampattiyā pamukhabhāvaṃ dassetuṃ “so hī”tiādi vuttaṃ.",
  "tika-s0301t:1255_10": "Tattha dhitiyāti vīriyena.",
  "tika-s0301t:1255_11": "Tañhi anuppannānaṃ kusaladhammānaṃ uppādanaparibrūhanehi te dhāreti.",
  "tika-s0301t:1255_12": "Hiriyā dose nisedheti,",
  "tika-s0301t:1255_13": "sammadeva pāpānaṃ jigucchane sati tesaṃ pavattiyā avasaro eva natthi.",
  "tika-s0301t:1255_14": "Monadhammena ñāṇasaṅkhātena ottappadhammena.",
  "tika-s0301t:1255_15": "Kāraṇākāraṇajānanakoti tesaṃ tesaṃ dhammānaṃ yathābhūtaṃ ṭhānaṃ,",
  "tika-s0301t:1255_16": "pāpadhammānaṃ vā vippakārasabhāvaṭṭhānaṃ jānanako.",
  "tika-s0301t:1256_0": "Paramatthasaccena nibbānena ārammaṇapaccayabhūtena ariyamaggena danto.",
  "tika-s0301t:1256_1": "Indriyadamenāti tato eva ariyena indriyasaṃvarena upagato.",
  "tika-s0301t:1256_2": "Vidanti tehi saccānīti vedā.",
  "tika-s0301t:1256_3": "Maggavedānaṃ antanti ariyaphalaṃ.",
  "tika-s0301t:1256_4": "Kilesānaṃ antanti tesaṃ anuppādanirodhaṭṭhānaṃ.",
  "tika-s0301t:1256_5": "Yaññoti aggaphalaṃ.",
  "tika-s0301t:1256_6": "Niratthakanti aphalaṃ tesaṃ anāgamanato,",
  "tika-s0301t:1256_7": "āgatānampi aggadakkhiṇeyyābhāvato.",
  "tika-s0301t:1256_8": "Juhati deti.",
  "tika-s0301t:1257_0": "Suyiṭṭhanti sudānaṃ aggadakkhiṇeyyalābhena.",
  "tika-s0301t:1257_1": "Suhutanti tasseva vevacanaṃ.",
  "tika-s0301t:1257_2": "Atha vā suyiṭṭhanti suṭṭhu sammadeva yiṭṭhaṃ sāre upanītaṃ mama idaṃ deyyavatthu.",
  "tika-s0301t:1257_3": "Suhutanti etthāpi eseva nayo.",
  "tika-s0301t:1258_0": "Upahaṭamatteti brāhmaṇena “bhuñjatu bhava”nti upanītamatte.",
  "tika-s0301t:1258_1": "Nibbattitojamevāti savatthukaṃ aggahetvā vatthuto vivecitaojameva.",
  "tika-s0301t:1258_2": "Tena taṃ sukhumattaṃ gatanti taṃ habyasesaṃ sabbaso sukhumabhāvaṃ gatanti ojāya anoḷārikatāya purimākāreneva paññāyamānataṃ sandhāya vuttaṃ,",
  "tika-s0301t:1258_3": "na pana ojāya eva kevalāya gahaṇaṃ sandhāya.",
  "tika-s0301t:1258_4": "Sā hi avinibbhogavuttitāya visuṃ gaṇhituṃ na sakkā,",
  "tika-s0301t:1258_5": "tasmā devatāhipi savatthukā gayhati.",
  "tika-s0301t:1258_6": "Manussānaṃ vatthūti karajakāyamāha.",
  "tika-s0301t:1258_7": "Oḷārikavatthutāya devānaṃ viya gahaṇī na tikkhāti dibbojasammissatāya sammā pariṇāmaṃ na gacchati.",
  "tika-s0301t:1258_8": "Sukhumāpi samānā dibbojā tena pāyasena missitā oḷārikasammissatāya sukhumavatthukānaṃ devānaṃ sukhadā",
  "tika-s0301t:1258_9": "na hotīti imamatthaṃ dasseti “goyūse panā”tiādinā.",
  "tika-s0301t:1258_10": "Paribhogavatthuno oḷārikatāya vā devānaṃ dukkaraṃ sammā pariṇāmetuṃ,",
  "tika-s0301t:1258_11": "dibbojāya garutarabhāvena manussānaṃ.",
  "tika-s0301t:1258_12": "Tenāha bhagavā “na khvāha”ntiādi.",
  "tika-s0301t:1258_13": "Samāpatticittasamuṭṭhitā tejodhātu jhānānubhāvasantejitā tikkhatarā hotīti vuttaṃ “aṭṭha…pe…",
  "tika-s0301t:1258_14": "pariṇāmeyyā”ti.",
  "tika-s0301t:1258_15": "Bhagavato pana suddheneva pariṇamatīti vuttaṃ “pākatikenevā”ti,",
  "tika-s0301t:1258_16": "jhānānubhāvappattena jhānena vinā sabhāvasiddheneva.",
  "tika-s0301t:1259_0": "“Appaharite”ti ettha appa-",
  "tika-s0301t:1259_1": "saddo “appiccho”tiādīsu viya abhāvatthoti āha “appahariteti aharite”ti.",
  "tika-s0301t:1259_2": "Pātisatepi pāyase.",
  "tika-s0301t:1259_3": "Na āluḷatīti na āvilaṃ hoti.",
  "tika-s0301t:1259_4": "Anāgantāva gaccheyya “attanāpi na paribhuñji,",
  "tika-s0301t:1259_5": "aññesaṃ na dāpesi,",
  "tika-s0301t:1259_6": "kevalaṃ pāyasaṃ nāsesī”ti domanassappatto.",
  "tika-s0301t:1260_0": "Dāru samādahānoti dāruhariddi dārusmiṃ tassa dahanto.",
  "tika-s0301t:1260_1": "Yadītiādi dārujhāpanassa bahiddhabhāvasādhanaṃ asuddhahetūnaṃ paṭipakkhābhāvato tassa.",
  "tika-s0301t:1260_2": "Khandhādīsu kusalāti tesu sabhāvato samudayato atthaṅgamato assādato ādīnavato nissaraṇato jānanato chekā paṇḍitā.",
  "tika-s0301t:1260_3": "Ñāṇajotinti ñāṇamayaṃ jotiṃ.",
  "tika-s0301t:1260_4": "Jālemīti pajjalitaṃ karomi.",
  "tika-s0301t:1260_5": "Niccaṃ pajjalitaggi sabbatthakameva vigatasammohandhakāratāya ekobhāsabhāvato.",
  "tika-s0301t:1260_6": "Sabbaso vikkhepābhāvato niccasamāhitatto.",
  "tika-s0301t:1260_7": "Evaṃ vadatīti caritaṃ brahmacariyaṃ gahetvā carāmīti evaṃ vattamānaṃ viya vadati āsannataṃ hadaye ṭhapetvā.",
  "tika-s0301t:1261_0": "Khāribhāroti khāribhārasadiso.",
  "tika-s0301t:1261_1": "Tenāha “yathā”tiādi.",
  "tika-s0301t:1261_2": "Khandhena vayhamānoti kāje pakkhipitvā khandhena vayhamāno.",
  "tika-s0301t:1261_3": "Pathaviyā saddhiṃ phuseti bhārassa garukabhāvena kājassa pariṇamanena.",
  "tika-s0301t:1261_4": "Mānena attano jātiādīni paggaṇhato aññassa tāni na sahatīti āha –",
  "tika-s0301t:1261_5": "“tattha tattha issaṃ uppādento”ti,",
  "tika-s0301t:1261_6": "tattha tattha jātiādimānavatthusmiṃ garutaraggahaṇena saṃsīdeyyāti adhippāyo.",
  "tika-s0301t:1261_7": "Kodho dhūmoti yathāpi bhāsuro aggi dhūmena upakkiliṭṭho,",
  "tika-s0301t:1261_8": "evaṃ kodhena upakkiliṭṭho.",
  "tika-s0301t:1261_9": "Ñāṇaggīti tassa kodho dhūmo.",
  "tika-s0301t:1261_10": "Musāvādova mosavajjaṃ.",
  "tika-s0301t:1261_11": "Yathā ñāṇe sati musāvādo natthi,",
  "tika-s0301t:1261_12": "evaṃ musāvāde sati ñāṇampīti tena taṃ nirodhitaṃ viya hotīti āha –",
  "tika-s0301t:1261_13": "“musāvādena paṭicchannaṃ ñāṇa”nti.",
  "tika-s0301t:1261_14": "Yathā sujāya vinā brāhmaṇānaṃ yāgo na ijjhati,",
  "tika-s0301t:1261_15": "evaṃ pahūtajivhāya vinā satthu dhammayāgo na ijjhatīti jivhā sujāpariyāyā vuttā.",
  "tika-s0301t:1261_16": "Joti ṭhiyati etthāti jotiṭṭhānaṃ vedi,",
  "tika-s0301t:1261_17": "yaṃ aggikuṇḍaṃ.",
  "tika-s0301t:1261_18": "Sattānaṃ hadayaṃ jotiṭṭhānaṃ ñāṇaggino tattha samujjalanato.",
  "tika-s0301t:1261_19": "Attāti cittaṃ “āhito ahaṃ māno etthā”ti katvā.",
  "tika-s0301t:1262_0": "Dhammo rahadoti assaddhiyādiālasiyābhāvato kilesamalapakkhālanato paramagginibbutāvahanato ariyamaggadhammo anāvilo rahado.",
  "tika-s0301t:1262_1": "Heṭṭhupariyavālukāti viparivattitavālukā hutvā.",
  "tika-s0301t:1262_2": "Āluḷāti ākulajātā.",
  "tika-s0301t:1262_3": "Paṇḍitānaṃ pasatthoti paṇḍitānaṃ purato seṭṭho.",
  "tika-s0301t:1262_4": "Seṭṭhabhāvena santo pāsaṃso hutvā kilese bhindati samucchindatīti sabbhīti vuccati.",
  "tika-s0301t:1262_5": "Tenāha “uttamaṭṭhenā”ti.",
  "tika-s0301t:1262_6": "Tathā cāha bhagavā “maggānaṭṭhaṅgiko seṭṭho”ti.",
  "tika-s0301t:1263_0": "Vacīsaccanti iminā “caturaṅgasamannāgatā vācā suparisuddhā hotī”ti sammāvācaṃ dasseti.",
  "tika-s0301t:1263_1": "Saccasaṃyamapadehi dassitā maggadhammā idha “dhammo”ti adhippetāti āha –",
  "tika-s0301t:1263_2": "“dhammoti iminā…pe…",
  "tika-s0301t:1263_3": "dassetī”ti.",
  "tika-s0301t:1263_4": "Maggasaccaṃ gahitaṃ anantaragāthāya anekehi visesetvā vuttattā.",
  "tika-s0301t:1263_5": "Atthatoti pubbaṅgamattādiatthato.",
  "tika-s0301t:1263_6": "Tāya hi sakiccaṃ karontiyā itare sabbepi tadanuvattikā honti.",
  "tika-s0301t:1263_7": "Taggatikattāti sammādiṭṭhiyā upakārakabhāvena tāya samānagatikattā.",
  "tika-s0301t:1263_8": "Ārammaṇañhi vitakkenāhaṭaṃ paññā vicinituṃ sakkoti.",
  "tika-s0301t:1263_9": "Tathā hi so paññākkhandhena saṅgahaṃ gato.",
  "tika-s0301t:1263_10": "Dhammoti sabhāvato samādhi gahito,",
  "tika-s0301t:1263_11": "itare dve tadupakārattā.",
  "tika-s0301t:1263_12": "Tathā hi “evaṃdhammā te bhagavanto”tiādīsu samādhi “dhammo”ti vutto.",
  "tika-s0301t:1263_13": "Paramatthasaccaṃ gahitaṃ sabbesaṃ seṭṭhabhāvato. Yathāha – “yāvatā,",
  "tika-s0301t:1263_14": "bhikkhave,",
  "tika-s0301t:1263_15": "dhammā saṅkhatā vā asaṅkhatā vā,",
  "tika-s0301t:1263_16": "virāgo tesaṃ aggamakkhāyatī”ti.",
  "tika-s0301t:1263_17": "Atthatoti tato eva paramatthato,",
  "tika-s0301t:1263_18": "anantaraṃ vuccamānānaṃ vā maggadhammānaṃ ārammaṇabhāvato.",
  "tika-s0301t:1263_19": "Pañcaṅgāni gahitāni tāsaṃ maggabhāvato.",
  "tika-s0301t:1263_20": "Tīṇi aṅgāni.",
  "tika-s0301t:1263_21": "Brahmacariyaṃ nāmāti etaṃ nibbānagāmi uttamaṭṭhena maggabrahmacariyaṃ nāma.",
  "tika-s0301t:1263_22": "Majjhe sitāti līnuddhaccādiantadvayavivajjanena majjhe majjhimapaṭipadābhāvanaṃ nissitā.",
  "tika-s0301t:1263_23": "Sassatucchedaggahaṇaṃ hettha padhānatāya nidassanamattaṃ.",
  "tika-s0301t:1263_24": "Seṭṭhappattīti seṭṭhabhāvappatti. Ta-",
  "tika-s0301t:1263_25": "kāro padasandhikaroti “sa ujubhūtesū”ti vattabbe majjhe ta-",
  "tika-s0301t:1263_26": "kāro padasandhikaro,",
  "tika-s0301t:1263_27": "“sa dujjubhūtesūti keci paṭhanti, tesaṃ da-",
  "tika-s0301t:1263_28": "kāro padasandhikaro. Sa-",
  "tika-s0301t:1263_29": "iti sundariko brāhmaṇo vuttoti katvā āha “sa tva”nti,",
  "tika-s0301t:1263_30": "so tvanti attho.",
  "tika-s0301t:1263_31": "Dhammo sāriyo paridhānabhūtā alaṅkārā etassāti dhammasārī.",
  "tika-s0301t:1263_32": "Atha vā dhammehi sāritavāti dhammasārī,",
  "tika-s0301t:1263_33": "tehi sāretvā ṭhitavāti attho.",
  "tika-s0301t:1263_34": "Tenāha “kusaladhammehī”tiādi.",
  "tika-s0301t:1264_0": "Sundarikasuttavaṇṇanā niṭṭhitā.",
  "tika-s0301t:1265_0": "10. Bahudhītarasuttavaṇṇanā",
  "tika-s0301t:1266_0": "196.",
  "tika-s0301t:1266_1": "Samantatoti dakkhiṇavāmānaṃ vasena samantato.",
  "tika-s0301t:1266_2": "Ūrubaddhāsananti ūrūnaṃ bandhanavasena nisajjanaṃ.",
  "tika-s0301t:1266_3": "Dvinnaṃ ūrūnaṃ aññamaññabandhanavasena ābhujitākāraṃ sandhāyāha “ābhujitvāti bandhitvā”ti.",
  "tika-s0301t:1266_4": "Heṭṭhimakāyassa anujukaṃ ṭhapanaṃ nisajjāvacaneneva bodhitanti “ujuṃ kāya”nti ettha kāya-",
  "tika-s0301t:1266_5": "saddo uparimakāyavisayoti āha “uparimaṃ sarīraṃ ujukaṃ ṭhapetvā”ti.",
  "tika-s0301t:1266_6": "Taṃ pana ujukaṭṭhapanaṃ sarūpato payojanato ca dassetuṃ “aṭṭhārasā”tiādi vuttaṃ.",
  "tika-s0301t:1266_7": "Parimukhanti ettha pari-",
  "tika-s0301t:1266_8": "saddo abhisaddena samānatthoti āha “kammaṭṭhānābhimukha”nti,",
  "tika-s0301t:1266_9": "bahiddhā puthuttārammaṇato nivāretvā kammaṭṭhānaṃyeva purekkhatoti attho.",
  "tika-s0301t:1266_10": "Pariggahaṭṭho “pariṇāyikā”tiādīsu viya.",
  "tika-s0301t:1266_11": "Mukhanti niyyānaṭṭho “suññatavimokkhamukha”ntiādīsu viya.",
  "tika-s0301t:1266_12": "Paṭipakkhato niggamanaṭṭho hi niyyānaṭṭho,",
  "tika-s0301t:1266_13": "tasmā pariggahitaniyyānanti sabbathā gahitasammosaṃ pariccattasammosaṃ satiṃ katvā paramaṃ satinepakkaṃ upaṭṭhapetvāti attho.",
  "tika-s0301t:1266_14": "Chabbaṇṇā…pe…",
  "tika-s0301t:1266_15": "nisīdi brāhmaṇassa pasādasañjānanatthaṃ.",
  "tika-s0301t:1266_16": "Aṭavimukhā caramānāti gocaraṃ gaṇhantā.",
  "tika-s0301t:1267_0": "Ajjasaṭṭhinti ajja channaṃ pūraṇī saṭṭhī divasavutti,",
  "tika-s0301t:1267_1": "ajja ādiṃ katvā cha divaseti attho.",
  "tika-s0301t:1267_2": "Accantasaṃyoge cetaṃ upayogavacanaṃ.",
  "tika-s0301t:1267_3": "Ajja chadivasamattakāti ajjato chaṭṭhadivasamattakā.",
  "tika-s0301t:1267_4": "Lāmakāti nihīnā nipphalā.",
  "tika-s0301t:1267_5": "Tenāha “tilakhāṇukā”tiādi.",
  "tika-s0301t:1268_0": "Ussāhenāti uddhaṃ uddhaṃ pasārena abhibhavanena.",
  "tika-s0301t:1268_1": "Taṃ pana nesaṃ abhibhavanaṃ dassetuṃ “kaṇṇanaṅguṭṭhādīnī”tiādimāha.",
  "tika-s0301t:1269_0": "“Uppāṭakapāṇakā”ti tacaṃ uppāṭetvā viya khādakapāṇakā ūkāmaṅgulādayo.",
  "tika-s0301t:1270_0": "Kaḷārapiṅgalāti nikkhantapiṅgalakkhikā,",
  "tika-s0301t:1270_1": "kaḷārapiṅgalāti vā rattagattā ca piṅgalacakkhukā ca.",
  "tika-s0301t:1270_2": "Tilakāhatāti āhatatilakā,",
  "tika-s0301t:1270_3": "tilappamāṇehi bindūhi samantato santhatasarīrā.",
  "tika-s0301t:1271_0": "Paṭigāthāhi brāhmaṇassa dhammadesanaṃ vaḍḍhesīti pakatiyā tassa attanā kathetabbaṃ dhammadesanaṃ pabbajjāguṇakittanavasena sattahi vaḍḍhesi.",
  "tika-s0301t:1271_1": "Pabbajitvāti iṇāyikānaṃ attano palibodhaṃ tathā tathā jānāpetvā pabbajitvā.",
  "tika-s0301t:1272_0": "Yathā ca tattha bhagavā paṭipajji, taṃ dassetuṃ “puna divase”tiādi vuttaṃ.",
  "tika-s0301t:1273_0": "Taṃ taṃ kulagharaṃ pesetvāti taṃ taṃ tassa brāhmaṇassa dhītaraṃ tassa tassānucchavikassa brāhmaṇassa",
  "tika-s0301t:1273_1": "dento taṃ taṃ kulagharaṃ pesetvā brāhmaṇadhamme garukaraṇābhāvato.",
  "tika-s0301t:1274_0": "“Naṭṭhe mate pabbajite, napuṃsakepi bhattari;",
  "tika-s0301t:1275_0": "Itthiyā patiseṭṭhāya, na añño pati icchiyo”ti. –",
  "tika-s0301t:1276_0": "Ayañhi brāhmaṇadhammo. Ayyikaṭṭhāneti mātāmahiṭṭhāne ṭhapesi satthu cittārādhanavasenāti.",
  "tika-s0301t:1277_0": "Bahudhītarasuttavaṇṇanā niṭṭhitā.",
  "tika-s0301t:1278_0": "Paṭhamavaggavaṇṇanā niṭṭhitā.",
  "tika-s0301t:1279_0": "2. Upāsakavaggo",
  "tika-s0301t:1280_0": "1. Kasibhāradvājasuttavaṇṇanā",
  "tika-s0301t:1281_0": "197.",
  "tika-s0301t:1281_1": "Dakkhiṇāgirisminti dakkhiṇāgirijanapade,",
  "tika-s0301t:1281_2": "tasmiṃ dakkhiṇāgirijanapade dakkhiṇāgirivihāre.",
  "tika-s0301t:1281_3": "Khandhesu ṭhapetvā yuge yottehīti yottarajjūhi yuttāni payojitāni icceva attho.",
  "tika-s0301t:1282_0": "Paṭhamadivaseti vapanadivasesu paṭhamadivase āraddhadivase.",
  "tika-s0301t:1282_1": "Pañcaṅgānipi paripuṇṇāni,",
  "tika-s0301t:1282_2": "pageva itaraṅgānīti dassetuṃ “paripuṇṇapañcaṅgā”icceva vuttaṃ.",
  "tika-s0301t:1282_3": "Haritālamanosilāañjanehi uratthanādīsu ṭhapitattā ābhāya ujjalagattā.",
  "tika-s0301t:1282_4": "Avasesā balībaddā.",
  "tika-s0301t:1282_5": "Kilantagoṇaṃ mocetvā akilantassa yojanaṃ kilantaparivattanaṃ.",
  "tika-s0301t:1283_0": "Sīhakuṇḍalānīti sīhamukhakuṇḍalāni.",
  "tika-s0301t:1283_1": "Brahmaveṭhananti brahmuno veṭhanasadisaṃ,",
  "tika-s0301t:1283_2": "assanakhaveṭhanasadisanti attho.",
  "tika-s0301t:1284_0": "Buddhānaṃ kiccāni kālavasena vibhattāni pañca kiccāni bhavanti.",
  "tika-s0301t:1284_1": "Purebhattakiccanti bhattato pubbe buddhena kātabbakiccaṃ.",
  "tika-s0301t:1284_2": "Vītināmetvāti phalasamāpattiyā kālaṃ vītināmetvā.",
  "tika-s0301t:1284_3": "Kadāci ekotiādi tesaṃ tesaṃ vineyyānaṃ vinayanānurūpapaṭipattidassanaṃ.",
  "tika-s0301t:1284_4": "Pakatiyāti pakatibuddhavesena.",
  "tika-s0301t:1284_5": "Buddhānaṃ hi rūpakāyassa asītianubyañjanapaṭimaṇḍita-",
  "tika-s0301t:1284_6": "bāttiṃsamahāpurisa- lakkhaṇa-",
  "tika-s0301t:1284_7": "kāyappabhā-",
  "tika-s0301t:1284_8": "byāmappabhā-",
  "tika-s0301t:1284_9": "ketumālāvicittatā buddhaveso.",
  "tika-s0301t:1284_10": "Kadāci anekehi pāṭihāriyehi vattamānehīti iminā pāramīnaṃ nissandabhūtāni pāṭihāriyāni rucivaseneva pakāsanakāni bhavanti,",
  "tika-s0301t:1284_11": "na sabbadāti dasseti.",
  "tika-s0301t:1284_12": "Evañca katvā “indakhīlassa anto ṭhapitamatte dakkhiṇapāde”tiādivacanaṃ samatthitaṃ hoti.",
  "tika-s0301t:1284_13": "Bhagavato kāye pītarasmīnaṃ yebhuyyatāya “suvaṇṇarasasiñcanāni viyā”ti vatvā kāyamhi nīlādirasmīhi tahaṃ",
  "tika-s0301t:1284_14": "tahaṃ pītamissitaṃ sandhāya “vicitrapaṭaparikkhittāni viya cā”ti vuttaṃ.",
  "tika-s0301t:1284_15": "Madhurenākārena saddaṃ karonti tuṭṭharavaravanato.",
  "tika-s0301t:1285_0": "Tatthāti vihāre. Gandhamaṇḍalamāḷeti hatthena kataparibhaṇḍe samosaritagandhapupphadāme maṇḍalamāḷe.",
  "tika-s0301t:1286_0": "Upaṭṭhāneti pamukhe.",
  "tika-s0301t:1286_1": "“Ovadatī”ti vatvā tatthovādaṃ sāmaññato dassetuṃ,",
  "tika-s0301t:1286_2": "“bhikkhave”tiādi vuttaṃ.",
  "tika-s0301t:1286_3": "Sampattīti cakkhādiindriyapāripūri ceva hatthādisampadā ca.",
  "tika-s0301t:1286_4": "Samassāsitakāyo kilamathavinodanena.",
  "tika-s0301t:1286_5": "“Tañca kho samāpajjanenā”ti vadanti.",
  "tika-s0301t:1286_6": "Dutiyabhāgeti iminā aparabhāgaṃ tayo bhāge katvā tattha purimabhāgaṃ seyyanisajjāvasena samāpattīhi vītināmetīti dasseti.",
  "tika-s0301t:1286_7": "Lokanti rājagahādīsu yaṃ tadā upanissāya viharati,",
  "tika-s0301t:1286_8": "tattha aññattha vā bujjhanakaṃ vineyyasattalokaṃ buddhacakkhunā voloketi.",
  "tika-s0301t:1286_9": "Kālayuttanti tesaṃ indriyaparipākakālānurūpaṃ.",
  "tika-s0301t:1286_10": "Samayayuttanti tasseva vevacanaṃ.",
  "tika-s0301t:1286_11": "Samayayuttanti vā tehi ājānitabbavisesapaṭilābhānurūpaṃ.",
  "tika-s0301t:1287_0": "Paṭisallīnoti kālaparicchedaṃ katvā samāpattiṃ samāpanno.",
  "tika-s0301t:1287_1": "Adhippāyaṃ sampādento taṃ avirādhento,",
  "tika-s0301t:1287_2": "ajjhāsayānurūpanti attho.",
  "tika-s0301t:1288_0": "Sakala…pe…",
  "tika-s0301t:1288_1": "devatāyoti ettha lokadhātusākalyaṃ daṭṭhabbaṃ,",
  "tika-s0301t:1288_2": "na devatāsākalyaṃ.",
  "tika-s0301t:1288_3": "Na hi mahāsamaye viya sabbadā majjhimayāme dasasahassacakkavāḷe sabbattha sabbā devatā satthu samīpaṃ upagacchanti.",
  "tika-s0301t:1288_4": "Kilāsubhāvo kilamatho.",
  "tika-s0301t:1289_0": "Vihāracīvaraparivattanavasenāti vihāre nivatthanivāsanaparivattanavasena.",
  "tika-s0301t:1289_1": "Ādiyitvāti pārupanavasena gahetvā.",
  "tika-s0301t:1289_2": "Tenāha “dhāretvā”ti.",
  "tika-s0301t:1289_3": "Bhikkhācāranti bhikkhatthaṃ caritabbaṭṭhānaṃ.",
  "tika-s0301t:1290_0": "Atirocamānanti taṃ taṃ atikkamitvā samantato sabbadisāsu virocamānaṃ.",
  "tika-s0301t:1290_1": "Sarīrappabhanti attano sarīrappabhaṃ.",
  "tika-s0301t:1290_2": "Jaṅgamaṃ viya padumasaranti ratanamayakiñjakkhaṃ rajatamayakaṇṇikaṃ samantato samphullitakañcanapadumaṃ sañcārimasaraṃ viya.",
  "tika-s0301t:1290_3": "Gaganatalanti abbhamahikādiupakkilesavigamena suvisuddhaākāsatalaṃ viya.",
  "tika-s0301t:1290_4": "Tampi hi tārāgaṇakiraṇajālasamujjalatāya samantato virocati.",
  "tika-s0301t:1290_5": "Kanakasikharanti kanakagirisikharaṃ.",
  "tika-s0301t:1290_6": "Siriyā jalamānanti sabbaso anavajjāya sabbākārena paripuṇṇakāyatāya anaññasādhāraṇāya rūpakāyasiriyā samujjalaṃ,",
  "tika-s0301t:1290_7": "yassā rucirabhāvo viddhe vigatavalāhake puṇṇamāsiyaṃ paripuṇṇakalamanomamaṇḍalaṃ candamaṇḍalaṃ atirocati,",
  "tika-s0301t:1290_8": "pabhassarabhāvo sahassaraṃsikiraṇatejojālasamujjalaṃ sūriyamaṇḍalaṃ abhibhavati,",
  "tika-s0301t:1290_9": "hemasamujjalabhāvo tadubhaye abhibhuyya pavattamānaṃ ekakkhaṇe dasasahassilokadhātuvijjotanasamattha-",
  "tika-s0301t:1290_10": "mahābrahmuno pabhāsamudayaṃ abhivihacca bhāsati tapati virocati.",
  "tika-s0301t:1291_0": "Samantapāsādiketi samantato pasādāvahe.",
  "tika-s0301t:1291_1": "Tañca kho sabbaso saritabbatāyāti āha “pasādanīye”ti.",
  "tika-s0301t:1291_2": "Uttamadamathasamathamanuppatteti kāyavācāhi anuttaraṃ dantabhāvañceva anuttaraṃ cittavūpasamañca sampatte.",
  "tika-s0301t:1291_3": "Appasādenāti pasādābhāvena,",
  "tika-s0301t:1291_4": "pasādapaṭikkhepena vā assaddhiyena.",
  "tika-s0301t:1291_5": "Ubhayathāpi noti appasādo macchariyanti ubhayathāpi no eva,",
  "tika-s0301t:1291_6": "atha kho anattamanatāya upārambhādhippāyena apasādento,",
  "tika-s0301t:1291_7": "bhagavato mukhato kiñci desetukāmo vā evamāha.",
  "tika-s0301t:1291_8": "Tattha kāraṇaṃ dassento “bhagavato panā”tiādimāha.",
  "tika-s0301t:1291_9": "Atittanti tittiṃ agacchantaṃ.",
  "tika-s0301t:1291_10": "Kammabhaṅganti kammahāniṃ.",
  "tika-s0301t:1292_0": "Tikkhapañño esa brāhmaṇo,",
  "tika-s0301t:1292_1": "tathā hi na cirasseva arahattaṃ sacchikarissati.",
  "tika-s0301t:1292_2": "Kathāpavattanatthampi evamāha –",
  "tika-s0301t:1292_3": "“evaṃ ahaṃ imassa kañci dhammaṃ sotuṃ labhissāmī”ti.",
  "tika-s0301t:1292_4": "Veneyyavasenāti attano kasanakāribhāvakittanamukhena vinetabbapuggalavasena.",
  "tika-s0301t:1293_0": "Oḷārikānīti pākatikāni.",
  "tika-s0301t:1293_1": "“Esa uttamadakkhiṇeyyo”ti sañjātabahumāno.",
  "tika-s0301t:1293_2": "Pāḷiyaṃ “yugaṃ vā naṅgalaṃ vā”ti vā-",
  "tika-s0301t:1293_3": "saddo avuttavikappattho.",
  "tika-s0301t:1293_4": "Tena bījādiṃ saṅgaṇhāti,",
  "tika-s0301t:1293_5": "tasmā bījaṃ vā īsaṃ vā pariggahayottāni vāti ayamattho dassito hoti.",
  "tika-s0301t:1293_6": "Tathā hi bhagavā brāhmaṇassa paṭivacanaṃ dento “saddhā bīja”ntiādimāha.",
  "tika-s0301t:1293_7": "Pubbadhammasabhāgatāyāti paṭhamaṃ gahitadhammasabhāgatāya.",
  "tika-s0301t:1293_8": "Yaṃ panettha vattabbaṃ,",
  "tika-s0301t:1293_9": "taṃ aṭṭhakathāruḷhameva gahetabbañca saddato atthāpattito vā idha daṭṭhabbaṃ.",
  "tika-s0301t:1293_10": "Buddhānaṃ ānubhāvo ayaṃ,",
  "tika-s0301t:1293_11": "yadidaṃ pasaṅgāgatadhammamukhena desanaṃ ārabhitvā veneyyavinayanaṃ.",
  "tika-s0301t:1294_0": "Ananusandhikāti pucchānusandhivasena ananusandhikā.",
  "tika-s0301t:1294_1": "Evanti idāni vuccamānākārena.",
  "tika-s0301t:1294_2": "Etthāti etissā desanāya.",
  "tika-s0301t:1294_3": "Soti bhagavā.",
  "tika-s0301t:1294_4": "Tassāti brāhmaṇassa.",
  "tika-s0301t:1294_5": "Anukampāyāti asabbaññū hi satipi anukampāya pucchitamatte tiṭṭheyya,",
  "tika-s0301t:1294_6": "tathā jānantopi ananukampako,",
  "tika-s0301t:1294_7": "bhagavā pana ubhayadhammapāripūriyā “idaṃ apucchita”nti aparihāpetvā katheti.",
  "tika-s0301t:1294_8": "Samūlantiādinā saṅkhepena vuttamatthaṃ vivaranto “tatthā”tiādimāha.",
  "tika-s0301t:1294_9": "Tattha bījassa kasiyā mūlabhāvo nānantariyato tappamāṇavidhānato cāti āha “tasmiṃ…pe…",
  "tika-s0301t:1294_10": "kattabbato”ti.",
  "tika-s0301t:1294_11": "Tena anvayato byatirekato ca bījassa kasiyā mūlabhāvaṃ vibhāveti.",
  "tika-s0301t:1294_12": "Kusalāti iminā akusalā tato aññathāpi karonti,",
  "tika-s0301t:1294_13": "taṃ pana appamāṇanti dasseti.",
  "tika-s0301t:1295_0": "Tassāti brāhmaṇassa bījaṭṭhāniyassa dhammassa ca upakārabhāvato.",
  "tika-s0301t:1295_1": "Dhammasambandhasamatthabhāvatoti tathā vuttadhammassa phalena sambandhituṃ yojetuṃ samatthabhāvato.",
  "tika-s0301t:1295_2": "Tapo vuṭṭhīti vuttavacanaṃ sandhāya vuttaṃ.",
  "tika-s0301t:1295_3": "Saṅkhepato vuttamatthaṃ pākaṭaṃ kātuṃ “ayaṃ hī”tiādi vuttaṃ.",
  "tika-s0301t:1295_4": "Kassakassa upakārassa bījassa anantaraṃ vuṭṭhi vuccamānā aṭṭhāne vuttā nāma na hoti. Kasmā?",
  "tika-s0301t:1295_5": "Bījassa vappakāle anurūpāya vuṭṭhiyā icchitabbato,",
  "tika-s0301t:1295_6": "tasmā avasāne majjhe vā vuccamānāya dhammasambandhasamatthatā tassā vibhāvitā na siyā.",
  "tika-s0301t:1295_7": "Attano avisayeti jhānādiuttarimanussadhamme.",
  "tika-s0301t:1295_8": "Pacchāpīti kasisambhārakathanato pacchāpi.",
  "tika-s0301t:1295_9": "Vattabboti ekantena vattabbo.",
  "tika-s0301t:1295_10": "Tadanantaraṃyevāti bījānantaraṃyeva.",
  "tika-s0301t:1295_11": "Vuccamānā vuṭṭhi samatthā hoti,",
  "tika-s0301t:1295_12": "bījassa phalena sambandhane samatthāti dīpitā hoti anantaravacaneneva tassā āsannaupakārattadīpanato.",
  "tika-s0301t:1296_0": "Sampasādalakkhaṇāti pasīditabbe vatthusmiṃ sammadeva pasīdanalakkhaṇā.",
  "tika-s0301t:1296_1": "Okappanalakkhaṇāti saddheyyavatthuno evametanti pakkhandanalakkhaṇā.",
  "tika-s0301t:1296_2": "Mūlabījantiādīsu mūlameva bījaṃ mūlabījaṃ.",
  "tika-s0301t:1296_3": "Esa nayo sesesupi bījagāmassa adhippetattā.",
  "tika-s0301t:1296_4": "Bhūtagāmo pana mūlaṃ bījaṃ etassāti mūlabījantiādinā veditabbo.",
  "tika-s0301t:1296_5": "Bījabījanti pañcamaṃ pana paccayantarasamavāye sadisaphaluppattiyā visesakāraṇabhāvato virūhanasamatthe",
  "tika-s0301t:1296_6": "sāraphale niruḷho bījasaddo tadatthasiddhiyā mūlādīsupi kesuci pavattatīti tato nivattanatthaṃ ekena bīja-",
  "tika-s0301t:1296_7": "saddena visesetvā vuttaṃ “bījabīja”nti “dukkhadukkhaṃ rūparūpa”nti ca yathā.",
  "tika-s0301t:1296_8": "Evampi iminā atthena imassapi nippariyāyova bījabhāvoti dassento āha “taṃ sabbampi…pe…",
  "tika-s0301t:1296_9": "gacchatī”ti.",
  "tika-s0301t:1297_0": "Idāni kathañci vattabbe saddhāya opammatte bīje saddhāya bījabhāvaṃ vibhāvetuṃ “tattha yathā”tiādi āraddhaṃ.",
  "tika-s0301t:1297_1": "Kāmaṃ saddhūpanisaṃ sīlaṃ,",
  "tika-s0301t:1297_2": "tathāpi samādhissa viya sabbesampi anavajjadhammānaṃ ādimūlabhāvato saddhāyapi patiṭṭhā hotīti āha “heṭṭhā sīlamūlena patiṭṭhātī”ti.",
  "tika-s0301t:1297_3": "Yasmā sabbasseva puggalassa saddhāvasena samathavipassanārambho,",
  "tika-s0301t:1297_4": "tasmā sā “upari samathavipassanaṅkuraṃ uṭṭhāpetī”ti vuttā.",
  "tika-s0301t:1297_5": "Tanti dhaññabījaṃ.",
  "tika-s0301t:1297_6": "Pathavirasaṃ āporasanti sasambhārapathavīāpesu labbhamānaṃ rasaṃ.",
  "tika-s0301t:1297_7": "Gahetvāti paccayaparamparāya gahetvā.",
  "tika-s0301t:1297_8": "Dhaññaparipākagahaṇatthanti dhaññaparipākanibbattiatthaṃ.",
  "tika-s0301t:1297_9": "Rasanti saddhāsīlamūlahetusamathavipassanābhāvanārasaṃ ādiyitvā.",
  "tika-s0301t:1297_10": "Ariyamagganāḷenāti ariyamaggasotena ariyaphaladhaññaparipākagahaṇatthanti ariyaphalameva dhanāyitabbato dhaññaṃ tassa nibbattiatthaṃ.",
  "tika-s0301t:1297_11": "Dhaññanāḷaṃ nāma kaṇḍassa nissayabhūto pacchimadeso,",
  "tika-s0301t:1297_12": "kaṇḍo tabbhantaro taṃnissayoyeva daṇḍo.",
  "tika-s0301t:1297_13": "Pasavo nāma pupphaṃ.",
  "tika-s0301t:1297_14": "Vuddhinti avayavapāripūrivasena vuddhiṃ.",
  "tika-s0301t:1297_15": "Virūḷhinti mūlasantānadaḷhatāya viruḷhataṃ.",
  "tika-s0301t:1297_16": "Vepullanti pattanāḷādīhi vipulabhāvaṃ.",
  "tika-s0301t:1297_17": "Khīraṃ janetvāti taruṇasalāṭukabhāvappattiyā taṇḍulassa bījassa bījabhūtaṃ khīraṃ uppādetvā.",
  "tika-s0301t:1297_18": "Esāti saddhā.",
  "tika-s0301t:1297_19": "Patiṭṭhahitvāti kammapathākammapathasammādiṭṭhisahitena ādito pavattasīlamattena patiṭṭhahitvā.",
  "tika-s0301t:1297_20": "Vuddhintiādīsu suparisuddhāhi sīlacittavisuddhīhi vuddhiṃ,",
  "tika-s0301t:1297_21": "diṭṭhikaṅkhāvitaraṇavisuddhīhi virūḷhiṃ.",
  "tika-s0301t:1297_22": "Maggāmaggapaṭipadāñāṇadassanavisuddhīhi vepullaṃ patvā.",
  "tika-s0301t:1297_23": "Ñāṇadassanavisuddhikhīranti sādurasasuvisuddhibhāvato ñāṇadassanavisuddhisaṅkhātaṃ khīraṃ janetvā. Aneka…pe…",
  "tika-s0301t:1297_24": "phalanti anekapaṭisambhidā-",
  "tika-s0301t:1297_25": "anekābhiññāṇaparipuṇṇaṃ arahattaphalasīsaṃ nipphādeti.",
  "tika-s0301t:1298_0": "Bījakiccakaraṇatoti bījakiccassa karaṇato.",
  "tika-s0301t:1298_1": "Yañhi taṃsadisassa visadisassa ca attano phalassa patiṭṭhāpanasambandhananipphādanasaṅkhātaṃ bījassa kiccaṃ,",
  "tika-s0301t:1298_2": "tassa karaṇato nibbattanato “evaṃ saddhā bījakicca”nti vuttaṃ.",
  "tika-s0301t:1298_3": "Iminā anaññasādhāraṇaṃ saddhāya kusaladhammānaṃ bījabhāvaṃ dasseti.",
  "tika-s0301t:1298_4": "Sā cātiādinā tamevatthaṃ samattheti.",
  "tika-s0301t:1298_5": "Idāni tattha āgamaṃ dassento “saddhājāto”tiādimāha.",
  "tika-s0301t:1298_6": "Tena yathā sappurisūpanissayassa saddhammassavanassa ca,",
  "tika-s0301t:1298_7": "evaṃ anavasesāya sammāpaṭipattiyā saddhā mūlakāraṇanti dasseti.",
  "tika-s0301t:1299_0": "Indriyasaṃvaro vīriyañca akusaladhamme,",
  "tika-s0301t:1299_1": "dukkarakārikā dhutaṅgañca akusaladhamme ceva kāyañca tapati vibādhatīti tapoti vuccati.",
  "tika-s0301t:1299_2": "Indriyasaṃvaro adhippeto vīriyassa dhorayhabhāvena gayhamānattā,",
  "tika-s0301t:1299_3": "itaresaṃ vuṭṭhibhāvassa anuyuñjamānattā. Ādi-",
  "tika-s0301t:1299_4": "saddena kalalaṅgāravuṭṭhiādīnaṃ saṅgaho.",
  "tika-s0301t:1299_5": "Samanuggahitanti upagataṃ.",
  "tika-s0301t:1299_6": "Viruhanāmilāyananipphattivacanehi dhaññabījasantānassa viya tesaṃ vuddhiyā saddhābījasantānassa tapovuṭṭhiyā ādimajjhapariyosānesu upakārataṃ dasseti.",
  "tika-s0301t:1300_0": "Purimapadesupīti api-",
  "tika-s0301t:1300_1": "saddena parapadesupīti attho daṭṭhabbo “hirī me īsā,",
  "tika-s0301t:1300_2": "mano me yotta”nti icchitattā,",
  "tika-s0301t:1300_3": "“sati me”ti ettha me-",
  "tika-s0301t:1300_4": "saddo ānetvā yojetabbo.",
  "tika-s0301t:1300_5": "Udakampi tāva dātabbaṃ hoti nadītaḷākādito ānetvā.",
  "tika-s0301t:1300_6": "Vīriyabalībadde catubbidhe yojetvā.",
  "tika-s0301t:1300_7": "Niccakālaṃ atthīti vacanaseso.",
  "tika-s0301t:1301_0": "Saha vipassanāya maggapaññā adhippetā amatapphalāya kasiyā adhippetattā.",
  "tika-s0301t:1301_1": "Vipassanā paññā cāti duvidhāpi paññā upanissayā hoti visiṭṭhabhāvato.",
  "tika-s0301t:1301_2": "Tenāha “yathā hī”tiādi.",
  "tika-s0301t:1301_3": "Paññāti pakārehi jānātīti paññā.",
  "tika-s0301t:1301_4": "Paññavataṃ paññā purato hoti yonisomanasikārassa visesapaccayabhāvato,",
  "tika-s0301t:1301_5": "sahajātādhipatīsu ca ukkaṭṭhabhāvato.",
  "tika-s0301t:1301_6": "Sirīti sobhaggaṃ.",
  "tika-s0301t:1301_7": "Sataṃ dhammā saddhādayo,",
  "tika-s0301t:1301_8": "anvāyikāti anugāmino.",
  "tika-s0301t:1301_9": "Īsābaddhā hotīti hirisaṅkhātaīsāya baddhā hoti,",
  "tika-s0301t:1301_10": "paññāya kadāci appayogato manosīsena samādhi idha vuttoti āha “manosaṅkhātassa samādhiyottassā”ti.",
  "tika-s0301t:1301_11": "Samaṃ upanetvā bandhitvā baddharajjukattā samādhiyottaṃ.",
  "tika-s0301t:1301_12": "Ekato gamananti līnaccāraddhasaṅkhātaṃ ekapassato gamanaṃ vāreti.",
  "tika-s0301t:1301_13": "Majjhimāya vipassanāvīthiyā paṭipādanato kāyādīsu subhasukhaniccattabhāvavigamane paññāya visesapaccayā satīti vuttaṃ –",
  "tika-s0301t:1301_14": "“satiyuttā paññā”ti tassā sativippayogāsabbhāvato.",
  "tika-s0301t:1301_15": "Santatighanādīnaṃ ayaṃ viseso –",
  "tika-s0301t:1301_16": "purimapacchimānaṃ dhammānaṃ nirantaratāya ekībhūtānaṃ viya pavatti santatighanatā,",
  "tika-s0301t:1301_17": "ekasamūhavasena ekībhūtānamiva pavatti samūhaghanatā,",
  "tika-s0301t:1301_18": "dubbiññeyyakiccabhedavasena ekībhūtānamiva pavatti.",
  "tika-s0301t:1301_19": "Kiccaghanatā,",
  "tika-s0301t:1301_20": "ekārammaṇavasena ekībhūtānamiva pavatti ārammaṇaghanatā. Sabbesaṃ,",
  "tika-s0301t:1301_21": "sabbāni vā kilesānaṃ mūlasantānakāni sabba…pe…",
  "tika-s0301t:1301_22": "santānakāni.",
  "tika-s0301t:1301_23": "Anuppayogo hi attho.",
  "tika-s0301t:1301_24": "Padāletīti bhindati samucchindati.",
  "tika-s0301t:1301_25": "Sā ca kho “padāletī”ti vuttā lokuttarāva paññā anusayappahānassa adhippetattā.",
  "tika-s0301t:1301_26": "Santatighanādibhedanā pana lokiyāpi hoti vipassanāvasena ghanavinibbhogassa nipphādanato.",
  "tika-s0301t:1301_27": "Tenāha “itarā pana lokikāpi siyā”ti.",
  "tika-s0301t:1302_0": "Hirīyatīti lajjati,",
  "tika-s0301t:1302_1": "jigucchatīti attho.",
  "tika-s0301t:1302_2": "Tasmā “pāpakehi dhammehī”ti nissakkavacanaṃ daṭṭhabbaṃ,",
  "tika-s0301t:1302_3": "hetumhi vā karaṇavacanaṃ.",
  "tika-s0301t:1302_4": "Ottappampi gahitameva,",
  "tika-s0301t:1302_5": "na hi lajjanaṃ nibbhayaṃ pāpabhayaṃ vā alajjanaṃ atthīti.",
  "tika-s0301t:1302_6": "Rukkhalaṭṭhīti rukkhadaṇḍo.",
  "tika-s0301t:1302_7": "Tena padesena kasanato visesato naṅgalanti vuccatīti āha “īsā yuganaṅgalaṃ dhāretī”ti.",
  "tika-s0301t:1302_8": "Kāmaṃ paññārahitā hirī atthi,",
  "tika-s0301t:1302_9": "hirirahitā pana paññā natthevāti āha “hiri…pe…",
  "tika-s0301t:1302_10": "abhāvato”ti.",
  "tika-s0301t:1302_11": "Sandhiṭṭhāne kampanābhāvato acalaṃ.",
  "tika-s0301t:1302_12": "Thirabhāvena asithilaṃ.",
  "tika-s0301t:1302_13": "Hiripaṭibaddhapaññā paṭipakkhavasena ca asithilabhāvena ca acalā asithilāti āha “abbokiṇṇā ahirikenā”ti.",
  "tika-s0301t:1302_14": "Nāḷiyā minamānapuriso viya ārammaṇaṃ munāti paricchedato jānātīti mano.",
  "tika-s0301t:1302_15": "Manosīsenāti manaso apadesena.",
  "tika-s0301t:1302_16": "Taṃsampayuttoti iminā kuntasahacaraṇato puriso kunto viya manasahacaraṇasamādhi “mano”ti vuttoti dasseti.",
  "tika-s0301t:1302_17": "Sārathināti kassakena.",
  "tika-s0301t:1302_18": "So hi idha balībaddānaṃ sāraṇato pācanato “sārathī”ti adhippeto.",
  "tika-s0301t:1302_19": "Ekābandhananti ekābaddhakaraṇaṃ.",
  "tika-s0301t:1302_20": "Sakakicceti sakakiccena yutte.",
  "tika-s0301t:1302_21": "Tena hi īsādīsu yathārahaṃ bandhitvā ekābaddhesu katesu naṅgalesu kiccaṃ ijjhati,",
  "tika-s0301t:1302_22": "no aññathāti taṃ “sakakicce paṭipādetī”ti vuttaṃ.",
  "tika-s0301t:1302_23": "Avikkhepasabhāvenāti attano avikkhepasabhāvena.",
  "tika-s0301t:1302_24": "Bandhitvāti sahajātādipaccayabhāvena attanā sambandhitvā.",
  "tika-s0301t:1302_25": "Sakakicceti hirīādīhi yathāsakaṃ kattabbe kicce.",
  "tika-s0301t:1303_0": "Cirakatādimatthanti cirabhāsitampi atthaṃ.",
  "tika-s0301t:1303_1": "Sarati anussarati kāyādiṃ asubhādito nijjhāyati.",
  "tika-s0301t:1303_2": "Phāletīti padāleti.",
  "tika-s0301t:1303_3": "Pājenti gamentīti taṃ pājanaṃ.",
  "tika-s0301t:1303_4": "Idha imasmiṃ sutte “pācana”nti vuttaṃ ja-",
  "tika-s0301t:1303_5": "kārassa ca-",
  "tika-s0301t:1303_6": "kāraṃ katvā.",
  "tika-s0301t:1303_7": "Phālapācananti imamatthaṃ dassetuṃ “yathā hi brāhmaṇa…pe…",
  "tika-s0301t:1303_8": "satī”ti vuttaṃ.",
  "tika-s0301t:1303_9": "Idāni tamatthaṃ vitthārato dassento “tattha yathā”tiādimāha.",
  "tika-s0301t:1303_10": "Naṅgalaṃ anurakkhati bhijjanaphālanato.",
  "tika-s0301t:1303_11": "Purato cassa gacchatīti assa naṅgalassa kassane bhūmiyā vilikhane purato gacchati pubbaṅgamā hoti.",
  "tika-s0301t:1303_12": "Gatiyoti pavattiyo.",
  "tika-s0301t:1303_13": "Samanvesamānāti saraṇavasena gavesamānā.",
  "tika-s0301t:1303_14": "Ārammaṇe vā kāyādike upaṭṭhāpayamānā asubhādivasena paññānaṅgalaṃ rakkhati.",
  "tika-s0301t:1303_15": "Sabhāvāsabhāvūpagame phālo viya naṅgalassa “ārakkhā”ti vuttā “sabbānatthato sati rakkhatī”ti katvā.",
  "tika-s0301t:1303_16": "Tathā hesā ārakkhapaccupaṭṭhānā.",
  "tika-s0301t:1303_17": "Cirakatacirabhāsitānaṃ asammussanavasena sati paññānaṅgalassa purato hotīti vatvā tassa puratobhāvaṃ dassetuṃ “sati…pe…",
  "tika-s0301t:1303_18": "no pamuṭṭhe”ti āha.",
  "tika-s0301t:1303_19": "Satipariciteti satiyā paṭṭhāpite.",
  "tika-s0301t:1303_20": "“Upaṭṭhāpite”tipi pāṭho,",
  "tika-s0301t:1303_21": "ayamevattho.",
  "tika-s0301t:1303_22": "Saṃsīdituṃ na detīti sakiccakiriyāya saṃsīdanaṃ kātuṃ na deti.",
  "tika-s0301t:1303_23": "Kosajjasaṅkhātaṃ saṃsīdanaṃ kosajjasaṃsīdanaṃ.",
  "tika-s0301t:1304_0": "Pātimokkhasaṃvarasīlaṃ vuttaṃ kāyikavācasikasaṃyamassa kathitattā.",
  "tika-s0301t:1304_1": "Āhāre udare yatoti paribhuñjitabbaāhāre saṃyatabhāvadassanena paribhuñjitabbatāya catūsupi paccayesu saṃyatabhāvo dīpitoti āha “āhāramukhenā”tiādi.",
  "tika-s0301t:1304_2": "Saṃyatabhāvo cettha paccayahetu anesanābhāvoti vuttaṃ “nirupakkilesoti attho”ti.",
  "tika-s0301t:1304_3": "Bhojanasaddo āhāraparibhoge niruḷhoti katvā vuttaṃ “bhojane mattaññutāmukhenā”ti.",
  "tika-s0301t:1304_4": "Paribhuñjanaṭṭhena pana bhojanasaddamukhenāti vutte adhippetattho labbhateva.",
  "tika-s0301t:1304_5": "Tenāti kāyaguttātiādivacanena.",
  "tika-s0301t:1304_6": "Na vilumpantīti “dīpetī”ti padaṃ ānetvā sambandho.",
  "tika-s0301t:1305_0": "Dvīhākārehīti adiṭṭhādīnaṃ adiṭṭhādivasena diṭṭhādīnañca diṭṭhādivasenāti evaṃ dvippakārehi.",
  "tika-s0301t:1305_1": "Avisaṃvādanaṃ avitathakathanaṃ.",
  "tika-s0301t:1305_2": "Chedanaṃ mūlappadese nikantanaṃ.",
  "tika-s0301t:1305_3": "Lunanaṃ yattha katthaci chedanaṃ.",
  "tika-s0301t:1305_4": "Uppāṭanaṃ ummūlanaṃ.",
  "tika-s0301t:1305_5": "Asitenāti dattena,",
  "tika-s0301t:1305_6": "lāyitenāti attho.",
  "tika-s0301t:1305_7": "Visaṃvādanasaṅkhātānaṃ tiṇānaṃ,",
  "tika-s0301t:1305_8": "aṭṭhannaṃ anariyavohārānanti attho.",
  "tika-s0301t:1305_9": "Yathābhūtañāṇanti nāma rūpaparicchedakañāṇaṃ.",
  "tika-s0301t:1305_10": "Saccanti veditabbaṃ aviparītavuttikattā “chedakaṃ” chindanakaṃ.",
  "tika-s0301t:1305_11": "Niddānanti niddāyakaṃ.",
  "tika-s0301t:1305_12": "Idameva saccaṃ moghamaññanti diṭṭhi “diṭṭhisacca”nti vuccati.",
  "tika-s0301t:1305_13": "Dvīsu vikappesūti bhāvakattusādhanavasena dvīsu vikappesu.",
  "tika-s0301t:1305_14": "“Niddāna”nti upayogavaseneva attho.",
  "tika-s0301t:1306_0": "Sīlameva “soracca”nti vuttaṃ “pāṇātipātādīhi suṭṭhu oratassa kamma”nti katvā.",
  "tika-s0301t:1306_1": "Saṅkhāradukkhādīnaṃ abhāvato sundarabhāvato sundare nibbāne ārammaṇakaraṇavasena ratattā surato, arahā.",
  "tika-s0301t:1306_2": "Tassa bhāvo soraccaṃ,",
  "tika-s0301t:1306_3": "arahattaṃ.",
  "tika-s0301t:1306_4": "Appamocanameva accantāya pamocanaṃ na hoti.",
  "tika-s0301t:1307_0": "Yadaggena vipassanāya paññāya taṃsahagatavīriyassa ca naṅgaladhorayhatā,",
  "tika-s0301t:1307_1": "tathāpavattakusalabhāvanāya ca kasibhāvo ca,",
  "tika-s0301t:1307_2": "tadaggena tato puretaraṃ pavattapaññāvīriyapāramīnaṃ naṅgaladhorayhatā,",
  "tika-s0301t:1307_3": "tathāpavattakusalabhāvanāya ca kasibhāvo veditabboti dassento “yathā hī”tiādimāha.",
  "tika-s0301t:1307_4": "Dhuraṃ vahatīti dhorayhaṃ.",
  "tika-s0301t:1307_5": "Yathāvuttaṃ ghananti asmimānādibhedaṃ ghanaṃ.",
  "tika-s0301t:1307_6": "Vahitabbā ādibhūtā dhurā etesaṃ atthīti dhurā,",
  "tika-s0301t:1307_7": "purimadhuravāhakā.",
  "tika-s0301t:1307_8": "Taṃmūlakā aparaṃ dhuraṃ vahantā dhorayhā.",
  "tika-s0301t:1307_9": "Dhurā ca dhorayhā ca dhuradhorayhaṃ ekattavasena.",
  "tika-s0301t:1307_10": "Vahantanti kasanena pavattantaṃ.",
  "tika-s0301t:1308_0": "Kāmayogādīhi yogehi khemattā anupaddavattā.",
  "tika-s0301t:1308_1": "Taṃ nibbānaṃ adhikicca uddissa.",
  "tika-s0301t:1308_2": "Vāhīyati vipassanāya sahagataṃ.",
  "tika-s0301t:1308_3": "Abhimukhaṃ vāhīyati maggapariyāpannaṃ.",
  "tika-s0301t:1308_4": "Khettakoṭinti khettamariyādaṃ.",
  "tika-s0301t:1308_5": "Diṭṭhekaṭṭheti diṭṭhiyā sahajātekaṭṭhe pahānekaṭṭhe ca.",
  "tika-s0301t:1308_6": "Oḷāriketi uparimaggavajjhe upādāya vuttaṃ,",
  "tika-s0301t:1308_7": "aññathā dassanapahātabbāpi dutiyamaggavajjhehi oḷārikāti.",
  "tika-s0301t:1308_8": "Aṇusahagateti aṇubhūte.",
  "tika-s0301t:1308_9": "Idaṃ heṭṭhimamaggavajjhe upādāya vuttaṃ.",
  "tika-s0301t:1308_10": "Sabbakilese avasiṭṭhasabbakilese pajahantaṃ anivattantaṃ gacchati puna pahātabbatāya abhāvato.",
  "tika-s0301t:1308_11": "Anivattantanti na nivattantaṃ,",
  "tika-s0301t:1308_12": "yathā nivattanaṃ na hoti,",
  "tika-s0301t:1308_13": "evaṃ gacchatīti attho.",
  "tika-s0301t:1308_14": "Tenāha “nivattanarahita”ntiādi.",
  "tika-s0301t:1308_15": "Etaṃ pana tava dhuradhorayhaṃ.",
  "tika-s0301t:1309_0": "Evamesā kasīti yathāvuttassa paccāmasanaṃ.",
  "tika-s0301t:1309_1": "Tenāha “nigamanaṃ karonto”ti.",
  "tika-s0301t:1309_2": "Vuttasseva hi atthassa puna vacanaṃ.",
  "tika-s0301t:1309_3": "Paññānaṅgalena satiphālaṃ ākoṭetvāti paññāsaṅkhātena naṅgalena saddhiṃ satiphālassa ekābaddhabhāvakaraṇena ākoṭetvā.",
  "tika-s0301t:1309_4": "Kaṭṭhāti ettha “kasī”ti padaṃ ānetvā sambandhitabbaṃ “kaṭṭhā kasī”ti.",
  "tika-s0301t:1309_5": "Kammapariyosānanti yathāvuttakasikammassa pariyosānabhūtaṃ.",
  "tika-s0301t:1309_6": "Yadipi pubbe “paññā me yuganaṅgala”ntiādinā attuddesikavasenāyaṃ amatapphalā kasi dassitā,",
  "tika-s0301t:1309_7": "mahākāruṇikassa pana bhagavato desanā sabbassapi sattanikāyassa sādhāraṇā evāti dassento “sā kho panesā”tiādimāha.",
  "tika-s0301t:1310_0": "Divaseyevāti taṃdivase eva.",
  "tika-s0301t:1310_1": "Ādimāhāti ettha ādi-",
  "tika-s0301t:1310_2": "saddena kathāpariyosāne pāṭhapadeso gahitoti tadaññaṃ “evaṃ vutte”tiādipāṭhaṃ sandhāya “tato parañcā”ti āha.",
  "tika-s0301t:1311_0": "Kasibhāradvājasuttavaṇṇanā niṭṭhitā.",
  "tika-s0301t:1312_0": "2. Udayasuttavaṇṇanā",
  "tika-s0301t:1313_0": "198.",
  "tika-s0301t:1313_1": "Etaṃ vuttanti “odanena pūresī”ti etaṃ vacanaṃ vuttaṃ.",
  "tika-s0301t:1313_2": "“Gahetuṃ samattho nāma nāhosīti bhagavato adhiṭṭhānabalenā”ti vadanti.",
  "tika-s0301t:1313_3": "Taṃ brāhmaṇaṃ vinetukāmatāya kira bhagavā tathā akāsi.",
  "tika-s0301t:1314_0": "Upārambhabhayenāti parūpavādabhayena.",
  "tika-s0301t:1314_1": "Avatvāva nivatto “abbhāgatopi pāsaṇḍo vācāmattenapi na pūjetabbo”ti brāhmaṇadhamme vuttattā.",
  "tika-s0301t:1314_2": "Pakkantoti brāhmaṇassa dhammaṃ avatvā pakkanto brāhmaṇassa na tāva ñāṇaṃ paripakkanti.",
  "tika-s0301t:1314_3": "Etaṃ vacanaṃ…pe…",
  "tika-s0301t:1314_4": "magamāsi “punappunañceva vapanti bīja”ntiādinā dhammaṃ kathetuṃ avassaṃ ākaṅkhanto.",
  "tika-s0301t:1314_5": "Pakārato kassatīti pakaṭṭhako,",
  "tika-s0301t:1314_6": "rasataṇhāya pakaṭṭhoti attho.",
  "tika-s0301t:1314_7": "Tenāha “rasagiddho”ti.",
  "tika-s0301t:1315_0": "“Punappunañceva vapanti bīja”nti imaṃ desanaṃ ārabhīti sambandho.",
  "tika-s0301t:1315_1": "Bījanti ca iti-",
  "tika-s0301t:1315_2": "saddo nidassanattho vā.",
  "tika-s0301t:1315_3": "Tena avayavena samudāyaṃ nidasseti.",
  "tika-s0301t:1315_4": "Osakkasīti saṅkocasi.",
  "tika-s0301t:1315_5": "Vuttanti vapanaṃ kataṃ.",
  "tika-s0301t:1315_6": "Tasmā vuttaṃ “alamettāvatā”ti.",
  "tika-s0301t:1315_7": "“Vassitvā”ti vuṭṭhiṃ pavattetvā.",
  "tika-s0301t:1316_0": "Desanā…pe…",
  "tika-s0301t:1316_1": "dasseti brāhmaṇena vuttaṃ ayuttavacanaṃ parivaṭṭentopi divase divase bhikkhācariyā nāma bhikkhūnaṃ kāyagatā vuttīti.",
  "tika-s0301t:1316_2": "Khīraṃ hatthena nayantīti vā khīranikā.",
  "tika-s0301t:1316_3": "Kilamatīti taṃtaṃkiccakaraṇavasena khijjati.",
  "tika-s0301t:1316_4": "Phandatīti anatthasamāyogavasena vipphandati.",
  "tika-s0301t:1316_5": "Apunabbhavāyāti āyatiṃ anuppattiyā.",
  "tika-s0301t:1316_6": "Maggo nāmāti upāyo nāma nibbānaṃ,",
  "tika-s0301t:1316_7": "tasmiṃ laddhe punabbhavābhāvato.",
  "tika-s0301t:1316_8": "“Punappuna”nti vacanaṃ upādāya bījavapanādayo punappunadhammā nāma jātāti āha “soḷasa punappunadhamme desentenā”ti.",
  "tika-s0301t:1317_0": "Udayasuttavaṇṇanā niṭṭhitā.",
  "tika-s0301t:1318_0": "3. Devahitasuttavaṇṇanā",
  "tika-s0301t:1319_0": "199.",
  "tika-s0301t:1319_1": "Udaravātehīti vātakatavijjhanatodanādivasena aparāparaṃ vattamānehi udaravātehi,",
  "tika-s0301t:1319_2": "tassa vā vikārehi.",
  "tika-s0301t:1319_3": "Nibaddhupaṭṭhākakāle pana dhammabhaṇḍāgārikova.",
  "tika-s0301t:1319_4": "Araññanti bhagavato bhikkhūnañca vasanaṭṭhānabhūtaṃ tapovanaṃ.",
  "tika-s0301t:1319_5": "Taṃ niddhūmaṃ hoti udakatāpanassapi akaraṇato.",
  "tika-s0301t:1319_6": "Tasmāti yasmā tassa uṇhodakavikkiṇanacariyāya jīvikākappanaṃ hoti, tasmā.",
  "tika-s0301t:1320_0": "Vattametaṃ tassa patikāratthaṃ parikathādīnampi kātuṃ labbhanato.",
  "tika-s0301t:1320_1": "Idāni tattha kāraṇampi savisayaṃ dassetuṃ “vaṇṇaṃ hī”tiādi vuttaṃ.",
  "tika-s0301t:1320_2": "Bhagavā hi āyasmato upavāṇassa devahitabrāhmaṇassa taṃ sambhāvitaṃ bhavissati tikicchāpaṭiyattaṃ,",
  "tika-s0301t:1320_3": "tāya ca attano rogassa vūpasamanaṃ,",
  "tika-s0301t:1320_4": "tappasaṅgena ca devahitabrāhmaṇo mama santikaṃ āgantvā dhammassavanena saraṇesu sīlesu ca patiṭṭhahissatīti sabbamidaṃ ñatvā evaṃ “iṅgha me tvaṃ, upavāṇa,",
  "tika-s0301t:1320_5": "uṇhodakaṃ jānāhī”ti avoca.",
  "tika-s0301t:1320_6": "Āgamanīyappaṭipadaṃ pubbabhāgappaṭipadaṃ pubbabhāgappaṭipattiṃ kathetuṃ vaṭṭati anuttarimanussadhammattā.",
  "tika-s0301t:1320_7": "Sadevakena lokenāti anavasesato lokassa gahaṇaṃ.",
  "tika-s0301t:1320_8": "Phalavisesākaṅkhāya pūjetabbāti pūjanīyā,",
  "tika-s0301t:1320_9": "te eva idha “pūjaneyyā”ti vuttā.",
  "tika-s0301t:1320_10": "Tathā ādarena pūjetabbatāya sakkāriyā, ā-",
  "tika-s0301t:1320_11": "kārassa rassattaṃ, ri-",
  "tika-s0301t:1320_12": "saddassa ca re-",
  "tika-s0301t:1320_13": "ādesaṃ katvā “sakkareyyā”ti vuttaṃ.",
  "tika-s0301t:1320_14": "“Apacayeyyā”ti vattabbe ya-",
  "tika-s0301t:1320_15": "kāralopaṃ katvā “apaceyyā”ti vuttaṃ.",
  "tika-s0301t:1320_16": "Tesanti sadevakena pūjaneyyādīnaṃ.",
  "tika-s0301t:1320_17": "Haritunti netuṃ.",
  "tika-s0301t:1321_0": "Ettakenapīti upasaṅkamanādinā ettakena appamattakenapi katavattena ayaṃ kitti…pe… somanassajāto.",
  "tika-s0301t:1322_0": "Yajamānassāti deyyadhammaṃ dentassa.",
  "tika-s0301t:1322_1": "Dakkhiṇāya ijjhanaṃ nāma vipulaphalabhāvoti āha “mahapphalo hotī”ti.",
  "tika-s0301t:1322_2": "Viditanti paṭividdhapaccakkhakataṃ.",
  "tika-s0301t:1322_3": "Ājānātīti vutthabhavādiṃ pariyādāya jānāti paṭivijjhati.",
  "tika-s0301t:1322_4": "Jānitvāti cattāri saccāni maggapaṭipāṭiyā paṭivijjhitvā.",
  "tika-s0301t:1322_5": "Aggappattatāya katakiccataṃ patto.",
  "tika-s0301t:1322_6": "Brāhmaṇena attanā kato kāro ca bhagavato eva paccupaṭṭhātīti taṃ dassento “iminā khīṇāsave yajanākārena yajantassā”ti vuttaṃ.",
  "tika-s0301t:1323_0": "Devahitasuttavaṇṇanā niṭṭhitā.",
  "tika-s0301t:1324_0": "4. Mahāsālasuttavaṇṇanā",
  "tika-s0301t:1325_0": "200.",
  "tika-s0301t:1325_1": "Yasmā tassa brāhmaṇassa anissayassa jiṇṇabhāvena visesato kāyo lūkho jāto,",
  "tika-s0301t:1325_2": "jiṇṇapilotikakhaṇḍehi saṅghaṭitaṃ pāvuraṇaṃ,",
  "tika-s0301t:1325_3": "tasmā “lūkhapāvuraṇo”ti padassa “jiṇṇapāvuraṇo”ti attho vutto.",
  "tika-s0301t:1325_4": "Pāṭiyekkanti puttesu ekameko ekamekāya vācāya visuṃ visuṃ.",
  "tika-s0301t:1326_0": "Sampucchanaṃ nāma idha sammantananti āha “saddhiṃ mantayitvā”ti.",
  "tika-s0301t:1326_1": "Nandissanti abhinandiṃ.",
  "tika-s0301t:1326_2": "Atītatthe hi idaṃ anāgatavacanaṃ.",
  "tika-s0301t:1326_3": "Tenāha “nandijāto…pe…",
  "tika-s0301t:1326_4": "ahosi”nti.",
  "tika-s0301t:1326_5": "Bhussantāti nibbhussanavasena ravantā.",
  "tika-s0301t:1327_0": "Vayogatanti pacchimavayaṃ upagataṃ.",
  "tika-s0301t:1327_1": "So pana yasmā purime dve vaye atikkamavasena gato.",
  "tika-s0301t:1327_2": "Pacchimaṃ ekadesato atikkamanavasena,",
  "tika-s0301t:1327_3": "tasmā vuttaṃ –",
  "tika-s0301t:1327_4": "“tayo vaye gataṃ atikkantaṃ pacchimavaye ṭhita”nti.",
  "tika-s0301t:1328_0": "Nipparibhogoti jiṇṇabhāvena javaparakkamahāniyā aparibhogo na bhuñjitabbo.",
  "tika-s0301t:1328_1": "Khādanā apanīyatīti yavasaṃ adadantā tato nīharanti nāma.",
  "tika-s0301t:1328_2": "Theroti vuḍḍho.",
  "tika-s0301t:1329_0": "Anassavāti na vacanakarā.",
  "tika-s0301t:1329_1": "Appatissāti patissayarahitā.",
  "tika-s0301t:1329_2": "Avasavattinoti na mayhaṃ vasena vattanakā.",
  "tika-s0301t:1329_3": "Sundarataroti upatthambhakāribhāvena sundarataro.",
  "tika-s0301t:1330_0": "Puratoti upatthambhakabhāvena purato katvā.",
  "tika-s0301t:1330_1": "Udake patiṭṭhaṃ labhati tattha patiṭṭhato thirapatiṭṭhabhāvato.",
  "tika-s0301t:1330_2": "Addhapatiṭṭho hi daṇḍo daṇḍadharapurisassa patiṭṭhaṃ labhāpeti.",
  "tika-s0301t:1331_0": "Brāhmaṇiyoti attano brāhmaṇiyo.",
  "tika-s0301t:1331_1": "Pāṭiyekkanti “asukassa gehe asukassa gehe”ti evaṃ uddesikaṃ katvā visuṃ visuṃ.",
  "tika-s0301t:1331_2": "Mā niyyādehi,",
  "tika-s0301t:1331_3": "amhākaṃ ruccanaṭṭhānamevāti tava puttānaṃ gehesu yaṃ amhākaṃ ruccanaṭṭhānaṃ.",
  "tika-s0301t:1331_4": "Tatthameva gamissāmāti sabbesampi etesaṃ anuggahaṃ kātukāmo bhagavā evamāha.",
  "tika-s0301t:1332_0": "Tato paṭṭhāyāti sotāpattiphalapaṭilābhato paṭṭhāya.",
  "tika-s0301t:1332_1": "Yadatthaṃ mayaṃ imassa brāhmaṇassa mahāsampattidānādinā anuggaho kato,",
  "tika-s0301t:1332_2": "so cassa puttaparijanassapi attho siddhoti satthā na sabbakālaṃ tassa brāhmaṇassa puttānaṃ gehaṃ agamāsi,",
  "tika-s0301t:1332_3": "te eva pana kālena kālaṃ satthu santikaṃ gantvā yathāvibhavaṃ sakkārasammānaṃ akaṃsūti adhippāyo.",
  "tika-s0301t:1333_0": "Mahāsālasuttavaṇṇanā niṭṭhitā.",
  "tika-s0301t:1334_0": "5. Mānatthaddhasuttavaṇṇanā",
  "tika-s0301t:1335_0": "201.",
  "tika-s0301t:1335_1": "Mānena thaddhoti “ayaṃ kho”tiādinā paggahitena mānena thaddho bajjhitacitto thaddhaayosalāko viya kassacipi anonato.",
  "tika-s0301t:1335_2": "Na kiñci jānāti loke paṭisanthāramattassapi ajānanato.",
  "tika-s0301t:1336_0": "Abbhutavittajātāti sañjātaabbhutavittā.",
  "tika-s0301t:1336_1": "Vittaṃ vittīti ca tuṭṭhipariyāyā.",
  "tika-s0301t:1336_2": "Abhūtapubbāyāti yā tassā parisāya vitti tadā bhūtā,",
  "tika-s0301t:1336_3": "sā ito pubbe abhūtā.",
  "tika-s0301t:1336_4": "Tenāha “abhūta…pe…",
  "tika-s0301t:1336_5": "samannāgatā”ti.",
  "tika-s0301t:1336_6": "Assa puggalassāti anena puggalena.",
  "tika-s0301t:1336_7": "Apacitāti paramanipaccena pūjanīyasāmaññato tattha attano pakkhipanaṃ idha desanākosallaṃ.",
  "tika-s0301t:1337_0": "Mānatthaddhasuttavaṇṇanā niṭṭhitā.",
  "tika-s0301t:1338_0": "6. Paccanīkasuttavaṇṇanā",
  "tika-s0301t:1339_0": "202.",
  "tika-s0301t:1339_1": "“Sabbaṃ seta”nti kenaci vutte tassa paccanīkaṃ karontasseva assa brāhmaṇassa.",
  "tika-s0301t:1339_2": "Vinetvāti vināsetvā.",
  "tika-s0301t:1339_3": "Suṇātīti atthoti “suṇātī”ti kiriyāpadaṃ āharitvā gāthāya attho veditabbo “jaññā subhāsita”nti vuttattā.",
  "tika-s0301t:1339_4": "Na hi asutvā desitaṃ jānituṃ sakkonti.",
  "tika-s0301t:1340_0": "Paccanīkasuttavaṇṇanā niṭṭhitā.",
  "tika-s0301t:1341_0": "7. Vanakammikasuttavaṇṇanā",
  "tika-s0301t:1342_0": "203.",
  "tika-s0301t:1342_1": "Vanakamme niyutto,",
  "tika-s0301t:1342_2": "kiriyamānena vanakammaṃ etassa atthīti vanakammiko.",
  "tika-s0301t:1342_3": "Imasmiṃ vanasaṇḍeti imasmiṃ evaṃmahante vanasaṇḍe.",
  "tika-s0301t:1342_4": "Na me vanasmiṃ karaṇīyamatthi yathā,",
  "tika-s0301t:1342_5": "“brāhmaṇa,",
  "tika-s0301t:1342_6": "tuyha”nti adhippāyo.",
  "tika-s0301t:1342_7": "Itaraṃ pana yaṃ mahākilesavanaṃ,",
  "tika-s0301t:1342_8": "taṃ maggañāṇapharasunā samādhimayasilāyaṃ sunisitena sabbaso ucchinnamūlaṃ,",
  "tika-s0301t:1342_9": "tato eva nibbanatho nikkilesagahano.",
  "tika-s0301t:1342_10": "Vivekābhiratiyā ekako abhirato paṭipakkhavigamena.",
  "tika-s0301t:1342_11": "Tenāha “aratiṃ…pe…",
  "tika-s0301t:1342_12": "jahitvā”ti.",
  "tika-s0301t:1343_0": "Vanakammikasuttavaṇṇanā niṭṭhitā.",
  "tika-s0301t:1344_0": "8. Kaṭṭhahārasuttavaṇṇanā",
  "tika-s0301t:1345_0": "204.",
  "tika-s0301t:1345_1": "Dhammantevāsikāti kiñcipi dhanaṃ adatvā kevalaṃ antevāsikā.",
  "tika-s0301t:1345_2": "Tenāha “veyyāvaccaṃ katvā sippuggaṇhanakā”ti.",
  "tika-s0301t:1345_3": "Gambhīrasabhāveti samantato dūrato gahanasacchannavipulatararukkhagacchalatāya ca,",
  "tika-s0301t:1345_4": "tadā himapiṇḍasinnabhāvena mayūrayānehi patiṭṭhātuṃ asakkuṇeyyatāya ca gambhīrabhāve.",
  "tika-s0301t:1346_0": "Bahubheraveti bahubhayānake.",
  "tika-s0301t:1346_1": "Aniñjamānenāti itthambhūtatthe karaṇavacanaṃ.",
  "tika-s0301t:1346_2": "Atisundaraṃ vatāti evaṃ sante nāma araññe evaṃ niccalakāyo nisinno jhāyanto ativiya sundarañca jhānaṃ jhāyasīti vadati.",
  "tika-s0301t:1347_0": "Accherarūpanti acchariyabhāvaṃ. Seṭṭhappattiyāti seṭṭhabhāvappattiyā.",
  "tika-s0301t:1348_0": "“Lokādhipatisahabyataṃ ākaṅkhamāno”ti iminā brāhmaṇo lokādhipatisahayogaṃ pucchati,",
  "tika-s0301t:1348_1": "“kasmā bhava”ntiādinā pana tadaññavisesākaṅkhaṃ pucchatīti āha “aparenapi ākārena pucchatī”ti.",
  "tika-s0301t:1349_0": "Kaṅkhāti taṇhā abhikkhaṇavasena pavattā.",
  "tika-s0301t:1349_1": "Anekasabhāvesūti rūpādivasena ajjhattikādivasena evaṃ nānāsabhāvesu ārammaṇesu.",
  "tika-s0301t:1349_2": "Assādarāgo lobho abhijjhāti nānappakārā.",
  "tika-s0301t:1349_3": "Sesakilesā vā diṭṭhimānadosādayo.",
  "tika-s0301t:1349_4": "Niccakālaṃ avassitā sattānaṃ avassayabhāvattā.",
  "tika-s0301t:1349_5": "Pajappāpanavasenāti pakārehi taṇhāyanavasena.",
  "tika-s0301t:1349_6": "Nirantāti antarahitā niravasesā.",
  "tika-s0301t:1350_0": "Anupagamanoti anupādāno.",
  "tika-s0301t:1350_1": "Sabbaññutaññāṇaṃ dīpeti,",
  "tika-s0301t:1350_2": "tassa hi vasena eva nānāsabhāvesu bhagavā samantacakkhunā passatīti “sabbe…pe…",
  "tika-s0301t:1350_3": "dassano”ti vuccati.",
  "tika-s0301t:1350_4": "Arahattaṃ sandhāyāha,",
  "tika-s0301t:1350_5": "tañhi nippariyāyato “anuttara”nti vuccati.",
  "tika-s0301t:1351_0": "Kaṭṭhahārasuttavaṇṇanā niṭṭhitā.",
  "tika-s0301t:1352_0": "9. Mātuposakasuttavaṇṇanā",
  "tika-s0301t:1353_0": "205.",
  "tika-s0301t:1353_1": "Itoti manussattabhāvato.",
  "tika-s0301t:1353_2": "Paṭigantvāti abhigantvā.",
  "tika-s0301t:1353_3": "Sagge hi nibbattanto kammaphalena dhammatāvasena paṭisandhikālato paṭṭhāya abhirativasena abhiramati eva nāmāti.",
  "tika-s0301t:1354_0": "Mātuposakasuttavaṇṇanā niṭṭhitā.",
  "tika-s0301t:1355_0": "10. Bhikkhakasuttavaṇṇanā",
  "tika-s0301t:1356_0": "206.",
  "tika-s0301t:1356_1": "Virūpaṃ gandhaṃ pasavatīti visso,",
  "tika-s0301t:1356_2": "duggandho.",
  "tika-s0301t:1356_3": "Bāhitvāti attano santānato bahikatvā nīharitvā.",
  "tika-s0301t:1356_4": "Taṃ pana anavasesato pajahananti āha “aggamaggena jahitvā”ti.",
  "tika-s0301t:1356_5": "Saṅkhāyati sammadeva paricchindati etāyāti saṅkhā,",
  "tika-s0301t:1356_6": "ñāṇanti āha “saṅkhāyāti ñāṇenā”ti.",
  "tika-s0301t:1356_7": "Bhinnakilesattāti niruttinayena bhikkhusaddasiddhimāha.",
  "tika-s0301t:1357_0": "Bhikkhakasuttavaṇṇanā niṭṭhitā.",
  "tika-s0301t:1358_0": "11. Saṅgāravasuttavaṇṇanā",
  "tika-s0301t:1359_0": "207.",
  "tika-s0301t:1359_1": "Paccetīti pattiyāyati saddahati.",
  "tika-s0301t:1359_2": "Tathābhūto ca tamatthaṃ nikāmento nāma hotīti vuttaṃ “icchati patthetī”ti. Sādhu,",
  "tika-s0301t:1359_3": "bhanteti ettha sādhu-",
  "tika-s0301t:1359_4": "saddo āyācanattho,",
  "tika-s0301t:1359_5": "na abhinandanatthoti “āyācamāno āhā”ti vatvā āyācane kāraṇaṃ dassento “therassa kirā”tiādimāha.",
  "tika-s0301t:1359_6": "Udakasuddhiko na ekaṃsena apāyūpago,",
  "tika-s0301t:1359_7": "laddhiyā pana sāvajjakilesabhūtabhāvato āyācati.",
  "tika-s0301t:1359_8": "Aññaṃ kāraṇaṃ apadisanto “apicā”tiādimāha.",
  "tika-s0301t:1359_9": "Phalabhūto attho etassāti atthavasaṃ,",
  "tika-s0301t:1359_10": "kāraṇanti āha “atthānisaṃsaṃ atthakāraṇa”nti.",
  "tika-s0301t:1359_11": "Papañcasūdaniyaṃ pana phaleneva araṇīyato attho,",
  "tika-s0301t:1359_12": "kāraṇanti katvā “attho eva atthavaso,",
  "tika-s0301t:1359_13": "tasmā dve atthavaseti dve atthe dve kāraṇānī”ti vuttaṃ.",
  "tika-s0301t:1360_0": "Saṅgāravasuttavaṇṇanā niṭṭhitā.",
  "tika-s0301t:1361_0": "12. Khomadussasuttavaṇṇanā",
  "tika-s0301t:1362_0": "208.",
  "tika-s0301t:1362_1": "Evaṃladdhanāmaṃ piṇḍāya pāvisīti yojanā.",
  "tika-s0301t:1362_2": "Evamevanti kenaci animantitena sayameva upasaṅkamante.",
  "tika-s0301t:1362_3": "Aphāsukadhātukanti ayuttarūpaṃ.",
  "tika-s0301t:1362_4": "Sabhādhammanti sabhāya caritabbaṃ cārittadhammaṃ.",
  "tika-s0301t:1362_5": "Asañcāletvāti āsanato avuṭṭhāpetvā.",
  "tika-s0301t:1362_6": "Ujukameva āgacchati lokagganāyako bhagavā sabbasattuttamo attano uttaritarassa abhāvato lokassa apacitiṃ na dasseti.",
  "tika-s0301t:1362_7": "Ye sabbaso saṃkilese pajahanti,",
  "tika-s0301t:1362_8": "teva paṇḍite “santo”ti dasseti “ete”tiādinā.",
  "tika-s0301t:1363_0": "Khomadussasuttavaṇṇanā niṭṭhitā.",
  "tika-s0301t:1364_0": "Dutiyavaggavaṇṇanā niṭṭhitā.",
  "tika-s0301t:1365_0": "Sāratthappakāsiniyā saṃyuttanikāya-aṭṭhakathāya",
  "tika-s0301t:1366_0": "Brāhmaṇasaṃyuttavaṇṇanāya līnatthappakāsanā samattā.",
  "tika-s0301t:1369_0": "8. Vaṅgīsasaṃyuttaṃ",
  "tika-s0301t:1370_0": "1. Nikkhantasuttavaṇṇanā",
  "tika-s0301t:1371_0": "209.",
  "tika-s0301t:1371_1": "Āḷaviyanti āḷavinagarasamīpe.",
  "tika-s0301t:1371_2": "Aggacetiyeti gotamakacetiyādīhi uttamacetiye.",
  "tika-s0301t:1371_3": "Taṃ kira bhūmirāmaṇeyyakabhāvena manuññatāya padhānayuttatādisampattiyā ca itaracetiyehi seṭṭhasammataṃ.",
  "tika-s0301t:1371_4": "Kappattherenāti “kappo”ti gottato āgatanāmo thero,",
  "tika-s0301t:1371_5": "sahassapurāṇajaṭilānaṃ abbhantare ayaṃ mahāthero.",
  "tika-s0301t:1371_6": "Ohīnakoti theresu gāmaṃ piṇḍāya paviṭṭhesu vihāre eva avahīnako ṭhito.",
  "tika-s0301t:1371_7": "Tattha kāraṇamāha “vihārapālo”tiādi.",
  "tika-s0301t:1371_8": "Samalaṅkaritvāti samaṃ alaṅkārena alaṅkaritvā.",
  "tika-s0301t:1371_9": "Kusalacittaṃ viddhaṃseti pavattituṃ appadānavasena.",
  "tika-s0301t:1371_10": "Etasminti etasmiṃ rāge uppanne.",
  "tika-s0301t:1371_11": "“Ekasmi”nti vā pāṭho,",
  "tika-s0301t:1371_12": "ekasmiṃ visabhāgavatthuke rāge uppanne.",
  "tika-s0301t:1371_13": "Dhammo vāti mama citte uppajjanakato añño dhammo vā.",
  "tika-s0301t:1371_14": "Yena kāraṇena paro anabhiratiṃ vinodetvā idāneva abhiratiṃ uppādeyya,",
  "tika-s0301t:1371_15": "taṃ kāraṇaṃ kuto labbhāti yojanā,",
  "tika-s0301t:1371_16": "taṃ kāraṇaṃ natthīti attho,",
  "tika-s0301t:1371_17": "tassa abhāvakāraṇavacanaṃ.",
  "tika-s0301t:1372_0": "Anagāriyanti agāravirahato anagāraṃ pabbajjā.",
  "tika-s0301t:1372_1": "Tattha niyuttattā anagāriyaṃ ka-",
  "tika-s0301t:1372_2": "kārassa ya-",
  "tika-s0301t:1372_3": "kāraṃ katvā,",
  "tika-s0301t:1372_4": "pabbajitanti attho.",
  "tika-s0301t:1372_5": "Ādhāvantīti hadayaṃ abhibhavitvā dhāvanti.",
  "tika-s0301t:1372_6": "Uggatānanti uḷārānaṃ puttā.",
  "tika-s0301t:1372_7": "Tenāha “mahesakkhā rājaññabhūtā”ti.",
  "tika-s0301t:1372_8": "Uttamappamāṇanti sahassapalaṃ samantāti samantato.",
  "tika-s0301t:1372_9": "Parikireyyunti vijjheyyuṃ.",
  "tika-s0301t:1372_10": "Etasmā sahassāti yathāvuttā dhanuggahasahassato.",
  "tika-s0301t:1372_11": "Atirekatarā anekasahassā.",
  "tika-s0301t:1372_12": "Itthiyo olokanasitalapitaroditasare khipantiyo.",
  "tika-s0301t:1372_13": "Neva maṃ byādhayissanti neva maṃ nijjhāyissanti.",
  "tika-s0301t:1372_14": "“Byādhayissatī”ti pāṭhoti vuttaṃ “cāletuṃ na sakkhissatīti attho”ti.",
  "tika-s0301t:1372_15": "Dhamme samhīti sake santike patiṭṭhite sāsanadhamme.",
  "tika-s0301t:1372_16": "Tenāha “anabhiratiṃ vinodetvā”tiādi.",
  "tika-s0301t:1373_0": "Magganti “maggo”ti vattabbe liṅgavipallāsena vuttaṃ. Tenāha “so hi nibbānassa pubbabhāgamagggo”ti.",
  "tika-s0301t:1374_0": "Nikkhantasuttavaṇṇanā niṭṭhitā.",
  "tika-s0301t:1375_0": "2. Aratisuttavaṇṇanā",
  "tika-s0301t:1376_0": "210.",
  "tika-s0301t:1376_1": "Vihāragaruko kiresa theroti etena thero attano saddhivihārikaṃ vaṅgīsaṃ ovadituṃ anavasaro.",
  "tika-s0301t:1376_2": "Tena antarantarā tassa cittaṃ rāgo anuddhaṃsetīti dasseti.",
  "tika-s0301t:1376_3": "Sāsane aratinti sīlaparipūraṇe samathavipassanābhāvanāya ca anabhiratiṃ.",
  "tika-s0301t:1376_4": "Kāmaguṇesu ca ratinti pañcasu kāmakoṭṭhāsesu assādaṃ.",
  "tika-s0301t:1376_5": "Pāpavitakkanti kāmasaṅkappaṃ.",
  "tika-s0301t:1376_6": "Sabbākārenāti sabbe tadaṅgavikkhambhanasamucchindanākārena.",
  "tika-s0301t:1376_7": "Yathā mahantaṃ araññaṃ vanathanti,",
  "tika-s0301t:1376_8": "evaṃ mahantaṃ kilesavanaṃ “vanatha”nti vuttaṃ.",
  "tika-s0301t:1377_0": "Pathaviñca vehāsanti bhummatthe paccattavacanaṃ,",
  "tika-s0301t:1377_1": "tasmā pathaviyaṃ ākāse cāti attho.",
  "tika-s0301t:1377_2": "Tenāha “pathaviṭṭhita”ntiādi.",
  "tika-s0301t:1377_3": "Jagatīti ca pathaviyā vevacanaṃ.",
  "tika-s0301t:1377_4": "Tenāha “antopathaviya”nti.",
  "tika-s0301t:1377_5": "Parijīratīti sabbbaso jaraṃ pāpuṇāti.",
  "tika-s0301t:1377_6": "Samāgantvāti ñāṇena samāgantvāti attho.",
  "tika-s0301t:1377_7": "Tenāha “mutattāti viññātattabhāvā”ti.",
  "tika-s0301t:1378_0": "Paṭighapadena gandharasā gahitā ghānajivhānaṃ paṭihananavasena pavattanato.",
  "tika-s0301t:1378_1": "Mutapadena phoṭṭhabbārammaṇaṃ gahitaṃ mutvā gahetabbato.",
  "tika-s0301t:1378_2": "Na lippatīti na makkhīyati.",
  "tika-s0301t:1379_0": "Saṭṭhi-",
  "tika-s0301t:1379_1": "saddo cha-",
  "tika-s0301t:1379_2": "saddena samānatthoti “saṭṭhinissitā”ti padassa “chaārammaṇanissitā”ti attho vutto.",
  "tika-s0301t:1379_3": "Puthū adhammavitakkāti rūpavitakkādivasena bahū nānāvitakkā micchāsaṅkappā.",
  "tika-s0301t:1379_4": "Janatāya niviṭṭhāti mahājane patiṭṭhitā.",
  "tika-s0301t:1379_5": "Tesaṃ vasenāti tesampi micchāvitakkānaṃ vasena.",
  "tika-s0301t:1379_6": "Na katthaci ārammaṇe.",
  "tika-s0301t:1379_7": "Kilesavaggagatoti kilesasaṅgaṇikaṃ upagato na bhaveyya,",
  "tika-s0301t:1379_8": "kilesavitakkā na uppādetabbāti attho.",
  "tika-s0301t:1379_9": "Duṭṭhullavacanaṃ kāmapaṭisaṃyuttakathā.",
  "tika-s0301t:1380_0": "Dabbajātikoti dabbarūpo.",
  "tika-s0301t:1380_1": "Nepakkenāti kosallena.",
  "tika-s0301t:1380_2": "Nibbānaṃ paṭiccāti asaṅkhatadhātuṃ ārammaṇavasena paṭicca.",
  "tika-s0301t:1380_3": "Parinibbānakālanti anupādisesanibbānakālaṃ.",
  "tika-s0301t:1381_0": "Aratisuttavaṇṇanā niṭṭhitā.",
  "tika-s0301t:1382_0": "3. Pesalasuttavaṇṇanā",
  "tika-s0301t:1383_0": "211.",
  "tika-s0301t:1383_1": "Etesanti etesaṃ mahallakānaṃ.",
  "tika-s0301t:1383_2": "Na pāḷi āgacchati appaguṇabhāvato.",
  "tika-s0301t:1383_3": "Na ca pāḷi upaṭṭhāti,",
  "tika-s0301t:1383_4": "ekāya pāḷiyā sati pāḷigatiyā tathā tathā upaṭṭhānampi nesaṃ natthīti vadati.",
  "tika-s0301t:1383_5": "Na aṭṭhakathāti etthāpi eseva nayo.",
  "tika-s0301t:1383_6": "Sithiladhanitāditaṃtaṃbyañjanabuddhiṃ ahāpetvā uccāraṇaṃ padabyañjanamadhuratā.",
  "tika-s0301t:1383_7": "Atikkamitvā maññati aññe bhikkhū.",
  "tika-s0301t:1383_8": "Hīḷanavasena abhibhavitvā paṭibhānasutena attānaṃ pasaṃsati sambhāveti.",
  "tika-s0301t:1383_9": "Mānassa pavattitāya sahajātanissayādipaccayadhammā taṃsahabhudhammā.",
  "tika-s0301t:1383_10": "Mānavasena vippaṭisārī ahuvā.",
  "tika-s0301t:1383_11": "Mā ahosīti yojanā.",
  "tika-s0301t:1383_12": "Vaṇṇabhaṇananti parehi kiriyamānaṃ guṇābhitthavaṃ.",
  "tika-s0301t:1383_13": "Akhiloti pañcacetokhilarahito.",
  "tika-s0301t:1383_14": "Nissesaṃ navavidhanti navavidhampi mānaṃ kassaci ekadesassapi asesato.",
  "tika-s0301t:1383_15": "Vijjāyāti aggamaggavijjāya.",
  "tika-s0301t:1383_16": "Accantameva samitatāya vūpasamitatāya samitāvī.",
  "tika-s0301t:1384_0": "Pesalasuttavaṇṇanā niṭṭhitā.",
  "tika-s0301t:1385_0": "4. Ānandasuttavaṇṇanā",
  "tika-s0301t:1386_0": "212.",
  "tika-s0301t:1386_1": "Rāgoti ettha āyasmato vaṅgīsassa rāgassa uppattiyā kāraṇaṃ vibhāvetuṃ “āyasmā ānando”tiādi vuttaṃ.",
  "tika-s0301t:1386_2": "Tanti ānandattheraṃ.",
  "tika-s0301t:1386_3": "Ārammaṇaṃ pariggahetunti kāyavedanādibhedaṃ ārammaṇaṃ satigocaraṃ.",
  "tika-s0301t:1386_4": "Asubhadukkhādito,",
  "tika-s0301t:1386_5": "rūpādiekekameva vā chaḷārammaṇaṃ aniccadukkhādito pariggaṇhituṃ paricchijja jānituṃ.",
  "tika-s0301t:1386_6": "Itthirūpārammaṇeti itthisantāne rūpasabhāve ārammaṇe.",
  "tika-s0301t:1387_0": "Nibbāpananti nibbāpayati etenāti nibbāpanaṃ.",
  "tika-s0301t:1387_1": "Vipallāsenāti asubhe “subha”nti vipallāsabhāvahetu.",
  "tika-s0301t:1387_2": "Rāgaṭṭhāniyanti rāguppattihetu.",
  "tika-s0301t:1387_3": "Iṭṭhārammaṇanti subhārammaṇaṃ.",
  "tika-s0301t:1387_4": "Ettha ca iṭṭhārammaṇasīsena tattha iṭṭhākāraggahaṇaṃ vadati.",
  "tika-s0301t:1387_5": "Tañhi vajjanīyaṃ.",
  "tika-s0301t:1387_6": "Paratoti avasavattanatthena aññato.",
  "tika-s0301t:1387_7": "Saṅkhārā hi “mā bhijjantū”ti icchitāpi bhijjanteva,",
  "tika-s0301t:1387_8": "tasmā te avasavattittā paro nāma,",
  "tika-s0301t:1387_9": "sā ca nesaṃ paratā aniccadassanena pākaṭā hotīti vuttaṃ “parato passāti aniccato passā”ti.",
  "tika-s0301t:1387_10": "Kāmaṃ vipassanā saṅkhāranimittaṃ na pariccajati saṅkhāre ārabbha vattanato,",
  "tika-s0301t:1387_11": "yesaṃ pana nimittānaṃ aggahaṇena animittāti gahituṃ arahati,",
  "tika-s0301t:1387_12": "taṃ dassetuṃ “niccādīnaṃ nimittāna”ntiādi vuttaṃ.",
  "tika-s0301t:1387_13": "Salakkhaṇa-",
  "tika-s0301t:1387_14": "sāmaññalakkhaṇa-",
  "tika-s0301t:1387_15": "dassanavasena mānassa dassanābhisamayo,",
  "tika-s0301t:1387_16": "vipassanāya pahānābhisamayo.",
  "tika-s0301t:1387_17": "“Maggenā”ti vadanti,",
  "tika-s0301t:1387_18": "maggeneva pana asammohato pariññāpaṭivedhavasena dassanābhisamayo,",
  "tika-s0301t:1387_19": "pahānapaṭivedhavasena pahānābhisamayo.",
  "tika-s0301t:1387_20": "Rāgādisantatāyāti rāgādīnaṃ samucchedavasena paṭippassaddhivasena vūpasametabbato santabhāvena.",
  "tika-s0301t:1388_0": "Ānandasuttavaṇṇanā niṭṭhitā.",
  "tika-s0301t:1389_0": "5. Subhāsitasuttavaṇṇanā",
  "tika-s0301t:1390_0": "213.",
  "tika-s0301t:1390_1": "Aṅgīyanti hetubhāvena āgamabhāvena avayavabhāvena vā ñāyantīti aṅgāni, kāraṇāni,",
  "tika-s0301t:1390_2": "avayavā vāti āha “aṅgehīti kāraṇehi,",
  "tika-s0301t:1390_3": "avayavehi vā”ti.",
  "tika-s0301t:1390_4": "Viratiyo subhāsitavācāya pubbaṃ patiṭṭhitā hontīti musāvādāveramaṇiādayo tassā visesahetūti āha “musāvādā…pe…",
  "tika-s0301t:1390_5": "kāraṇānī”ti.",
  "tika-s0301t:1390_6": "Yasmā ariyavohārā visesato cetanāsabhāvā,",
  "tika-s0301t:1390_7": "tasmā vacīsucaritasamudāyassa saccavācādayo aṅgabhūtāti āha “saccavacanādayo cattāro avayavā”ti.",
  "tika-s0301t:1390_8": "Nissakkavacananti hetumhi nissakkavacanaṃ.",
  "tika-s0301t:1390_9": "Tenāha “samanuāgatā pavattā”ti.",
  "tika-s0301t:1390_10": "Vācā hi tāya viratiyā sammā anurūpato āgatā pavattāti “samannāgatā”ti vuccati.",
  "tika-s0301t:1390_11": "Karaṇavacananti sahayoge karaṇavacanaṃ.",
  "tika-s0301t:1390_12": "Tenāha “yuttā”ti.",
  "tika-s0301t:1390_13": "Sahajātāpi hi cetanā yathāsamādinnāya viratiyā sammā anurūpato yuttāti vattuṃ arahati.",
  "tika-s0301t:1391_0": "Samullapanavācāti saddavācā,",
  "tika-s0301t:1391_1": "sā vuccatīti vācā nāma.",
  "tika-s0301t:1391_2": "Viññatti pana vuccati etāyāti vācā nāma,",
  "tika-s0301t:1391_3": "tathā virati cetanāvācā.",
  "tika-s0301t:1391_4": "Na sā idha adhippetāti sā cetanāvācā viññattivācā viya idha imasmiṃ sutte na adhippetā “subhāsitā hotī”ti vacanato.",
  "tika-s0301t:1391_5": "Tenāha “abhāsitabbato”ti.",
  "tika-s0301t:1391_6": "Suṭṭhu bhāsitāti sammā ñāyena bhāsitā vacīsucaritabhāvato.",
  "tika-s0301t:1391_7": "Atthāvahatanti hitāvahakālaṃ pati āha.",
  "tika-s0301t:1391_8": "Kāraṇasuddhinti yonisomanasikārena kāraṇavisuddhiṃ.",
  "tika-s0301t:1391_9": "Dosābhāvanti agatigamanādidosābhāvaṃ.",
  "tika-s0301t:1391_10": "Rāgadosādivinimuttañhi taṃ bhāsato anurodhavirodhavivajjanato agatigamanaṃ dūrasamugghāṭitamevāti.",
  "tika-s0301t:1391_11": "Anuvādavimuttāti apavādavirahitā.",
  "tika-s0301t:1391_12": "Sabbākārasampattiṃ dīpeti,",
  "tika-s0301t:1391_13": "asati hi sabbākārasampatiyaṃ anuvajjatāpi.",
  "tika-s0301t:1392_0": "Kiñcāpi pubbe dhammādhiṭṭhānā desanā āraddhā,",
  "tika-s0301t:1392_1": "puggalajjhāsayato pana puggalādhiṭṭhānāya…pe…",
  "tika-s0301t:1392_2": "vacanametaṃ.",
  "tika-s0301t:1392_3": "Kāmañcettha “aññataraniddosavacana”nti avisesato vuttaṃ,",
  "tika-s0301t:1392_4": "“dhammaṃyeva bhāsatī”tiādinā pana adhammadosādirahitāya vācāya vuccamānattā idhāpi subhāsitā vācā adhippetāti.",
  "tika-s0301t:1392_5": "“Subhāsitaṃyevā”ti avadhāraṇena nivattitaṃ sarūpato dasseti “no dubbhāsita”nti iminā.",
  "tika-s0301t:1392_6": "Tenāha “tasseva vācaṅgassa paṭipakkhabhāsananivāraṇa”nti.",
  "tika-s0301t:1392_7": "Paṭiyogīnivattanattho hi eva- saddo,",
  "tika-s0301t:1392_8": "tena pisuṇavācāpaṭikkhepo dassito.",
  "tika-s0301t:1392_9": "“Subhāsita”nti vā iminā catubbidhaṃ vacīsucaritaṃ gahitanti “no dubbhāsitanti iminā micchāvācappahānaṃ dīpetī”ti vuttaṃ.",
  "tika-s0301t:1392_10": "Sabbavacīsucaritasādhāraṇavacanañhi subhāsitanti.",
  "tika-s0301t:1392_11": "Tena parabhedanādikaṃ asabbhādikañca bodhisattānaṃ vacanaṃ apisuṇādivisayanti daṭṭhabbaṃ.",
  "tika-s0301t:1392_12": "Bhāsitabbavacanalakkhaṇanti bhāsitabbassa vacanassa sabhāvalakkhaṇaṃ dīpetīti ānetvā sambandho.",
  "tika-s0301t:1392_13": "Yadi evaṃ nanu abhāsitabbaṃ paṭhamaṃ vatvā bhāsitabbaṃ pacchā vattabbaṃ yathā “vāmaṃ muñca,",
  "tika-s0301t:1392_14": "dakkhiṇaṃ gaṇhā”ti āha “aṅgaparidīpanatthaṃ panā”tiādi.",
  "tika-s0301t:1393_0": "Paṭhamenāti “subhāsita”nti padena.",
  "tika-s0301t:1393_1": "Dhammato anapetanti attano paresañca hitasukhāvahadhammato anapetaṃ.",
  "tika-s0301t:1393_2": "Mantāvacananti mantāya pavattetabbavacanaṃ.",
  "tika-s0301t:1393_3": "Paññavā avikiṇṇavāco hi na ca anatthāvahaṃ vācaṃ bhāsati.",
  "tika-s0301t:1393_4": "Itarehi dvīhīti tatiyacatutthapadehi.",
  "tika-s0301t:1393_5": "“Imehi khotiādīnīti karaṇe etaṃ upayogavacana”nti keci.",
  "tika-s0301t:1393_6": "Taṃ vācanti yathāvuttaṃ caturaṅgikaṃ.",
  "tika-s0301t:1393_7": "Yañca vācaṃ maññantīti sambandho.",
  "tika-s0301t:1393_8": "Aññeti ito bāhirakā ñāyavādino akkharacintakā ca.",
  "tika-s0301t:1393_9": "“Paṭiññāhetuudāharaṇūpanayanigamanāni avayavā vākyassā”ti vadanti.",
  "tika-s0301t:1393_10": "Nāmādīhīti nāmākhyātapadehi.",
  "tika-s0301t:1393_11": "Liṅgaṃ itthiliṅgādi vacanaṃ ekavacanādi.",
  "tika-s0301t:1393_12": "Paṭhamādi vibhatti atītādi kālaṃ.",
  "tika-s0301t:1393_13": "Kattā sampadānaṃ apādānaṃ karaṇaṃ adhikaraṇaṃ kammañca kārakaṃ.",
  "tika-s0301t:1393_14": "Sampattīhi samannāgatanti ete avayavādike sampādetvā vuttaṃ.",
  "tika-s0301t:1393_15": "Taṃ paṭisedhetīti taṃ yathāvuttavisesampi vācaṃ “imehi kho”ti vadanto bhagavā paṭisedheti. Kho-",
  "tika-s0301t:1393_16": "saddo hettha avadhāraṇattho.",
  "tika-s0301t:1393_17": "Tenāha “avayavādī”tiādi.",
  "tika-s0301t:1393_18": "Yā kāci asabhāvaniruttilakkhaṇā.",
  "tika-s0301t:1393_19": "Sā milakkhubhāsā.",
  "tika-s0301t:1393_20": "Sīhaḷakenevāti sīhaḷabhāsāya pariyāpannena vacanena.",
  "tika-s0301t:1393_21": "Arahattaṃ pāpuṇiṃsūti saṃsāre ativiya sañjātasaṃvegā tannissaraṇe ninnapoṇamānasā hutvā vipassanaṃ ussukkāpetvā maggapaṭipāṭiyā arahattaṃ pāpuṇiṃsu.",
  "tika-s0301t:1394_0": "Pātova phullitakokanadanti pātova saṃphullapadumaṃ.",
  "tika-s0301t:1394_1": "Bhijjiyateti nibbhijjiyati nibbhiggo jāyati.",
  "tika-s0301t:1394_2": "Manussattaṃ gatāti manussattabhāvaṃ upagatā.",
  "tika-s0301t:1395_0": "Buddhantareti buddhuppādantare dvinnaṃ buddhuppādānaṃ antarā.",
  "tika-s0301t:1395_1": "Tadā hi paccekabuddhānaṃ sāsane,",
  "tika-s0301t:1395_2": "na buddhasāsane dippamāne.",
  "tika-s0301t:1396_0": "Jarāya parimadditanti yathā hatthacaraṇādiaṅgāni sithilāni honti,",
  "tika-s0301t:1396_1": "cakkhādīni indriyāni savisayaggahaṇe asamatthāni honti,",
  "tika-s0301t:1396_2": "yobbanaṃ sabbaso vigataṃ,",
  "tika-s0301t:1396_3": "kāyabalaṃ apagataṃ,",
  "tika-s0301t:1396_4": "satimatidhitiādayo vippayuttā,",
  "tika-s0301t:1396_5": "pubbe attano ovādapaṭikarā puttadārādayopi apasādakā,",
  "tika-s0301t:1396_6": "parehi vuṭṭhāpanīyasaṃvesanīyatā punadeva bālabhāvappatti ca honti,",
  "tika-s0301t:1396_7": "evaṃ jarāya sabbaso vimadditaṃ.",
  "tika-s0301t:1396_8": "Etanti sarīraṃ vadati.",
  "tika-s0301t:1396_9": "Milātachavicammanissitanti jiṇṇabhāvena appamaṃsalohitattā milātehi gatayobbanehi dhammehi sannissitaṃ.",
  "tika-s0301t:1396_10": "Ghāsamāmisanti ghāsabhūtaṃ āmisaṃ maccunā gilitvā viya patiṭṭhapetabbato.",
  "tika-s0301t:1396_11": "Kesalomādinānākuṇapapūritaṃ.",
  "tika-s0301t:1396_12": "Tato eva asucibhājanaṃ etaṃ.",
  "tika-s0301t:1396_13": "Sabbathāpi nissāratāya kadalikkhandhasamaṃ.",
  "tika-s0301t:1397_0": "Anucchavikāhīti sammāsambuddhassa anurūpāhi.",
  "tika-s0301t:1397_1": "Na tāpeyyāti cittañca kāyañca na tāpeyya.",
  "tika-s0301t:1397_2": "Tāpanā cettha sampati āyati ca visādanā.",
  "tika-s0301t:1397_3": "Na bādheyyāti “nābhibhaveyyā”ti padassa atthadassanaṃ.",
  "tika-s0301t:1397_4": "Apisuṇavācāvasenāti sabbaso pahīnapisuṇavācatāvasena.",
  "tika-s0301t:1397_5": "Pāpānīti lāmakāni nikiṭṭhakāni.",
  "tika-s0301t:1397_6": "Tenāha “appiyānī”tiādi.",
  "tika-s0301t:1397_7": "Anādāyāti aggahetvā.",
  "tika-s0301t:1398_0": "Sādhubhāvenāti niddosamadhurabhāvena.",
  "tika-s0301t:1398_1": "Amatasadisāti sadise tabbohāroti,",
  "tika-s0301t:1398_2": "kāraṇe vāyaṃ kāriyavohāroti āha “nibbānāmatapaccayattā vā”ti.",
  "tika-s0301t:1398_3": "Paccayavasena hi sā tadā dassanappavatti.",
  "tika-s0301t:1398_4": "Cariyāti cārittaṃ.",
  "tika-s0301t:1398_5": "Porāṇā nāma paṭhamakappikā,",
  "tika-s0301t:1398_6": "buddhādayo vā ariyā.",
  "tika-s0301t:1399_0": "Patiṭṭhitāti niccalabhāvena aṭṭhiṃ katvā paccayāyattabhāvato avisaṃvādanakā.",
  "tika-s0301t:1399_1": "Ubhayathā paṭipattiṃ āha “attano ca paresañca atthe patiṭṭhitā”ti.",
  "tika-s0301t:1399_2": "Atthe diṭṭhadhammikasamparāyikādihite patiṭṭhitattā eva dhamme avihiṃsādidhamme patiṭṭhitā.",
  "tika-s0301t:1399_3": "Anuparodhakaranti etena hitapariyāyoyaṃ attha-",
  "tika-s0301t:1399_4": "saddoti dasseti.",
  "tika-s0301t:1399_5": "Dhammikanti dhammato anapetaṃ,",
  "tika-s0301t:1399_6": "atthadhammūpasaṃhitaṃ vā.",
  "tika-s0301t:1400_0": "Nibbānappattiyāti nibbānappattiyatthaṃ.",
  "tika-s0301t:1400_1": "Dukkhassa antakiriyāya antakaraṇatthaṃ.",
  "tika-s0301t:1400_2": "Yasmā buddho khemāya bhāsati,",
  "tika-s0301t:1400_3": "tasmā khemuppattihetuyā khemā,",
  "tika-s0301t:1400_4": "tasmā sā sabbavācānaṃ uttamāti evampettha attho daṭṭhabbo.",
  "tika-s0301t:1400_5": "Mantāvacanavasenāti sabbadosarahitavasena.",
  "tika-s0301t:1401_0": "Subhāsitasuttavaṇṇanā niṭṭhitā.",
  "tika-s0301t:1402_0": "6. Sāriputtasuttavaṇṇanā",
  "tika-s0301t:1403_0": "214.",
  "tika-s0301t:1403_1": "Vākkaraṇacāturiyato vacanaguṇahetūnaṃ pūriyā pūre bhavāti porī,",
  "tika-s0301t:1403_2": "tāya poriyā.",
  "tika-s0301t:1403_3": "Tenāha “akkharādiparipuṇṇāyā”ti.",
  "tika-s0301t:1403_4": "Avibaddhāyāti pittādīhi na vibaddhāya anupaddutāya.",
  "tika-s0301t:1403_5": "Tenāha “apalibuddhāyā”tiādi.",
  "tika-s0301t:1403_6": "Niddosāyāti atthato byañjanato vigatadosāya.",
  "tika-s0301t:1403_7": "Akkhalitapadabyañjanāyāti agalitapadabyañjanāya,",
  "tika-s0301t:1403_8": "atthassa viññāpaniyāti diṭṭhadhammikādiatthassa bodhane pariyattāya.",
  "tika-s0301t:1403_9": "Bhikkhunanti gāthāsukhatthaṃ rassaṃ katvā vuttaṃ.",
  "tika-s0301t:1404_0": "“Saṃkhittenapi deseti,",
  "tika-s0301t:1404_1": "vitthārenapi bhāsatī”ti nayidaṃ paṭhamaṃ uddisitvā tassa atthassa kittanavasena pavattitaṃ vacanaṃ sandhāya vuttaṃ.",
  "tika-s0301t:1404_2": "Sā hi vitthāradesanā eva hoti.",
  "tika-s0301t:1404_3": "Yā pana desanā kadāci dhammapaṭiggāhakānaṃ ajjhāsayavasena saṃkhitteneva dassetvā nikkhipati,",
  "tika-s0301t:1404_4": "yā ca kadāci vitthārena,",
  "tika-s0301t:1404_5": "tadubhayaṃ sandhāya vuttaṃ.",
  "tika-s0301t:1404_6": "Tenāha “cattārimānī”tiādi.",
  "tika-s0301t:1404_7": "Sabhāvamadhuro paccayavasena madhurataro hotīti dassetuṃ “yathā”tiādi vuttaṃ.",
  "tika-s0301t:1404_8": "Vividhākāraṃ katvā dhammaṃ kathetuṃ paṭibhātīti paṭibhānaṃ,",
  "tika-s0301t:1404_9": "desanāpakārañāṇaṃ.",
  "tika-s0301t:1404_10": "Tenāha “samuddato”tiādi.",
  "tika-s0301t:1404_11": "Odahantīti avajānanavasena gamenti.",
  "tika-s0301t:1405_0": "Sāriputtasuttavaṇṇanā niṭṭhitā.",
  "tika-s0301t:1406_0": "7. Pavāraṇāsuttavaṇṇanā",
  "tika-s0301t:1407_0": "215.",
  "tika-s0301t:1407_1": "Tasmiṃ ahūti tasmiṃ ahanīti āha “tasmiṃ divase”ti.",
  "tika-s0301t:1407_2": "Anasanenāti sabbaso āhārassa abhuñjanena.",
  "tika-s0301t:1407_3": "Sāsanikasīlena bāhirakaanasanena vā upetā hutvāti yojanā. Vā-",
  "tika-s0301t:1407_4": "saddena khīrapānamadhusāyanādīnipi saṅgaṇhāti.",
  "tika-s0301t:1407_5": "Pakārehi diṭṭhādīhi vāreti kāyakammādike sarāpeti gārayhe karoti etāyāti pavāraṇā,",
  "tika-s0301t:1407_6": "paṭipattivisodhanāya attano attano vajjasodhanāya okāsadānaṃ.",
  "tika-s0301t:1407_7": "Yasmā yebhuyyena vassaṃvuṭṭhehi kātabbā esā visuddhidesanā,",
  "tika-s0301t:1407_8": "tasmā vuttaṃ “vassaṃvuṭṭhapavāraṇāya.",
  "tika-s0301t:1407_9": "Visuddhipavāraṇātipi etissāva nāma”nti.",
  "tika-s0301t:1407_10": "Tadā tassa bhikkhusaṅghassa tuṇhībhāvassa anavasesatāyapi vaṇṇaṃ dassetuṃ pāḷiyaṃ “tuṇhībhūta”nti vuttanti āha “yato yato…pe…",
  "tika-s0301t:1407_11": "natthī”ti.",
  "tika-s0301t:1407_12": "Hatthassa kukkuccatā asaṃyamo asampajaññakiriyā hatthakukkuccaṃ.",
  "tika-s0301t:1407_13": "Tathā pādakukkuccaṃ veditabbaṃ, vā-",
  "tika-s0301t:1407_14": "saddo avuttavikappattho,",
  "tika-s0301t:1407_15": "tena tadaññesamabhāvo vibhāvitoti daṭṭhabbaṃ.",
  "tika-s0301t:1408_0": "Pañcapasādehīti pañcavaṇṇehi pasādehi.",
  "tika-s0301t:1408_1": "Vossaggattho yathāruci kiriyāya vossajjanaṃ.",
  "tika-s0301t:1408_2": "Pucchanattheti paṭikkhepamukheneva pucchanatthe nakāro,",
  "tika-s0301t:1408_3": "me kiñci kiriyaṃ vā vācasikaṃ vā na garahatha,",
  "tika-s0301t:1408_4": "kiṃ nu garahatha kāyavācāhīti attho.",
  "tika-s0301t:1408_5": "Keci “dvārānevā”ti dvārasīsena dvārappavattacariyaṃ vadanti.",
  "tika-s0301t:1408_6": "Visuddhipavāraṇāya adhippetattā yena pavāritaṃ,",
  "tika-s0301t:1408_7": "teneva visuddhīti ñāyati,",
  "tika-s0301t:1408_8": "yena na pavāritaṃ.",
  "tika-s0301t:1408_9": "Kiṃ nu taṃ avisuddhanti siyā kassaci puthujjanassa āsaṅkā?",
  "tika-s0301t:1408_10": "Tannivāraṇatthamāha “no aparisuddhattā”ti.",
  "tika-s0301t:1408_11": "Manodvāraṃ parisuddhaṃ asucikārakaupakkilesānaṃ dūrīkatattā.",
  "tika-s0301t:1408_12": "Idāni etarahi buddhakāle.",
  "tika-s0301t:1408_13": "Etthāti manodvāraparisuddhiyaṃ.",
  "tika-s0301t:1409_0": "Kāyavacīsamācāraparisuddhiyā paveditāya manosamācāraparisuddhi atthato paveditāva hotīti “kāyikaṃ vā vācasikaṃ vā”iccevāha.",
  "tika-s0301t:1409_1": "Tathā hi vuttaṃ “kāyikaṃ vā vācasikaṃ vāti idaṃ catunnaṃ arakkhiyataṃ sandhāya thero āhā”ti.",
  "tika-s0301t:1409_2": "“Bhikkhave,",
  "tika-s0301t:1409_3": "pavāremi vo”ti bhikkhusaṅghavisayattā pavāraṇāya tattha bhikkhusaṅghena vattabbaṃ paṭivacanaṃ dento dhammasenāpati",
  "tika-s0301t:1409_4": "“bhikkhusaṅghassa bhāraṃ vahanto”ti vutto.",
  "tika-s0301t:1409_5": "Tenāha “na kho mayaṃ,",
  "tika-s0301t:1409_6": "bhante”tiādi.",
  "tika-s0301t:1409_7": "Arakkhiyānīti parānuvādato na bhāyitabbāni suparisuddhabhāvato.",
  "tika-s0301t:1410_0": "“Anuppannassā”ti idaṃ adhippāyikavacananti tadadhippāyaṃ vivaranto “kassapasammāsambuddhato paṭṭhāyā”tiādimāha.",
  "tika-s0301t:1410_1": "Kassapasammāsambuddhatoti vibhatte nissakkaṃ,",
  "tika-s0301t:1410_2": "tasmā kassapasammāsambuddhato oranti atthoti.",
  "tika-s0301t:1410_3": "Aññenāti ito bhagavato aññena.",
  "tika-s0301t:1410_4": "Anuppāditapubbassāti parasantāne na uppāditapubbassa.",
  "tika-s0301t:1410_5": "Sasantāne pana paccekabuddhānaṃ vasena na uppāditoti na sakkā vattuṃ.",
  "tika-s0301t:1410_6": "Samanuāgatāti sammā anu upagatā.",
  "tika-s0301t:1410_7": "Bhagavato sīlādayo guṇāti buddhabhūtassa guṇā adhippetāti āha “arahattamaggameva nissāya āgatā”ti.",
  "tika-s0301t:1410_8": "Sabbaguṇāti dasabalañāṇādayo sabbe buddhaguṇā.",
  "tika-s0301t:1410_9": "Bhanteti ettha itisaddo ādiattho.",
  "tika-s0301t:1410_10": "Tena “imesaṃ pana…pe…",
  "tika-s0301t:1410_11": "vācasikaṃ vā”ti yāvāyaṃ pāḷipadeso,",
  "tika-s0301t:1410_12": "taṃ sabbaṃ gaṇhāti.",
  "tika-s0301t:1410_13": "Tenāha “idaṃ thero…pe…",
  "tika-s0301t:1410_14": "pavārento āhā”ti.",
  "tika-s0301t:1411_0": "Yaṃ attano puññānubhāvasiddhaṃ cakkaratanaṃ nippariyāyato tena pavattitaṃ nāma,",
  "tika-s0301t:1411_1": "na itaranti paṭhamanayo vutto.",
  "tika-s0301t:1411_2": "Yasmā pavattitasseva anupavattanaṃ,",
  "tika-s0301t:1411_3": "paṭhamanayo ca taṃsadise tabbohāravasena vuttoti taṃ anādiyitvā dutiyanayo vutto.",
  "tika-s0301t:1411_4": "Dasavidhanti antojanasmiṃ,",
  "tika-s0301t:1411_5": "balakāye rakkhāvaraṇaguttiyā saṃvidhānaṃ,",
  "tika-s0301t:1411_6": "khattiyesu anuyuttesu,",
  "tika-s0301t:1411_7": "brāhmaṇagahapatikesu,",
  "tika-s0301t:1411_8": "negamajānapadesu,",
  "tika-s0301t:1411_9": "samaṇabrāhmaṇesu,",
  "tika-s0301t:1411_10": "migapakkhīsu adhammacārapaṭikkhepo,",
  "tika-s0301t:1411_11": "adhanānaṃ dhanānuppadānaṃ,",
  "tika-s0301t:1411_12": "samaṇabrāhmaṇe upasaṅkamitvā pañhapucchananti evaṃ dasavidhaṃ.",
  "tika-s0301t:1411_13": "Tattha gahapatike pakkhijāte ca visuṃ katvā gahaṇavasena dvādasavidhaṃ.",
  "tika-s0301t:1411_14": "Cakkavattivattanti cakkavattibhāvāvahaṃ vattaṃ.",
  "tika-s0301t:1411_15": "Yasmā yāthāvato pavattitaṃ,",
  "tika-s0301t:1411_16": "tadanurūpakaṃ pana ñāyena yuttakena pavattitaṃ nāma hotīti āha “sammā nayena hetunā kāraṇenā”ti.",
  "tika-s0301t:1411_17": "Ubhatobhāgavimuttāti ubhayabhāgehi ubhayabhāgato vimuttāti ayamettha atthoti dasseti “dvīhi bhāgehi vimuttā, arūpā…pe…",
  "tika-s0301t:1411_18": "nāmakāyato”ti iminā.",
  "tika-s0301t:1411_19": "Tevijjādibhāvanti tevijjachaḷabhiññacatuppaṭisambhidabhāvaṃ.",
  "tika-s0301t:1411_20": "Paññāvimuttā hi taṃ tividhaṃ appattā kevalaṃ paññāya eva vimuttā.",
  "tika-s0301t:1412_0": "Visuddhatthāyāti visuddhipavāraṇatthāya.",
  "tika-s0301t:1412_1": "Saṃyojanaṭṭhena saṃyojanasaṅkhāte ceva bandhanaṭṭhena bandhanasaṅkhāte ca.",
  "tika-s0301t:1412_2": "Vijitasaṅgāmanti yathā rāgādayo puna na sīsaṃ ukkhipanti,",
  "tika-s0301t:1412_3": "evaṃ ariyamaggasenāya vasena vijitasaṅgāmaṃ.",
  "tika-s0301t:1412_4": "Tenāha “vijitarāgadosamohasaṅgāma”nti.",
  "tika-s0301t:1412_5": "Mārabalassāti mārasenāya,",
  "tika-s0301t:1412_6": "mārassa vā sāmatthiyassa.",
  "tika-s0301t:1412_7": "Veneyyasatthanti vinetabbajanasamūhaṃ.",
  "tika-s0301t:1412_8": "Sakaṭādisatthasabhāgato vineyyova satthoti taṃ veneyyasatthaṃ.",
  "tika-s0301t:1412_9": "Sīlasārādiabhāvato antotuccho.",
  "tika-s0301t:1413_0": "Pavāraṇāsuttavaṇṇanā niṭṭhitā.",
  "tika-s0301t:1414_0": "8. Parosahassasuttavaṇṇanā",
  "tika-s0301t:1415_0": "216.",
  "tika-s0301t:1415_1": "Sahassato paraṃ aḍḍhateyyabhikkhusataṃ tadā bhagavantaṃ payirupāsatīti āha “parosahassanti atirekasahassa”nti.",
  "tika-s0301t:1415_2": "Nibbāne kutoci bhayaṃ natthīti kutocipi kāraṇato nibbāne bhayaṃ natthi asaṅkhatabhāvena sabbaso khemattā.",
  "tika-s0301t:1415_3": "Tenāha bhagavā –",
  "tika-s0301t:1415_4": "“khemañca vo,",
  "tika-s0301t:1415_5": "bhikkhave,",
  "tika-s0301t:1415_6": "dhammaṃ desessāmi khemagāminiñca paṭipada”ntiādi.",
  "tika-s0301t:1415_7": "Na kutoci bhayaṃ etasmiṃ adhigateti akutobhayaṃ, nibbānaṃ.",
  "tika-s0301t:1415_8": "Tenāha “nibbānappattassā”tiādi.",
  "tika-s0301t:1415_9": "Vipassito paṭṭhāyāti amhākaṃ bhagavato nāmavasena isīnaṃ sattamabhāvadassanatthaṃ vuttaṃ.",
  "tika-s0301t:1415_10": "Te hi tattha tattha sutte bahuso kittitā.",
  "tika-s0301t:1415_11": "Isīnanti vā paccekabuddhasāvakabāhirakaisīnaṃ sattamo uttaro seṭṭhoti attho.",
  "tika-s0301t:1416_0": "Aṭṭhuppattivasenāti kāraṇasamuṭṭhānavasena.",
  "tika-s0301t:1416_1": "Tadassa aṭṭhuppattiṃ vibhāvetuṃ “saṅghamajjhe”tiādi vuttaṃ.",
  "tika-s0301t:1416_2": "Paṭibhānasampannavācāya aññe īsati abhibhavatīti vaṅgīso.",
  "tika-s0301t:1416_3": "Tenāha “paṭibhānasampatti”ntiādi.",
  "tika-s0301t:1417_0": "Kilesummujjanasatānīti rāgādikilesānaṃ rajjanadussanādinayehi savisaye ayoniso uṭṭhānāni.",
  "tika-s0301t:1417_1": "Yadi anekāni satāni,",
  "tika-s0301t:1417_2": "atha kasmā “ummaggapatha”nti?",
  "tika-s0301t:1417_3": "Vuttanti āha “vaṭṭapathattā pana patha”nti.",
  "tika-s0301t:1417_4": "Rāgadosamohamānadiṭṭhivasena rāgakhilādīni pañcakhilāni.",
  "tika-s0301t:1417_5": "Vibhajantanti vibhajanavasena kathentaṃ.",
  "tika-s0301t:1417_6": "Vibhajitvāti ñāṇena vivecetvā.",
  "tika-s0301t:1418_0": "Amate akkhāteti amatāvahe dhamme desite.",
  "tika-s0301t:1418_1": "Dhammassa passitāro saccasampaṭivedhena.",
  "tika-s0301t:1418_2": "Asaṃhīrā diṭṭhivātehi.",
  "tika-s0301t:1419_0": "Ativijjhitvāti paṭivijjhitvā.",
  "tika-s0301t:1419_1": "Atikkamabhūtanti atikkamanaṭṭhena bhūtaṃ.",
  "tika-s0301t:1419_2": "Dasaddhānanti dasannaṃ upaḍḍhānaṃ.",
  "tika-s0301t:1419_3": "Tenāha “pañcanna”nti.",
  "tika-s0301t:1419_4": "Jānantenāti dhammassa sudullabhataṃ jānantena.",
  "tika-s0301t:1420_0": "Parosahassasuttavaṇṇanā niṭṭhitā.",
  "tika-s0301t:1421_0": "9. Koṇḍaññasuttavaṇṇanā",
  "tika-s0301t:1422_0": "217.",
  "tika-s0301t:1422_1": "Evaṃgahitanāmoti “aññāsi vata, bho,",
  "tika-s0301t:1422_2": "koṇḍañño”ti satthu vacanaṃ nissāya bhikkhūhi aññehi koṇḍaññanāmakehi visesanatthaṃ evaṃgahitanāmo.",
  "tika-s0301t:1422_3": "Dvādasannaṃ saṃvaccharānaṃ vasena cirassaṃ.",
  "tika-s0301t:1422_4": "Chaddantabhavaneti chaddantanāgarājabhavanaṭṭhāne.",
  "tika-s0301t:1422_5": "Paññavā mahāsāvako rattaññutāya.",
  "tika-s0301t:1422_6": "“Dasasahassacakkavāḷe devamanussānanti dasasahassacakkavāḷe devānaṃ,",
  "tika-s0301t:1422_7": "imasmiṃ cakkavāḷe devamanussānañcāti evaṃ dasasahassacakkavāḷe devamanussāna”nti vadanti.",
  "tika-s0301t:1422_8": "Aggantiādito.",
  "tika-s0301t:1422_9": "Tatthāti mandākinitīre.",
  "tika-s0301t:1423_0": "Vassaggenāti vassapaṭipāṭiyā.",
  "tika-s0301t:1423_1": "Tanti aññāsikoṇḍaññattheraṃ.",
  "tika-s0301t:1423_2": "Mahābrahmānaṃ viya lokiyamanussā harāyanti.",
  "tika-s0301t:1423_3": "Pāmokkhabhūto āyasmā thero antarantarā tattha tattha janapade vasitvā tadanukkamena mandākinitīraṃ upagato,",
  "tika-s0301t:1423_4": "tasmā vuttaṃ –",
  "tika-s0301t:1423_5": "“icchāmahaṃ, bhante,",
  "tika-s0301t:1423_6": "janapade vasitu”nti.",
  "tika-s0301t:1424_0": "Ānubhāvasampannā dibbāyukā te hatthināgāti vuttaṃ “pubbe paccekabuddhānaṃ pāricariyāya kataparicayā”ti.",
  "tika-s0301t:1424_1": "Therassa sañcaraṇaṭṭhāne āvaraṇasākhā haritvā apanetvā.",
  "tika-s0301t:1424_2": "Mukhodakañceva dantakaṭṭhañca ṭhapetīti saḷaladevadārukaṭṭhādīni aññamaññaṃ ghaṃsitvā aggiṃ nibbattetvā",
  "tika-s0301t:1424_3": "jāletvā tattha pāsāṇakhaṇḍāni tāpetvā tāni daṇḍakehi vaṭṭetvā taḷākāsu udakasoṇḍīsu khipitvā udakassa",
  "tika-s0301t:1424_4": "tattabhāvaṃ ñatvā nāgalatādantakaṭṭhaṃ upanento mukhodakañca ṭhapeti.",
  "tika-s0301t:1424_5": "Vattaṃ karotīti antokuṭiyā bahi ca pamukhepi aṅgaṇepi sākhābhaṅgehi sammajjanto vakkhamānanayena āhāraṃ upanento vattaṃ karoti.",
  "tika-s0301t:1425_0": "Patiṭṭhappamāṇeti kaṭippamāṇe,",
  "tika-s0301t:1425_1": "ayameva vā pāṭho tāva mahantamevāti yāva mahantaṃ setapadumavanaṃ,",
  "tika-s0301t:1425_2": "tāva mahantameva.",
  "tika-s0301t:1425_3": "Eseva nayo rattakumudavanādīsu.",
  "tika-s0301t:1425_4": "Khādantā manussā.",
  "tika-s0301t:1425_5": "Pakkapayoghanikā viyāti supakkapayoghanaṃ viya.",
  "tika-s0301t:1425_6": "Ghanabhāvena pana pakkhittakhuddamadhu viya hoti.",
  "tika-s0301t:1425_7": "Tenāha “etaṃ pokkharamadhu nāmā”ti.",
  "tika-s0301t:1425_8": "Muḷālanti setapadumānaṃ mūlaṃ.",
  "tika-s0301t:1425_9": "Bhisanti tesaṃyeva kandaṃ.",
  "tika-s0301t:1425_10": "Ekasmiṃ pabbeti ekekasmiṃ pabbantare.",
  "tika-s0301t:1425_11": "Pādaghaṭakanti doṇassa catubhāgo saṇṭhānato khuddako,",
  "tika-s0301t:1425_12": "tasmā pādaghaṭakappamāṇanti tumbamattaṃ.",
  "tika-s0301t:1425_13": "Soṇḍiāvāṭeti khuddakasoṇḍiyo ceva khuddakaāvāṭe ca.",
  "tika-s0301t:1426_0": "Etaṃ bhojananti yathāvuttaṃ nirudakapāyasabhojanaṃ.",
  "tika-s0301t:1426_1": "Keci sañjānanti ye therā vuḍḍhatarā.",
  "tika-s0301t:1426_2": "Keci na sañjānanti ye navā acirapabbajitā.",
  "tika-s0301t:1427_0": "Buddhānubuddhoti buddhassa anubuddho.",
  "tika-s0301t:1427_1": "Bāḷhavīriyoti catunnaṃ sammappadhānānaṃ vasena ciranicitavīriyo.",
  "tika-s0301t:1427_2": "Tiṇṇaṃ vivekānanti kāyacittaupadhivivekānaṃ lābhīti yojanā.",
  "tika-s0301t:1427_3": "Catasso vadati vaṅgīsatthero sayaṃpaṭibhānaṃ,",
  "tika-s0301t:1427_4": "na sesābhiññānaṃ abhāvatoti āha “itarā”tiādi.",
  "tika-s0301t:1427_5": "Parisā sannisīdi nissaddabhāvena tuṇhī ahosīti attho.",
  "tika-s0301t:1427_6": "Anujānāpesīti paṭhamaṃ attanā ñātaṃ upaṭṭhitaṃ attano parinibbānakālaṃ anu pacchā satthāraṃ jānāpesīti evaṃ ettha attho daṭṭhabbo.",
  "tika-s0301t:1428_0": "Tanti āsāḷhipuṇṇamāya isipatane yaṃ dassanaṃ,",
  "tika-s0301t:1428_1": "yaṃ vā dukkaracariyāyaṃ tumhākaṃ upaṭṭhānaṃ ādito dassanaṃ, taṃ, bhante,",
  "tika-s0301t:1428_2": "paṭhamadassanaṃ.",
  "tika-s0301t:1428_3": "Onatavinatāti heṭṭhā upari ca onatā vinatā.",
  "tika-s0301t:1428_4": "Kampetvāti thokaṃ cāletvā dassanatthaṃ ekaninnādo tesaṃ hatthināgānañceva nāgayakkhakumbhaṇḍānaṃ devatānañca saddena.",
  "tika-s0301t:1428_5": "Brahmāno devānaṃ adaṃsūti sambandho.",
  "tika-s0301t:1429_0": "Sajjhāyamakaṃsu pasādanīyesu pasādavasena sannipatitaparisāya pasādajananatthaṃ bhagavati nikkhamitvāti bhagavati gandhakuṭito nikkhamitvā.",
  "tika-s0301t:1429_1": "Dharatiyevāti aduṭṭhataṃ patvā tiṭṭhateva.",
  "tika-s0301t:1430_0": "Koṇḍaññasuttavaṇṇanā niṭṭhitā.",
  "tika-s0301t:1431_0": "10. Moggallānasuttavaṇṇanā",
  "tika-s0301t:1432_0": "218.",
  "tika-s0301t:1432_1": "Paccavekkhatīti tesaṃ ariyānaṃ cittaṃ attano ñāṇacakkhunā pati avekkhati paccavekkhati.",
  "tika-s0301t:1432_2": "Pabbatassāti isigilipabbatassa.",
  "tika-s0301t:1432_3": "Dukkhapāraṃ gatanti vaṭṭadukkhassa pāraṃ pariyantaṃ gataṃ.",
  "tika-s0301t:1432_4": "Sabbaguṇasampannanti sabbehi buddhaguṇehi ca sāvakaguṇehi ca paripuṇṇaṃ.",
  "tika-s0301t:1432_5": "Anekākārasampannanti rūpaghosalūkhadhammappamāṇikānaṃ sattānaṃ tehi tehi ākārehi sabbesañca anekehi anantāparimeyyehi pasīditabbākārehi samannāgataṃ.",
  "tika-s0301t:1432_6": "Te pana ākārā yasmā anaññasādhāraṇā buddhaguṇā eva,",
  "tika-s0301t:1432_7": "tasmā āha “anekehi guṇehi samannāgata”nti.",
  "tika-s0301t:1433_0": "Moggallānasuttavaṇṇanā niṭṭhitā.",
  "tika-s0301t:1434_0": "11. Gaggarāsuttavaṇṇanā",
  "tika-s0301t:1435_0": "219.",
  "tika-s0301t:1435_1": "Teti te devamanusse.",
  "tika-s0301t:1435_2": "“Sarīravaṇṇenāti sarīre chavivaṇṇenā”ti vadanti.",
  "tika-s0301t:1435_3": "Sarīravaṇṇenāti vā dhammarūpakāyaguṇena.",
  "tika-s0301t:1435_4": "“Yasasā”tipi pāṭho,",
  "tika-s0301t:1435_5": "so evattho.",
  "tika-s0301t:1435_6": "Vigatamaloti abbhāmahikādīhi vigatūpakkileso.",
  "tika-s0301t:1435_7": "Bhāṇu vuccati pabhā,",
  "tika-s0301t:1435_8": "sātisayo bhāṇu etassa atthīti bhāṇumā.",
  "tika-s0301t:1435_9": "Sūriyoti āha “ādicco viyā”ti.",
  "tika-s0301t:1436_0": "Gaggarāsuttavaṇṇanā niṭṭhitā.",
  "tika-s0301t:1437_0": "12. Vaṅgīsasuttavaṇṇanā",
  "tika-s0301t:1438_0": "220.",
  "tika-s0301t:1438_1": "So kira vicaratīti sambandho.",
  "tika-s0301t:1438_2": "“Yathāyaṃ dīpo jambudīpoti jambunā paññāto,",
  "tika-s0301t:1438_3": "evāhampi tena jambunā paññāyissa”nti jambusākhaṃ pariharitvā.",
  "tika-s0301t:1438_4": "Vādaṃ katvāti “imasmiṃ vāde sace te parājayo hoti,",
  "tika-s0301t:1438_5": "tvaṃ me dāso hohi.",
  "tika-s0301t:1438_6": "Sace me parājayo,",
  "tika-s0301t:1438_7": "ahaṃ te bhariyā”ti evaṃ katikaṃ katvā.",
  "tika-s0301t:1438_8": "Vāde jayaparājayānubhāvenāti tathāpavattite vāde paribbājakassa jayānubhāvena ceva attano parājayena ca.",
  "tika-s0301t:1438_9": "Vayaṃ āgammāti sippuggahaṇavayaṃ āgamma.",
  "tika-s0301t:1438_10": "Vijjanti mantaṃ.",
  "tika-s0301t:1439_0": "Nibbattagativibhāvanavasena chavasīsabhāvaṃ dūseti vināsetīti chavadūsakaṃ sippaṃ,",
  "tika-s0301t:1439_1": "tathāpavattaṃ mantapadaṃ.",
  "tika-s0301t:1439_2": "Attano ānubhāvenāti niraye nibbattasattassa sīsaṃ yattha katthaci ṭhitaṃ buddhānubhāvena ānetvā dassetvā.",
  "tika-s0301t:1439_3": "Khīṇāsavassa sīsanti paramappicchatāya kañcipi ajānāpetvā araññaṃ pavisitvā parinibbutassa khīṇāsavassa chaḍḍitaṃ sīsakaṭāhaṃ.",
  "tika-s0301t:1439_4": "Dassesīti attano ānubhāvena ānetvā dassesi.",
  "tika-s0301t:1440_0": "“Tumhe,",
  "tika-s0301t:1440_1": "bho gotama,",
  "tika-s0301t:1440_2": "jānāthā”ti kāmaṃ vaṅgīso nibbattaṭṭhānaṃ sandhāya pucchati,",
  "tika-s0301t:1440_3": "bhagavā pana anupādisesanibbānaṃ sandhāya “āma,",
  "tika-s0301t:1440_4": "vaṅgīsa…pe…",
  "tika-s0301t:1440_5": "gatiṃ jānāmī”ti āha.",
  "tika-s0301t:1440_6": "Vuttañhetaṃ “nibbānaṃ arahato gatī”ti.",
  "tika-s0301t:1440_7": "Vaṅgīso sayaṃ mantabalena gatipariyāpannassa gatiṃ jānanto bhagavantampi “ayampi tathā”ti maññamāno “mantena jānāsi,",
  "tika-s0301t:1440_8": "bho gotamā”ti āha.",
  "tika-s0301t:1440_9": "Bhagavā attano buddhañāṇameva mantaṃ katvā dīpento “āma, vaṅgīsa,",
  "tika-s0301t:1440_10": "ekena manteneva jānāmī”ti āha.",
  "tika-s0301t:1440_11": "Mudhā eva dātabbanti amūliko.",
  "tika-s0301t:1440_12": "Anantarahitāya bhūmiyā sayanaṃ thaṇḍilaseyyā. Ādi-",
  "tika-s0301t:1440_13": "saddena sāyatatiyaṃ udakorohaṇabhūmiharaṇādiṃ saṅgaṇhāti.",
  "tika-s0301t:1440_14": "So taṃ…pe…",
  "tika-s0301t:1440_15": "arahattaṃ pāpuṇīti iminā vaṅgīsatthero pabbajitvā na cirasseva sukhāya paṭipadāya arahattaṃ patto viya dissati,",
  "tika-s0301t:1440_16": "na kho panetaṃ evaṃ daṭṭhabbaṃ,",
  "tika-s0301t:1440_17": "āyatiṃ thero pabbajitvā samathavipassanāsu kammaṃ ārabhitvāpi dukkhāya paṭipadāya tādisaṃ kālaṃ vītināmetvā arahattaṃ pāpuṇi. Tenāha –",
  "tika-s0301t:1441_0": "“Nikkhantaṃ vata maṃ santaṃ, agārasmānagāriyaṃ;",
  "tika-s0301t:1442_0": "Vitakkā upadhāvanti, pagabbhā kaṇhato ime”. ;",
  "tika-s0301t:1443_0": "Āyasmato vaṅgīsassa anabhirati uppannā hoti,",
  "tika-s0301t:1443_1": "rāgo cittaṃ anuddhaṃseti,",
  "tika-s0301t:1443_2": "“kāmarāgena ḍayhāmi,",
  "tika-s0301t:1443_3": "cittaṃ me pariḍayhatī”tiādi.",
  "tika-s0301t:1444_0": "Vimuttisukhanti sabbaso kilesavimuttiyaṃ nibbāne ca uppannaṃ sampatiarahattaphalasukhaṃ paṭisaṃvedentoti",
  "tika-s0301t:1444_1": "yathāparicchinnaṃ kālaṃ pati sammadeva vedento anubhavanto.",
  "tika-s0301t:1444_2": "Kavinā kataṃ,",
  "tika-s0301t:1444_3": "tato vā āgataṃ,",
  "tika-s0301t:1444_4": "tassa vā idanti kāveyaṃ,",
  "tika-s0301t:1444_5": "tadevettha “kāveyya”nti vuttaṃ.",
  "tika-s0301t:1444_6": "Ye niyāmagataddasāti ye bhikkhū ariyā buddhānaṃ sāvakā phalaṭṭhabhāvena niyāmagatā ceva maggaṭṭhabhāvena niyāmadasā ca.",
  "tika-s0301t:1444_7": "Niyāmoti hi sammattaniyāmo adhippeto.",
  "tika-s0301t:1444_8": "Suāgamananti mama imassa satthuno santike āgamanaṃ upagamanaṃ,",
  "tika-s0301t:1444_9": "imasmiñca dhammavinaye āgamanaṃ pabbajanaṃ upasampadā sundaraṃ āgamanaṃ.",
  "tika-s0301t:1444_10": "Tattha kāraṇamāha “tisso vijjā”tiādi.",
  "tika-s0301t:1444_11": "Avuttampi gāthāya atthato gahitameva therassa chaḷabhiññabhāvato.",
  "tika-s0301t:1445_0": "Vaṅgīsasuttavaṇṇanā niṭṭhitā.",
  "tika-s0301t:1446_0": "Sāratthappakāsiniyā saṃyuttanikāya-aṭṭhakathāya",
  "tika-s0301t:1447_0": "Vaṅgīsasaṃyuttavaṇṇanāya līnatthappakāsanā samattā.",
  "tika-s0301t:1450_0": "9. Vanasaṃyuttaṃ",
  "tika-s0301t:1451_0": "1. Vivekasuttavaṇṇanā",
  "tika-s0301t:1452_0": "221.",
  "tika-s0301t:1452_1": "Saṃvejetukāmāti atthato saṃvegaṃ uppādetukāmā.",
  "tika-s0301t:1452_2": "Tathābhūtā naṃ kilesasaṅgaṇikādito vivecetukāmā nāma hotīti vuttaṃ “vivekaṃ paṭipajjāpetukāmā”ti.",
  "tika-s0301t:1452_3": "Bāhiresūti gocarajjhattato bahibhūtesu.",
  "tika-s0301t:1452_4": "Puthuttārammaṇesūti rūpādinānārammaṇesu.",
  "tika-s0301t:1452_5": "Caratīti pavattati.",
  "tika-s0301t:1452_6": "Tvaṃ janoti tvaṃ attano kilesehi jananato visuṃ jāto tādise eva aññasmiṃ jane imaṃ ayonisomanasikāravasena",
  "tika-s0301t:1452_7": "pavattamānaṃ chandarāgaṃ vinayassu vinodehi.",
  "tika-s0301t:1452_8": "Sataṃ taṃ sārayāmaseti niyyānikasāsane pabbajitvā satthu santike kammaṭṭhānaṃ gahetvā araññavāsena ca",
  "tika-s0301t:1452_9": "satimantaṃ paṇḍitaṃ taṃ mayampi yathāuppannaṃ vitakkaṃ vinodanāya sārayāma,",
  "tika-s0301t:1452_10": "sataṃ vā sappurisānaṃ kilesavigamanadhammaṃ paṭipajjitvā vasantaṃ taṃ sārayāma vaṭṭadukkhaṃ.",
  "tika-s0301t:1452_11": "Pātālanti mohapātālaṃ kilesarajo,",
  "tika-s0301t:1452_12": "tadeva “pātāla”nti vuttaṃ.",
  "tika-s0301t:1452_13": "Mā avaharīti heṭṭhā duggatisotaṃ mā upanesi.",
  "tika-s0301t:1452_14": "Sitanti sambandhaṃ.",
  "tika-s0301t:1452_15": "Tenāha “sarīralagga”nti.",
  "tika-s0301t:1452_16": "Vivekamāpannoti kilesavivekaṃ samathavipassanābhāvanamāpanno.",
  "tika-s0301t:1452_17": "Uttamavīriyanti ussoḷhilakkhaṇappattaṃ vīriyaṃ,",
  "tika-s0301t:1452_18": "catubbidhaṃ samappadhānavīriyaṃ vā sampattaṃ.",
  "tika-s0301t:1452_19": "Paggayhāti āropetvā.",
  "tika-s0301t:1452_20": "Paramavivekanti paramaṃ samucchedavivekaṃ.",
  "tika-s0301t:1453_0": "Vivekasuttavaṇṇanā niṭṭhitā.",
  "tika-s0301t:1454_0": "2. Upaṭṭhānasuttavaṇṇanā",
  "tika-s0301t:1455_0": "222. Kāyadaratho hotiyeva niyamena, na cittadaratho tassa maggeneva samugghāṭitattā.",
  "tika-s0301t:1456_0": "Jarāturoti jarābhibhavanena āturoyeva.",
  "tika-s0301t:1456_1": "Padadvayepi eseva nayo.",
  "tika-s0301t:1456_2": "Upariṭṭhatāya parito dīghaputhulatāya ativiya vijjhatīti sattisallaggahaṇaṃ.",
  "tika-s0301t:1456_3": "Evaṃ hissa taṇhāsallassa sadisatā.",
  "tika-s0301t:1456_4": "Avijjāya pana sammohāpādanena dukkhāpādanena ca visasadisatā.",
  "tika-s0301t:1456_5": "Ruppatoti vikāraṃ āpādiyamānassa pīḷiyamānassāti atthoti āha “ghaṭṭiyamānassā”ti.",
  "tika-s0301t:1457_0": "Pabbajitanti sasantānato pabbajitaṃ vā rāgādimalato pabbajitaṃ vā.",
  "tika-s0301t:1457_1": "Tasmāti yasmā therassevetaṃ vacanaṃ,",
  "tika-s0301t:1457_2": "tasmā ayaṃ idāni vuccamāno ettha gāthāya attho.",
  "tika-s0301t:1457_3": "Devatāya hītiādi vuttasseva atthassa pākaṭakaraṇaṃ.",
  "tika-s0301t:1457_4": "Etthāti sesagāthāsu.",
  "tika-s0301t:1457_5": "Atthassa vuttanayattā “anuttānapadavaṇṇanā”ti āha.",
  "tika-s0301t:1457_6": "Vinayāti hetumhi nissakkavacananti tassa hetumhi karaṇavacanena atthamāha “vinayenā”ti.",
  "tika-s0301t:1457_7": "Tathā “samatikkamā”ti etthāpi.",
  "tika-s0301t:1457_8": "Paramaparisuddhaṃ saṃkilesasamucchindanato.",
  "tika-s0301t:1457_9": "Āraddhavīriyanti sambhāvitavīriyaṃ.",
  "tika-s0301t:1457_10": "Sambhāvanañcassa paggaṇhanaṃ paripūraṇañcāti āha “paggahitavīriyaṃ paripuṇṇavīriya”nti.",
  "tika-s0301t:1458_0": "Upaṭṭhānasuttavaṇṇanā niṭṭhitā.",
  "tika-s0301t:1459_0": "3. Kassapagottasuttavaṇṇanā",
  "tika-s0301t:1460_0": "223.",
  "tika-s0301t:1460_1": "Chetanti migānaṃ jīvitaṃ chetaṃ.",
  "tika-s0301t:1460_2": "Tenāha “migaluddaka”nti.",
  "tika-s0301t:1460_3": "Rohitamiganti lohitavaṇṇaṃ khuddakamigaṃ,",
  "tika-s0301t:1460_4": "“mahārohitamiga”nti keci.",
  "tika-s0301t:1460_5": "Satthu santike kammaṭṭhānaṃ gahetvā tassa janapadassa sulabhabhikkhatāya tattha gantvā viharatīti imamatthaṃ",
  "tika-s0301t:1460_6": "sandhāya “paṭhamasutte vuttanayenevā”ti vuttaṃ.",
  "tika-s0301t:1460_7": "Ayaṃ pana thero pañcābhiñño vipassanākammiko.",
  "tika-s0301t:1460_8": "Ṭhatvāti padānubandhanavasena gamanaṃ upacchinditvā therassa āsannaṭṭhāne ṭhatvā.",
  "tika-s0301t:1460_9": "Tassa vacanaṃ sotuṃ āraddho.",
  "tika-s0301t:1460_10": "Aṅguṭṭhakaṃ jālāpesīti adhiṭṭhānabalena daṇḍadīpikaṃ viya attano aṅguṭṭhakaṃ jālāpesi.",
  "tika-s0301t:1460_11": "Akkhīhipi passati aṅguṭṭhakaṃ jālamānaṃ.",
  "tika-s0301t:1460_12": "Kaṇṇehipi suṇāti tena vuccamānaṃ dhammaṃ ekadesena.",
  "tika-s0301t:1460_13": "Cittaṃ panassa dhāvatīti sambandho.",
  "tika-s0301t:1460_14": "Etassapīti luddakassapi.",
  "tika-s0301t:1461_0": "Appapaññanti ettha appa-",
  "tika-s0301t:1461_1": "saddo “appaharite”tiādīsu viya abhāvatthoti āha “nippañña”nti.",
  "tika-s0301t:1461_2": "Kāraṇajānanasamatthenāti iminā kāraṇena sattānaṃ sukhaṃ,",
  "tika-s0301t:1461_3": "iminā dukkhanti evaṃ samācaramānena kāraṇaṃ jānituṃ samatthena kammassakatañāṇasampayuttacittenāti attho.",
  "tika-s0301t:1461_4": "Suṇātīti kevalaṃ savanamattavasena suṇāti,",
  "tika-s0301t:1461_5": "na tadatthavasena.",
  "tika-s0301t:1461_6": "Tenāha “atthamassa na jānātī”ti.",
  "tika-s0301t:1461_7": "Kāraṇarūpānīti sabhāvakāraṇāni.",
  "tika-s0301t:1461_8": "Kiṃ me imināti?",
  "tika-s0301t:1461_9": "“Idaṃ papañca”nti pahāya.",
  "tika-s0301t:1461_10": "Vīriyaṃ paggayhāti catubbidhaṃ sammappadhānaṃ vīriyaṃ paggaṇhitvā.",
  "tika-s0301t:1462_0": "Kassapagottasuttavaṇṇanā niṭṭhitā.",
  "tika-s0301t:1463_0": "4. Sambahulasuttavaṇṇanā",
  "tika-s0301t:1464_0": "224.",
  "tika-s0301t:1464_1": "Sambahulāti suttantanayena sambahulā.",
  "tika-s0301t:1464_2": "Suttante sajjhāyiṃsūti suttantikā.",
  "tika-s0301t:1464_3": "Vinayaṃ dhārentīti vinayadharā.",
  "tika-s0301t:1464_4": "Yuñjantīti vāsadhure yogaṃ karonti.",
  "tika-s0301t:1464_5": "Ghaṭentīti tattha vāyāmaṃ karonti.",
  "tika-s0301t:1464_6": "Karontānaṃyeva aruṇo uggacchatīti sambandho.",
  "tika-s0301t:1465_0": "Kometi kiṃ ime?",
  "tika-s0301t:1465_1": "Tenāha “kahaṃ ime”ti?",
  "tika-s0301t:1465_2": "Vajjibhūmiṃ vajjiraṭṭhaṃ gatāti vajjibhūmiyā.",
  "tika-s0301t:1465_3": "Tenāha “vajjiraṭṭhābhimukhā gatā”ti.",
  "tika-s0301t:1465_4": "Natthi etesaṃ nikebhaṃ nibaddhanivāsaṭṭhānanti aniketā tenāha “agehā”ti.",
  "tika-s0301t:1465_5": "Utu eva sappāyaṃ,",
  "tika-s0301t:1465_6": "utuvasena vā kāyacittānaṃ kallattā sappāyaṃ.",
  "tika-s0301t:1465_7": "Esa nayo sesesupi.",
  "tika-s0301t:1466_0": "Sambahulasuttavaṇṇanā niṭṭhitā.",
  "tika-s0301t:1467_0": "5. Ānandasuttavaṇṇanā",
  "tika-s0301t:1468_0": "225.",
  "tika-s0301t:1468_1": "Ativelanti atibahukālaṃ.",
  "tika-s0301t:1468_2": "Bhikkhunā nāma upagatānaṃ upanisinnakathāmattaṃ vatvā ganthadhurehi vāsadhurehi vā yuttapayuttacittena bhavitabbaṃ,",
  "tika-s0301t:1468_3": "nātivelaṃ tesaṃ saññattibahulena.",
  "tika-s0301t:1468_4": "Thero pana tadā kenaci kāraṇena bahuvelaṃ gihisaññattibahulo ahosi,",
  "tika-s0301t:1468_5": "taṃ sandhāya vuttaṃ “ativela”ntiādi.",
  "tika-s0301t:1468_6": "Idāni tamatthaṃ vibhāvetuṃ “bhagavatī”tiādi vuttaṃ.",
  "tika-s0301t:1468_7": "Tanti taṃ tādisaṃ saññāpanaṃ sandhāya etaṃ “ativelaṃ gihisaññattibahulo”ti vacanaṃ vuttaṃ.",
  "tika-s0301t:1468_8": "Bhikkhusaṅghassa kathaṃ sutvāti saṅghassa majjhe nisīditvā therena kathitattā vuttaṃ.",
  "tika-s0301t:1468_9": "Satthusāsananti piṭakattayaṃ vadati.",
  "tika-s0301t:1469_0": "Pasakkiyāti upasakkitvā gantvā.",
  "tika-s0301t:1469_1": "Taṃ pana tattha ajjhogāhanaṃ hotīti āha “pavisitvā”ti.",
  "tika-s0301t:1469_2": "Saṅkhāradukkhato nibbinnahadayassa sabbasaṅkhāravinissaṭaṃ nibbānaṃ yāthāvato paccavekkhantassa sammadeva",
  "tika-s0301t:1469_3": "samassāsakaraṃ hutvā upaṭṭhahantaṃ taṃ upari adhigamāya ussukkaṃ karonto nibbānaṃ hadaye nikkhipati nāmāti āha –",
  "tika-s0301t:1469_4": "“nibbānaṃ…pe…",
  "tika-s0301t:1469_5": "opeti nāmā”ti.",
  "tika-s0301t:1469_6": "Nibbānaṃ…pe…",
  "tika-s0301t:1469_7": "ārammaṇato opeti nāmāti ānetvā sambandho.",
  "tika-s0301t:1469_8": "Atthavirahitā “biḷibiḷī”ti pavattakiriyā biḷikā,",
  "tika-s0301t:1469_9": "ayaṃ pana gihisaññattikathā therassa attano sāmaññatthaasādhanato devatāya biḷikā viyāti biḷibiḷikāti vuttā.",
  "tika-s0301t:1470_0": "Ānandasuttavaṇṇanā niṭṭhitā.",
  "tika-s0301t:1471_0": "6. Anuruddhasuttavaṇṇanā",
  "tika-s0301t:1472_0": "226.",
  "tika-s0301t:1472_1": "Anantare attabhāveti atītānantare devattabhāve.",
  "tika-s0301t:1472_2": "Thero hi tāvatiṃsadevalokā cavitvā idhūpapanno.",
  "tika-s0301t:1472_3": "Aggamahesīti kāci paricārikā devadhītā cittapaṇidhānamattena idānipi devakāye bhavissati upacitakusaladhammattāti",
  "tika-s0301t:1472_4": "maññamānā tasmiṃ vattamānaṃ viya kathentī “sobhasī”ti āha.",
  "tika-s0301t:1472_5": "Evaṃ atītampissa dibbasotaṃ paccuppannaṃ viya maññeyya nāticirakālattāti dassento “pubbepi sobhasī”ti āha.",
  "tika-s0301t:1472_6": "Sugatinirayādiduggatiyā vasena duggatā etarahīti adhippāyo.",
  "tika-s0301t:1472_7": "Paṭipattiduggatiyā kāmesu sammucchitabhāvato.",
  "tika-s0301t:1473_0": "Patiṭṭhahantoti nivisanto.",
  "tika-s0301t:1473_1": "Aṭṭhahi kāraṇehīti cirakālaparibhāvanāya viruḷhamūlehi ayonisomanasikārādipaccayamūlakehi vuccamānehi aṭṭhahi kāraṇehi.",
  "tika-s0301t:1473_2": "Ratto rāgavasenāti sabhāvato saṅkappato ca yathāsamīhite iṭṭhākāre sakkāye sañjātarāgavasā ratto giddho gadhito.",
  "tika-s0301t:1473_3": "Patiṭṭhātīti oruyha tiṭṭhati.",
  "tika-s0301t:1473_4": "Duṭṭho dosavasenāti sabhāvato saṅkappato ca yathāsamīhite aniṭṭhākāre sakkāye sañjātadosavasena duṭṭho rupitacitto.",
  "tika-s0301t:1473_5": "Mūḷho mohavasenāti asamapekkhanena mūḷho muyhanavasena.",
  "tika-s0301t:1473_6": "Vinibaddhoti ahaṃkārena visesato nibandhanato mānavatthusmiṃ bandhito.",
  "tika-s0301t:1473_7": "Mānavasenāti tena tena maññanākārena.",
  "tika-s0301t:1473_8": "Parāmaṭṭhoti dhammasabhāvaṃ niccādivasena parato āmaṭṭho.",
  "tika-s0301t:1473_9": "Diṭṭhivasenāti micchādassanavasena.",
  "tika-s0301t:1473_10": "Thāmagatoti rāgādikilesavasena thāmaṃ thirabhāvaṃ upagato.",
  "tika-s0301t:1473_11": "Anusayavasenāti maggena appahīnatāya anu anu santāne sayanavasena.",
  "tika-s0301t:1473_12": "Appahīnaṭṭho hi tesaṃ anusayaṭṭho.",
  "tika-s0301t:1473_13": "Aniṭṭhaṅgatoti saṃsayito.",
  "tika-s0301t:1473_14": "Vikkhepagatoti vikkhittabhāvaṃ upagato.",
  "tika-s0301t:1473_15": "Uddhaccavasenāti cittassa uddhatabhāvavasena.",
  "tika-s0301t:1473_16": "Tāpīti tāpi devakaññāyo.",
  "tika-s0301t:1473_17": "Evaṃ patiṭṭhitāvāti yathāvuttanayena rattabhāvādinā sakkāyasmiṃ patiṭṭhitā eva.",
  "tika-s0301t:1473_18": "Naradevānanti purisabhūtadevānaṃ.",
  "tika-s0301t:1474_0": "Paṭigantunti apekkhāvasena tato apagantuṃ apekkhaṃ vissajjetuṃ.",
  "tika-s0301t:1474_1": "Dussantanti dasantaṃ,",
  "tika-s0301t:1474_2": "“vattha”nti keci.",
  "tika-s0301t:1474_3": "Sūciṃ yojetvāti sibbanasuttena sūciṃ yojetvā pāse ca pavesetvā.",
  "tika-s0301t:1474_4": "Manāpakāye devanikāye jātā manāpakāyikā.",
  "tika-s0301t:1474_5": "Tesaṃ pabhāvaṃ dassetuṃ “manasā”tiādi vuttaṃ.",
  "tika-s0301t:1474_6": "Samajjanti saṃhitaṃ.",
  "tika-s0301t:1474_7": "Gamanabhāvanti gamanajjhāsayaṃ.",
  "tika-s0301t:1474_8": "Vikkhīṇoti vicchindanavasena khīṇo.",
  "tika-s0301t:1474_9": "Devatānaṃ uttarimanussadhammārocane doso natthīti tāsaṃ puna anāgamanatthaṃ arahattaṃ byākāsi.",
  "tika-s0301t:1475_0": "Anuruddhasuttavaṇṇanā niṭṭhitā.",
  "tika-s0301t:1476_0": "7. Nāgadattasuttavaṇṇanā",
  "tika-s0301t:1477_0": "227.",
  "tika-s0301t:1477_1": "Atikālenāti ativiya pubbaṇhakālena,",
  "tika-s0301t:1477_2": "kālassevāti attho.",
  "tika-s0301t:1477_3": "Koṭisammuñjaniyāti sammuñjanikoṭiyā,",
  "tika-s0301t:1477_4": "sammuñjaniyā ekadesenevāti attho.",
  "tika-s0301t:1477_5": "Iminā sammajjane amanāpakāritaṃ dasseti.",
  "tika-s0301t:1477_6": "Majjhanhike vītivatteti gihisaṃsaggavasena kālaṃ vītināmento majjhanhe bahuvītivatte.",
  "tika-s0301t:1477_7": "Aññehi bhikkhūhīti nātikālaṃ paviṭṭhehi.",
  "tika-s0301t:1477_8": "Nissakkavacanañcetaṃ.",
  "tika-s0301t:1477_9": "Bhāyāmi nāgadattanti tassa paṭipattiṃ bhāyitabbaṃ katvā devatā vadantī paṭipattiyaṃ niyojeti.",
  "tika-s0301t:1477_10": "Suppagabbhanti kāyapāgabbiyādīhi ativiya samannāgataṃ.",
  "tika-s0301t:1478_0": "Nāgadattasuttavaṇṇanā niṭṭhitā.",
  "tika-s0301t:1479_0": "8. Kulagharaṇīsuttavaṇṇanā",
  "tika-s0301t:1480_0": "228.",
  "tika-s0301t:1480_1": "Ogāhappattoti vissāsavasena anuppavesaṃ patto.",
  "tika-s0301t:1480_2": "Aññataraṃ kulanti tasmiṃ kule jāyampatiṃ sandhāya vadati.",
  "tika-s0301t:1480_3": "“Bahūpakāraṃ me etaṃ kulaṃ ciraṃ sappāyāhāradānādinā;",
  "tika-s0301t:1480_4": "tasmā idhāhaṃ aggadakkhiṇeyyo jāto;",
  "tika-s0301t:1480_5": "imesaṃyeva deyyadhammapaṭiggaṇhanena puññaṃ vaḍḍhessāmī”ti cintesi.",
  "tika-s0301t:1480_6": "Tenāha “aññattha gantvā kiṃ karissāmī”tiādi.",
  "tika-s0301t:1480_7": "Sāti devatā.",
  "tika-s0301t:1480_8": "Ubhopeteti taṃ bhikkhuñca gharaṇiñca sandhāya vadati.",
  "tika-s0301t:1480_9": "Paṭigādhappattāti paṭigādhaṃ pattā aññamaññasmiṃ patiṭṭhitavissāsena.",
  "tika-s0301t:1481_0": "Vissamappattivasena santiṭṭhanti etthāti saṇṭhānaṃ,",
  "tika-s0301t:1481_1": "vissamanaṭṭhānaṃ.",
  "tika-s0301t:1481_2": "Samāgantvāti sannipatitvā.",
  "tika-s0301t:1481_3": "Paṭiññūdāharaṇehi mantayatīti mantanaṃ,",
  "tika-s0301t:1481_4": "ñāpakaṃ kāraṇaṃ.",
  "tika-s0301t:1481_5": "Paṭilomasaddāti paṭilomabhāvena patitattā asaccavibhāvanā paṭikūlasaddā.",
  "tika-s0301t:1481_6": "Tena kāraṇenāti tena kāraṇapaṭirūpakena micchāvacanena.",
  "tika-s0301t:1481_7": "Na maṅkuhotabbaṃ akārakabhāvato.",
  "tika-s0301t:1481_8": "Saddena paritassatīti parehi attani payuttamicchāsaddamattena paritassanasīlo.",
  "tika-s0301t:1481_9": "Vataṃ na sampajjatīti yathāsamādinnavataṃ lahucittatāya na pāripūriṃ gacchati.",
  "tika-s0301t:1481_10": "Sampannavatoti paripuṇṇasīlādivataguṇo",
  "tika-s0301t:1482_0": "Kulagharaṇīsuttavaṇṇanā niṭṭhitā.",
  "tika-s0301t:1483_0": "9. Vajjiputtasuttavaṇṇanā",
  "tika-s0301t:1484_0": "229.",
  "tika-s0301t:1484_1": "Vajjiraṭṭhe rājaputtoti vajjiraṭṭhe jātasaṃvaddho vajjirājaputto.",
  "tika-s0301t:1484_2": "Sabbaratticāroti chaṇasampattiyā ito cito carantehi anubhavitabbanakkhattamaho.",
  "tika-s0301t:1484_3": "Tenāha “kattikanakkhattaṃ ghosetvā” tiādi.",
  "tika-s0301t:1484_4": "Ekābaddhaṃ hotīti yasmā cātumahārājikadevā tasmiṃ divase nakkhattaṃ ghosetvā attano puññānubhāvasiddhāya",
  "tika-s0301t:1484_5": "dibbasampattiyā mahantaṃ nakkhattakīḷāsukhaṃ anubhavanti,",
  "tika-s0301t:1484_6": "tasmā taṃ tehi ekābaddhaṃ viya hoti.",
  "tika-s0301t:1484_7": "Bheriāditūriyānanti bherimudiṅgasaṅkhapaṇavavīṇāditūriyānaṃ.",
  "tika-s0301t:1484_8": "Tāḷitānanti āraddhalayānurūpaṃ pahaṭānaṃ.",
  "tika-s0301t:1484_9": "Vīṇādīnanti vīṇāveṇugomukhīādīnaṃ.",
  "tika-s0301t:1484_10": "Vāditānanti yathāraddhamucchanānurūpaṃ saṅghaṭṭitānaṃ.",
  "tika-s0301t:1484_11": "Abhāsīti tena saddena ākaḍḍhiyamānahadayo ayoniso ummujjitvā “mahatī vata me jānī”ti anutthunanto abhāsi.",
  "tika-s0301t:1484_12": "Chaḍḍitadārukaṃ viyāti vane chaḍḍitaniratthakakaḷiṅgaraṃ viya.",
  "tika-s0301t:1484_13": "Lāmakataroti nihīnataro.",
  "tika-s0301t:1484_14": "Devatā paṭhamappitaṃ āṇiṃ paṭāṇiyā nīharantī viya tena bhikkhunā vuttamatthaṃ apanentī “tassa te bahukā",
  "tika-s0301t:1484_15": "pihayantī”ti avocāti vuttanti dassento “thero”tiādimāha.",
  "tika-s0301t:1484_16": "Saggaṃ gacchantānaṃ yathā nerayikā pihayanti,",
  "tika-s0301t:1484_17": "evaṃ sammāpaṭipannassa tuyhaṃ bahū pihayanti,",
  "tika-s0301t:1484_18": "tasmā tvaṃ “pāpiyo”ti attānaṃ mā maññitthāti adhippāyo.",
  "tika-s0301t:1485_0": "Vajjiputtasuttavaṇṇanā niṭṭhitā.",
  "tika-s0301t:1486_0": "10. Sajjhāyasuttavaṇṇanā",
  "tika-s0301t:1487_0": "230.",
  "tika-s0301t:1487_1": "Nissaraṇapariyattivasenāti addhā imaṃ pariyattiṃ nissāya vaṭṭadukkhato nissarituṃ labbhāti evaṃ nissaraṇapariyattivasena.",
  "tika-s0301t:1487_2": "Sajjhāyanatoti vimuttāyatanasīse ṭhatvā sajjhāyanato.",
  "tika-s0301t:1487_3": "Idāni tassa nissaraṇapariyattivasena sajjhāyanakaraṇaṃ,",
  "tika-s0301t:1487_4": "paṭipattivasena vattapaṭivattakaraṇaṃ,",
  "tika-s0301t:1487_5": "vipassanābhāvanañca dassetuṃ “so kirā”tiādi vuttaṃ.",
  "tika-s0301t:1487_6": "Arahattaṃ pattadivase paṭipattikittanāya purimadivasesupi tathā paṭipajji,",
  "tika-s0301t:1487_7": "vipassanaṃ pana ussukkāpetuṃ nāsakkhīti dasseti.",
  "tika-s0301t:1487_8": "Kālaṃ ativattetīti idaṃ “saṅkasāyatī”ti padassa atthavacanaṃ.",
  "tika-s0301t:1487_9": "Therassāti sajjhāyakattherassa.",
  "tika-s0301t:1488_0": "Dhammapadānīti sīlādidhammakkhandhadīpakāni padāni.",
  "tika-s0301t:1488_1": "Tenāha “sabbampi buddhavacanaṃ adhippeta”nti.",
  "tika-s0301t:1488_2": "Na gaṇhāsi uddesanti adhippāyo.",
  "tika-s0301t:1488_3": "Pāḷiyaṃ “bhikkhūhi saṃvasanto”ti iminā tesaṃ dhammassavanatthāyapi dhammo pariyāpuṇitabboti dasseti.",
  "tika-s0301t:1488_4": "Virajjati etenāti virāgo,",
  "tika-s0301t:1488_5": "ariyamaggo.",
  "tika-s0301t:1488_6": "Jānitvāti pariññābhisamayavasena diṭṭhasutādiṃ yāthāvato jānitvā paṭivijjhitvā.",
  "tika-s0301t:1488_7": "Vissajjananti pahānaṃ.",
  "tika-s0301t:1488_8": "Na buddhavacanassa vissajjanaṃ.",
  "tika-s0301t:1488_9": "Bhaṇḍāgārikapariyattiyāpi anuññātattā pageva nissaraṇatthāya,",
  "tika-s0301t:1488_10": "tattha pana mattā jānitabbāti dassento “ettāvatā”tiādimāha.",
  "tika-s0301t:1489_0": "Sajjhāyasuttavaṇṇanā niṭṭhitā.",
  "tika-s0301t:1490_0": "11. Akusalavitakkasuttavaṇṇanā",
  "tika-s0301t:1491_0": "231.",
  "tika-s0301t:1491_1": "Akusale vitakketi akosallasambhūtaṭṭhena akusale micchāvitakke.",
  "tika-s0301t:1491_2": "Yoni vuccati upāyo,",
  "tika-s0301t:1491_3": "tasmā asubhādike subhādivasena manasikāro ayonisomanasikāroti āha “anupāyamanasikārenā”ti.",
  "tika-s0301t:1491_4": "Pāsādikakammaṭṭhānanti pasādāvahaṃ buddhānussatiādikammaṭṭhānaṃ.",
  "tika-s0301t:1491_5": "Balavapītiñca sukhañcāti nīvaraṇavikkhambhanato balavantaṃ upacārajjhānasahagataṃ pītiñca sukhañca.",
  "tika-s0301t:1492_0": "Akusalavitakkasuttavaṇṇanā niṭṭhitā.",
  "tika-s0301t:1493_0": "12. Majjhanhikasuttavaṇṇanā",
  "tika-s0301t:1494_0": "232.",
  "tika-s0301t:1494_1": "Nandanavaggeti nandanavaggavaṇṇanāyaṃ tattha idhāpi gāthāya visesābhāvato.",
  "tika-s0301t:1494_2": "Yadi evaṃ kasmā tattha saṅgītaṃ idha gahitanti?",
  "tika-s0301t:1494_3": "Devatāpaṭisaṃyuttataṃ upādāya devatāsaṃyutte saṅgahitampi aṭṭhuppattiyā paṭisaṃyuttattā idha gahitaṃ.",
  "tika-s0301t:1495_0": "Majjhanhikasuttavaṇṇanā niṭṭhitā.",
  "tika-s0301t:1496_0": "13. Pākatindriyasuttavaṇṇanā",
  "tika-s0301t:1497_0": "233.",
  "tika-s0301t:1497_1": "Terasame yaṃ vattabbaṃ,",
  "tika-s0301t:1497_2": "taṃ vitthāritamevāti yojanā.",
  "tika-s0301t:1497_3": "Jantudevaputtasutteti jantudevaputtasuttasaṃvaṇṇanāya.",
  "tika-s0301t:1497_4": "“Tattha saṅgītaṃ idhāpī”tiādi anantarasuttavaṇṇanāyaṃ vuttanayameva.",
  "tika-s0301t:1498_0": "Pākatindriyasuttavaṇṇanā niṭṭhitā.",
  "tika-s0301t:1499_0": "14. Gandhatthenasuttavaṇṇanā",
  "tika-s0301t:1500_0": "234.",
  "tika-s0301t:1500_1": "Gandhārammaṇaṃ upanijjhāyatīti gandhasaṅkhātaṃ ārammaṇaṃ upecca nijjhāyati,",
  "tika-s0301t:1500_2": "rūpārammaṇena viya viññāṇena rūpaṃ,",
  "tika-s0301t:1500_3": "gandhārammaṇena taṃ upecca nijjhāyati paccakkhato,",
  "tika-s0301t:1500_4": "yāthāvato sabhāvato paṭivijjhatīti attho.",
  "tika-s0301t:1500_5": "Upasiṅghissatīti taṇhāvasena upagantvā siṅghissati.",
  "tika-s0301t:1501_0": "Ekaṅgametaṃ theyyānanti ārammaṇavasena theyyavatthūsu vibhajiyamānesu ekamaṅgametaṃ gandhārammaṇanti āha “thenitabbāna”ntiādi.",
  "tika-s0301t:1501_1": "Ojāpekkhāya theyyāya pavattamānāya dhammārammaṇatāpi tassā siyā,",
  "tika-s0301t:1501_2": "sā pana na madhurā theyyakatā cāti “pañcakoṭṭhāsāna”nti vuttaṃ.",
  "tika-s0301t:1501_3": "Kāmañca taṃ gandhārammaṇaṃ kenaci pariggahitaṃ na hotīti ādiyituṃ sakkā,",
  "tika-s0301t:1501_4": "satthārā pana ananuññātattā na yutto tassa paribhogo.",
  "tika-s0301t:1501_5": "Yaṃ pana tena bhikkhunā vuttaṃ “na harāmi na bhañjāmī”ti,",
  "tika-s0301t:1501_6": "tassapi ayameva parihāro.",
  "tika-s0301t:1501_7": "Vaṇṇīyati phalaṃ etenāti vaṇṇaṃ,",
  "tika-s0301t:1501_8": "kāraṇanti vuttaṃ “vaṇṇenāti kāraṇenā”ti.",
  "tika-s0301t:1502_0": "Tasminti tasmiṃ bhikkhusmiṃ.",
  "tika-s0301t:1502_1": "Ākiṇṇakammantoti taṇhādiṭṭhiādivasena akusalakammanto diṭṭhimohataṇhādivasena ādito paṭṭhāya kusalakammānaṃ paṭikkhepanato.",
  "tika-s0301t:1502_2": "Diṭṭhivasena ca kathinakakkhaḷakharigatattā “akhīṇakammanto kakkhaḷakammanto”ti vuttaṃ.",
  "tika-s0301t:1503_0": "Ākiṇṇaluddoti ākiṇṇo hutvā kakkhaḷo.",
  "tika-s0301t:1503_1": "Tenāha “bahupāpo”tiādi.",
  "tika-s0301t:1503_2": "Makkhitoti litto.",
  "tika-s0301t:1503_3": "Tanti devatācodanaṃ.",
  "tika-s0301t:1503_4": "Tasmāti atikkamma ṭhitattā“tvañcārahāmi vattave”ti evamāha.",
  "tika-s0301t:1504_0": "Gavesantassa attano santāne uppādanavasena pariyesantassa.",
  "tika-s0301t:1504_1": "Anekayojanāyāmavitthāraṃ gaganatalaṃ byāpetvā uppannavalāhakakūṭappamāṇaṃ viya.",
  "tika-s0301t:1504_2": "Suddhoti sīlena parisuddho ayanti jānāsi.",
  "tika-s0301t:1504_3": "Sugatinti sundaranibbattiṃ.",
  "tika-s0301t:1504_4": "Tena nibbānassapi saṅgaho siddho.",
  "tika-s0301t:1505_0": "Gandhatthenasuttavaṇṇanā niṭṭhitā.",
  "tika-s0301t:1506_0": "Sāratthappakāsiniyā saṃyuttanikāya-aṭṭhakathāya",
  "tika-s0301t:1507_0": "Vanasaṃyuttavaṇṇanāya līnatthappakāsanā samattā.",
  "tika-s0301t:1510_0": "10. Yakkhasaṃyuttaṃ",
  "tika-s0301t:1511_0": "1. Indakasuttavaṇṇanā",
  "tika-s0301t:1512_0": "235.",
  "tika-s0301t:1512_1": "Attano pariṇāyakattena indo nāma mahesakkho,",
  "tika-s0301t:1512_2": "indoti samaññā assāti katvā “indako”tipi vuccati,",
  "tika-s0301t:1512_3": "tassa indakassa.",
  "tika-s0301t:1512_4": "Indakūṭe pabbate nivasatīti indakūṭanivāsī,",
  "tika-s0301t:1512_5": "tassa indakūṭanivāsino.",
  "tika-s0301t:1512_6": "Balikammehi yajitabbato pūjitabbato yakkho,",
  "tika-s0301t:1512_7": "tassa yakkhassa.",
  "tika-s0301t:1512_8": "Indassa nivāsaṭṭhānabhūtaṃ kūṭaṃ indakūṭanti yakkhato kūṭena nāmaṃ laddhaṃ.",
  "tika-s0301t:1512_9": "Indakūṭo indo uttarapadalopena yathā “kelāsakūṭo kelāso”ti.",
  "tika-s0301t:1512_10": "Indo yakkhoti kūṭato yakkhena nāmaṃ laddhaṃ.",
  "tika-s0301t:1512_11": "Na cettha itarītaranissayadoso aññamaññūpalakkhaṇabhāvato yathā taṃ “kāyakammaṭṭhāna”nti.",
  "tika-s0301t:1512_12": "Rūpanti sakalaṃ rūpakkhandhamāha,",
  "tika-s0301t:1512_13": "na rūpāyatananti.",
  "tika-s0301t:1512_14": "Imaṃ sarīraṃ pecca ayaṃ kinti paṭilabhatīti codeti.",
  "tika-s0301t:1513_0": "Kuto āgacchatīti parādhārarūpe jīve attani mātukucchimokkante rūpassa sambhavoti kuto nāma ṭhānato āgacchati.",
  "tika-s0301t:1513_1": "Tenāha “imāni ca aṭṭhīni imā ca maṃsapesiyo”tiādi.",
  "tika-s0301t:1513_2": "Kathaṃ nvayanti ayaṃ kucchisaṅkhāte gabbhare kathaṃ sajjatīti pucchati.",
  "tika-s0301t:1513_3": "“Sīhānaṃva nadantānaṃ,",
  "tika-s0301t:1513_4": "dāṭhīnaṃ girigabbhare”tiādinā gabbharo ca kucchivācako āgato.",
  "tika-s0301t:1513_5": "Tenāha “gabbharasminti mātukucchismi”nti.",
  "tika-s0301t:1513_6": "Puggalavādīti attavādupādāno.",
  "tika-s0301t:1513_7": "Yathā hi macchamaṃsaṃ bhuttaṃ pheṇaṃ viya hutvā vilīyati,",
  "tika-s0301t:1513_8": "na ca paññāyati sattabhāvena appavattanato,",
  "tika-s0301t:1513_9": "evamevaṃ yadi mātukucchismiṃ gabbhabhāvena uppannaṃ rūpaṃ satto na bhaveyya no vaḍḍheyya,",
  "tika-s0301t:1513_10": "vilīyitvā gaccheyya,",
  "tika-s0301t:1513_11": "paññāyati ca taṃ rūpaṃ,",
  "tika-s0301t:1513_12": "tasmā jīvoti imāya laddhiyā.",
  "tika-s0301t:1513_13": "Evamāhāti “rūpaṃ…pe…",
  "tika-s0301t:1513_14": "gabbharasmi”nti evamavoca.",
  "tika-s0301t:1513_15": "Paṭhamanti etesaṃ pañcannaṃ paṭhamaṃ.",
  "tika-s0301t:1513_16": "Tenāha “paṭhamena paṭisandhiviññāṇena saddhi”nti.",
  "tika-s0301t:1513_17": "“Jātiuṇṇaṃsūhīti jātieḷakāya uṇṇaṃsūhī”ti vadanti.",
  "tika-s0301t:1513_18": "“Gabbhaṃ phāletvā gahitauṇṇā jātiuṇṇā.",
  "tika-s0301t:1513_19": "Tassā aṃsūhi tīhi katasuttagge”ti saṃyuttabhāṇakānaṃ adhippāyo.",
  "tika-s0301t:1514_0": "Anāviloti accho,",
  "tika-s0301t:1514_1": "suppasannoti attho.",
  "tika-s0301t:1514_2": "Evaṃvaṇṇappaṭibhāganti vuttappamāṇasaṇṭhānasamparicchinnaṃ.",
  "tika-s0301t:1514_3": "Kalalaṃ sampavuccatīti attabhāvo bhūtupādārūpasaṅkhāto santānavasena pavattamāno kalalaṃ nāmāti kathīyati.",
  "tika-s0301t:1515_0": "Kalalāti yathāvuttakalalarūpahetu taṃ nissāya paccayaṃ katvā.",
  "tika-s0301t:1515_1": "Maṃsadhovanaudakavaṇṇanti vaṇṇato maṃsadhovanaudakavaṇṇaṃ,",
  "tika-s0301t:1515_2": "saṇṭhānato pana vilīnatipusadisaṃ.",
  "tika-s0301t:1516_0": "Paripakkanti paripākakalalabhāvato paripākaṃ gataṃ suparipākaṃ gataṃ.",
  "tika-s0301t:1516_1": "Samūhatanti samūhabhūtaṃ saṅgataṃ.",
  "tika-s0301t:1516_2": "Vivaṭṭamānanti pariṇamantaṃ.",
  "tika-s0301t:1516_3": "Tabbhāvanti karaṇe etaṃ upayogavacanaṃ,",
  "tika-s0301t:1516_4": "tabbhāvena pariṇamantanti attho.",
  "tika-s0301t:1516_5": "Nissakke vā upayogavacanaṃ,",
  "tika-s0301t:1516_6": "tabbhāvato kalalabhāvato kalalaṃ vipariṇamantaṃ.",
  "tika-s0301t:1516_7": "Abbudaṃ nāma jāyati,",
  "tika-s0301t:1516_8": "abbudaṃ nāma sampajjatīti attho.",
  "tika-s0301t:1517_0": "Vilīnatipusadisā saṇṭhānavasena,",
  "tika-s0301t:1517_1": "vaṇṇavasena pana sitā arattāva hotīti vadanti.",
  "tika-s0301t:1517_2": "Maṇḍanti dārikānaṃ tathā pīḷanato nibbattamaricapakkassa sārabhūtaṃ rasaṃ.",
  "tika-s0301t:1517_3": "Sabbabhāgehi muccatīti so maṇḍo kapāle alaggo hutvā tassa sabbabhāgehi mucchitvā piṇḍito hutvā tiṭṭhati.",
  "tika-s0301t:1517_4": "Evarūpā pesi hotīti sā pesi gabbhāsaye katthaci alaggā yathāvuttamaṇḍo viya piṇḍito hutvā tiṭṭhati.",
  "tika-s0301t:1517_5": "Tenāha “vilīnatipusadisā”ti.",
  "tika-s0301t:1518_0": "Pesi nibbattatīti ettha pesīti nissakke paccattavacananti āha “tato pesito”ti.",
  "tika-s0301t:1519_0": "Ghanassa saṇṭhānaṃ.",
  "tika-s0301t:1519_1": "Nibbattaṃ kammapaccayāti taṃsaṇṭhānaṃ rūpadhammanibbattiyā jāyati.",
  "tika-s0301t:1519_2": "“Jarāmaraṇaṃ aniccaṃ saṅkhataṃ paṭiccasamuppanna”nti hi vuttaṃ.",
  "tika-s0301t:1520_0": "Pīḷakāti pīḷakasadisā maṃsapiṇḍā jāyanti.",
  "tika-s0301t:1521_0": "Sattamādīnīti ādi-",
  "tika-s0301t:1521_1": "saddena aṭṭhamasattāhato paṭṭhāya yāva ekacattālīsā catuttiṃsa sattāhāni saṅgaṇhāti.",
  "tika-s0301t:1521_2": "Pariṇatakālanti gabbhassa pariṇatakālaṃ.",
  "tika-s0301t:1521_3": "Navamāsato bahi paripakko nāma hoti kesalomādinibbattito.",
  "tika-s0301t:1521_4": "Tenāha “dvācattālīse sattāhe etāni jāyantī”ti.",
  "tika-s0301t:1522_0": "Tassāti gabbhaseyyakasattassa.",
  "tika-s0301t:1522_1": "Mātuudarapaṭalena ekābaddho hoti yato mātarā paribhuttaāhāro āmāsaye patiṭṭhite gabbhassa nābhināḷānusārena",
  "tika-s0301t:1522_2": "gabbhagatassa sarīraṃ sampatvā āhārakiccaṃ karoti.",
  "tika-s0301t:1522_3": "Āhārasamuṭṭhānarūpaṃ samuṭṭhāpetīti gabbhagatassa kāye ojāya paccayo hoti.",
  "tika-s0301t:1522_4": "Sā ca taṃ paccayaṃ labhitvā ojaṭṭhamakaṃ rūpaṃ samuṭṭhāpeti.",
  "tika-s0301t:1522_5": "Evaṃ mātarā paribhuttaāhārapaccayena gabbhagato dasa māse yāpeti attano nābhināḷānusāragateneva tena yāva āhārasamuṭṭhānasattāho,",
  "tika-s0301t:1522_6": "tato paṭṭhāya āharaṇato.",
  "tika-s0301t:1522_7": "Keci pana “mātarā paribhuttaāhāro bāhiravaggo viya tassa kāyaṃ abhisanneti parisanneti,",
  "tika-s0301t:1522_8": "tena so yāpetī”ti vadanti.",
  "tika-s0301t:1522_9": "Kucchigataṃ udarapaṭalena tirohitattā bahi ṭhitanti vattabbataṃ na arahatīti “kucchiyā abbhantaragato”ti āha.",
  "tika-s0301t:1522_10": "Mātukucchigato naroti mātu tirokucchigato.",
  "tika-s0301t:1522_11": "Evaṃ khoti iminā yathāvuttākārena ayaṃ satto…pe…",
  "tika-s0301t:1522_12": "nibbattati,",
  "tika-s0301t:1522_13": "tasmā rūpaṃ na jīvo.",
  "tika-s0301t:1522_14": "Na hi diṭṭhigatassa sattāhakkamena vuḍḍhippatto icchito aniccatāpattito.",
  "tika-s0301t:1523_0": "Indakasuttavaṇṇanā niṭṭhitā.",
  "tika-s0301t:1524_0": "2. Sakkanāmasuttavaṇṇanā",
  "tika-s0301t:1525_0": "236.",
  "tika-s0301t:1525_1": "Sakkanāmakoti baliputto viya sakkassa vasena gahitanāmo.",
  "tika-s0301t:1525_2": "“Eso kirā”ti pāṭho.",
  "tika-s0301t:1525_3": "“Eko kirā”tipi likhanti.",
  "tika-s0301t:1525_4": "Mārassa pakkhe gato mārapakkhiko.",
  "tika-s0301t:1525_5": "Yadaññanti ettha yanti kiriyāparāmasanaṃ,",
  "tika-s0301t:1525_6": "tasmā yaṃ aññassa anusāsanaṃ,",
  "tika-s0301t:1525_7": "taṃ samaṇassa na sādhūti yojanā.",
  "tika-s0301t:1525_8": "Kāraṇenāti kāraṇamattena saṃvāso jāyati.",
  "tika-s0301t:1525_9": "Yena kenaci gahaṭṭhena vā pabbajitena vā.",
  "tika-s0301t:1525_10": "Taṃ kāraṇantaraṃ samāgataṃ purisaṃ sappañño sambuddho anukampituṃ nārahati visesādhigamābhāvā,",
  "tika-s0301t:1525_11": "sati pana tasmiṃ savisesaṃ pasādo hotīti.",
  "tika-s0301t:1525_12": "Manasā ce…pe…",
  "tika-s0301t:1525_13": "na tena hoti saṃyutto sinehavasena anukampā anuddayā tassā asaṃkiliṭṭhasabhāvattā.",
  "tika-s0301t:1526_0": "Sakkanāmasuttavaṇṇanā niṭṭhitā.",
  "tika-s0301t:1527_0": "3. Sūcilomasuttavaṇṇanā",
  "tika-s0301t:1528_0": "237.",
  "tika-s0301t:1528_1": "Gayāya avidūre bhavo gāmo “gayā”ti vuttoti āha “gayāya”nti,",
  "tika-s0301t:1528_2": "tenāha “gayāya avidūre niviṭṭhagāmaṃ upanisāyāti attho”ti.",
  "tika-s0301t:1528_3": "Gocaragāmanidassanaṃ hetaṃ.",
  "tika-s0301t:1528_4": "Idaṃ upari idaṃ heṭṭhāti natthi uppaṭipāṭiyo mañcapādānaṃ dvīsu passesu dīghabhāvena.",
  "tika-s0301t:1528_5": "Balikammatthāya kataṃ devatādhiṭṭhānanti adhippāyena devaṭṭhāne ṭhapenti.",
  "tika-s0301t:1528_6": "Aṭṭhapādamañcasadiso kira so heṭṭhupariparivattetabbato.",
  "tika-s0301t:1528_7": "Kathinasibbanasūci kathinasūci.",
  "tika-s0301t:1528_8": "Apaccattharitvāti kiñci saṅghikasenāsanassa upari paṭicchadanaṃ apaccattharitvā.",
  "tika-s0301t:1528_9": "Gavacchivijjhitaṃ viyāti tehi sūcilomehi gavacchijālaṃ viya gataṃ sabbaso samohataṃ.",
  "tika-s0301t:1529_0": "Idhāpi “kharasarīro”ti vatvā kharasarīraṃ kathinasūcisadisatāya lomassāti tassa tathābhāvassa kāraṇaṃ dassento “so kirā”tiādimāha.",
  "tika-s0301t:1529_1": "Attano hatthehīti saṅghikatelasammakkhitehi attano sarīraṃ makkhesi.",
  "tika-s0301t:1529_2": "Itīti vuttākārena.",
  "tika-s0301t:1530_0": "Samāgamaṭṭhānanti yakkhasannipātaṭṭhānaṃ. Soti sūcilomo yakkho. Manti ca tameva vadati.",
  "tika-s0301t:1531_0": "Uṭṭhāpetvāti uddhaggā katvā.",
  "tika-s0301t:1531_1": "Apanāmesīti yathā so attano kāyaṃ upanetuṃ na sakkoti,",
  "tika-s0301t:1531_2": "tathā karonto thokaṃ apanāmesi.",
  "tika-s0301t:1531_3": "Amanuññoti pharusatikkhatāya na manuñño.",
  "tika-s0301t:1531_4": "Cittaṃ vā te khipissāmīti mayhaṃ ānubhāvena tava cittavikkhepaṃ vā karissāmi.",
  "tika-s0301t:1531_5": "Yathā pana so cittavikkhepaṃ kareyya,",
  "tika-s0301t:1531_6": "taṃ dassetuṃ “yesañhī”tiādi vuttaṃ.",
  "tika-s0301t:1531_7": "Bheravaṃ vāti vuttākārena aññathā vā bhayānakaṃ dassanamatteneva sattānaṃ bhayaṃ chambhitattaṃ lomahaṃsaṃ uppādetuṃ samatthaṃ.",
  "tika-s0301t:1531_8": "“Kathentānaṃyevā”ti vā pāṭho.",
  "tika-s0301t:1531_9": "Taṃ dvīsu pādesu gahetvā pāraṃ gaṅgāya khipissāmīti yojanā.",
  "tika-s0301t:1532_0": "Kutonidānāti kasmā kāraṇā?",
  "tika-s0301t:1532_1": "Aṭṭhakathāyaṃ pana samāsapadametaṃ,",
  "tika-s0301t:1532_2": "vibhattialopena niddesoti dassetuṃ “kiṃnidānā kiṃpaccayā”ti?",
  "tika-s0301t:1532_3": "Attho vutto.",
  "tika-s0301t:1532_4": "Cittaṃ ossajantīti kusalacittaṃ pavattituṃ appadānavasena purato khipanti.",
  "tika-s0301t:1532_5": "Kuto samuṭṭhāyāti micchāvitakkānaṃ samuṭṭhānaṃ pucchati?",
  "tika-s0301t:1533_0": "Kāmarāgādayo subhanimittādīsu ayonisomanasikārahetū.",
  "tika-s0301t:1533_1": "Kāmo pana ayonisomanasikāro ca niyakajjhattapariyāpannoti āha “ayaṃ attabhāvo nidānaṃ etesanti itonidānā”tiādi.",
  "tika-s0301t:1533_2": "Evamevāti aṭṭhakathāyaṃ kīḷāpasutakumārakā viya micchāvitakkā daṭṭhabbā,",
  "tika-s0301t:1533_3": "tesaṃ uppattiṭṭhānabhūto loko viya ayaṃ attabhāvaloko.",
  "tika-s0301t:1533_4": "Tehi ossajiyamānaṃ dhaṅkaṃ viya cittaṃ,",
  "tika-s0301t:1533_5": "tassa pāde baddhadīghasuttakaṃ viya taṃ dūrānubandhaṃ saṃyojananti evaṃ upamāya saṃsandanaṃ daṭṭhabbaṃ.",
  "tika-s0301t:1534_0": "Pāpavitakkānaṃ taṃsampayuttakilesānañca taṇhā visesapaccayo tadabhāvena tesaṃ abhāvatoti āha “taṇhāsinehato jātā”ti.",
  "tika-s0301t:1534_1": "Attabhāvapariyāpannattā “attani sambhūtā”ti vuttaṃ.",
  "tika-s0301t:1534_2": "Tena nesaṃ anaññahetukataṃ dasseti,",
  "tika-s0301t:1534_3": "nigrodhasseva khandhajātīti iminā pana puthubhāvañca,",
  "tika-s0301t:1534_4": "visattātiādinā dubbinissaṭatañca.",
  "tika-s0301t:1534_5": "Vatthukāmesu rūpārammaṇādīsu puthūsu.",
  "tika-s0301t:1534_6": "Puthū kilesakāmā kāmarūpataṇhādayo.",
  "tika-s0301t:1534_7": "Tehi kilesakāmehi karaṇabhūtehi.",
  "tika-s0301t:1534_8": "Attabhāvaṃ khandhapañcakaṃ.",
  "tika-s0301t:1534_9": "Ye vipassanāya yuttapayuttā yāthāvato jānanti.",
  "tika-s0301t:1535_0": "Yatoti paccatte nissakkavacananti āha “yaṃ nidānamassā”ti.",
  "tika-s0301t:1535_1": "“Vinodentī”ti kattuniddesena yena na vinodenti,",
  "tika-s0301t:1535_2": "taṃ kāraṇaṃ bādhitamevāti āha “maggasaccena vinodentī”ti.",
  "tika-s0301t:1535_3": "Vinodanañcettha santānato nīharaṇaṃ bahikaraṇaṃ sabbaso pahānaṃ,",
  "tika-s0301t:1535_4": "pahīne ca tasmiṃ kilese oghaṃ tarantīti dassento “duttara”ntiādimāha.",
  "tika-s0301t:1535_5": "Etasmiṃ adhigate na puna bhavoti apunabbhavo,",
  "tika-s0301t:1535_6": "nibbānanti āha “apunabbhavasaṅkhātassā”tiādi.",
  "tika-s0301t:1535_7": "Yasmā ettha “ye naṃ pajānanti,",
  "tika-s0301t:1535_8": "yatonidāna”nti padadvayena dukkhasamudayasaccāni,",
  "tika-s0301t:1535_9": "vinodanaggahaṇena maggasaccaṃ,",
  "tika-s0301t:1535_10": "apunabbhavaggahaṇena nirodhasaccaṃ pakāsitaṃ,",
  "tika-s0301t:1535_11": "tasmā vuttaṃ “cattāri saccāni pakāsento”ti.",
  "tika-s0301t:1536_0": "Tasmiṃyevāti yattha ṭhito “rāgo ca doso cā”tiādinā pañhaṃ pucchi,",
  "tika-s0301t:1536_1": "tasmiṃyeva padese ṭhito.",
  "tika-s0301t:1536_2": "Desanānusārenāti satthu sāmukkaṃsikadhammadesanāya anussaraṇena.",
  "tika-s0301t:1536_3": "Ñāṇaṃ pesetvāti vipassanāpaṭipāṭiyā nibbānaṃ pati anubodhañāṇaṃ pesetvā pavattetvā.",
  "tika-s0301t:1536_4": "Sotāpattiphale patiṭṭhitoti sahassanayapaṭimaṇḍitassa paṭhamamaggassa adhigamena paṭhamaphale patiṭṭhito paṭilabhatīti yojanā.",
  "tika-s0301t:1536_5": "Na kiliṭṭhattabhāve tiṭṭhanti mahānubhāvattā ariyadhammassa.",
  "tika-s0301t:1536_6": "Setakaṇḍupīḷakasūciyoti setabhāvaṃ patvā kaṇḍupīḷakā lomasūciyo sabbā anavasesā patitā paribhaṭṭhā apagatā.",
  "tika-s0301t:1536_7": "Bhummadevatāparihāranti bhummadevattabhāvanti.",
  "tika-s0301t:1537_0": "Sūcilomasuttavaṇṇanā niṭṭhitā.",
  "tika-s0301t:1538_0": "4. Maṇibhaddasuttavaṇṇanā",
  "tika-s0301t:1539_0": "238.",
  "tika-s0301t:1539_1": "Sukhaṃ paṭilabhatīti diṭṭhadhammikādibhedaṃ sukhaṃ adhigacchati.",
  "tika-s0301t:1539_2": "Niccameva seyyo satimato āyatiṃ hitacaraṇato.",
  "tika-s0301t:1539_3": "Maṇibhaddo “satimāpuggalo satokārī sampati veraṃ nappasavatī”ti adhippāyena “verā ca parimuccatī”ti āha.",
  "tika-s0301t:1539_4": "Bhagavā pana satimantatāsiddhiyā veraparimuccanaṃ na accantikaṃ,",
  "tika-s0301t:1539_5": "nāpi ekantikaṃ paṭipakkhena parato ca appahīnattāti taṃ nisedhento “verā ca na parimuccatī”ti vatvā,",
  "tika-s0301t:1539_6": "yaṃ accantikaṃ ekantikañca parassa vasena veraparimuccanaṃ,",
  "tika-s0301t:1539_7": "taṃ dassento “yassā”ti gāthamāha.",
  "tika-s0301t:1539_8": "Karuṇāyāti appanāppattāya karuṇāya.",
  "tika-s0301t:1539_9": "Karuṇāpubbabhāgeti karuṇābhāvanāya vasena uppāditapaṭhamajjhānūpacāre.",
  "tika-s0301t:1539_10": "Soti karuṇābhāvanaṃ bhāvento puggalo.",
  "tika-s0301t:1539_11": "Mettaṃsoti mettacittaṃ aṃso eko kusalakoṭṭhāso etassāti mettaṃso.",
  "tika-s0301t:1539_12": "Tassa kenacīti tassa arahato karuṇāya mettābhāvanāya ca sātisayattā tadabhāvena kenaci puggalena saddhiṃ verappasaṅgo nāma natthi.",
  "tika-s0301t:1539_13": "Iminā khīṇāsavepi mettākaruṇābhāvanārahite koci attano cittadosena veraṃ kareyya,",
  "tika-s0301t:1539_14": "na pana tasmiṃ mettākaruṇācetovimuttisamannāgate koci veraṃ kareyya.",
  "tika-s0301t:1539_15": "Evaṃ mahiddhikā brahmavihārabhāvanāti dasseti.",
  "tika-s0301t:1540_0": "Maṇibhaddasuttavaṇṇanā niṭṭhitā.",
  "tika-s0301t:1541_0": "5. Sānusuttavaṇṇanā",
  "tika-s0301t:1542_0": "239.",
  "tika-s0301t:1542_1": "Yakkhena gahito hotīti yakkhena anupaviṭṭho hoti.",
  "tika-s0301t:1542_2": "Tassa yakkhagahaṇassa kāraṇaṃ mūlato pabhuti vitthārato dassetuṃ “so”tiādimāha.",
  "tika-s0301t:1542_3": "Tassa antimabhavikattā ādito paṭṭhāya adhisīlasikkhāya sakkaccaṃ pūraṇanti dasseti “so pabbajitakālato”tiādinā.",
  "tika-s0301t:1542_4": "Paccāhāranti paṭikkhepaṃ.",
  "tika-s0301t:1542_5": "Imasmiṃ sarabhaññeti imasmiṃ mama dhammabhaṇane.",
  "tika-s0301t:1542_6": "Pattinti pattidānaṃ.",
  "tika-s0301t:1542_7": "Piyā honti,",
  "tika-s0301t:1542_8": "tenāha bhagavā “ākaṅkheyya ce,",
  "tika-s0301t:1542_9": "bhikkhave,",
  "tika-s0301t:1542_10": "bhikkhu ‘sabrahmacārīnaṃ piyo ca assaṃ manāpo ca garu ca bhāvanīyo cā’ti,",
  "tika-s0301t:1542_11": "sīlesvevassa paripūrakārī”ti.",
  "tika-s0301t:1542_12": "Tathā cāha “tasmiṃ sāmaṇere”tiādi.",
  "tika-s0301t:1543_0": "Vuḍḍhimanvāyāti yobbanappattiyā aṅgapaccaṅgānaṃ parivuḍḍhimāgamma.",
  "tika-s0301t:1543_1": "Kāmasambhogasamatthatāvasena paripakkindriyo.",
  "tika-s0301t:1543_2": "Anuyojetvāvāti vissajjetvāva,",
  "tika-s0301t:1543_3": "gihibhāve vā anuyojetvāva.",
  "tika-s0301t:1543_4": "“Pubbe tuyhaṃ putto sīlavā kalyāṇadhammo lajjī kukkuccako sikkhākāmoti sambhāvito,",
  "tika-s0301t:1543_5": "idāni tato aññathā jāto”ti ghosanāvasena devatānaṃ antare māheva me lajjaṃ uppādeyya.",
  "tika-s0301t:1544_0": "Pāṭihāriyapakkhañcāti cātuddasīpañcadasīaṭṭhamīnaṃ yathākkamaṃ ādito antato ādiantato ca pavesananikkhamanavasena",
  "tika-s0301t:1544_1": "uposathasīlassa paṭi paṭi abhimukhaṃ paccāvahitabbapakkhañca.",
  "tika-s0301t:1544_2": "Terasiyāpīti paraṃ sattamīnavamīsupīti attho.",
  "tika-s0301t:1544_3": "Pavesabhūtañhi uposathasīlassa sattamīsu samādinnaṃ sīlaṃ paṭipadaṃ,",
  "tika-s0301t:1544_4": "navamīsu nikkhamabhūtanti ācariyā.",
  "tika-s0301t:1544_5": "Porāṇaṭṭhakathāyaṃ pana paccuggamanānugamanapariyāyena vuttanti āha “manussā”tiādi.",
  "tika-s0301t:1544_6": "Aḍḍhamāsanti sakalakālapakkhaṃ.",
  "tika-s0301t:1544_7": "Evañhi vassavāsassa anugamanaṃ gataṃ hoti.",
  "tika-s0301t:1544_8": "Suṭṭhu samāgatanti suparisuddhaṃ sampannaṃ katvā attano santānaṃ āgataṃ.",
  "tika-s0301t:1544_9": "Taṃ pana attano cittena samaṃ pakārehi yuttaṃ hotīti āha “sampayutta”nti.",
  "tika-s0301t:1544_10": "Arahantānaṃ anukaraṇena seṭṭhacariyaṃ.",
  "tika-s0301t:1544_11": "“Na te hi yakkhā kīḷantī”ti attano puttassa kāye adhimuccanaṃ attano kīḷanaṃ viya hotīti katvā āha.",
  "tika-s0301t:1545_0": "Upāsikā yathāvuttauposathasīlena sīlavatī,",
  "tika-s0301t:1545_1": "sāmaṇero pana attano sāmaṇerasīlena sīlavā.",
  "tika-s0301t:1545_2": "Uppatitvāti ākāse uppatitvā.",
  "tika-s0301t:1545_3": "Mokkho natthi dukkhāvahassa kammassa katūpacitattā.",
  "tika-s0301t:1546_0": "Duvidhepi kāmeti vatthukāmakilesakāme.",
  "tika-s0301t:1546_1": "Kilesakāmaṃ pariccajanto eva hi vatthukāme pariccajati nāma.",
  "tika-s0301t:1546_2": "Vibbhamanavasena āgacchati bhikkhāya āhiṇḍanādipabbajitakiccato.",
  "tika-s0301t:1546_3": "Uppabbajitvā vigatasīlassa jīvato ānāpānamattena jīvantopi so matakova.",
  "tika-s0301t:1546_4": "Vuttañhetaṃ “maraṇañhetaṃ,",
  "tika-s0301t:1546_5": "sunakkhatta,",
  "tika-s0301t:1546_6": "ariyassa vinaye,",
  "tika-s0301t:1546_7": "yo sikkhaṃ paccakkhāya hīnāyāvattatī”ti.",
  "tika-s0301t:1547_0": "Uṇhaṭṭhenāti sapariḷāhaṭṭhena.",
  "tika-s0301t:1547_1": "Abhidhāvathāti abhidhāvatīti imasmiṃ abhidhāvanakicce bhaddaṃ te hotūti vatvā gihibhāvāya abhidhāvatha.",
  "tika-s0301t:1547_2": "Nīharitvāti nikkhāmetvā.",
  "tika-s0301t:1547_3": "Ekādasahi aggīhi ādittattā mahāḍāhasadise.",
  "tika-s0301t:1547_4": "Sallakkhetvāti gihibhāve ādīnavaṃ,",
  "tika-s0301t:1547_5": "pabbajjāya ānisaṃsañca sallakkhetvā.",
  "tika-s0301t:1547_6": "Hirottappaṃ paṭilabhitvā “mama uppabbajitukāmataṃ sabrahmacārino jānissantī”ti.",
  "tika-s0301t:1547_7": "Catunnaṃ parisānaṃ cittasaṅkhobhavasena sakalajambudīpaṃ khobhetvā.",
  "tika-s0301t:1548_0": "Sānusuttavaṇṇanā niṭṭhitā.",
  "tika-s0301t:1549_0": "6. Piyaṅkarasuttavaṇṇanā",
  "tika-s0301t:1550_0": "240.",
  "tika-s0301t:1550_1": "Paccanteti pariyante.",
  "tika-s0301t:1550_2": "Pāṭiyekkanti saṅgītikāle visuṃ.",
  "tika-s0301t:1550_3": "Yamakavaggādikā brāhmaṇavaggapariyosānā chabbīsati vaggā etissāti chabbīsativaggā,",
  "tika-s0301t:1550_4": "tantīti pāḷi.",
  "tika-s0301t:1550_5": "Uccārapassāvādi evarūpaṃ dubbhojanaṃ,",
  "tika-s0301t:1550_6": "“asucijegucchabhāvena duṭṭhu bhojana”nti katvā,",
  "tika-s0301t:1550_7": "dubbhojanaggahaṇena vā vantagabbhamalādīni atidisati.",
  "tika-s0301t:1550_8": "Chaviādīni chetvāti chaviādīni ativijjha ativiya pavisitvā.",
  "tika-s0301t:1550_9": "Aṭṭhimiñjaṃ āhacca aṭṭhāsi pītisamuṭṭhānauḷāroḷārarūpappavattiyā.",
  "tika-s0301t:1550_10": "Tenāha “hadayaṅgamanīyo hutvā”ti.",
  "tika-s0301t:1551_0": "Dhammatāya samādiṇṇanti kassaci santike aggahetvā sayameva tasmiṃ khaṇe saṃyatā homāti yathāsaṃyatā.",
  "tika-s0301t:1551_1": "Tatiyapadenāti “sikkhema susīlya”nti iminā padena.",
  "tika-s0301t:1551_2": "Sesāti vuttāvasesā.",
  "tika-s0301t:1551_3": "Tisso adinnādānamicchācārasurāpānaviratiyo.",
  "tika-s0301t:1551_4": "Gahitā gobalībaddañāyena.",
  "tika-s0301t:1551_5": "Chātakaṃ dubbhikkhañca etthāti chātakadubbhikkhā,",
  "tika-s0301t:1551_6": "jighacchādubbhikkhābahulāyāti attho.",
  "tika-s0301t:1551_7": "Pisācayakkhayoniyāti pettivisayasadisayakkhayoniyā api nāma muccemāti yojanā.",
  "tika-s0301t:1552_0": "Piyaṅkarasuttavaṇṇanā niṭṭhitā.",
  "tika-s0301t:1553_0": "7. Punabbasusuttavaṇṇanā",
  "tika-s0301t:1554_0": "241.",
  "tika-s0301t:1554_1": "Vasanaṭṭhānaggahaṇena rattiṭṭhānadivāṭṭhānādayo saṅgaṇhāti.",
  "tika-s0301t:1554_2": "Dvādasahatthamattameva gaṇhāti pakatisañcaraṇūpacāramattabyāpanato.",
  "tika-s0301t:1554_3": "Yathāparisanti parisānurūpaṃ,",
  "tika-s0301t:1554_4": "yattha yattha parisā tiṭṭhati,",
  "tika-s0301t:1554_5": "taṃ taṃ ṭhānaṃ gacchati parisapariyantikattā.",
  "tika-s0301t:1554_6": "Satthu mukhavikārābhāvato pavesānuññaṃ sallakkhentī “nūna ayaṃ katādhikārā bhavissatī”ti anumānasiddhaṃ upanissayaṃ disvā.",
  "tika-s0301t:1554_7": "Ekībhāvagamanenāti hatthapāsūpagamanena parisāya missībhāvappattiyā.",
  "tika-s0301t:1554_8": "Puttakāti puttaputtiyo.",
  "tika-s0301t:1554_9": "Anukampāyañhi ka- saddo.",
  "tika-s0301t:1555_0": "Nibbānārammaṇena ariyamaggena muñciyamānā ganthā “nibbānaṃ āgamma pamuccantī”ti vuttā.",
  "tika-s0301t:1555_1": "Velātikkantāti pamāṇato paricchindituṃ na sakkāti āha “pamāṇātikkantā”ti.",
  "tika-s0301t:1555_2": "Piyāyanāti āsīsanā.",
  "tika-s0301t:1555_3": "Āsīsanaṃ pemavasena pemavatthuno esanā patthanāva hotīti āha “magganā patthanā”ti.",
  "tika-s0301t:1555_4": "Tatoti piyaputtādito.",
  "tika-s0301t:1555_5": "Pāṇīnanti sāmiatthe puthuvacanaṃ dukkhasaddāpekkhaṃ.",
  "tika-s0301t:1555_6": "Ke mocetīti mocanakiriyāya kammaṃ pucchati?",
  "tika-s0301t:1555_7": "Ibharo pana atthavasena vibhattivipariṇāmoti “pāṇineti āharitvā vattabba”nti āha.",
  "tika-s0301t:1555_8": "Abhisambudhanti abhisambudhanto.",
  "tika-s0301t:1555_9": "Tenāha “abhisambuddho”ti.",
  "tika-s0301t:1555_10": "Saddhammassāti upayogatthe sāmivacananti āha “saddhammameva ajānitvā”ti.",
  "tika-s0301t:1556_0": "Puttassa anumodanaṃ karontīti puttassa paṭipattianumodanaṃ karontī.",
  "tika-s0301t:1556_1": "Uggatāti ettha kalale vaṭṭadukkhe nimujjamānā tato sīsaṃ ukkhipituṃ asakkonti ajja buddhānubhāvena paññāsīsaṃ ukkhipitā uggatā.",
  "tika-s0301t:1556_2": "Puna vinipātābhāvato sammadeva uggatattā samuggatā.",
  "tika-s0301t:1556_3": "Tathābhūtā sāsanepi uggatā samuggatā jātā.",
  "tika-s0301t:1556_4": "Catusaccapaṭivedhabhāvanti catusaccapaṭivedhassa atthibhāvaṃ.",
  "tika-s0301t:1556_5": "Kaṇḍukacchuādīti ādi-",
  "tika-s0301t:1556_6": "saddena jegucchaasātādiṃ saṅgaṇhāti.",
  "tika-s0301t:1556_7": "Dibbasampattiṃ paṭilabhati pavattiyaṃ sampattidāyino kammassa katokāsattā.",
  "tika-s0301t:1556_8": "Tuṇhī uttarike hohīti mātu-",
  "tika-s0301t:1556_9": "vacanaṃ sampaṭicchitvā tassa visesādhigamassa avibandhakaraṇasammāpayogena yathāladdhavisesāya mātuyā vasena yasmā dhītā diṭṭhadhammikasampattilābhī,",
  "tika-s0301t:1556_10": "tasmā vuttaṃ “mātu ānubhāvenevā”ti.",
  "tika-s0301t:1557_0": "Punabbasusuttavaṇṇanā niṭṭhitā.",
  "tika-s0301t:1558_0": "8. Sudattasuttavaṇṇanā",
  "tika-s0301t:1559_0": "242.",
  "tika-s0301t:1559_1": "Karaṇīyenāti ettha karaṇīyanti vāṇijjakammaṃ adhippetanti taṃ vivaranto “anāthapiṇḍiko cā”tiādimāha.",
  "tika-s0301t:1559_2": "Vikkīyatīti vikkayaṃ gacchati.",
  "tika-s0301t:1559_3": "Tatheva karotīti yathā rājagahaseṭṭhinā sāvatthiṃ gantvā kataṃ,",
  "tika-s0301t:1559_4": "tatheva rājagahaṃ gantvā karoti.",
  "tika-s0301t:1559_5": "Svāyanti anāthapiṇḍiko.",
  "tika-s0301t:1560_0": "Taṃ divasanti yaṃ divasaṃ anāthapiṇḍiko, gahapati,",
  "tika-s0301t:1560_1": "rājagahasamīpaṃ upagato,",
  "tika-s0301t:1560_2": "taṃ divasaṃ.",
  "tika-s0301t:1560_3": "Paṇṇanti sāsanaṃ.",
  "tika-s0301t:1560_4": "Na suṇīti asuṇanto “paṇṇaṃ na suṇī”ti vutto.",
  "tika-s0301t:1560_5": "Dhammagāravena hi so seṭṭhi aññaṃ kiccaṃ tiṇāyapi na maññi.",
  "tika-s0301t:1560_6": "Tenāha “dhammassavanatthāyā”tiādi.",
  "tika-s0301t:1560_7": "Dārakarūpānanti dārakānaṃ.",
  "tika-s0301t:1560_8": "Anatthantarakaro hi rūpa-",
  "tika-s0301t:1560_9": "saddo yathā “gorūpāna”nti.",
  "tika-s0301t:1560_10": "Pañcavaṇṇanti khuddikādibhedaṃ pañcappakāraṃ pītiṃ paṭilabhi.",
  "tika-s0301t:1560_11": "Anukkamena hi tā etassa sambhavanti.",
  "tika-s0301t:1560_12": "“Sīsena uṭṭhāya…pe…",
  "tika-s0301t:1560_13": "gacchatī”ti padaṃ pītisamuṭṭhānarūpavasena lakkhetvā vuttaṃ.",
  "tika-s0301t:1561_0": "Sivathikāya vasatīti sivathikāya samīpe vasati.",
  "tika-s0301t:1561_1": "Susānassāsannaṭṭhāne hi so vihāro.",
  "tika-s0301t:1561_2": "Athassāti athassa anāthapiṇḍikassa “akālo…pe…",
  "tika-s0301t:1561_3": "upasaṅkamissāmī”ti etaṃ ahosi.",
  "tika-s0301t:1561_4": "Buddhagatāya satiyāti aññaṃ kiñci acintetvā buddhagatāya eva satiyā sayanavaragato nipajji.",
  "tika-s0301t:1561_5": "Tena vuttaṃ “taṃ divasa”ntiādi.",
  "tika-s0301t:1562_0": "Balavappasādoti buddhārammaṇā balavatī saddhā.",
  "tika-s0301t:1562_1": "Pītiālokoti purimabuddhesu cirakālaṃ paricayaṃ gatassa balavato pasādassa vasena “buddho”ti nāmaṃ savanamattena",
  "tika-s0301t:1562_2": "uppannāya uḷārāya pītiyā samuṭṭhāpito vipassanobhāsasadiso sātisayo āloko hoti cittapaccayautusamuṭṭhāno.",
  "tika-s0301t:1562_3": "Tenāha “sabbatamaṃ vigacchī”tiādi.",
  "tika-s0301t:1562_4": "“Devatā hi katā”tipi vadanti,",
  "tika-s0301t:1562_5": "purimo evettha yutto.",
  "tika-s0301t:1563_0": "Amanussāti adhigatavisesā devatā.",
  "tika-s0301t:1563_1": "Tā hi seṭṭhissa sampattiṃ paccakkhato passiṃsu.",
  "tika-s0301t:1563_2": "Tenāha “ayaṃ mahāseṭṭhī”tiādi.",
  "tika-s0301t:1563_3": "Allasarīranti tāvadeva chaḍḍitaṃ acchinnaṃ vā kaḷevaraṃ.",
  "tika-s0301t:1563_4": "Aparampīti mataṃ kuthitakuṇapaṃ.",
  "tika-s0301t:1563_5": "Parikiriṃsūti samantato osaritā ahesuṃ.",
  "tika-s0301t:1563_6": "Āloko antaradhāyipītivegassa mandabhāvena taṃsamuṭṭhānarūpānaṃ dubbalabhāvato.",
  "tika-s0301t:1564_0": "Imināvāti adhikārena sahassapadena eva sambandhitabbāni.",
  "tika-s0301t:1564_1": "Padaṃ vītiharati etthāti padavītihāro,",
  "tika-s0301t:1564_2": "padavītihāraṭṭhānaṃ.",
  "tika-s0301t:1564_3": "Samagamaneti dutavilambitaṃ akatvā samagamane.",
  "tika-s0301t:1564_4": "Tatoti tesu soḷasabhāgesu.",
  "tika-s0301t:1564_5": "Eko koṭṭhāsoti yathāvuttaṃ padavītihārapadesaṃ soḷasadhā bhinnassa eko bhāgo.",
  "tika-s0301t:1564_6": "Pavattacetanāti yathāvuttakalāsaṅkhātassa padesassa laṅghanadhāvanapavattacetanā.",
  "tika-s0301t:1564_7": "Padaṃ vā vītiharati etenāti padavītihāro,",
  "tika-s0301t:1564_8": "tathāpavattā kusalacetanā.",
  "tika-s0301t:1564_9": "“Tassā phalaṃ soḷasadhā katvā”ti vadanti.",
  "tika-s0301t:1564_10": "Patiṭṭhahantassa vasena gahitanti yojanā.",
  "tika-s0301t:1564_11": "Vivaṭṭanissitāya eva ratanattayapūjāya dhammassavanassa sikkhāpadasamādānassa saraṇagamanassa ca atthāya gacchatopi vasena vaṭṭati.",
  "tika-s0301t:1564_12": "Paṭhamaṃ vuttagamanaṃ lokuttaravisesādhigamassa ekantikaṃ,",
  "tika-s0301t:1564_13": "dutiyaṃ anekantikanti “vaṭṭatiyevā”ti sāsaṅkavacanaṃ.",
  "tika-s0301t:1565_0": "Soti anāthapiṇḍiko seṭṭhi.",
  "tika-s0301t:1565_1": "Anuyuttāti anugāmino sahāyā.",
  "tika-s0301t:1565_2": "Teva sandhāya vadati.",
  "tika-s0301t:1565_3": "“Sivako amanusso”ti apare.",
  "tika-s0301t:1565_4": "Na kevalaṃ “anuyuttāpi me atthi,",
  "tika-s0301t:1565_5": "kasmā bhāyāmī”ti evaṃ sūro ahosi?",
  "tika-s0301t:1565_6": "Atha kho buddhagatāya tikkhavisadasabhāvena sabbaṃ parissayaṃ madditvāpi agamāsīti dassetuṃ “apicā”tiādi vuttaṃ.",
  "tika-s0301t:1565_7": "Pakkhandanalakkhaṇā hi saddhā,",
  "tika-s0301t:1565_8": "tāya yuttako sappurisopi saddhammaguṇavasena sabbaṃ parissayaṃ madditvā pakkhandatīti daṭṭhabbaṃ.",
  "tika-s0301t:1566_0": "Sabbakāmasamiddhatā pariccāgasīlatā uḷārajjhāsayatā paradukkhāpanayakāmatā paresaṃ hitesitā parasampattipamodanāti",
  "tika-s0301t:1566_1": "evamādīnaṃ mahāguṇānaṃ vasena niccakālaṃ anāthānaṃ piṇḍadāyakattā “anāthapiṇḍiko”ti evaṃ uppannaṃ nāmaṃ.",
  "tika-s0301t:1566_2": "Evamāhāti “ehi sudattā”ti evaṃ āha.",
  "tika-s0301t:1567_0": "Kilesaparinibbānenāti sabbaso rāgādikilesavūpasamena.",
  "tika-s0301t:1567_1": "Kilesavūpasamanti sabbaso sabbesaṃ kilesānaṃ vūpasamaṃ aggamaggena patvā.",
  "tika-s0301t:1567_2": "Anupubbikathanti dānādikathaṃ.",
  "tika-s0301t:1567_3": "Sā hi anupubbena kathetabbattā “anupubbikathā”ti vuccati.",
  "tika-s0301t:1567_4": "Taṃ sandhāya vuttaṃ –",
  "tika-s0301t:1567_5": "“atha kho bhagavā anupubbiṃ kathaṃ kathesi.",
  "tika-s0301t:1567_6": "Seyyathidaṃ –",
  "tika-s0301t:1567_7": "dānakathaṃ sīlakathaṃ saggakathaṃ kāmānaṃ ādīnavaṃ okāraṃ saṃkilesaṃ nekkhamme ānisaṃsaṃ pakāsesī”ti.",
  "tika-s0301t:1567_8": "Matthaketi anupubbikathāya upari parato.",
  "tika-s0301t:1567_9": "Cattāri saccāni pakāsesīti yathā mahāseṭṭhi sahassanayapaṭimaṇḍite sotāpattiphale patiṭṭhāti,",
  "tika-s0301t:1567_10": "evaṃ pavattinivattiyo saha hetunā vibhajanto cattāri ariyasaccāni pakāsesīti.",
  "tika-s0301t:1568_0": "Sudattasuttavaṇṇanā niṭṭhitā.",
  "tika-s0301t:1569_0": "9. Paṭhamasukkāsuttavaṇṇanā",
  "tika-s0301t:1570_0": "243.",
  "tika-s0301t:1570_1": "Rathikanti racchaṃ.",
  "tika-s0301t:1570_2": "Gahetvāti gantvā.",
  "tika-s0301t:1570_3": "Siṅghāṭakanti aññattha tikoṇā racchā vuccati.",
  "tika-s0301t:1570_4": "Idha pana “catukka”nti vuttaṃ.",
  "tika-s0301t:1570_5": "“Madhupīkā”ti ettha madhu-",
  "tika-s0301t:1570_6": "saddena madhuviseso vuccatīti āha “gandhamadhupānaṃ pītā viyā”ti.",
  "tika-s0301t:1570_7": "Sāmaññajotanā hi visese tiṭṭhatīti gandhamadhūti ca ativiya madhuro madaniyo eko madhuviseso.",
  "tika-s0301t:1570_8": "Tenāha “asaññī hutvā sayatevā”ti.",
  "tika-s0301t:1571_0": "Na paṭivānīyaṃ na apanetabbanti appaṭivānīyaṃ.",
  "tika-s0301t:1571_1": "Tenāha “bāhirakañhī”tiādi.",
  "tika-s0301t:1571_2": "Yaṃ kiñci santapaṇītabhāvāvahaṃ na secananti asecanakaṃ.",
  "tika-s0301t:1571_3": "Tato eva anāsittakaṃ.",
  "tika-s0301t:1571_4": "Ojavantanti bahusammataojavantasadisatāya ojavantaṃ.",
  "tika-s0301t:1571_5": "Tenāha “yathā hī”tiādi.",
  "tika-s0301t:1571_6": "Dhammatāyāti attano sabhāveneva.",
  "tika-s0301t:1571_7": "Madhuro iṭṭho.",
  "tika-s0301t:1571_8": "Pivantī viyāti sukkāya bhikkhuniyā upanīyamānaṃ saddhammāmatarasaṃ attano sotañjaliṃ pūretvā odahantīva.",
  "tika-s0301t:1571_9": "Valāhakato āgataṃ valāhakaṃ.",
  "tika-s0301t:1572_0": "Paṭhamasukkāsuttavaṇṇanā niṭṭhitā.",
  "tika-s0301t:1573_0": "10. Dutiyasukkāsuttavaṇṇanā",
  "tika-s0301t:1574_0": "244.",
  "tika-s0301t:1574_1": "Bahuṃ vata puññaṃ pasavati sabbaganthavimuttiyā sīlasamannāgatena aggadakkhiṇeyyāya sukkāya theriyā bhojanassa dinnattā.",
  "tika-s0301t:1575_0": "Dutiyasukkāsuttavaṇṇanā niṭṭhitā.",
  "tika-s0301t:1576_0": "11. Cīrāsuttavaṇṇanā",
  "tika-s0301t:1577_0": "245.",
  "tika-s0301t:1577_1": "Ekādasamaṃ uttānameva dasamena sadisattā.",
  "tika-s0301t:1577_2": "Tattha hi bhojanaṃ upāsakassa ābhataṃ,",
  "tika-s0301t:1577_3": "idha cīvaradānanti ayameva viseso.",
  "tika-s0301t:1578_0": "Cīrāsuttavaṇṇanā niṭṭhitā.",
  "tika-s0301t:1579_0": "12. Āḷavakasuttavaṇṇanā",
  "tika-s0301t:1580_0": "246.",
  "tika-s0301t:1580_1": "Āḷaviyanti itthiliṅgavasena taṃ raṭṭhampi nagarampi vuccati.",
  "tika-s0301t:1580_2": "Raṭṭhe adhippetepi na ettha bahuvacanaṃ tathāruḷhiyā abhāvato.",
  "tika-s0301t:1580_3": "Tañca bhavananti tañca āḷavakassa yakkhassa bhavanaṃ.",
  "tika-s0301t:1580_4": "Tatthāti āḷavakassa bhavane.",
  "tika-s0301t:1580_5": "“Atha kho āḷavako yakkho yena bhagavā tenupasaṅkamī”ti ettha tasmiṃ pāṭhapadese.",
  "tika-s0301t:1580_6": "Ayamanupubbikathāti ayaṃ idāni vuccamānā anupubbato āgatā kathā.",
  "tika-s0301t:1580_7": "Āḷaviyā issaroti āḷavo,",
  "tika-s0301t:1580_8": "āḷavakoti ca rājā vutto.",
  "tika-s0301t:1580_9": "Kadāci corapaṭibāhanatthaṃ,",
  "tika-s0301t:1580_10": "kadāci ussāhasattivibhāvanavasena paṭirājanisedhanatthaṃ,",
  "tika-s0301t:1580_11": "kadāci lakkhayogyaviniyogavasena byāyāmakaraṇatthañca.",
  "tika-s0301t:1580_12": "Migānaṃ vananato vasanato vānato vā “migavā”ti laddhasamaññaṃ migavaṃ.",
  "tika-s0301t:1580_13": "Tassevāti rañño eva.",
  "tika-s0301t:1580_14": "Migoti eko eṇimigo.",
  "tika-s0301t:1580_15": "Tiyojananti accantasaṃyoge upayogavacanaṃ.",
  "tika-s0301t:1580_16": "Udakaṃ viya pavisitvā ṭhitanti yathā parissamappatto udakaṃ pavisitvā ṭhito nirassāso hoti,",
  "tika-s0301t:1580_17": "evaṃ viya ṭhitaṃ.",
  "tika-s0301t:1580_18": "Mūlanti samīpaṃ.",
  "tika-s0301t:1580_19": "Yakkhaṃ disvāva rañño bhayaṃ chambhitattaṃ ūrutthambhaṃ ahosi,",
  "tika-s0301t:1580_20": "tasmā rājā palāyituṃ nāsakkhi.",
  "tika-s0301t:1580_21": "Tena vuttaṃ “khādituṃ upagato”ti.",
  "tika-s0301t:1580_22": "Atha rājā dvidhā chinnaṃ migaṃ datvā attānaṃ mocetukāmo ahosi.",
  "tika-s0301t:1580_23": "Yakkho “nanu mama hatthagatakālato paṭṭhāya migopi mama santako,",
  "tika-s0301t:1580_24": "tattha kinnāma te kerāṭiyamidaṃ datvā attano mocana”nti rājānaṃ na muñci.",
  "tika-s0301t:1580_25": "Atha rājā tassa tādisaṃ paṭiññātaṃ akāsi.",
  "tika-s0301t:1580_26": "Tena vuttaṃ “rājā tena saddhi”ntiādi.",
  "tika-s0301t:1580_27": "Bhavanaṃ anupagatanti idaṃ mama bhavanaṃ anupagataṃ.",
  "tika-s0301t:1580_28": "Ananuññātanti upagatena sāmibhūtena ananuññātañca.",
  "tika-s0301t:1580_29": "Etena upagataṃ taṃ,",
  "tika-s0301t:1580_30": "idāni tādisena anuññātañca khādituṃ labhāmīti dasseti.",
  "tika-s0301t:1581_0": "Maccupatheti maccugocare. Āsannamaraṇatāya evamāhaṃsu.",
  "tika-s0301t:1582_0": "Taṃ āḷavakakumāraṃ ādāya pakkamiṃsūti yojanā.",
  "tika-s0301t:1582_1": "Tassa rañño mahesī āḷavakakumārassa mātāti vuttā.",
  "tika-s0301t:1582_2": "Devisahassānaṃ vippalapantīnanti vacanaṃ pariṇāmetabbaṃ.",
  "tika-s0301t:1583_0": "Desanāpariyosāneti yakkhaṃ dametvā paccāgantvā nagaradvārasamīpe rukkhamūle nisinnena bhagavatā sarājikāya",
  "tika-s0301t:1583_1": "mahatiyā parisāya desitadesanāya pariyosāne.",
  "tika-s0301t:1583_2": "Soti bhagavā.",
  "tika-s0301t:1583_3": "Bhavane evāti vimāne eva.",
  "tika-s0301t:1583_4": "Bhagavāpi passati pakaticakkhunāva nigrodhassa upari nibbattattā.",
  "tika-s0301t:1584_0": "Tatrāti tasmiṃ “rosetukāmatāyā”ti vacane.",
  "tika-s0301t:1584_1": "Tesanti sātāgirihemavatānaṃ.",
  "tika-s0301t:1584_2": "Kāladīpadesakulajanettiāyuppamāṇavisayaṃ pañcamahāvilokitaṃ.",
  "tika-s0301t:1584_3": "“Sītaṃ byapagataṃ hoti,",
  "tika-s0301t:1584_4": "uṇhañca upasammatī”tiādinā āgatāni dvattiṃsa pubbanimittāni.",
  "tika-s0301t:1584_5": "Kaṭippadesavatthikosakaṇṇato tidhā.",
  "tika-s0301t:1584_6": "Saddoti āḷavakassa ugghositasaddo.",
  "tika-s0301t:1585_0": "Iminā pasaṅgena sakalajambudīpaṃ byāpetvā pavatte aparepi tayo sadde yathā ete,",
  "tika-s0301t:1585_1": "evaṃ āḷavakassa ugghositasaddopīti dassetuṃ “cattāro”tiādi vuttaṃ.",
  "tika-s0301t:1585_2": "Osakkanteti parihāyamāne.",
  "tika-s0301t:1586_0": "Cuṇṇentāti cuṇṇetuṃ samatthataṃ sandhāya vuttaṃ,",
  "tika-s0301t:1586_1": "na pana cuṇṇanavasena vuttaṃ.",
  "tika-s0301t:1586_2": "Tenāha “mā kassacī”tiādi.",
  "tika-s0301t:1586_3": "Ussāvabindumattampīti ussāvapatanamattampi.",
  "tika-s0301t:1586_4": "Khurappaṃ sallaṃ.",
  "tika-s0301t:1587_0": "Seṭṭhānīti ajeyyena appaṭihatabhāvena uttamāni.",
  "tika-s0301t:1587_1": "Dussāvudhanti āvudhakiccakaraṃ uttariyaṃ dussaṃ.",
  "tika-s0301t:1587_2": "Imāni kira sakkādīnaṃ puññānubhāvena nibbattāni appaṭihatappabhāvāni paṭipakkhavidhamanayuttāni avajjhāni āvudhāni.",
  "tika-s0301t:1587_3": "Tenāha “yadi hī”tiādi.",
  "tika-s0301t:1588_0": "Asanivicakkaṃ viyāti asanimaṇḍalaṃ viya.",
  "tika-s0301t:1589_0": "Pittanti alagaddapittaṃ.",
  "tika-s0301t:1589_1": "Bhindeyyāti āsiñceyya.",
  "tika-s0301t:1589_2": "Sukhanti sukaraṃ.",
  "tika-s0301t:1589_3": "Mudubhūtacittavavatthānakaraṇatthanti mudubhūtaṃ attano citte vavatthānassa karaṇatthaṃ.",
  "tika-s0301t:1590_0": "Evaṃ vutteti “na khvāha”nti evaṃ vutte.",
  "tika-s0301t:1590_1": "Bhagavato sāsane ṭhite payirupāsitvā uggahitaṃ bhagavantaṃ payirūpāsitvā uggahitameva nāmāti āha “kassapaṃ…pe...",
  "tika-s0301t:1590_2": "uggahesu”nti.",
  "tika-s0301t:1590_3": "Puṭṭhapañhāti sammāsambuddhena puṭṭhapañhā.",
  "tika-s0301t:1590_4": "Yasmā buddhavisaye puṭṭhapañhā,",
  "tika-s0301t:1590_5": "tasmā buddhavisayāva honti.",
  "tika-s0301t:1591_0": "Paṭisedhetvāti vācāya asakkuṇeyyabhāveneva paṭisedhetvā.",
  "tika-s0301t:1591_1": "“Yadākaṅkhasī”ti padasandhivasena niddesoti āha “yadi ākaṅkhasī”ti.",
  "tika-s0301t:1591_2": "Tena tuyhaṃ pucchaṃ tāva sutvā vissajjessanti dasseti.",
  "tika-s0301t:1591_3": "Tenāha “na me”tiādi.",
  "tika-s0301t:1591_4": "Dutiyavikappe da-",
  "tika-s0301t:1591_5": "kāro padasandhikaroti āha “yaṃ ākaṅkhasī”ti. “Puccha, āvuso,",
  "tika-s0301t:1591_6": "sutvā jānissāmī”ti avatvā sabbaññubuddhassa aniyametvā vacanaṃ sabbavisayaṃ hotīti āha “sabbaṃ te”tiādi.",
  "tika-s0301t:1592_0": "Kiṃ sūti ettha kinti pucchāyaṃ,",
  "tika-s0301t:1592_1": "sūti saṃsaye,",
  "tika-s0301t:1592_2": "kiṃ nūti attho?",
  "tika-s0301t:1592_3": "Idhāti imasmiṃ loke.",
  "tika-s0301t:1592_4": "Tasmā vittanti yasmā vittikaraṇato vittaṃ.",
  "tika-s0301t:1592_5": "Sukatanti suṭṭhu sakkaccaṃ kataṃ.",
  "tika-s0301t:1592_6": "Sukhanti iṭṭhaphalaṃ.",
  "tika-s0301t:1592_7": "Tattha yaṃ padhānaṃ,",
  "tika-s0301t:1592_8": "taṃ dassetuṃ “kāyikacetasikaṃ sāta”ntiādi vuttaṃ.",
  "tika-s0301t:1592_9": "Nissandaphalañhi taggahaṇena gahitameva hoti.",
  "tika-s0301t:1592_10": "Appetīti pāpeti.",
  "tika-s0301t:1592_11": "Atisayatthajotano tara-",
  "tika-s0301t:1592_12": "saddoti āha “atisayena sādū”ti.",
  "tika-s0301t:1592_13": "Rasasaññitāya iṭṭhānaṃ rāgādidhammānaṃ.",
  "tika-s0301t:1592_14": "Kena pakārenāti kathaṃ-",
  "tika-s0301t:1592_15": "saddassa atthamāha.",
  "tika-s0301t:1592_16": "Kathaṃjīvinti yadi samāsapadametaṃ,",
  "tika-s0301t:1592_17": "“katha”nti sānunāsikā katāti āha “gāthābandhasukhattha”ntiādi.",
  "tika-s0301t:1593_0": "Saddhīdha vittanti ekadesena samudāyadassanaṃ samuddapabbatanidassanaṃ viya. Iti-",
  "tika-s0301t:1593_1": "saddo ādiattho daṭṭhabbo.",
  "tika-s0301t:1593_2": "“Vittikaraṇato vitta”nti vuttamatthaṃ sandhāya hetūpamāhi yojetvā dassetuṃ “yathā hī”tiādi vuttaṃ.",
  "tika-s0301t:1593_3": "Tena sukhāvahanato,",
  "tika-s0301t:1593_4": "dukkhapaṭibāhanato,",
  "tika-s0301t:1593_5": "dāliddiyūpasamanato,",
  "tika-s0301t:1593_6": "ratanapaṭilābhahetuto,",
  "tika-s0301t:1593_7": "lokasantatiāvahanato ca saddhā vittaṃ yathā taṃ hiraññasuvaṇṇādīni.",
  "tika-s0301t:1593_8": "Tenāha “eva”ntiādi.",
  "tika-s0301t:1593_9": "Nanu cetanā sammādiṭṭhiādayo ca sātisayaṃ vipākasukhaṃ āvahanti,",
  "tika-s0301t:1593_10": "taṃ kathaṃ saddhā āvahatīti?",
  "tika-s0301t:1593_11": "Saddhādhurabhāvasabhāvato.",
  "tika-s0301t:1593_12": "Tenāha “saddhādhurena paṭipannāna”nti.",
  "tika-s0301t:1593_13": "Tassa ca sesapadesupi yojetabbaṃ.",
  "tika-s0301t:1594_0": "Idāni yaṃ hiraññasuvaṇṇādi saddhāvittassa opammaṃ,",
  "tika-s0301t:1594_1": "taṃ hīnaṃ,",
  "tika-s0301t:1594_2": "saddhāvittameva uttamanti pāḷiyaṃ seṭṭhaggahaṇaṃ katanti dassetuṃ “yasmā panā”tiādi vuttaṃ.",
  "tika-s0301t:1594_3": "Paralokaṃ gataṃ anugacchatīti anugāmikaṃ.",
  "tika-s0301t:1594_4": "Aññehi na sādhāraṇanti anaññasādhāraṇaṃ.",
  "tika-s0301t:1594_5": "Sabbasampattihetūti sabbāsaṃ sīlasampadādīnaṃ lokiyalokuttarānaṃ sampattīnaṃ hetu.",
  "tika-s0301t:1594_6": "Anatthāya hoti anupāyapaṭipattito.",
  "tika-s0301t:1594_7": "Tasmā anugāmikattā.",
  "tika-s0301t:1594_8": "Anaññasādhāraṇattā sabbasampattihetubhāvato hiraññādivittanidānattā ca saddhāvittameva seṭṭhaṃ.",
  "tika-s0301t:1594_9": "Ukkaṭṭhaparicchedadesanā yathā “satthā devamanussāna”nti.",
  "tika-s0301t:1595_0": "“Dasakusaladhammo”ti iminā ekaccānaṃyeva dānādidhammānaṃ saṅgaho,",
  "tika-s0301t:1595_1": "na sabbesanti asaṅgahitasaṅgaṇhanatthaṃ “dānasīlabhāvanādhammo vā”ti vuttaṃ.",
  "tika-s0301t:1595_2": "“Sukha”nti tividhassapi sukhassa sādhāraṇaggahaṇametanti taṃ savisesaladdhaṃ puggalavasena dassento “soṇaseṭṭhi…pe…",
  "tika-s0301t:1595_3": "āvahatī”ti āha.",
  "tika-s0301t:1595_4": "Yo so padumavatiyā deviyā putto mahāpadumo nāma rājā dibbasukhasadisaṃ rajjasukhamanubhavitvā pacchā paccekabuddho hutvā nibbānasukhamanubhavi,",
  "tika-s0301t:1595_5": "taṃ nidassanabhāvena gahetvā āha “mahāpadumādīnaṃ viya nibbānasukhañca āvahatī”ti.",
  "tika-s0301t:1596_0": "Atthuddhāranayena saccasaddaṃ saṃvaṇṇento “anekesu atthesu dissatī”ti āha.",
  "tika-s0301t:1596_1": "Vācāsacce dissati saccasaddo “bhaṇe”ti vuttattāti adhippāyo.",
  "tika-s0301t:1596_2": "Viratisacce dissati.",
  "tika-s0301t:1596_3": "Veramaṇīsu hi patiṭṭhitā samaṇabrāhmaṇā “sacce ṭhitā”ti vuccanti.",
  "tika-s0301t:1596_4": "Attākārampi vatthuṃ idameva saccaṃ moghamaññanti pavattiyākāraṃ upādāya diṭṭhi eva saccanti diṭṭhisaccaṃ,",
  "tika-s0301t:1596_5": "tasmiṃ diṭṭhisacce dissatīti yojanā.",
  "tika-s0301t:1596_6": "Brāhmaṇasaccānīti paramatthabrahmānaṃ saccāni,",
  "tika-s0301t:1596_7": "yāni “sabbe pāṇā avajjhā,",
  "tika-s0301t:1596_8": "sabbe kāmā aniccā,",
  "tika-s0301t:1596_9": "sabbe bhavā aniccā,",
  "tika-s0301t:1596_10": "nāhaṃ kvacani kassaci kiñcanatasmi”ntiādinā catukkanipāte āgatāni.",
  "tika-s0301t:1596_11": "Paramatthabhūtaṃ saccaṃ nibbānaṃ.",
  "tika-s0301t:1596_12": "Abbhantaraṃ katvāti antogadhameva katvā,",
  "tika-s0301t:1596_13": "tehi saddhinti attho paramatthasaccānampi sādutarattā.",
  "tika-s0301t:1596_14": "Yassānubhāvenāti yassa vācāsaccassa ānubhāvena.",
  "tika-s0301t:1597_0": "Udakamhi dhāvatīti udakapiṭṭhiyaṃ abhijjamānāyaṃ pathaviyā viya dhāvati gacchati mahākappinarājā viya.",
  "tika-s0301t:1597_1": "Visampi saccena hananti paṇḍitāti kaṇhadīpāyanādayo viya.",
  "tika-s0301t:1597_2": "Saccenāti macchajātake bodhisattassa viya saccena devo thanayaṃ pavassati.",
  "tika-s0301t:1597_3": "Sacce ṭhitāti viratisacce vācāsacce ca ṭhitā tayopi bodhisattā.",
  "tika-s0301t:1597_4": "Nibbutinti nibbānaṃ patthayanti.",
  "tika-s0301t:1597_5": "Sādutaranti sātataraṃ iṭṭhataravipākadānato.",
  "tika-s0301t:1598_0": "Rasānanti niddhāraṇatthe sāmivacanaṃ.",
  "tika-s0301t:1598_1": "Niddhāraṇañca koci kutoci kenaci imanti kassaci vacanaṃ na sādhetīti dassento “ye ime”tiādimāha.",
  "tika-s0301t:1598_2": "Tena hi nibbānaṃ rasasamudāyato sādutaratāvisesena niddhārīyati.",
  "tika-s0301t:1598_3": "Tattha ye ime vuccantīti yojanā.",
  "tika-s0301t:1598_4": "Sāyanīyadhammāti jivhāya sāyitabbā dhammā.",
  "tika-s0301t:1598_5": "Rasāyatanaṃ rasoti āha “mūlaraso khandharaso”tiādi.",
  "tika-s0301t:1598_6": "Phalarasanti phalassa rasaṃ,",
  "tika-s0301t:1598_7": "phalaṃ pīḷetvā tāpetvā gahetabbarasanti attho.",
  "tika-s0301t:1598_8": "Arasarūpoti ācārarahitasabhāvo.",
  "tika-s0301t:1598_9": "Rūpassa assādanavasena uppajjanakasukhadhammā rūparasā.",
  "tika-s0301t:1598_10": "Esa nayo saddarasādīsu.",
  "tika-s0301t:1598_11": "Saddarasoti byañjanasambhūto raso.",
  "tika-s0301t:1598_12": "Vimuttirasoti vimuttisampattiko raso.",
  "tika-s0301t:1598_13": "Attharasoti atthassa paṭivijjhanavasena uppajjanakasukhaṃ attharaso,",
  "tika-s0301t:1598_14": "tathā dhammaraso veditabbo.",
  "tika-s0301t:1598_15": "Rūpācārātiādīsu rasaggahaṇena phalarasaṃ vadati.",
  "tika-s0301t:1598_16": "So hi phalassa rūpo ca,",
  "tika-s0301t:1598_17": "rasitabbato āsādetabbato raso cāti “rūparaso”ti vuccati.",
  "tika-s0301t:1598_18": "Ācāro pana sāmaggīrasahetutāya “raso”ti vutto.",
  "tika-s0301t:1598_19": "Saccaṃ haveti ettha haveti ekaṃsatthe nipāto,",
  "tika-s0301t:1598_20": "ekaṃsattho ca avadhāraṇamevāti āha “saccameva sādutara”ntiādi.",
  "tika-s0301t:1598_21": "Sarīramupabrūhenti,",
  "tika-s0301t:1598_22": "na cittaṃ.",
  "tika-s0301t:1598_23": "Nanu ca sukhuppattipayojanattā cittampi upabrūhentīti? Na,",
  "tika-s0301t:1598_24": "sukhassa sarīrabrūhanaṃ paṭicca uppannattā.",
  "tika-s0301t:1598_25": "Viratisaccavācāti saccavisesena sampajjanaṃ vadati.",
  "tika-s0301t:1598_26": "Cittamupabrūheti padālikāya virativācāya saccarase sati samathavipassanādīhi cittaparibrūhanassa sambhavato maggaphalānisaṃsaṃ gaṇhāti.",
  "tika-s0301t:1598_27": "Asaṃkilesikañca sukhamāvahati vivaṭṭasannissitattā.",
  "tika-s0301t:1598_28": "Vimuttirasoti phalasukhaṃ vadati nibbānasukhampi vā.",
  "tika-s0301t:1598_29": "Paramatthasaccaraso nāma nibbānaraso.",
  "tika-s0301t:1598_30": "Tathā hi taṃ “accutirasaṃ assāsakaraṇarasa”ntipi vuccati.",
  "tika-s0301t:1598_31": "Tena paribhāvitattāti vimuttirasassa sādutarabhāvadassanatthaṃ.",
  "tika-s0301t:1598_32": "Evaṃ santepi “vimuttirasaparibhāvitattā”ti etena kāmaṃ vimuttiraso vā paramatthasaccaraso vā sādutararasāti dasseti.",
  "tika-s0301t:1598_33": "Tadadhigamūpāyabhūtanti tassa paramatthasaccassa adhigamūpāyabhūtaṃ.",
  "tika-s0301t:1598_34": "Atthañca dhammañcāti phalañca kāraṇañca nissāya pavattito attharasā dhammarasā ca sādū,",
  "tika-s0301t:1598_35": "tatopi paramatthasaccameva sādurasanti adhippāyo.",
  "tika-s0301t:1599_0": "Lokuttaraṃ lokiyañca atthaṃ ajānanto andho,",
  "tika-s0301t:1599_1": "lokiyatthameva jānanto ekacakkhu,",
  "tika-s0301t:1599_2": "ubhayaṃ jānanto dvicakkhu.",
  "tika-s0301t:1599_3": "Parahitaṃ attahitañca ajānanto andho,",
  "tika-s0301t:1599_4": "attahitameva jānanto ekacakkhu,",
  "tika-s0301t:1599_5": "ubhayatthaṃ jānanto dvicakkhu.",
  "tika-s0301t:1599_6": "So dvicakkhupuggalo paññājīvī.",
  "tika-s0301t:1599_7": "Taṃ pana gahaṭṭhapabbajitavasena vibhajitvā dassetuṃ “gahaṭṭho vā”tiādi vuttaṃ.",
  "tika-s0301t:1599_8": "Gahaṭṭhapaṭipadaṃ ārādhetvā cāti yojanā.",
  "tika-s0301t:1599_9": "Ārādhetvāti ca sādhetvāti attho.",
  "tika-s0301t:1600_0": "Purimanayenevāti kassapasammāsambuddhavissajjitanayeneva.",
  "tika-s0301t:1600_1": "Kiñcāpīti anujānanasandassanatthe nipāto.",
  "tika-s0301t:1600_2": "Kiṃ anujānātīti?",
  "tika-s0301t:1600_3": "Gāthāya catūhi padehi vuttesu atthesu ekassa atthassa siddhiyaṃ itaresampi siddhiṃ anujānāti.",
  "tika-s0301t:1600_4": "Tenāha “yo catubbidhamoghaṃ…pe…",
  "tika-s0301t:1600_5": "parisujjhatī”ti.",
  "tika-s0301t:1600_6": "Kiṃ sandassetīti?",
  "tika-s0301t:1600_7": "Yesaṃ pāpadhammānaṃ balavabhāvena oghataraṇādi na sijjhati,",
  "tika-s0301t:1600_8": "tesaṃ paṭipakkhānaṃ nissandehavasena sandassanaṃ.",
  "tika-s0301t:1600_9": "Tenāha “evaṃ santepī”tiādi.",
  "tika-s0301t:1600_10": "Oghataraṇanti oghataraṇapaṭipattiṃ.",
  "tika-s0301t:1600_11": "Asaddahantoti evaṃ paṭipajjanto imāya paṭipattiyā oghaṃ taratīti na saddahanto.",
  "tika-s0301t:1600_12": "Na pakkhandatīti pakkhandanalakkhaṇāya saddhāya na ugghāṭīyatīti na otarati.",
  "tika-s0301t:1600_13": "Cittavossaggenāti yathākāmācāravasena cittassa vossajjanena.",
  "tika-s0301t:1600_14": "Pamatto pamādaṃ āpanno.",
  "tika-s0301t:1600_15": "Tatthevāti kāmesu eva.",
  "tika-s0301t:1600_16": "Visattattā laggattā.",
  "tika-s0301t:1600_17": "Vokiṇṇoti visevito.",
  "tika-s0301t:1600_18": "Tasmāti vuttassa catubbidhassapi atthassa hetubhāvena paccāmasanaṃ.",
  "tika-s0301t:1600_19": "Tappaṭipakkhanti assaddhiyādīnaṃ paṭipakkhaṃ saddhādīnaṃ okāsattā.",
  "tika-s0301t:1601_0": "Etāyāti gāthāyaṃ iminā padenāti sambandho.",
  "tika-s0301t:1601_1": "Sappurisasaṃsevo saddhammassavanaṃ yonisomanasikāro dhammānudhammapaṭipattīti imesaṃ sotāpattimaggādhigamassa",
  "tika-s0301t:1601_2": "aṅgānaṃ āsannakāraṇaṃ saddhindriyanti āha “sotāpattiyaṅgapadaṭṭhānaṃ saddhindriya”nti.",
  "tika-s0301t:1601_3": "Vuttañhetaṃ –",
  "tika-s0301t:1601_4": "“saddhājāto upasaṅkamati,",
  "tika-s0301t:1601_5": "upasaṅkamanto payirupāsati,",
  "tika-s0301t:1601_6": "payirupāsanto sotaṃ odahati,",
  "tika-s0301t:1601_7": "ohitasoto dhammaṃ suṇātī”tiādi.",
  "tika-s0301t:1601_8": "Diṭṭhoghaṃ tarati etenāti diṭṭhoghataraṇaṃ,",
  "tika-s0301t:1601_9": "diṭṭhoghassa taraṇaṃ.",
  "tika-s0301t:1601_10": "Kāmañcettha “tarati ogha”nti vuttaṃ,",
  "tika-s0301t:1601_11": "vattamānasamīpepi pana vattamānaṃ viya voharaṇaṃ yuttaṃ diṭṭhoghassa tiṇṇabhāvassa ekantikattāti “sotāpannañca pakāsetī”ti vuttaṃ.",
  "tika-s0301t:1601_12": "Esa nayo sesesupi.",
  "tika-s0301t:1601_13": "Diṭṭhivicikicchādipaṭipattantarāyakarānaṃ pāpadhammānaṃ samucchinnattā sotāpanno…pe…",
  "tika-s0301t:1601_14": "appamādena samannāgato.",
  "tika-s0301t:1601_15": "“Sotāpatti…pe…",
  "tika-s0301t:1601_16": "taratī”ti ettake vutte sakideva imassa lokassa āgamanampi gahitaṃ siyāti tannivattanatthaṃ “ārādhetvā…pe…",
  "tika-s0301t:1601_17": "avasesa”nti vuttaṃ.",
  "tika-s0301t:1601_18": "Nanu “avasesa”nti vuttattā sotāpattimaggena atiṇṇaṃ anavasesaṃ bhavoghavatthu gahitameva siyāti? Na,",
  "tika-s0301t:1601_19": "upari dvīhi maggehi taritabbānaṃ tesaṃ parato dvinnaṃ pahānavasena vuccamānattā.",
  "tika-s0301t:1601_20": "Apavādavisayampi pariharati –",
  "tika-s0301t:1601_21": "“evaṃ esā codanā attano visaye na patiṭṭhātī”ti.",
  "tika-s0301t:1601_22": "Anādikālabhāvattā kāmasaññāya kāmoghataraṇaṃ mahatā eva vīriyena sādhetabbanti āha “vīriyenā”ti.",
  "tika-s0301t:1601_23": "Tatiyaṃ maggaṃ ārādhetvā.",
  "tika-s0301t:1601_24": "Kāmoghassa vatthu kāmoghavatthu,",
  "tika-s0301t:1601_25": "kāmaguṇehi saddhiṃ sabbo kāmabhavo.",
  "tika-s0301t:1601_26": "Kāmoghasaññitanti kāmoghasaṅkhātaṃ.",
  "tika-s0301t:1601_27": "Kāmanaṭṭhena kāmo ca so dukkho cāti kāmadukkhaṃ.",
  "tika-s0301t:1601_28": "Assādanaṭṭhena kāmo eva saññāti kāmasaññā,",
  "tika-s0301t:1601_29": "sabbaso samucchinnattā vigatā kāmasaññā etissāti vigatakāmasaññā.",
  "tika-s0301t:1601_30": "Sabbesaṃ rāgādimalānaṃ mūlabhūtattā sattasantānassa visesato malīnasabhāvāpādanato paramaṃ ukkaṃsagataṃ malanti paramamalaṃ, avijjā.",
  "tika-s0301t:1601_31": "Tenāha bhagavā –",
  "tika-s0301t:1601_32": "“avijjāparamaṃ mala”nti.",
  "tika-s0301t:1602_0": "Paññāpadaṃ gahetvāti yathāvuttaṃ paññāpadaṃ hadaye ṭhapetvā.",
  "tika-s0301t:1602_1": "Tappasaṅgena attano paṭibhānena sabbehi viya uggahitaniyāmena.",
  "tika-s0301t:1602_2": "Sabbatthevāti pañcasupi ṭhānesu.",
  "tika-s0301t:1602_3": "Atthayuttipucchāti paññādiatthasamadhigamassa yuttiyā kāraṇassa pucchā.",
  "tika-s0301t:1602_4": "Tenāha “ayaṃ hī”tiādi.",
  "tika-s0301t:1602_5": "Paññādiatthaṃ ñatvāti paññādhana- kitti- mitta-",
  "tika-s0301t:1602_6": "abhisamparāyasaṅkhātaṃ atthaṃ sarūpato saccapaṭivedhanipphādanena ñāṇena jānitvā.",
  "tika-s0301t:1602_7": "Nanu esa lokuttaraṃ sotāpattimaggaphalapaññaṃ tadadhigamūpāyaṃ lokiyapaññañca abhibhavitvā ṭhito,",
  "tika-s0301t:1602_8": "so kasmā tattha atthayuttiṃ pucchatīti?",
  "tika-s0301t:1602_9": "Saccametaṃ,",
  "tika-s0301t:1602_10": "upari pana samādhissa yuttiṃ pucchitukāmo paññāya seṭṭhabhāvato,",
  "tika-s0301t:1602_11": "tassa ca ekadeseneva adhigatattā tameva ādiṃ katvā pucchati.",
  "tika-s0301t:1602_12": "“Kāya yuttiyā”tiādi atthavaṇṇanaṃ atidissati “esa nayo dhanādīsū”ti.",
  "tika-s0301t:1602_13": "Tatthāpi atthayuttipucchābhāvo pana “sabbatthevā”ti iminā vibhāvitoti.",
  "tika-s0301t:1603_0": "Saddhāsussūsāappamādauṭṭhānasaṅkhātehi catūhi kāraṇehi.",
  "tika-s0301t:1603_1": "Kāyasucaritādibhedena ājīvaṭṭhamakasīlabhūtena.",
  "tika-s0301t:1603_2": "Samathavipassanābhūtena nippariyāyena bodhipakkhiye eva gaṇhanto “aparabhāge”ti āha.",
  "tika-s0301t:1603_3": "Pariyāyabodhipakkhiyā pana visesato vuṭṭhānagāminivipassanākālepi labbhanti.",
  "tika-s0301t:1603_4": "Pubbabhāgeti vā taruṇavipassanākālaṃ.",
  "tika-s0301t:1603_5": "Tato pubbasādhanañca sandhāya “aparabhāge”ti punāha,",
  "tika-s0301t:1603_6": "tato paranti attho.",
  "tika-s0301t:1603_7": "Dhammanti paṭipattidhammaṃ.",
  "tika-s0301t:1603_8": "Na saddhāmattakeneva paññaṃ labhatīti yojanā.",
  "tika-s0301t:1603_9": "Yadi evaṃ kasmā “saddahāno”ti vuttanti āha “yasmā panā”tiādi.",
  "tika-s0301t:1603_10": "Kiṃ vuttaṃ hotītiādinā vuttameva atthaṃ vivarati.",
  "tika-s0301t:1603_11": "Na kevalaṃ sussūsāmattena paññāpaṭilābho,",
  "tika-s0301t:1603_12": "atha kho appamādena paññaṃ labhatīti dassetuṃ pāḷiyaṃ “appamatto vicakkhaṇo”ti vuttanti tadatthaṃ dassento “eva”ntiādimāha.",
  "tika-s0301t:1604_0": "Idāni saddhādīnaṃ paññāpaṭilābhassa taṃtaṃvisesapaccayāni nīharitvā dassetuṃ “eva”nti vuttaṃ.",
  "tika-s0301t:1604_1": "Sussūsāyāti sotukāmatāya.",
  "tika-s0301t:1604_2": "Sā atthato upasaṅkamanādi.",
  "tika-s0301t:1604_3": "Paññādhigamūpāyanti pariyattidhammamāha.",
  "tika-s0301t:1604_4": "Tenāha “suṇātī”ti.",
  "tika-s0301t:1604_5": "Gahitaṃ na pamussati,",
  "tika-s0301t:1604_6": "satiavippavāsalakkhaṇo hi appamādoti.",
  "tika-s0301t:1604_7": "Na kevalaṃ yāthāvato gahaṇakosallameva vicakkhaṇatā,",
  "tika-s0301t:1604_8": "atha kho yāthāvato paññāsampavedhanañcāti āha “vitthārikaṃ karotī”ti.",
  "tika-s0301t:1604_9": "Idāni paññāpaṭilābhahetuṃ matthakaṃ pāpetvā dassetuṃ “sussūsāya vā”tiādi vuttaṃ.",
  "tika-s0301t:1604_10": "Atthamupaparikkhatīti sutakatānaṃ dhammānaṃ pāḷiatthūpaparikkhāpubbakaṃ rūpārūpavibhāgaṃ paramatthaṃ",
  "tika-s0301t:1604_11": "salakkhaṇato sāmaññalakkhaṇato ca upaparikkhati vīmaṃsati.",
  "tika-s0301t:1604_12": "Anupubbenāti evaṃ ñātapariññaṃ patvā tīraṇapariññāya tato anukkamena tīraṇapariññaṃ pahānapariññañca",
  "tika-s0301t:1604_13": "matthakaṃ pāpento maggappaṭipāṭiyā paramatthasaccabhūtaṃ nibbānaṃ sacchikaroti.",
  "tika-s0301t:1605_0": "Imāni saddhādīni cattāri kāraṇāni matthakaṃ pāpetvā dassento āha “desakālādīni ahāpetvā”ti.",
  "tika-s0301t:1605_1": "Yasmiṃ dese yasmiṃ kāle ye ca sahāyake nissāya yaṃ kiccaṃ tiretabbaṃ,",
  "tika-s0301t:1605_2": "tāni desakālādīni anatikkamitvā attano abhivuḍḍhiṃ icchantena “ayaṃ nāma deso,",
  "tika-s0301t:1605_3": "yatthāhaṃ etarahi vasāmi,",
  "tika-s0301t:1605_4": "ayaṃ kālo,",
  "tika-s0301t:1605_5": "ime mittā,",
  "tika-s0301t:1605_6": "ime amittā,",
  "tika-s0301t:1605_7": "ime āyavayā,",
  "tika-s0301t:1605_8": "ahañca ediso jāti- kula- padesa-",
  "tika-s0301t:1605_9": "balabhoga-",
  "tika-s0301t:1605_10": "parivārādīhi,",
  "tika-s0301t:1605_11": "taṃ kiccaṃ idāni āraddhabbaṃ,",
  "tika-s0301t:1605_12": "idāni nāraddhabba”nti sabbaṃ upaparikkhitvā paṭipajjitabbaṃ.",
  "tika-s0301t:1605_13": "Evaṃ paṭipajjanto hi lokiyassa dhanassa paṭirūpādhigamūpāyaṃ karoti nāma.",
  "tika-s0301t:1605_14": "Lokuttarassa pana sīlavisodhanādivasena veditabbaṃ.",
  "tika-s0301t:1605_15": "Vahitabbabhāvena dhuro viyāti dhuro, bhāro.",
  "tika-s0301t:1605_16": "Idha pana dhurasampaggaho uttarapadalopena dhuro, vīriyaṃ.",
  "tika-s0301t:1605_17": "So sātisayo etassa atthīti dhuravā.",
  "tika-s0301t:1605_18": "“Uṭṭhātā”ti padena kāyikavīriyassa vakkhamānattā “cetasikavīriyavasenā”ti visesitaṃ.",
  "tika-s0301t:1605_19": "Anikkhittadhuro dhorayhabhāvato.",
  "tika-s0301t:1605_20": "Tiṇā bhiyyo na maññatīti tiṇaṃ viya paribhavanto atibhuyya vattatīti attho.",
  "tika-s0301t:1605_21": "Ādinā nayenāti ettha ādi- saddena –",
  "tika-s0301t:1606_0": "“Karaṃ purisakiccāni, so sukhā na vihāyati; ;",
  "tika-s0301t:1607_0": "“Na divā soppasīlena, rattimuṭṭhānadessinā;",
  "tika-s0301t:1608_0": "Niccaṃ mattena soṇḍena, sakkā āvasituṃ ghara”nti ca. ; –",
  "tika-s0301t:1609_0": "Evamādīnaṃ saṅgaho.",
  "tika-s0301t:1609_1": "Asithilaparakkamo analasabhāvato.",
  "tika-s0301t:1609_2": "Ekamūsikāyāti ekāya matamūsikāya.",
  "tika-s0301t:1609_3": "Nacirassevāti catumāsabbhantareyeva.",
  "tika-s0301t:1609_4": "Catusatasahassasaṅkhaṃ cūḷantevāsī viyāti kākaṇikaḍḍhakahāpaṇa- soḷasa- kahāpaṇa-",
  "tika-s0301t:1609_5": "catuvīsati- kahāpaṇa-",
  "tika-s0301t:1609_6": "sataharaṇakkamena dve satasahassāni,",
  "tika-s0301t:1609_7": "cūḷakamahāseṭṭhino dhītulābhavasena dve satasahassānīti evaṃ catusatasahassasaṅkhaṃ dhanaṃ ekamūlena yathā cūḷantevāsī vindi,",
  "tika-s0301t:1609_8": "evaṃ aññopi patirūpakārī dhuravā uṭṭhātā vindate dhanaṃ.",
  "tika-s0301t:1609_9": "Ayañca attho cūḷakaseṭṭhijātakena dīpetabbo.",
  "tika-s0301t:1609_10": "Vuttañhetaṃ –",
  "tika-s0301t:1610_0": "“Appakenapi medhāvī, pābhatena vicakkhaṇo;",
  "tika-s0301t:1611_0": "Samuṭṭhāpeti attānaṃ, aṇuṃ aggiṃva sandhama”nti. ;",
  "tika-s0301t:1612_0": "Vattaṃ katvāti adhiṭṭhānavattaṃ katvā.",
  "tika-s0301t:1612_1": "“Saccavādī bhūtavādī”ti kittiṃ pappotīti yojanā.",
  "tika-s0301t:1612_2": "Icchitapatthitanti yehi mittaṃ icchati,",
  "tika-s0301t:1612_3": "tehi itaraṃ patthitaṃ.",
  "tika-s0301t:1612_4": "Mittāni ganthatīti mittabhāvaṃ ghaṭeti.",
  "tika-s0301t:1612_5": "Dānassa piyabhāvakaraṇato “dadaṃ piyo hotī”ti vuttaṃ.",
  "tika-s0301t:1612_6": "Yaṃ dānaṃ ekantato mittabhāvāvahaṃ,",
  "tika-s0301t:1612_7": "taṃ dassento “duddadaṃ vā dadaṃ taṃ ganthatī”ti āha.",
  "tika-s0301t:1612_8": "Dadanti ca lakkhaṇavacanametanti āha “dānamukhena vā”tiādi.",
  "tika-s0301t:1613_0": "Āḷavakassa ajjhāsayānurūpaṃ gahaṭṭhavasena vissajjento.",
  "tika-s0301t:1613_1": "Saddhā etassa atthīti saddho,",
  "tika-s0301t:1613_2": "tassa saddhassa.",
  "tika-s0301t:1613_3": "Gharamesinoti gharāvāsasaṅkhātaṃ gharaṃ esantassa.",
  "tika-s0301t:1613_4": "Gharāvāsasannissitattā “ghara”nti kāmaguṇā vuccantīti āha “pañca kāmaguṇe”ti.",
  "tika-s0301t:1613_5": "“Ete caturo dhammā”tiādinā gahitā anantaragāthāya vuttadhammā evāti dassento “vuttappakāraṃ sacca”ntiādimāha.",
  "tika-s0301t:1613_6": "Tattha “ime kusalā,",
  "tika-s0301t:1613_7": "ime akusalā”tiādinā te atthe yāthāvato dhāraṇato upadhāraṇato dhammo.",
  "tika-s0301t:1613_8": "Saññā cittacetasikānaṃ dhāraṇaṃ,",
  "tika-s0301t:1613_9": "avicchedato sandhāraṇato kusalasantānaṃ dhāretīti dhiti, vīriyaṃ.",
  "tika-s0301t:1613_10": "Cajati etenāti cāgo, dānaṃ.",
  "tika-s0301t:1613_11": "Paccayavekallato phaluppādanasamatthatāvasena santi.",
  "tika-s0301t:1614_0": "Aññepīti ito yathāvuttadhammasamudāyato aññepi dhammā yadi santi,",
  "tika-s0301t:1614_1": "te dhamme pucchassūti. Kilese,",
  "tika-s0301t:1614_2": "kāyavācādike vā dametīti damo, paññā.",
  "tika-s0301t:1614_3": "Uṭṭhahati ussahati etenāti uṭṭhānaṃ, vīriyaṃ.",
  "tika-s0301t:1614_4": "Etthāti etissā pucchāya.",
  "tika-s0301t:1614_5": "Saddhinti saṅkhepato bhāvatthapadānaṃ bandhanena saha.",
  "tika-s0301t:1614_6": "Ekamekaṃ padanti paññādikamekekaṃ padaṃ.",
  "tika-s0301t:1614_7": "“Paññā imasmiṃ ṭhāne paññāti dhammoti ca āgatā”tiādinā paññādiatthassa uddharaṇaṃ atthuddhāro.",
  "tika-s0301t:1614_8": "Tassa tassa atthassa “paññā pajānanā”tiādinā vevacanapadānaṃ uddharaṇaṃ paduddhāro.",
  "tika-s0301t:1614_9": "Pajānātīti paññā,",
  "tika-s0301t:1614_10": "dhāretīti dhammo,",
  "tika-s0301t:1614_11": "dametīti damoti evaṃ padassa kathanaṃ padavaṇṇanā.",
  "tika-s0301t:1615_0": "Ajjāti vā etarahi.",
  "tika-s0301t:1615_1": "Yathāvuttena pakārenāti “saddahāno arahata”ntiādinā vuttappakārena.",
  "tika-s0301t:1615_2": "Saccasampaṭivedhāvagahaṇaṃ vā yathāvuttena pakārena diṭṭhasaccatāya idhalokaparalokatthaṃ yāthāvato jānanto.",
  "tika-s0301t:1615_3": "Evañca yakkho satthu desanānubhāvasiddhaṃ pañhaṃ pucchanena attano paṭilābhasampattiṃ vibhāvento “kathaṃsu labhate pañña”ntiādimāhāti ācariyā.",
  "tika-s0301t:1615_4": "Samparāyikoti ettha ca-",
  "tika-s0301t:1615_5": "saddo luttaniddiṭṭho,",
  "tika-s0301t:1615_6": "tena “diṭṭhadhammiko cā”ti ayamattho vutto evāti dassento “yo attho…pe…",
  "tika-s0301t:1615_7": "dassetī”ti āha.",
  "tika-s0301t:1615_8": "Arīyati phalaṃ etasmāti attho, kāraṇaṃ.",
  "tika-s0301t:1615_9": "Vicakkhaṇe sapayojanatāya.",
  "tika-s0301t:1616_0": "Tassa ñāṇassāti tassa atthassa āvibhāvanassa ñāṇassa.",
  "tika-s0301t:1616_1": "Guṇavisesehi ca sadisassapi aññassa abhāvato aggadakkhiṇeyyo buddho bhagavā. Tenāha –",
  "tika-s0301t:1617_0": "“Nayimasmiṃ loke parasmiṃ vā pana,",
  "tika-s0301t:1618_0": "Buddhena seṭṭhova samova vijjati;",
  "tika-s0301t:1619_0": "Āhuneyyānaṃ paramāhutiṃ gato,",
  "tika-s0301t:1620_0": "Puññatthikānaṃ vipulaphalesina”nti. ;",
  "tika-s0301t:1621_0": "Sahitapaṭipattinti paññāsaṅgāhikaṃ attano paṭipattiṃ.",
  "tika-s0301t:1621_1": "Sundarā bodhi subodhi,",
  "tika-s0301t:1621_2": "buddhassa subodhi buddhasubodhi,",
  "tika-s0301t:1621_3": "sā eva buddhasubodhitā.",
  "tika-s0301t:1621_4": "Dhammassavanatthaṃ sannipatitadevatāhi saṅghuṭṭhasādhukārasadduṭṭhānañca.",
  "tika-s0301t:1622_0": "Satapuññalakkhaṇanti satasahassakappe puññasambhārassa katattā tesaṃ puññānaṃ vasena satapuññalakkhaṇaṃ anekapuññanibbattalakkhaṇaṃ.",
  "tika-s0301t:1622_1": "Abhinandiyatāya sabbehi aṅgehi samupetaṃ samannāgataṃ.",
  "tika-s0301t:1622_2": "Katapuññabhāvaṃ byañjentīti byañjanāni,",
  "tika-s0301t:1622_3": "aṅgapaccaṅgāni.",
  "tika-s0301t:1622_4": "Tesaṃ paripuṇṇattā paripuṇṇabyañjanaṃ.",
  "tika-s0301t:1622_5": "Taṃ yakkho…pe…",
  "tika-s0301t:1622_6": "pūresīti gāthāpūraṇatthameva hi bhagavā tathārūpāni akāsi.",
  "tika-s0301t:1622_7": "Abyādhitāti arogā.",
  "tika-s0301t:1622_8": "“Abyathitā”ti keci paṭhanti,",
  "tika-s0301t:1622_9": "sayasantāsarahitāti attho.",
  "tika-s0301t:1623_0": "“Hatthayo”ti vattabbe “hatthako”ti vuttaṃ.",
  "tika-s0301t:1623_1": "Āḷavinagaranti āḷavinagaravāsino vadati.",
  "tika-s0301t:1623_2": "Bhavati hi tatraṭṭhatāya taṃ-",
  "tika-s0301t:1623_3": "saddo yathā “gāmo āgato,",
  "tika-s0301t:1623_4": "mañcā ukkuṭṭhiṃ karontī”ti.",
  "tika-s0301t:1623_5": "Ekakolāhalena vattamānena.",
  "tika-s0301t:1624_0": "Sampiṇḍitvāti sannipatitvā.",
  "tika-s0301t:1624_1": "Kāmaṃ sambhāro tena katoti natthi,",
  "tika-s0301t:1624_2": "yuddhatthaṃ pana bahuso ussāhassa katattā “yuddhamādiṃ katvā”ti vuttaṃ.",
  "tika-s0301t:1624_3": "Tameva āḷavakasuttaṃ kathesi tassā eva desanāya sannipatitaparisāya sappāyattā.",
  "tika-s0301t:1624_4": "Tenāha “kathāpari…pe… ahosī”ti.",
  "tika-s0301t:1624_5": "Catūhi vatthūhīti catūhi saṅgahavatthūhi.",
  "tika-s0301t:1624_6": "Parisanti attano parisaṃ.",
  "tika-s0301t:1624_7": "“Itarañcā”tipi vadanti.",
  "tika-s0301t:1625_0": "Āḷavakasuttavaṇṇanā niṭṭhitā.",
  "tika-s0301t:1626_0": "Sāratthappakāsiniyā saṃyuttanikāya-aṭṭhakathāya",
  "tika-s0301t:1627_0": "Yakkhasaṃyuttavaṇṇanāya līnatthappakāsanā samattā.",
  "tika-s0301t:1630_0": "11. Sakkasaṃyuttaṃ",
  "tika-s0301t:1631_0": "1. Paṭhamavaggo",
  "tika-s0301t:1632_0": "1. Suvīrasuttavaṇṇanā",
  "tika-s0301t:1633_0": "247.",
  "tika-s0301t:1633_1": "Abhiyaṃsūti yuddhasajjābhimukhā hutvā gacchiṃsu.",
  "tika-s0301t:1633_2": "Tatrāti tasmiṃ asurānaṃ abhiyāne ayaṃ dāni vuccamānā anupubbato kathā.",
  "tika-s0301t:1633_3": "Tettiṃsa purise gahetvāti tettiṃsa purise puññakiriyāya sahāyabhūte gahetvā.",
  "tika-s0301t:1633_4": "“Yāvajīvaṃ mātāpitubharo assa”ntiādinā samādinnāni satta vatapadāni pūretvā.",
  "tika-s0301t:1633_5": "Adhigaṇhantaṃ abhibhavantaṃ.",
  "tika-s0301t:1633_6": "Puttahatāyāti hataputtāya.",
  "tika-s0301t:1633_7": "Sā surā na hoti,",
  "tika-s0301t:1633_8": "na suraṃ pivimhāti adhippāyo.",
  "tika-s0301t:1633_9": "Tato paṭṭhāyāti “na surā”ti vuttakālato paṭṭhāya.",
  "tika-s0301t:1633_10": "“Na suranti na dibbantīti asurā”ti keci.",
  "tika-s0301t:1633_11": "Heṭṭhimatale antobhūmiyaṃ āyāmato dasayojanasahassaṃ.",
  "tika-s0301t:1634_0": "Uragādisahacaritāni ṭhānāni uragādīnīti āha “uragādīsu pañcasu ṭhānesū”ti.",
  "tika-s0301t:1634_1": "Paṭhamālindeti paṭhame paribhaṇḍe.",
  "tika-s0301t:1634_2": "Pañcayojanasahassavitthāraputhubahalāhi sinerussa catūsupi passesu cattāro paribhaṇḍā.",
  "tika-s0301t:1634_3": "Sinerussa hi tasmiṃ tasmiṃ passe yugandharādīsu pañcasataparittadīpaparivāre mahādīpe ca labhitabbassa mahato atthassa vasena mahatthā.",
  "tika-s0301t:1634_4": "Kupitāvilacittāti kupitena kopena ākulacittā.",
  "tika-s0301t:1634_5": "Yuddhesīti yuddhesino.",
  "tika-s0301t:1634_6": "Sesesūti sesesu paribhaṇḍesu.",
  "tika-s0301t:1634_7": "Sesāti supaṇṇādayo.",
  "tika-s0301t:1635_0": "Vammikamakkhikāti sapakkhikaupacikā. Osakkitvāti piṭṭhibhāgena nivattitvā.",
  "tika-s0301t:1636_0": "Pamādaṃ āpādesīti sakkassa āṇāya pamādaṃ āpajji.",
  "tika-s0301t:1636_1": "Saṭṭhiyojanaṃ vitthārena.",
  "tika-s0301t:1636_2": "Suvaṇṇamahāvīthinti suvaṇṇamayabhūmijagativīthiṃ.",
  "tika-s0301t:1637_0": "Anuṭṭhahantoti uṭṭhānaṃ kāyikavīriyaṃ akaronto.",
  "tika-s0301t:1637_1": "Avāyamantoti vāyāmaṃ cetasikavīriyaṃ akaronto.",
  "tika-s0301t:1637_2": "Kiñci kiccanti kasivāṇijjādibhedaṃ aññataraṃ kiccaṃ kattabbakammaṃ.",
  "tika-s0301t:1637_3": "Varanti pavaraṃ.",
  "tika-s0301t:1637_4": "Tenāha “uttama”nti.",
  "tika-s0301t:1637_5": "Tañca kho kasitabbaṭṭhānaṃ adhippetanti āha “okāsa”nti.",
  "tika-s0301t:1637_6": "Kammaṃ akatvāti kiñcipi jīvitahetubhūtaṃ kammaṃ akatvā.",
  "tika-s0301t:1637_7": "Jīvitaṭṭhānaṃ nāmāti tassa jīvitassa hetu nāma.",
  "tika-s0301t:1637_8": "Nibbānassa maggoti nibbānassa adhigamupāyabhūto maggo.",
  "tika-s0301t:1638_0": "Suvīrasuttavaṇṇanā niṭṭhitā.",
  "tika-s0301t:1639_0": "2. Susīmasuttavaṇṇanā",
  "tika-s0301t:1640_0": "248.",
  "tika-s0301t:1640_1": "Antareti abbhantare.",
  "tika-s0301t:1640_2": "Evaṃnāmakanti “susīmo”ti evaṃnāmakaṃ.",
  "tika-s0301t:1640_3": "Ekaṃ puttameva aññataraṃ attano puttameva.",
  "tika-s0301t:1641_0": "Susīmasuttavaṇṇanā niṭṭhitā.",
  "tika-s0301t:1642_0": "3. Dhajaggasuttavaṇṇanā",
  "tika-s0301t:1643_0": "249.",
  "tika-s0301t:1643_1": "Samupabyūḷhoti ubhinnaṃ saha eva samāgamo,",
  "tika-s0301t:1643_2": "bhusaṃ vā byūḷhoti attho.",
  "tika-s0301t:1643_3": "Bhusā panassa byūḷhatā dvinnaṃ senānaṃ samāgantvā sampiṇḍitabhāvenāti āha “sampiṇḍito rāsibhūto”ti.",
  "tika-s0301t:1643_4": "Pacchimantoti rathapañjarassa paranto pacchimanto pacchimakoṭṭhāso.",
  "tika-s0301t:1643_5": "Rathasandhitoti rathapañjarassa kubbarena saddhiṃ sambandhanaṭṭhānato.",
  "tika-s0301t:1643_6": "Tadeva pamāṇanti tadeva “diyaḍḍhayojanasatāyāmo”ti vuttappamāṇameva.",
  "tika-s0301t:1643_7": "Diguṇaṃ katvāti “pacchimanto satayojano”tiādinā diguṇaṃ katvā.",
  "tika-s0301t:1643_8": "Candamaṇḍalasūriyamaṇḍalakiṅkiṇikajālādibhedassa sesālaṅkārassa.",
  "tika-s0301t:1643_9": "Passantānaṃ devānaṃ.",
  "tika-s0301t:1643_10": "Rājā noti amhākaṃ rājā devaseṭṭho.",
  "tika-s0301t:1643_11": "Dutiyaṃ āsanaṃ labhatīti sakke nisinne tassa anantaraṃ dutiyaṃ āsanaṃ labhati.",
  "tika-s0301t:1643_12": "Tasmā devaseṭṭhatāya sakko viya gāravaṭṭhāniyo,",
  "tika-s0301t:1643_13": "yato sakko “tassa dhajaggaṃ ullokeyyāthā”ti āha.",
  "tika-s0301t:1643_14": "Esa nayo sesesupi.",
  "tika-s0301t:1643_15": "Asurehi parājitoti asurehi parājayaṃ āpādito.",
  "tika-s0301t:1643_16": "Rajadhajaṃ disvāti parasenāya upagacchantiyā uṭṭhitarajamattampi disvā ṭhitopi taṃ rajadhajaṃ disvā bhīrubhāvena palāyanadhammo.",
  "tika-s0301t:1644_0": "Yassa dhajaggaparittassa.",
  "tika-s0301t:1644_1": "Ānubhāvo vattati asammukhībhūtāhipi devatāhi sirasā sampaṭicchitabbato.",
  "tika-s0301t:1644_2": "Corabhayādīhīti ādi-",
  "tika-s0301t:1644_3": "saddena rogabhayādīnañceva vaṭṭadukkhassa ca saṅgaho daṭṭhabbo vidhinā bhāvite parittassa atthe upacārajjhānādīnampi ijjhanato.",
  "tika-s0301t:1645_0": "Dīghavāpīnāmake gāme cetiyaṃ dīghavāpicetiyaṃ.",
  "tika-s0301t:1645_1": "Muddhavedikā nāma hammiyaṃ parikkhipitvā katavedikā.",
  "tika-s0301t:1645_2": "Buddhagataṃ satiṃ upaṭṭhapetvā parittarakkhaguttiṃ āha.",
  "tika-s0301t:1645_3": "Parittassa ānubhāvena dve iṭṭhakā…pe… aṭṭhaṃsu.",
  "tika-s0301t:1645_4": "Tathā hi tasmiṃ nisseṇiyaṃ ṭhite…pe…",
  "tika-s0301t:1645_5": "aṭṭhaṃsūti.",
  "tika-s0301t:1646_0": "Dhajaggasuttavaṇṇanā niṭṭhitā.",
  "tika-s0301t:1647_0": "4. Vepacittisuttavaṇṇanā",
  "tika-s0301t:1648_0": "250.",
  "tika-s0301t:1648_1": "“Mahānubhāvatāya asurānaṃ cittavepanena vepacittī”ti vadanti.",
  "tika-s0301t:1648_2": "Isīhi pana abhayaṃ yācite “bhayameva dadāmī”ti vatvā tehi “akkhayaṃ hotu te bhaya”nti abhisapavasena",
  "tika-s0301t:1648_3": "vuttakālato paṭṭhāya vepanacittatāya “vepacittī”ti vuccati,",
  "tika-s0301t:1648_4": "yaṃ lokiyā “pulomo”ti ca vadanti.",
  "tika-s0301t:1648_5": "Nipātapadānipi kānici atthavisesajotakāni hontīti āha “nipātamatta”nti hetuatthādīnamettha asambhavato.",
  "tika-s0301t:1648_6": "Tanti sakkaṃ devānamindaṃ.",
  "tika-s0301t:1648_7": "Kaṇṭhe pañcamehīti kaṇṭhabandhanapañcamehi,",
  "tika-s0301t:1648_8": "vibhattialopena niddeso.",
  "tika-s0301t:1648_9": "Cittenevāti “imaṃ bandhāmi,",
  "tika-s0301t:1648_10": "ayaṃ bajjhatū”ti uppannacitteneva.",
  "tika-s0301t:1648_11": "Bajjhati baddho hoti,",
  "tika-s0301t:1648_12": "ayaṃ devānubhāvo.",
  "tika-s0301t:1648_13": "Muccatīti etthāpi eseva nayo.",
  "tika-s0301t:1648_14": "Dasahīti “corosī”tiādinā idha vuttehi dasahi.",
  "tika-s0301t:1648_15": "Tenāha “imehī”ti.",
  "tika-s0301t:1648_16": "Nibbattitvā cirakālataṃ upādāya khuṃsanavasena vadati “jarasakkā”ti.",
  "tika-s0301t:1648_17": "Na taṃ akkosaṃ manasi karoti dīgharattaṃ khantisoraccesu niruḷhaajjhāsayattā.",
  "tika-s0301t:1648_18": "Mahāpaṭiggahaṇanti mahantaṃ upasamabyañjanaṃ.",
  "tika-s0301t:1648_19": "Assāti vepacittassa.",
  "tika-s0301t:1649_0": "Paṭisaṃyujeti paṭisattu hutvā saṃyuddhaṃ kareyya.",
  "tika-s0301t:1649_1": "Tenāha “paṭipphareyyā”ti.",
  "tika-s0301t:1649_2": "Upasamaṃ…pe…",
  "tika-s0301t:1649_3": "maññe upasameneva paccatthikassa nāyakabhūtassa kodhassa paṭisedhanato.",
  "tika-s0301t:1649_4": "Tādise hi kodho paṭikiriyaṃ alabhanto anupādāno viya jātavedo vūpasammati. Yadā-",
  "tika-s0301t:1649_5": "saddo hetuattho,",
  "tika-s0301t:1649_6": "na kālatthoti āha “yasmā taṃ maññatī”ti.",
  "tika-s0301t:1649_7": "Tāvadeva dve gāvo yujjhanteti tasmiṃyeva khaṇe dvīsu goṇesu yujjhantesu.",
  "tika-s0301t:1650_0": "Khantito uttaritaro añño attho na vijjati anantareva assa virodhaṃ anatthaṃ paṭibāhitvā diṭṭhadhammikassa ceva samparāyikassa ca saṃvidhānato.",
  "tika-s0301t:1650_1": "Taṃ khantiṃ paramaṃ āhu seṭṭhabalaṃ virodhapaccayaṃ abhibhuyya pavattanato.",
  "tika-s0301t:1650_2": "Bālayogato bālo,",
  "tika-s0301t:1650_3": "tassa balaṃ bālabalaṃ,",
  "tika-s0301t:1650_4": "aññāṇanti āha “bālabalaṃ nāma aññāṇabala”nti.",
  "tika-s0301t:1650_5": "Taṃ yassa balanti taṃ aññāṇabalaṃ yassa puggalassa balaṃ,",
  "tika-s0301t:1650_6": "abalameva taṃ paññābalena viddhaṃsetabbato.",
  "tika-s0301t:1650_7": "Paṭivattā na vijjatīti dhammaṭṭhaṃ paṭippharitvā abhibhavitvā pavattā natthi.",
  "tika-s0301t:1650_8": "Paṭivacanamattaṃ pana koci vadeyyāpi,",
  "tika-s0301t:1650_9": "taṃ akāraṇanti dassento “paṭippharitvā vā”tiādimāha.",
  "tika-s0301t:1650_10": "Bālabalanti “paṭippharitvā”ti vacanassa kāraṇavacanaṃ.",
  "tika-s0301t:1650_11": "Tasseva puggalassa paṭikujjhanakassa.",
  "tika-s0301t:1650_12": "Nānattāvitakkanato ubhinnaṃ atthaṃ.",
  "tika-s0301t:1650_13": "Tikicchantanti anatthapaṭibāhanamukhena paṇḍitakiccakaraṇena paṭisedhentaṃ.",
  "tika-s0301t:1650_14": "“Bālo aya”nti evaṃ paññapetuṃ hetuphalānaṃ anavabodhato catusaccadhamme achekāti.",
  "tika-s0301t:1651_0": "Vepacittisuttavaṇṇanā niṭṭhitā.",
  "tika-s0301t:1652_0": "5. Subhāsitajayasuttavaṇṇanā",
  "tika-s0301t:1653_0": "251.",
  "tika-s0301t:1653_1": "“Chekatāyā”ti vatvā tassa vattuṃ chekabhāvaṃ dassetuṃ “evaṃ kirassā”tiādimāha.",
  "tika-s0301t:1653_2": "Gāhanti laddhiṃ.",
  "tika-s0301t:1653_3": "Mocetvāti yassa puna “coro”ti uttari vattuṃ na sakkoti,",
  "tika-s0301t:1653_4": "evaṃ vimocetvāti paṭhamaṃ vattuṃ na sakkā.",
  "tika-s0301t:1653_5": "Garūti bhāriyaṃ,",
  "tika-s0301t:1653_6": "dukkaranti attho.",
  "tika-s0301t:1653_7": "Pacchāti “parassā”ti vutto so kiñci paṭhamaṃ vadanto attano adhippāyaṃ pavedeti nāma,",
  "tika-s0301t:1653_8": "taṃ yathāsatti viditamano tassa uttari vattuṃ sakkoti.",
  "tika-s0301t:1653_9": "Tenāha “parassa vacanaṃ anugantvā pana pacchā sukhaṃ vattu”nti.",
  "tika-s0301t:1653_10": "Api ca asurindena “hotu,",
  "tika-s0301t:1653_11": "devānaminda,",
  "tika-s0301t:1653_12": "subhāsitena jayo”ti paṭhamaṃ vuttaṃ,",
  "tika-s0301t:1653_13": "viseso ca pubbaṃ upanentaṃ anuvattati.",
  "tika-s0301t:1653_14": "Vacasi kusalo sakko devarājā taṃ visesaṃ teneva pubbaṃ upanayāpento upalāpanavasena “tumhe khvetthā”tiādimāha.",
  "tika-s0301t:1653_15": "Pubbadevāti sakkapamukhāya devaparisāya loke pubbeva uppannattā “pubbadevā”ti pasaṃsavacanaṃ.",
  "tika-s0301t:1653_16": "Vepacittiṃ sandhāya “tumhe”ti “pubbadevā”ti ca vuttattā “tumhākaṃ tāva paveṇiāgataṃ bhaṇathā”ti vuttaṃ.",
  "tika-s0301t:1653_17": "Gāravaṭṭhāniyattā vepacittino bahuvacanapayogo.",
  "tika-s0301t:1653_18": "Daṇḍena avacāro avacaraṇaṃ daṇḍāvacaro,",
  "tika-s0301t:1653_19": "natthi ettha vutto daṇḍāvacaroti adaṇḍāvacarā,",
  "tika-s0301t:1653_20": "sakkena vuttā gāthāyo.",
  "tika-s0301t:1654_0": "Subhāsitajayasuttavaṇṇanā niṭṭhitā.",
  "tika-s0301t:1655_0": "6. Kulāvakasuttavaṇṇanā",
  "tika-s0301t:1656_0": "252.",
  "tika-s0301t:1656_1": "Rathasaddoti rathālaṅkārabhūtānaṃ kiṅkiṇikajālādīnaṃ saddo.",
  "tika-s0301t:1656_2": "Tathā dhajasaddo.",
  "tika-s0301t:1656_3": "Ājānīyasaddoti ājānīyānaṃ hasitasaddo ca.",
  "tika-s0301t:1656_4": "Karuṇāsamāvajjitahadayoti pāṇānaṃ anuparodhena paṇāmitacitto.",
  "tika-s0301t:1656_5": "Īsāmukhenāti rathakapparamukhena.",
  "tika-s0301t:1656_6": "Puññapaccayanibbattoti uḷāraṃ suvipulaṃ puññaṃ paccayaṃ katvā nibbatto.",
  "tika-s0301t:1656_7": "Na sajjati katthaci appaṭighaṭṭanena gacchanto.",
  "tika-s0301t:1656_8": "Simbalivanenāti simbalivanamajjhena.",
  "tika-s0301t:1656_9": "Vibhaggaṃ nimmathitanti ito cito vibhaggañceva niravasesato mathitañca hoti.",
  "tika-s0301t:1657_0": "Kulāvakasuttavaṇṇanā niṭṭhitā.",
  "tika-s0301t:1658_0": "7. Nadubbhiyasuttavaṇṇanā",
  "tika-s0301t:1659_0": "253.",
  "tika-s0301t:1659_1": "Supaccatthikoti suṭṭhu ativiya paccatthiko paṭisattu.",
  "tika-s0301t:1659_2": "Gahitosīti devapāsena bandhitvā gahito asi.",
  "tika-s0301t:1659_3": "Baddhova ahosi sakkassa puññānubhāvena.",
  "tika-s0301t:1659_4": "Cetiyarājā kira imasmiṃ kappe tato pubbe kenaci avuttapubbaṃ kharamusāvādaṃ abhāsi,",
  "tika-s0301t:1659_5": "tāvadeva virajjhitvā mahāpathaviyā vivare dine nipatitvā avīciaggijālānamindanamahosi.",
  "tika-s0301t:1659_6": "Taṃ sandhāya vuttaṃ “cetiyarañño pāpaṃ sandhāyā”ti.",
  "tika-s0301t:1659_7": "Mahāpāpānīti mahantāni garutarāni pāpāni.",
  "tika-s0301t:1659_8": "Tathā hi vepacittino sapathakaraṇe nidassanabhāvena etāni aṭṭhakathāyaṃ āgatānīti.",
  "tika-s0301t:1660_0": "Nadubbhiyasuttavaṇṇanā niṭṭhitā.",
  "tika-s0301t:1661_0": "8. Verocanaasurindasuttavaṇṇanā",
  "tika-s0301t:1662_0": "254.",
  "tika-s0301t:1662_1": "Dvārapālarūpakāni viyāti dvārapālākārena katapaṭimāyo viya.",
  "tika-s0301t:1662_2": "Vāyametheva,",
  "tika-s0301t:1662_3": "na antarā saṃkocaṃ āpajjeyyāti adhippāyo.",
  "tika-s0301t:1662_4": "Nipphannasobhanesūti nipphannabhāvena sundaresu.",
  "tika-s0301t:1662_5": "Sabbe hi anipphannā atthā na sobhanti.",
  "tika-s0301t:1662_6": "Kiccajātāti vippakatabhāvena sañjātakiccā.",
  "tika-s0301t:1662_7": "Akiccajātoti asañjātakicco kiccarahito nāma natthi gamanaṭṭhitasayananisajjādivasena uppajjanakadukkhavinodanabhāvato.",
  "tika-s0301t:1662_8": "Saṃyogaparamātveva sambhogāti imesaṃ sattānaṃ saṃbhuñjitabbavatthūni nāma pakatiyā virodhasīlānipi asaṃyogena vā asundarānipi,",
  "tika-s0301t:1662_9": "tāni abhisaṅkharaṇapacanasaṃyojanaparamāni veditabbāni tathā sati sambhogārahabhāvūpagamanato.",
  "tika-s0301t:1662_10": "Tenāha “pārivāsikaodanādīnī”tiādi.",
  "tika-s0301t:1662_11": "Uṇhāpetvā paribhuñjitabbayutte paribhajjitvāti adhippāyo.",
  "tika-s0301t:1663_0": "Verocanaasurindasuttavaṇṇanā niṭṭhitā.",
  "tika-s0301t:1664_0": "9. Araññāyatanaisisuttavaṇṇanā",
  "tika-s0301t:1665_0": "255.",
  "tika-s0301t:1665_1": "Jāmātikā vuccati dhītupati,",
  "tika-s0301t:1665_2": "sasuro bhariyāya pitā,",
  "tika-s0301t:1665_3": "tasmā ime antaravattino dve janā sakkavepacittino sujāya vasena jāmātikasasurā.",
  "tika-s0301t:1665_4": "“Ciradikkhitāna”nti dikkhitvā pabbajitvā cirakālānaṃ vatasamādānavasena ito bāhirakānaṃ pabbajitānanti āha “cirasamādinnavatāna”nti.",
  "tika-s0301t:1665_5": "Ito paṭikkamāti ito yathāṭhitaṭṭhānato apehi apakkama.",
  "tika-s0301t:1665_6": "Na paṭikkūlasaññino guṇe gāravayogato.",
  "tika-s0301t:1665_7": "Devā hi yebhuyyena “mayaṃ pubbe guṇavante payirupāsitvā tesaṃ ovāde ṭhatvā puññāni upacinitvā idhūpapannā”ti guṇavantesu ādarabhāvaṃ upaṭṭhapenti.",
  "tika-s0301t:1666_0": "Araññāyatanaisisuttavaṇṇanā niṭṭhitā.",
  "tika-s0301t:1667_0": "10. Samuddakasuttavaṇṇanā",
  "tika-s0301t:1668_0": "256.",
  "tika-s0301t:1668_1": "Cakkavāḷamahāsamuddapiṭṭhiyanti cakkavāḷapabbatapādasamantā mahāsamuddatīrapiṭṭhiyaṃ.",
  "tika-s0301t:1668_2": "Yatheva sinerusamīpe mahāsamuddo anupubbaninno anupubbapoṇo anupubbapabbhāro,",
  "tika-s0301t:1668_3": "evaṃ yebhuyyena cakkavāḷapādasamīpepi.",
  "tika-s0301t:1668_4": "Tenāha “rajatapaṭṭavaṇṇe vālukapuline”ti.",
  "tika-s0301t:1668_5": "Vuttappakārāsūti anantarasutte vuttappakārāsu.",
  "tika-s0301t:1668_6": "Assamapadenāti assamapadavemajjhena.",
  "tika-s0301t:1668_7": "Evaṃ cintayiṃsūti “yaṃ nūna maya”ntiādinā yathā pāḷiyaṃ āgataṃ,",
  "tika-s0301t:1668_8": "evaṃ mantayiṃsu.",
  "tika-s0301t:1669_0": "Icchitakaroti yadicchitakaraṇaṃ.",
  "tika-s0301t:1669_1": "Duṭṭhānanti durāsayānaṃ.",
  "tika-s0301t:1669_2": "Te pana duṭṭhajjhāsayā viruddhā hontīti āha “duṭṭhānaṃ viruddhāna”nti.",
  "tika-s0301t:1669_3": "Pavuttanti bījaṃ sandhāya vapitaṃ.",
  "tika-s0301t:1669_4": "Tenāha “khette patiṭṭhāpita”nti.",
  "tika-s0301t:1670_0": "Sāyamāsabhattanti sāyaṃ asitabbabhojanaṃ.",
  "tika-s0301t:1670_1": "Yathāvāraṃ bhakkhitametaṃ devānaṃ viya sukhumaṃ guruvāsañca na hotīti “bhatta”nti vuttaṃ.",
  "tika-s0301t:1670_2": "Gelaññajātanti sañjātagelaññaṃ.",
  "tika-s0301t:1670_3": "Vepatīti kampati pavedhati.",
  "tika-s0301t:1671_0": "Samuddakasuttavaṇṇanā niṭṭhitā.",
  "tika-s0301t:1672_0": "Paṭhamavaggavaṇṇanā niṭṭhitā.",
  "tika-s0301t:1673_0": "2. Dutiyavaggo",
  "tika-s0301t:1674_0": "1. Vatapadasuttavaṇṇanā",
  "tika-s0301t:1675_0": "257.",
  "tika-s0301t:1675_1": "Samādātabbato vatāni,",
  "tika-s0301t:1675_2": "aññamaññaṃ asaṅkarasabhāvena pabbajitabbato padāni,",
  "tika-s0301t:1675_3": "tato eva asaṃkiṇṇabhāgāti katvā “vatakoṭṭhāsānī”ti vuttaṃ.",
  "tika-s0301t:1675_4": "Samattānīti puññavisesatāya pujjabhavaphalanibbattanena kittisaññānena ca samaṃ attāni samattāni.",
  "tika-s0301t:1675_5": "Paripuṇṇānīti akhaṇḍādibhāvena sabbaso puṇṇāni.",
  "tika-s0301t:1675_6": "Samādinnānīti tattha sakkaccakāritāya sammā ādinnāni.",
  "tika-s0301t:1675_7": "Mātulānīti pitubhaginī,",
  "tika-s0301t:1675_8": "na yā kāci mātulassa bhariyā kulajeṭṭhakānaṃ adhippetattā,",
  "tika-s0301t:1675_9": "bhariyāpi vā mātulasambandhato gahetabbā,",
  "tika-s0301t:1675_10": "tathā sati mahāpitubhariyādīnampi saṅgaho daṭṭhabbo.",
  "tika-s0301t:1676_0": "Ādi-",
  "tika-s0301t:1676_1": "saddena jeṭṭhabhaginīnaṃ saṅgaho.",
  "tika-s0301t:1676_2": "Apacitikārakoti tesaṃ paccuṭṭhānakaro.",
  "tika-s0301t:1676_3": "Yo koci dadantopi sāpekkho deti,",
  "tika-s0301t:1676_4": "so muttacāgo na hoti,",
  "tika-s0301t:1676_5": "ayaṃ pana na evanti “muttacāgo hotī”ti vuttaṃ.",
  "tika-s0301t:1676_6": "Vissaṭṭhacāgoti nirapekkhapariccāgoti attho.",
  "tika-s0301t:1676_7": "Yathā pāṇātipātabahulo “lohitapāṇī”ti vuccati,",
  "tika-s0301t:1676_8": "tathā dānabahulo “payatapāṇī”ti vuttoti āha “deyyadhammadānatthāya sadā dhotahattho”ti.",
  "tika-s0301t:1676_9": "Vossaggaratoti deyyadhammassa pariccajane abhirato.",
  "tika-s0301t:1676_10": "Parehi yācitabbārahoti parehi yācituṃ yutto icchitassa atthassa tāvadeva vissajjanato.",
  "tika-s0301t:1676_11": "Dāneneva yuttoti sabbakālaṃ dāneneva yutto abhiṇhaṃ pavattamahādānattā.",
  "tika-s0301t:1676_12": "Dāne ca saṃvibhāge cāti parassa sampuṇṇaṃ katvā pariccajanasaṅkhāte dāne ca attanā paribhuñjitabbato saṃvibhajanasaṅkhāte saṃvibhāge ca rato abhirato.",
  "tika-s0301t:1677_0": "Vatapadasuttavaṇṇanā niṭṭhitā.",
  "tika-s0301t:1678_0": "2. Sakkanāmasuttavaṇṇanā",
  "tika-s0301t:1679_0": "258.",
  "tika-s0301t:1679_1": "Manussabhūtoti manussesu bhūto,",
  "tika-s0301t:1679_2": "manussattaṃ vā patto.",
  "tika-s0301t:1679_3": "Āvasathanti nivāsaṭṭhānaṃ kāretvā adāsi,",
  "tika-s0301t:1679_4": "tasmā vāsaṃ adāsīti vāsavo. Attha-",
  "tika-s0301t:1679_5": "saddo idha kāraṇapariyāyoti āha “sahassampi kāraṇāna”nti.",
  "tika-s0301t:1679_6": "Svāyamattho heṭṭhā vibhāvitova.",
  "tika-s0301t:1679_7": "Vinicchinati,",
  "tika-s0301t:1679_8": "tasmā sahassaṃ paññāakkhīni etassāti sahassakkho.",
  "tika-s0301t:1679_9": "Maghaṃ vuccati dhanaṃ,",
  "tika-s0301t:1679_10": "taṃ pana saddhāsaṅkhātaṃ maghaṃ assa atthīti maghavā.",
  "tika-s0301t:1679_11": "Pure dānaṃ dadātīti purindado anunāsikalopaṃ akatvā.",
  "tika-s0301t:1679_12": "Puññāni kātuṃ sakkotīti sakko.",
  "tika-s0301t:1680_0": "Sakkanāmasuttavaṇṇanā niṭṭhitā.",
  "tika-s0301t:1681_0": "3. Mahālisuttavaṇṇanā",
  "tika-s0301t:1682_0": "259.",
  "tika-s0301t:1682_1": "Soti sakko devarājā.",
  "tika-s0301t:1682_2": "Bahuvacane vattabbe ekavacanaṃ vuttaṃ.",
  "tika-s0301t:1682_3": "Vuccatīti vacanaṃ, attho.",
  "tika-s0301t:1682_4": "Tasmā bahuvacaneti bahumhi attheti attho.",
  "tika-s0301t:1682_5": "Yathā paṭipajjanto anukkamena te dhamme samādiyitvā sakko sakkattaṃ ajjhagā,",
  "tika-s0301t:1682_6": "taṃ paṭipattiṃ dassetuṃ “sakko kirā”tiādi vuttaṃ.",
  "tika-s0301t:1682_7": "Anantareti sakkabhāvassa atītānantare attabhāve.",
  "tika-s0301t:1682_8": "Taṃ sabbanti sakkassa maghamāṇavakāle sammāpaṭipattiṃ,",
  "tika-s0301t:1682_9": "tāya sakkabhāvūpagamanañcāti taṃ sabbaṃ. Vutto,",
  "tika-s0301t:1682_10": "tasmā tattha vuttanayeneva veditabboti adhippāyo.",
  "tika-s0301t:1683_0": "Mahālisuttavaṇṇanā niṭṭhitā.",
  "tika-s0301t:1684_0": "4. Daliddasuttavaṇṇanā",
  "tika-s0301t:1685_0": "260.",
  "tika-s0301t:1685_1": "Manussadaliddoti manussesu duggato.",
  "tika-s0301t:1685_2": "Manussakāruññatanti manussesu paramanihīnataṃ.",
  "tika-s0301t:1685_3": "Manussakapaṇoti manussesu vā paramanihīno.",
  "tika-s0301t:1685_4": "Tasmiṃ ṭhāneti tassa devaputtassa tasmiṃ uppajjanaṭṭhāne.",
  "tika-s0301t:1685_5": "Lāmakato cintentīti tassa purimavatthuṃ nissāya hīnato cintenti.",
  "tika-s0301t:1685_6": "Kathentīti tameva paresaṃ kathenti.",
  "tika-s0301t:1685_7": "Vitthārentīti vuttamatthaṃ vitthārikaṃ karonti.",
  "tika-s0301t:1685_8": "Sabbadā paricchijja parivārasampanno hutvā aḍḍhaṭṭharatane hatthikkhandhe mahaccarājānubhāvena nisinnattā janakāyena samullokiyamāno.",
  "tika-s0301t:1685_9": "Avalambantīti olambanti.",
  "tika-s0301t:1685_10": "Vandanamattaṃ vā nāhosi,",
  "tika-s0301t:1685_11": "aññadatthu paccekabuddhato attano samānādarakiriyaṃ paccāsīsati.",
  "tika-s0301t:1685_12": "Tena vuttaṃ “so”tiādi.",
  "tika-s0301t:1685_13": "Kvāyanti ko ayanti byāpannavasena vadati.",
  "tika-s0301t:1685_14": "Kāḷarattehi suttehi sibbitattā vaṇṇavikāraṃ disvā “kuṭṭhicīvarāni pāruto”ti āha.",
  "tika-s0301t:1685_15": "Mahāniraye nibbattitvā mahādukkhaṃ paccanubhoti.",
  "tika-s0301t:1685_16": "Tadanurūpapāpakammassa vipākāvasesena laddhokāsena rājagahe…pe…",
  "tika-s0301t:1685_17": "paṭisandhiṃ gaṇhi.",
  "tika-s0301t:1685_18": "Kāmañca ettha paṭisandhiggahaṇaṃ kusalakammeneva,",
  "tika-s0301t:1685_19": "tassa pana akusalakammassa vipākino balavabhāvato vuttaṃ “vipākāvasesenā”ti.",
  "tika-s0301t:1685_20": "Tenāha “gahitakālato…pe…",
  "tika-s0301t:1685_21": "nikkhanto”ti.",
  "tika-s0301t:1685_22": "Bhikkhāya carituṃ samatthakālato paṭṭhāya rogassa balavatāya maṃsāni…pe… patanti.",
  "tika-s0301t:1685_23": "Ñāṇaṃ pesetvāti vipassanāpaṭipāṭiyā bhāvanāñāṇaṃ nibbānaṃ paṭipesetvā pavattetvā.",
  "tika-s0301t:1685_24": "Indriyānaṃ paripakkattā satthu desanāvilāsena sotāpattiphale patiṭṭhito.",
  "tika-s0301t:1685_25": "Cumbaṭanti pādacumbaṭaṃ.",
  "tika-s0301t:1685_26": "Kuṭṭhino hi sakalapādatalaṃ mā rujīti cumbaṭaṃ katvā taṃ pādatale bandhitvā gacchanti,",
  "tika-s0301t:1685_27": "mattikapātiṃ bhinditvā viya tathā nihīnamanussattabhāvato cavitvā suvaṇṇapātiṃ paṭilabhanto viya devattabhāvaṃ",
  "tika-s0301t:1685_28": "gaṇhanto cuticittato dutiyacittavāre ādānacittakkhaṇe devaloke nibbatto.",
  "tika-s0301t:1686_0": "Maggenāgatāti maggādhigamanena āgatā uppannā.",
  "tika-s0301t:1686_1": "Ariyakantasīlanti ariyānaṃ kantaṃ manāpaṃ manoramaṃ sīladhammaṃ.",
  "tika-s0301t:1686_2": "Ariyānaṃ adhicittaadhipaññāsikkhā viya adhisīlasikkhāpi sabbā ativiya kantā evāti āha “kiñcāpī”tiādi.",
  "tika-s0301t:1686_3": "Imasmiṃ panattheti imasmiṃ sotāpannassa bhavasaṅkhāte atthe niddhāretvā vuccamāne.",
  "tika-s0301t:1686_4": "Pañcasīlampi yasmā diṭṭhi viya bhavantarepi appahīnaṃ.",
  "tika-s0301t:1687_0": "Daliddasuttavaṇṇanā niṭṭhitā.",
  "tika-s0301t:1688_0": "5. Rāmaṇeyyakasuttavaṇṇanā",
  "tika-s0301t:1689_0": "261.",
  "tika-s0301t:1689_1": "Āramanti ettha sattāti ārāmā,",
  "tika-s0301t:1689_2": "manoramā upavanādayo.",
  "tika-s0301t:1689_3": "Te eva cetenti ettha saddhāya attano pītisomanassaṃ sandhahantīti cetiyāti ca vuccanti.",
  "tika-s0301t:1689_4": "Manussaramaṇīyabhāvassāti manussānaṃ āramaṇīyabhāvassa.",
  "tika-s0301t:1689_5": "Tassa pana sīlādiguṇavasena acinteyyāparimeyyānubhāvatāpi hotīti bhagavā “nāgghanti soḷasi”nti avoca.",
  "tika-s0301t:1689_6": "Acetanāya bhūmiyā ramaṇīyatā nāma guṇavisiṭṭhānaṃ ariyānaṃ sevanavasena veditabbāti vuttaṃ “idāni…pe…",
  "tika-s0301t:1689_7": "gāme vātiādimāhā”ti.",
  "tika-s0301t:1690_0": "Rāmaṇeyyakasuttavaṇṇanā niṭṭhitā.",
  "tika-s0301t:1691_0": "6. Yajamānasuttavaṇṇanā",
  "tika-s0301t:1692_0": "262.",
  "tika-s0301t:1692_1": "Yajantānanti dakkhiṇeyyaṃ uddissa dentānaṃ.",
  "tika-s0301t:1692_2": "Aṭṭhuppattiko suttanikkhepoti dassetvā atthavaṇṇanaṃ kātuṃ “tadā kirā”tiādi vuttaṃ.",
  "tika-s0301t:1692_3": "Agganti seṭṭhaṃ.",
  "tika-s0301t:1692_4": "Tehi tehi vā yathāladdhasappiādayo mā nassantu,",
  "tika-s0301t:1692_5": "aggabhāvena gahitāni sappiādīni kevalaṃ aggimhi jhāpanena,",
  "tika-s0301t:1692_6": "devā manussā micchāgāhena mā nassantu.",
  "tika-s0301t:1692_7": "Takkenāti takkamattena.",
  "tika-s0301t:1692_8": "“Kathemā”ti amhe maññatha,",
  "tika-s0301t:1692_9": "idāni passatha,",
  "tika-s0301t:1692_10": "paccakkhato ayaṃ vo…pe…",
  "tika-s0301t:1692_11": "āgacchatīti āhaṃsūti yojanā.",
  "tika-s0301t:1693_0": "Upadhivipākanti upadhīsu vā vipaccati,",
  "tika-s0301t:1693_1": "upadhayo vā vipākā etassāti upadhivipākaṃ.",
  "tika-s0301t:1693_2": "Vipphāravantaṃ hoti vipulapakkhatāya.",
  "tika-s0301t:1693_3": "Bhikkhusaṅghassa adaṃsu “sammāsambuddhena mahābrahmunā ca evaṃ ovādo dinno”ti.",
  "tika-s0301t:1694_0": "Yajamānasuttavaṇṇanā niṭṭhitā.",
  "tika-s0301t:1695_0": "7. Buddhavandanāsuttavaṇṇanā",
  "tika-s0301t:1696_0": "263.",
  "tika-s0301t:1696_1": "Uṭṭhahāti uṭṭhānaṃ kāyikavīriyaṃ karohi.",
  "tika-s0301t:1696_2": "Tenāha “vicara, loke”ti.",
  "tika-s0301t:1696_3": "Cetasikavīriyaṃ pana bhagavatā matthakaṃ pāpitameva.",
  "tika-s0301t:1696_4": "Tenāha “vijitasaṅgāmā”ti.",
  "tika-s0301t:1696_5": "Dvādasayojanikassa uccabhāvena.",
  "tika-s0301t:1696_6": "Vitthārato pana āyāmato ca anekayojanasatasahassaparimāṇacakkavāḷaṃ atibyāpetvā ṭhitassa.",
  "tika-s0301t:1696_7": "Pannabhārāti pātitabhāra.",
  "tika-s0301t:1696_8": "Nikkhepitabbato bhārāti āha “oropitakhandhā”tiādi.",
  "tika-s0301t:1696_9": "Te hi taṃsamaṅgino puggalassa sampātanaṭṭhena bhārā nāma.",
  "tika-s0301t:1696_10": "Vuttañhetaṃ “bhārā have pañcakkhandhā”ti.",
  "tika-s0301t:1696_11": "Tadekadesā ca kilesābhisaṅkhārā.",
  "tika-s0301t:1696_12": "Pannarasāya puṇṇamāya rattinti yathā pannarasapuṇṇamāya rattiyaṃ paripuṇṇakāle upakkilesavimutto cando sobhati,",
  "tika-s0301t:1696_13": "evaṃ tava cittaṃ sabbaso upakkilesavimuttaṃ sobhatīti adhippāyo.",
  "tika-s0301t:1697_0": "Buddhavandanāsuttavaṇṇanā niṭṭhitā.",
  "tika-s0301t:1698_0": "8. Gahaṭṭhavandanāsuttavaṇṇanā",
  "tika-s0301t:1699_0": "264.",
  "tika-s0301t:1699_1": "Puthuddisāti bahudisā.",
  "tika-s0301t:1699_2": "Kā pana tāti āha “catasso disā catasso anudisā cā”ti.",
  "tika-s0301t:1699_3": "Anudisāgahaṇena cettha uddhaṃ adhopi gayhatīti ca dasseti.",
  "tika-s0301t:1699_4": "Bhūmivāsinoti bhūmipaṭibaddhavuttino.",
  "tika-s0301t:1699_5": "Etena rukkhapabbatanivāsinopi gahitā honti.",
  "tika-s0301t:1699_6": "Cirarattasamāhitacitteti upacārappanājhānāni uppādetvā aparihīnajjhānatāya cirakālaṃ samāhitacitte.",
  "tika-s0301t:1699_7": "Āpāṇakoṭikanti jīvitapariyantaṃ yāvajīvaṃ.",
  "tika-s0301t:1699_8": "Evamādīti ādi-",
  "tika-s0301t:1699_9": "saddena avasesapuññakiriyavatthūni saṅgaṇhāti.",
  "tika-s0301t:1699_10": "Niccasīlavasena pañcahi,",
  "tika-s0301t:1699_11": "niyamasīlavasena dasahi. Pi-",
  "tika-s0301t:1699_12": "saddena tato katipayehi uposathasīlavasena aṭṭhahipīti dasseti.",
  "tika-s0301t:1699_13": "Dhammikehīti dhammato anapetehi.",
  "tika-s0301t:1699_14": "Pamukhoti pamokkho.",
  "tika-s0301t:1700_0": "Gahaṭṭhavandanāsuttavaṇṇanā niṭṭhitā.",
  "tika-s0301t:1701_0": "9. Satthāravandanāsuttavaṇṇanā",
  "tika-s0301t:1702_0": "265.",
  "tika-s0301t:1702_1": "Brahmajāṇukoti dakkhiṇajāṇumaṇḍalaṃ pathaviyaṃ ṭhapetvā vandamāno brahmajāṇuko nāma tathābhūto hutvā.",
  "tika-s0301t:1702_2": "Yajitabbato yakkho, pūjanīyo.",
  "tika-s0301t:1702_3": "Evaṃ pūjāvisesayogato sakkoti āha “so yakkhoti so sakko”ti.",
  "tika-s0301t:1702_4": "Sakkassa namakkārabhājanabhūtañhi pucchanto mātali “ko nāma so yakkho”ti āha.",
  "tika-s0301t:1702_5": "Guṇanemittakehīti guṇahetukehi anantāni hi buddhānaṃ nāmāni,",
  "tika-s0301t:1702_6": "tāni ca kho sabbānipi guṇanemittakāneva.",
  "tika-s0301t:1702_7": "Anantaguṇattā.",
  "tika-s0301t:1702_8": "Vuttañhetaṃ –",
  "tika-s0301t:1703_0": "“Asaṅkhyeyyāni nāmāni, saguṇena mahesino;",
  "tika-s0301t:1704_0": "Guṇena nāmamuddheyyaṃ, api nāmasahassato”ti. –",
  "tika-s0301t:1705_0": "Tasmā anomanāmanti paripuṇṇaguṇanāmanti attho.",
  "tika-s0301t:1705_1": "Samatikkamenāti sammā samucchindanavasena atikkamanena.",
  "tika-s0301t:1705_2": "Kilesārīnaṃ apetacayoti apacayo,",
  "tika-s0301t:1705_3": "so āramitabbaṭṭhena ārāmo etesanti apacayārāmā.",
  "tika-s0301t:1705_4": "Tenāha “vaṭṭaviddhaṃsane ratā”ti.",
  "tika-s0301t:1706_0": "Satthāravandanāsuttavaṇṇanā niṭṭhitā.",
  "tika-s0301t:1707_0": "10. Saṅghavandanāsuttavaṇṇanā",
  "tika-s0301t:1708_0": "266.",
  "tika-s0301t:1708_1": "Pūtimhi dehe mātu sarīre sayanato,",
  "tika-s0301t:1708_2": "attano eva vā pūtidehaṃ sarīraṃ tasmiṃ ṭhitatāya avattharitvā sayanato pūtidehasayāti yojanā.",
  "tika-s0301t:1708_3": "Kuṇapamheteti ete manussā asuciduggandhajegucchapaṭikkūle mātukucchisaṅkhāte kuṇapasmiṃ dasa māse nimuggā.",
  "tika-s0301t:1708_4": "Tesaṃ kinnāma tvaṃ pihayasīti yojanā.",
  "tika-s0301t:1708_5": "Etesaṃ etaṃ vihayāmīti etesaṃ isīnaṃ etaṃ sammāpaṭipattiṃ vihayāmi.",
  "tika-s0301t:1708_6": "Idāni taṃ paṭipattiṃ dassetuṃ “na te saṃ koṭṭhe opentī”ti vuttaṃ.",
  "tika-s0301t:1708_7": "Dhaññaṃ koṭṭhe na pakkhipanti pakkhipitabbassa ca abhāvato.",
  "tika-s0301t:1708_8": "Tenāha “na hi etesaṃ dhañña”nti.",
  "tika-s0301t:1708_9": "Paresaṃ niṭṭhitanti paresaṃ gahitaṃ santakaṃ tesaṃ pākāya niṭṭhitaṃ.",
  "tika-s0301t:1708_10": "Bhikkhācāravattenāti piṇḍācariyāya.",
  "tika-s0301t:1708_11": "Esamānā pariyesantā.",
  "tika-s0301t:1708_12": "Evaṃ pariyiṭṭhena. Yāpenti,",
  "tika-s0301t:1708_13": "na esanti anesanaṃ.",
  "tika-s0301t:1708_14": "Susamādinnasundaravatāti suṭṭhu samādinnasobhanavatā.",
  "tika-s0301t:1709_0": "Evaṃ subhāsitabhāsinoti ganthadhuravipassanādhurānaṃ vasena guṇaparimāṇasubhāsitasseva bhāsanasīlā.",
  "tika-s0301t:1709_1": "Ariyena tuṇhībhūtena tuṇhībhūtā.",
  "tika-s0301t:1709_2": "Tato eva manassa sātisayaṃ samañcarā.",
  "tika-s0301t:1709_3": "Gahitadaṇḍesu parāmāsādipayuttesu daṇḍādānādihetu uppajjanakakilesapariḷāhābhāvato nibbutā.",
  "tika-s0301t:1709_4": "Tenāha “vissaṭṭhadaṇḍā”ti.",
  "tika-s0301t:1709_5": "Sādānesūti sabhavādānesu.",
  "tika-s0301t:1709_6": "Anādānāti tabbirahitā.",
  "tika-s0301t:1709_7": "Tenāha “bhavayonī”tiādi.",
  "tika-s0301t:1710_0": "Saṅghavandanāsuttavaṇṇanā niṭṭhitā.",
  "tika-s0301t:1711_0": "Dutiyavaggavaṇṇanā niṭṭhitā.",
  "tika-s0301t:1712_0": "3. Tatiyavaggo",
  "tika-s0301t:1713_0": "1. Chetvāsuttavaṇṇanā",
  "tika-s0301t:1714_0": "267. Vuttatthameva heṭṭhā devaputtasaṃyuttavaṇṇanāyaṃ.",
  "tika-s0301t:1715_0": "Chetvāsuttavaṇṇanā niṭṭhitā.",
  "tika-s0301t:1716_0": "3. Dubbaṇṇiyasuttavaṇṇanā",
  "tika-s0301t:1717_0": "268.",
  "tika-s0301t:1717_1": "Dubbaṇṇo duddasiko virūpavaṇṇo.",
  "tika-s0301t:1717_2": "Okoṭimakoti rassabhāvena avarakoṭimako.",
  "tika-s0301t:1717_3": "Sakkena gahitanāmamevetaṃ,",
  "tika-s0301t:1717_4": "na pana so tathārūpo koci yakkho.",
  "tika-s0301t:1717_5": "Tenāha “eko rūpāvacarabrahmā”ti.",
  "tika-s0301t:1717_6": "Yadi evaṃ kasmā so tathārūpo hutvā āgatoti āha “sakko kirā”ti.",
  "tika-s0301t:1717_7": "Kathaṃ panettha ñāyati “so eko rūpāvacarabrahmā,",
  "tika-s0301t:1717_8": "na paneso avaruddhakayakkho”ti yuttiṃ dassento “avaruddhakayakkhā panā”tiādimāha.",
  "tika-s0301t:1717_9": "Devānaṃ vacanaṃ sutvā.",
  "tika-s0301t:1717_10": "Pharusenāti pharusasamācārena.",
  "tika-s0301t:1717_11": "“Ko nāma mayhaṃ āsane sannisinno”ti akkhantiṃ anuppādento khantiyaṃ ṭhatvā.",
  "tika-s0301t:1717_12": "Balavacittīkāranti garutaraṃ sakkārabahumānaṃ.",
  "tika-s0301t:1717_13": "Nīcavuttiyāti paramanipaccakāre suvūpasamane ca dassiyamāne.",
  "tika-s0301t:1717_14": "Sakkassa tāya eva ācārasampattiyā sakkāsane ṭhātuṃ,",
  "tika-s0301t:1717_15": "attano ca āvikātuṃ asakkonto antaradhāyi.",
  "tika-s0301t:1717_16": "Upahatacittomhīti khantimettānuddayāsabbhāvato parasmiṃ upahatacittomhīti sakko attano sabhāvaṃ vadati.",
  "tika-s0301t:1717_17": "Kodhavase vattetunti kodhena attano vase nibbattetuṃ na sukaromhi,",
  "tika-s0301t:1717_18": "atha kho kodhaṃ mayhaṃ vase na vattemīti adhippāyo.",
  "tika-s0301t:1717_19": "Ciraṃ na kujjhāmīti yadi me kadāci kodho uppajjeyya,",
  "tika-s0301t:1717_20": "taṃ kodhaṃ anuvattento cirakālaṃ na kujjhāmi.",
  "tika-s0301t:1717_21": "Na upanayhāmīti anto sace me kodho uppajjeyya,",
  "tika-s0301t:1717_22": "khippameva ca naṃ paṭivineyyanti taṃ me pubbeva vataṃ paripūritaṃ.",
  "tika-s0301t:1718_0": "Dubbaṇṇiyasuttavaṇṇanā niṭṭhitā.",
  "tika-s0301t:1719_0": "3. Sambarimāyāsuttavaṇṇanā",
  "tika-s0301t:1720_0": "269.",
  "tika-s0301t:1720_1": "Ābādhikoti ābādho assa atthīti ābādhiko.",
  "tika-s0301t:1720_2": "Vācesīti sikkhāpesi.",
  "tika-s0301t:1720_3": "Sambaro nāma asuramāyāya ādipuriso purātano asurindo.",
  "tika-s0301t:1720_4": "Taṃ sandhāyāha “yathā sambaro”tiādi.",
  "tika-s0301t:1720_5": "Evaṃ paccati aññopi māyāvī māyaṃ payojetvā.",
  "tika-s0301t:1720_6": "Upavādantarāyo nāma khamāpane sati vigacchati,",
  "tika-s0301t:1720_7": "pākatikameva hotīti āha “evamassa phāsu bhaveyyā”ti.",
  "tika-s0301t:1720_8": "Tenāti vepacittinā sambaravijjāya adānena vañcitattā.",
  "tika-s0301t:1720_9": "Tathā akatvāti isīnaṃ santikaṃ netvā khamāpanavasena kātabbaṃ akatvā.",
  "tika-s0301t:1721_0": "Sambarimāyāsuttavaṇṇanā niṭṭhitā.",
  "tika-s0301t:1722_0": "4. Accayasuttavaṇṇanā",
  "tika-s0301t:1723_0": "270.",
  "tika-s0301t:1723_1": "Sampayojesunti aññamaññaṃ vācasikaṃ pharusaṃ payojesuṃ.",
  "tika-s0301t:1723_2": "Tenāha “kalahaṃ akaṃsū”ti,",
  "tika-s0301t:1723_3": "vivādaṃ akaṃsūti attho.",
  "tika-s0301t:1723_4": "Atikkammavacananti vacīsaṃvaraṃ atikkamitvā vacanaṃ.",
  "tika-s0301t:1723_5": "Yasmā accaye desiyamāne taṃ khīṇayati aññamaññassa khamamānassa khamanaṃ paṭiggaṇhato,",
  "tika-s0301t:1723_6": "tasmā vuttaṃ “nappaṭigaṇhātīti na khamatī”ti.",
  "tika-s0301t:1723_7": "Tumhākaṃ vase vattatu,",
  "tika-s0301t:1723_8": "visevitaṃ akatvā yathākāmakaraṇīyo hotu.",
  "tika-s0301t:1723_9": "Mittadhammo idha uttarapadalopena “mitto”ti vuttoti āha “mittadhamme”ti.",
  "tika-s0301t:1723_10": "Karaṇavacananti “mittehī”ti karaṇavacanaṃ bhummatthe.",
  "tika-s0301t:1723_11": "Tenāha “mittesū”ti.",
  "tika-s0301t:1723_12": "Yathā nibbattasabhāvassa bhāvato aññathattaṃ jarā,",
  "tika-s0301t:1723_13": "evaṃ mittabhāvato vuttavipariyāyo amittadhammo jarāpariyāyena vutto.",
  "tika-s0301t:1723_14": "Agārayhaṃ anavajjaṃ sabbaso pahīnakilesaṃ.",
  "tika-s0301t:1723_15": "Tenāha “khīṇāsavapuggala”nti.",
  "tika-s0301t:1724_0": "Accayasuttavaṇṇanā niṭṭhitā.",
  "tika-s0301t:1725_0": "5. Akkodhasuttavaṇṇanā",
  "tika-s0301t:1726_0": "271.",
  "tika-s0301t:1726_1": "Kodho tumhe mā abhibhavīti ettha kodhena anabhibhavanīyattaṃ khantimettākaruṇāditappaṭipakkhadhammaparibrūhanena.",
  "tika-s0301t:1726_2": "Tathā hi taṃsamaṅgino kodho abhibhuyyatīti āha “tumheva kodhaṃ abhibhavatha.",
  "tika-s0301t:1726_3": "Kujjhantānaṃ mā paṭikujjhitthā”ti.",
  "tika-s0301t:1726_4": "Paṭipadāti esā paṭipatti.",
  "tika-s0301t:1726_5": "Mettāti appanāppattā mettā.",
  "tika-s0301t:1726_6": "Tadupacāro mettāpubbabhāgo.",
  "tika-s0301t:1726_7": "Na vihiṃsati kiñci etāyāti avihiṃsā.",
  "tika-s0301t:1726_8": "Karuṇāti appanāppattakaruṇā veditabbā.",
  "tika-s0301t:1726_9": "Tadupacāro karuṇāpubbabhāgo.",
  "tika-s0301t:1726_10": "Lāmakajananti khantiādīsu yonisomanasikārābhāvena gārayhasamācārasamāyogena ca nihīnaṃ janaṃ.",
  "tika-s0301t:1726_11": "Paccayaparisuddhiyā kodho abhimaddamāno puggalaṃ abhimaddati,",
  "tika-s0301t:1726_12": "tassa so paṭisaṅkhānabhāvanābalehi sammadeva pahātabboti.",
  "tika-s0301t:1727_0": "Akkodhasuttavaṇṇanā niṭṭhitā.",
  "tika-s0301t:1728_0": "Tatiyavaggavaṇṇanā niṭṭhitā.",
  "tika-s0301t:1729_0": "Sāratthappakāsiniyā saṃyuttanikāya-aṭṭhakathāya",
  "tika-s0301t:1730_0": "Sakkasaṃyuttavaṇṇanāya līnatthappakāsanā samattā.",
  "tika-s0301t:1731_0": "Niṭṭhitā ca sāratthappakāsiniyā",
  "tika-s0301t:1732_0": "Saṃyuttanikāya-aṭṭhakathāya sagāthāvaggavaṇṇanā.",
  "tika-s0301t:1733_0": "Paṭhamo bhāgo niṭṭhito."
}