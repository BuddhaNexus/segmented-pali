{
  "tika-vin13t:6_0": "Namo tassa bhagavato arahato sammāsambuddhassa",
  "tika-vin13t:7_0": "Khuddasikkhā-mūlasikkhā",
  "tika-vin13t:8_0": "Khuddasikkhā",
  "tika-vin13t:9_0": "Ganthārambhakathā",
  "tika-vin13t:10_0": "(Ka)",
  "tika-vin13t:11_0": "Ādito upasampanna-sikkhitabbaṃ samātikaṃ;",
  "tika-vin13t:12_0": "Khuddasikkhaṃ pavakkhāmi, vanditvā ratanattayaṃ.",
  "tika-vin13t:13_0": "Tatrāyaṃ mātikā –",
  "tika-vin13t:14_0": "(Kha)",
  "tika-vin13t:15_0": "Pārājikā ca cattāro, garukā nava cīvaraṃ;",
  "tika-vin13t:16_0": "Rajanāni ca patto ca, thālakā ca pavāraṇā.",
  "tika-vin13t:17_0": "(Ga)",
  "tika-vin13t:18_0": "Kālikā ca paṭiggāho, maṃsesu ca akappiyaṃ;",
  "tika-vin13t:19_0": "Nissaggiyāni pācitti, samaṇakappa bhūmiyo.",
  "tika-vin13t:20_0": "(Gha)",
  "tika-vin13t:21_0": "Upajjhācariyavattāni, vaccappassāvaṭhānikaṃ;",
  "tika-vin13t:22_0": "Āpucchakaraṇaṃ naggo, nhānakappo avandiyo.",
  "tika-vin13t:23_0": "(Ṅa)",
  "tika-vin13t:24_0": "Cammaṃ upāhanā ceva, anolokiyamañjanī;",
  "tika-vin13t:25_0": "Akappiyasayanāni, samānāsanikopi ca.",
  "tika-vin13t:26_0": "(Ca)",
  "tika-vin13t:27_0": "Asaṃvāsiko ca kammaṃ, micchājīvavivajjanā;",
  "tika-vin13t:28_0": "Vattaṃ vikappanā ceva, nissayo kāyabandhanaṃ.",
  "tika-vin13t:29_0": "(Cha)",
  "tika-vin13t:30_0": "Pathavī ca parikkhāro, bhesajjuggahadūsanaṃ;",
  "tika-vin13t:31_0": "Vassūpanāyikā cevāvebhaṅgiyaṃ pakiṇṇakaṃ.",
  "tika-vin13t:32_0": "(Ja)",
  "tika-vin13t:33_0": "Desanā chandadānādi, uposathappavāraṇā;",
  "tika-vin13t:34_0": "Saṃvaro suddhi santoso, caturakkhā vipassanāti.",
  "tika-vin13t:35_0": "1. Pārājikaniddeso",
  "tika-vin13t:36_0": "Pārājikā ca cattāroti –",
  "tika-vin13t:37_0": "1.",
  "tika-vin13t:38_0": "Maggattaye anikkhittasikkho santhatasanthate;",
  "tika-vin13t:39_0": "Allokāse nimittaṃ saṃ, tilamattampi santhataṃ.",
  "tika-vin13t:40_0": "2.",
  "tika-vin13t:41_0": "Asanthatamupādiṇṇaṃ, pavesanto cutotha vā;",
  "tika-vin13t:42_0": "Pavesanaṭṭhituddhārapaviṭṭhakkhaṇasādako.",
  "tika-vin13t:43_0": "3.",
  "tika-vin13t:44_0": "Ādiyeyya hareyyāvahareyya iriyāpathaṃ;",
  "tika-vin13t:45_0": "Kopeyya ṭhānā cāveyya, saṅketaṃ vītināmaye.",
  "tika-vin13t:46_0": "4.",
  "tika-vin13t:47_0": "Adinnaṃ theyyacittena, bhave pārājikotha vā;",
  "tika-vin13t:48_0": "Theyyābalakusacchannaparikappāvahārako;",
  "tika-vin13t:49_0": "Bhaṇḍakālagghadesehi, paribhogettha nicchayo.",
  "tika-vin13t:50_0": "5.",
  "tika-vin13t:51_0": "Manussaviggahaṃ cicca, jīvitā vā viyojaye;",
  "tika-vin13t:52_0": "Satthahārakaṃ vāssa maraṇacetano upanikkhipe.",
  "tika-vin13t:53_0": "6.",
  "tika-vin13t:54_0": "Gāheyya maraṇūpāyaṃ, vadeyya maraṇe guṇaṃ;",
  "tika-vin13t:55_0": "Cuto payogā sāhatthinissaggāṇattithāvarā.",
  "tika-vin13t:56_0": "7.",
  "tika-vin13t:57_0": "Iddhivijjāmayā kālavatthāvudhiriyāpathā;",
  "tika-vin13t:58_0": "Kriyāviseso okāso, cha āṇattiniyāmakā.",
  "tika-vin13t:59_0": "8.",
  "tika-vin13t:60_0": "Jhānādibheda nosantamattanattupanāyikaṃ;",
  "tika-vin13t:61_0": "Katvā koṭṭhāsamekekaṃ, paccuppannabhavassitaṃ.",
  "tika-vin13t:62_0": "9.",
  "tika-vin13t:63_0": "Aññāpadesarahitaṃ, dīpentonadhimāniko;",
  "tika-vin13t:64_0": "Kāyena vācā viññatti-pathe ñāte cuto bhave.",
  "tika-vin13t:65_0": "10.",
  "tika-vin13t:66_0": "Pārājikete cattāro, asaṃvāsā yathā pure;",
  "tika-vin13t:67_0": "Abhabbā bhikkhubhāvāya, sīsacchinnova jīvituṃ.",
  "tika-vin13t:68_0": "11.",
  "tika-vin13t:69_0": "Pariyāyo ca āṇatti, tatiye dutiye pana;",
  "tika-vin13t:70_0": "Āṇattiyeva sesesu, dvayametaṃ na labbhati.",
  "tika-vin13t:71_0": "12.",
  "tika-vin13t:72_0": "Sevetukāmatācittaṃ, magge maggappavesanaṃ;",
  "tika-vin13t:73_0": "Imaṃ methunadhammassa, āhu aṅgadvayaṃ budhā.",
  "tika-vin13t:74_0": "13.",
  "tika-vin13t:75_0": "Manussasaṃ tathāsaññī, theyyacittañca vatthuno;",
  "tika-vin13t:76_0": "Garutā avahāro ca, adinnādānahetuyo.",
  "tika-vin13t:77_0": "14.",
  "tika-vin13t:78_0": "Pāṇo mānussako pāṇa-saññitā ghātacetanā;",
  "tika-vin13t:79_0": "Payogo tena maraṇaṃ, pañcete vadhahetuyo.",
  "tika-vin13t:80_0": "15.",
  "tika-vin13t:81_0": "Asantatā attani pāpamicchatā-",
  "tika-vin13t:82_0": "Yārocanā tassa manussajātitā;",
  "tika-vin13t:83_0": "Nāññāpadeso ca tadeva jānanaṃ,",
  "tika-vin13t:84_0": "Pañcettha aṅgāni asantadīpane.",
  "tika-vin13t:85_0": "16.",
  "tika-vin13t:86_0": "Asādhāraṇā cattāro, bhikkhunīnamabhabbakā;",
  "tika-vin13t:87_0": "Ekādasa ca vibbhantā, bhikkhunī mudupiṭṭhiko.",
  "tika-vin13t:88_0": "17.",
  "tika-vin13t:89_0": "Lambī mukhena gaṇhanto, aṅgajātaṃ parassa ca;",
  "tika-vin13t:90_0": "Tatthevābhinisīdanto, cattāro anulomikā.",
  "tika-vin13t:91_0": "18.",
  "tika-vin13t:92_0": "Magge maggappavesanā, methunassa idhāgatā;",
  "tika-vin13t:93_0": "Cattāroti catubbīsa, samodhānā parājikāti.",
  "tika-vin13t:94_0": "2. Saṅghādisesaniddeso",
  "tika-vin13t:95_0": "Garukā navāti –",
  "tika-vin13t:96_0": "19.",
  "tika-vin13t:97_0": "Mocetukāmatā sukka-ssupakkamma vimocayaṃ;",
  "tika-vin13t:98_0": "Aññatra supinantena, samaṇo garukaṃ phuse.",
  "tika-vin13t:99_0": "20.",
  "tika-vin13t:100_0": "Itthisaññī manussitthiṃ, kāyasaṃsaggarāgavā;",
  "tika-vin13t:101_0": "Samphusanto upakkamma, samaṇo garukaṃ phuse.",
  "tika-vin13t:102_0": "21.",
  "tika-vin13t:103_0": "Tathā suṇantiṃ viññuñca, maggaṃ vārabbha methunaṃ;",
  "tika-vin13t:104_0": "Duṭṭhullavācārāgena, obhāsetvā garuṃ phuse.",
  "tika-vin13t:105_0": "22.",
  "tika-vin13t:106_0": "Vatvāttakāmupaṭṭhāna-vaṇṇaṃ methunarāgino;",
  "tika-vin13t:107_0": "Vācā methunayuttena, garuṃ methunayācane.",
  "tika-vin13t:108_0": "23.",
  "tika-vin13t:109_0": "Paṭiggahetvā sandesaṃ, itthiyā purisassa vā;",
  "tika-vin13t:110_0": "Vīmaṃsitvā haraṃ paccā, samaṇo garukaṃ phuse.",
  "tika-vin13t:111_0": "24.",
  "tika-vin13t:112_0": "Saṃyācitaparikkhāraṃ, katvādesitavatthukaṃ;",
  "tika-vin13t:113_0": "Kuṭiṃ pamāṇātikkantaṃ, attuddesaṃ garuṃ phuse.",
  "tika-vin13t:114_0": "25.",
  "tika-vin13t:115_0": "Mahallakaṃ vihāraṃ vā, katvādesitavatthukaṃ;",
  "tika-vin13t:116_0": "Attano vasanatthāya, samaṇo garukaṃ phuse.",
  "tika-vin13t:117_0": "26.",
  "tika-vin13t:118_0": "Amūlakena codento, codāpentova vatthunā;",
  "tika-vin13t:119_0": "Antimena ca cāvetuṃ, suṇamānaṃ garuṃ phuse.",
  "tika-vin13t:120_0": "27.",
  "tika-vin13t:121_0": "Aññassa kiriyaṃ disvā, tena lesena codayaṃ;",
  "tika-vin13t:122_0": "Vatthunā antimenāññaṃ, cāvetuṃ garukaṃ phuse.",
  "tika-vin13t:123_0": "28.",
  "tika-vin13t:124_0": "Chādeti jānamāpannaṃ, parivaseyya tāvatā;",
  "tika-vin13t:125_0": "Careyya saṅghe mānattaṃ, parivuttho cha rattiyo.",
  "tika-vin13t:126_0": "Ciṇṇamānattamabbheyya, taṃ saṅgho vīsatīgaṇo.",
  "tika-vin13t:127_0": "29.",
  "tika-vin13t:128_0": "Āpattinukkhittamanantarāya",
  "tika-vin13t:129_0": "Pahuttatāyo tathasaññitā ca;",
  "tika-vin13t:130_0": "Chādetukāmo atha chādanāti,",
  "tika-vin13t:131_0": "Channā dasaṅgehyaruṇuggamamhīti.",
  "tika-vin13t:132_0": "3. Cīvaraniddeso",
  "tika-vin13t:133_0": "Cīvaranti –",
  "tika-vin13t:134_0": "30.",
  "tika-vin13t:135_0": "Khomakoseyyakappāsa-sāṇabhaṅgāni kambalaṃ;",
  "tika-vin13t:136_0": "Kappiyāni chaḷetāni, sānulomāni jātito.",
  "tika-vin13t:137_0": "31.",
  "tika-vin13t:138_0": "Dukūlañceva paṭṭuṇṇa-paṭaṃ somāracīnajaṃ;",
  "tika-vin13t:139_0": "Iddhijaṃ devadinnañca, tassa tassānulomikaṃ.",
  "tika-vin13t:140_0": "32.",
  "tika-vin13t:141_0": "Ticīvaraṃ parikkhāra-coḷaṃ vassikasāṭikaṃ;",
  "tika-vin13t:142_0": "Adhiṭṭhe na vikappeyya, mukhapuñchananisīdanaṃ.",
  "tika-vin13t:143_0": "33.",
  "tika-vin13t:144_0": "Paccattharaṇakaṃ kaṇḍu-cchādimettha ticīvaraṃ;",
  "tika-vin13t:145_0": "Na vaseyya vinekāhaṃ, cātumāsaṃ nisīdanaṃ.",
  "tika-vin13t:146_0": "34.",
  "tika-vin13t:147_0": "“Imaṃ saṅghāṭiṃdhiṭṭhāmi”, saṅghāṭimiccadhiṭṭhaye;",
  "tika-vin13t:148_0": "Ahatthapāsametanti, sesesupi ayaṃ nayo.",
  "tika-vin13t:149_0": "35.",
  "tika-vin13t:150_0": "Adhiṭṭhahanto saṅghāṭi-ppabhutiṃ pubbacīvaraṃ;",
  "tika-vin13t:151_0": "Paccuddharitvādhiṭṭheyya, pattādhiṭṭhahane tathā.",
  "tika-vin13t:152_0": "36.",
  "tika-vin13t:153_0": "Etaṃ imaṃ va saṅghāṭiṃ, saṃse paccuddharāmiti;",
  "tika-vin13t:154_0": "Evaṃ sabbāni nāmena, vatvā paccuddhare vidū.",
  "tika-vin13t:155_0": "37.",
  "tika-vin13t:156_0": "Saṅghāṭi pacchimantena, dīghaso muṭṭhipañcako;",
  "tika-vin13t:157_0": "Uttamantena sugata-cīvarūnāpi vaṭṭati.",
  "tika-vin13t:158_0": "38.",
  "tika-vin13t:159_0": "Muṭṭhittikañca tiriyaṃ, tathā ekaṃsikassapi;",
  "tika-vin13t:160_0": "Antaravāsako cāpi, dīghaso muṭṭhipañcako;",
  "tika-vin13t:161_0": "Aḍḍhateyyo dvihattho vā, tiriyantena vaṭṭati.",
  "tika-vin13t:162_0": "39.",
  "tika-vin13t:163_0": "Nisīdanassa dīghena, vidatthi dve visālato;",
  "tika-vin13t:164_0": "Diyaḍḍhaṃ dasā vidatthi, sugatassa vidatthiyā.",
  "tika-vin13t:165_0": "40.",
  "tika-vin13t:166_0": "Kaṇḍuppaṭicchādikassa, tiriyaṃ dve vidatthiyo;",
  "tika-vin13t:167_0": "Dīghantato catassova, sugatassa vidatthiyā.",
  "tika-vin13t:168_0": "41.",
  "tika-vin13t:169_0": "Vassikasāṭikāyāpi, dīghaso cha vidatthiyo;",
  "tika-vin13t:170_0": "Tiriyaṃ aḍḍhateyyāva, sugatassa vidatthiyā.",
  "tika-vin13t:171_0": "42.",
  "tika-vin13t:172_0": "Ettha chedanapācitti, karontassa taduttari;",
  "tika-vin13t:173_0": "Paccattharaṇa mukhacoḷā, ākaṅkhitappamāṇikā.",
  "tika-vin13t:174_0": "43.",
  "tika-vin13t:175_0": "Parikkhāracoḷe gaṇanā, pamāṇaṃ vā na dīpitaṃ;",
  "tika-vin13t:176_0": "Tathā vatvā adhiṭṭheyya, thavikādiṃ vikappiyaṃ.",
  "tika-vin13t:177_0": "44.",
  "tika-vin13t:178_0": "Ahatāhatakappānaṃ, saṅghāṭi diguṇā siyā;",
  "tika-vin13t:179_0": "Ekacciyottarāsaṅgo, tathā antaravāsako.",
  "tika-vin13t:180_0": "45.",
  "tika-vin13t:181_0": "Utuddhaṭāna dussānaṃ, saṅghāṭi ca catugguṇā;",
  "tika-vin13t:182_0": "Bhaveyyuṃ diguṇā sesā, paṃsukūle yathāruci.",
  "tika-vin13t:183_0": "46.",
  "tika-vin13t:184_0": "Tīsu dve vāpi ekaṃ vā, chinditabbaṃ pahoti yaṃ;",
  "tika-vin13t:185_0": "Sabbesu appahontesu, anvādhimādiyeyya vā;",
  "tika-vin13t:186_0": "Acchinnañca anādiṇṇaṃ, na dhāreyya ticīvaraṃ.",
  "tika-vin13t:187_0": "47.",
  "tika-vin13t:188_0": "Gāme nivesane uddo-sitapāsādahammiye;",
  "tika-vin13t:189_0": "Nāvāṭṭamāḷaārāme, satthakhettakhale dume.",
  "tika-vin13t:190_0": "48.",
  "tika-vin13t:191_0": "Ajjhokāse vihāre vā, nikkhipitvā ticīvaraṃ;",
  "tika-vin13t:192_0": "Bhikkhusammutiyāññatra, vippavatthuṃ na vaṭṭati.",
  "tika-vin13t:193_0": "49.",
  "tika-vin13t:194_0": "Rogavassānapariyantā, kaṇḍucchādikasāṭikā;",
  "tika-vin13t:195_0": "Tato paraṃ vikappeyya, sesā apariyantikā.",
  "tika-vin13t:196_0": "50.",
  "tika-vin13t:197_0": "Paccattharaṇa parikkhāra-mukhapuñchanacoḷakaṃ;",
  "tika-vin13t:198_0": "Dasaṃ pyarattanādiṇṇakappaṃ labbhaṃ nisīdanaṃ.",
  "tika-vin13t:199_0": "51.",
  "tika-vin13t:200_0": "Adasaṃ rajitaṃyeva, sesacīvarapañcakaṃ;",
  "tika-vin13t:201_0": "Kappatādiṇṇakappaṃva, sadasaṃva nisīdanaṃ.",
  "tika-vin13t:202_0": "52.",
  "tika-vin13t:203_0": "Anadhiṭṭhitanissaṭṭhaṃ, kappetvā paribhuñjaye;",
  "tika-vin13t:204_0": "Hatthadīghaṃ tatopaḍḍha-vitthārañca vikappiyaṃ.",
  "tika-vin13t:205_0": "53.",
  "tika-vin13t:206_0": "Ticīvarassa bhikkhussa, sabbametaṃ pakāsitaṃ;",
  "tika-vin13t:207_0": "Parikkhāracoḷiyo sabbaṃ, tathā vatvā adhiṭṭhati.",
  "tika-vin13t:208_0": "54.",
  "tika-vin13t:209_0": "Acchedavissajjanagāhavibbhamā,",
  "tika-vin13t:210_0": "Paccuddharo māraṇaliṅgasikkhā;",
  "tika-vin13t:211_0": "Sabbesvadhiṭṭhānaviyogakāraṇā,",
  "tika-vin13t:212_0": "Vinividdhachiddañca ticīvarassa.",
  "tika-vin13t:213_0": "55.",
  "tika-vin13t:214_0": "Kusavākaphalakāni, kambalaṃ kesavālajaṃ;",
  "tika-vin13t:215_0": "Thullaccayaṃ dhārayatolūkapakkhājinakkhipe.",
  "tika-vin13t:216_0": "56.",
  "tika-vin13t:217_0": "Kadalerakakkadusse, potthake cāpi dukkaṭaṃ;",
  "tika-vin13t:218_0": "Sabbanīlakamañjeṭṭha-pītalohitakaṇhake.",
  "tika-vin13t:219_0": "57.",
  "tika-vin13t:220_0": "Mahāraṅgamahānāma-raṅgaratte tirīṭake;",
  "tika-vin13t:221_0": "Acchinnadīghadasake, phalapupphadase tathā;",
  "tika-vin13t:222_0": "Kañcuke veṭhane sabbaṃ, labhaticchinnacīvaroti.",
  "tika-vin13t:223_0": "4. Rajananiddeso",
  "tika-vin13t:224_0": "Rajanāni cāti –",
  "tika-vin13t:225_0": "58.",
  "tika-vin13t:226_0": "Mūlakkhandhatacapatta-phalapupphappabhedato;",
  "tika-vin13t:227_0": "Rajanā chappakārāni, anuññātāni satthunā.",
  "tika-vin13t:228_0": "59.",
  "tika-vin13t:229_0": "Mūle haliddiṃ khandhe ca, mañjeṭṭha tuṅgahārake;",
  "tika-vin13t:230_0": "Alliṃ nīlañca pattesu, tace loddañca kaṇḍulaṃ;",
  "tika-vin13t:231_0": "Kusumbhaṃ kiṃsukaṃ pupphe, sabbaṃ labbhaṃ vivajjiyāti.",
  "tika-vin13t:232_0": "5. Pattaniddeso",
  "tika-vin13t:233_0": "Patto cāti –",
  "tika-vin13t:234_0": "60.",
  "tika-vin13t:235_0": "Ayopatto bhūmipatto, jātiyā kappiyā duve;",
  "tika-vin13t:236_0": "Ukkaṭṭho majjhimo ceva, omako ca pamāṇato.",
  "tika-vin13t:237_0": "61.",
  "tika-vin13t:238_0": "Ukkaṭṭho magadhe nāḷi-dvayataṇḍulasādhitaṃ;",
  "tika-vin13t:239_0": "Gaṇhāti odanaṃ sūpaṃ, byañjanañca tadūpiyaṃ.",
  "tika-vin13t:240_0": "62.",
  "tika-vin13t:241_0": "Majjhimo tassupaḍḍhova, tatopaḍḍhova omako;",
  "tika-vin13t:242_0": "Ukkaṭṭhato ca ukkaṭṭho, apatto omakomako.",
  "tika-vin13t:243_0": "63.",
  "tika-vin13t:244_0": "Atirekapatto dhāreyyo, dasāhaparamaṃ sako;",
  "tika-vin13t:245_0": "Kappo nissaggiyo hoti, tasmiṃ kāletināmite.",
  "tika-vin13t:246_0": "64.",
  "tika-vin13t:247_0": "Acchedadānagāhehi, vibbhamā maraṇuddhaṭā;",
  "tika-vin13t:248_0": "Liṅgasikkhāhi chiddena, pattādhiṭṭhānamujjhati.",
  "tika-vin13t:249_0": "65.",
  "tika-vin13t:250_0": "Pattaṃ na paṭisāmeyya, sodakaṃ na ca otape;",
  "tika-vin13t:251_0": "Uṇhe na nidahe bhumyā, na ṭhape no ca laggaye.",
  "tika-vin13t:252_0": "66.",
  "tika-vin13t:253_0": "Miḍḍhante paribhaṇḍante, aṅke vā ātapattake;",
  "tika-vin13t:254_0": "Pādesu mañcapīṭhe vā, ṭhapetuṃ na ca kappati.",
  "tika-vin13t:255_0": "67.",
  "tika-vin13t:256_0": "Na nīhareyya ucchiṭṭho-dakañca calakaṭṭhikaṃ;",
  "tika-vin13t:257_0": "Pattena pattahattho vā, kavāṭaṃ na paṇāmaye.",
  "tika-vin13t:258_0": "68.",
  "tika-vin13t:259_0": "Bhūmiādhārake dārudaṇḍādhāre susajjite;",
  "tika-vin13t:260_0": "Duve patte ṭhapeyyekaṃ, nikkujjitvāna bhūmiyaṃ.",
  "tika-vin13t:261_0": "69.",
  "tika-vin13t:262_0": "Dārurūpiyasovaṇṇa-maṇiveḷuriyāmayā;",
  "tika-vin13t:263_0": "Kaṃsakācatipusīsaphalikātambalohajā.",
  "tika-vin13t:264_0": "70.",
  "tika-vin13t:265_0": "Chavasīsamayo cāpi, ghaṭītumbakaṭāhajā;",
  "tika-vin13t:266_0": "Pattā akappiyā sabbe, vuttā dukkaṭavatthukāti.",
  "tika-vin13t:267_0": "6. Thālakaniddeso",
  "tika-vin13t:268_0": "Thālakā cāti –",
  "tika-vin13t:269_0": "71.",
  "tika-vin13t:270_0": "Kappiyā thālakā tisso, tambāyomattikāmayā;",
  "tika-vin13t:271_0": "Dārusovaṇṇarajatamaṇiveḷuriyāmayā.",
  "tika-vin13t:272_0": "72.",
  "tika-vin13t:273_0": "Akappā phalikākācakaṃsajā gihisantakā;",
  "tika-vin13t:274_0": "Saṅghikā kappiyā tumbaghaṭijā tāvakālikāti.",
  "tika-vin13t:275_0": "7. Pavāraṇāniddeso",
  "tika-vin13t:276_0": "Pavāraṇāti –",
  "tika-vin13t:277_0": "73.",
  "tika-vin13t:278_0": "Yenīriyāpathenāyaṃ, bhuñjamāno pavārito;",
  "tika-vin13t:279_0": "Tato aññena bhuñjeyya, pācittinatirittakaṃ.",
  "tika-vin13t:280_0": "74.",
  "tika-vin13t:281_0": "Asanaṃ bhojanañceva, abhihāro samīpatā;",
  "tika-vin13t:282_0": "Kāyavācāpaṭikkhepo, pañcaaṅgā pavāraṇā.",
  "tika-vin13t:283_0": "75.",
  "tika-vin13t:284_0": "Odano sattu kummāso, maccho maṃsañca bhojanaṃ;",
  "tika-vin13t:285_0": "Sāli vīhi yavo kaṅgu, kudrūsavaragodhumā;",
  "tika-vin13t:286_0": "Sattannamesaṃ dhaññānaṃ, odano bhojjayāgu ca.",
  "tika-vin13t:287_0": "76.",
  "tika-vin13t:288_0": "Sāmākāditiṇaṃ kudrūsake varakacorako;",
  "tika-vin13t:289_0": "Varake sāliyañceva, nīvāro saṅgahaṃ gato.",
  "tika-vin13t:290_0": "77.",
  "tika-vin13t:291_0": "Bhaṭṭhadhaññamayo sattu, kummāso yavasambhavo;",
  "tika-vin13t:292_0": "Maṃso ca kappiyo vutto, maccho udakasambhavo.",
  "tika-vin13t:293_0": "78.",
  "tika-vin13t:294_0": "Bhuñjanto bhojanaṃ kappa-makappaṃ vā nisedhayaṃ;",
  "tika-vin13t:295_0": "Pavāreyyābhihaṭaṃ kappaṃ, tannāmena imanti vā.",
  "tika-vin13t:296_0": "79.",
  "tika-vin13t:297_0": "Lājā taṃsattubhattāni, goraso suddhakhajjako;",
  "tika-vin13t:298_0": "Taṇḍulā bhaṭṭhapiṭṭhañca, puthukā veḷuādinaṃ.",
  "tika-vin13t:299_0": "80.",
  "tika-vin13t:300_0": "Bhattaṃ vuttāvasesānaṃ, rasayāgu rasopi ca;",
  "tika-vin13t:301_0": "Suddhayāguphalādīni, na janenti pavāraṇaṃ.",
  "tika-vin13t:302_0": "81.",
  "tika-vin13t:303_0": "Pavāritena vuṭṭhāya, abhuttena ca bhojanaṃ;",
  "tika-vin13t:304_0": "Atirittaṃ na kātabbaṃ, yena yaṃ vā pure kataṃ.",
  "tika-vin13t:305_0": "82.",
  "tika-vin13t:306_0": "Kappiyaṃ gahitañcevu-ccāritaṃ hatthapāsagaṃ;",
  "tika-vin13t:307_0": "Atirittaṃ karontevaṃ, “alameta”nti bhāsatu.",
  "tika-vin13t:308_0": "83.",
  "tika-vin13t:309_0": "Na karenupasampanna-hatthagaṃ pesayitvāpi;",
  "tika-vin13t:310_0": "Kāretuṃ labbhate sabbo, bhuñjituṃ tamakārakoti.",
  "tika-vin13t:311_0": "8. Kālikaniddeso",
  "tika-vin13t:312_0": "Kālikā cāti –",
  "tika-vin13t:313_0": "84.",
  "tika-vin13t:314_0": "Paṭiggahitā cattāro, kālikā yāvakālikaṃ;",
  "tika-vin13t:315_0": "Yāmakālikaṃ sattāha-kālikaṃ yāvajīvikaṃ.",
  "tika-vin13t:316_0": "85.",
  "tika-vin13t:317_0": "Piṭṭhaṃ mūlaṃ phalaṃ khajjaṃ, goraso dhaññabhojanaṃ;",
  "tika-vin13t:318_0": "Yāgusūpappabhutayo, hontete yāvakālikā.",
  "tika-vin13t:319_0": "86.",
  "tika-vin13t:320_0": "Madhumuddikasālūka-cocamocambajambujaṃ;",
  "tika-vin13t:321_0": "Phārusaṃ naggisantattaṃ, pānakaṃ yāmakālikaṃ.",
  "tika-vin13t:322_0": "87.",
  "tika-vin13t:323_0": "Sānulomāni dhaññāni, ṭhapetvā phalajo raso;",
  "tika-vin13t:324_0": "Madhūkapupphamaññatra, sabbo puppharasopi ca.",
  "tika-vin13t:325_0": "88.",
  "tika-vin13t:326_0": "Sabbapattaraso ceva, ṭhapetvā pakkaḍākajaṃ;",
  "tika-vin13t:327_0": "Sītodamadditodicca-pāko vā yāmakāliko.",
  "tika-vin13t:328_0": "89.",
  "tika-vin13t:329_0": "Sappinonītatelāni, madhuphāṇitameva ca;",
  "tika-vin13t:330_0": "Sattāhakālikā sappi, yesaṃ maṃsamavāritaṃ.",
  "tika-vin13t:331_0": "90.",
  "tika-vin13t:332_0": "Telaṃ tilavaseraṇḍa-madhusāsapasambhavaṃ;",
  "tika-vin13t:333_0": "Khuddābhamaramadhukari-makkhikāhi kataṃ madhu;",
  "tika-vin13t:334_0": "Rasādiucchuvikati, pakkāpakkā ca phāṇitaṃ.",
  "tika-vin13t:335_0": "91.",
  "tika-vin13t:336_0": "Savatthupakkā sāmaṃ vā, vasā kāle amānusā;",
  "tika-vin13t:337_0": "Aññesaṃ na pace vatthuṃ, yāvakālikavatthunaṃ.",
  "tika-vin13t:338_0": "92.",
  "tika-vin13t:339_0": "Haliddiṃ siṅgiverañca, vacattaṃ lasuṇaṃ vacā;",
  "tika-vin13t:340_0": "Usīraṃ bhaddamuttañcātivisā kaṭurohiṇī;",
  "tika-vin13t:341_0": "Pañcamūlādikañcāpi, mūlaṃ taṃ yāvajīvikaṃ.",
  "tika-vin13t:342_0": "93.",
  "tika-vin13t:343_0": "Biḷaṅgaṃ maricaṃ goṭṭha-phalaṃ pipphali rājikā;",
  "tika-vin13t:344_0": "Tiphaleraṇḍakādīnaṃ, phalaṃ taṃ yāvajīvikaṃ.",
  "tika-vin13t:345_0": "94.",
  "tika-vin13t:346_0": "Kappāsanimbakuṭajapaṭolasulasādinaṃ;",
  "tika-vin13t:347_0": "Sūpeyyapaṇṇaṃ vajjetvā, paṇṇaṃ taṃ yāvajīvikaṃ.",
  "tika-vin13t:348_0": "95.",
  "tika-vin13t:349_0": "Ṭhapetvā ucchuniyyāsaṃ,",
  "tika-vin13t:350_0": "Sarasaṃ ucchujaṃ tacaṃ;",
  "tika-vin13t:351_0": "Niyyāso ca taco sabbo,",
  "tika-vin13t:352_0": "Loṇaṃ lohaṃ silā tathā.",
  "tika-vin13t:353_0": "96.",
  "tika-vin13t:354_0": "Suddhasitthañca sevālo, yañca kiñci sujhāpitaṃ;",
  "tika-vin13t:355_0": "Vikaṭādippabhedañca, ñātabbaṃ yāvajīvikaṃ.",
  "tika-vin13t:356_0": "97.",
  "tika-vin13t:357_0": "Mūlaṃ sāraṃ taco pheggu, paṇṇaṃ pupphaṃ phalaṃ latā;",
  "tika-vin13t:358_0": "Āhārattha masādhentaṃ, sabbaṃ taṃ yāvajīvikaṃ.",
  "tika-vin13t:359_0": "98.",
  "tika-vin13t:360_0": "Sabbakālikasambhogo, kāle sabbassa kappati;",
  "tika-vin13t:361_0": "Sati paccaye vikāle, kappate kālikattayaṃ.",
  "tika-vin13t:362_0": "99.",
  "tika-vin13t:363_0": "Kālayāmamatikkantā, pācittiṃ janayantubho;",
  "tika-vin13t:364_0": "Janayanti ubhopete, antovutthañca sannidhiṃ.",
  "tika-vin13t:365_0": "100.",
  "tika-vin13t:366_0": "Sattāhakālike satta, ahāni atināmite;",
  "tika-vin13t:367_0": "Pācitti pāḷināruḷhe, sappiādimhi dukkaṭaṃ.",
  "tika-vin13t:368_0": "101.",
  "tika-vin13t:369_0": "Nissaṭṭhaladdhaṃ makkheyya, naṅgaṃ najjhohareyya ca;",
  "tika-vin13t:370_0": "Vikappentassa sattāhe, sāmaṇerassadhiṭṭhato;",
  "tika-vin13t:371_0": "Makkhanādiñca nāpatti, aññassa dadatopi ca.",
  "tika-vin13t:372_0": "102.",
  "tika-vin13t:373_0": "Yāvakālikaādīni, saṃsaṭṭhāni sahattanā;",
  "tika-vin13t:374_0": "Gāhāpayanti sabbhāvaṃ, tasmā evamudīritaṃ.",
  "tika-vin13t:375_0": "103.",
  "tika-vin13t:376_0": "Pure paṭiggahitañca, sattāhaṃ yāvajīvikaṃ;",
  "tika-vin13t:377_0": "Sesakālikasammissaṃ, pācitti paribhuñjato.",
  "tika-vin13t:378_0": "104.",
  "tika-vin13t:379_0": "Yāvakālikasammissaṃ, itaraṃ kālikattayaṃ;",
  "tika-vin13t:380_0": "Paṭiggahitaṃ tadahu, tadaheva ca bhuñjaye.",
  "tika-vin13t:381_0": "105.",
  "tika-vin13t:382_0": "Yāmakālikasammissaṃ, sesamevaṃ vijāniyaṃ;",
  "tika-vin13t:383_0": "Sattāhakālikamissañca, sattāhaṃ kappatetaranti.",
  "tika-vin13t:384_0": "9. Paṭiggāhaniddeso",
  "tika-vin13t:385_0": "Paṭiggāhoti –",
  "tika-vin13t:386_0": "106.",
  "tika-vin13t:387_0": "Dātukāmābhihāro ca, hatthapāseraṇakkhamaṃ;",
  "tika-vin13t:388_0": "Tidhā dente dvidhā gāho, pañcaṅgevaṃ paṭiggaho.",
  "tika-vin13t:389_0": "107.",
  "tika-vin13t:390_0": "Asaṃhāriye tatthajāte, sukhume ciñcaādinaṃ;",
  "tika-vin13t:391_0": "Paṇṇe vāsayhabhāre ca, paṭiggāho na rūhati.",
  "tika-vin13t:392_0": "108.",
  "tika-vin13t:393_0": "Sikkhāmaraṇaliṅgehi, anapekkhavisaggato;",
  "tika-vin13t:394_0": "Acchedānupasampanna-dānā gāhopasammati.",
  "tika-vin13t:395_0": "109.",
  "tika-vin13t:396_0": "Appaṭiggahitaṃ sabbaṃ, pācitti paribhuñjato;",
  "tika-vin13t:397_0": "Suddhañca nātibahalaṃ, kappate udakaṃ tathā.",
  "tika-vin13t:398_0": "110.",
  "tika-vin13t:399_0": "Aṅgalaggamavicchinnaṃ, dantakkhikaṇṇagūthakaṃ;",
  "tika-vin13t:400_0": "Loṇassukheḷasiṅghāṇi-semhamuttakarīsakaṃ.",
  "tika-vin13t:401_0": "111.",
  "tika-vin13t:402_0": "Gūthamattikamuttāni, chārikañca tathāvidhe;",
  "tika-vin13t:403_0": "Sāmaṃ gahetvā seveyya, asante kappakārake.",
  "tika-vin13t:404_0": "112.",
  "tika-vin13t:405_0": "Durūpaciṇṇe rajokiṇṇe, athuggahappaṭiggahe;",
  "tika-vin13t:406_0": "Antovutthe sayaṃpakke, antopakke ca dukkaṭanti.",
  "tika-vin13t:407_0": "10. Akappiyamaṃsaniddeso",
  "tika-vin13t:408_0": "Maṃsesu ca akappiyanti –",
  "tika-vin13t:409_0": "113.",
  "tika-vin13t:410_0": "Manussahatthiassānaṃ, maṃsaṃ sunakhadīpinaṃ;",
  "tika-vin13t:411_0": "Sīhabyagghataracchānaṃ, acchassa uragassa ca.",
  "tika-vin13t:412_0": "114.",
  "tika-vin13t:413_0": "Uddissakatamaṃsañca, yañca appaṭivekkhitaṃ;",
  "tika-vin13t:414_0": "Thullaccayaṃ manussānaṃ, maṃse sesesu dukkaṭaṃ.",
  "tika-vin13t:415_0": "115.",
  "tika-vin13t:416_0": "Aṭṭhīpi lohitaṃ cammaṃ, lomamesaṃ na kappati;",
  "tika-vin13t:417_0": "Sacittakaṃva uddissa-kataṃ sesā acittakāti.",
  "tika-vin13t:418_0": "11. Nissaggiyaniddeso",
  "tika-vin13t:419_0": "Nissaggiyānīti –",
  "tika-vin13t:420_0": "116.",
  "tika-vin13t:421_0": "Arūpiyaṃ rūpiyena, rūpiyaṃ itarena ca;",
  "tika-vin13t:422_0": "Rūpiyaṃ parivatteyya, nissaggi idha rūpiyaṃ.",
  "tika-vin13t:423_0": "117.",
  "tika-vin13t:424_0": "Kahāpaṇo sajjhu siṅgī, vohārūpagamāsakaṃ;",
  "tika-vin13t:425_0": "Vatthamuttādi itaraṃ, kappaṃ dukkaṭavatthu ca.",
  "tika-vin13t:426_0": "118.",
  "tika-vin13t:427_0": "“Imaṃ gahetvā bhutvā vā, imaṃ dehi karānaya;",
  "tika-vin13t:428_0": "Demi vā”ti samāpanne, nissaggi kayavikkaye.",
  "tika-vin13t:429_0": "119.",
  "tika-vin13t:430_0": "Attano aññato lābhaṃ, saṅghassaññassa vā nataṃ;",
  "tika-vin13t:431_0": "Pariṇāmeyya nissaggi, pācitti cāpi dukkaṭaṃ.",
  "tika-vin13t:432_0": "120.",
  "tika-vin13t:433_0": "Anissajjitvā nissaggiṃ, paribhuñje na deyya vā;",
  "tika-vin13t:434_0": "Nissaṭṭhaṃ sakasaññāya, dukkaṭaṃ aññathetaranti.",
  "tika-vin13t:435_0": "12. Pācittiyaniddeso",
  "tika-vin13t:436_0": "Pācittīti –",
  "tika-vin13t:437_0": "121.",
  "tika-vin13t:438_0": "Musāvādomasāvāde, pesuññaharaṇe tathā;",
  "tika-vin13t:439_0": "Padasodhammasāgāre, ujjhāpanakakhīyane.",
  "tika-vin13t:440_0": "122.",
  "tika-vin13t:441_0": "Talasattianādarakukkuccuppādanesu ca;",
  "tika-vin13t:442_0": "Gāmappavesanāpucchā, bhojane ca paramparā.",
  "tika-vin13t:443_0": "123.",
  "tika-vin13t:444_0": "Anuddharitvā gamane, seyyaṃ senāsanāni vā;",
  "tika-vin13t:445_0": "Itthiyāddhānagamane, ekekāya nisīdane.",
  "tika-vin13t:446_0": "124.",
  "tika-vin13t:447_0": "Bhīsāpanākoṭanaaññavāde,",
  "tika-vin13t:448_0": "Vihesaduṭṭhullapakāsachāde;",
  "tika-vin13t:449_0": "Hāsodake nicchubhane vihārā,",
  "tika-vin13t:450_0": "Pācitti vuttānupakhajjasayaneti.",
  "tika-vin13t:451_0": "13. Samaṇakappaniddeso",
  "tika-vin13t:452_0": "Samaṇakappāti –",
  "tika-vin13t:453_0": "125.",
  "tika-vin13t:454_0": "Bhūtagāmasamārambhe, pācitti katakappiyaṃ;",
  "tika-vin13t:455_0": "Nakhena vāggisatthehi, bhave samaṇakappiyaṃ.",
  "tika-vin13t:456_0": "126.",
  "tika-vin13t:457_0": "Sa mūlakhandhabījagga-phaḷubījappabhāvito;",
  "tika-vin13t:458_0": "Ārambhe dukkaṭaṃ bījaṃ, bhūtagāmaviyojitaṃ.",
  "tika-vin13t:459_0": "127.",
  "tika-vin13t:460_0": "Nibbaṭṭabījaṃ nobīja-makatañcāpi kappati;",
  "tika-vin13t:461_0": "Kaṭāhabaddhabījāni, bahiddhā vāpi kāraye.",
  "tika-vin13t:462_0": "128.",
  "tika-vin13t:463_0": "Ekābaddhesu bījesu, bhājane vāpi bhūmiyaṃ;",
  "tika-vin13t:464_0": "Kate ca kappiyekasmiṃ, sabbesveva kataṃ bhave.",
  "tika-vin13t:465_0": "129.",
  "tika-vin13t:466_0": "Nikkhitte kappiyaṃ katvā, mūlapaṇṇāni jāyaruṃ;",
  "tika-vin13t:467_0": "Kappiyaṃ puna kāreyya, bhūtagāmo hi so tadā.",
  "tika-vin13t:468_0": "130.",
  "tika-vin13t:469_0": "Sapaṇṇo vā apaṇṇo vā, sevālodakasambhavo;",
  "tika-vin13t:470_0": "Cetiyādīsu sevālo, nibbaṭṭadvattipattako;",
  "tika-vin13t:471_0": "Bhūtagāmova bījampi, mūlapaṇṇe viniggate.",
  "tika-vin13t:472_0": "131.",
  "tika-vin13t:473_0": "Ghaṭādipiṭṭhe sevālo, makuḷaṃ ahichattakaṃ;",
  "tika-vin13t:474_0": "Dukkaṭasseva vatthūni, phullamabyavahārikaṃ.",
  "tika-vin13t:475_0": "132.",
  "tika-vin13t:476_0": "Lākhāniyyāsachattāni, allarukkhe vikopiya;",
  "tika-vin13t:477_0": "Gaṇhato tattha pācitti, chindato vāpi akkharaṃ.",
  "tika-vin13t:478_0": "133.",
  "tika-vin13t:479_0": "Pīḷetuṃ nāḷikerādiṃ, dārumakkaṭakādinā;",
  "tika-vin13t:480_0": "Chindituṃ gaṇṭhikaṃ kātuṃ, tiṇādiṃ na ca kappati.",
  "tika-vin13t:481_0": "134.",
  "tika-vin13t:482_0": "Bhūtagāmaṃ va bījaṃ vā, chinda bhindocināhi vā;",
  "tika-vin13t:483_0": "Phālehi vijjha paca vā, niyametvā na bhāsaye.",
  "tika-vin13t:484_0": "135.",
  "tika-vin13t:485_0": "Imaṃ karohi kappiyaṃ, imaṃ gaṇhedamāhara;",
  "tika-vin13t:486_0": "Imaṃ dehi imaṃ sodhehevaṃ vaṭṭati bhāsitunti.",
  "tika-vin13t:487_0": "14. Bhūminiddeso",
  "tika-vin13t:488_0": "Bhūmiyoti –",
  "tika-vin13t:489_0": "136.",
  "tika-vin13t:490_0": "Sammutussāvanantā ca, gonisādī gahāpati;",
  "tika-vin13t:491_0": "Kappiyā bhūmiyo yāsu, vutthaṃ pakkañca kappati.",
  "tika-vin13t:492_0": "137.",
  "tika-vin13t:493_0": "Vāsatthāya kate gehe, saṅghike vekasantake;",
  "tika-vin13t:494_0": "Kappiyā kuṭi laddhabbā, sahaseyyappahonake.",
  "tika-vin13t:495_0": "138.",
  "tika-vin13t:496_0": "Gehe saṅghassa vekassa, karamānevamīrayaṃ;",
  "tika-vin13t:497_0": "Paṭhamiṭṭhakathambhādiṃ, ṭhapeyyussāvanantikā;",
  "tika-vin13t:498_0": "“Kappiyakuṭiṃ karoma, kappiyakuṭiṃ karomā”ti.",
  "tika-vin13t:499_0": "139.",
  "tika-vin13t:500_0": "Yebhuyyenāparikkhitto, ārāmo sakalopi vā;",
  "tika-vin13t:501_0": "Vuccate “gonisādī”ti, sammutī saṅghasammatā.",
  "tika-vin13t:502_0": "140.",
  "tika-vin13t:503_0": "Bhikkhuṃ ṭhapetvā aññehi, dinno tesaṃva santako;",
  "tika-vin13t:504_0": "Atthāya kappakuṭiyā, geho gahapatī mato.",
  "tika-vin13t:505_0": "141.",
  "tika-vin13t:506_0": "Akappakuṭiyā vutthasappiādīhi missitaṃ;",
  "tika-vin13t:507_0": "Vajeyya antovutthattaṃ, purimaṃ kālikadvayaṃ.",
  "tika-vin13t:508_0": "142.",
  "tika-vin13t:509_0": "Teheva bhikkhunā pakkaṃ, kappate yāvajīvikaṃ;",
  "tika-vin13t:510_0": "Nirāmisaṃva sattāhaṃ, sāmise sāmapākatā.",
  "tika-vin13t:511_0": "143.",
  "tika-vin13t:512_0": "Ussāvanantikā yehi, thambhādīhi adhiṭṭhitā;",
  "tika-vin13t:513_0": "Tesuyevāpanītesu, tadaññesupi tiṭṭhati.",
  "tika-vin13t:514_0": "144.",
  "tika-vin13t:515_0": "Sabbesu apanītesu, bhave jahitavatthukā;",
  "tika-vin13t:516_0": "Gonisādī parikkhitte, sesā chadanavibbhamāti.",
  "tika-vin13t:517_0": "15. Upajjhācariyavattaniddeso",
  "tika-vin13t:518_0": "Upajjhācariyavattānīti –",
  "tika-vin13t:519_0": "145.",
  "tika-vin13t:520_0": "Nissāyupajjhācariye, vasamāno supesalo;",
  "tika-vin13t:521_0": "Dantakaṭṭhāsanaṃ toyaṃ, yāguṃ kāle dade sadā.",
  "tika-vin13t:522_0": "146.",
  "tika-vin13t:523_0": "Patte vattaṃ care gāma-ppavese gamanāgame;",
  "tika-vin13t:524_0": "Āsane pādapīṭhe ca, kathalopāhanacīvare.",
  "tika-vin13t:525_0": "147.",
  "tika-vin13t:526_0": "Paribhojanīyapānīya-vaccappassāvaṭhānisu;",
  "tika-vin13t:527_0": "Vihārasodhane vattaṃ, puna paññāpane tathā.",
  "tika-vin13t:528_0": "148.",
  "tika-vin13t:529_0": "Na papphoṭeyya sodhento, paṭivāte ca saṅgaṇe;",
  "tika-vin13t:530_0": "Vihāraṃ bhikkhu pānīya-sāmantā sayanāsanaṃ.",
  "tika-vin13t:531_0": "149.",
  "tika-vin13t:532_0": "Nhāne nhātassa kātabbe, raṅgapāke ca dhovane;",
  "tika-vin13t:533_0": "Sibbane cīvare theve, rajanto na vaje ṭhite.",
  "tika-vin13t:534_0": "150.",
  "tika-vin13t:535_0": "Ekaccassa anāpucchā, pattaṃ vā cīvarāni vā;",
  "tika-vin13t:536_0": "Na dadeyya na gaṇheyya, parikkhārañca kiñcanaṃ.",
  "tika-vin13t:537_0": "151.",
  "tika-vin13t:538_0": "Ekaccaṃ pacchato kātuṃ, gantuṃ vā tassa pacchato;",
  "tika-vin13t:539_0": "Piṇḍapātañca ninnetuṃ, nīharāpetumattano.",
  "tika-vin13t:540_0": "152.",
  "tika-vin13t:541_0": "Kiccayaṃ parikammaṃ vā, kesacchedañca attano;",
  "tika-vin13t:542_0": "Kārāpetuṃ va kātuṃ vā, anāpucchā na vaṭṭati.",
  "tika-vin13t:543_0": "153.",
  "tika-vin13t:544_0": "Gāmaṃ susānaṃ nissīmaṃ, disaṃ vā gantumicchato;",
  "tika-vin13t:545_0": "Attano kiccayaṃ vāpi, anāpucchā na vaṭṭati.",
  "tika-vin13t:546_0": "154.",
  "tika-vin13t:547_0": "Uppannaṃ aratiṃ diṭṭhiṃ, kukkuccaṃ vā vinodaye;",
  "tika-vin13t:548_0": "Kareyya vāpi ussukkaṃ, saṅghāyattesu kammasu.",
  "tika-vin13t:549_0": "155.",
  "tika-vin13t:550_0": "Gilānesu upaṭṭheyya, vuṭṭhānaṃ nesamāgame;",
  "tika-vin13t:551_0": "Vattabhedena sabbattha, anādarena dukkaṭanti.",
  "tika-vin13t:552_0": "16. Vaccapassāvaṭṭhānikaniddeso",
  "tika-vin13t:553_0": "Vaccapassāvaṭṭhānikanti –",
  "tika-vin13t:554_0": "156.",
  "tika-vin13t:555_0": "Na kareyya yathāvuḍḍhaṃ, vaccaṃ yātānupubbiyā;",
  "tika-vin13t:556_0": "Vaccapassāvakuṭiyo, nhānatitthañca labbhati.",
  "tika-vin13t:557_0": "157.",
  "tika-vin13t:558_0": "Paviseyyubbhajitvā no, sahasā paviseyya ca;",
  "tika-vin13t:559_0": "Ukkāsitvāvubbhajeyya, pādukāsveva saṇṭhito.",
  "tika-vin13t:560_0": "158.",
  "tika-vin13t:561_0": "Na kare nitthunaṃ vaccaṃ, dantakaṭṭhañca khādayaṃ;",
  "tika-vin13t:562_0": "Vaccapassāvadoṇīnaṃ, na kareyyubhayaṃ bahi.",
  "tika-vin13t:563_0": "159.",
  "tika-vin13t:564_0": "Kūpe kaṭṭhaṃ na pāteyya, kheḷaṃ passāvadoṇiyā;",
  "tika-vin13t:565_0": "Nāvalekheyya pharuse-nuhatañcāpi dhovaye.",
  "tika-vin13t:566_0": "160.",
  "tika-vin13t:567_0": "Na nikkhameyya sahasā-vubbhajitvā na nikkhame;",
  "tika-vin13t:568_0": "Capu capu nācameyya, uklāpañca visodhayeti.",
  "tika-vin13t:569_0": "17. Āpucchakaraṇaniddeso",
  "tika-vin13t:570_0": "Āpucchakaraṇanti –",
  "tika-vin13t:571_0": "161.",
  "tika-vin13t:572_0": "Anajjhiṭṭhova therena, pātimokkhaṃ na uddise;",
  "tika-vin13t:573_0": "Dhammaṃ na kathaye pañhaṃ, na pucche na ca vissaje.",
  "tika-vin13t:574_0": "162.",
  "tika-vin13t:575_0": "Āpucchitvā kathentassa, puna vuḍḍhatarāgame;",
  "tika-vin13t:576_0": "Puna āpucchanaṃ natthi, bhattagge cānumodato.",
  "tika-vin13t:577_0": "163.",
  "tika-vin13t:578_0": "Vasanto ca anāpucchā, vuḍḍhenekavihārake;",
  "tika-vin13t:579_0": "Na sajjhāyeyya uddesaṃ, paripucchañca no dade.",
  "tika-vin13t:580_0": "164.",
  "tika-vin13t:581_0": "Dhammaṃ na bhāsaye dīpaṃ, na kare na ca vijjhape;",
  "tika-vin13t:582_0": "Vātapānaṃ kavāṭaṃ vā, vivareyya thakeyya ca.",
  "tika-vin13t:583_0": "165.",
  "tika-vin13t:584_0": "Caṅkame caṅkamantopi, vuḍḍhena parivattaye;",
  "tika-vin13t:585_0": "Yena vuḍḍho sa saṅghāṭi-kaṇṇenenaṃ na ghaṭṭayeti.",
  "tika-vin13t:586_0": "18. Nagganiddeso",
  "tika-vin13t:587_0": "Naggoti –",
  "tika-vin13t:588_0": "166.",
  "tika-vin13t:589_0": "Naggo maggaṃ vaje bhuñje, pive khāde na sāyaye;",
  "tika-vin13t:590_0": "Na gaṇhe na dade neva, vande vandāpayeyya vā.",
  "tika-vin13t:591_0": "167.",
  "tika-vin13t:592_0": "Parikammaṃ na kāreyya, na kare paṭichādisu;",
  "tika-vin13t:593_0": "Parikamme duve vattha-cchādi sabbattha kappiyāti.",
  "tika-vin13t:594_0": "19. Nhānakappaniddeso",
  "tika-vin13t:595_0": "Nhānakappoti –",
  "tika-vin13t:596_0": "168.",
  "tika-vin13t:597_0": "Na ca nhāyeyya therānaṃ, puratopari vā tathā;",
  "tika-vin13t:598_0": "Dadeyya otarantānaṃ, maggamuttaramānako.",
  "tika-vin13t:599_0": "169.",
  "tika-vin13t:600_0": "Kuṭṭatthambhataruṭṭāne, nhāyamāno na ghaṃsaye;",
  "tika-vin13t:601_0": "Kāyaṃ gandhabbahatthena, kuruvindakasuttiyā.",
  "tika-vin13t:602_0": "170.",
  "tika-vin13t:603_0": "Mallakenāññamaññaṃ vā, sarīrena na ghaṃsaye;",
  "tika-vin13t:604_0": "Kapāliṭṭhakakhaṇḍāni, vatthavaṭṭi ca vaṭṭati.",
  "tika-vin13t:605_0": "171.",
  "tika-vin13t:606_0": "Sabbesaṃ puthupāṇī cā-kallassākatamallakaṃ;",
  "tika-vin13t:607_0": "Pāsāṇapheṇakathalā, kappanti pādaghaṃsaneti.",
  "tika-vin13t:608_0": "20. Avandiyaniddeso",
  "tika-vin13t:609_0": "Avandiyoti –",
  "tika-vin13t:610_0": "172.",
  "tika-vin13t:611_0": "Ukkhittānupasampanna-nānāsaṃvāsaitthiyo;",
  "tika-vin13t:612_0": "Navo ca garukaṭṭho ca, paṇḍako ca avandiyāti.",
  "tika-vin13t:613_0": "21. Cammaniddeso",
  "tika-vin13t:614_0": "Cammanti –",
  "tika-vin13t:615_0": "173.",
  "tika-vin13t:616_0": "Migājeḷakacammāni, kappanti paribhuñjituṃ;",
  "tika-vin13t:617_0": "Rohiteṇipasadā ca, kuruṅgā migajātikā.",
  "tika-vin13t:618_0": "174.",
  "tika-vin13t:619_0": "Anuññātattayā aññaṃ, cammaṃ dukkaṭavatthukaṃ;",
  "tika-vin13t:620_0": "Thavikopāhane cammaṃ, sabbaṃ kappatimānusanti.",
  "tika-vin13t:621_0": "22. Upāhananiddeso",
  "tika-vin13t:622_0": "Upāhanā cevāti –",
  "tika-vin13t:623_0": "175.",
  "tika-vin13t:624_0": "Majjhadese na kappanti, gaṇaṅgaṇūpāhanā navā;",
  "tika-vin13t:625_0": "Sabbassa kappantārāme, sabbatthākallakassa ca.",
  "tika-vin13t:626_0": "176.",
  "tika-vin13t:627_0": "Sabbanīlakaodātapītalohitakaṇhakā;",
  "tika-vin13t:628_0": "Mahāraṅgamahānāma-raṅgarattā cupāhanā.",
  "tika-vin13t:629_0": "177.",
  "tika-vin13t:630_0": "Sabbamañjeṭṭhikā citrā, nīlapītādivaddhikā;",
  "tika-vin13t:631_0": "Tittirapattikā meṇḍa-ajavisāṇavaddhikā.",
  "tika-vin13t:632_0": "178.",
  "tika-vin13t:633_0": "Khallabaddhā puṭabaddhā, tūlapuṇṇā cupāhanā;",
  "tika-vin13t:634_0": "Pāliguṇṭhimakā mora-piñchena parisibbitā.",
  "tika-vin13t:635_0": "179.",
  "tika-vin13t:636_0": "Vicchikāḷikatā sīhabyagghuddājinadīpinaṃ;",
  "tika-vin13t:637_0": "Majjārakāḷakolūkacammehi ca parikkhaṭā;",
  "tika-vin13t:638_0": "Pādukā saṅkamanīyā, koci dhāreyya dukkaṭaṃ.",
  "tika-vin13t:639_0": "180.",
  "tika-vin13t:640_0": "Nīlādivaṇṇaṃ sakalaṃ, puñchitvā vekadesakaṃ;",
  "tika-vin13t:641_0": "Upāhanā vaḷañjeyya, hāretvā khallakādikanti.",
  "tika-vin13t:642_0": "23. Anolokiyaniddeso",
  "tika-vin13t:643_0": "Anolokiyanti –",
  "tika-vin13t:644_0": "181.",
  "tika-vin13t:645_0": "Sāratto itthiyā yoniṃ, mukhaṃ vā bhikkhadāyiyā;",
  "tika-vin13t:646_0": "Parassa pattamujjhānasaññī vā attano mukhaṃ;",
  "tika-vin13t:647_0": "Ādāsodakapatte vā, olokeyyassa dukkaṭanti.",
  "tika-vin13t:648_0": "24. Añjanīniddeso",
  "tika-vin13t:649_0": "Añjanīti –",
  "tika-vin13t:650_0": "182.",
  "tika-vin13t:651_0": "Vaṭṭāṭṭhasoḷasaṃsā vā, maṭṭhā vaṭṭati añjanī;",
  "tika-vin13t:652_0": "Tissopi mūle gīvāyaṃ, lekhā ekāva bandhituṃ.",
  "tika-vin13t:653_0": "183.",
  "tika-vin13t:654_0": "Yaṃ kiñci rūpaṃ mālādikammaṃ makaradantakaṃ;",
  "tika-vin13t:655_0": "Gomuttakaḍḍhacandādi-vikāraṃ nettha vaṭṭati.",
  "tika-vin13t:656_0": "184.",
  "tika-vin13t:657_0": "Labbhekavaṇṇasuttena, sibbituṃ thavikā tathā;",
  "tika-vin13t:658_0": "Sipāṭi kuñcikākoso, salākāpi acittakā.",
  "tika-vin13t:659_0": "185.",
  "tika-vin13t:660_0": "Saṅkhanābhivisāṇaṭṭhi-naḷadantamayā tathā;",
  "tika-vin13t:661_0": "Phalakaṭṭhamayā veḷu-lākhālohamayāpi ca.",
  "tika-vin13t:662_0": "186.",
  "tika-vin13t:663_0": "Añjaniyo salākāyo, dhūmanettā ca labbhare;",
  "tika-vin13t:664_0": "Tathā satthakadaṇḍāni, natthudānā ca tammayāti.",
  "tika-vin13t:665_0": "25. Akappiyasayananiddeso",
  "tika-vin13t:666_0": "Akappiyasayanānīti –",
  "tika-vin13t:667_0": "187.",
  "tika-vin13t:668_0": "Āsandī tūlī pallaṅko, paṭikaṃ gonacittakaṃ;",
  "tika-vin13t:669_0": "Paṭalī vikatī udda-lomī ekantalomikā.",
  "tika-vin13t:670_0": "188.",
  "tika-vin13t:671_0": "Kuttaṃ koseyyaṃ kaṭṭissaṃ, hatthiassarathattharā;",
  "tika-vin13t:672_0": "Jinappaveṇikadalī-migappavaraattharā.",
  "tika-vin13t:673_0": "189.",
  "tika-vin13t:674_0": "Salohitavitānañcu-bhatorattūpadhānakaṃ;",
  "tika-vin13t:675_0": "Akappiyāni etāni, dukkaṭaṃ paribhuñjato.",
  "tika-vin13t:676_0": "190.",
  "tika-vin13t:677_0": "Āsandādittayā sese, labbhate gihisantake;",
  "tika-vin13t:678_0": "Dhammāsane ca bhattagge, ghare cāpi nisīdituṃ;",
  "tika-vin13t:679_0": "Bhūmattharaṇasaṅkhepe, sayituñcāpi kappati.",
  "tika-vin13t:680_0": "191.",
  "tika-vin13t:681_0": "Caturaṃsapīṭhā sattaṅgā, pañcaṅgā uccapādakā;",
  "tika-vin13t:682_0": "Tūlonaddhā ghareyeva, mañcapīṭhā nisīdituṃ.",
  "tika-vin13t:683_0": "192.",
  "tika-vin13t:684_0": "Coḷavākuṇṇapaṇṇānaṃ, tiṇānañceva pūritā;",
  "tika-vin13t:685_0": "Cīvaracchaviyo pañca, bhisī sabbattha kappiyā.",
  "tika-vin13t:686_0": "193.",
  "tika-vin13t:687_0": "Tūlattayaṃ bhisigabbho, lomāni migapakkhinaṃ;",
  "tika-vin13t:688_0": "Bimbohane anuññātaṃ, tūlavajjā masūrake.",
  "tika-vin13t:689_0": "194.",
  "tika-vin13t:690_0": "Manussalomamuṇṇāyaṃ, paṇṇe pupphaṃ tamālakaṃ;",
  "tika-vin13t:691_0": "Suddhaṃ na āsanañceva, labbhamappaṭivekkhitanti.",
  "tika-vin13t:692_0": "26. Samānāsanikaniddeso",
  "tika-vin13t:693_0": "Samānāsanikopi cāti –",
  "tika-vin13t:694_0": "195.",
  "tika-vin13t:695_0": "Tivassantarānuññātaṃ, bhikkhūnamekamāsanaṃ;",
  "tika-vin13t:696_0": "Sattavassativassehi, pañcavasso nisīdituṃ.",
  "tika-vin13t:697_0": "196.",
  "tika-vin13t:698_0": "Ṭhapetvā paṇḍakaṃ itthiṃ, ubhatobyañjanaṃ muni;",
  "tika-vin13t:699_0": "Dīghāsane anuññāsi, sabbeheva nisīdituṃ.",
  "tika-vin13t:700_0": "197.",
  "tika-vin13t:701_0": "Antaṃ dīghāsanaṃ tiṇṇaṃ, yaṃ pahoti nisīdituṃ;",
  "tika-vin13t:702_0": "Mañcake vāpi pīṭhe vā, dvinnaṃ labbhaṃ nisīditunti.",
  "tika-vin13t:703_0": "27. Asaṃvāsikaniddeso",
  "tika-vin13t:704_0": "Asaṃvāsiko cāti –",
  "tika-vin13t:705_0": "198.",
  "tika-vin13t:706_0": "Ukkhittonupasampanno, bhikkhunī chinnamūlako;",
  "tika-vin13t:707_0": "Nānāsaṃvāsanissīma-ṭṭhitavehāyasaṇṭhitā;",
  "tika-vin13t:708_0": "Ekādasa abhabbā ca, asaṃvāsāti dīpitāti.",
  "tika-vin13t:709_0": "28. Kammaniddeso",
  "tika-vin13t:710_0": "Kammañcāti –",
  "tika-vin13t:711_0": "199.",
  "tika-vin13t:712_0": "Vaggena adhammakammaṃ, samaggena adhammikaṃ;",
  "tika-vin13t:713_0": "Vaggena dhammakammañca, samaggena ca dhammikaṃ;",
  "tika-vin13t:714_0": "Catutthaṃyevānuññātaṃ, sesakammesu dukkaṭaṃ.",
  "tika-vin13t:715_0": "200.",
  "tika-vin13t:716_0": "Catuvaggo pañcavaggo, dasavīsativaggiko;",
  "tika-vin13t:717_0": "Tirekavīsativaggo, pañca saṅghā vibhāvitā.",
  "tika-vin13t:718_0": "201.",
  "tika-vin13t:719_0": "Catuvaggettha abbhānu-pasampadāpavāraṇā;",
  "tika-vin13t:720_0": "Pañcavaggo ca abbhānaṃ, majjhadesupasampadaṃ.",
  "tika-vin13t:721_0": "202.",
  "tika-vin13t:722_0": "Dasavaggo ca abbhānaṃ, ṭhapetvā sabbakammiko;",
  "tika-vin13t:723_0": "Itaro sabbakammesu, kammappattoti dīpito.",
  "tika-vin13t:724_0": "203.",
  "tika-vin13t:725_0": "Catuvaggena kattabbe, cattāro pakatattakā;",
  "tika-vin13t:726_0": "Kammappattā pare chandā-rahā sesepyayaṃ nayo.",
  "tika-vin13t:727_0": "204.",
  "tika-vin13t:728_0": "Catuvaggādikattabbaṃ, asaṃvāsakammāraha;",
  "tika-vin13t:729_0": "Garukaṭṭhesvaññataraṃ, katvāna gaṇapūrakaṃ;",
  "tika-vin13t:730_0": "Parivāsādikaṃ kammaṃ, kataṃ kuppañca dukkaṭaṃ.",
  "tika-vin13t:731_0": "205.",
  "tika-vin13t:732_0": "Adhammakammaṃ vāreyya, antarāye duve tayo;",
  "tika-vin13t:733_0": "Diṭṭhāvimekodhiṭṭhānaṃ, vārenteva tatodhikā.",
  "tika-vin13t:734_0": "206.",
  "tika-vin13t:735_0": "Kammārahā asaṃvāsā, khittacittadukhaṭṭitā;",
  "tika-vin13t:736_0": "Etesaṃ saṅghamajjhamhi, paṭikkhepo na ruhati.",
  "tika-vin13t:737_0": "207.",
  "tika-vin13t:738_0": "Pakatattekasīmaṭṭha-samasaṃvāsabhikkhuno;",
  "tika-vin13t:739_0": "Ārocentassantamaso-nantarassāpi rūhati.",
  "tika-vin13t:740_0": "208.",
  "tika-vin13t:741_0": "Kopetuṃ dhammikaṃ kammaṃ, paṭikkoseyya sammukhā;",
  "tika-vin13t:742_0": "Tirokkhā kāyasāmaggiṃ, chandaṃ no deyya dukkaṭanti.",
  "tika-vin13t:743_0": "29. Micchājīvavivajjanāniddeso",
  "tika-vin13t:744_0": "Micchājīvavivajjanāti –",
  "tika-vin13t:745_0": "209.",
  "tika-vin13t:746_0": "Dāruṃ veḷuṃ phalaṃ pupphaṃ, cuṇṇaṃ nhānamukhodakaṃ;",
  "tika-vin13t:747_0": "Mattikādantakaṭṭhādiṃ, na dade kulasaṅgahā.",
  "tika-vin13t:748_0": "210.",
  "tika-vin13t:749_0": "Pāribhaṭakatāmugga-sūpyatāvatthuvijjayā;",
  "tika-vin13t:750_0": "Paheṇadūtakammena, jaṅghapesaniyena vā.",
  "tika-vin13t:751_0": "211.",
  "tika-vin13t:752_0": "Anuppadānappaṭipiṇḍa-vejjakammena vā pana;",
  "tika-vin13t:753_0": "Nāññena vāpi sambuddhappaṭikuṭṭhena jīvaye.",
  "tika-vin13t:754_0": "212.",
  "tika-vin13t:755_0": "Viññattinesanābhūtullapanākuhanādihi;",
  "tika-vin13t:756_0": "Kuladūsādinuppannapaccaye parivajjayeti.",
  "tika-vin13t:757_0": "30. Vattaniddeso",
  "tika-vin13t:758_0": "Vattanti –",
  "tika-vin13t:759_0": "213.",
  "tika-vin13t:760_0": "Āgantuko na ārāmaṃ, pavise saupāhano;",
  "tika-vin13t:761_0": "Sachattoguṇṭhito sīse, karitvā vāpi cīvaraṃ.",
  "tika-vin13t:762_0": "214.",
  "tika-vin13t:763_0": "Pānīyena na dhoveyya, pāde vuḍḍhatarepi ca;",
  "tika-vin13t:764_0": "Āvāsikebhivādeyya, puccheyya sayanāsanaṃ.",
  "tika-vin13t:765_0": "215.",
  "tika-vin13t:766_0": "Gamiko paṭisāmetvā, dārumattikabhaṇḍakaṃ;",
  "tika-vin13t:767_0": "Vihārañca thaketvāna, āpuccha sayanāsanaṃ.",
  "tika-vin13t:768_0": "216.",
  "tika-vin13t:769_0": "Āpucchitabbe asati, saṃgopetvāna sādhukaṃ;",
  "tika-vin13t:770_0": "Pakkameyyaññathā tassa, pakkantuṃ na ca kappati.",
  "tika-vin13t:771_0": "217.",
  "tika-vin13t:772_0": "Āvāsiko paññāpeyya, vuḍḍhāgantussa āsanaṃ;",
  "tika-vin13t:773_0": "Upanikkhipe pādoda-ppabhutiṃ pattacīvaraṃ.",
  "tika-vin13t:774_0": "218.",
  "tika-vin13t:775_0": "Paccuggantvāna gaṇheyya, pānīyena ca pucchaye;",
  "tika-vin13t:776_0": "Āgantukebhivādeyya, paññape sayanāsanaṃ.",
  "tika-vin13t:777_0": "219.",
  "tika-vin13t:778_0": "Ajjhāvutthamavutthaṃ vā, gocarāgocaraṃ vade;",
  "tika-vin13t:779_0": "Vaccapassāvaṭhānāni, katikaṃ sekkhasammutiṃ.",
  "tika-vin13t:780_0": "220.",
  "tika-vin13t:781_0": "Pavesanikkhame kālaṃ, paribhojiyapāniyaṃ;",
  "tika-vin13t:782_0": "Nisinnova navakassa, etaṃ sabbaṃ samuddiseti.",
  "tika-vin13t:783_0": "31. Vikappanāniddeso",
  "tika-vin13t:784_0": "Vikappanā cevāti –",
  "tika-vin13t:785_0": "221.",
  "tika-vin13t:786_0": "Sammukhā parammukhāti, duve vuttā vikappanā;",
  "tika-vin13t:787_0": "Sammukhāya vikappento, byattassekassa santike;",
  "tika-vin13t:788_0": "“Imaṃ cīvaraṃ tuyhaṃ, vikappemī”ti bhāsaye.",
  "tika-vin13t:789_0": "222.",
  "tika-vin13t:790_0": "Ettāvatā nidhetuṃva, kappatī na ca kappati;",
  "tika-vin13t:791_0": "Paribhogādikaṃ tena, appaccuddhaṭabhāvato.",
  "tika-vin13t:792_0": "223. “Mayhaṃ santakaṃ paribhuñja vā vissajjehi vā yathāpaccayaṃ vā karohī”ti –",
  "tika-vin13t:793_0": "Tena paccuddhaṭeyeva, paribhogādi kappati.",
  "tika-vin13t:794_0": "224.",
  "tika-vin13t:795_0": "Aparā sammukhāvekā, bhikkhussekassa santike;",
  "tika-vin13t:796_0": "Gahetvā nāmamekassa, pañcannaṃ sahadhamminaṃ.",
  "tika-vin13t:797_0": "225.",
  "tika-vin13t:797_1": "“Imaṃ cīvaraṃ tissassa bhikkhuno,",
  "tika-vin13t:797_2": "tissāya bhikkhuniyā,",
  "tika-vin13t:797_3": "tissassa sāmaṇerassa,",
  "tika-vin13t:797_4": "tissāya sāmaṇeriyā,",
  "tika-vin13t:797_5": "tissāya sikkhamānāya vikappemī”ti vattabbaṃ.",
  "tika-vin13t:798_0": "Tena bhikkhunā “tissassa bhikkhuno,",
  "tika-vin13t:798_1": "tissāya bhikkhuniyā,",
  "tika-vin13t:798_2": "tissassa sāmaṇerassa,",
  "tika-vin13t:798_3": "tissāya sāmaṇeriyā,",
  "tika-vin13t:798_4": "tissāya sikkhamānāya santakaṃ paribhuñja vā vissajjehi vā yathāpaccayaṃ vā karohī”ti vattabbaṃ.",
  "tika-vin13t:799_0": "226.",
  "tika-vin13t:800_0": "Parammukhāvikappane-kassantikevamīraye;",
  "tika-vin13t:801_0": "“Imaṃ cīvaraṃ tuyhaṃ vikappanatthāya dammī”ti.",
  "tika-vin13t:802_0": "227.",
  "tika-vin13t:802_1": "Tena vattabbo “ko te mitto vā sandiṭṭho vā”ti.",
  "tika-vin13t:802_2": "Itarena cevaṃ vattabbaṃ “tisso bhikkhū”ti vā “tissā bhikkhunī”ti vā “tisso sāmaṇero”ti vā “tissā sāmaṇerī”ti vā “tissā sikkhamānā”ti vā.",
  "tika-vin13t:803_0": "Puna tena “ahaṃ tissassa tissāya vā dammī”ti vikappetvā teneva “tissassa bhikkhuno,",
  "tika-vin13t:803_1": "tissāya bhikkhuniyā,",
  "tika-vin13t:803_2": "tissassa sāmaṇerassa,",
  "tika-vin13t:803_3": "tissāya sāmaṇeriyā,",
  "tika-vin13t:803_4": "tissāya sikkhamānāya santakaṃ paribhuñja vā vissajjehi vā yathāpaccayaṃ vā karohī”ti paccuddharitabbaṃ.",
  "tika-vin13t:804_0": "228.",
  "tika-vin13t:805_0": "Dūrasantikattekattabahubhāvaṃ vijāniya;",
  "tika-vin13t:806_0": "“Etaṃ ima”nti “etāni, imānī”tettha yojaye.",
  "tika-vin13t:807_0": "229.",
  "tika-vin13t:808_0": "Dasāhaṃ māsamekaṃ vā, pañca vā kathinatthate;",
  "tika-vin13t:809_0": "Pāripūratthamūnassa, paccāsā sati māsakaṃ;",
  "tika-vin13t:810_0": "Nuppādayati nissaggiṃ, nādhiṭṭhitavikappitanti.",
  "tika-vin13t:811_0": "32. Nissayaniddeso",
  "tika-vin13t:812_0": "Nissayoti –",
  "tika-vin13t:813_0": "230.",
  "tika-vin13t:814_0": "Byattassa pañcavassassa, natthi nissaya kāriyaṃ;",
  "tika-vin13t:815_0": "Yāvajīvampi abyatto, nissitoyeva jīvati.",
  "tika-vin13t:816_0": "231.",
  "tika-vin13t:817_0": "Ekaṃsaṃ cīvaraṃ katvā, paggaṇhitvāna añjaliṃ;",
  "tika-vin13t:818_0": "Ukkuṭikaṃ nisīditvā, vade yāvatatīyakaṃ;",
  "tika-vin13t:819_0": "“Ācariyo me, bhante, hohi,",
  "tika-vin13t:820_0": "Āyasmato nissāya vacchāmī”ti.",
  "tika-vin13t:821_0": "232.",
  "tika-vin13t:822_0": "Pakkante pakkhasaṅkante, vibbhante vāpi nissayo;",
  "tika-vin13t:823_0": "Maraṇāṇattupajjhāya-samodhānehi sammati.",
  "tika-vin13t:824_0": "233.",
  "tika-vin13t:825_0": "Nissāya na vaselajjiṃ, apubbaṃ ṭhānamāgato;",
  "tika-vin13t:826_0": "Āgame catupañcāhaṃ, ñātuṃ bhikkhusabhāgataṃ.",
  "tika-vin13t:827_0": "234.",
  "tika-vin13t:828_0": "Addhikassa gilānassa, gilānupaṭṭhakassa ca;",
  "tika-vin13t:829_0": "Yācitassa araññe vā, sallakkhantena phāsukaṃ;",
  "tika-vin13t:830_0": "Sabhāge dāyakesante, vasituṃ tāva labbhatīti.",
  "tika-vin13t:831_0": "33. Kāyabandhananiddeso",
  "tika-vin13t:832_0": "Kāyabandhananti –",
  "tika-vin13t:833_0": "235.",
  "tika-vin13t:834_0": "Akāyabandhano gāmaṃ, dukkaṭaṃ paviseyya ce;",
  "tika-vin13t:835_0": "Bandheyya yattha sarati, tatthevāsatiyā gato.",
  "tika-vin13t:836_0": "236.",
  "tika-vin13t:837_0": "Paṭṭikā sūkarantanti, duvidhaṃ kāyabandhanaṃ;",
  "tika-vin13t:838_0": "Dussapaṭṭo ca rajju ca, ekā tadanulomikā.",
  "tika-vin13t:839_0": "237.",
  "tika-vin13t:840_0": "Macchakaṇṭakakhajjūrī-pattā maṭṭhā ca paṭṭikā;",
  "tika-vin13t:841_0": "Labbhā dasā catassopi, ante diguṇasuttakaṃ.",
  "tika-vin13t:842_0": "238.",
  "tika-vin13t:843_0": "Mālādiṃ kakkaṭacchādiṃ, dassetvā guṇasuttaka;",
  "tika-vin13t:844_0": "Koṭṭitā kuñjaracchādiṃ, paṭṭikā na ca kappati.",
  "tika-vin13t:845_0": "239.",
  "tika-vin13t:846_0": "Ghaṭakaṃ makaramukhādiṃ, na kappanti dasāmukhe;",
  "tika-vin13t:847_0": "Ubhante ghaṭakā lekhā, vidhe aññañca cittakaṃ.",
  "tika-vin13t:848_0": "240.",
  "tika-vin13t:849_0": "Deḍḍubhakañca murajaṃ, maddavīṇaṃ kalābukaṃ;",
  "tika-vin13t:850_0": "Na kappanti dasāsu dve, majjhimāyeva kappare.",
  "tika-vin13t:851_0": "241.",
  "tika-vin13t:852_0": "Veḷudantavisāṇaṭṭhikaṭṭhalākhāphalāmayā;",
  "tika-vin13t:853_0": "Saṅkhanābhimayā suttanaḷalohamayāpi ca;",
  "tika-vin13t:854_0": "Vidhā kappanti kappiyā, gaṇṭhiyo cāpi tammayāti.",
  "tika-vin13t:855_0": "Paṭhamabhāṇavāraṃ niṭṭhitaṃ.",
  "tika-vin13t:856_0": "34. Pathavīniddeso",
  "tika-vin13t:857_0": "Pathavī cāti –",
  "tika-vin13t:858_0": "242.",
  "tika-vin13t:859_0": "Jātājātāti duvidhā, suddhamattikapaṃsukā;",
  "tika-vin13t:860_0": "Jātādaḍḍhā ca pathavī, bahumattikapaṃsukā;",
  "tika-vin13t:861_0": "Cātumāsādhikovaṭṭhapaṃsumattikarāsi ca.",
  "tika-vin13t:862_0": "243.",
  "tika-vin13t:863_0": "Suddhasakkharapāsāṇamarumbakathalavālukā;",
  "tika-vin13t:864_0": "Daḍḍhā ca bhūmi yebhuyyasakkharādimahīpi ca;",
  "tika-vin13t:865_0": "Dutiyā vuttarāsi ca, cātumāsomavaṭṭhako.",
  "tika-vin13t:866_0": "244.",
  "tika-vin13t:867_0": "Dve bhāgā tīsu bhāgesu, mattikā yassa bhūmiyā;",
  "tika-vin13t:868_0": "Yebhuyyamattikā esā, sesesupi ayaṃ nayo.",
  "tika-vin13t:869_0": "245.",
  "tika-vin13t:870_0": "Pācitti khaṇane jāte, jātasaññissa dukkaṭaṃ;",
  "tika-vin13t:871_0": "Dveḷhassājātasaññissa, nāpattāṇāpane tathā.",
  "tika-vin13t:872_0": "246.",
  "tika-vin13t:873_0": "Pahāre pahārāpatti, khaṇamānassa attanā;",
  "tika-vin13t:874_0": "Ekāyāṇattiyā ekā, nānāṇattīsu vācaso.",
  "tika-vin13t:875_0": "247.",
  "tika-vin13t:876_0": "“Imaṃ ṭhānamimaṃ kandamidha vāpiṃ khaṇettha ca;",
  "tika-vin13t:877_0": "Jālehaggi”nti vā vattuṃ, niyametvā na vaṭṭati.",
  "tika-vin13t:878_0": "248.",
  "tika-vin13t:879_0": "“Thambhassimassāvāṭaṃ vā, mattikaṃ jāna māhara;",
  "tika-vin13t:880_0": "Karohi kappiyañce”ti, vacanaṃ vaṭṭatedisaṃ.",
  "tika-vin13t:881_0": "249.",
  "tika-vin13t:882_0": "Asambaddhaṃ pathaviyā, sukkhakaddamaādikaṃ;",
  "tika-vin13t:883_0": "Kopetuṃ tanukaṃ labbhamussiñcanīyakaddamaṃ.",
  "tika-vin13t:884_0": "250.",
  "tika-vin13t:885_0": "Gaṇḍuppādaṃ upacikāmattikaṃ mūsikukkiraṃ;",
  "tika-vin13t:886_0": "Cātumāsādhikovaṭṭhaṃ, leḍḍādiñca na kopaye.",
  "tika-vin13t:887_0": "251.",
  "tika-vin13t:888_0": "Patite vāpiādīnaṃ, kūle udakasantike;",
  "tika-vin13t:889_0": "Pāsāṇe ca raje lagge, patite navasoṇḍiyā.",
  "tika-vin13t:890_0": "252.",
  "tika-vin13t:891_0": "Vammike mattikākuṭṭe, abbhokāsuṭṭhite tathā;",
  "tika-vin13t:892_0": "Yebhuyyakathalaṭṭhāne, tiṭṭhatiṭṭhakakuṭṭako.",
  "tika-vin13t:893_0": "253.",
  "tika-vin13t:894_0": "Thambhādiṃ gaṇhituṃ bhūmiṃ, sañcāletvā vikopayaṃ;",
  "tika-vin13t:895_0": "Dhārāya bhindituṃ bhūmiṃ, kātuṃ vā visamaṃ samaṃ.",
  "tika-vin13t:896_0": "254.",
  "tika-vin13t:897_0": "Sammuñjanīhi ghaṃsituṃ, kaṇṭakādiṃ pavesituṃ;",
  "tika-vin13t:898_0": "Dassessāmīti bhindanto, bhūmiṃ caṅkamituṃ padaṃ.",
  "tika-vin13t:899_0": "255.",
  "tika-vin13t:900_0": "Ghaṃsituṃ aṅgapaccaṅgaṃ, kaṇḍurogī taṭādisu;",
  "tika-vin13t:901_0": "Hatthaṃ vā dhovituṃ bhūmiṃ, ghaṃsituṃ na ca kappati.",
  "tika-vin13t:902_0": "256.",
  "tika-vin13t:903_0": "Thambhādiujukuddhāro, pāsāṇādipavaṭṭanaṃ;",
  "tika-vin13t:904_0": "Sākhādikaḍḍhanaṃ rukkhalatācchedanaphālanaṃ.",
  "tika-vin13t:905_0": "257.",
  "tika-vin13t:906_0": "Seko passāvaādīnaṃ, suddhacittassa vaṭṭati;",
  "tika-vin13t:907_0": "Allahatthaṃ ṭhapetvāna, rajaggāho ca bhūmiyā.",
  "tika-vin13t:908_0": "258.",
  "tika-vin13t:909_0": "Aggissa anupādāne, kapāle iṭṭhakāya vā;",
  "tika-vin13t:910_0": "Pātetuṃ labbhate aggiṃ, bhūmiyaṃ vāvase satīti.",
  "tika-vin13t:911_0": "35. Parikkhāraniddeso",
  "tika-vin13t:912_0": "Parikkhāroti –",
  "tika-vin13t:913_0": "259.",
  "tika-vin13t:914_0": "Pañcavaṇṇehi suttehi, anto bahi ca sibbituṃ;",
  "tika-vin13t:915_0": "Girikūṭaḍḍhacandādiṃ, chatte paṇṇe ca chindituṃ.",
  "tika-vin13t:916_0": "260.",
  "tika-vin13t:917_0": "Ghaṭakaṃ vāḷarūpaṃ vā, daṇḍe lekhā na vaṭṭati;",
  "tika-vin13t:918_0": "Vaṭṭatī daṇḍabundamhi, ahicchattakasādisaṃ.",
  "tika-vin13t:919_0": "261.",
  "tika-vin13t:920_0": "Sibbituṃ ekavaṇṇena, pañjaraṃ vā vinandhituṃ;",
  "tika-vin13t:921_0": "Thiratthaṃ vaṭṭatī chatte, daṇḍe lekhāva bandhituṃ.",
  "tika-vin13t:922_0": "262.",
  "tika-vin13t:923_0": "Ante paṭṭamukhe vāpi, veṇi saṅkhalikāpi vā;",
  "tika-vin13t:924_0": "Sūcivikāramaññaṃ vā, cīvare na ca kappati;",
  "tika-vin13t:925_0": "Kappabinduvikārampi, pāḷikaṇṇikaādikaṃ.",
  "tika-vin13t:926_0": "263.",
  "tika-vin13t:927_0": "Gaṇṭhipāsakapaṭṭāpi, catukkoṇāva agghiyaṃ;",
  "tika-vin13t:928_0": "Muggaro kakkaṭacchādi-vikāraṃ nettha vaṭṭati.",
  "tika-vin13t:929_0": "264.",
  "tika-vin13t:930_0": "Koṇasuttā ca pīḷakā, duviññeyyāva kappare;",
  "tika-vin13t:931_0": "Gandhaṃ telaṃ va lākhaṃ vā, rajane na ca pakkhipe.",
  "tika-vin13t:932_0": "265.",
  "tika-vin13t:933_0": "Rattaṃ saṅkhena maṇinā, ghaṭṭeyyaññena vā na ca;",
  "tika-vin13t:934_0": "Ghaṃseyya doṇiyaṃ katvā, pahāre na ca muṭṭhinā.",
  "tika-vin13t:935_0": "266.",
  "tika-vin13t:936_0": "Kaṇṇakoṇakasuttāni, ratte chindeyya cīvare;",
  "tika-vin13t:937_0": "Lekhā na vaṭṭatī dhamma-karaṇe chattavaṭṭiyaṃ.",
  "tika-vin13t:938_0": "267.",
  "tika-vin13t:939_0": "Lekhaṃ ṭhapetvā maṇikā, pīḷakā kuñcikāya ca;",
  "tika-vin13t:940_0": "Pipphale ca pariccheda-lekhā daṇḍamhi vaṭṭati.",
  "tika-vin13t:941_0": "268.",
  "tika-vin13t:942_0": "Mālādyaraṇiyaṃ patta-maṇḍale bhittikamma ca;",
  "tika-vin13t:943_0": "Heṭṭhā lekhādvayaṃ uddhaṃ, ahicchattakasādisaṃ.",
  "tika-vin13t:944_0": "269.",
  "tika-vin13t:945_0": "Hitvā kattarayaṭṭhimhi, sūcisaṇḍāsakepi ca;",
  "tika-vin13t:946_0": "Yaṃ kiñci girikūṭādi-vaṇṇamaṭṭhaṃ na vaṭṭati.",
  "tika-vin13t:947_0": "270.",
  "tika-vin13t:948_0": "Bimbohane bhisimañca-pīṭhādisayanāsane;",
  "tika-vin13t:949_0": "Sammuñjanimhi saṅkāra-chaḍḍane raṅgabhājane.",
  "tika-vin13t:950_0": "271.",
  "tika-vin13t:951_0": "Pānīyabhājane pāda-pīṭhe kathalikāya ca;",
  "tika-vin13t:952_0": "Pattādhārapidhānesu, tālavaṇṭe ca bījane;",
  "tika-vin13t:953_0": "Yaṃ kiñci mālākammādi-vaṇṇamaṭṭhamavāritaṃ.",
  "tika-vin13t:954_0": "272.",
  "tika-vin13t:955_0": "Senāsane pana dvārakavāṭādippabhedane;",
  "tika-vin13t:956_0": "Sovaṇṇamayanuññātaṃ, vaṇṇamaṭṭhamhi kā kathā.",
  "tika-vin13t:957_0": "273.",
  "tika-vin13t:958_0": "Visāṇanāḷilābvādippabhede telabhājane;",
  "tika-vin13t:959_0": "Pumitthirūparahitaṃ, vaṇṇamaṭṭhamavāritanti.",
  "tika-vin13t:960_0": "36. Bhesajjaniddeso",
  "tika-vin13t:961_0": "Bhesajjanti –",
  "tika-vin13t:962_0": "274.",
  "tika-vin13t:963_0": "Janassa kātuṃ bhesajjaṃ, dātuṃ vattuṃ na labbhati;",
  "tika-vin13t:964_0": "Bhikkhācariyaviññatti, sakehi sahadhamminaṃ.",
  "tika-vin13t:965_0": "275.",
  "tika-vin13t:966_0": "Pitūnaṃ tadupaṭṭhākabhikkhunissitabhaṇḍunaṃ;",
  "tika-vin13t:967_0": "Labbhaṃ bhesajjakaraṇaṃ, veyyāvaccakarassa ca.",
  "tika-vin13t:968_0": "276.",
  "tika-vin13t:969_0": "Mahācūḷapitāmātābhātābhaginiādinaṃ;",
  "tika-vin13t:970_0": "Tesaṃ sakenattaniye, dātabbaṃ tāvakālikaṃ.",
  "tika-vin13t:971_0": "277.",
  "tika-vin13t:972_0": "Kuladūsanaviññatti, bhesajjakaraṇādi hi;",
  "tika-vin13t:973_0": "Mātāpitūhi sambandhañātakesu na rūhati.",
  "tika-vin13t:974_0": "278.",
  "tika-vin13t:975_0": "Piṇḍapāto anāmaṭṭho, mātādīnamavārito;",
  "tika-vin13t:976_0": "Channaṃ dāmarikacorassa, dātumissariyassa ca.",
  "tika-vin13t:977_0": "279.",
  "tika-vin13t:978_0": "Tesaṃ suttodakeheva, parittaṃ kayirā nattano;",
  "tika-vin13t:979_0": "Bhaṇitabbaṃ bhaṇāpente, parittaṃ sāsanogadhaṃ.",
  "tika-vin13t:980_0": "280.",
  "tika-vin13t:981_0": "Sīlaṃ dhammaṃ parittaṃ vā, āgantvā detu bhāsatu;",
  "tika-vin13t:982_0": "Dātuṃ vattuñca labbhati, gantvā kenaci pesitoti.",
  "tika-vin13t:983_0": "37. Uggahaniddeso",
  "tika-vin13t:984_0": "Uggahoti –",
  "tika-vin13t:985_0": "281.",
  "tika-vin13t:986_0": "Kammacetiyasaṅghañña-puggalatthaṃ gaṇassa ca;",
  "tika-vin13t:987_0": "Dasabhedampi ratanaṃ, uggaṇhantassa dukkaṭaṃ.",
  "tika-vin13t:988_0": "282.",
  "tika-vin13t:989_0": "Nissaggi tesu attatthaṃ, dvīsu sesesu dukkaṭaṃ;",
  "tika-vin13t:990_0": "Anāmasitvā vutte tu, gaṇaṃ saṅghañca puggalaṃ.",
  "tika-vin13t:991_0": "283.",
  "tika-vin13t:992_0": "“Cetyassa navakammassa, dammī”ti na paṭikkhipe;",
  "tika-vin13t:993_0": "Vade kappiyakārānaṃ, “vadantevamime” iti.",
  "tika-vin13t:994_0": "284.",
  "tika-vin13t:995_0": "Khettaṃ vatthuṃ taḷākaṃ vā, dente dāsapasvādikaṃ;",
  "tika-vin13t:996_0": "Paṭikkhipitvā gaṇheyya, kappiyena kamena ca;",
  "tika-vin13t:997_0": "Khettādīni vihārassa, vutte dammīti vaṭṭati.",
  "tika-vin13t:998_0": "285.",
  "tika-vin13t:999_0": "Navamātikakedāra-taḷākakiriyānave;",
  "tika-vin13t:1000_0": "Mattikuddharaṇaṃ bandho, thirakāro ca āḷiyā.",
  "tika-vin13t:1001_0": "286.",
  "tika-vin13t:1002_0": "Tirekabhāgagahaṇaṃ, kedāre anave nave;",
  "tika-vin13t:1003_0": "Aparicchannabhāge ca, sasse “dethettake” iti;",
  "tika-vin13t:1004_0": "Kahāpaṇuṭṭhāpanañca, sabbesampi akappiyaṃ.",
  "tika-vin13t:1005_0": "287.",
  "tika-vin13t:1006_0": "Avatvā kasa vappiccādettikāya ca bhūmiyā;",
  "tika-vin13t:1007_0": "Patiṭṭhāpeti bhūmiṃ vā, bhāgo deyyoti ettako.",
  "tika-vin13t:1008_0": "288.",
  "tika-vin13t:1009_0": "Bhūmibhāge kataṃ sassaṃ, ettake gaṇhathettakaṃ;",
  "tika-vin13t:1010_0": "Gaṇhanatthaṃ vadantevaṃ, pamāṇaṃ daṇḍarajjubhi.",
  "tika-vin13t:1011_0": "289.",
  "tika-vin13t:1012_0": "Minane rakkhaṇe ṭhatvā, khale taṃnīharāpane;",
  "tika-vin13t:1013_0": "Koṭṭhādipaṭisāmane, tassevetamakappiyaṃ.",
  "tika-vin13t:1014_0": "290.",
  "tika-vin13t:1015_0": "Paṭisāmeyya pācitti, yaṃ kiñci gihisantakaṃ;",
  "tika-vin13t:1016_0": "Bhaṇḍāgārikasīsena, sacepi pitusantakaṃ.",
  "tika-vin13t:1017_0": "291.",
  "tika-vin13t:1018_0": "Pitūnaṃ kappiyaṃ vatthuṃ, avassaṃ paṭisāmiyaṃ;",
  "tika-vin13t:1019_0": "Attano santakaṃ katvā, labbhate paṭisāmituṃ.",
  "tika-vin13t:1020_0": "292.",
  "tika-vin13t:1021_0": "Dehīti paṭisāmetvā, vutte cāpi paṭikkhipe;",
  "tika-vin13t:1022_0": "Pātetvāna gate labbhaṃ, palibodhoti gopituṃ.",
  "tika-vin13t:1023_0": "293.",
  "tika-vin13t:1024_0": "Kammaṃ karonto ārāme, sakaṃ vaḍḍhakiādayo;",
  "tika-vin13t:1025_0": "Parikkhārañca sayana-bhaṇḍaṃ vā rājavallabhā.",
  "tika-vin13t:1026_0": "294.",
  "tika-vin13t:1027_0": "Dehīti paṭisāmetvā, vadanti yadi chandato;",
  "tika-vin13t:1028_0": "Na kareyya bhayā ṭhānaṃ, guttaṃ dassetu vaṭṭati.",
  "tika-vin13t:1029_0": "295.",
  "tika-vin13t:1030_0": "Balakkārena pātetvā, gatesu paṭisāmituṃ;",
  "tika-vin13t:1031_0": "Bhikkhuṃ manussā saṅkanti, naṭṭhe vatthumhi tādise.",
  "tika-vin13t:1032_0": "296.",
  "tika-vin13t:1033_0": "Vihārāvasathassanto, ratanaṃ ratnasammataṃ;",
  "tika-vin13t:1034_0": "Nikkhipeyya gahetvāna, maggeraññepi tādise;",
  "tika-vin13t:1035_0": "Sāmikānāgamaṃ ñatvā, patirūpaṃ karīyatīti.",
  "tika-vin13t:1036_0": "38. Kuladūsananiddeso",
  "tika-vin13t:1037_0": "Dūsananti –",
  "tika-vin13t:1038_0": "297.",
  "tika-vin13t:1039_0": "Pupphaṃ veḷuṃ phalaṃ cuṇṇaṃ, dantakaṭṭhañca mattikaṃ;",
  "tika-vin13t:1040_0": "Saṅgahaṇatthaṃ dadato, kuladūsanadukkaṭaṃ.",
  "tika-vin13t:1041_0": "298.",
  "tika-vin13t:1042_0": "Thullaccayaṃ garubhaṇḍaṃ, issarenettha saṅghikaṃ;",
  "tika-vin13t:1043_0": "Dentassa dukkaṭādīni, theyyā saṅghañña santakaṃ.",
  "tika-vin13t:1044_0": "299.",
  "tika-vin13t:1045_0": "Kulasaṅgahā ropetuṃ, ropāpetuñca sabbathā;",
  "tika-vin13t:1046_0": "Phalapupphūpagaṃ rukkhaṃ, jaggituñca na vaṭṭati.",
  "tika-vin13t:1047_0": "300.",
  "tika-vin13t:1048_0": "Nimittobhāsato kappavohārapariyāyato;",
  "tika-vin13t:1049_0": "Attano paribhogatthaṃ, ropanādīni labbhare.",
  "tika-vin13t:1050_0": "301.",
  "tika-vin13t:1051_0": "Vuttāva vejjikā jaṅghapesane gihikammasu;",
  "tika-vin13t:1052_0": "Ṭhapetvā pitaro bhaṇḍuṃ, veyyāvaccakaraṃ sakaṃ.",
  "tika-vin13t:1053_0": "302.",
  "tika-vin13t:1054_0": "Dukkaṭaṃ padavārena, haraṇe dūtasāsanaṃ;",
  "tika-vin13t:1055_0": "Sāsanaṃ aggahetvāpi, paṭhamaṃ vadato puna.",
  "tika-vin13t:1056_0": "303.",
  "tika-vin13t:1057_0": "Uppannapaccayā evaṃ, pañcannampi akappiyā;",
  "tika-vin13t:1058_0": "Abhūtārocanārūpa-saṃvohāruggahādisā.",
  "tika-vin13t:1059_0": "304.",
  "tika-vin13t:1060_0": "Harāpetvā haritvāpi, pitūnaṃ sesañātinaṃ;",
  "tika-vin13t:1061_0": "Pattānaṃ vatthupūjatthaṃ, dātuṃ pupphāni labbhati;",
  "tika-vin13t:1062_0": "Maṇḍanatthañca liṅgādi-pūjatthañca na labbhati.",
  "tika-vin13t:1063_0": "305.",
  "tika-vin13t:1064_0": "Tathā phalaṃ gilānānaṃ, sampattissariyassa ca;",
  "tika-vin13t:1065_0": "Paribbayavihīnānaṃ, dātuṃ saparasantakaṃ.",
  "tika-vin13t:1066_0": "306.",
  "tika-vin13t:1067_0": "Bhājente phalapupphamhi, deyyaṃ pattassa kassaci;",
  "tika-vin13t:1068_0": "Sammatenāpaloketvā, dātabbamitarena tu.",
  "tika-vin13t:1069_0": "307.",
  "tika-vin13t:1070_0": "Vihāre vā paricchijja, katvāna katikaṃ tato;",
  "tika-vin13t:1071_0": "Deyyaṃ yathāparicchedaṃ, gilānassetarassa vā;",
  "tika-vin13t:1072_0": "Yācamānassa katikaṃ, vatvā rukkhāva dassiyā.",
  "tika-vin13t:1073_0": "308.",
  "tika-vin13t:1074_0": "Sirīsakasavādīnaṃ, cuṇṇe sese ca nicchayo;",
  "tika-vin13t:1075_0": "Yathāvuttanayo eva, paṇṇampettha pavesayeti.",
  "tika-vin13t:1076_0": "39. Vassūpanāyikaniddeso",
  "tika-vin13t:1077_0": "Vassūpanāyikā cevāti –",
  "tika-vin13t:1078_0": "309.",
  "tika-vin13t:1079_0": "Purimikā pacchimikā, duve vassūpanāyikā;",
  "tika-vin13t:1080_0": "Tatthālayapariggāho, vacībhedo ca ediso.",
  "tika-vin13t:1081_0": "310.",
  "tika-vin13t:1082_0": "“Imasmiṃ vihāre imaṃ, temāsaṃ vassaṃ upemi;",
  "tika-vin13t:1083_0": "Idha vassaṃ upemī”ti, cittuppādettha ālayo.",
  "tika-vin13t:1084_0": "311.",
  "tika-vin13t:1085_0": "Nopetukāmo āvāsaṃ, tadahūtikkameyya vā;",
  "tika-vin13t:1086_0": "Bhaveyya dukkaṭāpatti, jānaṃ vānupagacchato.",
  "tika-vin13t:1087_0": "312.",
  "tika-vin13t:1088_0": "Dutiyaṃ upagaccheyya, chinnavassonupāgato;",
  "tika-vin13t:1089_0": "Na pakkameyya temāsaṃ, avasitvāna cārikaṃ.",
  "tika-vin13t:1090_0": "313.",
  "tika-vin13t:1091_0": "Mātāpitūnamatthāya, pañcannaṃ sahadhamminaṃ;",
  "tika-vin13t:1092_0": "Gilānatadupaṭṭhāka-bhattamesissamosadhaṃ.",
  "tika-vin13t:1093_0": "314.",
  "tika-vin13t:1094_0": "Pucchissāmi upaṭṭhissaṃ, gantvānabhirataṃ ahaṃ;",
  "tika-vin13t:1095_0": "Vūpakāsissaṃ kukkuccaṃ, diṭṭhiṃ garukamādikaṃ.",
  "tika-vin13t:1096_0": "315.",
  "tika-vin13t:1097_0": "Karissaṃ vāpi kāressaṃ, vinodanaṃ vivecanaṃ;",
  "tika-vin13t:1098_0": "Vuṭṭhānaṃ vāpi ussukkaṃ, gantumiccevamādinā;",
  "tika-vin13t:1099_0": "Labbhaṃ sattāhakiccena, pahitāpahitepi vā.",
  "tika-vin13t:1100_0": "316.",
  "tika-vin13t:1101_0": "Saṅghakamme vaje dhamma-ssavanatthaṃ nimantito;",
  "tika-vin13t:1102_0": "Garūhi pahito vāpi, garūnaṃ vāpi passituṃ.",
  "tika-vin13t:1103_0": "317.",
  "tika-vin13t:1104_0": "Na bhaṇḍadhovanuddesa-ñātupaṭṭhākadassane;",
  "tika-vin13t:1105_0": "Labbhaṃ na pāpuṇeyyajje-vāgamissantudūrago.",
  "tika-vin13t:1106_0": "318.",
  "tika-vin13t:1107_0": "Sesañātīhi pahite, bhikkhunissitakena ca;",
  "tika-vin13t:1108_0": "Upāsakopāsikāhi, niddisitvāva pesite.",
  "tika-vin13t:1109_0": "319.",
  "tika-vin13t:1110_0": "Vassacchede anāpatti, antarāye satattano;",
  "tika-vin13t:1111_0": "Saṅghasāmaggiyā vā no, chinnavasso pavāraye.",
  "tika-vin13t:1112_0": "320.",
  "tika-vin13t:1113_0": "Ajjhokāse ca rukkhassa, susire viṭapepi vā;",
  "tika-vin13t:1114_0": "Chavakuṭichattacāṭī-sūpagantuṃ na vaṭṭati.",
  "tika-vin13t:1115_0": "321.",
  "tika-vin13t:1116_0": "Asenāsanikenāpi, upagantuṃ na labbhati;",
  "tika-vin13t:1117_0": "Pavāretuñca labbhati, nāvāsatthavajūpagoti.",
  "tika-vin13t:1118_0": "40. Avebhaṅgiyaniddeso",
  "tika-vin13t:1119_0": "Avebhaṅgiyanti –",
  "tika-vin13t:1120_0": "322.",
  "tika-vin13t:1121_0": "Ārāmārāmavatthūni, vihāro tassa vatthu ca;",
  "tika-vin13t:1122_0": "Mañco pīṭhaṃ bhisi bibbo-hanādisayanāsanaṃ.",
  "tika-vin13t:1123_0": "323.",
  "tika-vin13t:1124_0": "Lohakumbhī kaṭāho ca,",
  "tika-vin13t:1125_0": "Lohabhāṇakavārako;",
  "tika-vin13t:1126_0": "Kuṭhārī vāsi pharasu,",
  "tika-vin13t:1127_0": "Kuddālo ca nikhādanaṃ.",
  "tika-vin13t:1128_0": "324.",
  "tika-vin13t:1129_0": "Valli veḷu tiṇaṃ paṇṇaṃ, muñjapabbajamattikā;",
  "tika-vin13t:1130_0": "Dārumattikabhaṇḍāni, pañcete avibhājiyā.",
  "tika-vin13t:1131_0": "325.",
  "tika-vin13t:1132_0": "Thullaccayaṃ bhājayato, bhājitāpi abhājitā;",
  "tika-vin13t:1133_0": "Garubhaṇḍāni vuccanti, etevissajjiyāni ca.",
  "tika-vin13t:1134_0": "326.",
  "tika-vin13t:1135_0": "Valliḍḍhabāhumattāpi, veḷu aṭṭhaṅgulāyato;",
  "tika-vin13t:1136_0": "Tiṇādi muṭṭhimattampi, paṇṇaṃ ekampi mattikā.",
  "tika-vin13t:1137_0": "327.",
  "tika-vin13t:1138_0": "Pākatā pañcavaṇṇā vā, sudhākaṅguṭṭha ādikā;",
  "tika-vin13t:1139_0": "Tālapakkappamāṇāpi, dinnā vā tatthajātakā.",
  "tika-vin13t:1140_0": "328.",
  "tika-vin13t:1141_0": "Rakkhitā saṅghikā rajju-yottādīpi abhājiyā;",
  "tika-vin13t:1142_0": "Niṭṭhite bhājiyā kamme, saṅghike cetiyassa vā.",
  "tika-vin13t:1143_0": "329.",
  "tika-vin13t:1144_0": "Pattādi bhikkhusāruppaṃ, tathā vippakatākataṃ;",
  "tika-vin13t:1145_0": "Bhājiyaṃ lohabhaṇḍesu, vārakaṃ pādagaṇhakaṃ.",
  "tika-vin13t:1146_0": "330.",
  "tika-vin13t:1147_0": "Veḷumhi bhājiyā tela-nāḷi kattaradaṇḍako;",
  "tika-vin13t:1148_0": "Chattadaṇḍasalākāyo, tathopāhanadaṇḍako.",
  "tika-vin13t:1149_0": "331.",
  "tika-vin13t:1150_0": "Anuññātavāsidaṇḍo, karaṇḍo pādagaṇhako;",
  "tika-vin13t:1151_0": "Araṇañjanisiṅgādi, bhikkhūpakaraṇaṃ tathā.",
  "tika-vin13t:1152_0": "332.",
  "tika-vin13t:1153_0": "Tacchitāniṭṭhitaṃ dārubhaṇḍaṃ dantañca bhājiyaṃ;",
  "tika-vin13t:1154_0": "Bhikkhūpakaraṇe pādaghaṭako mattikāmayo.",
  "tika-vin13t:1155_0": "333.",
  "tika-vin13t:1156_0": "Bhājiyaṃ kappiyaṃ cammaṃ, eḷacammamabhājiyaṃ;",
  "tika-vin13t:1157_0": "Garunā garubhaṇḍañca, thāvaraṃ thāvarena ca.",
  "tika-vin13t:1158_0": "334.",
  "tika-vin13t:1159_0": "Thāvaraṃ parivatteyya, tathā katvā ca bhuñjatu;",
  "tika-vin13t:1160_0": "Vallādiṃ phātikammena, gaṇhe sesamabhājiyanti.",
  "tika-vin13t:1161_0": "41. Pakiṇṇakaniddeso",
  "tika-vin13t:1162_0": "Pakiṇṇakanti –",
  "tika-vin13t:1163_0": "335.",
  "tika-vin13t:1164_0": "Sadvārabandhane ṭhāne, sodukkhalakapāsake;",
  "tika-vin13t:1165_0": "Sayantena divā dvāraṃ, bandheyya parivaṭṭakaṃ.",
  "tika-vin13t:1166_0": "336.",
  "tika-vin13t:1167_0": "Sante viññumhi purise, ābhogo cāpi kappati;",
  "tika-vin13t:1168_0": "Savase taṃ vinākāraṃ, sayanto dukkaṭaṃ phuse.",
  "tika-vin13t:1169_0": "337.",
  "tika-vin13t:1170_0": "Ratanānitthirūpāni, dhaññamitthipasādhanaṃ;",
  "tika-vin13t:1171_0": "Tūriyāvudhabhaṇḍāni, āmasantassa dukkaṭaṃ.",
  "tika-vin13t:1172_0": "338.",
  "tika-vin13t:1173_0": "Sitthatelodatelehi, phaṇahatthaphaṇehi vā;",
  "tika-vin13t:1174_0": "Kocchenavāpi yo kese, osaṇṭheyyassa dukkaṭaṃ.",
  "tika-vin13t:1175_0": "339.",
  "tika-vin13t:1176_0": "Nekapāvuraṇā ekattharaṇā vā tuvaṭṭayuṃ;",
  "tika-vin13t:1177_0": "Tathekamañce bhuñjeyyuṃ, ekasmiṃ vāpi bhājane.",
  "tika-vin13t:1178_0": "340.",
  "tika-vin13t:1179_0": "Caturaṅgulato ūnamadhikaṭṭhaṅgulaṃ tathā;",
  "tika-vin13t:1180_0": "Dantakaṭṭhaṃ na khādeyya, lasuṇaṃ na akallako.",
  "tika-vin13t:1181_0": "341.",
  "tika-vin13t:1182_0": "Hīnukkaṭṭhehi ukkaṭṭhaṃ, hīnaṃ vā jātiādihi;",
  "tika-vin13t:1183_0": "Ujuṃ vāññāpadesena, vade dubbhāsitaṃ davā.",
  "tika-vin13t:1184_0": "342.",
  "tika-vin13t:1185_0": "Dīghe nakhe ca kese ca, nāsalome na dhāraye;",
  "tika-vin13t:1186_0": "Na labbhaṃ vīsatimaṭṭhaṃ, sambādhe lomahāraṇaṃ.",
  "tika-vin13t:1187_0": "343.",
  "tika-vin13t:1188_0": "Yathāvuḍḍhaṃ na bādheyya, saṅghuddiṭṭhaṃva saṅghikaṃ;",
  "tika-vin13t:1189_0": "Adhotaallapādehi, nakkame sayanāsanaṃ;",
  "tika-vin13t:1190_0": "Sudhotapādakaṃ vāpi, tatheva saupāhano.",
  "tika-vin13t:1191_0": "344.",
  "tika-vin13t:1192_0": "Saṅghāṭiyā na pallatthe, bhittādiṃ na apassaye;",
  "tika-vin13t:1193_0": "Parikammakataṃ sante, udake no na ācame.",
  "tika-vin13t:1194_0": "345.",
  "tika-vin13t:1195_0": "Akappiyasamādāne, davā silāpavijjhane;",
  "tika-vin13t:1196_0": "Desanāya sabhāgāya, āvikamme ca dukkaṭaṃ.",
  "tika-vin13t:1197_0": "346.",
  "tika-vin13t:1198_0": "Paṭissavavisaṃvāde, suddhacittassa dukkaṭaṃ;",
  "tika-vin13t:1199_0": "Paṭissavakkhaṇe eva, pācitti itarassa tu.",
  "tika-vin13t:1200_0": "347.",
  "tika-vin13t:1201_0": "Na rukkhamabhirūheyya, sati kicceva porisaṃ;",
  "tika-vin13t:1202_0": "Āpadāsu yathākāmaṃ, kappatī abhirūhituṃ.",
  "tika-vin13t:1203_0": "348.",
  "tika-vin13t:1204_0": "Vināddhānaṃ vajantassa, dukkaṭaṃ parisāvanaṃ;",
  "tika-vin13t:1205_0": "Yācamānassa addhāne, adadantassa dukkaṭaṃ.",
  "tika-vin13t:1206_0": "349.",
  "tika-vin13t:1207_0": "Thullaccayaṃ phuse aṅgajātacchedena dukkaṭaṃ;",
  "tika-vin13t:1208_0": "Ābādhappaccayāññatra, sesaṅge attaghātane.",
  "tika-vin13t:1209_0": "350.",
  "tika-vin13t:1210_0": "Cittapotthakarūpāni, na kare na ca kāraye;",
  "tika-vin13t:1211_0": "Na vuṭṭhāpeyya bhuñjantaṃ, ārāmāraññagehasu.",
  "tika-vin13t:1212_0": "351.",
  "tika-vin13t:1213_0": "Yānāni pumayuttāni, sivikaṃ hatthavaṭṭakaṃ;",
  "tika-vin13t:1214_0": "Pāṭaṅkiñca gilānassa, kappatī abhirūhituṃ.",
  "tika-vin13t:1215_0": "352.",
  "tika-vin13t:1216_0": "Buddhaṃ dhammañca saṅghañca, ārabbha karaṇe davaṃ;",
  "tika-vin13t:1217_0": "Dukkaṭaṃ parisaṃ vāpi, aññassa upalāḷane.",
  "tika-vin13t:1218_0": "353.",
  "tika-vin13t:1219_0": "Kāyaṃ ūruṃ nimittaṃ vā, bhikkhunīnaṃ na dassaye;",
  "tika-vin13t:1220_0": "Vivaritvā na siñceyya, tā kaddamudakādinā.",
  "tika-vin13t:1221_0": "354.",
  "tika-vin13t:1222_0": "Na gaṇhato ca ovādaṃ, na paccāharatopi ca;",
  "tika-vin13t:1223_0": "Bālaṃ gilānaṃ gamiyaṃ, vajjayitvāna dukkaṭaṃ.",
  "tika-vin13t:1224_0": "355.",
  "tika-vin13t:1225_0": "Lokāyataṃ na vāceyya, palitaṃ na ca gāhaye;",
  "tika-vin13t:1226_0": "Peḷāyapi na bhuñjeyya, na kīḷe kiñci kīḷitaṃ.",
  "tika-vin13t:1227_0": "356.",
  "tika-vin13t:1228_0": "Pārupe na nivāseyya, gihipārutanivāsanaṃ;",
  "tika-vin13t:1229_0": "Saṃvelliyaṃ nivāseyya, dāyaṃ nālimpayeyya vā.",
  "tika-vin13t:1230_0": "357.",
  "tika-vin13t:1231_0": "Vaḍḍhiṃ payojaye yāce, noññātakappavārite;",
  "tika-vin13t:1232_0": "Attano paribhogatthaṃ, dinnamaññassa no dade;",
  "tika-vin13t:1233_0": "Aggaṃ gahetvā bhutvā vā, katipāhaṃ puno dade.",
  "tika-vin13t:1234_0": "358.",
  "tika-vin13t:1235_0": "Uddissa yācane rakkhaṃ, ñatvāñatvā va daṇḍinaṃ;",
  "tika-vin13t:1236_0": "Gīvāssa daṇḍite daṇḍo, sayaṃ daṇḍāpane pana;",
  "tika-vin13t:1237_0": "Daṇḍassa agghabhedena, ñeyyā pārājikādikā.",
  "tika-vin13t:1238_0": "359.",
  "tika-vin13t:1239_0": "Harantesu parikkhāraṃ, “coro coro”ti bhāsite;",
  "tika-vin13t:1240_0": "Anatthāyesaṃ gaṇhante, daṇḍaṃ gīvāssa tattakaṃ.",
  "tika-vin13t:1241_0": "360.",
  "tika-vin13t:1242_0": "Vighāsuccārasaṅkāra-muttaṃ chaḍḍeyya dukkaṭaṃ;",
  "tika-vin13t:1243_0": "Bahi pākārakuṭṭānaṃ, vaḷañje nāvalokiya;",
  "tika-vin13t:1244_0": "Harite vāpi vīhādi-nāḷikerādiropime.",
  "tika-vin13t:1245_0": "361.",
  "tika-vin13t:1246_0": "Yojāpetuṃ payojetuṃ, payuttāni ca passituṃ;",
  "tika-vin13t:1247_0": "Na labbhaṃ dhammayuttampi, naccaṃ gītañca vāditaṃ;",
  "tika-vin13t:1248_0": "“Upahāraṃ karomā”ti, vutte vā sampaṭicchituṃ.",
  "tika-vin13t:1249_0": "362.",
  "tika-vin13t:1250_0": "Rājāgāraṃ pokkharaṇiṃ, uyyānaṃ cittagārakaṃ;",
  "tika-vin13t:1251_0": "Kīḷatthaṃ gacchato daṭṭhuṃ, ārāmaṃ dukkaṭaṃ kataṃ.",
  "tika-vin13t:1252_0": "363.",
  "tika-vin13t:1253_0": "Nave na paṭibāheyyā-sanenuṇhe na cīvaraṃ;",
  "tika-vin13t:1254_0": "Nidaheyya khamāpeyya, garunā ca paṇāmito.",
  "tika-vin13t:1255_0": "364.",
  "tika-vin13t:1256_0": "Akkosane parammukhā, āpattīhi ca sattahi;",
  "tika-vin13t:1257_0": "Bhikkhuṃ upāsakaṃ vāpi, aññeneva ca dukkaṭaṃ.",
  "tika-vin13t:1258_0": "365.",
  "tika-vin13t:1259_0": "Na labbhaṃ vinipātetuṃ, saddhādeyyañca cīvaraṃ;",
  "tika-vin13t:1260_0": "Labbhaṃ pitūnaṃ sesānaṃ, ñātīnampi na labbhati.",
  "tika-vin13t:1261_0": "366.",
  "tika-vin13t:1262_0": "Vassaṃvutthoññatoññatra, bhāgaṃ gaṇheyya dukkaṭaṃ;",
  "tika-vin13t:1263_0": "Paṭideyya naṭṭhe jiṇṇe, gīvā no deyya codito;",
  "tika-vin13t:1264_0": "Dhuranikkhepato tesaṃ, hoti bhaṇḍagghakāriyo.",
  "tika-vin13t:1265_0": "367.",
  "tika-vin13t:1266_0": "Na santaruttaro gāmaṃ, kallo vā saupāhano;",
  "tika-vin13t:1267_0": "Paviseyya na dhāreyya, cāmarīmakasabījaniṃ.",
  "tika-vin13t:1268_0": "368.",
  "tika-vin13t:1269_0": "Agilāno na chindeyya, kese kattariyā bahi;",
  "tika-vin13t:1270_0": "Ārāmato na dhāreyya, chattaṃ labbhati guttiyā.",
  "tika-vin13t:1271_0": "369.",
  "tika-vin13t:1272_0": "Gāheyya nubhatokājaṃ, ekantarikakājakaṃ;",
  "tika-vin13t:1273_0": "Sīsakkhandhakaṭibhārā, hattholambo ca labbhati.",
  "tika-vin13t:1274_0": "370.",
  "tika-vin13t:1275_0": "Āpattiyā anokāsa-kataṃ codeyya dukkaṭaṃ;",
  "tika-vin13t:1276_0": "Suddhassa ca avatthusmiṃ, tathā okāsakāraṇe.",
  "tika-vin13t:1277_0": "371.",
  "tika-vin13t:1278_0": "Aṭṭhaṅgulādhikaṃ mañcapaṭipādaṃ na dhāraye;",
  "tika-vin13t:1279_0": "Pakataṅgulena sattānaṃ, mañcaṃ vā uccapādakaṃ.",
  "tika-vin13t:1280_0": "372.",
  "tika-vin13t:1281_0": "Mūgabbatādiṃ gaṇheyya, dukkaṭaṃ titthiyabbataṃ;",
  "tika-vin13t:1282_0": "Khurabhaṇḍaṃ parihare, tathā nhāpitapubbako.",
  "tika-vin13t:1283_0": "373.",
  "tika-vin13t:1284_0": "Yaṃ kiñci yācituṃ hatthakammaṃ tadanusārato;",
  "tika-vin13t:1285_0": "Laddhaṃ gahetuṃ nikkammamayācitvāpi kappati;",
  "tika-vin13t:1286_0": "Kāretumāharāpetuṃ, yaṃ kiñciparasantakaṃ.",
  "tika-vin13t:1287_0": "374.",
  "tika-vin13t:1288_0": "Gihīnaṃ gopake dente, gahetuṃ deti yattakaṃ;",
  "tika-vin13t:1289_0": "Labbhaṃ yathāparicchedaṃ, saṅghacetiyasantake.",
  "tika-vin13t:1290_0": "375.",
  "tika-vin13t:1291_0": "Dvīhāpajjeyya āpattiṃ, kāyavācāhi vā chahi;",
  "tika-vin13t:1292_0": "Alajjiññāṇakukkuccapakatattā satiplavā;",
  "tika-vin13t:1293_0": "Akappiye vā kappiye, kappākappiyasaññitā.",
  "tika-vin13t:1294_0": "376.",
  "tika-vin13t:1295_0": "Alajjiññāṇatāpattiṃ, kāyavācāhi chādaye;",
  "tika-vin13t:1296_0": "Liṅge saṅghe gaṇekasmiṃ, catudhāpattivuṭṭhiti.",
  "tika-vin13t:1297_0": "377.",
  "tika-vin13t:1298_0": "Parikathobhāsaviññatti, na labbhā paccayadvaye;",
  "tika-vin13t:1299_0": "Viññattiyeva tatiye, sese sabbampi labbhati.",
  "tika-vin13t:1300_0": "378.",
  "tika-vin13t:1301_0": "Na rūhataccaye dānaṃ, pañcannaṃ sahadhamminaṃ;",
  "tika-vin13t:1302_0": "Saṅghasseva ca taṃ hoti, gihīnaṃ pana rūhati.",
  "tika-vin13t:1303_0": "379.",
  "tika-vin13t:1304_0": "Bhikkhu vā sāmaṇero vā, kālaṃ kayirāthūpassaye;",
  "tika-vin13t:1305_0": "Bhikkhusaṅghova dāyajjo, tattha sesepyayaṃnayo.",
  "tika-vin13t:1306_0": "380.",
  "tika-vin13t:1307_0": "Purimassevimaṃ dinnaṃ, dehi netvāsukassati;",
  "tika-vin13t:1308_0": "Pacchimasseva dammīti, dinnaṃ ñatvā imaṃ vidhiṃ;",
  "tika-vin13t:1309_0": "Gaṇhe vissāsagāhaṃ vādhiṭṭhe matakacīvaraṃ.",
  "tika-vin13t:1310_0": "381.",
  "tika-vin13t:1311_0": "Lohabhaṇḍe paharaṇiṃ, dārubhaṇḍe ca dārujaṃ;",
  "tika-vin13t:1312_0": "Pattaṃ pādukapallaṅkaṃ, āsandiṃ mattikāmaye;",
  "tika-vin13t:1313_0": "Ṭhapetvā kappati sabbaṃ, katakaṃ kumbhakārikanti.",
  "tika-vin13t:1314_0": "42. Desanāniddeso",
  "tika-vin13t:1315_0": "Desanāti –",
  "tika-vin13t:1316_0": "382.",
  "tika-vin13t:1317_0": "Cāgo yo bhikkhubhāvassa, sā pārājikadesanā;",
  "tika-vin13t:1318_0": "Yathāvuttena vuṭṭhānaṃ, garukāpattidesanā.",
  "tika-vin13t:1319_0": "383.",
  "tika-vin13t:1320_0": "Ukkuṭikaṃ nisīditvā, paggaṇhitvāna añjaliṃ;",
  "tika-vin13t:1321_0": "Thullaccayādiṃ deseyya, evamekassa santike.",
  "tika-vin13t:1322_0": "384. “Ahaṃ, bhante,",
  "tika-vin13t:1322_1": "ekaṃ thullaccayāpattiṃ āpajjiṃ,",
  "tika-vin13t:1322_2": "taṃ tumhamūle paṭidesemī”ti vatvā tena “passasi, āvuso,",
  "tika-vin13t:1322_3": "taṃ āpatti”nti vutte “āma, bhante,",
  "tika-vin13t:1322_4": "passāmī”ti vatvā puna tena “āyatiṃ, āvuso,",
  "tika-vin13t:1322_5": "saṃvareyyāsī”ti vutte “sādhu suṭṭhu, bhante,",
  "tika-vin13t:1322_6": "saṃvarissāmī”ti vattabbaṃ. “Ahaṃ, bhante,",
  "tika-vin13t:1322_7": "dve thullaccayāpattiyo āpajjiṃ,",
  "tika-vin13t:1322_8": "ahaṃ bhante sambahulā thullaccayāpattiyo āpajjiṃ,",
  "tika-vin13t:1322_9": "tā tumhamūle paṭidesemī”ti vattabbaṃ.",
  "tika-vin13t:1323_0": "Nissaggiyesu pana “idaṃ me, bhante,",
  "tika-vin13t:1323_1": "cīvaraṃ dasāhātikkantaṃ nissaggiyaṃ,",
  "tika-vin13t:1323_2": "imāhaṃ āyasmato nissajjāmī”ti.",
  "tika-vin13t:1323_3": "“Imāni me, bhante,",
  "tika-vin13t:1323_4": "cīvarāni…pe… etaṃ me, bhante,",
  "tika-vin13t:1323_5": "cīvaraṃ…pe… etāni me, bhante,",
  "tika-vin13t:1323_6": "cīvarāni dasāhātikkantāni nissaggiyāni,",
  "tika-vin13t:1323_7": "etānāhaṃ āyasmato nissajjāmī”ti.",
  "tika-vin13t:1324_0": "385.",
  "tika-vin13t:1325_0": "Nissajjitvāna deseyya, āpattiṃ tena bhikkhunā;",
  "tika-vin13t:1326_0": "Paṭiggahetvā āpattiṃ, deyyaṃ nissaṭṭhacīvaraṃ.",
  "tika-vin13t:1327_0": "“Imaṃ, imāni, etaṃ, etāni cīvarāni āyasmato dammī”ti.",
  "tika-vin13t:1328_0": "386. (Ka) idaṃ me, bhante, cīvaraṃ rattivippavutthaṃ aññatra bhikkhusammutiyā nissaggiyaṃ.",
  "tika-vin13t:1329_0": "(Kha) idaṃ me, bhante, akālacīvaraṃ māsātikkantaṃ nissaggiyaṃ.",
  "tika-vin13t:1330_0": "(Ga) idaṃ me, bhante, purāṇacīvaraṃ aññātikāya bhikkhuniyā dhovāpitaṃ nissaggiyaṃ.",
  "tika-vin13t:1331_0": "(Gha) idaṃ me, bhante,",
  "tika-vin13t:1331_1": "cīvaraṃ aññātikāya bhikkhuniyā hatthato paṭiggahitaṃ aññatra pārivattakā nissaggiyaṃ.",
  "tika-vin13t:1332_0": "(Ṅa) idaṃ me, bhante, cīvaraṃ aññātakaṃ gahapatikaṃ aññatra samayā viññāpitaṃ nissaggiyaṃ.",
  "tika-vin13t:1333_0": "(Ca) idaṃ me, bhante, cīvaraṃ aññātakaṃ gahapatikaṃ tatuttari viññāpitaṃ nissaggiyaṃ.",
  "tika-vin13t:1334_0": "(Cha) idaṃ me, bhante,",
  "tika-vin13t:1334_1": "cīvaraṃ pubbe appavārito aññātakaṃ gahapatikaṃ upasaṅkamitvā vikappaṃ āpannaṃ nissaggiyaṃ.",
  "tika-vin13t:1335_0": "(Ja) idaṃ me, bhante,",
  "tika-vin13t:1335_1": "cīvaraṃ pubbe appavārito aññātake gahapatike upasaṅkamitvā vikappaṃ āpannaṃ nissaggiyaṃ.",
  "tika-vin13t:1336_0": "(Jha) idaṃ me, bhante,",
  "tika-vin13t:1336_1": "cīvaraṃ atirekatikkhattuṃ codanāya atirekachakkhattuṃ ṭhānena abhinipphāditaṃ nissaggiyaṃ.",
  "tika-vin13t:1337_0": "(Ña) idaṃ me, bhante, kosiyamissakaṃ santhataṃ kārāpitaṃ nissaggiyaṃ.",
  "tika-vin13t:1338_0": "(Ṭa) idaṃ me, bhante, suddhakāḷakānaṃ eḷakalomānaṃ santhataṃ kārāpitaṃ nissaggiyaṃ.",
  "tika-vin13t:1339_0": "(Ṭha) idaṃ me, bhante, santhataṃ anādiyitvā tulaṃ odātānaṃ tulaṃ gocariyānaṃ kārāpitaṃ nissaggiyaṃ.",
  "tika-vin13t:1340_0": "(Ḍa) idaṃ me, bhante, santhataṃ ūnakachabbassāni kārāpitaṃ aññatra bhikkhusammutiyā nissaggiyaṃ.",
  "tika-vin13t:1341_0": "(Ḍha) idaṃ me, bhante,",
  "tika-vin13t:1341_1": "nisīdanasanthataṃ anādiyitvā purāṇasanthatassa sāmantā sugatavidatthiṃ kārāpitaṃ nissaggiyaṃ.",
  "tika-vin13t:1342_0": "(Ṇa) imāni me, bhante, eḷakalomāni tiyojanaparamaṃ atikkāmitāni nissaggiyāni.",
  "tika-vin13t:1343_0": "(Ta) imāni me, bhante, eḷakalomāni aññātikāya bhikkhuniyā dhovāpitāni nissaggiyāni.",
  "tika-vin13t:1344_0": "(Tha) ahaṃ, bhante, rūpiyaṃ paṭiggahesiṃ, idaṃ me, bhante, nissaggiyaṃ, imāhaṃ saṅghassa nissajjāmi.",
  "tika-vin13t:1345_0": "(Da) ahaṃ, bhante,",
  "tika-vin13t:1345_1": "nānappakārakaṃ rūpiyasaṃvohāraṃ samāpajjiṃ, idaṃ me, bhante,",
  "tika-vin13t:1345_2": "nissaggiyaṃ,",
  "tika-vin13t:1345_3": "imāhaṃ saṅghassa nissajjāmīti.",
  "tika-vin13t:1346_0": "387.",
  "tika-vin13t:1347_0": "Nissajjitvāna āpattiṃ, deseyyātha gihiṃ vade;",
  "tika-vin13t:1348_0": "“Jānāhima”nti iminā, so vadeyyāharāmi kiṃ.",
  "tika-vin13t:1349_0": "388.",
  "tika-vin13t:1350_0": "Avatvāmanti telādiṃ, vade bhikkhūna kappiyaṃ;",
  "tika-vin13t:1351_0": "Yaṃ āharati so tena, parivattetvāna kappiyaṃ.",
  "tika-vin13t:1352_0": "389.",
  "tika-vin13t:1353_0": "Labbhaṃ ṭhapetvā dvepete, sesehi paribhuñjituṃ;",
  "tika-vin13t:1354_0": "Tato aññena laddhopi, bhāgo tesaṃ na kappati.",
  "tika-vin13t:1355_0": "390.",
  "tika-vin13t:1356_0": "Rukkhacchāyāpyantamaso, tannibbattā na kappati;",
  "tika-vin13t:1357_0": "Nissaṭṭhaṃ paṭiladdhampi, ādito santhatattayaṃ.",
  "tika-vin13t:1358_0": "391.",
  "tika-vin13t:1359_0": "No ce labhetha evaṃ so, imaṃ chaḍḍehi saṃsiyo;",
  "tika-vin13t:1360_0": "Evampi bhikkhu chaḍḍeyya, no ce labhetha sammato.",
  "tika-vin13t:1361_0": "392.",
  "tika-vin13t:1362_0": "Etāni dutiyo patto, saṅghe sesāni labbhare;",
  "tika-vin13t:1363_0": "Saṅghekasmiṃ gaṇe vattuṃ, labbhaṃ bhāsantarenapi.",
  "tika-vin13t:1364_0": "393. (Ka) ahaṃ, bhante, nānappakārakaṃ kayavikkayaṃ samāpajjiṃ, idaṃ me, bhante, nissaggiyaṃ.",
  "tika-vin13t:1365_0": "(Kha) ayaṃ me, bhante, patto dasāhātikkanto nissaggiyo.",
  "tika-vin13t:1366_0": "(Ga) ayaṃ me, bhante,",
  "tika-vin13t:1366_1": "patto ūnapañcabandhanena pattena cetāpito nissaggiyo,",
  "tika-vin13t:1366_2": "imāhaṃ saṅghassa nissajjāmīti.",
  "tika-vin13t:1367_0": "394.",
  "tika-vin13t:1368_0": "Nissajjitvāna deseyya, āpattiṃ pattagāhakaṃ;",
  "tika-vin13t:1369_0": "Sammannitvāna saṅghassa, pattantaṃ tassa dāpaye.",
  "tika-vin13t:1370_0": "395. (Ka) idaṃ me, bhante, bhesajjaṃ sattāhātikkantaṃ nissaggiyaṃ.",
  "tika-vin13t:1371_0": "(Kha) idaṃ me, bhante,",
  "tika-vin13t:1371_1": "vassikasāṭikacīvaraṃ atirekamāse sese gimhāne pariyiṭṭhaṃ,",
  "tika-vin13t:1371_2": "atirekaḍḍhamāse sese gimhāne katvā paridahitaṃ nissaggiyaṃ.",
  "tika-vin13t:1372_0": "(Ga) idaṃ me, bhante, cīvaraṃ bhikkhussa sāmaṃ datvā acchinnaṃ nissaggiyaṃ.",
  "tika-vin13t:1373_0": "(Gha) idaṃ me, bhante, cīvaraṃ sāmaṃ suttaṃ viññāpetvā tantavāyehi vāyāpitaṃ nissaggiyaṃ.",
  "tika-vin13t:1374_0": "(Ṅa) idaṃ me, bhante,",
  "tika-vin13t:1374_1": "cīvaraṃ pubbe appavārito aññātakassa gahapatikassa tantavāye upasaṅkamitvā vikappaṃ āpannaṃ nissaggiyaṃ.",
  "tika-vin13t:1375_0": "(Ca) idaṃ me, bhante, accekacīvaraṃ cīvarakālasamayaṃ atikkāmitaṃ nissaggiyaṃ.",
  "tika-vin13t:1376_0": "(Cha) idaṃ me, bhante, cīvaraṃ atirekachārattaṃ vippavutthaṃ aññatra bhikkhusammutiyā nissaggiyaṃ.",
  "tika-vin13t:1377_0": "(Ja) idaṃ me, bhante,",
  "tika-vin13t:1377_1": "jānaṃ saṅghikaṃ lābhaṃ pariṇataṃ attano pariṇāmitaṃ nissaggiyaṃ,",
  "tika-vin13t:1377_2": "imāhaṃ āyasmato nissajjāmīti.",
  "tika-vin13t:1378_0": "396. Sesaṃ sabbaṃ yathāyogaṃ, ādimhi viya yojaye.",
  "tika-vin13t:1379_0": "397. (Ka) ahaṃ, bhante, ekaṃ pācittiyāpattiṃ āpajjiṃ. Dve sambahulā pācittiyāpattiyo āpajjiṃ.",
  "tika-vin13t:1380_0": "(Kha) gārayhaṃ, bhante,",
  "tika-vin13t:1380_1": "dhammaṃ āpajjiṃ asappāyaṃ pāṭidesanīyaṃ,",
  "tika-vin13t:1380_2": "taṃ paṭidesemīti.",
  "tika-vin13t:1380_3": "Tena “passasi, āvuso,",
  "tika-vin13t:1380_4": "taṃ dhamma”nti vattabbaṃ.",
  "tika-vin13t:1381_0": "(Ga) ahaṃ, bhante, ekaṃ dukkaṭāpattiṃ āpajjiṃ. Dve sambahulā dukkaṭāpattiyo āpajjiṃ.",
  "tika-vin13t:1382_0": "(Gha) ahaṃ, bhante,",
  "tika-vin13t:1382_1": "ekaṃ dubbhāsitāpattiṃ āpajjiṃ.",
  "tika-vin13t:1382_2": "Dve sambahulā dubbhāsitāpattiyo āpajjiṃ.",
  "tika-vin13t:1382_3": "Tā tumhamūle paṭidesemīti.",
  "tika-vin13t:1383_0": "(Ṅa) “ahaṃ, bhante,",
  "tika-vin13t:1383_1": "dve nānāvatthukā thullaccayāpattiyo āpajjiṃ.",
  "tika-vin13t:1383_2": "Sambahulā nānāvatthukā thullaccayāpattiyo āpajjiṃ,",
  "tika-vin13t:1383_3": "tā tumhamūle paṭidesemī”ti vatvā tena “passasi, āvuso,",
  "tika-vin13t:1383_4": "tā āpattiyo”ti vutte “āma, bhante,",
  "tika-vin13t:1383_5": "passāmī”ti vatvā puna tena “āyatiṃ, āvuso,",
  "tika-vin13t:1383_6": "saṃvareyyāsī”ti vutte “sādhu suṭṭhu, bhante,",
  "tika-vin13t:1383_7": "saṃvarissāmī”ti vattabbaṃ.",
  "tika-vin13t:1384_0": "398.",
  "tika-vin13t:1385_0": "Adesanāgāminiyaṃ, anāpattiñca desitaṃ;",
  "tika-vin13t:1386_0": "Nānā saṃvāsanissīmaṭṭhitānaṃ catupañcahi;",
  "tika-vin13t:1387_0": "Manasā pakatattānaṃ, nānekāti na desayeti.",
  "tika-vin13t:1388_0": "43. Chandadānaniddeso",
  "tika-vin13t:1389_0": "Chandadānādīti –",
  "tika-vin13t:1390_0": "399.",
  "tika-vin13t:1391_0": "Bheriṃ ghaṇṭiṃ patāḷetvā, kammappatte samāgate;",
  "tika-vin13t:1392_0": "Saṅghe hareyya chandaṃ vā, pārisuddhiṃ pavāraṇaṃ.",
  "tika-vin13t:1393_0": "400.",
  "tika-vin13t:1394_0": "Ekaṃ bhikkhuṃ upaggamma, nisīditvā ukkuṭikaṃ;",
  "tika-vin13t:1395_0": "Añjaliṃ paggaṇhitvāna, dade chandaṃ vicakkhaṇo.",
  "tika-vin13t:1396_0": "401. (Ka) “chandaṃ dammi, chandaṃ me hara, chandaṃ me ārocehī”ti vattabbaṃ.",
  "tika-vin13t:1397_0": "(Kha) pārisuddhiṃ dentena “pārisuddhiṃ dammi,",
  "tika-vin13t:1397_1": "pārisuddhiṃ me hara,",
  "tika-vin13t:1397_2": "pārisuddhiṃ me ārocehī”ti vattabbaṃ.",
  "tika-vin13t:1398_0": "402.",
  "tika-vin13t:1399_0": "Pārisuddhippadānena, sampādeti uposathaṃ;",
  "tika-vin13t:1400_0": "Saṅghassa attano cāpi, sesakammaṃ vibādhati.",
  "tika-vin13t:1401_0": "403.",
  "tika-vin13t:1402_0": "Chandadānena saṅghassa, dvayaṃ sādheti nattano;",
  "tika-vin13t:1403_0": "Tasmā chandaṃ dadantena, dātabbā pārisuddhipi.",
  "tika-vin13t:1404_0": "404.",
  "tika-vin13t:1405_0": "Hareyyeko bahūnampi, paramparā na hāraye;",
  "tika-vin13t:1406_0": "Paramparāhaṭā chanda-pārisuddhi na gacchati.",
  "tika-vin13t:1407_0": "405.",
  "tika-vin13t:1407_1": "Sabbūpacāraṃ katvāna,",
  "tika-vin13t:1407_2": "evaṃ deyyā pavāraṇā.",
  "tika-vin13t:1407_3": "“Pavāraṇaṃ dammi,",
  "tika-vin13t:1407_4": "pavāraṇaṃ me hara,",
  "tika-vin13t:1407_5": "pavāraṇaṃ me ārocehi,",
  "tika-vin13t:1407_6": "mamatthāya pavārehī”ti.",
  "tika-vin13t:1408_0": "406.",
  "tika-vin13t:1408_1": "Ārocetvātha so saṅghaṃ,",
  "tika-vin13t:1408_2": "pavāreyyevamāgato.",
  "tika-vin13t:1408_3": "“Itthannāmo, bhante,",
  "tika-vin13t:1408_4": "saṅghaṃ pavāreti diṭṭhena vā sutena vā parisaṅkāya vā,",
  "tika-vin13t:1408_5": "vadatu taṃ saṅgho anukampaṃ upādāya,",
  "tika-vin13t:1408_6": "passanto paṭikarissatī”ti.",
  "tika-vin13t:1409_0": "407.",
  "tika-vin13t:1410_0": "Gahetvā pārisuddhiṃ vā, chandaṃ vāpi pavāraṇaṃ;",
  "tika-vin13t:1411_0": "Hārako saṅghamappatvā, vibbhameyya mareyya vā.",
  "tika-vin13t:1412_0": "408.",
  "tika-vin13t:1413_0": "Sāmaṇerādibhāvaṃ vā,",
  "tika-vin13t:1414_0": "Paṭijāneyya nāhaṭā;",
  "tika-vin13t:1415_0": "Patvā saṅghaṃ tathā heyya,",
  "tika-vin13t:1416_0": "Āhaṭā hoti hārako.",
  "tika-vin13t:1417_0": "409.",
  "tika-vin13t:1418_0": "Saṅghappatto pamatto vā, sutto nārocayeyya vā;",
  "tika-vin13t:1419_0": "Anāpattiva sañcicca, nārocentassa dukkaṭanti.",
  "tika-vin13t:1420_0": "44. Uposathaniddeso",
  "tika-vin13t:1421_0": "Uposathoti –",
  "tika-vin13t:1422_0": "410.",
  "tika-vin13t:1423_0": "Duve uposathā cātu-ddaso pannaraso iti;",
  "tika-vin13t:1424_0": "Suttuddesamadhiṭṭhāna-pārisuddhivasā tayo.",
  "tika-vin13t:1425_0": "411.",
  "tika-vin13t:1426_0": "Suttuddesova saṅghassa, adhiṭṭhānauposatho;",
  "tika-vin13t:1427_0": "Puggalasseva sesānaṃ, pārisuddhiuposatho.",
  "tika-vin13t:1428_0": "412.",
  "tika-vin13t:1429_0": "Pubbakicce ca karaṇe, pattakalle samānite;",
  "tika-vin13t:1430_0": "Suttaṃ uddisati saṅgho, pañcadhā so vibhāvito.",
  "tika-vin13t:1431_0": "413.",
  "tika-vin13t:1432_0": "Vināntarāyaṃ saṅkhepe-nuddeso vinivārito;",
  "tika-vin13t:1433_0": "“Therova issaro dvīsu, uddesesvettha tīsu vā;",
  "tika-vin13t:1434_0": "Visadesū”ti vuttattā, avattantepi vaṭṭati.",
  "tika-vin13t:1435_0": "414.",
  "tika-vin13t:1436_0": "Āgaccheyyuṃ yadi samā, uddisante va thokikā;",
  "tika-vin13t:1437_0": "Uddiṭṭhaṃ yaṃ suuddiṭṭhaṃ, sotabbamavasesakaṃ.",
  "tika-vin13t:1438_0": "415.",
  "tika-vin13t:1439_0": "Uddiṭṭhamatte sakalā-yekaccāyuṭṭhitāya vā;",
  "tika-vin13t:1440_0": "Pārisuddhiṃ kareyyesaṃ, santike bahukātha ce;",
  "tika-vin13t:1441_0": "Katvā sabbavikappesu, pubbakiccaṃ punuddise.",
  "tika-vin13t:1442_0": "416.",
  "tika-vin13t:1443_0": "Pannarasovāsikānaṃ, itarānaṃ sacetaro;",
  "tika-vin13t:1444_0": "Samānetarenuvattantu, purimānaṃ sacedhikā;",
  "tika-vin13t:1445_0": "Purimā anuvattantu, tesaṃ sesepyayaṃ nayo.",
  "tika-vin13t:1446_0": "417.",
  "tika-vin13t:1447_0": "Pāṭipadovāsikānaṃ, itarānaṃ uposatho;",
  "tika-vin13t:1448_0": "Samathokānaṃ sāmaggiṃ, mūlaṭṭhā dentu kāmato.",
  "tika-vin13t:1449_0": "418.",
  "tika-vin13t:1450_0": "Bahi gantvāna kātabbo, no ce denti uposatho;",
  "tika-vin13t:1451_0": "Deyyānicchāya sāmaggī, bahūsu bahi vā vaje.",
  "tika-vin13t:1452_0": "419.",
  "tika-vin13t:1453_0": "Pāṭipadegantukānaṃ, evameva ayaṃ nayo;",
  "tika-vin13t:1454_0": "Sāveyya suttaṃ sañcicca, assāventassa dukkaṭaṃ.",
  "tika-vin13t:1455_0": "420.",
  "tika-vin13t:1456_0": "Sammajjituṃ padīpetuṃ, paññāpetuṃ dakāsanaṃ;",
  "tika-vin13t:1457_0": "Na kareyya tathā kallo, mahātherena pesito.",
  "tika-vin13t:1458_0": "421.",
  "tika-vin13t:1458_1": "Sammajjitvā padīpetvā,",
  "tika-vin13t:1458_2": "paṭṭhapetvā dakāsanaṃ.",
  "tika-vin13t:1458_3": "Gaṇañattiṃ ṭhapetvevaṃ,",
  "tika-vin13t:1458_4": "kattabbo tīhuposatho.",
  "tika-vin13t:1458_5": "“Suṇantu me āyasmantā,",
  "tika-vin13t:1458_6": "ajjuposatho pannaraso,",
  "tika-vin13t:1458_7": "yadāyasmantānaṃ pattakallaṃ,",
  "tika-vin13t:1458_8": "mayaṃ aññamaññaṃ pārisuddhiuposathaṃ kareyyāmā”ti.",
  "tika-vin13t:1459_0": "422.",
  "tika-vin13t:1459_1": "Ekaṃsaṃ cīvaraṃ katvā,",
  "tika-vin13t:1459_2": "nisīditvā ukkuṭikaṃ,.",
  "tika-vin13t:1459_3": "Therena añjaliṃ tevaṃ,",
  "tika-vin13t:1459_4": "paggayha samudīriyā.",
  "tika-vin13t:1459_5": "“Parisuddho ahaṃ āvuso,",
  "tika-vin13t:1459_6": "parisuddhoti maṃ dhārethā”ti,",
  "tika-vin13t:1459_7": "vade yāvatatīyakaṃ.",
  "tika-vin13t:1460_0": "423.",
  "tika-vin13t:1460_1": "Samattapubbārambhena,",
  "tika-vin13t:1460_2": "te navenevamīriyā.",
  "tika-vin13t:1460_3": "“Parisuddho ahaṃ bhante,",
  "tika-vin13t:1460_4": "parisuddhoti maṃ dhārethā”ti,",
  "tika-vin13t:1460_5": "vade yāvatatīyakaṃ.",
  "tika-vin13t:1461_0": "424.",
  "tika-vin13t:1461_1": "Dvīsu therena kattabbaṃ,",
  "tika-vin13t:1461_2": "katvevamīriyo navo.",
  "tika-vin13t:1461_3": "“Parisuddho ahaṃ āvuso,",
  "tika-vin13t:1461_4": "parisuddhoti maṃ dhārehī”ti tikkhattuṃ vattabbo.",
  "tika-vin13t:1462_0": "425.",
  "tika-vin13t:1463_0": "Navena thero tikkhattuṃ, evamassa udīriyo;",
  "tika-vin13t:1464_0": "“Parisuddho ahaṃ bhante, parisuddhoti maṃ dhārethā”ti.",
  "tika-vin13t:1465_0": "426.",
  "tika-vin13t:1465_1": "Pubbakiccaṃ samāpetvā,",
  "tika-vin13t:1465_2": "adhiṭṭheyyevamekako.",
  "tika-vin13t:1465_3": "“Ajja me uposatho pannarasoti vā cātuddasoti vā adhiṭṭhāmī”ti vattabbaṃ,",
  "tika-vin13t:1465_4": "no cedhiṭṭheyya dukkaṭaṃ.",
  "tika-vin13t:1466_0": "427.",
  "tika-vin13t:1467_0": "Yattha vasanti cattāro, tayo vā yadi vā duve;",
  "tika-vin13t:1468_0": "Pārisuddhiṃ haritvāna, ekekassitarītare;",
  "tika-vin13t:1469_0": "Taṃ taṃ uposathaṃ kayiruṃ, siyā āpatti dukkaṭaṃ.",
  "tika-vin13t:1470_0": "428.",
  "tika-vin13t:1471_0": "Vagge samagge vaggoti, saññino vimatissa vā;",
  "tika-vin13t:1472_0": "Dukkaṭaṃ karoto bhedā-dhippāyena thullaccayaṃ;",
  "tika-vin13t:1473_0": "Vagge samaggenāpatti, samaggo iti saññino.",
  "tika-vin13t:1474_0": "429.",
  "tika-vin13t:1475_0": "Ukkhittassa gahaṭṭhassa, sesānaṃ sahadhamminaṃ;",
  "tika-vin13t:1476_0": "Pārājikassābhabbassa, sikkhānikkhittakassa ca.",
  "tika-vin13t:1477_0": "430.",
  "tika-vin13t:1478_0": "Nisinnaparisāyañca, sabhāgāpattiko tathā;",
  "tika-vin13t:1479_0": "Chandena parivutthena, pātimokkhaṃ na uddise.",
  "tika-vin13t:1480_0": "431.",
  "tika-vin13t:1481_0": "Adesayitvānāpannaṃ, nāvikatvāna vematiṃ;",
  "tika-vin13t:1482_0": "Nuposathepi vā kātuṃ, posatho na ca kappati.",
  "tika-vin13t:1483_0": "432.",
  "tika-vin13t:1484_0": "Aṭṭhitoposathāvāsā, na vaje tadahū vinā;",
  "tika-vin13t:1485_0": "Antarāyaṃ va saṅghaṃ vā-dhiṭṭhātuṃ sīmameva vāti.",
  "tika-vin13t:1486_0": "45. Pavāraṇāniddeso",
  "tika-vin13t:1487_0": "Pavāraṇāti –",
  "tika-vin13t:1488_0": "433.",
  "tika-vin13t:1489_0": "Dvinnaṃ tiṇṇaṃ catunnañca, aññamaññappavāraṇā;",
  "tika-vin13t:1490_0": "Ekassa ca adhiṭṭhānaṃ, sesā saṅghappavāraṇā.",
  "tika-vin13t:1491_0": "434.",
  "tika-vin13t:1492_0": "Pubbakicce ca karaṇe, pattakalle samānite;",
  "tika-vin13t:1493_0": "Ṭhapetvā ñattiṃ saṅghena, kattabbevaṃ pavāraṇā.",
  "tika-vin13t:1494_0": "“Suṇātu me bhante saṅgho, ajja pavāraṇā pannarasī, yadi saṅghassa pattakallaṃ, saṅgho pavāreyyā”ti.",
  "tika-vin13t:1495_0": "435.",
  "tika-vin13t:1496_0": "Ekaṃsaṃ cīvaraṃ katvā, nisīditvā ukkuṭikaṃ;",
  "tika-vin13t:1497_0": "Therena añjaliṃ saṅgho, paggayha samudīriyo.",
  "tika-vin13t:1498_0": "436. “Saṅghaṃ, āvuso,",
  "tika-vin13t:1498_1": "pavāremi diṭṭhena vā sutena vā parisaṅkāya vā,",
  "tika-vin13t:1498_2": "vadantu maṃ āyasmanto anukampaṃ upādāya,",
  "tika-vin13t:1498_3": "passanto paṭikarissāmi.",
  "tika-vin13t:1498_4": "Dutiyampi…pe…",
  "tika-vin13t:1498_5": "tatiyampi, āvuso,",
  "tika-vin13t:1498_6": "saṅghaṃ pavāremi diṭṭhena vā sutena vā parisaṅkāya vā,",
  "tika-vin13t:1498_7": "vadantu maṃ āyasmanto anukampaṃ upādāya,",
  "tika-vin13t:1498_8": "passanto paṭikarissāmī”ti.",
  "tika-vin13t:1499_0": "437.",
  "tika-vin13t:1500_0": "Pavārentesu theresu, nisajjukkuṭikaṃ navo;",
  "tika-vin13t:1501_0": "Pavāreti sayaṃ yāva, ukkuṭikova acchatu.",
  "tika-vin13t:1502_0": "438. Pubbārambhaṃ samāpetvā, navo saṅghamudīraye.",
  "tika-vin13t:1503_0": "439. “Saṅghaṃ, bhante,",
  "tika-vin13t:1503_1": "pavāremi diṭṭhena vā sutena vā parisaṅkāya vā,",
  "tika-vin13t:1503_2": "vadantu maṃ āyasmanto anukampaṃ upādāya,",
  "tika-vin13t:1503_3": "passanto paṭikarissāmi.",
  "tika-vin13t:1503_4": "Dutiyampi…pe…",
  "tika-vin13t:1503_5": "tatiyampi, bhante,",
  "tika-vin13t:1503_6": "saṅghaṃ pavāremi diṭṭhena vā sutena vā parisaṅkāya vā,",
  "tika-vin13t:1503_7": "vadantu maṃ āyasmanto anukampaṃ upādāya,",
  "tika-vin13t:1503_8": "passanto paṭikarissāmī”ti.",
  "tika-vin13t:1504_0": "440.",
  "tika-vin13t:1505_0": "Dānena dhammasākacchā, kalahehi ca rattiyā;",
  "tika-vin13t:1506_0": "Tevācikāya okāse-sati khepitabhāvato;",
  "tika-vin13t:1507_0": "Antarāye dasavidhe, ñattiṃ vatvānurūpato.",
  "tika-vin13t:1508_0": "441.",
  "tika-vin13t:1508_1": "“Suṇātu me bhante saṅgho,",
  "tika-vin13t:1508_2": "manussehi dānaṃ dentehi,",
  "tika-vin13t:1508_3": "dvīhi bhikkhūhi dhammaṃ sākacchantehi,",
  "tika-vin13t:1508_4": "kalahaṃ karontehi yebhuyyena ratti khepitā.",
  "tika-vin13t:1508_5": "Sace saṅgho tevācikaṃ pavāressati,",
  "tika-vin13t:1508_6": "appavāritova saṅgho bhavissati,",
  "tika-vin13t:1508_7": "athāyaṃ ratti vibhāyissati.",
  "tika-vin13t:1508_8": "Ayaṃ rājantarāyo,",
  "tika-vin13t:1508_9": "ayaṃ corantarāyo,",
  "tika-vin13t:1508_10": "ayaṃ agyantarāyo,",
  "tika-vin13t:1508_11": "ayaṃ udakantarāyo,",
  "tika-vin13t:1508_12": "ayaṃ manussantarāyo,",
  "tika-vin13t:1508_13": "ayaṃ amanussantarāyo,",
  "tika-vin13t:1508_14": "ayaṃ vāḷantarāyo,",
  "tika-vin13t:1508_15": "ayaṃ sarīsapantarāyo,",
  "tika-vin13t:1508_16": "ayaṃ jīvitantarāyo,",
  "tika-vin13t:1508_17": "ayaṃ brahmacariyantarāyo.",
  "tika-vin13t:1508_18": "Sace saṅgho tevācikaṃ pavāressati,",
  "tika-vin13t:1508_19": "appavāritova saṅgho bhavissati,",
  "tika-vin13t:1508_20": "athāyaṃ brahmacariyantarāyo bhavissati.",
  "tika-vin13t:1508_21": "Yadi saṅghassa pattakallaṃ,",
  "tika-vin13t:1508_22": "saṅgho dvevācikaṃ,",
  "tika-vin13t:1508_23": "ekavācikaṃ,",
  "tika-vin13t:1508_24": "samānavassikaṃ pavāreyyā”ti.",
  "tika-vin13t:1509_0": "442.",
  "tika-vin13t:1510_0": "Pavāreyyānurūpena, yathāṭhapitañattiyā;",
  "tika-vin13t:1511_0": "Āgaccheyyuṃ yadi samā, ādikā cettha āhare.",
  "tika-vin13t:1512_0": "443.",
  "tika-vin13t:1512_1": "Evaṃ ticatuvaggo ca,",
  "tika-vin13t:1512_2": "ñattiṃ vatvā pavāraye.",
  "tika-vin13t:1512_3": "“Suṇantu me āyasmantā,",
  "tika-vin13t:1512_4": "ajja pavāraṇā pannarasī,",
  "tika-vin13t:1512_5": "yadāyasmantānaṃ pattakallaṃ,",
  "tika-vin13t:1512_6": "mayaṃ aññamaññaṃ pavāreyyāmā”ti.",
  "tika-vin13t:1513_0": "444.",
  "tika-vin13t:1514_0": "Ekaṃsaṃ cīvaraṃ katvā, nisīditvā ukkuṭikaṃ;",
  "tika-vin13t:1515_0": "Therena añjaliṃ tevaṃ, paggayha samudīriyā.",
  "tika-vin13t:1516_0": "445. “Ahaṃ, āvuso,",
  "tika-vin13t:1516_1": "āyasmante pavāremi diṭṭhena vā sutena vā parisaṅkāya vā,",
  "tika-vin13t:1516_2": "vadantu maṃ āyasmantā anukampaṃ upādāya,",
  "tika-vin13t:1516_3": "passanto paṭikarissāmi.",
  "tika-vin13t:1516_4": "Dutiyampi…pe…",
  "tika-vin13t:1516_5": "tatiyampi ahaṃ, āvuso,",
  "tika-vin13t:1516_6": "āyasmante pavāremi diṭṭhena vā sutena vā parisaṅkāya vā,",
  "tika-vin13t:1516_7": "vadantu maṃ āyasmantā anukampaṃ upādāya,",
  "tika-vin13t:1516_8": "passanto paṭikarissāmī”ti.",
  "tika-vin13t:1517_0": "Navenāpi “ahaṃ, bhante,",
  "tika-vin13t:1517_1": "āyasmante pavāremi diṭṭhena vā sutena vā parisaṅkāya vā,",
  "tika-vin13t:1517_2": "vadantu maṃ āyasmantā anukampaṃ upādāya,",
  "tika-vin13t:1517_3": "passanto paṭikarissāmi.",
  "tika-vin13t:1517_4": "Dutiyampi…pe…",
  "tika-vin13t:1517_5": "tatiyampi ahaṃ, bhante,",
  "tika-vin13t:1517_6": "āyasmante pavāremi diṭṭhena vā sutena vā parisaṅkāya vā,",
  "tika-vin13t:1517_7": "vadantu maṃ āyasmantā anukampaṃ upādāya,",
  "tika-vin13t:1517_8": "passanto paṭikarissāmī”ti.",
  "tika-vin13t:1518_0": "446. Dvīsu therena kattabbaṃ, navo katvevamīriyo.",
  "tika-vin13t:1519_0": "447. “Ahaṃ, āvuso,",
  "tika-vin13t:1519_1": "āyasmantaṃ pavāremi diṭṭhena vā sutena vā parisaṅkāya vā,",
  "tika-vin13t:1519_2": "vadatu maṃ āyasmā anukampaṃ upādāya,",
  "tika-vin13t:1519_3": "passanto paṭikarissāmi.",
  "tika-vin13t:1519_4": "Dutiyampi…pe…",
  "tika-vin13t:1519_5": "tatiyampi ahaṃ, āvuso,",
  "tika-vin13t:1519_6": "āyasmantaṃ pavāremi diṭṭhena vā sutena vā parisaṅkāya vā,",
  "tika-vin13t:1519_7": "vadatu maṃ āyasmā anukampaṃ upādāya,",
  "tika-vin13t:1519_8": "passanto paṭikarissāmī”ti.",
  "tika-vin13t:1520_0": "Navenāpi “ahaṃ, bhante,",
  "tika-vin13t:1520_1": "āyasmantaṃ pavāremi diṭṭhena vā sutena vā parisaṅkāya vā,",
  "tika-vin13t:1520_2": "vadatu maṃ āyasmā anukampaṃ upādāya,",
  "tika-vin13t:1520_3": "passanto paṭikarissāmi.",
  "tika-vin13t:1520_4": "Dutiyampi…pe…",
  "tika-vin13t:1520_5": "tatiyampi ahaṃ, bhante,",
  "tika-vin13t:1520_6": "āyasmantaṃ pavāremi diṭṭhena vā sutena vā parisaṅkāya vā,",
  "tika-vin13t:1520_7": "vadatu maṃ āyasmā anukampaṃ upādāya,",
  "tika-vin13t:1520_8": "passanto paṭikarissāmī”ti.",
  "tika-vin13t:1521_0": "448.",
  "tika-vin13t:1521_1": "Pubbakiccaṃ samāpetvā,",
  "tika-vin13t:1521_2": "adhiṭṭheyyevamekako.",
  "tika-vin13t:1521_3": "“Ajja me pavāraṇā cātuddasīti vā pannarasīti vā adhiṭṭhāmī”ti vattabbaṃ.",
  "tika-vin13t:1522_0": "449.",
  "tika-vin13t:1523_0": "Yasmiṃ vasanti vā pañca, cattāro vā tayo duve;",
  "tika-vin13t:1524_0": "Pavāraṇaṃ haritvāna, ekekassitarītare.",
  "tika-vin13t:1525_0": "450.",
  "tika-vin13t:1526_0": "Taṃ taṃ pavāraṇaṃ kayiruṃ,",
  "tika-vin13t:1527_0": "Siyā āpatti dukkaṭaṃ;",
  "tika-vin13t:1528_0": "Sesā uposathe vuttā,",
  "tika-vin13t:1529_0": "Gāthāyo cettha āhare.",
  "tika-vin13t:1530_0": "451.",
  "tika-vin13t:1531_0": "Pavāriteva saṅghamhi, pārisuddhiuposathaṃ;",
  "tika-vin13t:1532_0": "Kareyya chinnavasso vā, avuttho vānupagato.",
  "tika-vin13t:1533_0": "452.",
  "tika-vin13t:1534_0": "Cātumāsiniyā cāpi, kate saṅghenuposathe;",
  "tika-vin13t:1535_0": "Vutthavassā pavāreyyuṃ, sace appatarā siyunti.",
  "tika-vin13t:1536_0": "46. Saṃvaraniddeso",
  "tika-vin13t:1537_0": "Saṃvaroti –",
  "tika-vin13t:1538_0": "453.",
  "tika-vin13t:1539_0": "Cakkhusotādibhedehi, rūpasaddādigocare;",
  "tika-vin13t:1540_0": "Abhijjhādomanassādi-ppavattiṃ vinivāraye.",
  "tika-vin13t:1541_0": "454.",
  "tika-vin13t:1542_0": "Niggaṇheyya sakaṃ cittaṃ, kiṭṭhādiṃ viya duppasuṃ;",
  "tika-vin13t:1543_0": "Satimā sampajāno ca, care sabbiriyāpatheti.",
  "tika-vin13t:1544_0": "47. Suddhiniddeso",
  "tika-vin13t:1545_0": "Suddhīti –",
  "tika-vin13t:1546_0": "455.",
  "tika-vin13t:1547_0": "Desanā saṃvaro eṭṭhipaccavekkhaṇa bhedato;",
  "tika-vin13t:1548_0": "Suddhī catubbidhā pātimokkhasaṃvarasammataṃ;",
  "tika-vin13t:1549_0": "Desanāya visuddhattā, desanāsuddhi vuccati.",
  "tika-vin13t:1550_0": "456.",
  "tika-vin13t:1551_0": "“Na punevaṃ karissa”nti, cittādhiṭṭhānasaṃvarā;",
  "tika-vin13t:1552_0": "Vutto saṃvarasuddhīti, sujjhatindriyasaṃvaro.",
  "tika-vin13t:1553_0": "457.",
  "tika-vin13t:1554_0": "Pahāyānesanaṃ dhammenuppādentassa eṭṭhiyā;",
  "tika-vin13t:1555_0": "Suddhattā eṭṭhisuddhīti, vuttamājīvanissitaṃ.",
  "tika-vin13t:1556_0": "458.",
  "tika-vin13t:1557_0": "Yoniso paṭisaṅkhāya, cīvaraṃ paṭisevati;",
  "tika-vin13t:1558_0": "Evamādiyathāvutta-paccavekkhaṇasujjhanā;",
  "tika-vin13t:1559_0": "Paccavekkhaṇasuddhīti, vuttaṃ paccayanissitanti.",
  "tika-vin13t:1560_0": "48. Santosaniddeso",
  "tika-vin13t:1561_0": "Santosoti –",
  "tika-vin13t:1562_0": "459.",
  "tika-vin13t:1563_0": "Appena anavajjena, santuṭṭho sulabhena ca;",
  "tika-vin13t:1564_0": "Mattaññū subharo hutvā, care saddhammagāravo.",
  "tika-vin13t:1565_0": "460.",
  "tika-vin13t:1566_0": "Atītaṃ nānusocanto, nappajappamanāgataṃ;",
  "tika-vin13t:1567_0": "Paccuppannena yāpento, santuṭṭhoti pavuccatīti.",
  "tika-vin13t:1568_0": "49. Caturārakkhaniddeso",
  "tika-vin13t:1569_0": "Caturakkhāti –",
  "tika-vin13t:1570_0": "461.",
  "tika-vin13t:1571_0": "Buddhānussati mettā ca, asubhaṃ maraṇassati;",
  "tika-vin13t:1572_0": "Ārakattādinārahaṃ, sammā sāmañca buddhato.",
  "tika-vin13t:1573_0": "462.",
  "tika-vin13t:1574_0": "Sammāsambuddhaiti vānussati yā punappunaṃ;",
  "tika-vin13t:1575_0": "Navabhede bhagavato, buddhānussati sā guṇe.",
  "tika-vin13t:1576_0": "463.",
  "tika-vin13t:1577_0": "Sīmaṭṭhasaṅghe sīmaṭṭhadevatāsu ca issare;",
  "tika-vin13t:1578_0": "Jane gocaragāmamhi, tatthupādāya mānuse.",
  "tika-vin13t:1579_0": "464.",
  "tika-vin13t:1580_0": "Sabbasattesu sukhitā, hontāverātiādinā;",
  "tika-vin13t:1581_0": "Paricchijja paricchijja, bhāvanā mettabhāvanā.",
  "tika-vin13t:1582_0": "465.",
  "tika-vin13t:1583_0": "Vaṇṇasaṇṭhānaokāsa-disato paricchedato;",
  "tika-vin13t:1584_0": "Vavatthapetvā kesādi-koṭṭhāse anupubbato.",
  "tika-vin13t:1585_0": "466.",
  "tika-vin13t:1586_0": "Nātisīghañca saṇikaṃ, vikkhepaṃ paṭibāhayaṃ;",
  "tika-vin13t:1587_0": "Paṇṇattiṃ samatikkamma, muñcantassānupubbato.",
  "tika-vin13t:1588_0": "467.",
  "tika-vin13t:1589_0": "Vaṇṇaāsayasaṇṭhāna-gandhokāsehi bhāvanā;",
  "tika-vin13t:1590_0": "Paṭikkūlāti koṭṭhāse, uddhumātādivatthusu;",
  "tika-vin13t:1591_0": "Gahetvā asubhākāraṃ, pavattā bhāvanāsubhaṃ.",
  "tika-vin13t:1592_0": "468.",
  "tika-vin13t:1593_0": "“Maraṇaṃ me bhavissati, jīvitaṃ ucchijjissati;",
  "tika-vin13t:1594_0": "Maraṇaṃ maraṇaṃ vā”ti, bhāvayitvāna yoniso.",
  "tika-vin13t:1595_0": "469.",
  "tika-vin13t:1596_0": "Vadhakassevupaṭṭhānā, sampattīnaṃ vipattito;",
  "tika-vin13t:1597_0": "Upasaṃharato kāyabahusādhāraṇā tathā.",
  "tika-vin13t:1598_0": "470.",
  "tika-vin13t:1599_0": "Āyudubbalato kālavavatthānassabhāvato;",
  "tika-vin13t:1600_0": "Addhānassa paricchedā, bhāvanā maraṇassatīti.",
  "tika-vin13t:1601_0": "50. Vipassanāniddeso",
  "tika-vin13t:1602_0": "Vipassanāti –",
  "tika-vin13t:1603_0": "471.",
  "tika-vin13t:1604_0": "Nāmarūpaṃ pariggayha, tato tassa ca paccayaṃ;",
  "tika-vin13t:1605_0": "Hutvā abhāvatoniccā, udayabbayapīḷanā.",
  "tika-vin13t:1606_0": "472.",
  "tika-vin13t:1607_0": "Dukkhā avasavattittā, anattāti tilakkhaṇaṃ;",
  "tika-vin13t:1608_0": "Āropetvāna saṅkhāre, sammasanto punappunaṃ;",
  "tika-vin13t:1609_0": "Pāpuṇeyyānupubbena, sabbasaṃyojanakkhayanti.",
  "tika-vin13t:1610_0": "Nigamanakathā",
  "tika-vin13t:1611_0": "473.",
  "tika-vin13t:1612_0": "Adhisīlādhicittānaṃ, adhipaññāya sikkhanā;",
  "tika-vin13t:1613_0": "Bhikkhukiccamato khuddasikkhāyaṃ samudāhaṭā.",
  "tika-vin13t:1614_0": "474.",
  "tika-vin13t:1615_0": "Mahato kittisaddassa, yassa lokavicārino;",
  "tika-vin13t:1616_0": "Parissamo na sambhoti, mālutasseva niccaso.",
  "tika-vin13t:1617_0": "475.",
  "tika-vin13t:1618_0": "Tena dhammasirīkena, tambapaṇṇiyaketunā;",
  "tika-vin13t:1619_0": "Therena racitā dhammavinayaññupasaṃsitā.",
  "tika-vin13t:1620_0": "476.",
  "tika-vin13t:1621_0": "Ettāvatāyaṃ niṭṭhānaṃ, khuddasikkhā upāgatā;",
  "tika-vin13t:1622_0": "Pañcamattehi gāthānaṃ, satehi parimāṇatoti.",
  "tika-vin13t:1623_0": "Khuddasikkhā niṭṭhitā.",
  "tika-vin13t:1624_0": "Namo tassa bhagavato arahato sammāsambuddhassa",
  "tika-vin13t:1625_0": "Khuddasikkhā-purāṇaṭīkā",
  "tika-vin13t:1626_0": "Ganthārambhakathā",
  "tika-vin13t:1627_0": "Yo ciraṃ dīghamaddhānaṃ, viditvā dukkhitaṃ janaṃ;",
  "tika-vin13t:1628_0": "Tathāpi nāvabujjhantamanukampāya codito.",
  "tika-vin13t:1629_0": "Bodhāya paṇidhiṃ katvā, patto sambodhimuttamaṃ;",
  "tika-vin13t:1630_0": "Tassa pāde namassitvā, dhammaṃ saṅghañca sādhukaṃ.",
  "tika-vin13t:1631_0": "Pubbācariyapādesu, ṭhapetvā sīsamattano;",
  "tika-vin13t:1632_0": "Therena dhammasirinā, thirasīlena yā katā.",
  "tika-vin13t:1633_0": "“Ādito upasampannasikkhitabba”ntiādinā;",
  "tika-vin13t:1634_0": "Khuddasikkhā samāsena, tassā atthavinicchayaṃ.",
  "tika-vin13t:1635_0": "Likhissāmi hitatthāya, ādikammikabhikkhunaṃ;",
  "tika-vin13t:1636_0": "Tattha yuttaṃ gahetabbamayuttaṃ tujjhitabbakanti;",
  "tika-vin13t:1637_0": "Ganthārambhakathāvaṇṇanā",
  "tika-vin13t:1638_0": "(Ka) etthāha –",
  "tika-vin13t:1638_1": "katamā khuddasikkhā,",
  "tika-vin13t:1638_2": "kathaṃ sikkhitabbā,",
  "tika-vin13t:1638_3": "kasmā sikkhitabbā,",
  "tika-vin13t:1638_4": "ke sikkhanti,",
  "tika-vin13t:1638_5": "ke sikkhitasikkhāti? Vuccate –",
  "tika-vin13t:1638_6": "adhisīlaadhicittaadhipaññāvasena tisso sikkhā,",
  "tika-vin13t:1638_7": "ganthavasenettha saṅkhipitvā vuttattā taddīpano gantho “khuddasikkhā”ti vuccati,",
  "tika-vin13t:1638_8": "atha vā “khuddaṃ anelakaṃ madhupaṭala”ntiādīni viya sikkhākāmānaṃ madhuratāya khuddā ca tā sikkhā cāti khuddasikkhā,",
  "tika-vin13t:1638_9": "atha vā “khuddaputtamhi samaṇa posa ma”ntiādīsu viya bahuvidhattāpi khuddā ca tā sikkhitabbato sikkhā cāti khuddasikkhā.",
  "tika-vin13t:1638_10": "Adhisīlasikkhā panettha cārittavārittavasena duvidhampi sīlaṃ yathānusiṭṭhaṃ paṭipajjamānena tappaṭipakkhe",
  "tika-vin13t:1638_11": "kilese tadaṅgappahānavasena pajahantena sikkhitabbā,",
  "tika-vin13t:1638_12": "adhicittasikkhā pana yathāvuttesu ārammaṇesu abhiyogakaraṇavasena jhānappaṭipakkhānaṃ nīvaraṇagaṇānaṃ vikkhambhanappahānaṃ kurumānena sikkhitabbā,",
  "tika-vin13t:1638_13": "adhipaññāsikkhā pana yathānurūpaṃ samucchedavasena sānusaye kilese samucchindantena sikkhitabbā.",
  "tika-vin13t:1639_0": "Kasmā sikkhitabbāti ettha –",
  "tika-vin13t:1640_0": "Jātiādīhi dukkhehi, anekehi upaddutaṃ;",
  "tika-vin13t:1641_0": "Khandhalokaṃ jahitvāna, pattuṃ khemaṃ puraṃ sivaṃ.",
  "tika-vin13t:1642_0": "Kalyāṇaputhujjanena saha satta sekkhā sikkhanti. Arahanto sikkhitasikkhā.",
  "tika-vin13t:1643_0": "Ye vītamohā munipuṅgavassa;",
  "tika-vin13t:1644_0": "Sissesu aggā muninā pasatthā;",
  "tika-vin13t:1645_0": "Te tīsu sikkhāsu samattasikkhā;",
  "tika-vin13t:1646_0": "Tato pare kena samattasikkhāti.",
  "tika-vin13t:1647_0": "Āditoti ettha ādimhiyevāti attho,",
  "tika-vin13t:1647_1": "ādito paṭṭhāyāti vā.",
  "tika-vin13t:1647_2": "Upasampannena ca upasampannāya ca sikkhitabbaṃ upasampannasikkhitabbaṃ.",
  "tika-vin13t:1647_3": "Saha mātikāya samātikaṃ.",
  "tika-vin13t:1647_4": "Pubbe vuttappakāraṃ khuddasikkhaṃ pavakkhāmi ādarena,",
  "tika-vin13t:1647_5": "pakārena vā vakkhāmi ratanattayaṃ vanditvāti attho.",
  "tika-vin13t:1647_6": "Apica thero āditoti vacanena saddhāpabbajitānaṃ kulaputtānaṃ ālasiyadosena appaṭipajjantānaṃ aññāṇadosena aññathā paṭipajjantānaṃ saṃvegaṃ janeti. Kathaṃ?",
  "tika-vin13t:1647_7": "Atidullabhaṃ khaṇasamavāyaṃ paṭilabhitvā taṅkhaṇaṃ na kusītena vā niratthakakathāpasutena vā vītināmetabbaṃ,",
  "tika-vin13t:1647_8": "kiṃ kātabbaṃ?",
  "tika-vin13t:1647_9": "Ādito paṭṭhāya nirantarameva tīsu sikkhāsu ādaro janetabboti. Etthāha –",
  "tika-vin13t:1647_10": "kiṃ taṃ ratanattayaṃ nāma,",
  "tika-vin13t:1647_11": "yaṃ vanditvā thero khuddasikkhaṃ pavakkhatīti? Vuccate –",
  "tika-vin13t:1647_12": "buddharatanaṃ dhammaratanaṃ saṅgharatananti imāni tīṇi ratanāni.",
  "tika-vin13t:1647_13": "Tāni hi ratijananaṭṭhena “ratanānī”ti vuccanti. Apica –",
  "tika-vin13t:1648_0": "“Cittīkataṃ mahagghañca, atulaṃ dullabhadassanaṃ;",
  "tika-vin13t:1649_0": "Anomasattaparibhogaṃ, ratanaṃ tena vuccatī”ti. –",
  "tika-vin13t:1650_0": "Imissā gāthāya vasena ratanattho veditabbo.",
  "tika-vin13t:1651_0": "Mātikāvaṇṇanā",
  "tika-vin13t:1652_0": "(Kha-",
  "tika-vin13t:1652_1": "ja) idāni “samātika”nti vuttattā mātikaṃ tāva dassetuṃ “pārājikā ca cattāro”tiādi āraddhaṃ.",
  "tika-vin13t:1652_2": "Sabbasikkhānaṃ pana mūlabhūtattā adhisīlasikkhāva paṭhamaṃ vuttā.",
  "tika-vin13t:1652_3": "“Sīle patiṭṭhāyā”ti hi vuttaṃ.",
  "tika-vin13t:1652_4": "Tatrāpi mahāsāvajjattā,",
  "tika-vin13t:1652_5": "mūlacchejjavasena pavattanato ca sabbapaṭhamaṃ jānitabbāti pārājikāva paṭhamaṃ vuttāti.",
  "tika-vin13t:1652_6": "Idāni yathānikkhittāni mātikāpadāni paṭipāṭiyā vitthāretvā dassetuṃ “pārājikā ca cattāro”ti paṭhamapadaṃ uddhaṭaṃ,",
  "tika-vin13t:1652_7": "tassāyamattho –",
  "tika-vin13t:1652_8": "pārājikāti parājitā parājayamāpannā,",
  "tika-vin13t:1652_9": "sikkhāpadaṃ atikkamitvā teneva āpattiṃ āpajjitvā,",
  "tika-vin13t:1652_10": "tāya vā parājayamāpāditānametaṃ adhivacanaṃ,",
  "tika-vin13t:1652_11": "te pana cattāroti vuttaṃ hoti.",
  "tika-vin13t:1653_0": "1. Pārājikaniddesavaṇṇanā",
  "tika-vin13t:1654_0": "1- 2.",
  "tika-vin13t:1654_1": "Idāni te dassetuṃ “maggattaye”tiādi āraddhaṃ.",
  "tika-vin13t:1654_2": "Tattha manussāmanussatiracchānagatānaṃ vasena tisso itthiyo,",
  "tika-vin13t:1654_3": "tayo ubhatobyañjanakā,",
  "tika-vin13t:1654_4": "tayo paṇḍakā,",
  "tika-vin13t:1654_5": "tayo purisāti pārājikavatthubhūtānaṃ nimittānaṃ nissayā dvādasamattā honti,",
  "tika-vin13t:1654_6": "tesaṃ vaccamaggappassāvamaggamukhamaggavasena tayo maggā.",
  "tika-vin13t:1654_7": "Tattha manussitthiyā tayo,",
  "tika-vin13t:1654_8": "amanussitthiyā tayo,",
  "tika-vin13t:1654_9": "tiracchānagatitthiyā tayoti nava,",
  "tika-vin13t:1654_10": "tathā manussaubhatobyañjanakādīnaṃ.",
  "tika-vin13t:1654_11": "Manussapaṇḍakādīnaṃ pana vaccamaggamukhamaggavasena dve dve katvā cha,",
  "tika-vin13t:1654_12": "tathā manussapurisādīnanti sabbesaṃ vasena tiṃsa maggā honti.",
  "tika-vin13t:1654_13": "Te sabbe pariggahetvā idha “maggattaye”ti vuttaṃ,",
  "tika-vin13t:1654_14": "tasmiṃ maggattayeti attho.",
  "tika-vin13t:1654_15": "Anikkhittasikkhoti bhikkhubhāvato cavitukāmatācittena yathālakkhaṇaṃ apaccakkhātasikkhoti attho.",
  "tika-vin13t:1654_16": "Santhatasanthateti vatthādīsu yena kenaci santhate vā asanthate vā.",
  "tika-vin13t:1654_17": "Allokāseti maggattayassa pakativātena asamphuṭṭhappadese.",
  "tika-vin13t:1654_18": "Nimittanti aṅgajātaṃ.",
  "tika-vin13t:1654_19": "Saṃsanthataṃ vā asanthataṃ vāti attano aṅgajātaṃ vatthādīnaṃ aññatarena paṭicchannaṃ vā appaṭicchannaṃ vā.",
  "tika-vin13t:1654_20": "Upādiṇṇanti anaṭṭhakāyappasādaṃ.",
  "tika-vin13t:1654_21": "Vuttappakāre maggattaye pavesanto cuto pārājikoti sambandho.",
  "tika-vin13t:1654_22": "Naṭṭhakāyappasādaṃ pana pīḷakaṃ vā cammakhilaṃ vā lomaṃ vā pavesantassa dukkaṭaṃ,",
  "tika-vin13t:1654_23": "manussānaṃ pana jīvamānakasarīre akkhināsākaṇṇacchiddavatthikosesu satthakādīhi katavaṇe vā methunarāgena",
  "tika-vin13t:1654_24": "tilabījamattampi aṅgajātaṃ pavesantassa thullaccayaṃ,",
  "tika-vin13t:1654_25": "avasesasarīresu upakacchakādīsu ca dukkaṭaṃ.",
  "tika-vin13t:1654_26": "Tiracchānagatānaṃ hatthiassagoṇagadrabhaoṭṭhamahiṃsādīnaṃ nāsāya thullaccayaṃ,",
  "tika-vin13t:1654_27": "tathā tesaṃ vatthikosesu.",
  "tika-vin13t:1654_28": "Sabbesampi tiracchānagatānaṃ akkhikaṇṇavaṇesu dukkaṭaṃ,",
  "tika-vin13t:1654_29": "tathā tesaṃ avasesasarīresupi.",
  "tika-vin13t:1655_0": "Idāni pavesanaṃ nāma na kevalaṃ attupakkameneva hoti,",
  "tika-vin13t:1655_1": "bhikkhupaccatthikādīnaṃ pana vasena parūpakkamenāpi hoti,",
  "tika-vin13t:1655_2": "tatthāpi sevanacitte sati pārājiko hotīti dassanatthaṃ “atha vā”tiādi vuttaṃ.",
  "tika-vin13t:1655_3": "Tassattho –",
  "tika-vin13t:1655_4": "yo bhikkhu pavesanapaviṭṭhaṭhitauddhāraṇakkhaṇesu sādiyati,",
  "tika-vin13t:1655_5": "tasmiṃ khaṇe sevanacittaṃ upaṭṭhapeti,",
  "tika-vin13t:1655_6": "sopi pārājiko hoti.",
  "tika-vin13t:1655_7": "Yo pana bhikkhu sabbaso asādiyanto āsīvisamukhaṃ aṅgārakāsuñca paviṭṭhaṃ viya maññati,",
  "tika-vin13t:1655_8": "so nipparādho hoti.",
  "tika-vin13t:1655_9": "Ettha ṭhitaṃ nāma sukkavissaṭṭhisamayappavatti.",
  "tika-vin13t:1656_0": "Paṭhamaṃ.",
  "tika-vin13t:1657_0": "3- 4.",
  "tika-vin13t:1657_1": "Idāni dutiyaṃ dassetuṃ “ādiyeyyā”tiādimāha.",
  "tika-vin13t:1657_2": "“Ādiyeyyā”tiādīnaṃ padānaṃ “adinnaṃ theyyacittena bhave pārājiko”ti iminā sambandho.",
  "tika-vin13t:1657_3": "Ādiyeyyāti ārāmādiṃ abhiyuñjitvā yo bhikkhu gaṇheyya,",
  "tika-vin13t:1657_4": "so bhave pārājikoti attho.",
  "tika-vin13t:1657_5": "Evaṃ sesesupi.",
  "tika-vin13t:1657_6": "Hareyyāti vetanena vā mittabhāvena vā aññassa bhaṇḍaṃ haranto puna theyyacitte uppanne “sīse bhāraṃ theyyacitto āmasatī”tiādinā gaṇheyyāti attho.",
  "tika-vin13t:1657_7": "Avahareyyāti “upanikkhittaṃ bhaṇḍaṃ ‘dehi me bhaṇḍa’nti vuccamāno ‘nāhaṃ gaṇhāmī”tiādinā avahareyya.",
  "tika-vin13t:1657_8": "Iriyāpathaṃ kopeyyāti “sahabhaṇḍahārakaṃ nessāmī”ti teneva purisena taṃ netuṃ tassa gamanapathaṃ vāretvā aññena maggena taṃ santajjetvā neti,",
  "tika-vin13t:1657_9": "evaṃ nentassa tassa purisassa paṭhamapāde thullaccayaṃ,",
  "tika-vin13t:1657_10": "dutiyapāduddhāre pārājikaṃ.",
  "tika-vin13t:1657_11": "“Thalaṭṭhaṃ bhaṇḍaṃ theyyacitto āmasatī”tiādinā ṭhānā cāveyya.",
  "tika-vin13t:1657_12": "Parikappitaṭṭhānaṃ vā suṅkaghātaṃ vā atikkāmento saṅketaṃ vītināmeyya.",
  "tika-vin13t:1657_13": "Yaṃ kiñci parapariggahitaṃ sassāmikaṃ bhaṇḍaṃ tehi sāmikehi kāyena vā vācāya vā na dinnanti adinnaṃ.",
  "tika-vin13t:1658_0": "Idāni na imināva ākārena avahārako pārājiko hoti,",
  "tika-vin13t:1658_1": "aññathāpi hotīti dassetuṃ “atha vā”tiādi vuttaṃ.",
  "tika-vin13t:1658_2": "Theyyāvahārako ca balāvahārako ca kusāvahārako ca paṭicchannāvahārako ca parikappāvahārako ca bhave pārājikoti sambandho.",
  "tika-vin13t:1658_3": "Tattha theyyāvahāro nāma sandhicchedādīhi vā kaṃsakūṭamānakūṭatulākūṭādīhi vā vañcetvā gahaṇaṃ.",
  "tika-vin13t:1658_4": "Pasayhāvahāro balāvahāro.",
  "tika-vin13t:1658_5": "Kusasaṅkamanaṃ katvā parakoṭṭhāsaggahaṇaṃ kusāvahāro.",
  "tika-vin13t:1658_6": "Parabhaṇḍaṃ paṃsuādinā paṭicchādetvā sāmikesu apassitvā gatesu paccāgantvā gahaṇaṃ paṭicchannāvahāro.",
  "tika-vin13t:1658_7": "Parikappāvahāro pana duvidho bhaṇḍokāsavasena.",
  "tika-vin13t:1658_8": "Tattha “sāṭako ce,",
  "tika-vin13t:1658_9": "gaṇhissāmi, suttañce,",
  "tika-vin13t:1658_10": "na gaṇhissāmī”ti bhaṇḍaṃ parikappetvā andhakāre pasibbakaṃ gaṇhāti.",
  "tika-vin13t:1658_11": "Tattha ce sāṭako hoti,",
  "tika-vin13t:1658_12": "uddhāreyeva pārājikaṃ.",
  "tika-vin13t:1658_13": "Sace suttaṃ hoti, rakkhati,",
  "tika-vin13t:1658_14": "puna “sutta”nti ñatvāpi “yaṃ laddhaṃ,",
  "tika-vin13t:1658_15": "taṃ gahetabba”nti uggaṇhanto uddhāreyeva pārājikaṃ,",
  "tika-vin13t:1658_16": "ayaṃ bhaṇḍaparikappo.",
  "tika-vin13t:1658_17": "Okāsaparikappo gabbhadvārappamukhavihārādīnaṃ vasena paricchedaṃ karoti “sace maṃ etthantare passanti, dassāmi,",
  "tika-vin13t:1658_18": "no ce passanti,",
  "tika-vin13t:1658_19": "gaṇhitvā gacchāmī”ti,",
  "tika-vin13t:1658_20": "tassa taṃ parikappitaparicchedaṃ atikkamantassa padavārena pārājikaṃ veditabbaṃ,",
  "tika-vin13t:1658_21": "ayaṃ okāsaparikappo.",
  "tika-vin13t:1659_0": "Idāni imasmiṃ adinnādāne vinicchayanayaṃ dassetuṃ “bhaṇḍakālagghadesehī”tiādi vuttaṃ.",
  "tika-vin13t:1659_1": "Etthāti adinnādāne.",
  "tika-vin13t:1659_2": "Nicchayoti vinicchayo kātabboti attho.",
  "tika-vin13t:1659_3": "Tattha kenaci bhikkhunā “mayā idaṃ nāma bhaṇḍaṃ theyyacittena gahita”nti vutte vinayadharena sahasāva",
  "tika-vin13t:1659_4": "taṃ āpattiṃ anāropetvā tassa bhaṇḍassa sāmikaassāmikabhāvaṃ upaparikkhitvā yadi sassāmikaṃ,",
  "tika-vin13t:1659_5": "tassa bhaṇḍassa agghavasena āpattiyā kāretabbo.",
  "tika-vin13t:1659_6": "Sace nirālayakāle gahitaṃ,",
  "tika-vin13t:1659_7": "pārājikena na kāretabbo,",
  "tika-vin13t:1659_8": "ayaṃ bhaṇḍavasena vinicchayo.",
  "tika-vin13t:1660_0": "Kāloti avahārakālo.",
  "tika-vin13t:1660_1": "Tadeva hi bhaṇḍaṃ kadāci mahagghaṃ hoti,",
  "tika-vin13t:1660_2": "kadāci appagghaṃ,",
  "tika-vin13t:1660_3": "tasmā yasmiṃ kāle avahaṭaṃ,",
  "tika-vin13t:1660_4": "tasmiṃ kāle yo tassa aggho,",
  "tika-vin13t:1660_5": "tena agghena āpattiyā kāretabbo,",
  "tika-vin13t:1660_6": "ayaṃ kālavasena vinicchayo.",
  "tika-vin13t:1661_0": "Agghoti bhaṇḍaggho.",
  "tika-vin13t:1661_1": "Navabhaṇḍassa hi yo aggho,",
  "tika-vin13t:1661_2": "so pacchā parihāyati,",
  "tika-vin13t:1661_3": "tasmā sabbadā bhaṇḍaṃ pakatiagghavaseneva na kāretabbaṃ,",
  "tika-vin13t:1661_4": "ayaṃ agghavasena vinicchayo.",
  "tika-vin13t:1661_5": "Desoti avahāradeso.",
  "tika-vin13t:1661_6": "Bhaṇḍuṭṭhānadese hi bhaṇḍaṃ appagghaṃ hoti,",
  "tika-vin13t:1661_7": "aññattha mahagghaṃ,",
  "tika-vin13t:1661_8": "tasmā yasmiṃ dese bhaṇḍaṃ avahaṭaṃ,",
  "tika-vin13t:1661_9": "tasmiṃyeva dese agghena kāretabbo,",
  "tika-vin13t:1661_10": "ayaṃ desavasena vinicchayo.",
  "tika-vin13t:1662_0": "Paribhogenapi sāṭakādikassa bhaṇḍassa aggho parihāyati,",
  "tika-vin13t:1662_1": "tasmā tassa paribhogavasena parihīnāparihīnabhāvo upaparikkhitabbo,",
  "tika-vin13t:1662_2": "ayaṃ paribhogavasena vinicchayo.",
  "tika-vin13t:1663_0": "Dutiyaṃ.",
  "tika-vin13t:1664_0": "5.",
  "tika-vin13t:1664_1": "Idāni tatiyaṃ dassetuṃ “manussaviggaha”ntiādi āraddhaṃ.",
  "tika-vin13t:1664_2": "Tattha manussaviggahanti paṭisandhiviññāṇena saddhiṃ uppannaṃ kalalarūpaṃ ādiṃ katvā pakatiyā vīsativassasatāyukassa",
  "tika-vin13t:1664_3": "sattassa yāva maraṇakālā etthantare anupubbena vuddhippatto attabhāvo,",
  "tika-vin13t:1664_4": "eso manussaviggaho nāma,",
  "tika-vin13t:1664_5": "evarūpaṃ manussaviggahanti attho.",
  "tika-vin13t:1664_6": "Ciccāti vadhakacetanāvasena sañcetetvā pakappetvā abhivitaritvā vītikkamoti attho.",
  "tika-vin13t:1664_7": "Jīvitā vā viyojayeti vuttappakāraṃ manussaviggahaṃ kalalakālepi tāpanamaddanehi vā bhesajjasampadānena",
  "tika-vin13t:1664_8": "vā tato vā uddhampi tadanurūpena upakkamena santativikopanavasena yo jīvitā viyojeyya,",
  "tika-vin13t:1664_9": "so cuto bhaveti sambandho.",
  "tika-vin13t:1664_10": "Kiñca bhiyyo –",
  "tika-vin13t:1664_11": "“satthahārakaṃ vā”tiādi vuttaṃ.",
  "tika-vin13t:1664_12": "Ettha haratīti hārakaṃ,",
  "tika-vin13t:1664_13": "kiṃ harati? Jīvitaṃ,",
  "tika-vin13t:1664_14": "haritabbanti vā hārakaṃ,",
  "tika-vin13t:1664_15": "upanikkhipitabbanti attho,",
  "tika-vin13t:1664_16": "satthañca taṃ hārakañcāti satthahārakaṃ.",
  "tika-vin13t:1664_17": "Assāti manussaviggahassa.",
  "tika-vin13t:1664_18": "Yathā manussaviggaho icchiticchitakkhaṇe taṃ asiādisatthaṃ paṭilabhati,",
  "tika-vin13t:1664_19": "tathā sayaṃ maraṇacetano maraṇādhippāyo hutvā upanikkhipeyya.",
  "tika-vin13t:1664_20": "Sopi cuto bhaveti attho.",
  "tika-vin13t:1664_21": "Etena thāvarappayogaṃ dasseti.",
  "tika-vin13t:1665_0": "6- 7.",
  "tika-vin13t:1665_1": "Idāni “maraṇavaṇṇaṃ vā saṃvaṇṇeyyā”tiādividhiṃ dassetuṃ “gāheyya maraṇūpāyaṃ,",
  "tika-vin13t:1665_2": "vadeyya maraṇe guṇa”nti vuttaṃ.",
  "tika-vin13t:1665_3": "Tattha “satthaṃ vā āhara,",
  "tika-vin13t:1665_4": "visaṃ vā khāda,",
  "tika-vin13t:1665_5": "rajjuyā vā ubbandhitvā kālaṃ karohī”tiādinā nayena maraṇatthāya upāyaṃ gāheyya.",
  "tika-vin13t:1665_6": "Maraṇasaṃvaṇṇanā panettha bahuvidhā “kāyena saṃvaṇṇeti,",
  "tika-vin13t:1665_7": "vācāya kāyavācāya dūtena lekhāya vā saṃvaṇṇetī”ti vuttattā.",
  "tika-vin13t:1665_8": "Tattha kāyena saṃvaṇṇeti nāma kāyena viññāpeti.",
  "tika-vin13t:1665_9": "“Yo papāte papatanādīni katvā marati,",
  "tika-vin13t:1665_10": "so dhanaṃ vā labhati,",
  "tika-vin13t:1665_11": "yasaṃ vā labhati,",
  "tika-vin13t:1665_12": "saggaṃ vā gacchatī”tiādinā nayena saṃvaṇṇeti,",
  "tika-vin13t:1665_13": "āpatti dukkaṭassa.",
  "tika-vin13t:1665_14": "Tassa vacanaṃ sutvā koci “marissāmī”ti dukkhaṃ vedanaṃ uppādeti,",
  "tika-vin13t:1665_15": "thullaccayaṃ.",
  "tika-vin13t:1665_16": "Marati ce,",
  "tika-vin13t:1665_17": "pārājikaṃ.",
  "tika-vin13t:1665_18": "Evaṃ sesesupi.",
  "tika-vin13t:1665_19": "Dūtena saṃvaṇṇanāyaṃ pana dūtassa sāsanaṃ ārocāpeti “evaṃ ārocehī”ti,",
  "tika-vin13t:1665_20": "“yo evaṃ marati,",
  "tika-vin13t:1665_21": "so dhanaṃ vā labhatī”ti sabbaṃ purimasadisameva.",
  "tika-vin13t:1665_22": "Lekhāya saṃvaṇṇeti nāma giripabbatapurāṇādilekhaṃ likhati,",
  "tika-vin13t:1665_23": "“yo evaṃ maratī”tiādi vuttanayameva.",
  "tika-vin13t:1665_24": "Etthāpi yo maraṇūpāyaṃ vā gāheyya,",
  "tika-vin13t:1665_25": "maraṇe vā guṇaṃ vadeyya,",
  "tika-vin13t:1665_26": "so cuto bhaveti sambandho.",
  "tika-vin13t:1666_0": "Idāni pana imassa manussaviggahassa chabbidhe payoge dassetuṃ “payogā”tiādi āraddhaṃ.",
  "tika-vin13t:1666_1": "Sāhatthikanissaggikaāṇattikathāvaraiddhimayavijjāmayānaṃ vasena tassa manussaviggahassa chappayogāti adhippāyo.",
  "tika-vin13t:1666_2": "Tattha sāhatthikoti sayaṃ mārentassa kāyena vā kāyappaṭibaddhena vā paharaṇaṃ.",
  "tika-vin13t:1666_3": "Nissaggikoti dūre ṭhitaṃ māretukāmassa kāyādīhi ususattiyantapāsāṇādīnaṃ nissajjanaṃ.",
  "tika-vin13t:1666_4": "Āṇattikoti “asukaṃ nāma mārehī”ti aññaṃ āṇāpentassa āṇāpanaṃ.",
  "tika-vin13t:1666_5": "Thāvaroti opātakkhaṇanaṃ,",
  "tika-vin13t:1666_6": "apassenasaṃvidhānaṃ,",
  "tika-vin13t:1666_7": "asiādīnaṃ upanikkhipanaṃ,",
  "tika-vin13t:1666_8": "taḷākādīsu visasampayojanaṃ,",
  "tika-vin13t:1666_9": "rūpūpahāroti evamādi.",
  "tika-vin13t:1666_10": "Kammavipākajāya iddhiyā payojanaṃ iddhipayogaṃ.",
  "tika-vin13t:1666_11": "Māraṇatthāya vijjānaṃ parijappanaṃ vijjāmayoti.",
  "tika-vin13t:1667_0": "Idāni imesu chasu payogesu āṇattiyaṃ saṅketavisaṅketataṃ dassetuṃ “kālavatthāvudhiriyāpathā”tiādimāha.",
  "tika-vin13t:1667_1": "Tattha kāloti pubbaṇhasāyanhādikālo ca yobbanathāvariyādikālopi ca.",
  "tika-vin13t:1667_2": "Imesu yaṃ kiñci kālaṃ niyametvā “imasmiṃ nāma kāle mārehī”ti āṇatto sace tasmiṃyeva kāle māreti,",
  "tika-vin13t:1667_3": "āṇattikkhaṇeyeva pārājikaṃ.",
  "tika-vin13t:1667_4": "Sace niyamitakālato pure vā pacchā vā māreti,",
  "tika-vin13t:1667_5": "āṇāpako muccati.",
  "tika-vin13t:1667_6": "Vatthūti māretabbo puggalo.",
  "tika-vin13t:1667_7": "Sace āṇatto tameva māreti,",
  "tika-vin13t:1667_8": "āṇāpakassa āṇattikkhaṇeyeva pārājikaṃ.",
  "tika-vin13t:1667_9": "Atha aññaṃ māreti,",
  "tika-vin13t:1667_10": "āṇāpako muccati.",
  "tika-vin13t:1667_11": "Evaṃ sesesupi vuttanayeneva vinicchayo veditabbo.",
  "tika-vin13t:1667_12": "Āvudhanti asiādi.",
  "tika-vin13t:1667_13": "Iriyāpathoti māretabbassa gamanaṃ vā nisajjā vāti evamādiko.",
  "tika-vin13t:1667_14": "Kiriyāvisesoti vijjhanaṃ vā chedanaṃ vā bhedanaṃ vā sūlāropanaṃ vāti evamādiko.",
  "tika-vin13t:1667_15": "Okāsoti gāmo vā vanaṃ vā gehaṃ vāti evamādiko.",
  "tika-vin13t:1667_16": "Imesu yathā yathā vadhako āṇatto,",
  "tika-vin13t:1667_17": "tathā tathā kate āṇāpakassa āpatti,",
  "tika-vin13t:1667_18": "aññathā kate visaṅketo hoti.",
  "tika-vin13t:1667_19": "Āṇattiyaṃ pana ayaṃ viseso “adhiṭṭhāyāti adhiṭṭhahitvā āṇāpeti ‘evaṃ vijjha,",
  "tika-vin13t:1667_20": "evaṃ pahara,",
  "tika-vin13t:1667_21": "evaṃ ghātehī”ti vuttāya pāḷiyā labbhatīti ñātabbo.",
  "tika-vin13t:1668_0": "Tatiyaṃ.",
  "tika-vin13t:1669_0": "8- 9.",
  "tika-vin13t:1669_1": "Idāni catutthaṃ dassetuṃ “jhānādibheda”ntiādimāha.",
  "tika-vin13t:1669_2": "Tassattho –",
  "tika-vin13t:1669_3": "“jhānaṃ vimokkho samādhi samāpatti ñāṇadassanaṃ maggabhāvanā phalasacchikiriyā kilesappahānaṃ vinīvaraṇatā",
  "tika-vin13t:1669_4": "cittassa suññāgāre abhiratī”ti evaṃ vuttaṃ uttarimanussadhammaṃ attani natthitāya nosantaṃ “mayi atthī”ti",
  "tika-vin13t:1669_5": "attani vā taṃ “ahaṃ ettha sandissāmī”ti attānaṃ vā tattha upanetvā dīpento cuto bhave.",
  "tika-vin13t:1669_6": "Koṭṭhāsaṃ vāti ettha “jhānalābhī,",
  "tika-vin13t:1669_7": "vimokkhalābhī,",
  "tika-vin13t:1669_8": "samādhilābhī,",
  "tika-vin13t:1669_9": "samāpattilābhīmhī”ti evamādinā nayena koṭṭhāsato vāti attho.",
  "tika-vin13t:1669_10": "Ekekaṃ vāti “paṭhamassa jhānassa lābhī,",
  "tika-vin13t:1669_11": "dutiyassa jhānassa lābhīmhī”ti evamādinā nayena ekekaṃ vāti attho.",
  "tika-vin13t:1669_12": "“Atītabhave sotāpannomhī”ti vadato atītabhavaṃ sandhāya kathitattā pārājikaṃ natthi,",
  "tika-vin13t:1669_13": "tasmā “paccuppannabhavassita”nti vuttaṃ,",
  "tika-vin13t:1669_14": "tassa paccuppannabhavanissitaṃ katvāti attho.",
  "tika-vin13t:1669_15": "Aññāpadesarahitanti “yo te vihāre vasati,",
  "tika-vin13t:1669_16": "so bhikkhu paṭhamassa jhānassa lābhī”tiādinā nayena aññāpadesaṃ vināti attho.",
  "tika-vin13t:1669_17": "Evaṃ dīpento hi thullaccayamāpajjati.",
  "tika-vin13t:1669_18": "Dīpentoti “paṭhamaṃ jhānaṃ samāpajjiṃ,",
  "tika-vin13t:1669_19": "samāpajjāmi,",
  "tika-vin13t:1669_20": "samāpanno,",
  "tika-vin13t:1669_21": "paṭhamassa jhānassa lābhīmhi, vasīmhi,",
  "tika-vin13t:1669_22": "sacchikataṃ assā”ti evamādinā nayena dīpentoti attho.",
  "tika-vin13t:1669_23": "“Adhigato”ti māno adhimāno,",
  "tika-vin13t:1669_24": "so yassa natthi,",
  "tika-vin13t:1669_25": "so anadhimāniko.",
  "tika-vin13t:1669_26": "Kena evaṃ dīpentoti ce?",
  "tika-vin13t:1669_27": "Taṃ dassetuṃ “kāyena vācā”tiādi vuttaṃ,",
  "tika-vin13t:1669_28": "kāyena vā vācāya vā tadubhayena vāti attho.",
  "tika-vin13t:1669_29": "Viññattipatheti yattha ṭhito manussajātiko gahaṭṭho vā pabbajito vā tassa vacanaṃ pakatisotena sutvā samanantarameva “imaṃ nāma esa vadatī”ti jānāti,",
  "tika-vin13t:1669_30": "tattha ṭhatvā dīpento cuto bhave,",
  "tika-vin13t:1669_31": "na devabrahmādīsu aññatarena ñāteti attho.",
  "tika-vin13t:1670_0": "Catutthaṃ.",
  "tika-vin13t:1671_0": "10.",
  "tika-vin13t:1671_1": "Idāni catunnampi sādhāraṇavinicchayaṃ vattuṃ “pārājikete cattāro”tiādimāha.",
  "tika-vin13t:1671_2": "Tatthāyaṃ saṅkhepo –",
  "tika-vin13t:1671_3": "cattāropi ete pārājikā “ekakammaṃ ekuddeso samasikkhatā”ti evaṃ vuttasaṃvāsassa abhabbatāya asaṃvāsā,",
  "tika-vin13t:1671_4": "yathāpure pubbe gihikāle ca anupasampannakāle ca asaṃvāsikā,",
  "tika-vin13t:1671_5": "evaṃ pacchā pārājikaṃ āpannāpi asaṃvāsāti.",
  "tika-vin13t:1671_6": "Kiñca bhiyyo –",
  "tika-vin13t:1671_7": "abhabbā bhikkhubhāvāya puna tena attabhāvena upasampadāya avatthutāya upasampannā bhavitumpi abhabbāti attho.",
  "tika-vin13t:1671_8": "Kiṃ viyāti ce?",
  "tika-vin13t:1671_9": "Sīsacchinnova jīvituṃ,",
  "tika-vin13t:1671_10": "yathāpi sīsacchinno tena attabhāvena puna jīvituṃ abhabbo,",
  "tika-vin13t:1671_11": "evamime cattāroti adhippāyo.",
  "tika-vin13t:1672_0": "11.",
  "tika-vin13t:1672_1": "Idāni imesu catūsu pārājikesu ye pariyāyāṇattīhi sambhavanti,",
  "tika-vin13t:1672_2": "te dassetuṃ “pariyāyo cā”tiādi vuttaṃ.",
  "tika-vin13t:1672_3": "Tattha pariyāyoti maraṇādhippāyassa kāyapayogo vā vacīpayogo vā.",
  "tika-vin13t:1672_4": "Tasmā “yo īdise muhutte satthaṃ vā āharitvā visaṃ vā khāditvā sobbhādīsu vā papatitvā marati,",
  "tika-vin13t:1672_5": "so dhanaṃ vā labhati,",
  "tika-vin13t:1672_6": "yasaṃ vā labhatī”tiādinā nayena maraṇaṃ abhinandanto “idaṃ sutvā yo koci maratū”ti yo pariyāyena vadati,",
  "tika-vin13t:1672_7": "taṃ sutvā sace koci tathā marati,",
  "tika-vin13t:1672_8": "pārājikaṃ.",
  "tika-vin13t:1672_9": "Niyamitena pana yaṃ sandhāya vuttaṃ,",
  "tika-vin13t:1672_10": "tasseva maraṇe pārājikaṃ.",
  "tika-vin13t:1672_11": "Āṇatti pana vuttatthāyeva.",
  "tika-vin13t:1672_12": "Tatiye manussaviggahapārājike labbhatīti sambandho.",
  "tika-vin13t:1672_13": "Dutiye pana adinnādāne āṇatti eva labbhati,",
  "tika-vin13t:1672_14": "na pariyāyoti attho.",
  "tika-vin13t:1672_15": "Kasmā naṃ pariyāyena nāpajjatīti?",
  "tika-vin13t:1672_16": "Yathā manussaviggahe “maraṇavaṇṇaṃ vā saṃvaṇṇeyyā”ti vuttaṃ,",
  "tika-vin13t:1672_17": "tathā idha adinnādāne “vaṇṇaṃ vā saṃvaṇṇeyyā”ti avuttattā.",
  "tika-vin13t:1672_18": "Sesesūti paṭhamacatutthesu pariyāyāṇattidvayaṃ na labbhatīti attho.",
  "tika-vin13t:1673_0": "12.",
  "tika-vin13t:1673_1": "Idāni catūsupi yathāsambhavaṃ aṅgabhedaṃ dassetuṃ “sevetukāmatācitta”ntiādi vuttaṃ.",
  "tika-vin13t:1673_2": "Tattha methunadhammassāti methunadhammapārājikassa.",
  "tika-vin13t:1673_3": "Budhāti vinayadharā.",
  "tika-vin13t:1674_0": "13.",
  "tika-vin13t:1674_1": "Manussasanti manussasantakatā.",
  "tika-vin13t:1674_2": "Etena petatiracchānagatapariggahesu anāpattīti dīpitaṃ hoti.",
  "tika-vin13t:1674_3": "Tathāsaññīti manussasantakavasena parapariggahitasaññīti attho.",
  "tika-vin13t:1674_4": "Vatthuno garutāti pañcamāsakaṃ vā atirekapañcamāsakaṃ vā tadagghanakaṃ bhaṇḍaṃ vā hotīti attho.",
  "tika-vin13t:1674_5": "Avahāro cāti pañcavīsatiyā avahāresu yena kenaci avahāro hotīti attho.",
  "tika-vin13t:1674_6": "Adinnādānahetuyoti adinnādānapārājikassa etāni pañca aṅgānīti adhippāyo.",
  "tika-vin13t:1675_0": "14.",
  "tika-vin13t:1675_1": "Pāṇo mānussakoti manussajātikapāṇo.",
  "tika-vin13t:1675_2": "Tasmiṃ pāṇe pāṇasaññitā.",
  "tika-vin13t:1675_3": "Ghātacetanāti vadhakacetanā.",
  "tika-vin13t:1675_4": "Payogoti taṃsamuṭṭhito sāhatthikādīnaṃ channaṃ payogānaṃ aññatarapayogo.",
  "tika-vin13t:1675_5": "Tena payogena maraṇaṃ.",
  "tika-vin13t:1675_6": "Pañcete vadhahetuyoti manussaviggahapārājikassa pañca aṅgānīti attho.",
  "tika-vin13t:1676_0": "15.",
  "tika-vin13t:1676_1": "Asantatāti uttarimanussadhammassa attani asantatā cāti attho.",
  "tika-vin13t:1676_2": "Pāpamicchatāyārocanāti iminā yo kevalaṃ pāpamicchataṃ vinā mandattā momūhattā bhaṇati,",
  "tika-vin13t:1676_3": "tassa anāpattīti dīpitaṃ hoti.",
  "tika-vin13t:1676_4": "Tassāti yassa āroceti,",
  "tika-vin13t:1676_5": "tassa manussajātitā ca.",
  "tika-vin13t:1676_6": "“Yo te vihāre vasati,",
  "tika-vin13t:1676_7": "so bhikkhu arahā”tiādinā nāññāpadeso ca.",
  "tika-vin13t:1676_8": "Tadevāti tadā eva taṅkhaṇeyeva jānanaṃ.",
  "tika-vin13t:1676_9": "Asantadīpaneti uttarimanussadhammārocanapārājiketi attho.",
  "tika-vin13t:1677_0": "16.",
  "tika-vin13t:1677_1": "Idāni “pārājikā ca cattāro”ti ettha ca-",
  "tika-vin13t:1677_2": "saddena saṅgahitehi saddhiṃ samodhānetvā dassetuṃ “asādhāraṇā cattāro”tiādi vuttaṃ.",
  "tika-vin13t:1677_3": "Tattha ubbhajāṇumaṇḍalikā vajjappaṭicchādikā ukkhittānuvattikā aṭṭhavatthukāti ime cattāro bhikkhunīnaṃ bhikkhūhi asādhāraṇā nāma.",
  "tika-vin13t:1677_4": "Etāsu ubbhajāṇumaṇḍalikā nāma yā kāyasaṃsaggarāgena avassutā teneva rāgena avassutassa manussapurisassa akkhakānaṃ adho,",
  "tika-vin13t:1677_5": "jāṇumaṇḍalānaṃ kapparānañca upari yena kenaci sarīrāvayavena āmasanādiṃ sādiyati,",
  "tika-vin13t:1677_6": "tassā adhivacanaṃ.",
  "tika-vin13t:1677_7": "Yā pana bhikkhunī aññissā bhikkhuniyā pārājikasaṅkhātaṃ vajjaṃ jānaṃ paṭicchādeti,",
  "tika-vin13t:1677_8": "sā vajjappaṭicchādikā nāma.",
  "tika-vin13t:1677_9": "Samaggena pana saṅghena ukkhittaṃ bhikkhuṃ yā bhikkhunī yaṃdiṭṭhiko so hoti,",
  "tika-vin13t:1677_10": "tassā diṭṭhiyā gahaṇavasena anuvattati,",
  "tika-vin13t:1677_11": "sā ukkhittānuvattikā nāma.",
  "tika-vin13t:1677_12": "Yā pana kāyasaṃsaggarāgena tintā tathāvidhasseva purisassa hatthaggahaṇaṃ vā saṅghāṭikaṇṇaggahaṇaṃ vā sādiyati,",
  "tika-vin13t:1677_13": "kāyasaṃsaggasaṅkhātassa asaddhammassa paṭisevanatthāya purisassa hatthapāse santiṭṭhati vā,",
  "tika-vin13t:1677_14": "tattha ṭhatvā sallapati vā,",
  "tika-vin13t:1677_15": "saṅketaṃ vā gacchati,",
  "tika-vin13t:1677_16": "purisassa āgamanaṃ vā sādiyati,",
  "tika-vin13t:1677_17": "kenaci vā paṭicchannokāsaṃ pavisati,",
  "tika-vin13t:1677_18": "hatthapāse ṭhatvā kāyaṃ upasaṃharati,",
  "tika-vin13t:1677_19": "ayaṃ aṭṭhavatthukā nāmāti veditabbā.",
  "tika-vin13t:1678_0": "Abhabbakā ekādasāti ettha paṇḍako theyyasaṃvāsako titthiyapakkantako tiracchānagato mātughātako pitughātako",
  "tika-vin13t:1678_1": "arahantaghātako bhikkhunidūsako saṅghabhedako lohituppādako ubhatobyañjanakoti ime ekādasa abhabbapuggalā nāma.",
  "tika-vin13t:1678_2": "Vibbhantā bhikkhunīti yadā bhikkhunī vibbhamitukāmā hutvā setavatthaṃ vā kāsāyameva vā gihinivāsanākārena nivāseti,",
  "tika-vin13t:1678_3": "tadā pārājikamāpannā nāma hoti,",
  "tika-vin13t:1678_4": "puna upasampadaṃ na labhati,",
  "tika-vin13t:1678_5": "sā ca pārājikāti attho.",
  "tika-vin13t:1678_6": "Mudupiṭṭhiko nāma kataparikammāya mudukāya piṭṭhiyā samannāgato.",
  "tika-vin13t:1678_7": "So ettāvatā na pārājiko,",
  "tika-vin13t:1678_8": "atha kho yadā anabhiratiyā pīḷito attano aṅgajātaṃ attano mukhamaggavaccamaggesu aññataraṃ paveseti,",
  "tika-vin13t:1678_9": "tadā pārājiko hoti.",
  "tika-vin13t:1679_0": "17- 18.",
  "tika-vin13t:1679_1": "Lambīti aṅgajātassa dīghattā evaṃ vutto.",
  "tika-vin13t:1679_2": "Sopi yadā anabhiratiyā pīḷito attano aṅgajātaṃ attano mukhe vā vaccamagge vā paveseti,",
  "tika-vin13t:1679_3": "tadā pārājiko hoti.",
  "tika-vin13t:1679_4": "Mukhena gaṇhantoti ettha yo anabhiratiyā pīḷito parassa suttassa vā pamattassa vā aṅgajātaṃ attano mukhena gaṇhāti,",
  "tika-vin13t:1679_5": "so cāti attho.",
  "tika-vin13t:1679_6": "Tatthevāti parassa aṅgajātevāti attho.",
  "tika-vin13t:1679_7": "Yo anabhiratiyā pīḷito parassa aṅgajātaṃ kammaniyaṃ disvā attano vaccamaggena tassa upari nisīdati,",
  "tika-vin13t:1679_8": "taṃ attano vaccamaggaṃ paveseti,",
  "tika-vin13t:1679_9": "so cāti attho.",
  "tika-vin13t:1679_10": "Ete cattāro anulomikā methunassāti sambandho.",
  "tika-vin13t:1679_11": "Kathamiti ce?",
  "tika-vin13t:1679_12": "Magge maggappavesanasadisatāya,",
  "tika-vin13t:1679_13": "na ubhinnaṃ rāgavasena sadisabhāvūpagatānaṃ dvayaṃdvayasamāpattisadisatāya.",
  "tika-vin13t:1679_14": "Idhāgatā cattāroti methunadhammādivasena pārājikā cattāro cāti evaṃ samodhānato catuvīsati pārājikāti attho.",
  "tika-vin13t:1680_0": "Etthāha –",
  "tika-vin13t:1680_1": "mātughātakapitughātakaarahantaghātakā tatiyapārājikaṃ āpannā,",
  "tika-vin13t:1680_2": "bhikkhunidūsako lambīādayo cattāro paṭhamapārājikaṃ āpannāyevāti katvā kuto catuvīsatīti?",
  "tika-vin13t:1680_3": "Adhippāyo panettha atthi,",
  "tika-vin13t:1680_4": "mātughātakādayo hi cattāro idha anupasampannāyeva adhippetā,",
  "tika-vin13t:1680_5": "lambīādayo cattāro kiñcāpi paṭhamapārājikena saṅgahitā,",
  "tika-vin13t:1680_6": "yasmā ekena pariyāyena methunadhammaṃ appaṭisevinopi honti,",
  "tika-vin13t:1680_7": "tasmā visuṃ vuttāti.",
  "tika-vin13t:1680_8": "Pārājikavinicchayo.",
  "tika-vin13t:1681_0": "Pārājikaniddesavaṇṇanā niṭṭhitā.",
  "tika-vin13t:1682_0": "2. Saṅghādisesaniddesavaṇṇanā",
  "tika-vin13t:1683_0": "19.",
  "tika-vin13t:1683_1": "Idāni saṅghādisesaṃ pakāsetuṃ “garukā navā”tiādi āraddhaṃ.",
  "tika-vin13t:1683_2": "Garukāti saṅghādisesā idha adhippetā,",
  "tika-vin13t:1683_3": "aññattha pana pārājikāpi saṅgayhanti.",
  "tika-vin13t:1683_4": "Kasmā “terasā”ti avatvā “navā”ti vuttanti ce?",
  "tika-vin13t:1683_5": "Vītikkamakkhaṇeyeva āpajjitabbattā paṭhamāpattikā vuttā,",
  "tika-vin13t:1683_6": "yāvatatiyakā pana cattāro saṅghādisesā saṅghāyattattā cirena āpajjantīti na vuttā.",
  "tika-vin13t:1683_7": "Tattha mocetukāmatāti mocetukāmatāyāti attho “alajjitā”tiādīsu viya.",
  "tika-vin13t:1683_8": "Iminā pana nayena mocanassādo muccanassādo muttassādo methunassādo phassassādo kaṇḍūvanassādo dassanassādo",
  "tika-vin13t:1683_9": "nisajjanassādo vācassādo gehasitapemaṃ vanabhaṅgiyanti ekādasa assādā vuttā,",
  "tika-vin13t:1683_10": "tesu ekaṃyeva mocanassādaṃ gahetvā sesā paṭikkhittā honti.",
  "tika-vin13t:1684_0": "Tesaṃ assādānaṃ vasena evaṃ vinicchayo veditabbo –",
  "tika-vin13t:1684_1": "mocetuṃ assādo mocanassādo.",
  "tika-vin13t:1684_2": "Mocanassādacetanāya nimitte upakkamati, muccati,",
  "tika-vin13t:1684_3": "saṅghādiseso.",
  "tika-vin13t:1684_4": "Na muccati ce,",
  "tika-vin13t:1684_5": "thullaccayaṃ.",
  "tika-vin13t:1684_6": "Muccanassāde sace attano dhammatāya muccamānaṃ assādeti,",
  "tika-vin13t:1684_7": "na upakkamati, anāpatti.",
  "tika-vin13t:1684_8": "Sace muccamānaṃ assādento upakkamitvā moceti,",
  "tika-vin13t:1684_9": "saṅghādisesova.",
  "tika-vin13t:1684_10": "Attano dhammatāya mutte assādo muttassādo.",
  "tika-vin13t:1684_11": "Etthāpi upakkamassa natthitāya anāpatti.",
  "tika-vin13t:1684_12": "Evaṃ sabbattha.",
  "tika-vin13t:1684_13": "Methunassādena itthiṃ gaṇhantassa muttepi anāpatti,",
  "tika-vin13t:1684_14": "ayaṃ methunassādo.",
  "tika-vin13t:1684_15": "Phassassādo duvidho ajjhattiko bāhiro cāti.",
  "tika-vin13t:1684_16": "Tattha ajjhattike tāva attano nimittaṃ “thaddhaṃ mudukanti jānissāmī”ti vā lolabhāvena vā kīḷāpayato sace muccati, anāpatti.",
  "tika-vin13t:1684_17": "Bāhiraphassassāde kāyasaṃsaggarāgena mātugāmaṃ phusato āliṅgato ca mutte anāpatti.",
  "tika-vin13t:1684_18": "Kaṇḍūvanassāde daddukacchādīnaṃ vasena khajjamānaṃ nimittaṃ kaṇḍūvanassādena kaṇḍūvato muttepi anāpatti.",
  "tika-vin13t:1684_19": "Dassanassāde mātugāmassa anokāsaṃ upanijjhāyato muttepi anāpatti.",
  "tika-vin13t:1684_20": "Nisajjanassāde mātugāmena saddhiṃ raho nisinnassa muttepi anāpatti.",
  "tika-vin13t:1684_21": "Vācāya assādo vācassādo.",
  "tika-vin13t:1684_22": "Tena assādena mātugāmaṃ methunappaṭisaṃyuttāhi vācāhi obhāsantassa muttepi anāpatti.",
  "tika-vin13t:1684_23": "Gehasitapeme mātādīnaṃ mātādipemena āliṅganādiṃ karontassa muttepi anāpatti.",
  "tika-vin13t:1684_24": "Vanabhaṅge ca santhavakaraṇatthāya itthiyā pesitaṃ pupphādivanabhaṅgasaññitaṃ paṇṇākāraṃ “itthannāmāya",
  "tika-vin13t:1684_25": "nāma idaṃ me pesita”nti assādena āmasantassa muttepi anāpatti.",
  "tika-vin13t:1684_26": "Etesu pana mocanassādavaseneva upakkamantassa āpatti,",
  "tika-vin13t:1684_27": "sesānaṃ vasena anāpattīti veditabbaṃ.",
  "tika-vin13t:1685_0": "Sukkassāti “nīlaṃ pītakaṃ lohitakaṃ odātaṃ takkavaṇṇaṃ dakavaṇṇaṃ telavaṇṇaṃ khīravaṇṇaṃ dadhivaṇṇaṃ",
  "tika-vin13t:1685_1": "sappivaṇṇa”nti evaṃ āgatesu dasasu vaṇṇesu yassa kassaci sukkassāti adhippāyo.",
  "tika-vin13t:1685_2": "Upakkammāti “ajjhattarūpe moceti,",
  "tika-vin13t:1685_3": "bahiddhārūpe moceti,",
  "tika-vin13t:1685_4": "ajjhattabahiddhārūpe moceti,",
  "tika-vin13t:1685_5": "ākāse kaṭiṃ kampento mocetī”ti evaṃ vuttesu catūsu upāyesu aññatarena upāyena “rāgūpatthambhe moceti,",
  "tika-vin13t:1685_6": "vaccūpatthambhe moceti,",
  "tika-vin13t:1685_7": "passāvūpatthambhe moceti,",
  "tika-vin13t:1685_8": "vātūpatthambhe moceti,",
  "tika-vin13t:1685_9": "uccāliṅgapāṇakadaṭṭhūpatthambhe mocetī”ti evaṃ vuttesu pañcasu kālesu kismiñci kāle aṅgajāte kammaniyaṃ patte “ārogyatthāya moceti,",
  "tika-vin13t:1685_10": "sukhatthāya moceti,",
  "tika-vin13t:1685_11": "bhesajjatthāya,",
  "tika-vin13t:1685_12": "dānatthāya,",
  "tika-vin13t:1685_13": "puññatthāya,",
  "tika-vin13t:1685_14": "yaññatthāya,",
  "tika-vin13t:1685_15": "saggatthāya,",
  "tika-vin13t:1685_16": "bījatthāya,",
  "tika-vin13t:1685_17": "vīmaṃsatthāya,",
  "tika-vin13t:1685_18": "davatthāya mocetī”ti evaṃ vuttesu dasasu adhippāyesu yena kenaci adhippāyena hatthādīsu yena kenaci upakkamitvāti attho.",
  "tika-vin13t:1685_19": "Vimocayanti antamaso yaṃ ekā khuddakamakkhikā piveyya,",
  "tika-vin13t:1685_20": "tattakampi mocentoti attho.",
  "tika-vin13t:1685_21": "Aññatra supinantenāti yā supinante sukkavissaṭṭhi hoti,",
  "tika-vin13t:1685_22": "taṃ ṭhapetvāti attho.",
  "tika-vin13t:1685_23": "Samaṇoti yo koci upasampanno.",
  "tika-vin13t:1685_24": "Garukanti saṅghādisesaṃ.",
  "tika-vin13t:1685_25": "Phuseti āpajjeyyāti attho.",
  "tika-vin13t:1686_0": "Sukkavissaṭṭhisikkhāpadaṃ paṭhamaṃ.",
  "tika-vin13t:1687_0": "20.",
  "tika-vin13t:1687_1": "Idāni kāyasaṃsaggaṃ dīpetuṃ “itthisaññī”tiādi āraddhaṃ.",
  "tika-vin13t:1687_2": "Tattha itthisaññīti tadahujātāyapi manussitthiyā itthisaññīyeva hutvāti attho.",
  "tika-vin13t:1687_3": "Sace tattha vematiko vā paṇḍakapurisatiracchānagatasaññī vā hoti,",
  "tika-vin13t:1687_4": "thullaccayaṃ,",
  "tika-vin13t:1687_5": "tathā itthiyā kāyena kāyappaṭibaddhāmasane ca kāyappaṭibaddhena kāyāmasane ca yakkhīpetīpaṇḍakānaṃ kāyena kāyāmasane ca.",
  "tika-vin13t:1687_6": "Purisatiracchānagatitthīnaṃ pana kāyena kāyāmasanepi dukkaṭaṃ,",
  "tika-vin13t:1687_7": "tathā yakkhīādīnaṃ kāyena kāyappaṭibaddhādīsu ca.",
  "tika-vin13t:1687_8": "Matitthiyā pana thullaccayaṃ.",
  "tika-vin13t:1687_9": "Kāyasaṃsaggarāgavāti iminā mātupemādiṃ mokkhādhippāyañca paṭikkhipati.",
  "tika-vin13t:1687_10": "Samphusantoti kāyasaṃsaggarāgena upakkamma antamaso lomenapi manussitthiṃ samphusantoti atthasambandho.",
  "tika-vin13t:1687_11": "Iminā yo itthiyā āliṅgatopi kāyena na vāyamati,",
  "tika-vin13t:1687_12": "kevalaṃ phassaṃyeva anubhavati,",
  "tika-vin13t:1687_13": "tassa anāpattīti dīpitaṃ hoti.",
  "tika-vin13t:1688_0": "Kāyasaṃsaggasikkhāpadaṃ dutiyaṃ.",
  "tika-vin13t:1689_0": "21.",
  "tika-vin13t:1689_1": "Idāni duṭṭhullavācaṃ pakāsetuṃ “tathā suṇanti”ntiādi āraddhaṃ.",
  "tika-vin13t:1689_2": "Tattha tathāti itthisaññī.",
  "tika-vin13t:1689_3": "Manussitthiṃ suṇantinti sambandho.",
  "tika-vin13t:1689_4": "Suṇantinti iminā paṭibalāyapi itthiyā aviññattipathe ṭhitāya dūtena vā paṇṇena vā ārocentassa duṭṭhullavācāpattina hotīti dīpitaṃ hoti.",
  "tika-vin13t:1689_5": "Viññuñcāti iminā yā mahallikāpi bālāpi eḷamūgāpi asaddhammappaṭisaṃyuttaṃ kathaṃ na jānāti,",
  "tika-vin13t:1689_6": "sā idha nādhippetāti dasseti.",
  "tika-vin13t:1689_7": "Vaccamaggapassāvamaggānaṃ vasena maggaṃ vā methunaṃ vā ārabbhāti sambandho.",
  "tika-vin13t:1689_8": "Duṭṭhullavācāya rāgo duṭṭhullavācārāgo,",
  "tika-vin13t:1689_9": "tena duṭṭhullavācārāgena.",
  "tika-vin13t:1689_10": "Taṃ assādento obhāsetvā duruttavacanaṃ vatvā garukaṃ phuseti attho.",
  "tika-vin13t:1690_0": "Kathaṃ dve magge ārabbha pasaṃsati garahati?",
  "tika-vin13t:1690_1": "Tattha pasaṃsāyapi tāva “itthilakkhaṇena subhalakkhaṇena samannāgatāsī”ti vadati,",
  "tika-vin13t:1690_2": "na tāvasīsaṃ eti.",
  "tika-vin13t:1690_3": "“Tava vaccamaggo ca passāvamaggo ca subho susaṇṭhāno dassanīyo,",
  "tika-vin13t:1690_4": "īdisena nāma itthilakkhaṇena subhalakkhaṇena samannāgatāsī”ti vadati,",
  "tika-vin13t:1690_5": "sīsaṃ eti,",
  "tika-vin13t:1690_6": "saṅghādiseso hotīti attho.",
  "tika-vin13t:1690_7": "Garahaṇe pana “sikharaṇīsi,",
  "tika-vin13t:1690_8": "sambhinnāsi,",
  "tika-vin13t:1690_9": "ubhatobyañjanāsī”ti imāni tīṇi suddhāniyeva sīsaṃ enti vaccamaggapassāvamaggānaṃ niyatavacanattā accoḷārikattā ca.",
  "tika-vin13t:1690_10": "Aññāni pana “animittāsi,",
  "tika-vin13t:1690_11": "nimittamattāsī”tiādīni maggānaṃ aniyatavacanattā methunena ghaṭetvā vuttāni eva sīsaṃ enti.",
  "tika-vin13t:1690_12": "Methunappaṭisaṃyutte “dehi me,",
  "tika-vin13t:1690_13": "arahasi me dātu”ntiādīhi pana sīsaṃ na eti,",
  "tika-vin13t:1690_14": "“methunadhammaṃ dehī”tiādinā methunadhamme ghaṭiteyeva saṅghādiseso.",
  "tika-vin13t:1690_15": "Itthiyā vaccamaggapassāvamagge ṭhapetvā adhakkhakaṃ ubbhajāṇumaṇḍalaṃ ādissa vaṇṇādibhaṇane thullaccayaṃ,",
  "tika-vin13t:1690_16": "tathā yakkhīpetīpaṇḍakesu vaccamaggapassāvamagge methunepi.",
  "tika-vin13t:1690_17": "Imesaṃ pana yakkhīādīnaṃ adhakkhakādike vuttappakāre padese duṃkkaṭaṃ,",
  "tika-vin13t:1690_18": "tathā itthiyādīnaṃ ubbhakkhake adhojāṇumaṇḍale kāyappaṭibaddhe cāti.",
  "tika-vin13t:1691_0": "Duṭṭhullavācāsikkhāpadaṃ tatiyaṃ.",
  "tika-vin13t:1692_0": "22.",
  "tika-vin13t:1692_1": "Idāni attakāmapāricariyaṃ dassetuṃ “vatvā”tiādi vuttaṃ.",
  "tika-vin13t:1692_2": "Tattha vatvāti duṭṭhullobhāsane vuttappakāraṃ itthiṃ itthisaññīyeva hutvā vatvāti attho.",
  "tika-vin13t:1692_3": "Attakāmupaṭṭhānavaṇṇanti ettha methunadhammasaṅkhātena kāmena upaṭṭhānaṃ kāmupaṭṭhānaṃ,",
  "tika-vin13t:1692_4": "attano atthāya kāmupaṭṭhānaṃ attakāmupaṭṭhānaṃ,",
  "tika-vin13t:1692_5": "attanā vā kāmitaṃ icchitanti attakāmaṃ,",
  "tika-vin13t:1692_6": "sayaṃ methunarāgavasena patthitanti attho,",
  "tika-vin13t:1692_7": "attakāmañca taṃ upaṭṭhānañcāti attakāmupaṭṭhānaṃ,",
  "tika-vin13t:1692_8": "tassa vaṇṇo attakāmupaṭṭhānavaṇṇo,",
  "tika-vin13t:1692_9": "taṃ attakāmupaṭṭhānavaṇṇaṃ.",
  "tika-vin13t:1692_10": "“Etadaggaṃ, bhagini,",
  "tika-vin13t:1692_11": "pāricariyānaṃ yā mādisaṃ sīlavantaṃ kalyāṇadhammaṃ brahmacāriṃ etena dhammena paricareyyā”ti evaṃ vatvāti sambandho.",
  "tika-vin13t:1692_12": "Methunarāginoti iminā gilānapaccayādīhi upaṭṭhānassa vaṇṇaṃ bhaṇato anāpattīti dīpitaṃ hoti.",
  "tika-vin13t:1692_13": "Vācā methunayuttenāti ettha methunayutteneva vācāya methunayācane garukaṃ hoti,",
  "tika-vin13t:1692_14": "na aññathāti adhippāyo.",
  "tika-vin13t:1693_0": "Attakāmapāricariyasikkhāpadaṃ catutthaṃ.",
  "tika-vin13t:1694_0": "23.",
  "tika-vin13t:1694_1": "Idāni sañcarittaṃ dassetuṃ “paṭiggahetvā”tiādi āraddhaṃ.",
  "tika-vin13t:1694_2": "Tattha paṭiggahetvāti itthiyā vā purisena vā ubhinnaṃ mātādīhi vā “bhante,",
  "tika-vin13t:1694_3": "itthannāmaṃ itthiṃ vā purisaṃ vā evaṃ bhaṇāhī”ti vutto tesaṃ vacanaṃ “sādhū”ti vā “hotū”ti vā “bhaṇāmī”ti vā yena kenaci ākārena vacībhedaṃ katvā,",
  "tika-vin13t:1694_4": "sīsakampanādīhi vā sampaṭicchitvāti attho.",
  "tika-vin13t:1694_5": "Sandesanti ettha pana itthī dasavidhā māturakkhitā piturakkhitā mātāpiturakkhitā bhāturakkhitā bhaginirakkhitā",
  "tika-vin13t:1694_6": "ñātirakkhitā gottarakkhitā dhammarakkhitā sārakkhā saparidaṇḍāti.",
  "tika-vin13t:1694_7": "Dasa bhariyāyo dhanakkītā chandavāsinī bhogavāsinī paṭavāsinī odapattakinī obhaṭacumbaṭakā dāsī ca bhariyā",
  "tika-vin13t:1694_8": "ca kammakārī ca bhariyā ca dhajāhaṭā muhuttikā cāti.",
  "tika-vin13t:1695_0": "Tāsu māturakkhitā bhikkhuṃ pahiṇati “gaccha, bhante,",
  "tika-vin13t:1695_1": "itthannāmaṃ brūhi ‘homi itthannāmassa bhariyā dhanakkītā…pe…",
  "tika-vin13t:1695_2": "muhuttikā cā”ti,",
  "tika-vin13t:1695_3": "ayaṃ itthiyā sandeso nāma.",
  "tika-vin13t:1695_4": "Sace māturakkhitāya mātāpitābhātābhaginiādayo bhikkhuṃ pahiṇanti “gaccha, bhante,",
  "tika-vin13t:1695_5": "itthannāmaṃ brūhi ‘hotu itthannāmassa bhariyā dhanakkītā…pe…",
  "tika-vin13t:1695_6": "muhuttikā cā”ti,",
  "tika-vin13t:1695_7": "ayampi itthiyā sandesoyeva nāma.",
  "tika-vin13t:1695_8": "Evaṃ piturakkhitādīsupi nayo netabbo.",
  "tika-vin13t:1695_9": "Puriso bhikkhuṃ pahiṇati “gaccha, bhante,",
  "tika-vin13t:1695_10": "itthannāmaṃ māturakkhitaṃ brūhi…pe…",
  "tika-vin13t:1695_11": "saparidaṇḍaṃ brūhi ‘hotu kira itthannāmassa bhariyā dhanakkītā…pe…",
  "tika-vin13t:1695_12": "muhuttikā cā”ti,",
  "tika-vin13t:1695_13": "ayaṃ purisassa sandeso nāma.",
  "tika-vin13t:1695_14": "Sace purisassa mātāpitābhātābhaginiādayo bhikkhuṃ pahiṇanti “gaccha, bhante,",
  "tika-vin13t:1695_15": "itthannāmaṃ māturakkhitaṃ brūhi…pe…",
  "tika-vin13t:1695_16": "saparidaṇḍaṃ brūhi ‘hotu itthannāmassa bhariyā dhanakkītā…pe…",
  "tika-vin13t:1695_17": "muhuttikā cā”ti,",
  "tika-vin13t:1695_18": "ayampi purisassa sandesoyeva nāma,",
  "tika-vin13t:1695_19": "āṇāpananti attho.",
  "tika-vin13t:1696_0": "Vīmaṃsitvāti ettha vuttappakārena sāsanaṃ gahetvā tassā itthiyā vā purisassa vā tesaṃ avassārocanakānaṃ",
  "tika-vin13t:1696_1": "mātāpitābhātābhaginiādīnaṃ vā ārocetvāti attho.",
  "tika-vin13t:1696_2": "Haranti yattha pahito,",
  "tika-vin13t:1696_3": "tattha gantvā tassā itthiyā vā purisassa vā āroceti,",
  "tika-vin13t:1696_4": "sā itthī vā puriso vā “sādhū”ti sampaṭicchatu vā, mā vā,",
  "tika-vin13t:1696_5": "lajjāya vā tuṇhī hotu,",
  "tika-vin13t:1696_6": "puna āgantvā tassā itthiyā vā purisassa vā haranto garukaṃ phuseti sambandho.",
  "tika-vin13t:1696_7": "Ettāvatā “paṭiggaṇhati vīmaṃsati paccāharatī”ti vuttaṃ aṅgattayaṃ sampāditaṃ hoti.",
  "tika-vin13t:1696_8": "Imāya tivaṅgasampattiyā saṅghādiseso,",
  "tika-vin13t:1696_9": "ito yehi kehici dvīhi aṅgehi thullaccayaṃ,",
  "tika-vin13t:1696_10": "ekena dukkaṭaṃ.",
  "tika-vin13t:1696_11": "Yakkhīpetīpaṇḍakesu aṅgattayenapi thullaccayameva,",
  "tika-vin13t:1696_12": "ekena vā dvīhi vā dukkaṭanti.",
  "tika-vin13t:1697_0": "Sañcarittasikkhāpadaṃ pañcamaṃ.",
  "tika-vin13t:1698_0": "24.",
  "tika-vin13t:1698_1": "Idāni kuṭikārasikkhāpadaṃ āvi kātuṃ “saṃyācitaparikkhāra”ntiādi āraddhaṃ.",
  "tika-vin13t:1698_2": "Tatrāyaṃ saṅkhepattho –",
  "tika-vin13t:1698_3": "“vāsiṃ detha,",
  "tika-vin13t:1698_4": "pharasuṃ dethā”tiādinā sayaṃ pavattitayācanāya gahitaparikkhāraṃ saṃyācitaparikkhāraṃ padabhājane vuttanayena",
  "tika-vin13t:1698_5": "saṅghaṃ tikkhattuṃ yācitvā laddhabhikkhūhi vā saṅgheneva vā tattha gantvā sārambhānārambhasaparikkamanāparikkamanabhāvaṃ",
  "tika-vin13t:1698_6": "ñatvā adesitavatthukaṃ “kuṭi nāma ullittā vā hoti avalittā vā ullittāvalittā vā”ti evaṃ vuttalakkhaṇaṃ kuṭiṃ.",
  "tika-vin13t:1698_7": "“Tatridaṃ pamāṇaṃ,",
  "tika-vin13t:1698_8": "dīghaso dvādasa vidatthiyo sugatavidatthiyā,",
  "tika-vin13t:1698_9": "tiriyaṃ sattantarā”ti evaṃ vuttapamāṇātikkantaṃ,",
  "tika-vin13t:1698_10": "“mayhaṃ vāsāgāraṃ esā”ti evaṃ attā uddeso etissāti attuddesā,",
  "tika-vin13t:1698_11": "taṃ attuddesaṃ katvā garuṃ saṅghādisesaṃ phuseti sambandho.",
  "tika-vin13t:1698_12": "Ayaṃ panettha vinicchayo –",
  "tika-vin13t:1698_13": "adesitavatthukaṃ pamāṇātikkantaṃ kunthakipillikādīnaṃ āsaye katattā sārambhaṃ dvīhi balībaddehi yuttena",
  "tika-vin13t:1698_14": "sakaṭena gantuṃ asakkuṇeyyatāya aparikkamanaṃ ullittādibhedaṃ kuṭiṃ attano vasanatthāya karonto vā kārāpento",
  "tika-vin13t:1698_15": "vā “idāni niṭṭhānaṃ gamissatī”ti paṭhamapiṇḍadāne thullaccayaṃ,",
  "tika-vin13t:1698_16": "dutiyapiṇḍadānena lepe ghaṭite dve ca saṅghādisese dve ca dukkaṭāni,",
  "tika-vin13t:1698_17": "sace desitavatthukāyeva vā pamāṇātikkantāyeva vā hoti,",
  "tika-vin13t:1698_18": "ekaṃ saṅghādisesaṃ dve ca dukkaṭāni āpajjatīti.",
  "tika-vin13t:1699_0": "Kuṭikārasikkhāpadaṃ chaṭṭhaṃ.",
  "tika-vin13t:1700_0": "25.",
  "tika-vin13t:1700_1": "Idāni vihārakārasikkhāpadaṃ dassetuṃ “mahallaka”ntiādi āraddhaṃ.",
  "tika-vin13t:1700_2": "Tattha mahallakanti sassāmikabhāvena saṃyācitakuṭito mahantabhāvo etassa atthi,",
  "tika-vin13t:1700_3": "yasmā vā vatthuṃ desāpetvā pamāṇātikkamenāpi kātuṃ vaṭṭati,",
  "tika-vin13t:1700_4": "tasmā pamāṇamahantatāyapi mahallako,",
  "tika-vin13t:1700_5": "taṃ mahallakaṃ vihāraṃ vā katvāti attho.",
  "tika-vin13t:1700_6": "Ettha pana adesitavatthukabhāvena eko saṅghādiseso,",
  "tika-vin13t:1700_7": "sesaṃ anantarasadisameva.",
  "tika-vin13t:1700_8": "Idha ca tattha ca vāsāgāraṃ ṭhapetvā uposathāgāraṃ vā jantāgharaṃ vā aggisālaṃ vā bhavissatīti evamādinā nayena karontassa anāpatti.",
  "tika-vin13t:1701_0": "Vihārakārasikkhāpadaṃ sattamaṃ.",
  "tika-vin13t:1702_0": "26.",
  "tika-vin13t:1702_1": "Idāni amūlakasikkhāpadaṃ pakāsetuṃ “amūlakenā”tiādi āraddhaṃ.",
  "tika-vin13t:1702_2": "Tattha amūlakenāti yaṃ codakena cuditakamhi puggale adiṭṭhaṃ asutaṃ aparisaṅkitaṃ,",
  "tika-vin13t:1702_3": "idaṃ etesaṃ dassanasavanaparisaṅkāsaṅkhātānaṃ mūlānaṃ abhāvato amūlakaṃ,",
  "tika-vin13t:1702_4": "tena amūlakena vatthunāti sambandho.",
  "tika-vin13t:1702_5": "Tattha adiṭṭhaṃ nāma attano pasādacakkhunā vā dibbacakkhunā vā adiṭṭhaṃ.",
  "tika-vin13t:1702_6": "Asutaṃ nāma tatheva kenaci vuccamānaṃ na sutaṃ.",
  "tika-vin13t:1702_7": "Aparisaṅkitaṃ nāma cittena aparisaṅkitaṃ,",
  "tika-vin13t:1702_8": "taṃ pana diṭṭhasutamutavasena tividhaṃ.",
  "tika-vin13t:1702_9": "Tattha bhikkhuñca mātugāmañca tathārūpe ṭhāne disvā “addhā imehi kata”nti vā “karissantī”ti vā parisaṅkati,",
  "tika-vin13t:1702_10": "idaṃ diṭṭhaparisaṅkitaṃ nāma.",
  "tika-vin13t:1702_11": "Andhakāre paṭicchannokāse vā bhikkhussa ca mātugāmassa ca vacanaṃ sutvā dutiyassa atthibhāvaṃ ajānanto pubbe vuttanayena parisaṅkati,",
  "tika-vin13t:1702_12": "idaṃ sutaparisaṅkitaṃ nāma.",
  "tika-vin13t:1702_13": "Dhuttehi itthīhi saddhiṃ paccantavihāresu pupphagandhasurādīhi anubhavitvā gataṭṭhānaṃ disvā “kena nu",
  "tika-vin13t:1702_14": "kho idaṃ kata”nti vīmaṃsanto tatra kenaci bhikkhunā gandhādīhi pūjā katā hoti,",
  "tika-vin13t:1702_15": "bhesajjatthāya ariṭṭhaṃ vā pītaṃ,",
  "tika-vin13t:1702_16": "so tassa gandhaṃ ghāyitvā “ayaṃ so bhavissatī”ti parisaṅkati,",
  "tika-vin13t:1702_17": "idaṃ mutaparisaṅkitaṃ nāma.",
  "tika-vin13t:1702_18": "Evaṃ tividhāya parisaṅkāya abhāvena aparisaṅkitanti attho.",
  "tika-vin13t:1703_0": "Codentoti “pārājikaṃ dhammaṃ āpannosi,",
  "tika-vin13t:1703_1": "assamaṇosi,",
  "tika-vin13t:1703_2": "asakyaputtiyosī”tiādīhi vacanehi sayaṃ codentoti attho.",
  "tika-vin13t:1703_3": "Evaṃ codentassa vācāya vācāya saṅghādiseso.",
  "tika-vin13t:1703_4": "Codāpento vāti attanā tassa samīpe ṭhatvā aññaṃ bhikkhuṃ āṇāpetvā codāpento tassa āṇattassa vācāya vācāya garuṃ phuseti attho.",
  "tika-vin13t:1703_5": "Atha sopi cāvanādhippāyena “mayāpi diṭṭhaṃ atthī”tiādinā nayena codeti,",
  "tika-vin13t:1703_6": "dvinnampi vācāya āpatti.",
  "tika-vin13t:1703_7": "Vatthunā antimena cāti bhikkhuno anurūpesu ekūnavīsatiyā pārājikesu aññatarenāti attho.",
  "tika-vin13t:1703_8": "Cāvetunti brahmacariyā cāvetuṃ,",
  "tika-vin13t:1703_9": "yo suddhaṃ vā asuddhaṃ vā katūpasampadaṃ puggalaṃ suddhadiṭṭhiko samāno cāvanādhippāyena codeti vā codāpeti vā,",
  "tika-vin13t:1703_10": "tassa saṅghādisesoti adhippāyo.",
  "tika-vin13t:1703_11": "Suṇamānanti iminā parammukhā dūtena vā paṇṇena vā codeti.",
  "tika-vin13t:1703_12": "Codentassa na ruhatīti dīpitaṃ hoti.",
  "tika-vin13t:1703_13": "Parammukhā pana sattahi āpattikkhandhehi vadantassa dukkaṭaṃ.",
  "tika-vin13t:1704_0": "Amūlakasikkhāpadaṃ aṭṭhamaṃ.",
  "tika-vin13t:1705_0": "27.",
  "tika-vin13t:1705_1": "Idāni aññabhāgiyasikkhāpadaṃ dassetuṃ “aññassa kiriya”ntiādimāha.",
  "tika-vin13t:1705_2": "Tattha aññassa kiriyanti aññassa khattiyādijātikassa pārājikassa vītikkamasaṅkhātaṃ kiriyaṃ disvāti sambandho.",
  "tika-vin13t:1705_3": "Tena lesenāti “dasa lesā jātileso nāmaleso gottaleso liṅgaleso āpattileso pattaleso cīvaraleso upajjhāyaleso",
  "tika-vin13t:1705_4": "ācariyaleso senāsanaleso”ti evaṃ vuttesu dasasu lesesu yo tasmiṃ puggale dissati,",
  "tika-vin13t:1705_5": "tena lesena tadaññaṃ puggalaṃ brahmacariyā cāvetuṃ antimavatthunā codento garukaṃ phuseti attho.",
  "tika-vin13t:1705_6": "Tattha aññampi vatthuṃ lissati silissati vohāramatteneva īsakaṃ allīyatīti leso,",
  "tika-vin13t:1705_7": "jātiyeva leso jātileso.",
  "tika-vin13t:1705_8": "Esa nayo sesapadesupi.",
  "tika-vin13t:1705_9": "Lesena codento kathaṃ codeti?",
  "tika-vin13t:1705_10": "Añño khattiyajātiko iminā codakena pārājikaṃ dhammaṃ ajjhāpajjanto diṭṭho hoti,",
  "tika-vin13t:1705_11": "so aññaṃ attano veriṃ khattiyajātikaṃ bhikkhuṃ passitvā taṃ khattiyajātilesaṃ gahetvā evaṃ codeti “khattiyo",
  "tika-vin13t:1705_12": "mayā diṭṭho pārājikaṃ dhammaṃ ajjhāpajjanto,",
  "tika-vin13t:1705_13": "tvampi khattiyo pārājikaṃ dhammaṃ āpannosī”ti vā “so tvaṃ khattiyo, nāñño,",
  "tika-vin13t:1705_14": "pārājikaṃ dhammaṃ ajjhāpannosī”ti vā codeti.",
  "tika-vin13t:1705_15": "Evaṃ nāmalesādayopi veditabbā.",
  "tika-vin13t:1706_0": "Aññabhāgiyasikkhāpadaṃ navamaṃ.",
  "tika-vin13t:1707_0": "28.",
  "tika-vin13t:1707_1": "Ettāvatā “garukā navā”ti uddiṭṭhe vitthārato dassetvā idāni tesu āpannesu paṭipajjanākāraṃ dassetuṃ “chādeti jānamāpanna”ntiādi vuttaṃ.",
  "tika-vin13t:1707_2": "Tassāyaṃ piṇḍattho –",
  "tika-vin13t:1707_3": "yo bhikkhu “ayaṃ itthannāmā āpattī”ti āpattivasena vā “idaṃ bhikkhūnaṃ na vaṭṭatī”ti evaṃ vatthuvasena vā jānamāpannaṃ āpattiṃ yāva chādeti,",
  "tika-vin13t:1707_4": "tāva tena bhikkhunā akāmā parivāso vasitabboti.",
  "tika-vin13t:1707_5": "Careyyāti mānattaṃ samādāya vaseyya.",
  "tika-vin13t:1707_6": "Kittakaṃ divasanti ce?",
  "tika-vin13t:1707_7": "Cha rattiyo.",
  "tika-vin13t:1707_8": "Mānattavāso pana saṅgheyeva, na gaṇe,",
  "tika-vin13t:1707_9": "na puggale,",
  "tika-vin13t:1707_10": "tena vuttaṃ “saṅghe”ti.",
  "tika-vin13t:1707_11": "Parivutthoti “tayo kho upāli pārivāsikassa bhikkhuno ratticchedā sahavāso vippavāso anārocanā”ti evaṃ vuttaṃ ratticchedaṃ akatvā parivutthoti attho.",
  "tika-vin13t:1707_12": "Tattha sahavāsoti pakatattena bhikkhunā saddhiṃ ekacchanne udakapātaṭṭhānabbhantare vāso.",
  "tika-vin13t:1707_13": "Vippavāso nāma aññaṃ pakatattaṃ bhikkhuṃ vinā vāso.",
  "tika-vin13t:1707_14": "Anārocanāti āgantukādīnaṃ anārocanā.",
  "tika-vin13t:1707_15": "Etesu tīsu ekenāpi ratticchedo hoti eva.",
  "tika-vin13t:1707_16": "Ettha pana upacārasīmagatānaṃ ārocetabbaṃ,",
  "tika-vin13t:1707_17": "na bahi ṭhitānaṃ,",
  "tika-vin13t:1707_18": "bahi ṭhitānampi sace saddaṃ suṇāti, passati,",
  "tika-vin13t:1707_19": "dūraṃ vā gantvā ārocetabbameva,",
  "tika-vin13t:1707_20": "anārocentassa ratticchedo ceva vattabhede dukkaṭañca hoti.",
  "tika-vin13t:1707_21": "Ajānantasseva upacārasīmaṃ pavisitvā gacchanti ce,",
  "tika-vin13t:1707_22": "ratticchedova hoti,",
  "tika-vin13t:1707_23": "na vattabhedo.",
  "tika-vin13t:1708_0": "Ciṇṇamānattanti “cattāro kho, upāli,",
  "tika-vin13t:1708_1": "mānattacārikassa bhikkhuno ratticchedā sahavāso vippavāso anārocanā ūne gaṇe caraṇa”nti evaṃ vuttaṃ ratticchedaṃ",
  "tika-vin13t:1708_2": "akatvā ciṇṇamānattaṃ pariniṭṭhitamānattanti attho.",
  "tika-vin13t:1708_3": "Ettha pana sahavāsādayo parivāse vuttappakārā eva.",
  "tika-vin13t:1708_4": "“Ūne gaṇe caraṇa”nti ettha gaṇo cattāro vā atirekā vā bhikkhū,",
  "tika-vin13t:1708_5": "tasmā sacepi tīhi bhikkhūhi saddhiṃ vasati,",
  "tika-vin13t:1708_6": "ratticchedo hotiyeva,",
  "tika-vin13t:1708_7": "“sace pana tena tesaṃ atthibhāvaṃ disvā ārocite pakkamanti,",
  "tika-vin13t:1708_8": "ūne gaṇe caraṇadoso na hotī”ti aṭṭhakathāsu vuttaṃ kira.",
  "tika-vin13t:1708_9": "Abbheyyāti taṃ bhikkhuṃ vīsatigaṇo saṅgho abbheyya sampaṭiccheyya,",
  "tika-vin13t:1708_10": "abbhānakammavasena osāreyyāti attho.",
  "tika-vin13t:1708_11": "Sace ekenapi ūno vīsatigaṇo bhikkhusaṅgho taṃ bhikkhuṃ abbheyya,",
  "tika-vin13t:1708_12": "so ca bhikkhu na abbhito,",
  "tika-vin13t:1708_13": "te ca bhikkhū gārayhā,",
  "tika-vin13t:1708_14": "dukkaṭaṃ āpajjantīti attho.",
  "tika-vin13t:1709_0": "29.",
  "tika-vin13t:1709_1": "Idāni yathā chāditā āpatti channā hoti,",
  "tika-vin13t:1709_2": "taṃ pakāraṃ dassetuṃ “āpattī”tiādi vuttaṃ.",
  "tika-vin13t:1709_3": "Tatthāyaṃ padayojanā –",
  "tika-vin13t:1709_4": "āpattitā ca anukkhittatā ca anantarāyatā ca pahuttatā ca āpattinukkhittaanantarāyapahuttatāyo,",
  "tika-vin13t:1709_5": "etāsu catūsu tathāsaññitā ca chādetukāmo hutvā chādanā cāti evaṃ dasahaṅgehi aruṇuggamamhi channā hotīti.",
  "tika-vin13t:1709_6": "Ettha pana āpattiādīsu catūsu āpattisaññitā ca anukkhittasaññitā ca anantarāyasaññitā ca pahuttasaññitā",
  "tika-vin13t:1709_7": "cāti evaṃ saññāvasena yojetvā aṭṭhaṅgāni gahetabbāni,",
  "tika-vin13t:1709_8": "chādetukāmoti idamekaṃ,",
  "tika-vin13t:1709_9": "chādanāti idamekanti evaṃ dasa.",
  "tika-vin13t:1710_0": "Etesu pana ādito paṭṭhāya ayaṃ vinicchayo –",
  "tika-vin13t:1710_1": "“āpatti ca hoti āpattisaññī cā”ti ettha yaṃ āpanno,",
  "tika-vin13t:1710_2": "sā terasannaṃ aññatarā hoti,",
  "tika-vin13t:1710_3": "sopi ca tattha garukāpattisaññīyeva hutvā jānanto chādeti,",
  "tika-vin13t:1710_4": "channā hoti.",
  "tika-vin13t:1710_5": "Sace tattha anāpattisaññī vā aññāpattisaññī vā vematiko vā hoti,",
  "tika-vin13t:1710_6": "acchannāva hoti.",
  "tika-vin13t:1710_7": "Tividhaṃ pana ukkhepanīyakammaṃ,",
  "tika-vin13t:1710_8": "tena akato anukkhitto.",
  "tika-vin13t:1710_9": "So ce pakatattasaññī hutvā chādeti,",
  "tika-vin13t:1710_10": "channā hoti.",
  "tika-vin13t:1710_11": "Sace apakatattasaññī chādeti,",
  "tika-vin13t:1710_12": "acchannā hoti.",
  "tika-vin13t:1710_13": "Apakatattena pana pakatattasaññināpi apakatattasaññināpi chāditaṃ acchāditameva hotīti.",
  "tika-vin13t:1710_14": "Anantarāyikoti yassa dasasu rājacoraaggiudakamanussāmanussavāḷasarīsapajīvitabrahmacariyantarāyesupi ekopi natthi,",
  "tika-vin13t:1710_15": "so ce anantarāyikasaññī hutvā chādeti,",
  "tika-vin13t:1710_16": "channā hoti.",
  "tika-vin13t:1710_17": "Sace so andhakārabhīruko anantarāye eva vāḷādiantarāyasaññī hutvā chādeti,",
  "tika-vin13t:1710_18": "acchannāva hoti.",
  "tika-vin13t:1710_19": "Pahūti yo sakkoti sabhāgabhikkhuno samīpaṃ gantuñceva ārocituñca,",
  "tika-vin13t:1710_20": "so ce pahusaññī hutvā chādeti,",
  "tika-vin13t:1710_21": "channā hoti.",
  "tika-vin13t:1710_22": "Yo pana apahu hutvā pahusaññī,",
  "tika-vin13t:1710_23": "pahu vā apahusaññī hutvā chādeti,",
  "tika-vin13t:1710_24": "acchannāva hotīti.",
  "tika-vin13t:1711_0": "Aruṇuggamamhīti ettha purebhattaṃ vā āpattiṃ āpanno hoti pacchābhattaṃ vā,",
  "tika-vin13t:1711_1": "yāva aruṇaṃ na uggacchati,",
  "tika-vin13t:1711_2": "tāva ārocetabbā.",
  "tika-vin13t:1711_3": "Sace pana aruṇabbhantare satakkhattumpi chādetukāmatā uppajjati,",
  "tika-vin13t:1711_4": "acchannāva hoti.",
  "tika-vin13t:1711_5": "Ārocento pana sabhāgasaṅghādisesaṃ āpannassa ārocetuṃ na vaṭṭati.",
  "tika-vin13t:1711_6": "Sace āroceti,",
  "tika-vin13t:1711_7": "āpatti pana āvikatā hoti,",
  "tika-vin13t:1711_8": "ārocanapaccayā pana aññaṃ dukkaṭaṃ āpattiṃ āpajjati.",
  "tika-vin13t:1711_9": "Iminā aññampi vatthusabhāgāpattiṃ ārocetuṃ na vaṭṭatīti dīpito hoti.",
  "tika-vin13t:1711_10": "Ārocentena pana “ahaṃ tava santike ekaṃ āpattiṃ āvi karomī”ti vā “ācikkhāmī”ti vā “ārocemī”ti vā “ekaṃ",
  "tika-vin13t:1711_11": "āpattiṃ āpannabhāvaṃ jānāhī”ti vā “ekaṃ garukāpattiṃ āvi karomī”ti vā ādinā nayena vattabbaṃ,",
  "tika-vin13t:1711_12": "ettāvatā acchannāva hoti.",
  "tika-vin13t:1711_13": "Sace “lahukāpattiṃ ārocemī”ti vadati,",
  "tika-vin13t:1711_14": "channāva hotīti.",
  "tika-vin13t:1711_15": "Saṅghādisesavinicchayo.",
  "tika-vin13t:1712_0": "Saṅghādisesaniddesavaṇṇanā niṭṭhitā.",
  "tika-vin13t:1713_0": "3. Cīvaraniddesavaṇṇanā",
  "tika-vin13t:1714_0": "30.",
  "tika-vin13t:1714_1": "Evaṃ garuke sikkhitabbākāraṃ dassetvā idāni cīvaresu dassetuṃ “cīvara”nti uddhaṭaṃ.",
  "tika-vin13t:1714_2": "Tattha jātito cha cīvarāni,",
  "tika-vin13t:1714_3": "tāni kānīti ce,",
  "tika-vin13t:1714_4": "taṃ dassetuṃ “khomā”tiādi āraddhaṃ.",
  "tika-vin13t:1714_5": "Tattha khomaṃ nāma khomavākasuttehi kataṃ vatthaṃ.",
  "tika-vin13t:1714_6": "Sāṇaṃ nāma sāṇavākehi kataṃ vatthaṃ.",
  "tika-vin13t:1714_7": "Bhaṅgaṃ nāma khomasuttādīhi pañcahi missetvā kataṃ vatthaṃ.",
  "tika-vin13t:1714_8": "Pāṭekkaṃ vākamayameva vāti vadanti.",
  "tika-vin13t:1714_9": "Kambalaṃ nāma manussalomaṃ vāḷalomaṃ ṭhapetvā lomehi vāyitvā kataṃ vatthaṃ.",
  "tika-vin13t:1714_10": "Chaḷetānīti cha etāni.",
  "tika-vin13t:1714_11": "Saha anulomehīti sānulomāni.",
  "tika-vin13t:1714_12": "Jātito pana kappiyāni cha cīvarānīti vuttaṃ hoti.",
  "tika-vin13t:1715_0": "31.",
  "tika-vin13t:1715_1": "Idāni tesaṃ anulomāni dassetuṃ “dukūla”ntiādi vuttaṃ.",
  "tika-vin13t:1715_2": "Tattha dukūlaṃ sāṇassa anulomaṃ vākamayattā.",
  "tika-vin13t:1715_3": "Paṭṭuṇṇanti paṭṭuṇṇadese pāṇakehi sañjātavatthaṃ.",
  "tika-vin13t:1715_4": "Somāradese,",
  "tika-vin13t:1715_5": "cīnadese jātaṃ somāracīnajaṃ paṭanti sambandho.",
  "tika-vin13t:1715_6": "Imāni tīṇipi koseyyassa anulomāni pāṇakehi katasuttamayattā.",
  "tika-vin13t:1715_7": "Iddhijanti ehibhikkhūnaṃ puññiddhiyā nibbattacīvaraṃ.",
  "tika-vin13t:1715_8": "Taṃ pana khomādīnaṃ aññataraṃ hoti.",
  "tika-vin13t:1715_9": "Kapparukkhehi nibbattaṃ jāliniyā devakaññāya anuruddhattherassa dinnavatthādikaṃ devadinnaṃ.",
  "tika-vin13t:1715_10": "Tampi khomādīhi nibbattavatthasadisattā channampi anulomaṃ hotiyeva kappāsikassa vā,",
  "tika-vin13t:1715_11": "iddhijampi tatheva veditabbaṃ.",
  "tika-vin13t:1715_12": "Tassa tassāti khomādikassa.",
  "tika-vin13t:1715_13": "Anulomikanti anurūpaṃ.",
  "tika-vin13t:1716_0": "32- 33.",
  "tika-vin13t:1716_1": "Evaṃ jātito sānulomāni cha cīvarāni dassetvā idāni tesu adhiṭṭhānādikaṃ vidhānaṃ dassetuṃ “ticīvara”ntiādi vuttaṃ.",
  "tika-vin13t:1716_2": "Ettha dhiṭṭhānato pubbe ticīvaraṃ nāma pāṭekkaṃ natthi saṅghāṭiādippahonakassa paccattharaṇādivasenāpi adhiṭṭhātuṃ anuññātattā.",
  "tika-vin13t:1716_3": "Tasmā “ticīvaraṃ adhiṭṭheyya na vikappeyyā”ti ettha “imaṃ saṅghāṭi”nti evaṃ nāme gahite “adhiṭṭhāna”micceva vattabbaṃ,",
  "tika-vin13t:1716_4": "“vikappemī”ti pana na vattabbanti adhippāyo.",
  "tika-vin13t:1716_5": "Evaṃ sesesupi.",
  "tika-vin13t:1716_6": "Mukhapuñchanañca nisīdanañca mukhapuñchananisīdanaṃ.",
  "tika-vin13t:1716_7": "Kaṇḍucchādinti kaṇḍuppaṭicchādiṃ adhiṭṭheyya,",
  "tika-vin13t:1716_8": "na vikappeyyāti sambandho.",
  "tika-vin13t:1716_9": "Etthāti imesu navasu cīvaresu.",
  "tika-vin13t:1716_10": "Ticīvaranti ticīvarādhiṭṭhānanayena adhiṭṭhitaticīvaraṃ.",
  "tika-vin13t:1716_11": "Vinā aladdhasammutiko bhikkhu avippavāsasammutialaddhaṭṭhāne ekāhampi hatthapāsaṃ vijahitvā na vaseyyāti attho.",
  "tika-vin13t:1716_12": "“Na bhikkhave cātumāsaṃ nisīdanena vippavasitabbaṃ,",
  "tika-vin13t:1716_13": "yo vippavaseyya,",
  "tika-vin13t:1716_14": "āpatti dukkaṭassā”ti khuddakakkhandhake vuttattā cātumāsaṃ nisīdanaṃ vinā na vaseyyāti attho.",
  "tika-vin13t:1717_0": "34.",
  "tika-vin13t:1717_1": "Idāni adhiṭṭhānavidhiṃ dassetuṃ “imaṃ saṅghāṭi”ntiādi vuttaṃ.",
  "tika-vin13t:1717_2": "Tattha miccadhiṭṭhayeti iti adhiṭṭhaye,",
  "tika-vin13t:1717_3": "“imaṃ saṅghāṭiṃ adhiṭṭhāmī”ti evaṃ saṅghāṭiṃ adhiṭṭhayeti attho.",
  "tika-vin13t:1717_4": "Ahatthapāsametanti dūre ṭhitaṃ pana ṭhapitokāsaṃ sallakkhetvā sace ekaṃ, “eta”nti,",
  "tika-vin13t:1717_5": "bahūni ce,",
  "tika-vin13t:1717_6": "“etānī”ti vatvā adhiṭṭhayeti atthasambandho.",
  "tika-vin13t:1717_7": "Sesesupi ayaṃ nayoti yathā “imaṃ saṅghāṭiṃ adhiṭṭhāmī”ti vuttaṃ,",
  "tika-vin13t:1717_8": "evaṃ “imaṃ uttarāsaṅgaṃ,",
  "tika-vin13t:1717_9": "imaṃ kaṇḍuppaṭicchādiṃ adhiṭṭhāmī”ti evaṃ attano nāmeneva vatvā sammukhāpi parammukhāpi vuttanayena adhiṭṭhātabbanti vuttaṃ hoti.",
  "tika-vin13t:1718_0": "35.",
  "tika-vin13t:1718_1": "Idāni sace pubbe adhiṭṭhitaṃ ticīvaraṃ nisīdanaṃ vassikasāṭikaṃ kaṇḍuppaṭicchādīti imesu chasu cīvaresu aññataraṃ cīvaraṃ atthi,",
  "tika-vin13t:1718_2": "puna tathāvidhaṃ cīvaraṃ adhiṭṭhahitvā pariharituṃ icchantena “dve pana na vaṭṭantī”ti vuttattā pubbe",
  "tika-vin13t:1718_3": "adhiṭṭhitaṃ paccuddharitvā adhiṭṭhātabbanti dassetuṃ “adhiṭṭhahanto”tiādi vuttaṃ,",
  "tika-vin13t:1718_4": "taṃ uttānameva.",
  "tika-vin13t:1718_5": "Pattādhiṭṭhahane tathāti “imaṃ pattaṃ,",
  "tika-vin13t:1718_6": "etaṃ patta”nti evaṃ nāmamattameva viseso.",
  "tika-vin13t:1718_7": "Sesaṃ tādisamevāti attho.",
  "tika-vin13t:1719_0": "36.",
  "tika-vin13t:1719_1": "Etaṃ imaṃ va saṅghāṭiṃ saṃseti ettha sace antogabbhe vā sāmantavihāre vā hoti,",
  "tika-vin13t:1719_2": "ṭhapitaṭṭhānaṃ sallakkhetvā “etaṃ saṅghāṭiṃ adhiṭṭhāmī”ti vācā bhinditabbā,",
  "tika-vin13t:1719_3": "sace hatthapāse hoti,",
  "tika-vin13t:1719_4": "“imaṃ saṅghāṭi”nti tesaṃ tesaṃ nāmavasena vācā bhinditabbāti attho.",
  "tika-vin13t:1719_5": "Paccuddhārepi eseva nayo.",
  "tika-vin13t:1719_6": "Ettha pana “dve cīvarassa adhiṭṭhānā kāyena vā adhiṭṭheti,",
  "tika-vin13t:1719_7": "vācāya vā adhiṭṭhetī”ti vuttattā saṅghāṭiādikaṃ hatthena gahetvā “imaṃ saṅghāṭiṃ adhiṭṭhāmī”tiādinā nayena",
  "tika-vin13t:1719_8": "cittena ābhogaṃ katvā kāyavikāraṃ karontena kāyena adhiṭṭhātabbaṃ,",
  "tika-vin13t:1719_9": "yena kenaci sarīrāvayavena aphusantassa na vaṭṭati.",
  "tika-vin13t:1719_10": "Vācāya adhiṭṭhahantena vacībhedaṃ katvāva adhiṭṭhātabbaṃ.",
  "tika-vin13t:1719_11": "Tathā pattepi.",
  "tika-vin13t:1719_12": "Vidūti paṇḍito.",
  "tika-vin13t:1720_0": "37- 8.",
  "tika-vin13t:1720_1": "Idāni tesaṃ pamāṇaparicchedaṃ dassetuṃ “saṅghāṭi pacchimantenā”tiādi vuttaṃ.",
  "tika-vin13t:1720_2": "Tattha dīghato muṭṭhipañcakato paṭṭhāya “tatridaṃ sugatassa sugatacīvarappamāṇaṃ,",
  "tika-vin13t:1720_3": "dīghaso nava vidatthiyo sugatavidatthiyā,",
  "tika-vin13t:1720_4": "tiriyaṃ cha vidatthiyo”ti evaṃ vuttasugatacīvarūnāpi vaṭṭati.",
  "tika-vin13t:1720_5": "Tiriyaṃ pana muṭṭhittikaṃ. Ca-",
  "tika-vin13t:1720_6": "saddena atirekampi vaṭṭatīti attho.",
  "tika-vin13t:1720_7": "Uttarāsaṅgassapi etadeva pamāṇanti taṃ dassetuṃ “tathā ekaṃsikassāpī”ti vuttaṃ.",
  "tika-vin13t:1720_8": "Antaravāsakassa pana “pārupanenapi hi sakkā nābhiṃ paṭicchādetu”nti aṭṭhakathāvacanato “dvihattho vā”ti vuttaṃ.",
  "tika-vin13t:1721_0": "39.",
  "tika-vin13t:1721_1": "Nisīdanassa dīghenāti ettha nisīdananti santhatasadisaṃ santharitvā ekasmiṃ ante vuttappamāṇena dvīsu",
  "tika-vin13t:1721_2": "ṭhānesu phāletvā katāhi tīhi dasāhi yuttassa parikkhārassetaṃ nāmaṃ.",
  "tika-vin13t:1722_0": "40.",
  "tika-vin13t:1722_1": "Kaṇḍuppaṭicchādi nāma yassa adhonābhiubbhajāṇumaṇḍalaṃ kaṇḍu vā piḷakā vā assāvo vā thullakacchu vā ābādho,",
  "tika-vin13t:1722_2": "tassa paṭicchādanatthāya anuññātaṃ cīvaraṃ.",
  "tika-vin13t:1722_3": "Gāthāyo suviññeyyāva.",
  "tika-vin13t:1723_0": "41. Aḍḍhateyyāvāti ettha tato uddhaṃ na vaṭṭatīti attho.",
  "tika-vin13t:1724_0": "42.",
  "tika-vin13t:1724_1": "Etthāti saṅghāṭito paṭṭhāya yāva vassikasāṭikā,",
  "tika-vin13t:1724_2": "tāva dassitacīvaresūti attho.",
  "tika-vin13t:1724_3": "Taduttarinti tato tesaṃ cīvarānaṃ vuttappamāṇato uttariṃ karontassa chedanapācitti hotīti pāṭhaseso,",
  "tika-vin13t:1724_4": "taṃ atirekaṃ chinditvā puna pācittiyaṃ desetabbanti attho.",
  "tika-vin13t:1724_5": "Paccattharaṇamukhacoḷāti ettha “anujānāmi,",
  "tika-vin13t:1724_6": "bhikkhave,",
  "tika-vin13t:1724_7": "yāva mahantaṃ paccattharaṇaṃ ākaṅkhati,",
  "tika-vin13t:1724_8": "tāva mahantaṃ paccattharaṇaṃ kātu”nti vuttattā paccattharaṇassa pamāṇaparicchedo natthi,.",
  "tika-vin13t:1724_9": "Mukhapuñchanacoḷassa pana ukkaṭṭhavasena vā antimavasena vā pamāṇaparicchedo na vutto,",
  "tika-vin13t:1724_10": "tasmā tampi appamāṇikaṃ.",
  "tika-vin13t:1724_11": "Tena vuttaṃ “ākaṅkhitappamāṇikā”ti,",
  "tika-vin13t:1724_12": "icchitappamāṇikāti attho.",
  "tika-vin13t:1724_13": "Yāva ekaṃ dhovīyati,",
  "tika-vin13t:1724_14": "tāva aññaṃ paribhogatthāya icchitabbanti dvepi vaṭṭanti.",
  "tika-vin13t:1725_0": "43.",
  "tika-vin13t:1725_1": "Na dīpitanti kattha na dīpitaṃ?",
  "tika-vin13t:1725_2": "Aṭṭhakathāsu.",
  "tika-vin13t:1725_3": "Kasmāti ce?",
  "tika-vin13t:1725_4": "“Tena kho pana samayena bhikkhūnaṃ paripuṇṇaṃ hoti ticīvaraṃ,",
  "tika-vin13t:1725_5": "attho ca hoti parissāvanehipi thavikāhipi.",
  "tika-vin13t:1725_6": "Bhagavato etamatthaṃ ārocesuṃ.",
  "tika-vin13t:1725_7": "Anujānāmi,",
  "tika-vin13t:1725_8": "bhikkhave,",
  "tika-vin13t:1725_9": "parikkhāracoḷaka”nti bahūnaṃ pattathavikaparissāvanādīnaṃ saṅgahavasena vuttattā pāṭekkaṃ nidhānamukhanti.",
  "tika-vin13t:1725_10": "Yasmā pana bhagavatā “yaṃ yaṃ labbhati,",
  "tika-vin13t:1725_11": "taṃ taṃ iminā vidhānena adhiṭṭhahitvā puna yena yena parissāvanādinā attho hoti,",
  "tika-vin13t:1725_12": "taṃ taṃ katvā gaṇhantū”ti anukampāya anuññātaṃ,",
  "tika-vin13t:1725_13": "tasmā vikappanupagapacchimacīvarappamāṇaṃ thavikampi paṭaparissāvanampi bahūnipi ekato katvā “imāni cīvarāni",
  "tika-vin13t:1725_14": "parikkhāracoḷāni adhiṭṭhāmī”ti vatvā adhiṭṭhātumpi vaṭṭatiyeva.",
  "tika-vin13t:1725_15": "Tasmā vuttaṃ “tathā vatvā”ti,",
  "tika-vin13t:1725_16": "“parikkhāracoḷa”nti vatvāti attho.",
  "tika-vin13t:1725_17": "Vikappiyanti vikappanupagaṃ.",
  "tika-vin13t:1726_0": "44. Ahatakappānanti ekavāraṃ dhovitakānaṃ.",
  "tika-vin13t:1727_0": "45.",
  "tika-vin13t:1727_1": "Utuddhaṭānanti ututo dīghakālato uddhaṭānaṃ,",
  "tika-vin13t:1727_2": "katavatthakiccānaṃ pilotikānanti vuttaṃ hoti.",
  "tika-vin13t:1727_3": "Sesāti uttarāsaṅgaantaravāsakā.",
  "tika-vin13t:1727_4": "Paṃsu viya kucchitabhāvaṃ paṭikkūlabhāvaṃ ulati gacchatīti paṃsukūlaṃ,",
  "tika-vin13t:1727_5": "coḷakhaṇḍānametaṃ nāmaṃ,",
  "tika-vin13t:1727_6": "tasmiṃ paṃsukūle yathārucīti attho.",
  "tika-vin13t:1727_7": "Kasmāti ce?",
  "tika-vin13t:1727_8": "“Anujānāmi,",
  "tika-vin13t:1727_9": "bhikkhave,",
  "tika-vin13t:1727_10": "ahatānaṃ dussānaṃ ahatakappānaṃ diguṇaṃ saṅghāṭiṃ ekacciyaṃ uttarāsaṅgaṃ ekacciyaṃ antaravāsakaṃ,",
  "tika-vin13t:1727_11": "utuddhaṭānaṃ dussānaṃ catugguṇaṃ saṅghāṭiṃ diguṇaṃ uttarāsaṅgaṃ diguṇaṃ antaravāsakaṃ,",
  "tika-vin13t:1727_12": "paṃsukūle yāvadatthaṃ,",
  "tika-vin13t:1727_13": "pāpaṇike ussāho karaṇīyo”ti vuttattā,",
  "tika-vin13t:1727_14": "tasmā susānādīsu patitapaṃsukūle ca antarāpaṇe patitapilotikacīvare ca paṭaparicchedo natthi,",
  "tika-vin13t:1727_15": "paṭasatampi vaṭṭatīti siddhaṃ.",
  "tika-vin13t:1728_0": "46.",
  "tika-vin13t:1728_1": "Idāni “anujānāmi,",
  "tika-vin13t:1728_2": "bhikkhave,",
  "tika-vin13t:1728_3": "chinnakaṃ saṅghāṭiṃ chinnakaṃ uttarāsaṅgaṃ chinnakaṃ antaravāsaka”nti vatvā puna “tena kho pana samayena",
  "tika-vin13t:1728_4": "aññatarassa bhikkhuno ticīvare kayiramāne sabbaṃ chinnakaṃ nappahoti.",
  "tika-vin13t:1728_5": "Bhagavato etamatthaṃ ārocesuṃ.",
  "tika-vin13t:1728_6": "Anujānāmi,",
  "tika-vin13t:1728_7": "bhikkhave,",
  "tika-vin13t:1728_8": "dve chinnakāni ekaṃ acchinnakanti.",
  "tika-vin13t:1728_9": "Dve chinnakāni ekaṃ acchinnakaṃ nappahoti.",
  "tika-vin13t:1728_10": "Anujānāmi,",
  "tika-vin13t:1728_11": "bhikkhave,",
  "tika-vin13t:1728_12": "dve acchinnakāni ekaṃ chinnakanti.",
  "tika-vin13t:1728_13": "Ekaṃ chinnakaṃ nappahoti.",
  "tika-vin13t:1728_14": "Anujānāmi,",
  "tika-vin13t:1728_15": "bhikkhave,",
  "tika-vin13t:1728_16": "anvādhikampi āropetuṃ. Na ca,",
  "tika-vin13t:1728_17": "bhikkhave,",
  "tika-vin13t:1728_18": "sabbaṃ acchinnakaṃ dhāretabbaṃ,",
  "tika-vin13t:1728_19": "yo dhāreyya,",
  "tika-vin13t:1728_20": "āpatti dukkaṭassā”ti evaṃ vuttavidhānaṃ dassetuṃ “tīsū”tiādi āraddhaṃ.",
  "tika-vin13t:1728_21": "Tassa attho –",
  "tika-vin13t:1728_22": "tīsu cīvaresu yaṃ chinditvā sibbituṃ sabbapacchimappamāṇaṃ pahoti,",
  "tika-vin13t:1728_23": "taṃ chinditabbaṃ.",
  "tika-vin13t:1728_24": "Sabbesu pana appahontesu anvādhikaṃ ādiyeyyāti.",
  "tika-vin13t:1728_25": "Tattha anvādhi nāma anuvātaṃ viya saṃharitvā cīvarassa upari saṅghāṭiākārena āropetabbaṃ.",
  "tika-vin13t:1728_26": "Āgantukapattantipi vadanti.",
  "tika-vin13t:1728_27": "Idaṃ pana appahonake anuññātaṃ.",
  "tika-vin13t:1728_28": "Sace pahoti,",
  "tika-vin13t:1728_29": "na vaṭṭanti,",
  "tika-vin13t:1728_30": "chinditabbameva.",
  "tika-vin13t:1728_31": "Anādiṇṇanti anāropitaṃ anvādhikaṃ.",
  "tika-vin13t:1728_32": "Na dhāreyyāti ticīvarādhiṭṭhānavasena adhiṭṭhahitvā na dhāretabbanti adhippāyo.",
  "tika-vin13t:1729_0": "47- 8.",
  "tika-vin13t:1729_1": "Idāni udositasikkhāpadanayaṃ dassetuṃ “gāme”tiādi vuttaṃ.",
  "tika-vin13t:1729_2": "Ettha pana sace gāmo ekassa rañño vā bhojakassa vā vasena ekakulassa hoti,",
  "tika-vin13t:1729_3": "pākārādinā parikkhittattā ekūpacāro ca,",
  "tika-vin13t:1729_4": "evarūpe gāme cīvaraṃ nikkhipitvā tasmiṃ gāme yathārucitaṭṭhāne vasituṃ labbhati.",
  "tika-vin13t:1729_5": "Sace so gāmo aparikkhitto,",
  "tika-vin13t:1729_6": "yasmiṃ ghare cīvaraṃ nikkhittaṃ hoti,",
  "tika-vin13t:1729_7": "tasmiṃ ghare vasitabbaṃ,",
  "tika-vin13t:1729_8": "tassa vā gharassa samantato hatthapāsā na vijahitabbaṃ.",
  "tika-vin13t:1730_0": "Sace so gāmo vesālikusinārādayo viya nānārājūnaṃ vā bhojakānaṃ vā hoti,",
  "tika-vin13t:1730_1": "vuttappakārena parikkhitto ca,",
  "tika-vin13t:1730_2": "evarūpe gāme yasmiṃ ghare cīvaraṃ nikkhittaṃ,",
  "tika-vin13t:1730_3": "tasmiṃ ghare vā vatthabbaṃ.",
  "tika-vin13t:1730_4": "Yassā vīthiyā taṃ gharaṃ hoti,",
  "tika-vin13t:1730_5": "tassā vīthiyā tassa gharassa sammukhāṭṭhāne sabhāye vā nagaradvāre vā vatthabbaṃ,",
  "tika-vin13t:1730_6": "tesaṃ sabhāyadvārānaṃ hatthapāsā vā na vijahitabbaṃ.",
  "tika-vin13t:1730_7": "Sace aparikkhitto,",
  "tika-vin13t:1730_8": "yasmiṃ ghare nikkhittaṃ,",
  "tika-vin13t:1730_9": "tattha vā tassa hatthapāse vā vatthabbaṃ.",
  "tika-vin13t:1731_0": "Nivesanādayo hammiyapariyosānā gāmaparikkhepato bahi sanniviṭṭhāti veditabbā.",
  "tika-vin13t:1731_1": "Itarathā tesaṃ gāmaggahaṇeneva gahitattā gāmassa ekakulanānākulaekūpacāranānūpacāratāvaseneva vinicchayo vattabbo siyā.",
  "tika-vin13t:1731_2": "Nivesanādīnaṃ vaseneva pāḷiyaṃ attho vibhatto,",
  "tika-vin13t:1731_3": "na gāmavasena.",
  "tika-vin13t:1731_4": "Udositavinicchaye ayaṃ nayo vuttoyeva.",
  "tika-vin13t:1732_0": "Nivesaneti ettha sace ekakulassa nivesanaṃ hoti parikkhittañca,",
  "tika-vin13t:1732_1": "antonivesane cīvaraṃ nikkhipitvā antonivesane vatthabbaṃ.",
  "tika-vin13t:1732_2": "Aparikkhittañce hoti,",
  "tika-vin13t:1732_3": "yasmiṃ gabbhe cīvaraṃ nikkhittaṃ,",
  "tika-vin13t:1732_4": "tasmiṃ vatthabbaṃ,",
  "tika-vin13t:1732_5": "tassa gabbhassa hatthapāsā vā na vijahitabbaṃ.",
  "tika-vin13t:1732_6": "Sace nānākulassa hoti parikkhittañca,",
  "tika-vin13t:1732_7": "yasmiṃ gabbhe cīvaraṃ nikkhittaṃ,",
  "tika-vin13t:1732_8": "tasmiṃ gabbhe vatthabbaṃ,",
  "tika-vin13t:1732_9": "sabbesaṃ sādhāraṇadvāramūle vā tesaṃ gabbhadvāramūle vā tesaṃ gabbhadvāramūlānaṃ vā hatthapāsā na vijahitabbaṃ.",
  "tika-vin13t:1732_10": "Aparikkhittañce hoti,",
  "tika-vin13t:1732_11": "yasmiṃ gabbhe cīvaraṃ nikkhittaṃ,",
  "tika-vin13t:1732_12": "tasmiṃ gabbhe vatthabbaṃ,",
  "tika-vin13t:1732_13": "hatthapāsā vā na vijahitabbaṃ.",
  "tika-vin13t:1733_0": "Udositoti yānādīnaṃ bhaṇḍānaṃ sālā.",
  "tika-vin13t:1733_1": "Pāsādoti dīghapāsādo.",
  "tika-vin13t:1733_2": "Hammiyanti muṇḍacchadanapāsādo.",
  "tika-vin13t:1733_3": "Nāvā pana thalaṃ āropetvā nikkhittāpi hoti,",
  "tika-vin13t:1733_4": "samudde ṭhitāpi.",
  "tika-vin13t:1733_5": "Sace ekakulassa nāvā hoti,",
  "tika-vin13t:1733_6": "antonāvāya cīvaraṃ nikkhipitvā antonāvāya vatthabbaṃ.",
  "tika-vin13t:1733_7": "Nānākulassa nāvā hoti nānāgabbhā nānāovarakā,",
  "tika-vin13t:1733_8": "yasmiṃ ovarake cīvaraṃ nikkhittaṃ,",
  "tika-vin13t:1733_9": "tasmiṃ vatthabbaṃ,",
  "tika-vin13t:1733_10": "cīvarassa hatthapāsā vā na vijahitabbaṃ.",
  "tika-vin13t:1734_0": "Aṭṭoti paṭirājādīnaṃ paṭibāhanatthaṃ iṭṭhakāhi kato bahalabhittiko catupañcabhūmiko patissayaviseso.",
  "tika-vin13t:1734_1": "Māḷoti ekakūṭasaṅgahito caturassapāsādo.",
  "tika-vin13t:1734_2": "Imesu pana udositādīsu māḷapariyosānesu nivesane vuttanayeneva vinicchayo veditabbo.",
  "tika-vin13t:1734_3": "Nivesananti pana udositādīnaṃ vasena akatāya patissayavikatiyā adhivacanaṃ.",
  "tika-vin13t:1735_0": "Ārāmo nāma pupphārāmaphalārāmādiko.",
  "tika-vin13t:1735_1": "Sace ekakulassa ārāmo hoti parikkhitto ca,",
  "tika-vin13t:1735_2": "antoārāme cīvaraṃ nikkhipitvā antoārāme vatthabbaṃ.",
  "tika-vin13t:1735_3": "Sace aparikkhitto,",
  "tika-vin13t:1735_4": "cīvarassa hatthapāsā na vijahitabbaṃ.",
  "tika-vin13t:1735_5": "Sace nānākulassa ārāmo hoti parikkhitto ca,",
  "tika-vin13t:1735_6": "dvāramūle vā vatthabbaṃ,",
  "tika-vin13t:1735_7": "dvāramūlassa hatthapāsā vā na vijahitabbaṃ.",
  "tika-vin13t:1735_8": "Aparikkhitto ce,",
  "tika-vin13t:1735_9": "cīvarassa hatthapāsā na vijahitabbaṃ.",
  "tika-vin13t:1736_0": "Sattho nāma jaṅghasatthasakaṭasatthānamaññataro.",
  "tika-vin13t:1736_1": "Sace ekakulassa sattho hoti,",
  "tika-vin13t:1736_2": "satthe cīvaraṃ nikkhipitvā purato vā pacchato vā sattabbhantarā na vijahitabbā,",
  "tika-vin13t:1736_3": "passato abbhantaraṃ na vijahitabbaṃ.",
  "tika-vin13t:1736_4": "Abbhantaraṃ nāma aṭṭhavīsatihatthaṃ hoti.",
  "tika-vin13t:1736_5": "Sace gacchanto sattho sakaṭe vā bhagge,",
  "tika-vin13t:1736_6": "goṇe vā naṭṭhe antarā chijjati,",
  "tika-vin13t:1736_7": "yasmiṃ koṭṭhāse cīvaraṃ nikkhipitabbaṃ,",
  "tika-vin13t:1736_8": "tattha vasitabbaṃ.",
  "tika-vin13t:1736_9": "Sace nānākulassa hoti,",
  "tika-vin13t:1736_10": "satthe cīvaraṃ nikkhipitvā cīvarassa hatthapāsā na vijahitabbaṃ.",
  "tika-vin13t:1737_0": "Khettakhalesu ārāme vuttasadisova vinicchayo.",
  "tika-vin13t:1737_1": "Dumeti rukkhamūle.",
  "tika-vin13t:1737_2": "Sace ekakulassa rukkhamūlaṃ hoti,",
  "tika-vin13t:1737_3": "yaṃ majjhanhikakāle samantā chāyā pharati,",
  "tika-vin13t:1737_4": "tasmiṃ ṭhāne aviraḷe padese tassa chāyāya phuṭṭhokāsassa anto eva nikkhipitabbaṃ.",
  "tika-vin13t:1737_5": "Sace viraḷasākhassa pana rukkhassa ātapena phuṭṭhokāse ṭhapeti,",
  "tika-vin13t:1737_6": "aruṇuggamane sace so bhikkhu tassa hatthapāse na hoti,",
  "tika-vin13t:1737_7": "aññasmiṃ vā ṭhāne tassa chāyāyapi hoti,",
  "tika-vin13t:1737_8": "nissaggiyaṃ hotiyeva.",
  "tika-vin13t:1737_9": "Nānākulassa ce hoti,",
  "tika-vin13t:1737_10": "cīvarassa hatthapāsā na vijahitabbaṃ.",
  "tika-vin13t:1738_0": "Ajjhokāse pana viñjhāṭavīādīsu araññesupi samuddamajjhe macchabandhānaṃ agamanapathesu dīpakesupi cīvaraṃ",
  "tika-vin13t:1738_1": "ṭhapetvā tato samantā sattabbhantare padese yattha katthaci vasitabbaṃ.",
  "tika-vin13t:1738_2": "Sace sattabbhantarato kesaggamattampi atikkamitvā aruṇaṃ uṭṭhapeti,",
  "tika-vin13t:1738_3": "nissaggiyaṃ hoti.",
  "tika-vin13t:1739_0": "Ettha pana pāḷiyaṃ “gāmo ekūpacāro nānūpacāro”tiādinā avisesena mātikaṃ nikkhipitvāpi gāmanivesanaudositakhettadhaññakaraṇaārāmavihārānaṃ",
  "tika-vin13t:1739_1": "ekūpacāranānūpacāratā “gāmo ekūpacāro nāma ekakulassa gāmo hoti parikkhitto ca aparikkhitto cā”tiādinā",
  "tika-vin13t:1739_2": "parikkhittāparikkhittavasena vibhattā.",
  "tika-vin13t:1739_3": "Aṭṭamāḷapāsādahammiyanāvāsattharukkhamūlaajjhokāsānampi evaṃ avatvā “ekakulassa aṭṭo hoti,",
  "tika-vin13t:1739_4": "nānākulassa aṭṭo hotī”tiādinā nayena ekakulanānākulavasena ca ante “ajjhokāso ekūpacāro nāma agāmake araññe samantā sattabbhantarā ekūpacāro,",
  "tika-vin13t:1739_5": "tato paraṃ nānūpacāro”ti ca evaṃ ekūpacāranānūpacāratā vibhattā.",
  "tika-vin13t:1739_6": "Tasmā gāmādīsu parikkhittaṃ ekūpacāraṃ,",
  "tika-vin13t:1739_7": "aparikkhittaṃ nānūpacāranti ca aṭṭādīsu yaṃ ekakulassa,",
  "tika-vin13t:1739_8": "taṃ ekūpacāraṃ nānākulassa nānūpacāranti ca gahetabbaṃ.",
  "tika-vin13t:1739_9": "Ajjhokāsapade vuttanayena gahetabbaṃ.",
  "tika-vin13t:1740_0": "Bhikkhusammutiyāññatrāti yaṃ gilānassa bhikkhuno cīvaraṃ ādāya pakkamituṃ asakkontassa ñattidutiyena kammena avippavāsasammuti dīyati,",
  "tika-vin13t:1740_1": "taṃ ṭhapetvāti attho.",
  "tika-vin13t:1740_2": "Laddhasammutikassa pana yāva rogo na vūpasammati,",
  "tika-vin13t:1740_3": "tasmiṃ vūpasante añño vā kuppati,",
  "tika-vin13t:1740_4": "anāpattiyeva.",
  "tika-vin13t:1741_0": "49.",
  "tika-vin13t:1741_1": "“Anujānāmi,",
  "tika-vin13t:1741_2": "bhikkhave,",
  "tika-vin13t:1741_3": "kaṇḍuppaṭicchādiṃ yāva ābādhā adhiṭṭhātuṃ,",
  "tika-vin13t:1741_4": "tato paraṃ vikappetuṃ.",
  "tika-vin13t:1741_5": "Vassikasāṭikaṃ vassānaṃ cātumāsaṃ adhiṭṭhātuṃ,",
  "tika-vin13t:1741_6": "tato paraṃ vikappetu”nti vuttattā rogapariyantā kaṇḍuppaṭicchādi,",
  "tika-vin13t:1741_7": "vassānapariyantā vassikasāṭikāti attho.",
  "tika-vin13t:1741_8": "Sesāti ticīvarādayo kālavasena apariyantikāti attho.",
  "tika-vin13t:1742_0": "50.",
  "tika-vin13t:1742_1": "Paccattharaṇādittayaṃ sadasampi adasampi rattampi arattampi ādiṇṇakappampi anādiṇṇakappampi labbhatīti attho.",
  "tika-vin13t:1742_2": "Nisīdananti nisīdanañca rattaṃ anādiṇṇakappañca labbhatīti adhippāyo.",
  "tika-vin13t:1742_3": "Paccattharaṇaparikkhāramukhapuñchanacoḷāni pana nīlampi pītakampi lohitakampi pupphadasādikampi vaṭṭanti,",
  "tika-vin13t:1742_4": "tasmā “sadasampī”tiādi vuttaṃ.",
  "tika-vin13t:1742_5": "Evarūpaṃ pana nivāsetuṃ vā pārupituṃ vā na vaṭṭati,",
  "tika-vin13t:1742_6": "kevalaṃ paccattharaṇādivasena adhiṭṭhānamattaṃ kātuṃ vaṭṭati.",
  "tika-vin13t:1743_0": "51.",
  "tika-vin13t:1743_1": "Ticīvaraṃ kaṇḍuppaṭicchādi vassikasāṭikāti idaṃ pana sesacīvarapañcakaṃ adasaṃ rajitaṃyeva kappati,",
  "tika-vin13t:1743_2": "tañca ādiṇṇakappamevāti attho.",
  "tika-vin13t:1743_3": "Sadasaṃva nisīdananti idaṃ pana pubbe “sadasampī”ti ettha vuttattā adasampi nisīdanaṃ vaṭṭatīti sammohanivāraṇatthaṃ vuttanti vadanti.",
  "tika-vin13t:1744_0": "52.",
  "tika-vin13t:1744_1": "Anadhiṭṭhitanti ticīvarādivasena anadhiṭṭhitaṃ.",
  "tika-vin13t:1744_2": "Anissaṭṭhaṃ nāma aññesaṃ avissajjitaṃ,",
  "tika-vin13t:1744_3": "taṃ pana vikappetvā paribhuñjitabbanti attho.",
  "tika-vin13t:1745_0": "Idāni vikappanupagassa pamāṇaṃ heṭṭhimaparicchedena dassetuṃ “hatthadīgha”ntiādimāha.",
  "tika-vin13t:1745_1": "Tattha “anujānāmi,",
  "tika-vin13t:1745_2": "bhikkhave,",
  "tika-vin13t:1745_3": "āyāmena aṭṭhaṅgulaṃ sugataṅgulena caturaṅgulavitthataṃ pacchimaṃ cīvaraṃ vikappetu”nti vuttattā dīghato",
  "tika-vin13t:1745_4": "ekahatthaṃ puthulato upaḍḍhahatthaṃ vikappetabbanti adhippāyo.",
  "tika-vin13t:1746_0": "53.",
  "tika-vin13t:1746_1": "Ticīvarassāti vinayaticīvarassa,",
  "tika-vin13t:1746_2": "na dhutaṅgaticīvarassa.",
  "tika-vin13t:1746_3": "Tassa pana imesu navasu cīvarattayameva labbhati,",
  "tika-vin13t:1746_4": "na aññaṃ labbhati.",
  "tika-vin13t:1746_5": "Sabbametanti sabbaṃ adhiṭṭhānavidhānañca pariharaṇavidhānañcāti attho.",
  "tika-vin13t:1746_6": "Parikkhāracoḷiyo sabbanti ticīvarādikaṃ navavidhampi cīvaraṃ.",
  "tika-vin13t:1746_7": "Tathā vatvāti “parikkhāracoḷa”nti vatvā.",
  "tika-vin13t:1746_8": "Adhiṭṭhatīti adhiṭṭhāti.",
  "tika-vin13t:1746_9": "Kiṃ pana ticīvaraṃ parikkhāracoḷaṃ adhiṭṭhātuṃ vaṭṭatīti?",
  "tika-vin13t:1746_10": "Āma vaṭṭati,",
  "tika-vin13t:1746_11": "“parikkhāracoḷaṃ nāma pāṭekkaṃ nidhānamukhametanti ticīvaraṃ parikkhāracoḷaṃ adhiṭṭhahitvā paribhuñjituṃ vaṭṭati.",
  "tika-vin13t:1746_12": "Udositasikkhāpade pana ticīvaraṃ adhiṭṭhahitvā pariharantassa parihāro vutto”ti aṭṭhakathāyaṃ vuttaṃ,",
  "tika-vin13t:1746_13": "tasmā ticīvaraṃ parikkhāracoḷaṃ adhiṭṭhahantena paccuddharitvā puna adhiṭṭhātabbaṃ.",
  "tika-vin13t:1747_0": "54.",
  "tika-vin13t:1747_1": "Idāni etesaṃ adhiṭṭhānavijahanākāraṃ dassetuṃ “acchedavissajjanagāhavibbhamā”tiādi vuttaṃ.",
  "tika-vin13t:1747_2": "Tattha acchedoti corādīhi acchindanaṃ.",
  "tika-vin13t:1747_3": "Vissajjananti aññesaṃ dānaṃ.",
  "tika-vin13t:1747_4": "Kathaṃ pana dinnaṃ,",
  "tika-vin13t:1747_5": "kathaṃ gahitaṃ sudinnaṃ suggahitañca hotīti?",
  "tika-vin13t:1747_6": "Sace “idaṃ tuyhaṃ demi dadāmi dajjāmi oṇojemi pariccajāmi nissajjāmi vissajjāmī”ti vā “itthannāmassa demi…pe…",
  "tika-vin13t:1747_7": "vissajjāmī”ti vā vadati,",
  "tika-vin13t:1747_8": "sammukhāpi parammukhāpi dinnaṃyeva hoti.",
  "tika-vin13t:1747_9": "“Tuyhaṃ gaṇhāhī”ti vutte “mayhaṃ gaṇhāmī”ti vadati,",
  "tika-vin13t:1747_10": "sudinnaṃ suggahitañca.",
  "tika-vin13t:1747_11": "“Tava santakaṃ karohi,",
  "tika-vin13t:1747_12": "tava santakaṃ hotu,",
  "tika-vin13t:1747_13": "tava santakaṃ karissatī”ti vutte “mamasantakaṃ karomi,",
  "tika-vin13t:1747_14": "mama santakaṃ hotu,",
  "tika-vin13t:1747_15": "mama santakaṃ karissāmī”ti vadati,",
  "tika-vin13t:1747_16": "duddinnaṃ duggahitañca.",
  "tika-vin13t:1747_17": "Sace pana “tava santakaṃ karohī”ti vutte “sādhu, bhante,",
  "tika-vin13t:1747_18": "mayhaṃ gaṇhāmī”ti gaṇhāti,",
  "tika-vin13t:1747_19": "suggahitaṃ.",
  "tika-vin13t:1748_0": "Gāhoti vissāsaggāho.",
  "tika-vin13t:1748_1": "So pana evaṃ veditabbo –",
  "tika-vin13t:1748_2": "“anujānāmi,",
  "tika-vin13t:1748_3": "bhikkhave,",
  "tika-vin13t:1748_4": "pañcahaṅgehi samannāgatassa vissāsaṃ gahetuṃ.",
  "tika-vin13t:1748_5": "Sandiṭṭho ca hoti,",
  "tika-vin13t:1748_6": "sambhatto ca,",
  "tika-vin13t:1748_7": "ālapito ca,",
  "tika-vin13t:1748_8": "jīvati ca,",
  "tika-vin13t:1748_9": "jānāti ca ‘gahite me attamano bhavissatī”’ti.",
  "tika-vin13t:1748_10": "Tattha sandiṭṭhoti diṭṭhamattakamitto.",
  "tika-vin13t:1748_11": "Sambhattoti daḷhamitto.",
  "tika-vin13t:1748_12": "Ālapitoti “mama santakaṃ yaṃ icchasi,",
  "tika-vin13t:1748_13": "taṃ gaṇheyyāsi,",
  "tika-vin13t:1748_14": "āpucchitvā gahaṇe kāraṇaṃ natthī”ti vutto.",
  "tika-vin13t:1748_15": "Jīvatīti anuṭṭhānaseyyāya sayitopi yāva jīvitindriyupacchedaṃ na pāpuṇāti.",
  "tika-vin13t:1748_16": "Gahite ca attamanoti gahite ca tuṭṭhacitto.",
  "tika-vin13t:1748_17": "Evarūpassa santakaṃ “gahite me attamano bhavissatī”ti jānantena gahetuṃ vaṭṭati.",
  "tika-vin13t:1748_18": "Anavasesapariyādānavasena cetāni pañca aṅgāni vuttāni,",
  "tika-vin13t:1748_19": "vissāsaggāho pana tīhi aṅgehi ruhati. Kathaṃ?",
  "tika-vin13t:1748_20": "Sandiṭṭho jīvati gahite attamano,",
  "tika-vin13t:1748_21": "sambhatto jīvati gahite attamano,",
  "tika-vin13t:1748_22": "ālapito jīvati gahite attamanoti evaṃ.",
  "tika-vin13t:1749_0": "Yo pana jīvati,",
  "tika-vin13t:1749_1": "na ca gahite attamano hoti,",
  "tika-vin13t:1749_2": "tassa santakaṃ vissāsabhāvena gahitampi puna dātabbaṃ.",
  "tika-vin13t:1749_3": "Dadantena matakadhanaṃ tāva ye tassa dhane issarā gahaṭṭhā vā pabbajitā vā,",
  "tika-vin13t:1749_4": "tesaṃ dātabbaṃ.",
  "tika-vin13t:1749_5": "Yo pana paṭhamaṃyeva “suṭṭhu kataṃ tayā mama santakaṃ gaṇhantenā”ti vacībhedena vā cittuppādamattena vā anumoditvā pacchā kenaci kāraṇena kupito,",
  "tika-vin13t:1749_6": "so paccāharāpetuṃ na labhati.",
  "tika-vin13t:1749_7": "Yopi adātukāmo,",
  "tika-vin13t:1749_8": "cittena pana adhivāseti,",
  "tika-vin13t:1749_9": "na kiñci vadati,",
  "tika-vin13t:1749_10": "sopi puna paccāharāpetuṃ na labhati.",
  "tika-vin13t:1749_11": "Yo pana “mayā tumhākaṃ santakaṃ gahita”nti vā “paribhutta”nti vā vutte nādhivāseti,",
  "tika-vin13t:1749_12": "“paṭidehī”ti bhaṇati,",
  "tika-vin13t:1749_13": "so paccāharāpetuṃ labhati.",
  "tika-vin13t:1750_0": "Vibbhamāti iminā bhikkhuniyāyeva adhiṭṭhānavijahanaṃ gahitaṃ hoti.",
  "tika-vin13t:1750_1": "Sā pana yadā vibbhamati,",
  "tika-vin13t:1750_2": "tadā assamaṇī hoti.",
  "tika-vin13t:1750_3": "Bhikkhu pana vibbhamantopi yāva sikkhaṃ na paccakkhāti,",
  "tika-vin13t:1750_4": "tāva bhikkhuyevāti adhiṭṭhānaṃ na vijahatīti.",
  "tika-vin13t:1750_5": "Liṅgasikkhāti liṅgaparivattanañca sikkhāpaccakkhānañcāti attho.",
  "tika-vin13t:1750_6": "Sabbesūti navasu cīvaresu.",
  "tika-vin13t:1750_7": "Adhiṭṭhānaviyogakāraṇāti adhiṭṭhānavijahanakāraṇā,",
  "tika-vin13t:1750_8": "imesu aññatarena adhiṭṭhānaṃ vijahatīti attho.",
  "tika-vin13t:1751_0": "Kiñca bhiyyo –",
  "tika-vin13t:1751_1": "ticīvarassa pana vinibbiddhachiddañca adhiṭṭhānavijahanaṃ karotīti attho.",
  "tika-vin13t:1751_2": "Tattha saṅghāṭiuttarāsaṅgānaṃ dīghantato vidatthippamāṇassa tiriyantato aṭṭhaṅgulappamāṇassa padesassa",
  "tika-vin13t:1751_3": "orato kaniṭṭhaṅgulinakhapiṭṭhippamāṇakaṃ chiddaṃ adhiṭṭhānaṃ bhindati.",
  "tika-vin13t:1751_4": "Antaravāsakassa dīghantato vidatthippamāṇasseva tiriyantato caturaṅgulappamāṇassa padesassa orato chiddaṃ adhiṭṭhānaṃ bhindati,",
  "tika-vin13t:1751_5": "parato pana na bhindati.",
  "tika-vin13t:1751_6": "Tasmā chidde jāte ticīvaraṃ atirekacīvaraṃ hoti,",
  "tika-vin13t:1751_7": "sūcikammaṃ katvā puna adhiṭṭhātabbaṃ.",
  "tika-vin13t:1751_8": "Itaresaṃ pana chiddena vijahanaṃ nāma natthi.",
  "tika-vin13t:1751_9": "Yo pana ticīvarepi dubbalaṭṭhāne paṭhamaṃ aggaḷaṃ datvā pacchā dubbalaṭṭhānaṃ chinditvā apaneti,",
  "tika-vin13t:1751_10": "adhiṭṭhānaṃ na bhijjati.",
  "tika-vin13t:1751_11": "Maṇḍalaparivattanepi eseva nayo.",
  "tika-vin13t:1751_12": "Yo pana ubho koṭiyo majjhe karonto sace paṭhamaṃ chinditvā pacchā ghaṭeti,",
  "tika-vin13t:1751_13": "adhiṭṭhānaṃ vijahati,",
  "tika-vin13t:1751_14": "atha ghaṭetvā chindati,",
  "tika-vin13t:1751_15": "na vijahati.",
  "tika-vin13t:1751_16": "Rajakehi dhovāpetvā setakaṃ karontassāpi na vijahati eva.",
  "tika-vin13t:1752_0": "55.",
  "tika-vin13t:1752_1": "Idāni akappiyacīvarāni dassetuṃ “kusavākaphalakānī”tiādi āraddhaṃ.",
  "tika-vin13t:1752_2": "Tattha kusacīraṃ nāma kuse ganthetvā katacīvaraṃ.",
  "tika-vin13t:1752_3": "Vākacīraṃ nāma tāpasānaṃ vakkalaṃ.",
  "tika-vin13t:1752_4": "Phalakacīraṃ nāma phalakāni sibbitvā katacīvaraṃ.",
  "tika-vin13t:1752_5": "Kesakambalanti kesehi tantaṃ vāyitvā katakambalaṃ.",
  "tika-vin13t:1752_6": "Vālakambalanti camaravālehi vāyitvā katakambalaṃ.",
  "tika-vin13t:1752_7": "Ulūkapakkhanti ulūkasakuṇassa pakkhehi katanivāsanaṃ.",
  "tika-vin13t:1752_8": "Ajinakkhipanti salomaṃ sakhuraṃ ajinamigacammaṃ.",
  "tika-vin13t:1752_9": "Imesu sattasu vatthesu yaṃ kiñci dhārayato thullaccayanti attho.",
  "tika-vin13t:1752_10": "Yathā imesu thullaccayaṃ,",
  "tika-vin13t:1752_11": "tathā akkanāḷaṃ nivāsentassa.",
  "tika-vin13t:1752_12": "Akkanāḷaṃ nāma akkadaṇḍe vākādīhi ganthetvā katacīvaraṃ.",
  "tika-vin13t:1752_13": "“Na bhikkhave akkanāḷaṃ nivāsetabbaṃ,",
  "tika-vin13t:1752_14": "yo nivāseyya,",
  "tika-vin13t:1752_15": "āpatti thullaccayassā”ti hi vuttaṃ.",
  "tika-vin13t:1753_0": "56.",
  "tika-vin13t:1753_1": "Kadalerakakkadusse potthake cāpīti ettha kadalierakaakkamakacivākehi katāni vatthāni evaṃ vuttānīti veditabbāni.",
  "tika-vin13t:1753_2": "Etesu potthakoyeva pāḷiyaṃ āgato,",
  "tika-vin13t:1753_3": "itarāni taggatikattā aṭṭhakathāsu paṭikkhittāni.",
  "tika-vin13t:1753_4": "Imesu catūsupi dukkaṭameva.",
  "tika-vin13t:1753_5": "“Na bhikkhave naggiyaṃ titthiyasamādānaṃ samādiyitabbaṃ,",
  "tika-vin13t:1753_6": "yo samādiyeyya,",
  "tika-vin13t:1753_7": "āpatti thullaccayassā”ti vuttattā naggiyampi na kappati eva.",
  "tika-vin13t:1753_8": "Sabbameva nīlakaṃ sabbanīlakaṃ.",
  "tika-vin13t:1753_9": "Evaṃ sesesupi.",
  "tika-vin13t:1753_10": "Ettha nīlaṃ umāpupphavaṇṇaṃ hoti.",
  "tika-vin13t:1753_11": "Mañjeṭṭhakaṃ mañjeṭṭhakavaṇṇameva.",
  "tika-vin13t:1753_12": "Pītakaṃ kaṇikārapupphavaṇṇaṃ.",
  "tika-vin13t:1753_13": "Lohitakaṃ jayasumanapupphavaṇṇaṃ.",
  "tika-vin13t:1753_14": "Kaṇhakaṃ addāriṭṭhakavaṇṇaṃ.",
  "tika-vin13t:1754_0": "57.",
  "tika-vin13t:1754_1": "Mahāraṅgaṃ nāma satapadipiṭṭhivaṇṇaṃ.",
  "tika-vin13t:1754_2": "Mahānāmaṃ nāma rattasambhinnavaṇṇaṃ hoti.",
  "tika-vin13t:1754_3": "Padumapupphavaṇṇantipi vuttaṃ,",
  "tika-vin13t:1754_4": "mandarattanti attho.",
  "tika-vin13t:1754_5": "Tirīṭaketi rukkhatace.",
  "tika-vin13t:1754_6": "Acchinnadīghadasaketi sabbaso acchinnadasake ca majjhe chinnadasake cāti attho.",
  "tika-vin13t:1754_7": "Aññamaññaṃ saṃsibbitvā katadasaṃ phaladasaṃ nāma.",
  "tika-vin13t:1754_8": "Ketakapupphādipupphasadisāhi dasāhi yuttaṃ pupphadasaṃ nāma.",
  "tika-vin13t:1754_9": "Etesupi “potthake cāpī”ti ettha vuttaapi-",
  "tika-vin13t:1754_10": "saddena dukkaṭanti veditabbaṃ.",
  "tika-vin13t:1754_11": "Tathāti yathā etesu kadalidussādīsu pupphadasāvasānesu dukkaṭaṃ,",
  "tika-vin13t:1754_12": "tathā kañcukaveṭhanesupi yaṃ kiñci dhārentassa dukkaṭanti attho.",
  "tika-vin13t:1755_0": "Etesu pana ayaṃ vinicchayo –",
  "tika-vin13t:1755_1": "sabbanīlakādīni rajanāni vametvā puna rajitvā dhāretabbāni,",
  "tika-vin13t:1755_2": "na sakkā ce vametuṃ,",
  "tika-vin13t:1755_3": "paccattharaṇādīni vā kāretabbāni,",
  "tika-vin13t:1755_4": "tipaṭṭacīvarassa majjhe vā dātabbāni.",
  "tika-vin13t:1755_5": "Acchinnadasakādīni dasā chinditvā dhāretabbāni.",
  "tika-vin13t:1755_6": "Kañcukaṃ vijaṭetvā rajitvā paribhuñjitabbaṃ.",
  "tika-vin13t:1755_7": "Veṭhanepi eseva nayo.",
  "tika-vin13t:1755_8": "Tirīṭakaṃ pādapuñchanaṃ kātabbaṃ.",
  "tika-vin13t:1755_9": "Sabbanti imaṃ vuttappakāraṃ kusacīrādikaṃ akappiyacīvaraṃ acchinnacīvaro labhatīti attho.",
  "tika-vin13t:1755_10": "Vuttampi cetaṃ parivāre.",
  "tika-vin13t:1756_0": "“Akappakataṃ nāpi rajanāya rattaṃ,",
  "tika-vin13t:1757_0": "Tena nivattho yena kāmaṃ vajeyya;",
  "tika-vin13t:1758_0": "Na cassa hoti āpatti,",
  "tika-vin13t:1759_0": "So ca dhammo sugatena desito;",
  "tika-vin13t:1760_0": "Pañhā mesā kusalehi cintitā”ti. ;",
  "tika-vin13t:1761_0": "Ayañhi pañho acchinnacīvarabhikkhuṃ sandhāya vutto,",
  "tika-vin13t:1761_1": "tasmā hi yaṃ kiñci akappiyacīvaraṃ nivāsetvā vā pārupitvā vā acchinnacīvarakena aññaṃ pariyesitabbaṃ.",
  "tika-vin13t:1761_2": "Ettha pana “idha pana,",
  "tika-vin13t:1761_3": "bhikkhave,",
  "tika-vin13t:1761_4": "manussā nissīmagatānaṃ bhikkhūnaṃ cīvaraṃ denti ‘imaṃ cīvaraṃ itthannāmassa demā’ti,",
  "tika-vin13t:1761_5": "anujānāmi,",
  "tika-vin13t:1761_6": "bhikkhave, sādituṃ,",
  "tika-vin13t:1761_7": "na tāva taṃ gaṇanūpagaṃ,",
  "tika-vin13t:1761_8": "yāva na hatthaṃ gacchatī”ti vuttattā yāva āharitvā taṃ na dinnaṃ,",
  "tika-vin13t:1761_9": "“tumhākaṃ, bhante,",
  "tika-vin13t:1761_10": "cīvaraṃ uppanna”nti pahiṇitvā vā nārocitaṃ,",
  "tika-vin13t:1761_11": "tāva gaṇanaṃ na upeti,",
  "tika-vin13t:1761_12": "anadhiṭṭhitaṃ vaṭṭati.",
  "tika-vin13t:1761_13": "Pattepi eseva nayo.",
  "tika-vin13t:1761_14": "Ānetvā dinne vā ārocite vā parihāro natthi,",
  "tika-vin13t:1761_15": "dasāhaṃ adhiṭṭhātabbaṃ.",
  "tika-vin13t:1761_16": "Cīvaravinicchayo.",
  "tika-vin13t:1762_0": "Cīvaraniddesavaṇṇanā niṭṭhitā.",
  "tika-vin13t:1763_0": "4. Rajananiddesavaṇṇanā",
  "tika-vin13t:1764_0": "58.",
  "tika-vin13t:1764_1": "Idāni tesaṃ cīvarānaṃ rajanavidhānaṃ dassetuṃ “rajanāni cā”ti vuttaṃ.",
  "tika-vin13t:1764_2": "Tattha “anujānāmi,",
  "tika-vin13t:1764_3": "bhikkhave,",
  "tika-vin13t:1764_4": "cha rajanāni mūlarajanaṃ khandharajanaṃ tacarajanaṃ pattarajanaṃ puppharajanaṃ phalarajana”nti evaṃ bhagavatā",
  "tika-vin13t:1764_5": "anuññātattā “chappakārāni anuññātāni satthunā”ti vuttaṃ.",
  "tika-vin13t:1765_0": "59.",
  "tika-vin13t:1765_1": "Tattha mūleti mūlarajaneti attho.",
  "tika-vin13t:1765_2": "Haliddiṃ vivajjiya sabbaṃ labbhanti sambandho.",
  "tika-vin13t:1765_3": "Evaṃ sesesupi.",
  "tika-vin13t:1765_4": "Tuṅgahārako nāma eko sakaṇṭakarukkho,",
  "tika-vin13t:1765_5": "tassa haritālavaṇṇaṃ khandharajanaṃ hoti.",
  "tika-vin13t:1765_6": "Gihiparibhuttaṃ pana allipattena ekavāraṃ rajituṃ vaṭṭati.",
  "tika-vin13t:1765_7": "Phalarajane akappiyaṃ nāma natthi,",
  "tika-vin13t:1765_8": "sabbaṃ vaṭṭatīti.",
  "tika-vin13t:1765_9": "Rajanavinicchayo.",
  "tika-vin13t:1766_0": "Rajananiddesavaṇṇanā niṭṭhitā.",
  "tika-vin13t:1767_0": "5. Pattaniddesavaṇṇanā",
  "tika-vin13t:1768_0": "60. Idāni bhājanavikatiṃ dassetuṃ “patto cā”ti uddhaṭaṃ. Ettha pana paṭhamagāthā suviññeyyā.",
  "tika-vin13t:1769_0": "61.",
  "tika-vin13t:1769_1": "Dutiye “magadhanāḷidvayataṇḍulasādhita”nti vattabbe vibhattilopaṃ akatvā gāthābandhasukhatthaṃ “magadhe nāḷidvayataṇḍulasādhita”nti vuttaṃ,",
  "tika-vin13t:1769_2": "pacitanti attho.",
  "tika-vin13t:1769_3": "Ettha magadhanāḷi nāma aḍḍhaterasapalaṃ gaṇhāti.",
  "tika-vin13t:1769_4": "Odananti ettha sabbappakārasampannaṃ avassāvitodanaṃ gahetabbaṃ.",
  "tika-vin13t:1769_5": "Odanassa catutthabhāgappamāṇaṃ nātighanaṃ nātitanukaṃ hatthahāriyamuggasūpañca ālopassa ālopassa anurūpaṃ",
  "tika-vin13t:1769_6": "yāva carimakālopappahonakaṃ macchamaṃsādibyañjanañca yo patto gaṇhāti,",
  "tika-vin13t:1769_7": "so ukkaṭṭho nāmāti attho.",
  "tika-vin13t:1769_8": "Sappitelatakkarasakañjikādīni pana gaṇanūpagāni na honti,",
  "tika-vin13t:1769_9": "tāni hi odanagatikāneva honti,",
  "tika-vin13t:1769_10": "neva hāpetuṃ,",
  "tika-vin13t:1769_11": "na vaḍḍhetuṃ sakkonti.",
  "tika-vin13t:1769_12": "Evametaṃ sabbaṃ pakkhittaṃ sace pattassa heṭṭhimarājisamaṃ tiṭṭhati,",
  "tika-vin13t:1769_13": "suttena vā hīrena vā chindantassa suttassa vā hīrassa vā heṭṭhimantaṃ phusati,",
  "tika-vin13t:1769_14": "ayaṃ ukkaṭṭho nāma patto.",
  "tika-vin13t:1769_15": "Sace taṃ rājiṃ atikkamitvā thūpīkataṃ tiṭṭhati,",
  "tika-vin13t:1769_16": "ayaṃ ukkaṭṭhomako nāma patto.",
  "tika-vin13t:1769_17": "Sace taṃ rājiṃ na sampāpuṇāti,",
  "tika-vin13t:1769_18": "antogatameva hoti,",
  "tika-vin13t:1769_19": "ayaṃ ukkaṭṭhukkaṭṭho nāma patto.",
  "tika-vin13t:1770_0": "62.",
  "tika-vin13t:1770_1": "“Majjhimo nāma patto nāḷikodanaṃ gaṇhātī”ti vuttattā “majjhimo tassupaḍḍho vā”ti vuttaṃ.",
  "tika-vin13t:1770_2": "Etthāpi vuttappakārena majjhimo majjhimomako majjhimukkaṭṭhoti pattattikaṃ veditabbaṃ.",
  "tika-vin13t:1770_3": "“Omako nāma patto patthodanaṃ gaṇhātī”ti vacanato “tatopaḍḍho”ti vuttaṃ.",
  "tika-vin13t:1770_4": "Magadhanāḷiyā upaḍḍhanāḷikodanañca tadūpiyaṃ sūpaṃ byañjanañca gaṇhāti,",
  "tika-vin13t:1770_5": "so omako nāma.",
  "tika-vin13t:1770_6": "Idhāpi omako omakomako omakukkaṭṭhoti pattattikaṃ veditabbaṃ.",
  "tika-vin13t:1770_7": "Imesu pana navasu pattesu ukkaṭṭhukkaṭṭho ca omakomako ca apatto.",
  "tika-vin13t:1770_8": "Etesu adhiṭṭhātabbakiccaṃ natthi,",
  "tika-vin13t:1770_9": "sesā satta pattā adhiṭṭhātabbā,",
  "tika-vin13t:1770_10": "vikappetabbā cāti attho.",
  "tika-vin13t:1771_0": "63.",
  "tika-vin13t:1771_1": "Atirekapattoti anadhiṭṭhito avikappito.",
  "tika-vin13t:1771_2": "Sakoti sasantako.",
  "tika-vin13t:1771_3": "Kappoti kappiyo.",
  "tika-vin13t:1771_4": "Ayamevettha saṅkhepo –",
  "tika-vin13t:1771_5": "yo patto kākaṇikamattassāpi mūlassa dātabbassa natthitāya sako.",
  "tika-vin13t:1771_6": "Ayopatto pañcahi pākehi mattikāpatto dvīhi pākehi pakkattā kappo.",
  "tika-vin13t:1771_7": "So dasāhaparamaṃ kālaṃ anadhiṭṭhito avikappito dhāreyyoti.",
  "tika-vin13t:1772_0": "64.",
  "tika-vin13t:1772_1": "Acchedādayo cīvare vuttappabhedāyeva.",
  "tika-vin13t:1772_2": "Chiddenāti ettha yassa pattassa mukhavaṭṭito heṭṭhā dvaṅgulappadese yena chiddena kaṅgusitthaṃ nikkhamati,",
  "tika-vin13t:1772_3": "tattakena chiddena bhijjati.",
  "tika-vin13t:1772_4": "Tasmiṃ pana ayacuṇṇādīhi paṭipākatike kate dasāhabbhantare puna adhiṭṭhātabbaṃ.",
  "tika-vin13t:1772_5": "Pattādhiṭṭhānamujjhatīti patto adhiṭṭhānaṃ ujjhati.",
  "tika-vin13t:1773_0": "65.",
  "tika-vin13t:1773_1": "Idāni pariharaṇavidhiṃ dassetuṃ “pattaṃ na paṭisāmeyya sodaka”ntiādi āraddhaṃ.",
  "tika-vin13t:1773_2": "Sodakaṃ pattaṃ na paṭisāmeyya,",
  "tika-vin13t:1773_3": "ātape ca sodakaṃ pattaṃ na otapeti adhippāyo.",
  "tika-vin13t:1773_4": "Na nidaheti nirudakaṃ katvāpi atikālaṃ na nidaheti adhippāyo.",
  "tika-vin13t:1773_5": "Bhumyāti bhūmiyaṃ.",
  "tika-vin13t:1773_6": "Na ṭhapeti taṭṭikācammakhaṇḍādīsu yena kenaci anatthatāya paṃsusakkharamissāya bhūmiyā na ṭhapeyyāti attho.",
  "tika-vin13t:1773_7": "No ca laggayeti etthapi nāgadantādīsu yattha katthaci laggantassa dukkaṭameva.",
  "tika-vin13t:1774_0": "66.",
  "tika-vin13t:1774_1": "Miḍḍhanteti miḍḍhapariyante.",
  "tika-vin13t:1774_2": "Sace pana parivattetvā tattheva patiṭṭhāti,",
  "tika-vin13t:1774_3": "evarūpāya vitthiṇṇāya miḍḍhiyā abbhantaraparicchede ṭhapetuṃ vaṭṭati,",
  "tika-vin13t:1774_4": "na pariyante.",
  "tika-vin13t:1774_5": "Paribhaṇḍanteti bāhirapasse katāya tanukamiḍḍhiyā anteti attho.",
  "tika-vin13t:1774_6": "Aṅke vāti dvinnaṃ ūrūnaṃ majjhe.",
  "tika-vin13t:1774_7": "Ettha pana aṃsabaddhake aṃsakūṭe laggetvā aṅke ṭhapetuṃ vaṭṭati,",
  "tika-vin13t:1774_8": "na itarathā.",
  "tika-vin13t:1774_9": "Ātapattaketi chatte.",
  "tika-vin13t:1774_10": "Ettha bhattapūropi aṃsakūṭe laggitapattopi ṭhapetuṃ na vaṭṭati.",
  "tika-vin13t:1775_0": "67.",
  "tika-vin13t:1775_1": "Ucchiṭṭhodakaṃ nāma mukhavikkhālanodakaṃ,",
  "tika-vin13t:1775_2": "taṃ patte niṭṭhubhitvā pattena na nīhareyyāti attho.",
  "tika-vin13t:1775_3": "Calakañca aṭṭhikañca calakaṭṭhikaṃ.",
  "tika-vin13t:1775_4": "Etesu yaṃ kiñci pattena nīharantassa dukkaṭaṃ.",
  "tika-vin13t:1775_5": "Pattaṃ paṭiggahaṃ katvā hatthaṃ dhovitumpi na labhati.",
  "tika-vin13t:1775_6": "Hatthadhovitavatthadhovitaudakampi patte ākiritvā nīharituṃ na vaṭṭati.",
  "tika-vin13t:1775_7": "Anucchiṭṭhapattaṃ ucchiṭṭhahatthena gahetumpi na vaṭṭati.",
  "tika-vin13t:1775_8": "Hatthaṃ pana bahi dhovitvā gahetuṃ vaṭṭati.",
  "tika-vin13t:1775_9": "Macchamaṃsaphalāphalādīni khādanto yaṃ mukhena luñcitvā luñcitvā khādati,",
  "tika-vin13t:1775_10": "taṃ vā tesaṃ aṭṭhiādikaṃ vā mukhato nīhaṭaṃ puna akhāditukāmo chaḍḍetukāmo patte ṭhapetuṃ na labhati.",
  "tika-vin13t:1775_11": "Siṅgiveranāḷikerakhaṇḍādīni khādantehi ḍaṃsitvā ḍaṃsitvā puna ṭhapetuṃ labhati.",
  "tika-vin13t:1775_12": "“Na bhikkhave pattahatthena kavāṭaṃ paṇāmetabbaṃ,",
  "tika-vin13t:1775_13": "yo paṇāmeyya,",
  "tika-vin13t:1775_14": "āpatti dukkaṭassā”ti vuttattā yena kenaci sarīrāvayavena pattaṃ gahetvā ṭhito yena kenaci sarīrāvayavena kavāṭaṃ paṇāmetuṃ na labhati,",
  "tika-vin13t:1775_15": "tasmā “pattahatthovā”ti vuttaṃ.",
  "tika-vin13t:1775_16": "Aṃsakūṭe laggitvā ṭhitassa vaṭṭati.",
  "tika-vin13t:1776_0": "68.",
  "tika-vin13t:1776_1": "Bhūmiādhāraketi ettha dantavallivettavākādīhi kate valayādhārake.",
  "tika-vin13t:1776_2": "Dārudaṇḍādhāreti ekadārunā kataādhārake ca bahūhi daṇḍehi kataādhārake cāti attho.",
  "tika-vin13t:1776_3": "Tidaṇḍe na vaṭṭati.",
  "tika-vin13t:1776_4": "Etesu pana susajjitesu ekaṃ pattaṃ ṭhapetvāva tassupari ekaṃ ṭhapetuṃ vaṭṭati,",
  "tika-vin13t:1776_5": "tayo pana na vaṭṭanti.",
  "tika-vin13t:1776_6": "Ekaṃ nikkujjitvāva bhūmiyanti ettha bhūmiyaṃ kaṭasārakādīsu aññataraṃ pattharitvā tassupari nikkujjitvā vā ukkujjitvā vā ekaṃ ṭhapeyya,",
  "tika-vin13t:1776_7": "dve ṭhapetuṃ na vaṭṭatīti adhippāyo.",
  "tika-vin13t:1776_8": "Dve pana ṭhapentena upari ṭhapitapattaṃ ekena passena bhūmiyaṃ phusāpetvā ṭhapetuṃ vaṭṭatīti vadanti.",
  "tika-vin13t:1777_0": "69- 70.",
  "tika-vin13t:1777_1": "Idāni akappiyapatte dassetuṃ “dārurūpiyasovaṇṇā”tiādi āraddhaṃ.",
  "tika-vin13t:1777_2": "Tattha maṇiveḷuriyāmayāti maṇīti indanīlakabarakatādi.",
  "tika-vin13t:1777_3": "Sace gahaṭṭhā bhattagge suvaṇṇarūpiyataṭṭakādīsu sūpabyañjanaṃ katvā upanāmenti,",
  "tika-vin13t:1777_4": "āmasitumpi na vaṭṭati.",
  "tika-vin13t:1777_5": "Ghaṭikaṭāhajā ca tumbakaṭāhajā ca ghaṭitumbakaṭāhajā.",
  "tika-vin13t:1777_6": "Ettha tumbakaṭāhajānāma alābu.",
  "tika-vin13t:1777_7": "Pattavinicchayo.",
  "tika-vin13t:1778_0": "Pattaniddesavaṇṇanā niṭṭhitā.",
  "tika-vin13t:1779_0": "6. Thālakaniddesavaṇṇanā",
  "tika-vin13t:1780_0": "71- 2.",
  "tika-vin13t:1780_1": "Idāni thālakesu kappiyākappiyavidhiṃ dassetuṃ “thālakā cā”ti padaṃ uddhaṭaṃ.",
  "tika-vin13t:1780_2": "Tattha akappāti dārumayādayo thālakā akappiyāti attho.",
  "tika-vin13t:1780_3": "Phalikathālakādayo gihisantakā vā saṅghasantakā vā kappiyā.",
  "tika-vin13t:1780_4": "Ghaṭitumbakaṭāhajā tāvakālikā,",
  "tika-vin13t:1780_5": "tāsu bhuñjitvā chaḍḍetabbā,",
  "tika-vin13t:1780_6": "na pariharitabbāti adhippāyo.",
  "tika-vin13t:1780_7": "Thālakavinicchayo.",
  "tika-vin13t:1781_0": "Thālakaniddesavaṇṇanā niṭṭhitā.",
  "tika-vin13t:1782_0": "7. Pavāraṇāniddesavaṇṇanā",
  "tika-vin13t:1783_0": "73.",
  "tika-vin13t:1783_1": "Idāni pavāraṇāvidhiṃ dassetuṃ “pavāraṇā”ti padaṃ uddhaṭaṃ.",
  "tika-vin13t:1783_2": "Tattha iriyāpathenāti ṭhānagamanasayananisajjānaṃ aññatarena iriyāpathenāti attho.",
  "tika-vin13t:1783_3": "Tato iriyāpathato aññena iriyāpathena anatirittakaṃ paribhuñjeyya ce,",
  "tika-vin13t:1783_4": "pācittiyanti attho.",
  "tika-vin13t:1783_5": "Pācittinatirittakanti pācitti anatirittakaṃ.",
  "tika-vin13t:1784_0": "74.",
  "tika-vin13t:1784_1": "Idāni yehi aṅgehi pavāraṇā hoti,",
  "tika-vin13t:1784_2": "tāni aṅgāni dassetuṃ “asana”ntiādimāha.",
  "tika-vin13t:1784_3": "Tattha asananti etena avippakatabhojanatā vuttā,",
  "tika-vin13t:1784_4": "bhuñjamāno ca so puggalo hotīti attho.",
  "tika-vin13t:1784_5": "Bhojanañcevāti yaṃ bhuñjanto pavāreti,",
  "tika-vin13t:1784_6": "taṃ odano kummāso sattu maccho maṃsanti imesu aññataraṃ hotīti attho.",
  "tika-vin13t:1784_7": "Abhihāroti dāyako tassa taṃ bhattaṃ kāyena abhiharatīti attho,",
  "tika-vin13t:1784_8": "vācābhihāro pana na gahetabbo.",
  "tika-vin13t:1784_9": "Samīpatāti dāyako pavāraṇappahonakabhojanaṃ gahetvā aḍḍhateyyahatthappamāṇe okāse hotīti attho.",
  "tika-vin13t:1784_10": "Kāyavācāpaṭikkhepoti hatthapāse ṭhitena abhihaṭaṃ bhikkhaṃ kāyena vā vācāya vā paṭikkhipeyyāti attho.",
  "tika-vin13t:1784_11": "Ettha pana sace bhikkhu nisinno hoti,",
  "tika-vin13t:1784_12": "ānisadassa pārimantato paṭṭhāya,",
  "tika-vin13t:1784_13": "sace ṭhito,",
  "tika-vin13t:1784_14": "paṇhiantato paṭṭhāya,",
  "tika-vin13t:1784_15": "sace nipanno,",
  "tika-vin13t:1784_16": "yena passena nipanno,",
  "tika-vin13t:1784_17": "tassa pārimantato paṭṭhāya dāyakassāpi tathāvidhassa ṭhapetvā pasāritahatthaṃ yaṃ tassa āsannataraṃ aṅgaṃ,",
  "tika-vin13t:1784_18": "tassa vasena paricchedo kātabbo.",
  "tika-vin13t:1784_19": "Pañca aṅgā pavāraṇāti “asanaṃ paññāyati,",
  "tika-vin13t:1784_20": "bhojanaṃ paññāyati,",
  "tika-vin13t:1784_21": "hatthapāse ṭhito abhiharati,",
  "tika-vin13t:1784_22": "paṭikkhepo paññāyatī”ti pāḷiyaṃ vuttehi imehi pañcahi aṅgehi pavāraṇā hotīti attho.",
  "tika-vin13t:1785_0": "75.",
  "tika-vin13t:1785_1": "Idāni etesu pañcasu bhojanaṃ dassetuṃ “odano”tiādi vuttaṃ.",
  "tika-vin13t:1785_2": "Idāni odanādayo imehi nibbattāti dassetuṃ “sālī”tiādimāha.",
  "tika-vin13t:1785_3": "Tattha setarattakāḷabhedā sabbāpi kaṅgujātiyo kaṅgūti gahetabbā.",
  "tika-vin13t:1785_4": "Kāḷasetā kudrūsavarakā.",
  "tika-vin13t:1785_5": "Imesaṃ sattannaṃ dhaññānaṃ odano ca bhojjayāgu ca odano nāmāti attho.",
  "tika-vin13t:1786_0": "76.",
  "tika-vin13t:1786_1": "Sāmākāditiṇaṃ kudrūsake saṅgahaṃ gatanti attho.",
  "tika-vin13t:1786_2": "Varakacorako varake saṅgahaṃ gato,",
  "tika-vin13t:1786_3": "sāliyañceva nīvāro saṅgahaṃ gato setattāti vadanti.",
  "tika-vin13t:1786_4": "Imesaṃ vuttappakārānaṃ sānulomānaṃ sattannaṃ dhaññānaṃ taṇḍule gahetvā “yāguṃ pacissāmā”ti vā “bhattaṃ pacissāmā”ti vā yaṃ kiñci sandhāya pacanti,",
  "tika-vin13t:1786_5": "sace uṇhaṃ vā sītalaṃ vā bhuñjantānaṃ bhojanakāle gahitagahitaṭṭhāne odhi paññāyati,",
  "tika-vin13t:1786_6": "ayaṃ odano nāma,",
  "tika-vin13t:1786_7": "pavāraṇaṃ janeti.",
  "tika-vin13t:1786_8": "Yopi pāyāso vā ambilayāgu vā uddhanato otāritamattā abbhuṇhā āvijjhitvā pivituṃ sakkā,",
  "tika-vin13t:1786_9": "gahitokāsepi odhiṃ na dasseti,",
  "tika-vin13t:1786_10": "ayaṃ pavāraṇaṃ na janeti.",
  "tika-vin13t:1786_11": "Usumāya pana vigatāya ghanabhāvaṃ gacchati,",
  "tika-vin13t:1786_12": "odhi paññāyati,",
  "tika-vin13t:1786_13": "puna pavāraṇaṃ janeti,",
  "tika-vin13t:1786_14": "pubbe tanukabhāvo na rakkhati.",
  "tika-vin13t:1786_15": "Bhatte pana udakakañjikakhīrādīni ākiritvā “yāguṃ gaṇhathā”ti vadanti,",
  "tika-vin13t:1786_16": "kiñcāpi tanukā hoti,",
  "tika-vin13t:1786_17": "pavāraṇaṃ janetiyeva tasmiṃ yāguyā natthibhāvato.",
  "tika-vin13t:1786_18": "Sace pana pakkuthitesu udakādīsu pakkhipitvā pacitvā denti,",
  "tika-vin13t:1786_19": "yāgusaṅgahameva gacchati.",
  "tika-vin13t:1787_0": "77.",
  "tika-vin13t:1787_1": "Bhaṭṭhadhaññamayoti sattavidhānipi dhaññāni gahetvā kharapākabhajjitānaṃ tesaṃ taṇḍule koṭṭetvā katacuṇṇakuṇḍakāni sattu nāma.",
  "tika-vin13t:1787_2": "Samapākabhajjitānaṃ pana ātapasukkhānaṃ vā taṇḍulānaṃ cuṇṇakuṇḍakāni sattusaṅkhyaṃ na gacchanti.",
  "tika-vin13t:1787_3": "Yavasambhavoti aññehi pana muggādīhi katakummāso na pavāretīti adhippāyo.",
  "tika-vin13t:1787_4": "Udakasambhavoti iminā kakkaṭakasippikasambukādayopi saṅgahaṃ gacchanti.",
  "tika-vin13t:1787_5": "Sace yāgupānakāle ekasmiṃ bhājane ṭhapetvā macchamaṃsaṃ vā khādanti,",
  "tika-vin13t:1787_6": "te ce akhādanto aññaṃ pavāraṇappahonakaṃ paṭikkhipati,",
  "tika-vin13t:1787_7": "na pavāreti.",
  "tika-vin13t:1787_8": "Khāditepi sace mukhe avasiṭṭhaṃ natthi,",
  "tika-vin13t:1787_9": "tadā paṭikkhipantopi na pavāretiyeva.",
  "tika-vin13t:1787_10": "Sace patte avasiṭṭhaṃ atthi,",
  "tika-vin13t:1787_11": "mukhe natthi,",
  "tika-vin13t:1787_12": "tañce akhāditukāmo hoti,",
  "tika-vin13t:1787_13": "aññattha vā gantvā khāditukāmo,",
  "tika-vin13t:1787_14": "tasmiṃ khaṇe paṭikkhipantopi na pavāretiyeva.",
  "tika-vin13t:1788_0": "78.",
  "tika-vin13t:1788_1": "Bhojananti pañcasu bhojanesu yaṃ kiñci bhojanaṃ.",
  "tika-vin13t:1788_2": "Kappiyaṃ vā akappiyaṃ vā bhuñjantoti sambandho.",
  "tika-vin13t:1788_3": "Nisedhayanti kāyenābhihaṭaṃ aṅgulicalanādinā vā bhamukavikārena vā kuddhabhāvena olokena vā paṭikkhipanto",
  "tika-vin13t:1788_4": "kāyena vā “ala”nti vā “na gaṇhāmī”ti vā “mā ākirā”ti vā “apagacchā”ti vā ādinā nayena paṭikkhipanto vācāya",
  "tika-vin13t:1788_5": "vā nisedhayantoti attho.",
  "tika-vin13t:1788_6": "Kappanti kappiyabhojanameva paṭikkhipanto so pavāreti,",
  "tika-vin13t:1788_7": "akappiyamaṃsaṃ vā bhojanaṃ vā paṭikkhipanto na pavāreti. Kasmā?",
  "tika-vin13t:1788_8": "Tassa paṭikkhipitabbaṭṭhāne ṭhitattā.",
  "tika-vin13t:1788_9": "Sace kappiyabhojanaṃ bhuñjamāno akappiyaṃ paṭikkhipati,",
  "tika-vin13t:1788_10": "na pavāreti. Kasmā?",
  "tika-vin13t:1788_11": "Tassa paṭikkhipitabbato.",
  "tika-vin13t:1788_12": "Idāni missakanayaṃ dassetuṃ “tannāmenā”tiādi vuttaṃ.",
  "tika-vin13t:1788_13": "Tatrāyaṃ piṇḍattho –",
  "tika-vin13t:1788_14": "tannāmena vā imanti vā abhihaṭaṃ kappiyaṃ nisedhayaṃ pavāreyyāti.",
  "tika-vin13t:1788_15": "Kiṃ vuttaṃ hoti?",
  "tika-vin13t:1788_16": "Yo pana macchamaṃsamissaṃ yāguṃ byañjanaṃ vā āharitvā “macchaṃ gaṇhatha,",
  "tika-vin13t:1788_17": "maṃsaṃ gaṇhathā”ti vadati,",
  "tika-vin13t:1788_18": "taṃ paṭikkhipato pavāraṇā hoti.",
  "tika-vin13t:1788_19": "Sace “yāguṃ gaṇhatha,",
  "tika-vin13t:1788_20": "rasabyañjanaṃ gaṇhathā”ti vadati,",
  "tika-vin13t:1788_21": "taṃ paṭikkhipato pavāraṇā na hoti. Kasmā?",
  "tika-vin13t:1788_22": "Tassāpi atthitāya.",
  "tika-vin13t:1788_23": "Sace “imaṃ gaṇhathā”ti savatthukaṃ katvā deti,",
  "tika-vin13t:1788_24": "taṃ paṭikkhipato pavāraṇā hoti.",
  "tika-vin13t:1788_25": "Bhattamissakepi eseva nayo.",
  "tika-vin13t:1788_26": "Sace aññassa abhihaṭaṃ paṭikkhipati,",
  "tika-vin13t:1788_27": "pavāraṇā natthiyeva.",
  "tika-vin13t:1789_0": "79- 80.",
  "tika-vin13t:1789_1": "Idāni pavāraṇaṃ ajanente dassetuṃ “lājā”tiādi vuttaṃ.",
  "tika-vin13t:1789_2": "Ettha lājā taṃsattubhattānīti lājā ca lājehi katasattubhattāni cāti attho.",
  "tika-vin13t:1789_3": "Macchamaṃsapūvesu pana pavāraṇā hoti,",
  "tika-vin13t:1789_4": "tasmā “suddhakhajjako”ti vuttaṃ.",
  "tika-vin13t:1789_5": "Bhaṭṭhapiṭṭhanti pubbe āmakaṃ pacchā bhajjitabbanti vuttaṃ hoti.",
  "tika-vin13t:1789_6": "Veḷuādīnaṃ vuttāvasesānaṃ bhattanti sambandho.",
  "tika-vin13t:1789_7": "Rasayāgu raso pakkayāgu.",
  "tika-vin13t:1789_8": "Maṃsādīhi amissitā suddhayāgu.",
  "tika-vin13t:1789_9": "Puthukāmayaṃ pana yaṃ kiñci pavāraṇaṃ na janeti.",
  "tika-vin13t:1790_0": "81.",
  "tika-vin13t:1790_1": "Vuṭṭhāyāti āsanā uṭṭhāya atirittaṃ na kātabbanti sambandho.",
  "tika-vin13t:1790_2": "Sace pavāretvā āsanā na vuṭṭhāti bhikkhu,",
  "tika-vin13t:1790_3": "tassāpi atirittaṃ kātuṃ labhati.",
  "tika-vin13t:1790_4": "Abhuttena ca bhojananti yena pañcannaṃ bhojanānaṃ aññataraṃ bhojanaṃ antamaso kusaggenāpi na bhuttaṃ,",
  "tika-vin13t:1790_5": "tenāpi atirittaṃ na kātabbanti attho.",
  "tika-vin13t:1790_6": "Yena pana aruṇuggamepi bhuttaṃ hoti,",
  "tika-vin13t:1790_7": "so ce apavārito āsanā vuṭṭhitopi majjhanhikasamayepi puna kiñci abhutvāpi kātuṃ labhati.",
  "tika-vin13t:1790_8": "Yena yaṃ vā pure katanti yena yaṃ vā pubbe kataṃ,",
  "tika-vin13t:1790_9": "tena tampi pacchā na kātabbaṃ.",
  "tika-vin13t:1790_10": "Aññena pana taṃ kātuṃ vaṭṭatīti vadanti.",
  "tika-vin13t:1791_0": "82.",
  "tika-vin13t:1791_1": "Yaṃ phalaṃ vā kandamūlaṃ vā pañcahi samaṇakappehi katakappiyaṃ aññampi kappiyabhojanaṃ vā kappiyamaṃsaṃ vā,",
  "tika-vin13t:1791_2": "idaṃ kappiyaṃ nāma,",
  "tika-vin13t:1791_3": "vuttappakāraviparītaṃ akappiyaṃ nāma,",
  "tika-vin13t:1791_4": "tasmiṃ atirittakaraṇaṃ na ruhati,",
  "tika-vin13t:1791_5": "yañca paṭiggahetvā na gahitaṃ,",
  "tika-vin13t:1791_6": "tasmimpi na ruhati,",
  "tika-vin13t:1791_7": "tena vuttaṃ “kappiyaṃ gahitañcevā”ti.",
  "tika-vin13t:1791_8": "Uccāritanti kappiyaṃ kāretuṃ āgatena bhikkhunā īsakampi ukkhittaṃ vā apanamitaṃ vāti attho.",
  "tika-vin13t:1791_9": "Hatthapāsato bahi ṭhitaṃ kātuṃ na vaṭṭati,",
  "tika-vin13t:1791_10": "tena vuttaṃ “hatthapāsaga”nti.",
  "tika-vin13t:1791_11": "Atirittaṃ karontevanti atirittaṃ karonto “alametaṃ sabba”nti vacībhedaṃ katvā evaṃ bhāsatūti attho.",
  "tika-vin13t:1791_12": "“Alametaṃ sabba”nti tikkhattuṃ vattabbaṃ,",
  "tika-vin13t:1791_13": "ayaṃ kira āciṇṇo.",
  "tika-vin13t:1791_14": "Vinayadharā kira pana “sakiṃ eva vattabba”nti vadanti.",
  "tika-vin13t:1791_15": "Alametaṃ sabbanti idampi vo adhikaṃ,",
  "tika-vin13t:1791_16": "ito aññaṃ na lacchasīti attho.",
  "tika-vin13t:1792_0": "83.",
  "tika-vin13t:1792_1": "Anupasampannahatthaganti kappiyaṃ karontena pana anupasampannassa hatthe ṭhitaṃyeva na kātabbaṃ,",
  "tika-vin13t:1792_2": "taṃ pana aññena bhikkhunā paṭiggahāpetvā tassa hatthe ṭhitaṃ atirittaṃ katvā anupasampannassa dātuṃ vaṭṭati.",
  "tika-vin13t:1792_3": "Attanā āgantvā aññassa hatthe ca pesayitvāpi kāretuṃ labbhateti attho.",
  "tika-vin13t:1792_4": "Taṃ pana atirittakārakaṃ ṭhapetvā añño sabbo pavāritopi appavāritopi bhuñjituṃ labhatīti attho.",
  "tika-vin13t:1792_5": "Sace pavārito paribhuñjati,",
  "tika-vin13t:1792_6": "yathā akatena missaṃ na hoti,",
  "tika-vin13t:1792_7": "tathā mukhañca hatthañca suddhaṃ katvā bhuñjitabbaṃ.",
  "tika-vin13t:1792_8": "Gilānassa bhuttāvasesampi tassa “ajja vā sve vā khādissatī”ti āhaṭampi anatirittakataṃ bhuñjituṃ vaṭṭatīti.",
  "tika-vin13t:1792_9": "Pavāraṇāvinicchayo.",
  "tika-vin13t:1793_0": "Pavāraṇāniddesavaṇṇanā niṭṭhitā.",
  "tika-vin13t:1794_0": "8. Kālikaniddesavaṇṇanā",
  "tika-vin13t:1795_0": "84.",
  "tika-vin13t:1795_1": "Idāni ye te cattāro kālikā muninā vuttā “yāvakālikaṃ yāmakālikaṃ sattāhakālikaṃ yāvajīvika”nti,",
  "tika-vin13t:1795_2": "te dassetuṃ “kālikā cā”ti padaṃ uddhaṭaṃ.",
  "tika-vin13t:1795_3": "Tattha katame te kālikāti ce,",
  "tika-vin13t:1795_4": "te dassetuṃ “yāvakālika”ntiādimāha.",
  "tika-vin13t:1795_5": "Tesu aruṇuggamanato yāva ṭhitamajjhanhikā bhuñjitabbato yāvakālikaṃ.",
  "tika-vin13t:1795_6": "Aruṇuggamanato yāva yāmāvasānā pipāsāya sati pipāsacchedanatthaṃ pātabbato yāmo kālo assāti yāmakālikaṃ.",
  "tika-vin13t:1795_7": "Tena upasametabbe ābādhe sati yāva sattāhā paribhuñjitabbato sattāhakālikaṃ.",
  "tika-vin13t:1795_8": "Ābādhe sati yāvajīvaṃ pariharitvā bhuñjitabbato yāvajīvikaṃ.",
  "tika-vin13t:1796_0": "85.",
  "tika-vin13t:1796_1": "Tesu yāvakālikaṃ dassetuṃ “piṭṭhaṃ mūlaṃ phalaṃ khajja”ntiādimāha.",
  "tika-vin13t:1796_2": "Ettha piṭṭhakhādanīyaṃ nāma sattannaṃ tāva dhaññānaṃ dhaññānulomānaṃ aparaṇṇānañca piṭṭhaṃ panasapiṭṭhaṃ",
  "tika-vin13t:1796_3": "labujapiṭṭhaṃ ambāṭakapiṭṭhaṃ sālapiṭṭhaṃ dhotakatālapiṭṭhaṃ khīravallipiṭṭhañcāti evamādīni tesu tesu",
  "tika-vin13t:1796_4": "janapadesu pakatiāhāravasena manussānaṃ khādanīyatthañca bhojanīyatthañca pharaṇakāni piṭṭhāni yāvakālikāni.",
  "tika-vin13t:1796_5": "Imināva lakkhaṇena mūlakhādanīyādīsupi yāvakālikalakkhaṇaṃ veditabbaṃ,",
  "tika-vin13t:1796_6": "ativitthārabhayena saṃkhittaṃ.",
  "tika-vin13t:1796_7": "Goraso nāma khīradadhitakkaraso.",
  "tika-vin13t:1796_8": "Dhaññabhojananti sānulomāni sattadhaññāni ca pañcavidhabhojanañcāti attho.",
  "tika-vin13t:1796_9": "Yāgusūpappabhutayoti ettha pabhuti-",
  "tika-vin13t:1796_10": "saddena kandakhādanīyaṃ muḷālakhādanīyaṃ matthakakhādanīyaṃ khandhakhādanīyaṃ tacakhādanīyaṃ pattakhādanīyaṃ",
  "tika-vin13t:1796_11": "pupphakhādanīyaṃ aṭṭhikhādanīyaṃ niyyāsakhādanīyanti imāni saṅgahitānīti veditabbāni.",
  "tika-vin13t:1797_0": "Tatridaṃ mukhamattanidassanaṃ –",
  "tika-vin13t:1797_1": "bhisasaṅkhāto padumapuṇḍarīkakando piṇḍālumasālukaādayo vallikando āluvakando tālakandoti evamādi kandakhādanīyaṃ.",
  "tika-vin13t:1797_2": "Padumamuḷālādayo muḷālakhādanīyaṃ.",
  "tika-vin13t:1797_3": "Tālahintālakuntālaketakanāḷikerapūgarukkhakhajjūrīādīnaṃ kaḷīrasaṅkhātā matthakā matthakakhādanīyaṃ.",
  "tika-vin13t:1797_4": "Ucchukhandho nīluppalarattuppalakumudasogandhikānaṃ pupphadaṇḍakānīti evamādi khandhakhādanīyaṃ.",
  "tika-vin13t:1797_5": "Tacakhādanīyaṃ ucchutaco eva eko yāvakāliko,",
  "tika-vin13t:1797_6": "sopi saraso.",
  "tika-vin13t:1797_7": "Mūlakaṃ khārako caccu tambuko taṇḍuleyyakoti evamādi pattakhādanīyaṃ.",
  "tika-vin13t:1797_8": "Mūlakapupphaṃ khārakapupphaṃ caccupupphaṃ tambukapupphanti evamādi pupphakhādanīyaṃ,",
  "tika-vin13t:1797_9": "asokapupphaṃ pana yāvajīvikaṃ.",
  "tika-vin13t:1797_10": "Labujapanasaṭṭhiādi aṭṭhikhādanīyaṃ.",
  "tika-vin13t:1797_11": "Niyyāsakhādanīye yāvakālikaṃ natthi.",
  "tika-vin13t:1797_12": "Ete vuttappakārā yāvakālikā hontīti attho.",
  "tika-vin13t:1798_0": "86.",
  "tika-vin13t:1798_1": "Idāni “anujānāmi,",
  "tika-vin13t:1798_2": "bhikkhave,",
  "tika-vin13t:1798_3": "aṭṭha pānāni ambapānaṃ jambupānaṃ cocapānaṃ mocapānaṃ madhukapānaṃ muddikapānaṃ sālūkapānaṃ phārusakapāna”nti",
  "tika-vin13t:1798_4": "evaṃ vuttaṃ aṭṭhavidhaṃ pānakaṃ yāmakālikaṃ nāmāti dassetuṃ “madhū”tiādimāha.",
  "tika-vin13t:1798_5": "Tattha madhujaṃ muddikajaṃ sālūkajaṃ cocajaṃ mocajaṃ ambujaṃ jambujañcāti evamattho gahetabbo.",
  "tika-vin13t:1798_6": "Ettha madhujaṃ nāma madhukānaṃ jātirasena kataṃ,",
  "tika-vin13t:1798_7": "taṃ pana udakasambhinnameva vaṭṭati,",
  "tika-vin13t:1798_8": "suddhaṃ na vaṭṭati.",
  "tika-vin13t:1798_9": "Muddikapānaṃ nāma muddikā udake madditvā parissāvetvā gahitaṃ.",
  "tika-vin13t:1798_10": "Sālūkapānaṃ nāma rattuppalanīluppalādīnaṃ kiñjakkharehi kataṃ.",
  "tika-vin13t:1798_11": "Sesāni pākaṭāneva.",
  "tika-vin13t:1798_12": "Ettha pana sace sayaṃ etāni yāvakālikavatthūni paṭiggahetvā udake madditvā ātape ādiccapākena pacitvā parissāvetvā pānakaṃ karoti,",
  "tika-vin13t:1798_13": "taṃ purebhattameva kappati.",
  "tika-vin13t:1798_14": "Sace anupasampannena kataṃ labhati,",
  "tika-vin13t:1798_15": "tadahupurebhattaṃ sāmisampi vaṭṭati,",
  "tika-vin13t:1798_16": "pacchābhattaṃ nirāmisaparibhogena yāva aruṇuggamanā vaṭṭati.",
  "tika-vin13t:1798_17": "Imāni aṭṭha pānāni sītānipi ādiccapākānipi vaṭṭanti,",
  "tika-vin13t:1798_18": "aggipākāni pana na vaṭṭanti,",
  "tika-vin13t:1798_19": "tasmā “naggisantatta”nti vuttaṃ.",
  "tika-vin13t:1799_0": "87.",
  "tika-vin13t:1799_1": "“Anujānāmi,",
  "tika-vin13t:1799_2": "bhikkhave,",
  "tika-vin13t:1799_3": "sabbaṃ phalarasaṃ ṭhapetvā dhaññaphalarasa”nti vuttattā dhaññaphalaraso pana na vaṭṭati,",
  "tika-vin13t:1799_4": "tena vuttaṃ “sānulomāni dhaññāni ṭhapetvā”ti.",
  "tika-vin13t:1799_5": "“Anujānāmi,",
  "tika-vin13t:1799_6": "bhikkhave,",
  "tika-vin13t:1799_7": "sabbaṃ puppharasaṃ ṭhapetvā madhukapuppharasa”nti vuttattā madhukapuppharaso ādiccapāko vā hotu aggipāko vā,",
  "tika-vin13t:1799_8": "pacchābhattaṃ na vaṭṭati,",
  "tika-vin13t:1799_9": "tena vuttaṃ “madhukapupphamaññatrā”ti.",
  "tika-vin13t:1800_0": "88.",
  "tika-vin13t:1800_1": "“Anujānāmi,",
  "tika-vin13t:1800_2": "bhikkhave,",
  "tika-vin13t:1800_3": "sabbaṃ pattarasaṃ ṭhapetvā ḍākarasa”nti vuttattā udakena pakkānampi yāvakālikapattānaṃ raso purebhattameva vaṭṭati,",
  "tika-vin13t:1800_4": "sītodakena madditānaṃ raso yāmakālikaṃ.",
  "tika-vin13t:1800_5": "Tena vuttaṃ “ṭhapetvā pakkaḍākaja”nti.",
  "tika-vin13t:1800_6": "Yāvajīvikapaṇṇassa udakena pakkassa raso yāvajīviko hoti.",
  "tika-vin13t:1801_0": "89. Idāni sattāhakālike dassetuṃ “sappī”tiādimāha. Ettha pana –",
  "tika-vin13t:1802_0": "“Sappinonītatelāni, madhuphāṇitameva ca;",
  "tika-vin13t:1803_0": "Sattāhakālikā sappi, yesaṃ maṃsamavārita”nti. –",
  "tika-vin13t:1804_0": "Pāṭho gahetabbo.",
  "tika-vin13t:1804_1": "Evaṃ pana gahite vasā telaggahaṇena gahitāva hoti “telaṃ nāma tilatelaṃ sāsapatelaṃ madhukatelaṃ eraṇḍatelaṃ vasātela”nti evaṃ pāḷiyaṃ vitthāritattā.",
  "tika-vin13t:1804_2": "Evaṃ pana aggahetvā vasā ca “madhuphāṇita”nti pāṭhe gahite yāvakālikabhūtā vasā sattāhakālikāti āpajjeyya,",
  "tika-vin13t:1804_3": "“yāni kho pana tāni gilānānaṃ bhikkhūnaṃ paṭisāyanīyāni bhesajjāni,",
  "tika-vin13t:1804_4": "seyyathidaṃ –",
  "tika-vin13t:1804_5": "sappi navanītaṃ telaṃ madhu phāṇita”nti evaṃ pañceva bhagavatā sattāhakālikabhesajjāni anuññātāni,",
  "tika-vin13t:1804_6": "tato uttari chaṭṭhassa sattāhakālikabhesajjassa atthitāpi āpajjati,",
  "tika-vin13t:1804_7": "bhesajjakkhandhakepi bhagavatā “anujānāmi,",
  "tika-vin13t:1804_8": "bhikkhave,",
  "tika-vin13t:1804_9": "vasāni bhesajjāni acchavasaṃ macchavasaṃ susukāvasaṃ sūkaravasaṃ gadrabhavasaṃ kāle paṭiggahitaṃ kāle",
  "tika-vin13t:1804_10": "nippakkaṃ kāle saṃsaṭṭhaṃ telaparibhogena paribhuñjitu”nti evaṃ sattāhakālikavasena vasaṃ ananujānitvā",
  "tika-vin13t:1804_11": "tato nibbattatelameva anuññātaṃ,",
  "tika-vin13t:1804_12": "tasmā “madhuphāṇitameva cā”ti pāṭhe aggahite pāḷiyā aṭṭhakathāya ca virujjhati.",
  "tika-vin13t:1804_13": "Therena pana uttaravihāravāsīnaṃ khuddasikkhāya āgatanayena vuttaṃ.",
  "tika-vin13t:1804_14": "Tesaṃ pana –",
  "tika-vin13t:1805_0": "“Sappi navanītaṃ telaṃ, madhu phāṇitapañcamaṃ;",
  "tika-vin13t:1806_0": "Acchamacchavasādi ca, honti sattāhakālikā”ti. –",
  "tika-vin13t:1807_0": "Evamāgataṃ. Amhākaṃ pana visuṃ sattāhakālike āgataṭṭhānaṃ natthīti vadanti, upaparikkhitabbaṃ.",
  "tika-vin13t:1808_0": "Idāni tesu sappiṃ dassetuṃ “yesaṃ maṃsapavārita”nti vuttaṃ.",
  "tika-vin13t:1808_1": "“Sappināma gosappi vā ajikāsappi vā mahiṃ sasappi vā.",
  "tika-vin13t:1808_2": "Yesaṃ maṃsaṃ kappati,",
  "tika-vin13t:1808_3": "tesaṃ sappi,",
  "tika-vin13t:1808_4": "navanītaṃ nāma tesaṃyeva navanīta”nti pāḷiyaṃ vuttattā navanītaṃ pana gahitanti na vitthāritaṃ,",
  "tika-vin13t:1808_5": "sappi pana purebhattaṃ paṭiggahitaṃ tadahu purebhattaṃ sāmisampinirāmisampi vaṭṭati.",
  "tika-vin13t:1808_6": "Pacchābhattato paṭṭhāya sattāhaṃ nirāmisaṃ paribhuñjitabbaṃ.",
  "tika-vin13t:1808_7": "Sattāhātikkame sace ekabhājane ṭhapitaṃ,",
  "tika-vin13t:1808_8": "ekaṃ nissaggiyaṃ.",
  "tika-vin13t:1808_9": "Sace bahūsu,",
  "tika-vin13t:1808_10": "vatthugaṇanāya nissaggiyapācittiyāni.",
  "tika-vin13t:1808_11": "Pacchābhattaṃ paṭiggahitaṃ sattāhaṃ nirāmisameva vaṭṭati.",
  "tika-vin13t:1808_12": "Sappi tāpentassa sāmaṃpāko na hoti,",
  "tika-vin13t:1808_13": "“navanītaṃ pana tāpentassa hi sāmaṃpāko na hoti,",
  "tika-vin13t:1808_14": "sāmaṃpakkena pana tena saddhiṃ āmisaṃ na vaṭṭatī”ti ca “sace anupasampanno purebhattaṃ paṭiggahitanavanītena sappiṃ katvā deti,",
  "tika-vin13t:1808_15": "purebhattaṃ sāmisaṃ vaṭṭati.",
  "tika-vin13t:1808_16": "Sace sayaṃ karoti,",
  "tika-vin13t:1808_17": "sattāhaṃ nirāmisameva vaṭṭatī”ti ca samantapāsādikāyaṃ navanītamhiyeva sāmaṃpākatā vuttā,",
  "tika-vin13t:1808_18": "na sappimhi.",
  "tika-vin13t:1808_19": "Yaṃ pana kaṅkhāvitaraṇiyaṃ vuttaṃ “nibbattitasappi vā navanītaṃ vā pacituṃ vaṭṭatī”ti,",
  "tika-vin13t:1808_20": "“taṃ pana tadahu purebhattampi sāmisaṃ paribhuñjituṃ na vaṭṭatī”ti ca,",
  "tika-vin13t:1808_21": "tattha yāvakālikavatthunā asammissaṃ sudhotaṃ navanītaṃ sandhāya “pacituṃ vaṭṭatī”ti vuttaṃ.",
  "tika-vin13t:1808_22": "Sayaṃpacitasattāhakālikena saddhiṃ yadi āmisaṃ bhuñjati,",
  "tika-vin13t:1808_23": "taṃ āmisaṃ sayaṃpakkasattāhakālikena missitaṃ attano yāvakālikabhāvaṃ sattāhakālikena gaṇhāpeti,",
  "tika-vin13t:1808_24": "tathā ca sati yāvakālikaṃ apakkampi sayaṃpakkabhāvaṃ upagacchatīti “sāmisaṃ paribhuñjituṃ na vaṭṭatī”ti vuttaṃ.",
  "tika-vin13t:1808_25": "Yathā sayaṃpakkasattāhakālikavasātelaṃ sayaṃbhajjitasāsapādiyāvajīvikavatthūnaṃ telañca sāmisaṃ tadahu purebhattampi na vaṭṭati,",
  "tika-vin13t:1808_26": "tathā navanītasappīti veditabbaṃ.",
  "tika-vin13t:1808_27": "Vakkhati ca ācariyo –",
  "tika-vin13t:1809_0": "“Yāvakālikaādīni, saṃsaṭṭhāni sahattanā. Gāhāpayanti sabbhāva”nti ca,",
  "tika-vin13t:1810_0": "“Teheva bhikkhunā pakkaṃ, kappate yāvajīvikaṃ;",
  "tika-vin13t:1811_0": "Nirāmisañca sattāhaṃ, sāmise sāmapākatā”ti ca.",
  "tika-vin13t:1812_0": "Yā pana samantapāsādikāyaṃ navanītamhi sāmaṃpākatā vuttā,",
  "tika-vin13t:1812_1": "sā takkādisammissaṃ adhotanavanītaṃ sandhāya vuttā.",
  "tika-vin13t:1812_2": "Tasmā viññūnaṃ samantapāsādikāpi kaṅkhāvitaraṇīpi samenti,",
  "tika-vin13t:1812_3": "taṃ navanītaṃ sandhāya vuttanti ācariyā vadanti.",
  "tika-vin13t:1812_4": "Idameva yuttaṃ.",
  "tika-vin13t:1812_5": "Yadi sappimhi sāmaṃpākatā hoti,",
  "tika-vin13t:1812_6": "avassaṃyeva samantapāsādikāyaṃ vucceyya,",
  "tika-vin13t:1812_7": "tattha pana “sappi tāva purebhattaṃ paṭiggahitaṃ,",
  "tika-vin13t:1812_8": "tadahu purebhattaṃ sāmisampi nirāmisampi paribhuñjituṃ vaṭṭatī”ti hi vuttaṃ,",
  "tika-vin13t:1812_9": "na pacanavidhānaṃ.",
  "tika-vin13t:1812_10": "Manussasappinavanītānaṃ,",
  "tika-vin13t:1812_11": "aññesampi hatthiassādīnaṃ akappiyamaṃsasappinavanītānaṃ sattāhātikkame dukkaṭaṃ.",
  "tika-vin13t:1812_12": "Kiṃ pana taṃ paribhuñjituṃ vaṭṭatīti?",
  "tika-vin13t:1812_13": "Āma vaṭṭati. Kasmā?",
  "tika-vin13t:1812_14": "Paṭikkhepābhāvā ca sabbaaṭṭhakathāsu anuññātattā ca.",
  "tika-vin13t:1812_15": "“Yesaṃ maṃsaṃ kappati,",
  "tika-vin13t:1812_16": "tesaṃ sappi,",
  "tika-vin13t:1812_17": "navanīta”nti idaṃ pana nissaggiyavatthuṃ dassetuṃ vuttaṃ,",
  "tika-vin13t:1812_18": "na aññesaṃ vāraṇatthāya.",
  "tika-vin13t:1813_0": "90.",
  "tika-vin13t:1813_1": "Idāni telaṃ dassetuṃ “telaṃ tilavaseraṇḍamadhusāsapasambhava”ntiādimāha.",
  "tika-vin13t:1813_2": "Ettha tilādīhi sambhavaṃ nibbattaṃ telanti sambandho.",
  "tika-vin13t:1813_3": "Ettha pana purebhattaṃ tile paṭiggahetvā katatelaṃ purebhattaṃ sāmisampi vaṭṭati,",
  "tika-vin13t:1813_4": "pacchābhattato paṭṭhāya savatthukappaṭiggahitattā anajjhoharaṇīyaṃ.",
  "tika-vin13t:1813_5": "Pacchābhattaṃ paṭiggahetvā katatelaṃ anajjhoharaṇīyaṃ,",
  "tika-vin13t:1813_6": "sīsamakkhanādīsu upanetabbaṃ.",
  "tika-vin13t:1813_7": "Eraṇḍamadhukasāsapaṭṭhīni paṭiggahetvā sace tāni bhajjitvā telaṃ karoti,",
  "tika-vin13t:1813_8": "tadahu purebhattampi sāmisaṃ na vaṭṭati,",
  "tika-vin13t:1813_9": "sāmaṃpākatā hoti.",
  "tika-vin13t:1813_10": "Sace abhajjitvā karoti,",
  "tika-vin13t:1813_11": "tadahu purebhattaṃ sāmisampi vaṭṭati,",
  "tika-vin13t:1813_12": "pacchābhattato paṭṭhāya nirāmisameva vaṭṭati,",
  "tika-vin13t:1813_13": "paribhuñjitabbavatthūnaṃ yāvajīvikattā savatthukappaṭiggahaṇe doso natthīti.",
  "tika-vin13t:1813_14": "Telaggahaṇatthāya eraṇḍakaṭṭhiādīni paṭiggahetvā sattāhaṃ atikkāmayato dukkaṭaṃ.",
  "tika-vin13t:1813_15": "Tathā pāḷiyaṃ anāgatāni adassitāni kosambakakusumbhādīnaṃ telāni.",
  "tika-vin13t:1814_0": "Idāni madhuvikatiṃ dassetuṃ “khuddābhamaramadhukari-",
  "tika-vin13t:1814_1": "makkhikāhi kata”nti vuttaṃ.",
  "tika-vin13t:1814_2": "Tattha khuddāti khuddamakkhikā.",
  "tika-vin13t:1814_3": "Bhamarāti mahābhamaramakkhikā.",
  "tika-vin13t:1814_4": "Daṇḍakesu madhukarā madhukarimakkhikā nāma.",
  "tika-vin13t:1814_5": "Etāhi tīhi makkhikāhi kataṃ madhu nāmāti attho.",
  "tika-vin13t:1814_6": "“Madhu nāma makkhikāmadhū”ti pāḷiyaṃ vuttattā aññehi tumbaṭakādīhi kataṃ sattāhakālikaṃ na hotīti veditabbaṃ.",
  "tika-vin13t:1815_0": "Idāni phāṇitaṃ dassetuṃ “rasādiucchuvikati,",
  "tika-vin13t:1815_1": "pakkāpakkā ca phāṇita”nti āha.",
  "tika-vin13t:1815_2": "Pakkā ca apakkā ca rasādiucchuvikati phāṇitanti attho.",
  "tika-vin13t:1815_3": "Madhukapupphaphāṇitaṃ purebhattaṃ sāmisaṃ vaṭṭati,",
  "tika-vin13t:1815_4": "pacchābhattato paṭṭhāya sattāhaṃ nirāmisameva vaṭṭati.",
  "tika-vin13t:1815_5": "Tassa sattāhātikkame dukkaṭaṃ.",
  "tika-vin13t:1815_6": "Ciñcaphāṇitañca ambaphāṇitañca yāvakālikameva.",
  "tika-vin13t:1816_0": "91.",
  "tika-vin13t:1816_1": "Idāni etesu vasātelassa odissa anuññātattā taṃ visuṃ uddharitvā dassetuṃ “savatthupakkā sāmaṃ vā”tiādimāha.",
  "tika-vin13t:1816_2": "Sattavidhañhi odissaṃ nāma byādhodissaṃ puggalodissaṃ kālodissaṃ samayodissaṃ desodissaṃ vasodissaṃ bhesajjodissanti.",
  "tika-vin13t:1817_0": "Tattha “anujānāmi,",
  "tika-vin13t:1817_1": "bhikkhave,",
  "tika-vin13t:1817_2": "amanussikābādhe āmakamaṃsaṃ āmakalohita”nti vuttaṃ,",
  "tika-vin13t:1817_3": "idaṃ byādhodissaṃ nāma.",
  "tika-vin13t:1817_4": "Ettha pana kālepi vikālepi kappiyākappiyamaṃsalohitaṃ vaṭṭati.",
  "tika-vin13t:1817_5": "“Anujānāmi,",
  "tika-vin13t:1817_6": "bhikkhave,",
  "tika-vin13t:1817_7": "romanthakassa romanthana”nti evaṃ anuññātaṃ puggalodissaṃ nāma.",
  "tika-vin13t:1817_8": "“Anujānāmi,",
  "tika-vin13t:1817_9": "bhikkhave,",
  "tika-vin13t:1817_10": "cattāri mahāvikaṭāni dātuṃ gūthaṃ muttaṃ chārikaṃ mattika”nti evaṃ sappadaṭṭhakāle appaṭiggahitakaṃ anuññātaṃ kālodissaṃ nāma.",
  "tika-vin13t:1817_11": "Gaṇabhojanādi samayodissaṃ nāma.",
  "tika-vin13t:1817_12": "Gaṇaṅgaṇūpāhanāni desodissaṃ nāma.",
  "tika-vin13t:1817_13": "Vasodissaṃ nāma “anujānāmi,",
  "tika-vin13t:1817_14": "bhikkhave,",
  "tika-vin13t:1817_15": "vasāni bhesajjānī”ti evaṃ vasānāmena anuññātaṃ.",
  "tika-vin13t:1817_16": "Taṃ ṭhapetvā manussavasaṃ sabbesaṃ kappiyākappiyavasānaṃ telaṃ taṃtadatthikānaṃ telaparibhogena paribhuñjituṃ vaṭṭati.",
  "tika-vin13t:1817_17": "Bhesajjodissaṃ nāma “anujānāmi,",
  "tika-vin13t:1817_18": "bhikkhave,",
  "tika-vin13t:1817_19": "tāni pañca bhesajjānī”ti evaṃ bhesajjanāmena vuttāni sappiādīni pañca.",
  "tika-vin13t:1818_0": "Yathā pana khīradadhiādīhi pakkatelaṃ pacchābhattaṃ na vaṭṭati,",
  "tika-vin13t:1818_1": "na evamidaṃ.",
  "tika-vin13t:1818_2": "Idaṃ pana telaṃ savatthukapakkampi vaṭṭati,",
  "tika-vin13t:1818_3": "taṃ dassetuṃ “savatthupakkā sāmaṃ vā”ti vuttaṃ.",
  "tika-vin13t:1818_4": "Vasaṃ oloketvā “savatthupakkā”ti vuttaṃ.",
  "tika-vin13t:1818_5": "Sāmaṃ pakkā vāti attho.",
  "tika-vin13t:1818_6": "Yathā savatthukappaṭiggahitattā sāmaṃpakkattā dadhiādīhi pakkatelaṃ attanā kataṃ purebhattampi na vaṭṭati,",
  "tika-vin13t:1818_7": "na evamidaṃ.",
  "tika-vin13t:1818_8": "Idaṃ pana attanā savatthukapakkampi purebhattampi pacchābhattampi vaṭṭatīti attho.",
  "tika-vin13t:1818_9": "Ettha pana kāraṇūpacārena vasātelaṃ “vasā”ti vuttaṃ.",
  "tika-vin13t:1819_0": "Kāleti purebhattakāle parehi vā attanā vā pakkāti attho.",
  "tika-vin13t:1819_1": "Pacchābhattaṃ pana pacituṃ na vaṭṭati “kāle paṭiggahitaṃ kāle nippakkaṃ kāle saṃsaṭṭha”nti vuttattā.",
  "tika-vin13t:1819_2": "Tasmā “kāle”ti vuttaṃ.",
  "tika-vin13t:1819_3": "Yo pana vikāle paṭiggahetvā vikāle pacitvā vikāle parissāvetvā paribhuñjati,",
  "tika-vin13t:1819_4": "so tīṇi dukkaṭāni āpajjati.",
  "tika-vin13t:1820_0": "Amānusāti ettha pana acchavasādīnaṃ anuññātattā ṭhapetvā manussavasaṃ sabbesaṃ akappiyamaṃsānaṃ vasā anuññātāti veditabbā.",
  "tika-vin13t:1820_1": "Maṃsesu hi manussahatthimaṃsādīni dasa maṃsāni paṭikkhittāni,",
  "tika-vin13t:1820_2": "vasā pana ekā manussavasā eva.",
  "tika-vin13t:1821_0": "Anupasampannena katanibbaṭṭitavasātelaṃ purebhattaṃ paṭiggahitaṃ purebhattaṃ sāmisampi vaṭṭati,",
  "tika-vin13t:1821_1": "pacchābhattato paṭṭhāya sattāhaṃ nirāmisameva vaṭṭati.",
  "tika-vin13t:1821_2": "Yaṃ panettha sukhumarajasadisaṃ maṃsaṃ vā nhāru vā aṭṭhi vā lohitaṃ vā,",
  "tika-vin13t:1821_3": "taṃ abbohārikaṃ.",
  "tika-vin13t:1821_4": "Sace sayaṃ karoti,",
  "tika-vin13t:1821_5": "purebhattaṃ paṭiggahetvā pacitvā parissāvetvā sattāhaṃ nirāmisameva paribhuñjitabbaṃ.",
  "tika-vin13t:1821_6": "Nirāmisaparibhogañhi sandhāya idaṃ vuttaṃ “kāle paṭiggahitaṃ kāle nippakkaṃ kāle saṃsaṭṭhaṃ telaparibhogena paribhuñjitu”nti.",
  "tika-vin13t:1821_7": "Aññesanti sappiādīnaṃ.",
  "tika-vin13t:1821_8": "Vatthunti yāvakālikabhūtaṃ vatthuṃ.",
  "tika-vin13t:1821_9": "Yāvakālikavatthūnaṃ vatthuṃ na paceti sambandho.",
  "tika-vin13t:1822_0": "92.",
  "tika-vin13t:1822_1": "Idāni yāvajīvikavikatiṃ dassetuṃ “haliddī”tiādi vuttaṃ.",
  "tika-vin13t:1822_2": "Tatthāyamanuttānapadattho –",
  "tika-vin13t:1822_3": "pañcamūlādikañcāpīti ettha dvipañcamūlena saddhiṃ aññānipi taggatikāni mūlabhesajjāni gahitānīti ñātabbaṃ.",
  "tika-vin13t:1823_0": "93- 5.",
  "tika-vin13t:1823_1": "Biḷaṅgādīni phalabhesajjāni.",
  "tika-vin13t:1823_2": "Tattha goṭṭhaphalanti madanaphalanti vadanti.",
  "tika-vin13t:1823_3": "Kappāsādīnaṃ paṇṇanti sambandho.",
  "tika-vin13t:1823_4": "Ime pana vuttappakārā mūlabhesajjaphalabhesajjapaṇṇabhesajjavasena vuttā sabbe kappiyā.",
  "tika-vin13t:1823_5": "Imesaṃ pupphaphalapaṇṇamūlā sabbepi kappiyā yāvajīvikāyeva.",
  "tika-vin13t:1823_6": "Ṭhapetvā ucchuniyyāsaṃ sabbo ca niyyāso sarasañca ucchujaṃ tacaṃ ṭhapetvā sabbo ca tacoti sambandho.",
  "tika-vin13t:1824_0": "96.",
  "tika-vin13t:1824_1": "Madhunā amakkhitaṃ suddhasitthañca.",
  "tika-vin13t:1824_2": "Madhumakkhitaṃ pana sattāhakālikameva.",
  "tika-vin13t:1824_3": "Yañca kiñcīti odanaṃ maṃsaṃ aṭṭhiādīnīti attho.",
  "tika-vin13t:1825_0": "97.",
  "tika-vin13t:1825_1": "“Yāni vā panaññānipi atthi neva khādanīye khādanīyatthaṃ pharanti,",
  "tika-vin13t:1825_2": "na bhojanīye bhojanīyatthaṃ pharanti,",
  "tika-vin13t:1825_3": "tāni paṭiggahetvā yāvajīvaṃ pariharituṃ,",
  "tika-vin13t:1825_4": "sati paccaye paribhuñjituṃ,",
  "tika-vin13t:1825_5": "asati paccaye paribhuñjantassa āpatti dukkaṭassā”ti vuttattā “āhāratthamasādhentaṃ,",
  "tika-vin13t:1825_6": "sabbaṃ taṃ yāvajīvika”nti vuttaṃ.",
  "tika-vin13t:1826_0": "98.",
  "tika-vin13t:1826_1": "Sabbassāti gilānassāpi agilānassapīti attho.",
  "tika-vin13t:1826_2": "Kālikattayanti yāvakālikaṃ vajjetvā avasesaṃ sati paccaye vikāle kappatīti attho.",
  "tika-vin13t:1827_0": "99.",
  "tika-vin13t:1827_1": "Janayantubhoti janayanti ubho.",
  "tika-vin13t:1827_2": "Kiṃ vuttaṃ hoti?",
  "tika-vin13t:1827_3": "Yāvakālikayāmakālikasaṅkhātā ubho kālikā attano kālamatikkamitvā paribhuttā pācittiṃ janayantīti attho.",
  "tika-vin13t:1827_4": "Kiñca bhiyyo –",
  "tika-vin13t:1827_5": "ubhopi panete akappiyakuṭiyaṃ vuttā antovutthaṃ dukkaṭañca,",
  "tika-vin13t:1827_6": "punadivase paribhuñjato sannidhiṃ pācittiyañca janayantīti attho.",
  "tika-vin13t:1828_0": "100. Anāruḷheti pāḷiyaṃ anāgate manussasappiādimhīti attho.",
  "tika-vin13t:1829_0": "101.",
  "tika-vin13t:1829_1": "Nissaṭṭhaladdhanti vinayakammaṃ katvā puna laddhanti attho.",
  "tika-vin13t:1829_2": "Vikappentassa sattāheti sattāhabbhantare sāmaṇerassa “idaṃ sappiṃ tela”ntiādinā nayena nāmaṃ gahetvā",
  "tika-vin13t:1829_3": "“tuyhaṃ vikappemī”ti vā “itthannāmassa vikappemī”ti vā sammukhāpi vā parammukhāpi vā vikappentassa anāpattīti",
  "tika-vin13t:1829_4": "sambandho.",
  "tika-vin13t:1829_5": "Pāḷiyaṃ pana “anāpatti antosattāhe adhiṭṭheti,",
  "tika-vin13t:1829_6": "vissajjeti, nassati,",
  "tika-vin13t:1829_7": "vinassati, ḍayhati,",
  "tika-vin13t:1829_8": "acchinditvā gaṇhanti,",
  "tika-vin13t:1829_9": "vissāsaṃ gaṇhantī”ti ettakameva vuttaṃ,",
  "tika-vin13t:1829_10": "“vikappemī”ti idaṃ pana natthi.",
  "tika-vin13t:1829_11": "Kiñcāpi natthi,",
  "tika-vin13t:1829_12": "atha kho “anadhiṭṭhite adhiṭṭhitasaññī nissaggiyaṃ pācittiyaṃ,",
  "tika-vin13t:1829_13": "avikappite vikappitasaññī nissaggiyaṃ pācittiya”nti āpattivāre āgatattā therena dassitaṃ.",
  "tika-vin13t:1829_14": "Taṃ dassentenāpi sace upasampannassa vikappeti,",
  "tika-vin13t:1829_15": "attano eva santakaṃ hoti,",
  "tika-vin13t:1829_16": "paṭiggahaṇampi na vijahati,",
  "tika-vin13t:1829_17": "tasmā upasampannavasena adassetvā anupasampannavasena dassitaṃ.",
  "tika-vin13t:1829_18": "Tassa hi vikappite paṭiggahaṇampi vijahati,",
  "tika-vin13t:1829_19": "āpattipi na hotīti.",
  "tika-vin13t:1829_20": "Adhiṭṭhatoti abbhañjanādīni adhiṭṭhahantassa anāpattīti attho.",
  "tika-vin13t:1829_21": "Sace pana sattāhabbhantare nirapekkho hutvā anupasampannassa pariccajati,",
  "tika-vin13t:1829_22": "pariccattattā anāpatti,",
  "tika-vin13t:1829_23": "itarassa ca appaṭiggahitattā ubhinnampi kāyikaparibhogo vaṭṭati.",
  "tika-vin13t:1829_24": "Anissaggiyattā pana bāhiraparibhogena vaṭṭati.",
  "tika-vin13t:1829_25": "“Tāni paṭiggahetvā sattāhaparamaṃ sannidhikārakaṃ paribhuñjitabbānī”ti evaṃ niyametvā anuññātattā vuttaṃ “aññassa dadatopi ca anāpattī”ti.",
  "tika-vin13t:1830_0": "102.",
  "tika-vin13t:1830_1": "Sabbhāvanti attano sabhāvaṃ.",
  "tika-vin13t:1830_2": "Yasmā gāhāpayanti,",
  "tika-vin13t:1830_3": "tasmā evamudīritanti vuttanti attho.",
  "tika-vin13t:1830_4": "Idāni vakkhamānaṃ sandhāya “eva”nti vuttaṃ.",
  "tika-vin13t:1831_0": "103- 5.",
  "tika-vin13t:1831_1": "Sattāhaṃ yāvajīvikanti sattāhakālikañca yāvajīvikañcāti attho.",
  "tika-vin13t:1831_2": "Kiṃ vuttaṃ hoti?",
  "tika-vin13t:1831_3": "Sattāhakālikayāvajīvikadvayaṃ sesakālikasammissaṃ sambhinnarasaṃ katvā paribhuñjato sannidhipācitti hotīti udīritanti.",
  "tika-vin13t:1831_4": "Tadahu paṭiggahitaṃ tadahevāti attho.",
  "tika-vin13t:1831_5": "Sesanti sattāhakālikayāvajīvikadvayaṃ.",
  "tika-vin13t:1831_6": "Itaranti yāvajīvikaṃ.",
  "tika-vin13t:1831_7": "Pure paṭiggahitaṃ vā hotu,",
  "tika-vin13t:1831_8": "tadahu vā paṭiggahitaṃ,",
  "tika-vin13t:1831_9": "yāvajīvikaṃ sattāhakālikena sattāhaṃ kappatīti veditabbaṃ.",
  "tika-vin13t:1831_10": "“Yāvakālikena,",
  "tika-vin13t:1831_11": "bhikkhave,",
  "tika-vin13t:1831_12": "yāmakālikaṃ,",
  "tika-vin13t:1831_13": "sattāhakālikaṃ,",
  "tika-vin13t:1831_14": "yāvajīvikaṃ tadahu paṭiggahitaṃ kāle kappati,",
  "tika-vin13t:1831_15": "no vikāle.",
  "tika-vin13t:1831_16": "Yāmakālikena,",
  "tika-vin13t:1831_17": "bhikkhave,",
  "tika-vin13t:1831_18": "sattāhakālikaṃ,",
  "tika-vin13t:1831_19": "yāvajīvikaṃ tadahu paṭiggahitaṃ yāme kappati,",
  "tika-vin13t:1831_20": "yāmātikkante na kappati.",
  "tika-vin13t:1831_21": "Sattāhakālikena,",
  "tika-vin13t:1831_22": "bhikkhave,",
  "tika-vin13t:1831_23": "yāvajīvikaṃ paṭiggahitaṃ sattāhaṃ kappati,",
  "tika-vin13t:1831_24": "sattāhātikkante na kappatī”ti hi bhesajjakkhandhake vuttaṃ.",
  "tika-vin13t:1831_25": "Ettha pana “tadahu paṭiggahita”nti visesavacanassa natthitāya pure paṭiggahitampi vaṭṭatīti siddhanti.",
  "tika-vin13t:1831_26": "Kālikavinicchayo.",
  "tika-vin13t:1832_0": "Kālikaniddesavaṇṇanā niṭṭhitā.",
  "tika-vin13t:1833_0": "9. Paṭiggāhaniddesavaṇṇanā",
  "tika-vin13t:1834_0": "106.",
  "tika-vin13t:1834_1": "Idāni “paṭiggāho”ti padaṃ vitthāretuṃ “dātukāmābhihāro cā”tiādi āraddhaṃ.",
  "tika-vin13t:1834_2": "Tattha dātukāmassa abhihāro dātukāmābhihāro.",
  "tika-vin13t:1834_3": "Etena aññassa patte pakkhipituṃ ālulentassa phusitāni uṭṭhahitvā aññassa patte sace patanti,",
  "tika-vin13t:1834_4": "paṭiggahaṇaṃ na ruhatīti dīpitaṃ hoti.",
  "tika-vin13t:1834_5": "Eraṇakkhamanti thāmamajjhimena purisena ukkhipanakkhamaṃ,",
  "tika-vin13t:1834_6": "tato mahante paṭiggahaṇaṃ na ruhati.",
  "tika-vin13t:1834_7": "Tidhā denteti kāyakāyappaṭibaddhanissaggiyānaṃ vasena tidhā dente.",
  "tika-vin13t:1834_8": "Tassa bhikkhuno kāyakāyappaṭibaddhehi dvidhā gāhoti attho.",
  "tika-vin13t:1834_9": "Pañcaṅgo evaṃ pañcaṅgevaṃ.",
  "tika-vin13t:1834_10": "Dātukāmābhihāro ekaṃ,",
  "tika-vin13t:1834_11": "hatthapāso ekaṃ,",
  "tika-vin13t:1834_12": "eraṇakkhamatā ekaṃ,",
  "tika-vin13t:1834_13": "devamanussatiracchānagatesu ekena tidhā dānamekaṃ,",
  "tika-vin13t:1834_14": "dvidhā gāho ekanti evaṃ pañcaṅgāni honti.",
  "tika-vin13t:1835_0": "107.",
  "tika-vin13t:1835_1": "Idāni yena kāyappaṭibaddhena paṭiggahaṇaṃ na ruhati,",
  "tika-vin13t:1835_2": "taṃ dassetuṃ “asaṃhāriye”tiādimāha.",
  "tika-vin13t:1835_3": "Khāṇuke bandhitvā ṭhapitamañcādimhi vā phalake vā pāsāṇe vā asaṃhāriye na ruhatīti attho.",
  "tika-vin13t:1835_4": "Tatthajāte paduminipaṇṇe vā kiṃsukapaṇṇādimhi vā na vaṭṭati,",
  "tika-vin13t:1835_5": "sukhume ciñcaādīnaṃ paṇṇe vā na ruhati,",
  "tika-vin13t:1835_6": "yañca majjhimapuriso sandhāretuṃ na sakkoti,",
  "tika-vin13t:1835_7": "tasmiṃ asayhabhāre ca paṭiggaho na ruhatīti attho.",
  "tika-vin13t:1836_0": "108.",
  "tika-vin13t:1836_1": "Idāni paṭiggahaṇavijahanaṃ dassetuṃ “sikkhāmaraṇaliṅgehī”tiādi āraddhaṃ.",
  "tika-vin13t:1836_2": "Tatthāyaṃ piṇḍattho –",
  "tika-vin13t:1836_3": "sikkhāpaccakkhānena ca maraṇena ca liṅgaparivattanena ca “na taṃ dāni paribhuñjissāmī”ti vā “na puna",
  "tika-vin13t:1836_4": "paṭiggahetvā paribhuñjissāmī”ti vā evaṃ anapekkhavissajjanena ca corādīhi vā acchedā ca anupasampannassa",
  "tika-vin13t:1836_5": "dānā ca gāho paṭiggāho upasammati vijahatīti.",
  "tika-vin13t:1836_6": "Bhikkhuniyā pana sikkhāpaccakkhānassa abhāvā vibbhamanena ca vijahatīti gahetabbaṃ.",
  "tika-vin13t:1837_0": "109-110",
  "tika-vin13t:1838_0": ".",
  "tika-vin13t:1838_1": "Idāni paṭiggahetvā paribhuñjitabbaṃ dassetuṃ “appaṭiggahitaṃ sabba”ntiādi vuttaṃ.",
  "tika-vin13t:1838_2": "Tassattho –",
  "tika-vin13t:1838_3": "catukālikapariyāpannaṃ antamaso rajareṇumpi appaṭiggahetvā sabbaṃ paribhuñjato pācitti.",
  "tika-vin13t:1838_4": "Idāni appaṭiggahetvā paribhuñjitabbaṃ dassetuṃ “suddhañca nātibahala”ntiādi vuttaṃ.",
  "tika-vin13t:1838_5": "Tattha suddhañcāti aññesaṃ rasena asammissaṃ.",
  "tika-vin13t:1838_6": "Himodakasamuddodakādīsu paṭiggahaṇakiccaṃ natthi.",
  "tika-vin13t:1838_7": "Loṇañca assu ca loṇassu.",
  "tika-vin13t:1838_8": "Ettha loṇaṃ nāma sarīre uṭṭhitaṃ.",
  "tika-vin13t:1838_9": "Etāni pana sabbāni avicchinnāneva kappanti, netarāni.",
  "tika-vin13t:1839_0": "111.",
  "tika-vin13t:1839_1": "Idāni anaṅgalaggānipi dassetuṃ “gūthamattikamuttānī”tiādimāha.",
  "tika-vin13t:1839_2": "Tathāvidheti tathāvidhe kāle,",
  "tika-vin13t:1839_3": "sappadaṭṭhakāleti attho.",
  "tika-vin13t:1839_4": "Aññesaṃ pana appaṭiggahitaṃ anaṅgalaggaṃ na vaṭṭati. Kasmā?",
  "tika-vin13t:1839_5": "“Anujānāmi,",
  "tika-vin13t:1839_6": "bhikkhave,",
  "tika-vin13t:1839_7": "yaṃ karonto paṭiggaṇhāti,",
  "tika-vin13t:1839_8": "sveva paṭiggaho kato,",
  "tika-vin13t:1839_9": "na puna paṭiggahetabbo”ti vuttattā.",
  "tika-vin13t:1840_0": "112.",
  "tika-vin13t:1840_1": "Durūpaciṇṇeti dupparāmaṭṭhe phalikarukkhavalliādiṃ cālentassa vā āmisabharitabhājanaṃ appaṭiggahitaṃ",
  "tika-vin13t:1840_2": "parāmasantassa vā durūpaciṇṇadukkaṭaṃ hotīti attho.",
  "tika-vin13t:1840_3": "Rajokiṇṇeti bhikkhāya carantassa patte patitarajaṃ appaṭiggahetvā puna bhikkhaṃ gaṇhato vinayadukkaṭaṃ hotīti attho.",
  "tika-vin13t:1840_4": "Athuggahappaṭiggaheti atha uggahappaṭiggahe,",
  "tika-vin13t:1840_5": "attanā eva uggahetvā gahiteti attho.",
  "tika-vin13t:1840_6": "Akappiyakuṭiyaṃ antovutthe ca yattha katthaci bhikkhunā sayaṃpakke ca attanā vā parena vā akappiyakuṭiyaṃ",
  "tika-vin13t:1840_7": "antopakke cāti sabbattha dukkaṭanti adhippāyo.",
  "tika-vin13t:1840_8": "Paṭiggāhavinicchayo.",
  "tika-vin13t:1841_0": "Paṭiggāhaniddesavaṇṇanā niṭṭhitā.",
  "tika-vin13t:1842_0": "10. Akappiyamaṃsaniddesavaṇṇanā",
  "tika-vin13t:1843_0": "113.",
  "tika-vin13t:1843_1": "Idāni maṃsesu paṭipajjitabbākāraṃ dassetuṃ “maṃsesu ca akappiya”nti uddhaṭaṃ.",
  "tika-vin13t:1843_2": "Akappiyamaṃsamhi dassite kappiyamaṃsaṃ dassitameva hoti pārisesanayena.",
  "tika-vin13t:1843_3": "Uragassa cāti ettha sabbopi urago na kappati.",
  "tika-vin13t:1844_0": "114.",
  "tika-vin13t:1844_1": "Ettāvatā jātivasena dasavidhampi akappiyamaṃsaṃ dassetvā idāni kappiyamaṃsesupi akappiyavidhiṃ dassetuṃ “uddissakatamaṃsañca,",
  "tika-vin13t:1844_2": "yañca appaṭivekkhita”nti vuttaṃ.",
  "tika-vin13t:1844_3": "Tattha pañcasu sahadhammikesu yassa kassaci yaṃ kiñci uddissa kataṃ uddissakataṃ nāma,",
  "tika-vin13t:1844_4": "taṃ pana jānitvā paribhuñjituṃ sabbesampi na vaṭṭati,",
  "tika-vin13t:1844_5": "ajānantānaṃ anāpatti.",
  "tika-vin13t:1844_6": "Macchesupi eseva nayo.",
  "tika-vin13t:1844_7": "Appaṭivekkhitanti anupaparikkhitaṃ,",
  "tika-vin13t:1844_8": "anāpucchitanti attho.",
  "tika-vin13t:1844_9": "“Na bhikkhave appaṭivekkhitvā maṃsaṃ paribhuñjitabbaṃ,",
  "tika-vin13t:1844_10": "yo paribhuñjeyya,",
  "tika-vin13t:1844_11": "āpatti dukkaṭassā”ti vuttaṃ.",
  "tika-vin13t:1844_12": "Macchesu pana āpucchanakiccaṃ natthi akappiyamacchānaṃ natthitāyāti vadanti.",
  "tika-vin13t:1844_13": "Idāni etesu āpattibhedaṃ dassetuṃ “thullaccaya”ntiādimāha.",
  "tika-vin13t:1844_14": "Taṃ sabbaṃ uttānameva.",
  "tika-vin13t:1845_0": "115.",
  "tika-vin13t:1845_1": "Idāni na kevalaṃ imesaṃ manussādīnaṃ maṃsameva akappiyaṃ,",
  "tika-vin13t:1845_2": "aṭṭhiādīnipi akappiyānīti dassetuṃ “aṭṭhīpī”tiādi vuttaṃ.",
  "tika-vin13t:1845_3": "Tattha lomampesanti lomampi esaṃ akappiyamaṃsavatthūnanti attho.",
  "tika-vin13t:1845_4": "Sacittakaṃ vāti etesu pana uddissakatameva sacittakaṃ,",
  "tika-vin13t:1845_5": "sesā acittakāti.",
  "tika-vin13t:1845_6": "Akappiyamaṃsavinicchayo.",
  "tika-vin13t:1846_0": "Akappiyamaṃsaniddesavaṇṇanā niṭṭhitā.",
  "tika-vin13t:1847_0": "11. Nissaggiyaniddesavaṇṇanā",
  "tika-vin13t:1848_0": "116- 7.",
  "tika-vin13t:1848_1": "Idāni accoḷārikānaṃ vasena dassetuṃ “arūpiya”ntiādi āraddhaṃ.",
  "tika-vin13t:1848_2": "Aññathāpi yutti pariyesitabbā.",
  "tika-vin13t:1848_3": "Tatthāyaṃ saṅkhepattho –",
  "tika-vin13t:1848_4": "yo rūpiyena arūpiyañca parivatteyya,",
  "tika-vin13t:1848_5": "yo ca itarena ca arūpiyena rūpiyaṃ parivatteyya,",
  "tika-vin13t:1848_6": "tassa nissaggiyaṃ hotīti.",
  "tika-vin13t:1849_0": "Idāni rūpiyañca arūpiyañca dassetuṃ “idha rūpiya”ntiādi āraddhaṃ.",
  "tika-vin13t:1849_1": "Ettha sajjhu siṅgīti sajjhūti rajataṃ.",
  "tika-vin13t:1849_2": "Siṅgīti suvaṇṇaṃ.",
  "tika-vin13t:1849_3": "Tambalohādīhi vā dārūhi vā paṇṇehi vā lākhāya vā rūpaṃ samuṭṭhāpetvā vā asamuṭṭhāpetvā vā kataṃ cammabījamayampiyaṃ yaṃ dese vohāraṃ gacchati,",
  "tika-vin13t:1849_4": "idaṃ vohārūpagamāsakaṃ nāma.",
  "tika-vin13t:1849_5": "Idamidha rūpiyanti adhippetaṃ.",
  "tika-vin13t:1849_6": "Vatthādi ca muttādi ca vatthamuttādi.",
  "tika-vin13t:1849_7": "Itaranti arūpiyaṃ kappiyavatthuñca dukkaṭavatthuñca.",
  "tika-vin13t:1849_8": "Kiṃ vuttaṃ hoti?",
  "tika-vin13t:1849_9": "Vatthaṃ suttaṃ phālo paṭako kappāso anekappakāraṃ aparaṇṇaṃ sappi navanītaṃ telaṃ madhu phāṇitādibhesajjañcāti idaṃ kappiyavatthu nāma.",
  "tika-vin13t:1849_10": "Muttā maṇi veḷuriyo saṅkhosilā pavāḷaṃ lohitaṅgo masāragallaṃ satta dhaññāni dāsī dāso khettaṃ vatthu",
  "tika-vin13t:1849_11": "pupphārāmaphalārāmādayoti idaṃ dukkaṭavatthu nāma,",
  "tika-vin13t:1849_12": "tadubhayaṃ arūpiyaṃ nāmāti vuttaṃ hoti.",
  "tika-vin13t:1850_0": "118.",
  "tika-vin13t:1850_1": "Ettāvatā rūpiyasaṃvohāraṃ dassetvā idāni kayavikkayaṃ dassetuṃ “imaṃ gahetvā”tiādimāha.",
  "tika-vin13t:1850_2": "Tattha imanti taṇḍulādikaṃ kappiyabhaṇḍaṃ gahetvā vā odanādiṃ bhutvā vā “imaṃ vatthādikaṃ kappiyabhaṇḍaṃ dehi,",
  "tika-vin13t:1850_3": "imaṃ rajanapacanādikaṃ kara,",
  "tika-vin13t:1850_4": "rajanakaṭṭhādimā naya,",
  "tika-vin13t:1850_5": "imaṃ vā tava demi,",
  "tika-vin13t:1850_6": "tvaṃ pana imañca imañca āhara, kara,",
  "tika-vin13t:1850_7": "dehī”ti evaṃ kayavikkaye samāpanne nissaggīti sambandho.",
  "tika-vin13t:1851_0": "119.",
  "tika-vin13t:1851_1": "Idāni pariṇāmavasena āpattibhedaṃ dassetuṃ “attano”tiādi āraddhaṃ.",
  "tika-vin13t:1851_2": "Tatrāyaṃ piṇḍattho –",
  "tika-vin13t:1851_3": "saṅghassa vā aññassa vā nataṃ pariṇataṃ lābhaṃ labhitabbaṃ cīvarādipaccayaṃ attano vā aññassa vā pariṇāmeyya,",
  "tika-vin13t:1851_4": "nissaggiyaādīni hontīti. Kathaṃ?",
  "tika-vin13t:1851_5": "Yo pana mātusantakampi saṅghassa pariṇataṃ attano pariṇāmeti,",
  "tika-vin13t:1851_6": "nissaggiyaṃ.",
  "tika-vin13t:1851_7": "Aññassa puggalassa pariṇāmeti,",
  "tika-vin13t:1851_8": "suddhikapācittiyaṃ.",
  "tika-vin13t:1851_9": "Aññassa saṅghassa vā cetiyassa vā pariṇāmeti, dukkaṭaṃ.",
  "tika-vin13t:1851_10": "Yo pana aññapuggalassa vā cetiyassa vā pariṇataṃ attano vā aññapuggalassa vā saṅghassa vā aññacetiyassa vā pariṇāmeti,",
  "tika-vin13t:1851_11": "tassāpi dukkaṭamevāti.",
  "tika-vin13t:1852_0": "120.",
  "tika-vin13t:1852_1": "Yo pana nissaggiṃ nissajjitabbaṃ anissajjitvā vinayakammaṃ akatvā paribhuñjeyya,",
  "tika-vin13t:1852_2": "tassa dukkaṭaṃ.",
  "tika-vin13t:1852_3": "Yo vā parena vinayakammatthāya nissaṭṭhaṃ sakasaññāya na dadeyya,",
  "tika-vin13t:1852_4": "tassāpi dukkaṭaṃ.",
  "tika-vin13t:1852_5": "Aññathetaranti ettha aññathāti theyyasaññāya sace na dadeyya,",
  "tika-vin13t:1852_6": "itaraṃ tassa agghavasena pārājikañca thullaccayañca dukkaṭañca hotīti attho.",
  "tika-vin13t:1852_7": "Nissaggiyavinicchayo.",
  "tika-vin13t:1853_0": "Nissaggiyaniddesavaṇṇanā niṭṭhitā.",
  "tika-vin13t:1854_0": "12. Pācittiyaniddesavaṇṇanā",
  "tika-vin13t:1855_0": "121.",
  "tika-vin13t:1855_1": "Idāni pācittiyāni dassetuṃ “pācittī”ti mātikāpadaṃ uddharitvā “musāvādomasāvāde,",
  "tika-vin13t:1855_2": "pesuññaharaṇe”tiādi vuttaṃ.",
  "tika-vin13t:1855_3": "Tattha musāvāde ca omasavāde ca pesuññaharaṇe ca pācitti vuttāti sambandho.",
  "tika-vin13t:1855_4": "Evaṃ sesesupi.",
  "tika-vin13t:1855_5": "Ettha pana “adiṭṭhaṃ, asutaṃ, amutaṃ,",
  "tika-vin13t:1855_6": "aviññātaṃ, diṭṭhaṃ, sutaṃ, mutaṃ,",
  "tika-vin13t:1855_7": "viññāta”nti pubbepi “musā bhaṇissāmī”ti cetetvā vacanakkhaṇeva “musā bhaṇāmī”ti jānitvā jānantasseva musābhaṇane pācitti nāma āpatti hotīti attho.",
  "tika-vin13t:1855_8": "Yassa bhaṇati,",
  "tika-vin13t:1855_9": "so taṃ na suṇāti,",
  "tika-vin13t:1855_10": "āpatti na hoti.",
  "tika-vin13t:1856_0": "“Omasavādo nāma dasahi ākārehi omasati jātiyāpi nāmenapi gottenapi kammenapi sippenapi ābādhenapi liṅgenapi",
  "tika-vin13t:1856_1": "kilesenapi āpattiyāpi akkosenapī”ti evaṃ vuttehi dasahi ākārehi upasampannaṃ yo khuṃseti vambheti,",
  "tika-vin13t:1856_2": "ayaṃ omasati nāma,",
  "tika-vin13t:1856_3": "tassa pācittīti attho.",
  "tika-vin13t:1856_4": "Parammukhā bhaṇantassa dukkaṭaṃ,",
  "tika-vin13t:1856_5": "tathā pāḷiyaṃ anāgatehi “coro”ti vā “gaṇṭhibhedako”ti vā ādīhi bhaṇantassa.",
  "tika-vin13t:1856_6": "“Santi idhekacce khattiyā brāhmaṇā caṇḍālā”tiādinā pariyāyena bhaṇantassa ca anupasampannaṃ bhaṇantassa ca sabbatthapi dukkaṭameva.",
  "tika-vin13t:1857_0": "Piyakamyatāya vā bhedādhippāyena vā upasampannaṃ jātiādīhi omasantassa upasampannassa vacanaṃ sutvā tassa upasaṃharaṇaṃ pesuññaharaṇaṃ nāma.",
  "tika-vin13t:1857_1": "Etthāpi pariyāyavacanena ca anupasampannassa upasaṃharaṇena ca dukkaṭameva.",
  "tika-vin13t:1858_0": "Padasodhammoti ettha “dhammo nāma buddhabhāsito sāvakabhāsito isibhāsito devatābhāsito atthūpasaṃhito",
  "tika-vin13t:1858_1": "dhammūpasaṃhito”ti evaṃ vuttaṃ saṅgītittayamāruḷhaṃ tipiṭakadhammaṃ padaanupadaanvakkharaanubyañjanavasena",
  "tika-vin13t:1858_2": "bhikkhuñca bhikkhuniñca ṭhapetvā anupasampannaṃ ekato vācentassa pācitti hotīti attho.",
  "tika-vin13t:1859_0": "Sāgāreti yaṃ pana sabbantimena pariyāyena diyaḍḍhahatthubbedhena pākārādinā parikkhittattā sabbaparicchinnañca",
  "tika-vin13t:1859_1": "yena kenaci vitānādinā antamaso vatthenapi channattā sabbacchannañca senāsanaṃ,",
  "tika-vin13t:1859_2": "tathārūpe senāsane ekūpacāraṭṭhāne anupasampannena saha vasantassa catutthadivasato paṭṭhāya nipajjanagaṇanāya",
  "tika-vin13t:1859_3": "ca anupasampannagaṇanāya ca devasikaṃ pācitti hotīti attho.",
  "tika-vin13t:1860_0": "Ujjhāpanakakhiyyaneti ettha yo upasampannaṃ saṅghena sammataṃ senāsanapaññāpakaṃ vā bhattuddesakaṃ vā",
  "tika-vin13t:1860_1": "yāgubhājakaṃ vā phalabhājakaṃ vā khajjabhājakaṃ vā appamattakavissajjakaṃ vā maṅkukattukāmo chandena",
  "tika-vin13t:1860_2": "“itthannāmo senāsanaṃ paññāpeti,",
  "tika-vin13t:1860_3": "bhattāni ca uddisatī”ti vā vadanto aññaṃ upasampannaṃ ujjhāpeti tena avajānāpeti,",
  "tika-vin13t:1860_4": "yo pana tatheva vadanto upasampannassa santike tassa ayasaṃ pakāsento khīyati,",
  "tika-vin13t:1860_5": "tasmiṃ ujjhāpanake ca khīyanake ca pācittidvayanti veditabbaṃ.",
  "tika-vin13t:1861_0": "122.",
  "tika-vin13t:1861_1": "Talasattianādara-",
  "tika-vin13t:1861_2": "kukkuccuppādanesu cāti ettha yo bhikkhu upasampannassa paharaṇākāraṃ dassento kāyaṃ vā kāyappaṭibaddhaṃ vā uccāreti,",
  "tika-vin13t:1861_3": "tassa pācittiyaṃ.",
  "tika-vin13t:1861_4": "Sace viraddho pahāraṃ deti,",
  "tika-vin13t:1861_5": "appaharitukāmatāya dukkaṭaṃ,",
  "tika-vin13t:1861_6": "tathā anupasampannesupi dukkaṭameva.",
  "tika-vin13t:1862_0": "Upasampannena paññattena vuccamāno taṃ asikkhitukāmatāya vā tassa vacanaṃ asotukāmatāya vā yo anādariyaṃ karoti,",
  "tika-vin13t:1862_1": "tassa anādarakaraṇe pācittiyanti attho.",
  "tika-vin13t:1862_2": "Apaññattena vuccamānassa ca anupasampannena paññattena vā apaññattena vā vuccamānassa dukkaṭaṃ.",
  "tika-vin13t:1863_0": "Upasampannassa “ūnavīsativasso maññe tvaṃ upasampanno,",
  "tika-vin13t:1863_1": "vikāle maññe tayā bhutta”ntiādinā nayena sañcicca kukkuccaṃ uppādentassa pācittiyaṃ.",
  "tika-vin13t:1863_2": "Anupasampannassa uppādane dukkaṭaṃ.",
  "tika-vin13t:1864_0": "Gāmappavesanāpucchāti ettha pana majjhanhikātikkamanato paṭṭhāya yāva aruṇuggamanā vikālo nāma,",
  "tika-vin13t:1864_1": "etthantare sace sambahulā kenaci kammena gāmaṃ pavisanti,",
  "tika-vin13t:1864_2": "“vikāle gāmappavesanaṃ āpucchāmā”ti sabbehipi aññamaññaṃ āpucchitabbaṃ.",
  "tika-vin13t:1864_3": "Sace anāpucchā parikkhittassa parikkhepaṃ,",
  "tika-vin13t:1864_4": "aparikkhittassa upacāraṃ atikkamanti,",
  "tika-vin13t:1864_5": "paṭhamapāde dukkaṭaṃ,",
  "tika-vin13t:1864_6": "dutiyapāduddhāre pācittiyaṃ.",
  "tika-vin13t:1864_7": "Āpadāsu anāpatti.",
  "tika-vin13t:1865_0": "Bhojane ca paramparāti paramparabhojane ca pācittiyanti attho.",
  "tika-vin13t:1865_1": "Ettha pana pañcasu bhojanesu aññataraṃ nāmaṃ gahetvā “odanena vā sattunā vā kummāsena vā maṃsena vā macchena vā nimantemī”tiādinā nayena,",
  "tika-vin13t:1865_2": "yena kenaci vevacanena vā akappiyanimantanāya nimantitassa yena yena paṭhamaṃ nimantito,",
  "tika-vin13t:1865_3": "tassa tassa bhojanaṃ ṭhapetvā uppaṭipāṭiyā,",
  "tika-vin13t:1865_4": "avikappetvā vā paṭhamanimantanaṃ parassa parassa kulassa pañcannaṃ bhojanānaṃ aññataraṃ paribhuñjantassa paramparabhojane pācitti hoti.",
  "tika-vin13t:1865_5": "Gilānacīvaradānacīvarakālasamayesu anāpatti,",
  "tika-vin13t:1865_6": "tathā pañca bhojanāni ṭhapetvā sabbattha.",
  "tika-vin13t:1866_0": "123.",
  "tika-vin13t:1866_1": "Anuddharitvā gamane seyyanti ettha dasavidhā seyyā bhisi cimilikā uttarattharaṇaṃ bhūmattharaṇaṃ taṭṭikā",
  "tika-vin13t:1866_2": "cammakhaṇḍo nisīdanaṃ paccattharaṇaṃ tiṇasanthāro paṇṇasanthāroti.",
  "tika-vin13t:1866_3": "Etesu yaṃ kiñci saṅghike vihāre guttasenāsane attano vassaggena gahitaṃ attanā vā santharitvā,",
  "tika-vin13t:1866_4": "anupasampannena vā santharāpetvā taṃ divasaṃ gamikavasena pakkamanto neva sayaṃ uddhareyya na aññaṃ uddharāpeyya,",
  "tika-vin13t:1866_5": "yathā upacikādīhi na khajjeyya,",
  "tika-vin13t:1866_6": "evaṃ na ṭhapeyya,",
  "tika-vin13t:1866_7": "aññena vā na uddharāpeyya,",
  "tika-vin13t:1866_8": "patirūpaṃ bhikkhuṃ vā sāmaṇeraṃ vā ārāmikameva vā anāpucchā vā gaccheyya,",
  "tika-vin13t:1866_9": "tassa parikkhittassa vihārassa parikkhepaṃ,",
  "tika-vin13t:1866_10": "aparikkhittassa dve leḍḍupāte atikkamantassa pācittiyaṃ.",
  "tika-vin13t:1866_11": "Maṇḍaparukkhamūlādiaguttasenāsane santharitvā gacchantassa dukkaṭaṃ,",
  "tika-vin13t:1866_12": "tathā mañcapīṭhabhisikocchakesu,",
  "tika-vin13t:1866_13": "guttasenāsanepi dukkaṭameva.",
  "tika-vin13t:1867_0": "Senāsanāni vāti ettha anuddharitvā gamaneti sambandho.",
  "tika-vin13t:1867_1": "Ettha pana mañco pīṭhaṃ bhisi kocchakanti catubbidhampi senāsanaṃ vassānahemantānaṃ aṭṭhasu māsesu ajjhokāse",
  "tika-vin13t:1867_2": "vā ovassakamaṇḍape vā rukkhamūle vā sayaṃ santharitvā vā anupasampannena santharāpetvā vā taṃ anuddharitvā",
  "tika-vin13t:1867_3": "vā anuddharāpetvā vā tassa senāsanassa dvinnaṃ leḍḍupātānaṃ atikkamane pācittiyaṃ.",
  "tika-vin13t:1867_4": "Sammuñjanīyādi sesaparikkhāresu dukkaṭaṃ.",
  "tika-vin13t:1868_0": "Itthiyāddhānagamaneti ettha mātugāmena “gacchāma bhagini,",
  "tika-vin13t:1868_1": "gacchāma ayyā”ti evaṃ saṃvidahitvā “ajja vā sve vā parasuve vā”ti niyamitakālaṃ visaṅketaṃ akatvā dvāravisaṅketaṃ",
  "tika-vin13t:1868_2": "maggavisaṅketaṃ katvāpi gacchato gāmantare gāmantare pācittiyaṃ.",
  "tika-vin13t:1868_3": "Agāmake araññe addhayojane addhayojane āpatti.",
  "tika-vin13t:1869_0": "Ekekāya nisīdaneti ettha eko ekāya itthiyā nisīdaneti attho.",
  "tika-vin13t:1870_0": "124.",
  "tika-vin13t:1870_1": "Bhiṃsāpaneti ettha upasampanno upasampannaṃ bhiṃsāpetukāmo corakantāravāḷakantārādīni ācikkhati,",
  "tika-vin13t:1870_2": "bhayānakaṃ vā rūpasaddādiṃ dasseti,",
  "tika-vin13t:1870_3": "so bhāyatu vā mā vā,",
  "tika-vin13t:1870_4": "tassa payoge payoge pācittiyaṃ.",
  "tika-vin13t:1870_5": "Anupasampanne dukkaṭaṃ.",
  "tika-vin13t:1871_0": "Ākoṭaneti pahāradāne.",
  "tika-vin13t:1871_1": "Upasampanno upasampannassa anattamano hutvā sace uppalapattenapi pahāraṃ deti,",
  "tika-vin13t:1871_2": "pācittiyaṃ.",
  "tika-vin13t:1871_3": "Anupasampannassa gahaṭṭhassa vā pabbajitassa vā itthiyā vā purisassa vā antamaso tiracchānagatassāpi pahāraṃ deti,",
  "tika-vin13t:1871_4": "dukkaṭameva.",
  "tika-vin13t:1872_0": "Anācāraṃ ācaritvā saṅghamajjhe āpattiyā vā vatthunā vā anuyuñjiyamāno taṃ akathetukāmo “ko āpanno,",
  "tika-vin13t:1872_1": "kiṃ āpanno,",
  "tika-vin13t:1872_2": "kismiṃ āpanno”tiādinā nayena aññehi vacanehi taṃ vacanaṃ paṭicchādento so aññaṃ vadati,",
  "tika-vin13t:1872_3": "ayaṃ aññavādako,",
  "tika-vin13t:1872_4": "tasmiṃ aññavādake ca kañci vītikkamaṃ disvā “āvuso,",
  "tika-vin13t:1872_5": "idaṃ nāma tayā kata”nti vutte taṃ na kathetukāmo tuṇhībhūtova saṅghaṃ vihesatīti saṅghavihesako,",
  "tika-vin13t:1872_6": "tasmiṃ vihesake ca pācitti hotīti attho.",
  "tika-vin13t:1872_7": "Idha pana ñattidutiyena kammena aññavādake ca vihesake ca āropite puna aññaṃ bhaṇantassa,",
  "tika-vin13t:1872_8": "vihesantassa pācitti.",
  "tika-vin13t:1872_9": "Anāropite dukkaṭanti veditabbaṃ.",
  "tika-vin13t:1873_0": "Duṭṭhullapakāsachādeti ettha kiñcāpi “duṭṭhullā nāma āpatti cattāri ca pārājikāni terasa ca saṅghādisesā”ti vuttā,",
  "tika-vin13t:1873_1": "tathāpi idha saṅghādisesāva adhippetā.",
  "tika-vin13t:1873_2": "Tasmā saṅghasammutiṃ vinā bhikkhussa duṭṭhullaṃ āpattiṃ “ayaṃ asuciṃ mocetvā saṅghādisesaṃ āpanno”tiādinā",
  "tika-vin13t:1873_3": "nayena vatthunā saddhiṃ āpattiṃ ghaṭetvā bhikkhuñca bhikkhuniñca ṭhapetvā yassa kassaci anupasampannassa",
  "tika-vin13t:1873_4": "ārocentassa pācittiyaṃ.",
  "tika-vin13t:1873_5": "Thullaccayādiaduṭṭhullārocane dukkaṭaṃ.",
  "tika-vin13t:1873_6": "Duṭṭhullacchādanepi saṅghādisesova adhippeto.",
  "tika-vin13t:1873_7": "Yo pana bhikkhu bhikkhussa duṭṭhullaṃ āpattiṃ sayaṃ vā jānitvā aññesaṃ vā sutvā “imaṃ jānitvā codessanti sāressanti maṅkuṃ karissanti,",
  "tika-vin13t:1873_8": "nārocissāmī”ti dhuraṃ nikkhipati,",
  "tika-vin13t:1873_9": "tassa pācittiyaṃ.",
  "tika-vin13t:1873_10": "Dhuraṃ nikkhipitvā pacchā ārocitepi na rakkhati eva.",
  "tika-vin13t:1874_0": "Hāsodaketi aṅgulipatodakena hāso ca udake hāso cāti evamattho veditabbo.",
  "tika-vin13t:1874_1": "Upasampanno upasampannaṃ hasādhippāyo kāyena kāyaṃ āmasati,",
  "tika-vin13t:1874_2": "āpatti pācittiyassa,",
  "tika-vin13t:1874_3": "ko pana vādo upakacchakādīsu ghaṭṭane.",
  "tika-vin13t:1874_4": "Anupasampanne dukkaṭaṃ,",
  "tika-vin13t:1874_5": "tathā bhikkhussa kāyappaṭibaddhāmasane ca nissaggiyena kāyappaṭibaddhāmasane ca.",
  "tika-vin13t:1874_6": "Ettha bhikkhunīpi anupasampannaṭṭhāne ṭhitā.",
  "tika-vin13t:1874_7": "Udake hasanadhammo nāma uparigopphake udake kīḷādhippāyassa nimmujjanaummujjanaplavanādikaṃ.",
  "tika-vin13t:1874_8": "Idha hāso nāma kīḷā vuccati.",
  "tika-vin13t:1875_0": "Nicchubhane vihārāti saṅghikā vihārā nikkaḍḍhaneti attho.",
  "tika-vin13t:1875_1": "Ettha pana yo kuddho hutvā upasampannaṃ hatthādīsu gahetvā vā “nikkhamā”ti vatvā vā yattakāni dvārāni ekena payogena atikkāmeti,",
  "tika-vin13t:1875_2": "tattha dvāragaṇanāya āpattiṃ aggahetvā payogassa ekattā ekā eva gahetabbā.",
  "tika-vin13t:1875_3": "Sace nānāpayogehi atikkāmeti,",
  "tika-vin13t:1875_4": "tattha dvāragaṇanāya gahetabbaṃ.",
  "tika-vin13t:1875_5": "Tassa parikkhāranikkaḍḍhane dukkaṭaṃ,",
  "tika-vin13t:1875_6": "tathā anupasampanne,",
  "tika-vin13t:1875_7": "tassa parikkhāranikkaḍḍhane ca.",
  "tika-vin13t:1875_8": "Alajjiādīsu pana anāpatti.",
  "tika-vin13t:1876_0": "Anupakhajja sayaneti saṅghike vihāre “vuḍḍho”ti vā “gilāno”ti vā “saṅghena dinno”ti vā jānitvā mañcassa",
  "tika-vin13t:1876_1": "vā pīṭhassa vā pavisantassa vā nikkhamantassa vā upacāre seyyaṃ santharitvā vā santharāpetvā vā “yassa",
  "tika-vin13t:1876_2": "sambādho bhavissati,",
  "tika-vin13t:1876_3": "so pakkamissatī”ti adhippāyena abhinisīdantassa ca abhinipajjantassa ca payogagaṇanāya pācittiyaṃ veditabbaṃ.",
  "tika-vin13t:1876_4": "Pācittiyavinicchayo.",
  "tika-vin13t:1877_0": "Pācittiyaniddesavaṇṇanā niṭṭhitā.",
  "tika-vin13t:1878_0": "13. Samaṇakappaniddesavaṇṇanā",
  "tika-vin13t:1879_0": "125.",
  "tika-vin13t:1879_1": "Bhūtānaṃ jātānaṃ nibbattānaṃ gāmo bhūtagāmo.",
  "tika-vin13t:1879_2": "Samārambhoti chedanaphālanapacanādi,",
  "tika-vin13t:1879_3": "tasmiṃ bhūtagāmasamārambhe bhūtagāmasamārambhahetu pācitti hotīti attho.",
  "tika-vin13t:1879_4": "Katakappiyaṃ pana samaṇakappiyaṃ bhaveti sambandho.",
  "tika-vin13t:1879_5": "Samaṇānaṃ kappiyaṃ samaṇakappiyaṃ.",
  "tika-vin13t:1879_6": "Idāni yena kataṃ kappiyaṃ samaṇakappiyaṃ hoti,",
  "tika-vin13t:1879_7": "taṃ dassetuṃ “nakhena vā”tiādimāha.",
  "tika-vin13t:1879_8": "“Anujānāmi,",
  "tika-vin13t:1879_9": "bhikkhave,",
  "tika-vin13t:1879_10": "pañcahi samaṇakappehi phalaṃ paribhuñjituṃ,",
  "tika-vin13t:1879_11": "aggiparijitaṃ satthaparijitaṃ nakhaparijitaṃ abījaṃ nibbaṭṭabījaññeva pañcama”nti hi vuttaṃ.",
  "tika-vin13t:1880_0": "126.",
  "tika-vin13t:1880_1": "Idāni taṃ bhūtagāmaṃ dassetuṃ “samūlā”tiādimāha.",
  "tika-vin13t:1880_2": "Tattha sa-",
  "tika-vin13t:1880_3": "iti so bhūtagāmo nāmāti attho,",
  "tika-vin13t:1880_4": "mūlabījādīhi pañcahi bījehi pabhāvito hotīti vuttaṃ hoti.",
  "tika-vin13t:1880_5": "Tattha mūlabījaṃ nāma haliddisiṅgiverādi.",
  "tika-vin13t:1880_6": "Khandhabījaṃ nāma assattho nigrodhoti evamādi.",
  "tika-vin13t:1880_7": "Aggabījaṃ nāma ajjukaphaṇijjakādi.",
  "tika-vin13t:1880_8": "Phaḷubījaṃ nāma ucchuveḷunaḷādi.",
  "tika-vin13t:1880_9": "“Bījabījaṃ nāma pubbaṇṇaṃ aparaṇṇaṃ,",
  "tika-vin13t:1880_10": "yāni vā panaññānipi atthi bīje jāyanti bīje sañjāyanti,",
  "tika-vin13t:1880_11": "etaṃ bījabījaṃ nāmā”ti vuttaṃ.",
  "tika-vin13t:1880_12": "Idāni “bījagāmabhūtagāmasamārambhā paṭivirato hotī”ti vuttattā dhammānulomena āgataṃ bījagāmasamārambhaṃ dassetuṃ “ārambhe dukkaṭa”ntiādimāha.",
  "tika-vin13t:1880_13": "Tasmā etaṃ paṭhamaṃ “kappiyaṃ karohī”ti bhūtagāmaparimocanaṃ kāretvā bījagāmaparimocanatthaṃ puna kappiyaṃ kāretabbaṃ.",
  "tika-vin13t:1881_0": "127.",
  "tika-vin13t:1881_1": "Nibbaṭṭabījaṃ nāma ambapanasādi.",
  "tika-vin13t:1881_2": "Nobījaṃ nāma taruṇambaphalādi,",
  "tika-vin13t:1881_3": "etaṃ pana sabbaṃ akappiyampi vaṭṭatīti attho.",
  "tika-vin13t:1881_4": "Kaṭāhabaddhabījāni kapitthaphalādīni.",
  "tika-vin13t:1881_5": "Bahiddhā vāpi kārayeti kapālepi kātuṃ vaṭṭati,",
  "tika-vin13t:1881_6": "sace ekābaddhānīti attho.",
  "tika-vin13t:1881_7": "Kaṭāhamuttaṃ pana bhinditvā kāretabbaṃ.",
  "tika-vin13t:1882_0": "128.",
  "tika-vin13t:1882_1": "Bhājane vā bhūmiyaṃ vā ekābaddhesu bījesu ekasmiṃ bīje kappiye kate sabbesveva kataṃ bhaveti attho.",
  "tika-vin13t:1882_2": "Yathā ca bīje,",
  "tika-vin13t:1882_3": "evaṃ rukkhasahassaṃ vā ucchusahassaṃ vā chinditvā ekābaddhe katepi vinicchayo veditabbo.",
  "tika-vin13t:1883_0": "129.",
  "tika-vin13t:1883_1": "Kappiyaṃ katvā nikkhitte bījagāme puna mūlapaṇṇāni sace jāyaruṃ,",
  "tika-vin13t:1883_2": "puna kappiyaṃ kāreyyāti attho.",
  "tika-vin13t:1883_3": "Tadāti mūle ca aṅkure ca jāteti attho.",
  "tika-vin13t:1884_0": "130.",
  "tika-vin13t:1884_1": "Udakasambhavoti udakajāto.",
  "tika-vin13t:1884_2": "Cetiyādīsūti ettha ādi-",
  "tika-vin13t:1884_3": "saddena gehappamukhapākāravedikādīsu nibbattā gahitā.",
  "tika-vin13t:1884_4": "Nibbattadvattipattako bhūtagāmova,",
  "tika-vin13t:1884_5": "anibbattako aggabīje saṅgahaṃ gacchati.",
  "tika-vin13t:1884_6": "Bījampi yāva mūlaṃ vā paṇṇaṃ vā na nikkhamati,",
  "tika-vin13t:1884_7": "tāva bījagāmova,",
  "tika-vin13t:1884_8": "mūle ca nikkhante paṇṇe ca harite jāte bhūtagāmova hotīti attho.",
  "tika-vin13t:1885_0": "131. Makuḷanti aphullaṃ. Ahichattakaṃ nāma rukkhe jātaṃ ahichattakaṃ.",
  "tika-vin13t:1886_0": "132. Allarukkhe gaṇhatoti sambandho. Tatthāti allarukkhe chindato vāpīti sambandho.",
  "tika-vin13t:1887_0": "134.",
  "tika-vin13t:1887_1": "“Imaṃ rukkhaṃ,",
  "tika-vin13t:1887_2": "imaṃ lataṃ,",
  "tika-vin13t:1887_3": "imaṃ kandaṃ chinda,",
  "tika-vin13t:1887_4": "bhindā”tiādinā nayena niyametvā bhāsituṃ na vaṭṭati. “Idaṃ,",
  "tika-vin13t:1887_5": "eta”nti avatvā kevalaṃ “rukkhaṃ chindā”tiādinā nayena vattuṃ vaṭṭatīti.",
  "tika-vin13t:1887_6": "Samaṇakappavinicchayo.",
  "tika-vin13t:1888_0": "Samaṇakappaniddesavaṇṇanā niṭṭhitā.",
  "tika-vin13t:1889_0": "14. Bhūminiddesavaṇṇanā",
  "tika-vin13t:1890_0": "136.",
  "tika-vin13t:1890_1": "Idāni “anujānāmi,",
  "tika-vin13t:1890_2": "bhikkhave,",
  "tika-vin13t:1890_3": "catasso kappiyabhūmiyo ussāvanantikaṃ gonisādikaṃ gahapatiṃ sammuti”nti evaṃ vuttā catasso kappiyabhūmiyo dassetuṃ “sammutussāvanantā cā”tiādimāha.",
  "tika-vin13t:1890_4": "Yāsūti kappiyabhūmīsu.",
  "tika-vin13t:1891_0": "137.",
  "tika-vin13t:1891_1": "Idāni yattha kappiyakuṭi icchitabbā,",
  "tika-vin13t:1891_2": "taṃ dassetuṃ “vāsatthāyā”tiādimāha.",
  "tika-vin13t:1891_3": "Vāsatthāyāti iminā koṭṭhāgārabhattasālācetiyagharasammuñjanīmāḷakādi yaṃ yaṃ aññampi vāsatthāya karīyati,",
  "tika-vin13t:1891_4": "tattha tattha kappiyakuṭikaraṇakiccaṃ natthīti dīpitaṃ hoti.",
  "tika-vin13t:1891_5": "Bhojanasālā pana senāsanameva,",
  "tika-vin13t:1891_6": "tasmā tattha kātabbā evāti vadanti.",
  "tika-vin13t:1891_7": "Saṅghikevekasantaketi ettha ekasantako upasampannasantakova veditabbo.",
  "tika-vin13t:1892_0": "138.",
  "tika-vin13t:1892_1": "Idāni kattabbākāraṃ dassetuṃ “gehe”tiādimāha.",
  "tika-vin13t:1892_2": "Tattha saṅghassa vā ekassa vā gehe vihāre kariyamāne evaṃ īrayaṃ “kappiyakuṭiṃ karoma,",
  "tika-vin13t:1892_3": "kappiyakuṭiṃ karomā”ti vā “kappiyakuṭi kappiyakuṭī”ti vā vadanto paṭhamiṭṭhakatthambhādiṃ ṭhapeyya,",
  "tika-vin13t:1892_4": "evaṃ katā ussāvanantikā nāma,",
  "tika-vin13t:1892_5": "evaṃ udāharitavacanantikāti attho.",
  "tika-vin13t:1893_0": "139.",
  "tika-vin13t:1893_1": "Yebhuyyena vā aparikkhitto,",
  "tika-vin13t:1893_2": "sakalopi vā aparikkhitto ārāmo “gonisādī”ti vuccatīti sambandho.",
  "tika-vin13t:1893_3": "Ettha pana senāsanesu parikkhittesupi ārāme aparikkhitte kappiyakuṭikaraṇakiccaṃ natthi.",
  "tika-vin13t:1893_4": "Sammutiṃ karontehi kataṃ pariyositaṃ “imaṃ vihāraṃ aḍḍhayogaṃ pāsādaṃ hammiyaṃ guhaṃ tiṇakuṭikaṃ maṇḍapa”nti",
  "tika-vin13t:1893_5": "tesaṃ nāmaṃ gahetvā tassā kuṭiyā hatthapāse vā ṭhatvā,",
  "tika-vin13t:1893_6": "tassā anto vā pavisitvā vuttanayeneva ñattidutiyakammavācāya sammannitabbaṃ.",
  "tika-vin13t:1894_0": "140.",
  "tika-vin13t:1894_1": "“Bhikkhuṃ ṭhapetvā aññehī”ti vacanato sesasahadhammikehipi devamanussehipi aññehi kappiyakuṭiyā atthāya",
  "tika-vin13t:1894_2": "dinno vā tesaṃ santako vā geho “gahapatī”ti mato ñātoti attho,",
  "tika-vin13t:1894_3": "saṅghasantakañca bhikkhusantakañca ṭhapetvā sabbesaṃ geho gahapatīti adhippāyo.",
  "tika-vin13t:1895_0": "141.",
  "tika-vin13t:1895_1": "Sappiādīhi missitanti sappiādīhi pañcahi ca haliddisiṅgiverādiyāvajīvikena cāti attho.",
  "tika-vin13t:1895_2": "Vajeyya antovutthattanti ettha yāvakālikayāmakālikasaṅkhātaṃ purimakālikadvayaṃ saṅghikaṃ vā bhikkhussa",
  "tika-vin13t:1895_3": "vā bhikkhuniyā vā santakaṃ sayaṃ kappiyakuṭiyā vutthampi itarehi akappiyakuṭiyā vutthehi missitaṃ antovutthabhāvaṃ",
  "tika-vin13t:1895_4": "āgaccheyyāti attho.",
  "tika-vin13t:1896_0": "142. Tehevāti akappiyakuṭiyaṃ vutthasappitelādīhi. Sāmapākatanti sāmaṃpakkabhāvaṃ gacchatīti attho.",
  "tika-vin13t:1897_0": "143- 4.",
  "tika-vin13t:1897_1": "Imā pana kappiyakuṭiyo yadā jahitavatthukā honti,",
  "tika-vin13t:1897_2": "taṃ dassetuṃ “ussāvanantikā”tiādimāha.",
  "tika-vin13t:1897_3": "Sace thambhe vā bhittipāde vā parivattenti,",
  "tika-vin13t:1897_4": "yo yo ṭhito,",
  "tika-vin13t:1897_5": "tattha tattha patiṭṭhāti,",
  "tika-vin13t:1897_6": "etenupāyena sabbesu parivattesupi na vijahitavatthukāva hotīti attho.",
  "tika-vin13t:1897_7": "Parikkhitte gonisādi vijahitavatthukā.",
  "tika-vin13t:1897_8": "Sesā chadanavibbhamāti chadanavināsā jahitavatthukā hontīti adhippāyo.",
  "tika-vin13t:1897_9": "Bhūmivinicchayo.",
  "tika-vin13t:1898_0": "Bhūminiddesavaṇṇanā niṭṭhitā.",
  "tika-vin13t:1899_0": "15. Upajjhācariyavattaniddesavaṇṇanā",
  "tika-vin13t:1900_0": "145.",
  "tika-vin13t:1900_1": "Upajjhācariyeti ettha ācariyo nāma nissayācariyo pabbajjācariyo upasampadācariyo dhammācariyoti catubbidho.",
  "tika-vin13t:1900_2": "Etesu hi nissayantevāsikena yāva ācariyaṃ nissāya vasati,",
  "tika-vin13t:1900_3": "tāva sabbamācariyavattaṃ kātabbaṃ.",
  "tika-vin13t:1900_4": "Pabbajjāupasampadādhammantevāsikehi pana nissayamuttakehipi ādito paṭṭhāya yāva cīvararajanaṃ,",
  "tika-vin13t:1900_5": "tāva vattaṃ kātabbaṃ.",
  "tika-vin13t:1900_6": "Anāpucchitvā pattadānādimhi pana etesaṃ anāpatti.",
  "tika-vin13t:1900_7": "Etesu ca pabbajjantevāsiko ca upasampadantevāsiko ca ācariyassa yāvajīvaṃ bhāro,",
  "tika-vin13t:1900_8": "nissayantevāsiko ca dhammantevāsiko ca yāva samīpe vasati, tāvadeva.",
  "tika-vin13t:1900_9": "Suṭṭhu piyasīlo supesalo,",
  "tika-vin13t:1900_10": "sikkhākāmoti attho.",
  "tika-vin13t:1900_11": "Dantakaṭṭhaṃ dentena ekaṃsaṃ uttarāsaṅgaṃ karitvā mahantaṃ majjhimaṃ khuddakanti tīṇi dantakaṭṭhāni upanetabbāni.",
  "tika-vin13t:1900_12": "Tesu yaṃ tīṇi divasāni gaṇhāti,",
  "tika-vin13t:1900_13": "taṃ sallakkhetvā catutthadivasato paṭṭhāya tādisaṃyeva sammā ubhohi hatthehi dātabbaṃ.",
  "tika-vin13t:1900_14": "Sace yaṃ vā taṃ vā gaṇhāti,",
  "tika-vin13t:1900_15": "yathāladdhaṃ upanetabbaṃ.",
  "tika-vin13t:1900_16": "Toyanti sītañca uṇhañca udakaṃ upanetvā yaṃ tīṇi divasāni vaḷañjeti,",
  "tika-vin13t:1900_17": "catutthadivasato paṭṭhāya tādisaṃ upanetabbaṃ.",
  "tika-vin13t:1900_18": "Sace dvepi vaḷañjeti,",
  "tika-vin13t:1900_19": "duvidhampi upanetabbaṃ.",
  "tika-vin13t:1900_20": "Sace yāgu hoti,",
  "tika-vin13t:1900_21": "bhājanaṃ dhovitvā upanetabbaṃ.",
  "tika-vin13t:1901_0": "146.",
  "tika-vin13t:1901_1": "Patte vattaṃ careti “yāguṃ pītassa udakaṃ datvā bhājanaṃ paṭiggahetvā nīcaṃ katvā sādhukaṃ aparighaṃsantena",
  "tika-vin13t:1901_2": "dhovitvā paṭisāmetabba”nti vuttaṃ patte vattaṃ careti attho.",
  "tika-vin13t:1901_3": "Gāmappavese vattaṃ careti evaṃ sabbattha.",
  "tika-vin13t:1901_4": "“Sace upajjhāyo vā ācariyo vā gāmaṃ pavisitukāmo hoti,",
  "tika-vin13t:1901_5": "nivāsanaṃ dātabbaṃ,",
  "tika-vin13t:1901_6": "paṭinivāsanaṃ paṭiggahetabbaṃ,",
  "tika-vin13t:1901_7": "kāyabandhanaṃ dātabbaṃ,",
  "tika-vin13t:1901_8": "saguṇaṃ katvā saṅghāṭiyo dātabbā,",
  "tika-vin13t:1901_9": "dhovitvā patto sodako dātabbo”ti idaṃ gāmappavesane vattaṃ nāma.",
  "tika-vin13t:1901_10": "“Sace upajjhāyo vā ācariyo vā pacchāsamaṇaṃ ākaṅkhati,",
  "tika-vin13t:1901_11": "timaṇḍalaṃ paṭicchādentena parimaṇḍalaṃ nivāsetvā kāyabandhanaṃ bandhitvā saguṇaṃ katvā saṅghāṭiyo pārupitvā",
  "tika-vin13t:1901_12": "gaṇṭhikaṃ paṭimuñcitvā dhovitvā pattaṃ gahetvā upajjhāyassa vā ācariyassa vā pacchāsamaṇena hotabba”ntiādinā",
  "tika-vin13t:1901_13": "nayena vuttaṃ gamane vattaṃ nāma.",
  "tika-vin13t:1901_14": "“Nivattantena paṭhamataraṃ āgantvā āsanaṃ paññāpetabba”ntiādinā nayena vuttaṃ āgame vattaṃ nāma.",
  "tika-vin13t:1901_15": "“Upajjhāyamhi vuṭṭhite āsanaṃ uddharitabbaṃ,",
  "tika-vin13t:1901_16": "pādodakaṃ pādapīṭhaṃ pādakathalikaṃ paṭisāmetabba”nti evaṃ vuttaṃ āsanādīsu vattaṃ nāma.",
  "tika-vin13t:1901_17": "Upāhanāya vattaṃ nāma “upāhanā puñchitabbā,",
  "tika-vin13t:1901_18": "upāhanā puñchantena paṭhamaṃ sukkhena coḷakena puñchitabbā,",
  "tika-vin13t:1901_19": "pacchā allenā”tiādinā vuttaṃ.",
  "tika-vin13t:1901_20": "Cīvare vattaṃ nāma “sace cīvaraṃ sinnaṃ hoti,",
  "tika-vin13t:1901_21": "muhuttaṃ uṇhe otāpetabbaṃ,",
  "tika-vin13t:1901_22": "na ca uṇhe cīvaraṃ nidahitabba”ntiādinā vuttaṃ.",
  "tika-vin13t:1902_0": "147.",
  "tika-vin13t:1902_1": "Paribhojanīyapānīya-",
  "tika-vin13t:1902_2": "vaccappassāvaṭhānisūti ettha sace pānīyaṃ na hoti,",
  "tika-vin13t:1902_3": "pānīyaṃ upaṭṭhāpetabbaṃ.",
  "tika-vin13t:1902_4": "Sace paribhojanīyaṃ na hoti,",
  "tika-vin13t:1902_5": "paribhojanīyaṃ upaṭṭhāpetabbaṃ.",
  "tika-vin13t:1902_6": "Sace vaccakuṭi uklāpā hoti,",
  "tika-vin13t:1902_7": "vaccakuṭi sammajjitabbā.",
  "tika-vin13t:1902_8": "Tathā passāvaṭṭhāne evaṃ vattaṃ caritabbanti attho.",
  "tika-vin13t:1902_9": "“Vihāraṃ sodhentena paṭhamaṃ pattacīvaraṃ nīharitvā ekamantaṃ nikkhipitabba”ntiādinā nayena vuttaṃ vihārasodhane vattaṃ nāma.",
  "tika-vin13t:1902_10": "“Bhūmattharaṇaṃ otāpetvā sodhetvā papphoṭetvā atiharitvā yathāpaññattaṃ paññāpetabba”ntiādinā vuttaṃ puna paññāpane vattaṃ nāma.",
  "tika-vin13t:1903_0": "148.",
  "tika-vin13t:1903_1": "Idāni vihāraṃ sodhentena evaṃ sodhetabbanti taṃ dassetuṃ “na papphoṭeyyā”tiādimāha.",
  "tika-vin13t:1903_2": "Tassattho –",
  "tika-vin13t:1903_3": "vihāraṃ sodhento bhikkhu bhūmattharaṇādisayanāsanaṃ paṭivāte vā paṅgaṇe vā pānīyasāmantā vā na papphoṭeyyāti.",
  "tika-vin13t:1903_4": "Paṅgaṇeti bahūnaṃ sannipāte ṭhāne.",
  "tika-vin13t:1904_0": "149.",
  "tika-vin13t:1904_1": "Nhāneti “sace upajjhāyo nahāyitukāmo hoti,",
  "tika-vin13t:1904_2": "nahānaṃ paṭiyādetabbaṃ.",
  "tika-vin13t:1904_3": "Sace sītena attho hoti,",
  "tika-vin13t:1904_4": "sītaṃ paṭiyādetabba”ntiādinā vuttaṃ nahāne vattaṃ nāma,",
  "tika-vin13t:1904_5": "“upajjhāyassa gattato udakaṃ sammajjitabbaṃ,",
  "tika-vin13t:1904_6": "nivāsanaṃ dātabba”ntiādinā vuttaṃ nahātassa kātabbaṃ nāma.",
  "tika-vin13t:1904_7": "Raṅgapāketi “sace upajjhāyassa ācariyassa rajanaṃ pacitabbaṃ hoti,",
  "tika-vin13t:1904_8": "saddhivihārikena antevāsikena pacitabba”nti vuttaṃ.",
  "tika-vin13t:1904_9": "Dhovaneti “sace upajjhāyassa ācariyassa cīvaraṃ dhovitabbaṃ hoti,",
  "tika-vin13t:1904_10": "saddhivihārikena antevāsikena dhovitabbaṃ,",
  "tika-vin13t:1904_11": "ussukkaṃ vā kātabba”nti vuttaṃ.",
  "tika-vin13t:1904_12": "Sibbaneti “sace upajjhāyena ācariyena cīvaraṃ kātabbaṃ hoti,",
  "tika-vin13t:1904_13": "saddhivihārikena antevāsikena kātabba”nti vuttaṃ.",
  "tika-vin13t:1904_14": "Cīvare theve ṭhite rajanto na vaje na pakkameyyāti attho.",
  "tika-vin13t:1904_15": "“Cīvaraṃ rajantena sādhukaṃ samparivattakaṃ samparivattakaṃ rajitabbaṃ,",
  "tika-vin13t:1904_16": "na ca acchinne theve pakkamitabba”nti hi vuttaṃ.",
  "tika-vin13t:1905_0": "150.",
  "tika-vin13t:1905_1": "Ekaccassāti ācariyupajjhāyānaṃ visabhāgassa anatthakāmassa veripuggalassa.",
  "tika-vin13t:1905_2": "Anāpucchāti ācariyupajjhāyānaṃ anārocetvā.",
  "tika-vin13t:1905_3": "Kiñcananti yaṃ kiñci.",
  "tika-vin13t:1906_0": "151- 2.",
  "tika-vin13t:1906_1": "Tassāti ekaccassa.",
  "tika-vin13t:1906_2": "Ninnetunti nīharituṃ.",
  "tika-vin13t:1906_3": "Kiccayaṃ parikammaṃ vāti veyyāvaccaṃ vā piṭṭhiparikammādiparikammaṃ vā attanā tassa kātuṃ vā tena attano kārāpetuṃ vāti evamattho veditabbo.",
  "tika-vin13t:1907_0": "153.",
  "tika-vin13t:1907_1": "Sace ācariyupajjhāyā aññattha gatā honti,",
  "tika-vin13t:1907_2": "pariveṇaṃ gantvā apassantehi gāmaṃ pavisituṃ vaṭṭati.",
  "tika-vin13t:1907_3": "Gāmaṃ pavisanto sace passati,",
  "tika-vin13t:1907_4": "āpucchitabbamevāti vadanti.",
  "tika-vin13t:1907_5": "“Upajjhāyaṃ anāpucchā na disā pakkamitabbā”ti hi vuttaṃ.",
  "tika-vin13t:1907_6": "Attano kiccayaṃ nāma antovihārepi attano pattapacanacīvarakammakesacchedanādi.",
  "tika-vin13t:1908_0": "154.",
  "tika-vin13t:1908_1": "Saṅghāyattakammāni nāma parivāsamānattaabbhānatajjanīyaniyassapabbājanīyapaṭisāraṇīyaukkhepanādayo.",
  "tika-vin13t:1909_0": "155.",
  "tika-vin13t:1909_1": "Vuṭṭhānaṃ nesamāgameti “sace upajjhāyo vā ācariyo vā gilāno hoti,",
  "tika-vin13t:1909_2": "yāvajīvaṃ upaṭṭhātabbo,",
  "tika-vin13t:1909_3": "vuṭṭhānamassa āgametabba”nti hi vuttaṃ.",
  "tika-vin13t:1909_4": "Upajjhācariyavattavinicchayo.",
  "tika-vin13t:1910_0": "Upajjhācariyavattaniddesavaṇṇanā niṭṭhitā.",
  "tika-vin13t:1911_0": "16. Vaccappassāvaṭṭhānikaniddesavaṇṇanā",
  "tika-vin13t:1912_0": "156.",
  "tika-vin13t:1912_1": "Yathāvuḍḍhaṃ na kareyya vaccanti sambandho.",
  "tika-vin13t:1912_2": "Yathānupubbiyā labbhatīti sambandho.",
  "tika-vin13t:1912_3": "Imesu pana tīsu ṭhānesu yo yo paṭhamaṃ āgacchati vuḍḍho vā navo vā,",
  "tika-vin13t:1912_4": "so so āgatapaṭipāṭiyā kātuñca nahāyituñca labbhatīti adhippāyo.",
  "tika-vin13t:1913_0": "157.",
  "tika-vin13t:1913_1": "Ubbhajitvāti nivāsanaṃ dūratova ukkhipitvā no paviseyya.",
  "tika-vin13t:1913_2": "Sahasā ca no paviseyyāti sambandho.",
  "tika-vin13t:1913_3": "“Bahi ṭhitena ukkāsitabba”nti ca “sādhukaṃ ataramānena vaccakuṭi pavisitabbā”ti ca vuttattā ukkāsitvāva ataramāno paviseyyāti attho.",
  "tika-vin13t:1913_4": "“Na ubbhajitvā pavisitabbā,",
  "tika-vin13t:1913_5": "vaccapādukāya ṭhitena ubbhajitabba”nti vacanato “ubbhajeyya pādukāsveva saṇṭhito”ti vuttaṃ.",
  "tika-vin13t:1914_0": "158. Na kareyya ubhayaṃ na kareyyubhayaṃ.",
  "tika-vin13t:1915_0": "159.",
  "tika-vin13t:1915_1": "Kūpeti vaccakūpe.",
  "tika-vin13t:1915_2": "Kaṭṭhanti avalekhanakaṭṭhaṃ.",
  "tika-vin13t:1915_3": "Passāvadoṇiyā kheḷaṃ na kātabbanti attho.",
  "tika-vin13t:1915_4": "Nāvalekheyya pharusenāti phālitakaṭṭhena vā kharena vā gaṇṭhikena vā kaṇṭakena vā susirena vā pūtinā vā nāvalekhitabbanti attho.",
  "tika-vin13t:1915_5": "Uhatañcāpīti gūthamakkhitampi dhovaye attanā vā parena vā katanti adhippāyo.",
  "tika-vin13t:1916_0": "160.",
  "tika-vin13t:1916_1": "Ubbhajitvā na nikkhameti ettha “vaccapādukāya ṭhitena paṭicchādetabba”nti hi vuttaṃ,",
  "tika-vin13t:1916_2": "puna “ācamanapādukāyaṃ ṭhitena ubbhajitabba”nti ca vuttaṃ.",
  "tika-vin13t:1916_3": "“Capu capū”ti saddaṃ katvā nācameyyāti attho.",
  "tika-vin13t:1916_4": "Vaccappassāvaṭṭhānikavinicchayo.",
  "tika-vin13t:1917_0": "Vaccappassāvaṭṭhānikaniddesavaṇṇanā niṭṭhitā.",
  "tika-vin13t:1918_0": "17. Āpucchakaraṇaniddesavaṇṇanā",
  "tika-vin13t:1919_0": "161. Therenāti saṅghattherena.",
  "tika-vin13t:1920_0": "162.",
  "tika-vin13t:1920_1": "Tattha tattha sannipatitānaṃ sabbesaṃ vuḍḍho vuḍḍhataro,",
  "tika-vin13t:1920_2": "tasmiṃ vuḍḍhatarāgame puna āpucchanaṃ natthi.",
  "tika-vin13t:1920_3": "Bhattagge cānumodatoti ettha dānapatinā yācitena daharena vuḍḍhena anāpucchitvā kathetuṃ vaṭṭatīti vadanti.",
  "tika-vin13t:1921_0": "163.",
  "tika-vin13t:1921_1": "Ekavihāraketi ekovarake vuḍḍhena vasanto anāpucchā na sajjhāyeyyāti attho.",
  "tika-vin13t:1921_2": "Uddesaṃ paripucchañca no dadeti uddesaṃ vā paripucchaṃ vā no dadeyya.",
  "tika-vin13t:1922_0": "164.",
  "tika-vin13t:1922_1": "Na vivareyya na thakeyya cāti sambandho.",
  "tika-vin13t:1922_2": "Dvāraṃ nāma mahāvaḷañjaṃ,",
  "tika-vin13t:1922_3": "tattha āpucchanakiccaṃ natthi.",
  "tika-vin13t:1923_0": "165.",
  "tika-vin13t:1923_1": "Vuḍḍhena caṅkame caṅkamantopi yena vuḍḍho,",
  "tika-vin13t:1923_2": "tena parivattayeti sambandho.",
  "tika-vin13t:1923_3": "Āpucchakaraṇavinicchayo.",
  "tika-vin13t:1924_0": "Āpucchakaraṇaniddesavaṇṇanā niṭṭhitā.",
  "tika-vin13t:1925_0": "18. Nagganiddesavaṇṇanā",
  "tika-vin13t:1926_0": "166.",
  "tika-vin13t:1926_1": "“Na tveva naggena āgantabbaṃ,",
  "tika-vin13t:1926_2": "yo āgaccheyya,",
  "tika-vin13t:1926_3": "āpatti dukkaṭassā”ti vuttattā “naggo maggaṃ na vaje”ti vuttaṃ.",
  "tika-vin13t:1927_0": "167.",
  "tika-vin13t:1927_1": "Paṭicchādisūti “tena kho pana samayena bhikkhū jantāgharepi udakepi parikammaṃ kātuṃ kukkuccāyanti.",
  "tika-vin13t:1927_2": "Anujānāmi,",
  "tika-vin13t:1927_3": "bhikkhave,",
  "tika-vin13t:1927_4": "tisso paṭicchādiyo jantāgharappaṭicchādiṃ udakappaṭicchādiṃ vatthappaṭicchādi”nti evaṃ vuttāsu tīsu paṭicchādīsūti attho.",
  "tika-vin13t:1927_5": "Duveti etāsu tīsu paṭicchādīsu udakajantāgharappaṭicchādiyo parikamme kappantīti adhippāyo.",
  "tika-vin13t:1927_6": "Vatthacchādīti vatthappaṭicchādi.",
  "tika-vin13t:1927_7": "Sabbatthāti khādanīyasāyanīyādīsu sabbakammesu kappiyāti attho.",
  "tika-vin13t:1927_8": "Naggavinicchayo.",
  "tika-vin13t:1928_0": "Nagganiddesavaṇṇanā niṭṭhitā.",
  "tika-vin13t:1929_0": "19. Nhānakappaniddesavaṇṇanā",
  "tika-vin13t:1930_0": "168. Puratoti therānaṃ purato upari vā na ca nhāyeyyāti attho.",
  "tika-vin13t:1931_0": "169- 171.",
  "tika-vin13t:1931_1": "Kuṭṭatthambhataruṭṭāneti ettha kuṭṭe vā thambhe vā tarumhi vā aṭṭānaphalake vā kāyaṃ na ghaṃsayeti attho.",
  "tika-vin13t:1931_2": "Gandhabbahattho nāma makkaṭahatthasadiso dāruādimayo.",
  "tika-vin13t:1931_3": "Kuruvindakasuttiyāti kuruvindasuttiyā.",
  "tika-vin13t:1931_4": "Mallakena vā aññamaññaṃ vā.",
  "tika-vin13t:1931_5": "“Na bhikkhave viggayha parikammaṃ kārāpetabbaṃ.",
  "tika-vin13t:1931_6": "Yo kārāpeyya,",
  "tika-vin13t:1931_7": "āpatti dukkaṭassā”ti evaṃ vuttaṃ viggahaparikammaṃ sandhāya “aññamaññaṃ vā”ti vuttaṃ.",
  "tika-vin13t:1932_0": "Idāni kappiyāni dassetuṃ “kapāliṭṭhakakhaṇḍānī”tiādimāha.",
  "tika-vin13t:1932_1": "Sabbesaṃ vaṭṭatīti sambandho.",
  "tika-vin13t:1932_2": "Gilānassapi agilānassapi imāni kapāliṭṭhakakhaṇḍādīni kāyaghaṃsane vaṭṭanti.",
  "tika-vin13t:1932_3": "Puthupāṇīti hatthaparikammaṃ vuccati.",
  "tika-vin13t:1932_4": "Tasmā sabbesaṃ hatthena piṭṭhiparikammaṃ kātuṃ vaṭṭati.",
  "tika-vin13t:1932_5": "Akatamallakaṃ nāma ekadāṭhimaṃ paricchinditvā kataṃ.",
  "tika-vin13t:1932_6": "Pāsāṇādayo pādaghaṃsane eva kappiyā.",
  "tika-vin13t:1932_7": "Nhānakappavinicchayo.",
  "tika-vin13t:1933_0": "Nhānakappaniddesavaṇṇanā niṭṭhitā.",
  "tika-vin13t:1934_0": "20. Avandiyaniddesavaṇṇanā",
  "tika-vin13t:1935_0": "172.",
  "tika-vin13t:1935_1": "“Nānāsaṃvāsako vuḍḍhataro adhammavādī avandiyo”ti evaṃ vuttattā laddhinānāsaṃvāsako idha nānāsaṃvāsako.",
  "tika-vin13t:1935_2": "Pārivāsiyamūlāyapaṭikassanārahamānattārahamānattacāriabbhānārahā garukaṭṭhāti idha gahitā.",
  "tika-vin13t:1935_3": "Ime pana aññamaññaṃ yathāvuḍḍhaṃ vandanādīni labhanti,",
  "tika-vin13t:1935_4": "pakatattena avandanīyāti adhippāyo.",
  "tika-vin13t:1935_5": "Avandanīyavinicchayo.",
  "tika-vin13t:1936_0": "Avandiyaniddesavaṇṇanā niṭṭhitā.",
  "tika-vin13t:1937_0": "21. Cammaniddesavaṇṇanā",
  "tika-vin13t:1938_0": "173.",
  "tika-vin13t:1938_1": "Idāni “anujānāmi,",
  "tika-vin13t:1938_2": "bhikkhave,",
  "tika-vin13t:1938_3": "sabbapaccantimesu janapadesu cammāni attharaṇāni eḷakacammaṃ ajacammaṃ migacamma”nti evaṃ vuttacammāni dassetuṃ “migājeḷakacammānī”tiādimāha.",
  "tika-vin13t:1938_4": "Paribhuñjitunti mañcādīsu yattha katthaci attharitvā nipajjituṃ vā nisīdituṃ vā vaṭṭantīti attho.",
  "tika-vin13t:1938_5": "Rohiteṇīpasadā ca kuruṅgā ca ca-",
  "tika-vin13t:1938_6": "saddena aññepi vāḷamigā migamātukādayopi migajātikā evāti adhippāyo.",
  "tika-vin13t:1939_0": "174. Anuññātattayā aññanti –",
  "tika-vin13t:1940_0": "“Makkaṭo kāḷasīho ca, sarabho kadalīmigo;",
  "tika-vin13t:1941_0": "Ye ca vāḷamigā keci, tesaṃ cammaṃ na vaṭṭatī”ti. –",
  "tika-vin13t:1942_0": "Ettha vāḷamigaggahaṇena vuttāvasesā antamaso gomahiṃsādayo gahitāti veditabbā.",
  "tika-vin13t:1942_1": "Thavikāti upāhanakosakasatthakosakakuñcikakosakāti veditabbā,",
  "tika-vin13t:1942_2": "na pattatthavikādayo.",
  "tika-vin13t:1942_3": "Cammavinicchayo.",
  "tika-vin13t:1943_0": "Cammaniddesavaṇṇanā niṭṭhitā.",
  "tika-vin13t:1944_0": "22. Upāhananiddesavaṇṇanā",
  "tika-vin13t:1945_0": "175.",
  "tika-vin13t:1945_1": "Guṇaṅguṇūpāhanāti catupaṭalato paṭṭhāya vuccati,",
  "tika-vin13t:1945_2": "na ekadvitipaṭalato paṭṭhāya “anujānāmi,",
  "tika-vin13t:1945_3": "bhikkhave,",
  "tika-vin13t:1945_4": "ekapalāsikaṃ upāhanaṃ,",
  "tika-vin13t:1945_5": "na bhikkhave diguṇā upāhanā dhāretabbā,",
  "tika-vin13t:1945_6": "na tiguṇā upāhanā dhāretabbā,",
  "tika-vin13t:1945_7": "na guṇaṅguṇūpāhanā dhāretabbā,",
  "tika-vin13t:1945_8": "yo dhāreyya,",
  "tika-vin13t:1945_9": "āpatti dukkaṭassā”ti vuttattā.",
  "tika-vin13t:1945_10": "“Anujānāmi,",
  "tika-vin13t:1945_11": "bhikkhave,",
  "tika-vin13t:1945_12": "omukkaṃ guṇaṅguṇūpāhanaṃ,",
  "tika-vin13t:1945_13": "na bhikkhave navā guṇaṅguṇūpāhanā dhāretabbā,",
  "tika-vin13t:1945_14": "yo dhāreyya,",
  "tika-vin13t:1945_15": "āpatti dukkaṭassā”ti vuttattā “navā”ti vuttaṃ.",
  "tika-vin13t:1945_16": "Sabbatthāpi majjhimadese gilānopi navaṃ guṇaṅguṇūpāhanaṃ na labhati,",
  "tika-vin13t:1945_17": "ekavārampi aññehi paribhuttaṃ omukkaupāhanasaṅkhātaṃ labhati,",
  "tika-vin13t:1945_18": "paccantimesu janapadesu gilāno navampi labhatīti veditabbaṃ “anujānāmi,",
  "tika-vin13t:1945_19": "bhikkhave,",
  "tika-vin13t:1945_20": "sabbapaccantimesu janapadesu guṇaṅguṇūpāhana”nti avisesena vuttattā.",
  "tika-vin13t:1946_0": "Sabbassāti gilānassāpi agilānassāpīti attho.",
  "tika-vin13t:1946_1": "Majjhimadesepi paccantimadesepi ārāme ārāmūpacāre gilānassāpi agilānassāpi “anujānāmi,",
  "tika-vin13t:1946_2": "bhikkhave,",
  "tika-vin13t:1946_3": "ajjhārāme upāhanaṃ dhāretu”nti vuttattā kappiyanti attho.",
  "tika-vin13t:1946_4": "Sabbatthāti ārāmepi gāmepi.",
  "tika-vin13t:1946_5": "Akallakassāti gilānassa.",
  "tika-vin13t:1946_6": "Ettha pana majjhimadese gilānassa guṇaṅguṇūpāhanā paribhuttāva ārāmepi gāmepi vaṭṭati,",
  "tika-vin13t:1946_7": "paccantimadese aparibhuttāpi.",
  "tika-vin13t:1946_8": "Majjhimadesepi paccantimadesepi bhagavatā gilānasseva upāhanā anuññātā “anujānāmi,",
  "tika-vin13t:1946_9": "bhikkhave,",
  "tika-vin13t:1946_10": "yassa pādā vā dukkhā,",
  "tika-vin13t:1946_11": "pādā vā phalitā,",
  "tika-vin13t:1946_12": "pādakhilo vā ābādho,",
  "tika-vin13t:1946_13": "upāhanaṃ dhāretu”nti ca “anujānāmi,",
  "tika-vin13t:1946_14": "bhikkhave,",
  "tika-vin13t:1946_15": "gilānena bhikkhunā saupāhanena gāmaṃ pavisitu”nti vuttattā ca.",
  "tika-vin13t:1946_16": "Majjhimadese ca gilāno navaṃ guṇaṅguṇūpāhanaṃ dhāretuṃ yadi labhati,",
  "tika-vin13t:1946_17": "kathaṃ padesapaññatti hotīti?",
  "tika-vin13t:1946_18": "Sabbattha pana bhagavatā gilānasseva upāhanā anuññātā,",
  "tika-vin13t:1946_19": "tasmā majjhimadese gilāno navaṃ guṇaṅguṇūpāhanaṃ labhatīti gahetabbanti vadanti.",
  "tika-vin13t:1947_0": "176- 9.",
  "tika-vin13t:1947_1": "Sabbāva nīlakā sabbanīlakā.",
  "tika-vin13t:1947_2": "Esa nayo sabbattha odātakādīsupi.",
  "tika-vin13t:1947_3": "Odātaṃ pana neva pāḷiyaṃ,",
  "tika-vin13t:1947_4": "na aṭṭhakathāyaṃ paṭikkhittaṃ,",
  "tika-vin13t:1947_5": "anulomavasena pana idha paṭikkhittanti veditabbaṃ.",
  "tika-vin13t:1947_6": "Mahāraṅgarattā satapadipiṭṭhivaṇṇā.",
  "tika-vin13t:1947_7": "Mahānāmaraṅgarattā mandarattā.",
  "tika-vin13t:1947_8": "Mañjeṭṭhikā kaṇaverapupphavaṇṇā.",
  "tika-vin13t:1947_9": "Pupphalatādīhi vicittā citrā.",
  "tika-vin13t:1947_10": "Nīlapītādivaddhikāti ettha ādi-",
  "tika-vin13t:1947_11": "saddena odātalohitamañjeṭṭhikamahāraṅgamahānāmaraṅgarattādivasena vaddhikā gahitā.",
  "tika-vin13t:1947_12": "Sīhabyagghuddājinadīpīnaṃ cammehi cāti sambandho.",
  "tika-vin13t:1947_13": "Kocīti gilānopi agilānopi.",
  "tika-vin13t:1948_0": "180.",
  "tika-vin13t:1948_1": "Sakalaṃ vā ekadesakaṃ vā rajanaṃ coḷena puñchitvā vaḷañjeyyāti attho.",
  "tika-vin13t:1948_2": "Khallakādikaṃ pana sabbaṃ hāritvā vaḷañjetabbaṃ.",
  "tika-vin13t:1948_3": "Upāhanavinicchayo.",
  "tika-vin13t:1949_0": "Upāhananiddesavaṇṇanā niṭṭhitā.",
  "tika-vin13t:1950_0": "23. Anolokiyaniddesavaṇṇanā",
  "tika-vin13t:1951_0": "181.",
  "tika-vin13t:1951_1": "Itthiyāti tadahujātāyapi dārikāya.",
  "tika-vin13t:1951_2": "Ādāse vā udakapatte vā attano mukhaṃ avalokeyya,",
  "tika-vin13t:1951_3": "assa dukkaṭanti sambandho.",
  "tika-vin13t:1951_4": "“Anujānāmi,",
  "tika-vin13t:1951_5": "bhikkhave,",
  "tika-vin13t:1951_6": "ābādhapaccayā ādāse vā udakapatte vā mukhanimittaṃ oloketu”nti vuttattāvaṇādīni vā “jiṇṇo nu khomhi,",
  "tika-vin13t:1951_7": "no vā”ti evaṃ āyusaṅkhāraṃ vā oloketuṃ vaṭṭati.",
  "tika-vin13t:1951_8": "Anolokiyavinicchayo.",
  "tika-vin13t:1952_0": "Anolokiyaniddesavaṇṇanā niṭṭhitā.",
  "tika-vin13t:1953_0": "24. Añjanīniddesavaṇṇanā",
  "tika-vin13t:1954_0": "182.",
  "tika-vin13t:1954_1": "Vaṭṭā vā aṭṭhasoḷasaṃsā vā maṭṭhā pupphalatādīhi acittakā añjanī vaṭṭatīti attho.",
  "tika-vin13t:1954_2": "Tissopi vaṭṭanti,",
  "tika-vin13t:1954_3": "ekāya vā dvīsu vā kathā eva natthīti adhippāyo.",
  "tika-vin13t:1954_4": "Lekhāti vaṭṭalekhā.",
  "tika-vin13t:1954_5": "Bandhitunti pidhānakabandhanatthaṃ.",
  "tika-vin13t:1955_0": "183.",
  "tika-vin13t:1955_1": "Rūpanti sakuṇarūpādi.",
  "tika-vin13t:1955_2": "Yadi ca edisaṃ aññehi kataṃ labhati,",
  "tika-vin13t:1955_3": "ghaṃsitvā vā chinditvā vā yathā vā na paññāyati,",
  "tika-vin13t:1955_4": "tathā suttena veṭhetvā vaḷañjetabbaṃ.",
  "tika-vin13t:1956_0": "184. Thavikāti añjanithavikā. Añjanisalākāpi labbhatīti sambandho.",
  "tika-vin13t:1957_0": "185- 6.",
  "tika-vin13t:1957_1": "Aṭṭhīti manussaṭṭhiṃ ṭhapetvā avasesaṭṭhi.",
  "tika-vin13t:1957_2": "Visāṇadantesu akappiyaṃ nāma natthi.",
  "tika-vin13t:1957_3": "Āmalakakakkādīhi katā phalamayā.",
  "tika-vin13t:1957_4": "Tammayāti idha vutteheva nibbattā.",
  "tika-vin13t:1957_5": "Añjanīvinicchayo.",
  "tika-vin13t:1958_0": "Añjanīniddesavaṇṇanā niṭṭhitā.",
  "tika-vin13t:1959_0": "25. Akappiyasayananiddesavaṇṇanā",
  "tika-vin13t:1960_0": "187- 9.",
  "tika-vin13t:1960_1": "“Uccako āsandiko uppanno hoti,",
  "tika-vin13t:1960_2": "anujānāmi bhikkhave uccakampi āsandika”nti vacanato mañcassa upaḍḍhabhāgappamāṇena ekatobhāgena dīghampi",
  "tika-vin13t:1960_3": "sugataṅgulena atirekaṭṭhaṅgulapādakaṃ idha āsandīti adhippetaṃ,",
  "tika-vin13t:1960_4": "caturaṃsāsandiko pana pamāṇātikkantakopi vaṭṭati.",
  "tika-vin13t:1960_5": "Tūlīti pakatitūlikā.",
  "tika-vin13t:1960_6": "Pallaṅkonāma āharimehi vāḷehi katoti vutto.",
  "tika-vin13t:1960_7": "Tattheva “sīharūpādiṃ dassetvā kato pana vaṭṭatī”ti vadanti.",
  "tika-vin13t:1960_8": "Paṭikanti setattharaṇaṃ.",
  "tika-vin13t:1960_9": "Gonacittakanti ettha caturaṅgulādhikalomo kojavo “gonako”ti vuccati.",
  "tika-vin13t:1960_10": "“Anujānāmi,",
  "tika-vin13t:1960_11": "bhikkhave,",
  "tika-vin13t:1960_12": "kojava”nti cīvarakkhandhake vuttattā caturaṅgulalomakaṃ pakatikojavaṃ vaṭṭati.",
  "tika-vin13t:1960_13": "Ratanacittaṃ cittakaṃ na vaṭṭati.",
  "tika-vin13t:1960_14": "Paṭalīti ghanapuppharattaattharaṇaṃ.",
  "tika-vin13t:1960_15": "Vikatīti sīhabyagghādirūpavicitto uṇṇāmayattharaṇako.",
  "tika-vin13t:1960_16": "Uddalomīti ekatouggatapupphaṃ.",
  "tika-vin13t:1960_17": "Ekantalomikāti ubhatouggatapupphaṃ.",
  "tika-vin13t:1961_0": "Kuttanti soḷasannaṃ nāṭakitthīnaṃ ṭhatvā naccanayoggaṃ uṇṇāmayattharaṇaṃ.",
  "tika-vin13t:1961_1": "Koseyyanti ratanaparisibbitaṃ koseyyasuttamayaṃ paccattharaṇaṃ.",
  "tika-vin13t:1961_2": "Kaṭṭissanti ratanaparisibbitaṃ koseyyakaṭṭissamayaṃ paccattharaṇaṃ.",
  "tika-vin13t:1961_3": "Koseyyañca kaṭṭissañca ratanaparisibbitāneva na vaṭṭanti,",
  "tika-vin13t:1961_4": "suddhāni vaṭṭanti.",
  "tika-vin13t:1961_5": "Hatthiassarathattharā tesaṃ upari attharaṇakaattharaṇāva.",
  "tika-vin13t:1961_6": "Ajinappaveṇīti ajinacammehi mañcappamāṇena sibbitvā katā paveṇī,",
  "tika-vin13t:1961_7": "tena ca kadalīmigacammaṃ setavatthassa upari pattharitvā sibbitvā kataṃ pavarappaccattharaṇaṃ kadalīmigappavarappaccattharaṇaṃ,",
  "tika-vin13t:1961_8": "tena ca atthataṃ ajinappaveṇīkadalīmigappavarappaccattharaṇatthataṃ.",
  "tika-vin13t:1962_0": "Setavitānampi heṭṭhā akappiyappaccattharaṇe sati na vaṭṭati,",
  "tika-vin13t:1962_1": "kappiyappaccattharaṇe sati vaṭṭati,",
  "tika-vin13t:1962_2": "rattavitānassa heṭṭhā kappiyappaccattharaṇe satipi na vaṭṭati eva.",
  "tika-vin13t:1962_3": "Sīsūpadhānaṃ pādūpadhānanti mañcassa ubhatolohitakaṃ upadhānaṃ na vaṭṭati.",
  "tika-vin13t:1962_4": "Yaṃ pana ekameva upadhānaṃ hoti,",
  "tika-vin13t:1962_5": "ubhosu antesu rattaṃ vā padumavaṇṇaṃ vā cittaṃ vā,",
  "tika-vin13t:1962_6": "sace pamāṇayuttaṃ, vaṭṭati,",
  "tika-vin13t:1962_7": "mahāupadhānaṃ pana paṭikkhittaṃ.",
  "tika-vin13t:1963_0": "190.",
  "tika-vin13t:1963_1": "Āsandādittayāti āsandī tūlī pallaṅkoti idaṃ tayaṃ nāmaṃ.",
  "tika-vin13t:1963_2": "“Anujānāmi,",
  "tika-vin13t:1963_3": "bhikkhave,",
  "tika-vin13t:1963_4": "ṭhapetvā tīṇi āsandiṃ pallaṅkaṃ tūlikaṃ sesakaṃ gihivikaṭaṃ abhinisīdituṃ,",
  "tika-vin13t:1963_5": "na tveva abhinipajjitu”nti hi vuttaṃ.",
  "tika-vin13t:1963_6": "Sese gihisantake nisīdituṃ labbhatīti attho.",
  "tika-vin13t:1963_7": "Yadi dhammāsane saṅghikampi gonakādiṃ bhikkhūhi anāṇattā ārāmikādayo sayameva paññapenti ceva nīharanti ca,",
  "tika-vin13t:1963_8": "etaṃ gihivikaṭanīhāraṃ nāma,",
  "tika-vin13t:1963_9": "iminā gihivikaṭanīhārena vaṭṭati.",
  "tika-vin13t:1963_10": "Bhattaggaṃ nāma vihāre eva dānaṭṭhānaṃ.",
  "tika-vin13t:1964_0": "191.",
  "tika-vin13t:1964_1": "Catunnaṃ pādānaṃ,",
  "tika-vin13t:1964_2": "tīsu passesu apassayānañca vasena sattaṅgo.",
  "tika-vin13t:1964_3": "Ekapassena yutto pañcaṅgo.",
  "tika-vin13t:1964_4": "Ime pana sattaṅgapañcaṅgā “anujānāmi,",
  "tika-vin13t:1964_5": "bhikkhave,",
  "tika-vin13t:1964_6": "uccakampi sattaṅga”nti vuttattā pamāṇātikkantāpi vaṭṭanti.",
  "tika-vin13t:1964_7": "Tena vuttaṃ “uccapādakā”ti.",
  "tika-vin13t:1964_8": "Tūlonaddhā mañcapīṭhā ghareyeva nisīdituṃ kappantīti sambandho.",
  "tika-vin13t:1965_0": "192.",
  "tika-vin13t:1965_1": "Cīvaracchaviyoti channaṃ cīvarānaṃ,",
  "tika-vin13t:1965_2": "channaṃ anulomacīvarānañca aññataracīvaracchaviyoti attho.",
  "tika-vin13t:1965_3": "Sabbatthāti mañcepi pīṭhepi bhattaggepi antaragharepīti attho.",
  "tika-vin13t:1965_4": "Imāsaṃ pana bhisīnaṃ pamāṇaparicchedopi natthi,",
  "tika-vin13t:1965_5": "mañcapīṭhādīnaṃ vasena anurūpaṃ sallakkhetvā pamāṇaṃ kātabbaṃ.",
  "tika-vin13t:1966_0": "193.",
  "tika-vin13t:1966_1": "“Tūlikā uppannā hoti.",
  "tika-vin13t:1966_2": "Anujānāmi,",
  "tika-vin13t:1966_3": "bhikkhave,",
  "tika-vin13t:1966_4": "vijaṭetvā bimbohanaṃ kātuṃ,",
  "tika-vin13t:1966_5": "tīṇi tūlāni rukkhatūlaṃ latātūlaṃ poṭakitūla”nti vuttattā tūlattayañca bimbohane vaṭṭati.",
  "tika-vin13t:1966_6": "Imehi tīhi tūlehi sabbesaṃ rukkhalatātiṇānaṃ tūlaṃ anuññātanti veditabbaṃ.",
  "tika-vin13t:1966_7": "Bhisiyaṃ pana kiñci tūlaṃ na vaṭṭatiyeva.",
  "tika-vin13t:1966_8": "Bhisigabbhoti bhisiyā vuttaṃ coḷādipañcakaṃ bimbohane anuññātanti sambandho.",
  "tika-vin13t:1966_9": "Migapakkhinanti sīhādīnaṃ sabbacatuppadānaṃ haṃsamorādīnaṃ sabbapakkhīnaṃ lomāni kappanti.",
  "tika-vin13t:1966_10": "Masūrake anuññātanti sambandho.",
  "tika-vin13t:1967_0": "194.",
  "tika-vin13t:1967_1": "Idāni bhisiyaṃ kappiyākappiyaṃ dassetuṃ “manussaloma”ntiādimāha.",
  "tika-vin13t:1967_2": "Uṇṇāyanti uṇṇābhisiyaṃ manussalomaṃ na labbhatīti attho.",
  "tika-vin13t:1967_3": "Uṇṇābhisiyampi manussalomaṃ ṭhapetvā yesaṃ kesañci pakkhicatuppadānaṃ lomaṃ vaṭṭatīti attho.",
  "tika-vin13t:1967_4": "Paṇṇeti paṇṇabhisiyañca pupphañca suddhaṃ tamālapattañca na labbhaṃ,",
  "tika-vin13t:1967_5": "avasesaṃ yaṃ kiñci paṇṇaṃ labbhatīti attho.",
  "tika-vin13t:1967_6": "Tamālapattakampi aññehi missaṃ vaṭṭatīti.",
  "tika-vin13t:1967_7": "Coḷavākatiṇesu akappiyaṃ nāma natthi.",
  "tika-vin13t:1967_8": "Āsanañceva appaṭivekkhitaṃ na labbhanti āsanasāmaññato pasaṅgena vuttaṃ.",
  "tika-vin13t:1967_9": "Akappiyasayanavinicchayo.",
  "tika-vin13t:1968_0": "Akappiyasayananiddesavaṇṇanā niṭṭhitā.",
  "tika-vin13t:1969_0": "26. Samānāsanikaniddesavaṇṇanā",
  "tika-vin13t:1970_0": "195.",
  "tika-vin13t:1970_1": "Tiṇṇaṃ vassānaṃ antaraṃ tivassantaraṃ.",
  "tika-vin13t:1970_2": "“Anujānāmi,",
  "tika-vin13t:1970_3": "bhikkhave,",
  "tika-vin13t:1970_4": "tivassantarena saha nisīditu”nti hi vuttaṃ.",
  "tika-vin13t:1970_5": "Yo dvīhi vassehi vuḍḍho vā navo vā,",
  "tika-vin13t:1970_6": "so tivassantaro nāma.",
  "tika-vin13t:1971_0": "196. Munīti buddhamuni. Sabbehevāti anupasampannehipi.",
  "tika-vin13t:1972_0": "197.",
  "tika-vin13t:1972_1": "Antanti pacchimaṃ.",
  "tika-vin13t:1972_2": "“Anujānāmi,",
  "tika-vin13t:1972_3": "bhikkhave,",
  "tika-vin13t:1972_4": "yaṃ tiṇṇaṃ pahoti,",
  "tika-vin13t:1972_5": "ettakaṃ pacchimaṃ dīghāsana”nti vuttattā yaṃ tiṇṇaṃ pahoti,",
  "tika-vin13t:1972_6": "etaṃ saṃhārimaṃ vā hotu asaṃhārimaṃ vā,",
  "tika-vin13t:1972_7": "tathārūpesu phalakakhaṇḍesupi nisīdituṃ vaṭṭati.",
  "tika-vin13t:1972_8": "Dvinnanti dvinnaṃ samānāsanikānaṃ.",
  "tika-vin13t:1972_9": "“Anujānāmi,",
  "tika-vin13t:1972_10": "bhikkhave,",
  "tika-vin13t:1972_11": "duvaggassa mañcaṃ duvaggassa pīṭha”nti vuttattā dve samānāsanikā saha nisīdituṃ labhanti.",
  "tika-vin13t:1972_12": "Aññehi asamānāsanikehi,",
  "tika-vin13t:1972_13": "anupasampannādīhi vā dve hutvāpi nisīdituṃ na labhanti.",
  "tika-vin13t:1972_14": "Samānāsanikavinicchayo.",
  "tika-vin13t:1973_0": "Samānāsanikaniddesavaṇṇanā niṭṭhitā.",
  "tika-vin13t:1974_0": "27. Asaṃvāsikaniddesavaṇṇanā",
  "tika-vin13t:1975_0": "198.",
  "tika-vin13t:1975_1": "Ukkhittoti āpattiyā adassane,",
  "tika-vin13t:1975_2": "appaṭikamme,",
  "tika-vin13t:1975_3": "pāpikāya diṭṭhiyā appaṭinissagge vā ukkhittakoti tividhopi idha ukkhitto gahito.",
  "tika-vin13t:1975_4": "Anupasampannoti iminā sikkhamānasāmaṇerasāmaṇerīsikkhāpaccakkhātakā gahitāti veditabbā.",
  "tika-vin13t:1975_5": "Chinnamūlako nāma antimavatthuṃ ajjhāpannako.",
  "tika-vin13t:1975_6": "Nānāsaṃvāsoti laddhinānāsaṃvāsako.",
  "tika-vin13t:1975_7": "“Nānāsīmāya ṭhitacatuttho kammaṃ kareyya,",
  "tika-vin13t:1975_8": "iddhiyā vehāse ṭhitacatuttho kammaṃ kareyya,",
  "tika-vin13t:1975_9": "akammaṃ na ca karaṇīya”nti hi vuttattā imepi “asaṃvāsikā”ti vuttā.",
  "tika-vin13t:1975_10": "Etesu pana ukkhittakehi saddhiṃ uposathādīni karonto pācittiyaṃ āpajjati.",
  "tika-vin13t:1975_11": "Nissīmaṭṭhavehāsaṭṭhehi karontassa kammaṃ kuppati,",
  "tika-vin13t:1975_12": "dukkaṭañca hoti,",
  "tika-vin13t:1975_13": "itarehi dukkaṭaṃ.",
  "tika-vin13t:1975_14": "Asaṃvāsikavinicchayo.",
  "tika-vin13t:1976_0": "Asaṃvāsikaniddesavaṇṇanā niṭṭhitā.",
  "tika-vin13t:1977_0": "28. Kammaniddesavaṇṇanā",
  "tika-vin13t:1978_0": "199.",
  "tika-vin13t:1978_1": "Adhammakammanti ettha kathaṃ adhammakammaṃ hotīti ce?",
  "tika-vin13t:1978_2": "Vuttañhetaṃ bhagavatā “katamañca,",
  "tika-vin13t:1978_3": "bhikkhave,",
  "tika-vin13t:1978_4": "adhammakammaṃ?",
  "tika-vin13t:1978_5": "Ñattidutiye ce,",
  "tika-vin13t:1978_6": "bhikkhave,",
  "tika-vin13t:1978_7": "kamme ekāya ñattiyā kammaṃ karoti,",
  "tika-vin13t:1978_8": "na ca kammavācaṃ anussāveti,",
  "tika-vin13t:1978_9": "adhammakammaṃ.",
  "tika-vin13t:1978_10": "Dvīhi ñattīhi kammaṃ karoti,",
  "tika-vin13t:1978_11": "na ca kammavācaṃ anussāveti,",
  "tika-vin13t:1978_12": "adhammakammaṃ.",
  "tika-vin13t:1978_13": "Ekāya kammavācāya kammaṃ karoti,",
  "tika-vin13t:1978_14": "na ca ñattiṃ ṭhapeti,",
  "tika-vin13t:1978_15": "adhammakammaṃ.",
  "tika-vin13t:1978_16": "Dvīhi kammavācāhi kammaṃ karoti,",
  "tika-vin13t:1978_17": "na ca ñattiṃ ṭhapeti,",
  "tika-vin13t:1978_18": "adhammakamma”nti.",
  "tika-vin13t:1978_19": "Iminā nayena sesakammesupi vuttappakārena akatvā aññathā karaṇaṃ adhammakammanti veditabbaṃ.",
  "tika-vin13t:1979_0": "Vaggenāti vaggena saṅghena.",
  "tika-vin13t:1979_1": "Kathañca vaggaṃ hotīti ce?",
  "tika-vin13t:1979_2": "Yāvatikā ca bhikkhū kammappattā,",
  "tika-vin13t:1979_3": "te anāgatā honti,",
  "tika-vin13t:1979_4": "chandārahānaṃ chando anāhaṭo hoti,",
  "tika-vin13t:1979_5": "sammukhībhūtā paṭikkosanti,",
  "tika-vin13t:1979_6": "vaggakammanti imesu yena kenaci ekenapi aṅgena vaggaṃ hoti.",
  "tika-vin13t:1980_0": "Samaggenāti samaggena saṅghena.",
  "tika-vin13t:1980_1": "Kathaṃ samaggaṃ hotīti ce?",
  "tika-vin13t:1980_2": "Yāvatikā ca bhikkhū kammappattā,",
  "tika-vin13t:1980_3": "te āgatā honti,",
  "tika-vin13t:1980_4": "chandārahānaṃ chando āhaṭo hoti,",
  "tika-vin13t:1980_5": "sammukhībhūtā nappaṭikkosanti,",
  "tika-vin13t:1980_6": "samaggakammanti evaṃ.",
  "tika-vin13t:1981_0": "Catutthanti samaggena dhammikaṃ.",
  "tika-vin13t:1981_1": "Ettāvatā “cattārimāni,",
  "tika-vin13t:1981_2": "bhikkhave, kammāni,",
  "tika-vin13t:1981_3": "adhammena vaggakammaṃ,",
  "tika-vin13t:1981_4": "adhammena samaggakammaṃ,",
  "tika-vin13t:1981_5": "dhammena vaggakammaṃ,",
  "tika-vin13t:1981_6": "dhammena samaggakamma”nti evaṃ vuttāni cattāri kammāni pariggahitāni hontīti veditabbāni.",
  "tika-vin13t:1982_0": "200- 202.",
  "tika-vin13t:1982_1": "Dasavaggiko vīsativaggiko ca dasavīsativaggiko.",
  "tika-vin13t:1982_2": "Abbhānopasampadāppavāraṇā ṭhapetvā sabbakammesu kammappattoti sambandho.",
  "tika-vin13t:1982_3": "Evaṃ sesesupi.",
  "tika-vin13t:1982_4": "Itaroti vīsativaggo ca atirekavīsativaggo ca.",
  "tika-vin13t:1983_0": "203.",
  "tika-vin13t:1983_1": "Idāni kammappatte ca chandārahe ca dassetuṃ “catuvaggenā”tiādi vuttaṃ.",
  "tika-vin13t:1983_2": "Tattha pakatattā nāma ye pārājikaukkhittaladdhinānāsaṃvāsakā na honti.",
  "tika-vin13t:1983_3": "Pareti ekasīmaṭṭhā pakatattā bhikkhū.",
  "tika-vin13t:1983_4": "Yadi pakatattā bhikkhūpi aññataraṃ gāmasīmaṃ vā nadīsamuddajātassarakhaṇḍasīmāsu vā aññataraṃ pavisitvā ṭhitā honti,",
  "tika-vin13t:1983_5": "neva kammappattā,",
  "tika-vin13t:1983_6": "na chandārahā.",
  "tika-vin13t:1983_7": "Na hi tesaṃ chando vā pārisuddhi vā āgacchati aññasīmāyaṃ ṭhitattā.",
  "tika-vin13t:1983_8": "Sesepīti pañcavaggādikaraṇīyepīti attho.",
  "tika-vin13t:1984_0": "204.",
  "tika-vin13t:1984_1": "Asaṃvāsagaṇapūraṃ vā katvā kataṃ kammaṃ kuppañca hoti,",
  "tika-vin13t:1984_2": "kārakānañca dukkaṭanti attho.",
  "tika-vin13t:1984_3": "“Yassa saṅgho kammaṃ karoti,",
  "tika-vin13t:1984_4": "taṃcatuttho kammaṃ kareyya,",
  "tika-vin13t:1984_5": "akammaṃ na ca karaṇīya”nti vuttattā “kammārahagaṇapūraṃ vā”ti vuttaṃ.",
  "tika-vin13t:1984_6": "Idāni parivāsādikammānaṃyeva parisato vipattiṃ dassetuṃ “garukaṭṭhagaṇapūraṃ vā”ti vuttaṃ.",
  "tika-vin13t:1984_7": "Tampi anikkhittavattaṃ sandhāya vuttaṃ.",
  "tika-vin13t:1984_8": "Nikkhittavatto pana sabbattha gaṇapūrako hoti eva.",
  "tika-vin13t:1985_0": "205.",
  "tika-vin13t:1985_1": "Vāreyyāti paṭikkhipeyya.",
  "tika-vin13t:1985_2": "“Anujānāmi,",
  "tika-vin13t:1985_3": "bhikkhave,",
  "tika-vin13t:1985_4": "adhammakamme kayiramāne paṭikkositu”nti hi vuttaṃ.",
  "tika-vin13t:1985_5": "Antarāye satīti attho.",
  "tika-vin13t:1985_6": "“Adhammakammaṃ idaṃ,",
  "tika-vin13t:1985_7": "na metaṃ khamatī”ti evaṃ dve tayo aññamaññaṃ diṭṭhiṃ āvi kareyyunti attho.",
  "tika-vin13t:1985_8": "Yadi eko hoti,",
  "tika-vin13t:1985_9": "“na metaṃ khamatī”ti evaṃ adhiṭṭhānaṃ kareyyāti attho.",
  "tika-vin13t:1985_10": "Ettāvatā ete nirāpattikā honti,",
  "tika-vin13t:1985_11": "antarāyā ca muccanti,",
  "tika-vin13t:1985_12": "kammaṃ pana adhammattā kuppameva.",
  "tika-vin13t:1985_13": "Vārenteva tatodhikāti ettha “anujānāmi,",
  "tika-vin13t:1985_14": "bhikkhave,",
  "tika-vin13t:1985_15": "catūhi pañcahi paṭikkosituṃ,",
  "tika-vin13t:1985_16": "dvīhi tīhi diṭṭhiṃ āvi kātuṃ,",
  "tika-vin13t:1985_17": "ekena adhiṭṭhātuṃ,",
  "tika-vin13t:1985_18": "“na metaṃ khamatī”ti vuttattā cattāro vā pañca vā vārenti evāti attho.",
  "tika-vin13t:1986_0": "206.",
  "tika-vin13t:1986_1": "Idāni yehi paṭikkhittaṃ hoti,",
  "tika-vin13t:1986_2": "te dassetuṃ “kammārahā”tiādi vuttaṃ.",
  "tika-vin13t:1986_3": "Tattha khittacitta-",
  "tika-vin13t:1986_4": "ggahaṇena ummattakopi gahitova.",
  "tika-vin13t:1986_5": "Etesanti ye vuttappakārā,",
  "tika-vin13t:1986_6": "tesaṃ paṭikkhepo na ruhatīti attho.",
  "tika-vin13t:1987_0": "207.",
  "tika-vin13t:1987_1": "Idāni yassa paṭikkhepo ruhati,",
  "tika-vin13t:1987_2": "taṃ dassetuṃ “pakatattekasīmaṭṭha-",
  "tika-vin13t:1987_3": "samasaṃvāsabhikkhuno”ti vuttaṃ.",
  "tika-vin13t:1987_4": "Tassattho –",
  "tika-vin13t:1987_5": "evarūpassa bhikkhuno paṭikkosanā antamaso ānantarassāpi ārocentassa ruhatīti.",
  "tika-vin13t:1987_6": "“Bhikkhussa,",
  "tika-vin13t:1987_7": "bhikkhave,",
  "tika-vin13t:1987_8": "pakatattassa samānasaṃvāsikassa samānasīmāyaṃ ṭhitassa antamaso ānantarikassapi bhikkhuno viññāpentassa saṅghamajjhe paṭikkosanā ruhatī”ti vuttaṃ.",
  "tika-vin13t:1988_0": "208.",
  "tika-vin13t:1988_1": "Sammukhā yadi paṭikkoseyyāti attho.",
  "tika-vin13t:1988_2": "Tirokkhāti parammukhā.",
  "tika-vin13t:1988_3": "Kāyasāmaggiṃ vā chandaṃ vā no dadeyya,",
  "tika-vin13t:1988_4": "dukkaṭanti attho.",
  "tika-vin13t:1988_5": "Kammavinicchayo.",
  "tika-vin13t:1989_0": "Kammaniddesavaṇṇanā niṭṭhitā.",
  "tika-vin13t:1990_0": "29. Micchājīvavivajjanāniddesavaṇṇanā",
  "tika-vin13t:1991_0": "209.",
  "tika-vin13t:1991_1": "Cuṇṇanti sirīsacuṇṇādikanti attho.",
  "tika-vin13t:1991_2": "Mattikāti pakatimattikā vā pañcavaṇṇā vā suddhā kuṅkuṭṭhaādikā vā.",
  "tika-vin13t:1991_3": "Kulasaṅgahāti etehi saṅgahitānaṃ santike lābhāsāya kulasaṅgahatthanti attho.",
  "tika-vin13t:1991_4": "Ettha pana imehi saṅgahitānaṃ santike “kiñci labhissāmī”ti saṅghikaṃ vā puggalikaṃ vā dātuṃ na vaṭṭati eva.",
  "tika-vin13t:1991_5": "Iminā pana nayena laddhaṃ pañcannampi sahadhammikānaṃ na vaṭṭati,",
  "tika-vin13t:1991_6": "micchājīvañca hoti.",
  "tika-vin13t:1992_0": "210- 211.",
  "tika-vin13t:1992_1": "Lābhāsāya dāyakānaṃ dārake ukkhipitvā paribhaṭabhāvo pāribhaṭakatā,",
  "tika-vin13t:1992_2": "tāya pāribhaṭakatāya na jīvayeti sambandho.",
  "tika-vin13t:1992_3": "Sesesupi eseva nayo.",
  "tika-vin13t:1992_4": "Khettādīsu pesitassa gamanaṃ paheṇakammaṃ.",
  "tika-vin13t:1992_5": "Sāsanappaṭisāsanaharaṇaṃ dūtakammaṃ.",
  "tika-vin13t:1992_6": "Pesitassa gehato gehagamanaṃ jaṅghapesaniyaṃ.",
  "tika-vin13t:1992_7": "Lābhāsāya lañjadānamanuppadānaṃ.",
  "tika-vin13t:1992_8": "Aññena vāpīti aṅgavijjādinā.",
  "tika-vin13t:1993_0": "212.",
  "tika-vin13t:1993_1": "Viññattīti aññātakaviññatti.",
  "tika-vin13t:1993_2": "Anesanāti pubbe vuttena pupphadānādinā paccayesanā.",
  "tika-vin13t:1993_3": "Kuhanādīhīti kuhanā lapanā nemittakatā nippesikatā lābhena lābhaṃ nijigīsanatāti imehi pañcahi vatthūhīti attho.",
  "tika-vin13t:1993_4": "Micchājīvavinicchayo.",
  "tika-vin13t:1994_0": "Micchājīvavivajjanāniddesavaṇṇanā niṭṭhitā.",
  "tika-vin13t:1995_0": "30. Vattaniddesavaṇṇanā",
  "tika-vin13t:1996_0": "213.",
  "tika-vin13t:1996_1": "Idāni āgantukavattādīni dassetuṃ “vatta”nti mātikāpadaṃ uddhaṭaṃ.",
  "tika-vin13t:1996_2": "Parikkhittassa vihārassa parikkhepaṃ,",
  "tika-vin13t:1996_3": "aparikkhittassa dvīhi leḍḍupātehi paricchinnaṭṭhānaṃ patvā upāhanaṃ omuñcitvā nīcaṃ katvā papphoṭetvā",
  "tika-vin13t:1996_4": "upāhanaṃ daṇḍakena gahetvā chattaṃ apanāmetvā sīsaṃ vivaritvā sīse cīvaraṃ khandhe karitvā sādhukaṃ ataramānena",
  "tika-vin13t:1996_5": "ārāmo pavisitabboti attho.",
  "tika-vin13t:1997_0": "214.",
  "tika-vin13t:1997_1": "Puccheyya sayanāsananti “katamaṃ me senāsanaṃ pāpuṇāti,",
  "tika-vin13t:1997_2": "kiṃ ajjhāvutthaṃ vā anajjhāvutthaṃ vā”ti evaṃ pucchitabbanti attho.",
  "tika-vin13t:1998_0": "215- 6.",
  "tika-vin13t:1998_1": "Mañcapīṭhādidārubhaṇḍañca rajanabhājanādimattikābhaṇḍañca.",
  "tika-vin13t:1998_2": "Āpucchāti bhikkhussa vā sāmaṇerassa vā ārāmikassa vā “āvuso imaṃ jaggāhī”ti ārocetvāti attho.",
  "tika-vin13t:1998_3": "Aññathāti evaṃ akatvāti attho.",
  "tika-vin13t:1999_0": "217- 8.",
  "tika-vin13t:1999_1": "Vuḍḍhāgantukassāti ettha dūratova disvā yadi “vuḍḍho”ti jānāti,",
  "tika-vin13t:1999_2": "tasmiṃ anāgate eva āsanapaññāpanādivattaṃ kātabbanti attho.",
  "tika-vin13t:1999_3": "Pādodappabhutinti pādodakaṃ pādapīṭhaṃ pādakathalikaṃ upanikkhipitabbanti attho.",
  "tika-vin13t:1999_4": "Pānīyena āpucchantena sace sakiṃ ānītaṃ pānīyaṃ sabbaṃ pivati,",
  "tika-vin13t:1999_5": "punapi āpucchitabbo eva.",
  "tika-vin13t:1999_6": "Paññapeti “etaṃ tumhākaṃ senāsanaṃ pāpuṇātī”ti evaṃ ācikkhitabbanti attho.",
  "tika-vin13t:2000_0": "219- 20.",
  "tika-vin13t:2000_1": "“Bhikkhācāragāmo ito dūre”ti vā “santike”ti vā “kālasseva piṇḍāya caritabba”nti vā “upaṭṭhāke caritabba”nti vā gocaro ācikkhitabbo.",
  "tika-vin13t:2000_2": "Agocaroti micchādiṭṭhikānaṃ vā gāmo,",
  "tika-vin13t:2000_3": "paricchinnabhikkhako vā gāmo,",
  "tika-vin13t:2000_4": "yattha ekassa vā dvinnaṃ vā bhikkhā dīyati,",
  "tika-vin13t:2000_5": "so ācikkhitabboti attho.",
  "tika-vin13t:2000_6": "Katikanti saṅghassa katikaṭṭhānaṃ.",
  "tika-vin13t:2000_7": "“Imaṃ kālaṃ pavisitabbaṃ,",
  "tika-vin13t:2000_8": "imaṃ kālaṃ nikkhamitabba”nti evaṃ pavesananikkhamanakālaṃ ācikkhitabbaṃ.",
  "tika-vin13t:2000_9": "Kesuci ṭhānesu amanussā vā vāḷā vā honti,",
  "tika-vin13t:2000_10": "tasmā evaṃ ācikkhitabbameva.",
  "tika-vin13t:2000_11": "Nisinnovāti idaṃ āpattiabhāvamattadīpakaṃ,",
  "tika-vin13t:2000_12": "uṭṭhahitvāpi sabbaṃ kātuṃ vaṭṭateva.",
  "tika-vin13t:2000_13": "Vattavinicchayo.",
  "tika-vin13t:2001_0": "Vattaniddesavaṇṇanā niṭṭhitā.",
  "tika-vin13t:2002_0": "31. Vikappanāniddesavaṇṇanā",
  "tika-vin13t:2003_0": "221.",
  "tika-vin13t:2003_1": "Sammukhāyāti sammukhe ṭhitassāti attho.",
  "tika-vin13t:2003_2": "Byattassāti vikappanavidhānaṃ paccuddharaṇādividhānañca jānantassa.",
  "tika-vin13t:2003_3": "Abyatto pana “iminā mayhaṃ dinna”nti gahetvāpi gaccheyyāti attho.",
  "tika-vin13t:2003_4": "Ekassāti ekassa bhikkhussa.",
  "tika-vin13t:2004_0": "222.",
  "tika-vin13t:2004_1": "Nidhetuṃvāti nidhetuṃ eva,",
  "tika-vin13t:2004_2": "nissaggiyaṃ na hotīti attho.",
  "tika-vin13t:2004_3": "Paribhuñjituṃ vā vissajjetuṃ vā adhiṭṭhātuṃ vā na vaṭṭatīti attho.",
  "tika-vin13t:2005_0": "224- 5.",
  "tika-vin13t:2005_1": "Aparā sammukhā vāti sammukhā vikappanā evāti attho.",
  "tika-vin13t:2005_2": "Imā dve vikappanā attanā eva vikappetvā parena paccuddharāpitattā sammukhā vikappanā evāti vuttā.",
  "tika-vin13t:2006_0": "227.",
  "tika-vin13t:2006_1": "Mittoti daḷhamitto.",
  "tika-vin13t:2006_2": "Sandiṭṭhoti diṭṭhamatto nātidaḷhamitto.",
  "tika-vin13t:2006_3": "“Itarena ca pubbe vuttanayena ‘tisso bhikkhū’ti vā ‘tissā bhikkhunī’ti vā vattabbaṃ.",
  "tika-vin13t:2006_4": "Puna tena ‘ahaṃ tissassa bhikkhuno,",
  "tika-vin13t:2006_5": "tissāya bhikkhuniyā vā dammī’ti vikappetvā teneva ‘tissassa bhikkhuno,",
  "tika-vin13t:2006_6": "tissāya bhikkhuniyā santakaṃ paribhuñja vā vissajjehi vā yathāpaccayaṃ vā karohī’ti paccuddharitabba”nti evaṃ pāṭho gahetabbo.",
  "tika-vin13t:2007_0": "228.",
  "tika-vin13t:2007_1": "Dūrasantikattekatta-",
  "tika-vin13t:2007_2": "bahubhāvaṃ vijāniyāti ettha dūrattañca santikattañca ekattañca bahubhāvañca vijānitvāti attho.",
  "tika-vin13t:2008_0": "229.",
  "tika-vin13t:2008_1": "“Dasāhaparamaṃ atirekacīvaraṃ dhāretabba”nti vuttattā “dasāhaṃ vā”ti vuttaṃ.",
  "tika-vin13t:2008_2": "“Cīvarakālasamayo nāma anatthate kathine vassānassa pacchimo māso,",
  "tika-vin13t:2008_3": "atthate kathine pañca māsā”ti vuttattā “māsamekaṃ vā pañca vā”ti vuttaṃ,",
  "tika-vin13t:2008_4": "māsaṃ vā ekaṃ pañca vā māseti attho.",
  "tika-vin13t:2008_5": "“Bhikkhuno paneva akālacīvaraṃ uppajjeyya,",
  "tika-vin13t:2008_6": "ākaṅkhamānena bhikkhunā paṭiggahetabbaṃ.",
  "tika-vin13t:2008_7": "Paṭiggahetvā khippameva kāretabbaṃ.",
  "tika-vin13t:2008_8": "No cassa pāripūri,",
  "tika-vin13t:2008_9": "māsaparamaṃ tena bhikkhunā taṃ cīvaraṃ nikkhipitabbaṃ ūnassa pāripūriyā satiyā paccāsāyā”ti vuttattā “paccāsā sati māsaka”nti vuttaṃ.",
  "tika-vin13t:2008_10": "Nuppādayatīti anadhiṭṭhitaṃ avikappitaṃ nissaggiṃ na janayatīti attho.",
  "tika-vin13t:2008_11": "Vikappanāvinicchayo.",
  "tika-vin13t:2009_0": "Vikappanāniddesavaṇṇanā niṭṭhitā.",
  "tika-vin13t:2010_0": "32. Nissayaniddesavaṇṇanā",
  "tika-vin13t:2011_0": "230.",
  "tika-vin13t:2011_1": "Byattassāti ettha kittāvatā byatto hotīti ce?",
  "tika-vin13t:2011_2": "Nissayamuccanakena pana sabbantimena dhammaparicchedena atthato ca byañjanato ca dve mātikā paguṇā vācuggatā kātabbā,",
  "tika-vin13t:2011_3": "pakkhadivasesu dhammassāvanatthāya suttantato cattāro bhāṇavārā,",
  "tika-vin13t:2011_4": "sampattānaṃ parisānaṃ parikathanatthāya andhakavindamahārāhulovādadhammakkhandhasadiso eko kathāmaggo,",
  "tika-vin13t:2011_5": "saṅghabhattamaṅgalāmaṅgalesu anumodanatthāya tisso anumodanā,",
  "tika-vin13t:2011_6": "uposathappavāraṇādivijānanatthaṃ kammākammavinicchayo,",
  "tika-vin13t:2011_7": "samaṇadhammakaraṇatthaṃ samādhivasena vā vipassanāvasena vā arahattapariyosānaṃ ekaṃ kammaṭṭhānaṃ ettakaṃ uggahetabbaṃ.",
  "tika-vin13t:2011_8": "Ettāvatā byatto nāma hoti cātudiso,",
  "tika-vin13t:2011_9": "itarathā abyatto.",
  "tika-vin13t:2012_0": "231. Idāni nissayaggahaṇākāraṃ dassetuṃ “ekaṃsa”ntiādi vuttaṃ. Ettha āyasmatoti āyasmantaṃ.",
  "tika-vin13t:2013_0": "232.",
  "tika-vin13t:2013_1": "Idāni paṭippassaddhividhānaṃ dassetuṃ “pakkante”tiādi vuttaṃ, “pañcimā,",
  "tika-vin13t:2013_2": "bhikkhave,",
  "tika-vin13t:2013_3": "nissayappaṭippassaddhiyo upajjhāyamhā.",
  "tika-vin13t:2013_4": "Upajjhāyo pakkanto vā hoti vibbhanto vā kālakato vā pakkhasaṅkanto vā āṇattiyeva pañcamī”ti, “chayimā,",
  "tika-vin13t:2013_5": "bhikkhave,",
  "tika-vin13t:2013_6": "nissayappaṭippassaddhiyo ācariyamhā.",
  "tika-vin13t:2013_7": "Ācariyo pakkanto vā hoti vibbhanto vā kālakato vā pakkhasaṅkanto vā āṇattiyeva pañcamī,",
  "tika-vin13t:2013_8": "upajjhāyena vā samodhānagato hotī”ti idaṃ pana ubhayaṃ idha dassitaṃ.",
  "tika-vin13t:2013_9": "Sace ācariyupajjhāyā sāmantavihāresupi aparikkhittesu leḍḍupātadvayabbhantare vasanti,",
  "tika-vin13t:2013_10": "nissayo na paṭippassambhati.",
  "tika-vin13t:2013_11": "Parikkhittesupi na paṭippassambhatīti eke.",
  "tika-vin13t:2013_12": "Ācariyā pana na icchanti.",
  "tika-vin13t:2013_13": "Kasmāti ce?",
  "tika-vin13t:2013_14": "Nissayaggahaṇappaṭippassaddhīnaṃ upacārasīmāya paricchinnattā.",
  "tika-vin13t:2013_15": "Leḍḍupātena upacārasīmāparicchedo pana aparikkhittesu eva labbhati,",
  "tika-vin13t:2013_16": "na parikkhittesu.",
  "tika-vin13t:2013_17": "Tasmā ācariyānaṃ vinicchayeva ṭhātabbaṃ.",
  "tika-vin13t:2014_0": "Pakkanteti ettha sace ācariyo antevāsikaṃ anāmantetvāva upacārasīmaṃ atikkamati,",
  "tika-vin13t:2014_1": "nissayo paṭippassambhati.",
  "tika-vin13t:2014_2": "Sace upacārasīmaṃ anatikkamitvāva nivattati,",
  "tika-vin13t:2014_3": "na paṭippassambhati.",
  "tika-vin13t:2014_4": "Ācariyaṃ anāmantetvā antevāsikassa gamanepi eseva nayo.",
  "tika-vin13t:2014_5": "Sace ācariyo katthaci gantukāmo antevāsikaṃ āpucchati,",
  "tika-vin13t:2014_6": "antevāsikopi “sādhu sādhū”ti sampaṭicchati,",
  "tika-vin13t:2014_7": "taṅkhaṇe eva paṭippassambhati.",
  "tika-vin13t:2014_8": "Evaṃ ācariyaṃ āpucchitvā antevāsikassa gamanepi.",
  "tika-vin13t:2014_9": "Dvīsupi antovihāreyeva ṭhitesu ācariyo vā antevāsikaṃ,",
  "tika-vin13t:2014_10": "antevāsiko vā ācariyaṃ anāpucchitvāva sace dve leḍḍupāte atikkamati,",
  "tika-vin13t:2014_11": "paṭippassambhati.",
  "tika-vin13t:2014_12": "Pakkhasaṅkante vā vibbhante vā kālakate vā taṅkhaṇeyeva paṭippassambhati.",
  "tika-vin13t:2014_13": "Āṇatti nāma nissayappaṇāmanā.",
  "tika-vin13t:2014_14": "Dassanasavanavasena duvidhaṃ samodhānaṃ.",
  "tika-vin13t:2015_0": "233. Alajjinti ettha –",
  "tika-vin13t:2016_0": "“Sañcicca āpattiṃ āpajjati;",
  "tika-vin13t:2017_0": "Āpattiṃ parigūhati;",
  "tika-vin13t:2018_0": "Agatigamanañca gacchati;",
  "tika-vin13t:2019_0": "Ediso vuccati alajjipuggalo”ti. –",
  "tika-vin13t:2020_0": "Evaṃ vuttaṃ. “Na bhikkhave alajjinaṃ nissāya vatthabbaṃ. Yo vaseyya, āpatti dukkaṭassā”ti hi vuttaṃ.",
  "tika-vin13t:2021_0": "234.",
  "tika-vin13t:2021_1": "“Anujānāmi,",
  "tika-vin13t:2021_2": "bhikkhave,",
  "tika-vin13t:2021_3": "addhānamaggappaṭipannena bhikkhunā nissayaṃ alabhamānena anissitena vatthu”nti vuttattā “addhikassā”ti vuttaṃ.",
  "tika-vin13t:2021_4": "Gilānupaṭṭhākassa ca yācitassāti sambandho.",
  "tika-vin13t:2021_5": "“Anujānāmi,",
  "tika-vin13t:2021_6": "bhikkhave,",
  "tika-vin13t:2021_7": "gilānupaṭṭhākena bhikkhunā nissayaṃ alabhamānena yāciyamānena anissitena vatthu”nti hi vuttaṃ.",
  "tika-vin13t:2021_8": "Sallakkhentena phāsukanti phāsuvihāraṃ sallakkhentena.",
  "tika-vin13t:2021_9": "Idaṃ pana parihāraṃ sotāpannādiariyasāvako vā thāmagatasamathavipassanālābhī vā bālaputhujjano vā na labhati.",
  "tika-vin13t:2021_10": "Yassa kho pana samathavipassanā taruṇā hoti,",
  "tika-vin13t:2021_11": "na thāmagatā,",
  "tika-vin13t:2021_12": "ayaṃ labhati.",
  "tika-vin13t:2021_13": "Asante nissayadāyake “yadā paṭirūpo nissayadāyako āgacchissati,",
  "tika-vin13t:2021_14": "tadā tassa nissāya vasissāmī”ti ābhogaṃ katvā yāva āsāḷhīpuṇṇamā,",
  "tika-vin13t:2021_15": "tāva vasituṃ labhati.",
  "tika-vin13t:2021_16": "Sace pana āsāḷhīmāse nissayadāyakaṃ na labhati,",
  "tika-vin13t:2021_17": "yattha atthi,",
  "tika-vin13t:2021_18": "tattha gantabbaṃ.",
  "tika-vin13t:2021_19": "Antovasse pana anissitena vatthuṃ na vaṭṭati.",
  "tika-vin13t:2021_20": "Sabhāge dāyake asante vasituṃ labbhatīti sabbapadesu yojanā kātabbā.",
  "tika-vin13t:2021_21": "Nissayavinicchayo.",
  "tika-vin13t:2022_0": "Nissayaniddesavaṇṇanā niṭṭhitā.",
  "tika-vin13t:2023_0": "33. Kāyabandhananiddesavaṇṇanā",
  "tika-vin13t:2024_0": "235.",
  "tika-vin13t:2024_1": "Akāyabandhanoti kāyabandhanaṃ abandhitvāti attho.",
  "tika-vin13t:2024_2": "Tato paṭṭhāya cīvaraṃ pārupitabbaṃ,",
  "tika-vin13t:2024_3": "tato paṭṭhāya eva kāyabandhanaṃ bandhitabbaṃ.",
  "tika-vin13t:2024_4": "“Na bhikkhave akāyabandhanena gāmo pavisitabbo.",
  "tika-vin13t:2024_5": "Yo paviseyya,",
  "tika-vin13t:2024_6": "āpatti dukkaṭassā”ti hi vuttaṃ.",
  "tika-vin13t:2024_7": "Tatthevāsatiyā gatoti asatiyā gato yattha sarati,",
  "tika-vin13t:2024_8": "tattheva bandhitabbaṃ.",
  "tika-vin13t:2024_9": "Saritvā pana yāva na bandhati,",
  "tika-vin13t:2024_10": "tāva piṇḍāya carituṃ na vaṭṭati.",
  "tika-vin13t:2024_11": "Yadi antogāme sarati,",
  "tika-vin13t:2024_12": "kāyabandhane sati ekamante ṭhatvā bandhitabbaṃ,",
  "tika-vin13t:2024_13": "asati ce nikkhamitvā bandhitvā puna piṇḍāya pavisitabbanti vadanti.",
  "tika-vin13t:2025_0": "236.",
  "tika-vin13t:2025_1": "“Anujānāmi,",
  "tika-vin13t:2025_2": "bhikkhave,",
  "tika-vin13t:2025_3": "dve kāyabandhanāni paṭṭikaṃ sūkarantaka”nti vuttattā “duvidha”nti vuttaṃ.",
  "tika-vin13t:2025_4": "Tattha sūkarantaṃ nāma kuñcikākosakā viya ante susiraṃ katvā koṭṭitaṃ.",
  "tika-vin13t:2025_5": "Rajju ca ekāti ekavaṭṭā rajju ca.",
  "tika-vin13t:2025_6": "Tadanulomikāti tesaṃ dvinnaṃ anulomikā.",
  "tika-vin13t:2026_0": "237.",
  "tika-vin13t:2026_1": "Macchakaṇḍakakhajjurī-",
  "tika-vin13t:2026_2": "pattā maṭṭhā ca paṭṭikāti ettha ete macchakaṇṭakādayo maṭṭhā vikārarahitā paṭṭikā ca tadantogadhāti adhippāyo.",
  "tika-vin13t:2026_3": "Labbhā dasā catassoti ekāya vā dvīsu vā tīsu vā kathā eva natthīti adhippāyo,",
  "tika-vin13t:2026_4": "tato paraṃ na vaṭṭati.",
  "tika-vin13t:2026_5": "Antesūti ubhosu antesu.",
  "tika-vin13t:2026_6": "Guṇasuttakanti diguṇasuttakaṃ.",
  "tika-vin13t:2027_0": "239.",
  "tika-vin13t:2027_1": "Makaramukhādinti ādi-",
  "tika-vin13t:2027_2": "saddena deḍḍubhasīsaṃ gahitaṃ.",
  "tika-vin13t:2027_3": "Ubhanteti ubhosu antesu. Kassāti? Vidhassa.",
  "tika-vin13t:2027_4": "Ghaṭakāti ghaṭakato.",
  "tika-vin13t:2027_5": "Lekhāti lekhāya.",
  "tika-vin13t:2027_6": "Ghaṭakato ca lekhāya ca aññaṃ cittakaṃ na kappatīti attho.",
  "tika-vin13t:2028_0": "240.",
  "tika-vin13t:2028_1": "Deḍḍubhakanti udakasappasirasadisaṃ.",
  "tika-vin13t:2028_2": "Murajanti bahurajjuke ekato saṅkaḍḍhitvā ekāya rajjuyā paliveṭhetvā katarajju.",
  "tika-vin13t:2028_3": "Maddavīṇanti pāmaṅgasadisaṃ.",
  "tika-vin13t:2028_4": "Kalābukanti anekavaṭṭaṃ.",
  "tika-vin13t:2028_5": "Etāni pana sabbāni na kappanti.",
  "tika-vin13t:2028_6": "Dasāsu dve majjhimāti murajaṃ maddavīṇanti dve majjhimā eva.",
  "tika-vin13t:2028_7": "Kappareti kappantīti attho.",
  "tika-vin13t:2029_0": "241.",
  "tika-vin13t:2029_1": "Gaṇṭhiyo cāpīti cīvaragaṇṭhiyopi.",
  "tika-vin13t:2029_2": "Veḷuādimayā kappantīti pasaṅgena vuttaṃ.",
  "tika-vin13t:2029_3": "Kāyabandhanavinicchayo.",
  "tika-vin13t:2030_0": "Kāyabandhananiddesavaṇṇanā niṭṭhitā.",
  "tika-vin13t:2031_0": "Paṭhamabhāṇavāraṃ.",
  "tika-vin13t:2032_0": "34. Pathavīniddesavaṇṇanā",
  "tika-vin13t:2033_0": "242.",
  "tika-vin13t:2033_1": "Jātā ajātāti duvidhā pathavīti attho.",
  "tika-vin13t:2033_2": "Idāni tadubhayaṃ dassetuṃ “suddhamattikapaṃsukā”tiādimāha.",
  "tika-vin13t:2033_3": "Tattha suddhamattikapaṃsukā ca adaḍḍhā ca bahumattikapaṃsukā ca cātumāsādhikovaṭṭhapaṃsumattikarāsi ca jātapathavīti sambandho.",
  "tika-vin13t:2033_4": "Ettha pana adaḍḍhāti uddhanapacanakumbhakārāvāpabhājanapacanādivasena tathā tathā adaḍḍhā.",
  "tika-vin13t:2033_5": "Ayaṃ pana visuṃ natthi,",
  "tika-vin13t:2033_6": "suddhapaṃsuādīsu aññatarāva veditabbā.",
  "tika-vin13t:2033_7": "Suddhapaṃsu suddhamattikā yebhuyyenapaṃsu yebhuyyenamattikā atirekacātumāsādhikovaṭṭhamattikāpaṃsupuñjā",
  "tika-vin13t:2033_8": "ca adaḍḍhā cāti ayaṃ sabbāpi jātapathavīti veditabbā.",
  "tika-vin13t:2034_0": "243.",
  "tika-vin13t:2034_1": "Dutiyāti ajātapathavīti attho.",
  "tika-vin13t:2034_2": "Vuttarāsīti mattikarāsi ca paṃsurāsi ca cātumāsomavaṭṭhako ajātapathavīti attho.",
  "tika-vin13t:2035_0": "244.",
  "tika-vin13t:2035_1": "Idāni yebhuyyenamattikā yebhuyyenapaṃsukā yebhuyyenasakkharāti evaṃ vuttāsu kittāvatā yebhuyyatā hotīti taṃ dassetuṃ “dve bhāgā”tiādimāha.",
  "tika-vin13t:2035_2": "Tattha tīsu bhāgesu dve bhāgā mattikā yassā bhūmiyā,",
  "tika-vin13t:2035_3": "esā yebhuyyamattikāti sambandho.",
  "tika-vin13t:2035_4": "Upaḍḍhapaṃsuādayopi kappiyā eva akappiyabhāgassa anatirekato.",
  "tika-vin13t:2035_5": "“Yebhuyyenamattikā yebhuyyenapaṃsukā”ti hi vuttaṃ,",
  "tika-vin13t:2035_6": "na “upaḍḍhamattikā,",
  "tika-vin13t:2035_7": "upaḍḍhapaṃsukā”ti.",
  "tika-vin13t:2035_8": "Sesesupīti yebhuyyapaṃsukādīsupi.",
  "tika-vin13t:2036_0": "245. Jātasaññissa pācittīti sambandho. Dveḷhassa vimatissa dukkaṭaṃ. Jāte ajātasaññissa anāpatti.",
  "tika-vin13t:2037_0": "246.",
  "tika-vin13t:2037_1": "Ekāyāṇattiyā ekāti sace sakiṃ āṇatto divasampi khaṇati,",
  "tika-vin13t:2037_2": "āṇāpakassa ekā evāti attho.",
  "tika-vin13t:2037_3": "Vācasoti vācāya vācāyāti attho.",
  "tika-vin13t:2038_0": "247.",
  "tika-vin13t:2038_1": "Ettha “jālehi aggi”nti vā vattuṃ na vaṭṭati.",
  "tika-vin13t:2038_2": "Aniyametvā pana “pokkharaṇiṃ khaṇa,",
  "tika-vin13t:2038_3": "pathaviṃ khaṇa,",
  "tika-vin13t:2038_4": "vāpiṃ khaṇa,",
  "tika-vin13t:2038_5": "āvāṭaṃ khaṇa,",
  "tika-vin13t:2038_6": "kandaṃ khaṇā”ti vattuṃ vaṭṭati.",
  "tika-vin13t:2039_0": "248. Edisanti ettha aññampi evarūpaṃ kappiyavohāravacanaṃ vaṭṭatīti adhippāyo.",
  "tika-vin13t:2040_0": "249. Kopetuṃ labbhanti sambandho, ghaṭādīhi gahetuṃ sakkuṇeyyakaṃ ussiñcanīyakaddamaṃ.",
  "tika-vin13t:2041_0": "251- 2.",
  "tika-vin13t:2041_1": "Udakasantike patiteti sambandho.",
  "tika-vin13t:2041_2": "Udake patitaṃ pana sabbakālaṃ kappiyameva,",
  "tika-vin13t:2041_3": "tasmā akappiyaṃ dassetuṃ “udakasantike”ti vuttaṃ.",
  "tika-vin13t:2041_4": "Pāsāṇe lagge raje ca navasoṇḍiyā patite raje cāti sambandho.",
  "tika-vin13t:2041_5": "Abbhokāsuṭṭhite vammike ca mattikākuṭṭe cāti attho,",
  "tika-vin13t:2041_6": "tathā etepi sabbe cātumāsādhikovaṭṭhā na kopetabbāti attho.",
  "tika-vin13t:2042_0": "253- 5.",
  "tika-vin13t:2042_1": "Bhūmiṃ vikopayaṃ thambhādiṃ gaṇhituṃ na ca kappatīti sambandho.",
  "tika-vin13t:2042_2": "Dhārāyāti passāvadhārāya.",
  "tika-vin13t:2042_3": "Padaṃ dassessāmīti sambandho.",
  "tika-vin13t:2043_0": "257. Sekoti siñcanaṃ. Bhūmiyā allahatthaṃ ṭhapetvāti sambandho.",
  "tika-vin13t:2044_0": "258. Avase satīti hatthadāhādīsu āpadāsūti attho. Pathavīvinicchayo.",
  "tika-vin13t:2045_0": "Pathavīniddesavaṇṇanā niṭṭhitā.",
  "tika-vin13t:2046_0": "35. Parikkhāraniddesavaṇṇanā",
  "tika-vin13t:2047_0": "259- 260.",
  "tika-vin13t:2047_1": "Girikūṭanti makaradantakaṃ.",
  "tika-vin13t:2047_2": "Sibbituñca chindituñca na vaṭṭatīti sabbattha yojanā.",
  "tika-vin13t:2047_3": "Daṇḍeti chattadaṇḍe.",
  "tika-vin13t:2048_0": "261.",
  "tika-vin13t:2048_1": "Sibbituṃ vā pañjaraṃ vinandhituṃ vā thiratthaṃ chatte bandhituṃ daṇḍe lekhā vaṭṭatīti sambandho.",
  "tika-vin13t:2048_2": "Sace vuttappakāraṃ akappiyachattaṃ labhati,",
  "tika-vin13t:2048_3": "ghaṭakampi vāḷarūpampi chinditvā dhāretabbaṃ,",
  "tika-vin13t:2048_4": "lekhāpi ghaṃsetvā apanetabbā,",
  "tika-vin13t:2048_5": "suttakena vā daṇḍo veṭhetabbo.",
  "tika-vin13t:2049_0": "262.",
  "tika-vin13t:2049_1": "Anuvātaṃ sandhāya “ante vā”ti vuttaṃ.",
  "tika-vin13t:2049_2": "Dvinnaṃ paṭṭānaṃ saṅghaṭitaṭṭhānaṃ sandhāya “paṭṭamukhe vāpī”ti vuttaṃ.",
  "tika-vin13t:2049_3": "Varakasīsākārena sibbanaṃ sandhāya “veṇikā”ti ca satapadākārena sibbanaṃ sandhāya “saṅkhalikāpi vā”ti ca vuttaṃ.",
  "tika-vin13t:2049_4": "Satapadisadisaṃ aññaṃ vā sūcivikāraṃ na kappati,",
  "tika-vin13t:2049_5": "pakatisūcikammameva vaṭṭatīti attho.",
  "tika-vin13t:2049_6": "Pāḷikaṇṇikaādikaṃ cīvare na ca kappatīti sambandho.",
  "tika-vin13t:2050_0": "263- 4.",
  "tika-vin13t:2050_1": "Catukoṇāva kappareti sambandho.",
  "tika-vin13t:2050_2": "Agghikanti agghiyaṃ cetiyasadisaṃ.",
  "tika-vin13t:2050_3": "Etthāti gaṇṭhipāsakapaṭṭe.",
  "tika-vin13t:2050_4": "Koṇasuttā ca pīḷakāti na kevalaṃ catukoṇā gaṇṭhikapāsakapaṭṭāva kappanti,",
  "tika-vin13t:2050_5": "atha kho duviññeyyā koṇasuttapīḷakā ca kappareti attho.",
  "tika-vin13t:2050_6": "Gandhaṃ telaṃ vāti gandhaṃ vā telaṃ vā.",
  "tika-vin13t:2051_0": "265.",
  "tika-vin13t:2051_1": "Rattanti rajitaṃ.",
  "tika-vin13t:2051_2": "Aññena vāti muggarādinā vā.",
  "tika-vin13t:2051_3": "Katvāti ṭhapetvā.",
  "tika-vin13t:2051_4": "Pahāre na ca muṭṭhināti muṭṭhinā na pahāreyyāti attho.",
  "tika-vin13t:2052_0": "266- 7.",
  "tika-vin13t:2052_1": "Chattavaṭṭiyaṃ lekhaṃ ṭhapetvā dhammakaraṇe lekhā na vaṭṭatīti sambandho.",
  "tika-vin13t:2052_2": "Kuñcikāya ca pipphale ca maṇikā ca pīḷakā ca na vaṭṭatīti sambandho.",
  "tika-vin13t:2052_3": "Tattha maṇikāti ekā eva vaṭṭamaṇikā.",
  "tika-vin13t:2052_4": "Pīḷakā muttarājisadisā bahū.",
  "tika-vin13t:2053_0": "268- 9.",
  "tika-vin13t:2053_1": "Mālādyaraṇiyanti araṇiyaṃ mālādi vaṇṇamaṭṭhaṃ na vaṭṭatīti sambandho.",
  "tika-vin13t:2053_2": "Evaṃ sabbattha.",
  "tika-vin13t:2053_3": "Tipusīsamaye pattamaṇḍale bhittikammañca na vaṭṭatīti attho.",
  "tika-vin13t:2053_4": "Hitvāti ṭhapetvā.",
  "tika-vin13t:2053_5": "Sūcisaṇḍāsako nāma sūciṃ ḍaṃsāpetvā ghaṃsituṃ kato dārumayo.",
  "tika-vin13t:2053_6": "“Anujānāmi,",
  "tika-vin13t:2053_7": "bhikkhave,",
  "tika-vin13t:2053_8": "makaradantakaṃ chinditu”nti vuttattā pattamaṇḍale makaradantakaṃ vaṭṭati,",
  "tika-vin13t:2053_9": "aññaṃ bhittikammādivikārameva na vaṭṭati,",
  "tika-vin13t:2053_10": "tasmā girikūṭaṃ pattamaṇḍale ṭhapetvā avasese na vaṭṭatīti veditabbaṃ.",
  "tika-vin13t:2054_0": "272. Senāsaneti pāsādādisenāsaneti attho.",
  "tika-vin13t:2055_0": "273. Pumitthirūparahitanti purisarūpaitthirūparahitanti attho. Parikkhāravinicchayo.",
  "tika-vin13t:2056_0": "Parikkhāraniddesavaṇṇanā niṭṭhitā.",
  "tika-vin13t:2057_0": "36. Bhesajjaniddesavaṇṇanā",
  "tika-vin13t:2058_0": "274- 5.",
  "tika-vin13t:2058_1": "Sahadhamminaṃ labbhaṃ bhesajjakaraṇanti sambandho.",
  "tika-vin13t:2058_2": "Na kevalaṃ pañcannaṃ sahadhammikānaṃyeva bhikkhācariyaviññattisakehi bhesajjakaraṇaṃ labbhati,",
  "tika-vin13t:2058_3": "atha kho aparesampi pañcannaṃ labbhati,",
  "tika-vin13t:2058_4": "te dassento “pitūna”ntiādimāha.",
  "tika-vin13t:2058_5": "Pitūnanti mātāpitūnanti attho.",
  "tika-vin13t:2058_6": "Ye mātāpitaro jagganti upaṭṭhahanti,",
  "tika-vin13t:2058_7": "te tadupaṭṭhākā nāma.",
  "tika-vin13t:2058_8": "Bhikkhuṃ eva nissāya jīvanto bhikkhunissitako nāma.",
  "tika-vin13t:2058_9": "Pabbajjāpekkho “bhaṇḍū”ti vuccati.",
  "tika-vin13t:2059_0": "276.",
  "tika-vin13t:2059_1": "Aparesampi dasannaṃ kātuṃ vaṭṭati,",
  "tika-vin13t:2059_2": "te dassetuṃ “mahācūḷapitā”tiādimāha.",
  "tika-vin13t:2059_3": "Ettha pana mahāpitā cūḷapitā mahāmātā cūḷamātā mahābhātā cūḷabhātā mahābhaginī cūḷabhaginīti imehi aṭṭhahi ādi-",
  "tika-vin13t:2059_4": "saddena pitubhaginiñca mātubhātikañca gahetvā dasa.",
  "tika-vin13t:2059_5": "Etesaṃ pana sakena bhesajjena kātabbaṃ.",
  "tika-vin13t:2059_6": "Attaniye ca asatīti pāṭhaseso.",
  "tika-vin13t:2060_0": "277.",
  "tika-vin13t:2060_1": "Na kevalañca etesaṃ dasannaṃ,",
  "tika-vin13t:2060_2": "imehi sambandhānaṃ puttanattādīnaṃ yāvasattamā kulaparivaṭṭā kātuṃ vaṭṭatīti dassanatthaṃ “kuladūsanā”tiādimāha.",
  "tika-vin13t:2060_3": "Aññopi yo āgantuko vā coro vā yuddhaparājito vā issaro ñātakehi pariccatto vā gamiyamanusso vā gilāno hutvā vihāraṃ pavisati,",
  "tika-vin13t:2060_4": "sabbesampi apaccāsīsantena bhesajjaṃ kātabbaṃ.",
  "tika-vin13t:2061_0": "278.",
  "tika-vin13t:2061_1": "Mātā pitā tadupaṭṭhāko bhikkhunissitako paṇḍupalāso veyyāvaccakaroti imesaṃ channaṃ anāmaṭṭhapiṇḍapāto avāritoti attho.",
  "tika-vin13t:2061_2": "Kiñca bhiyyo –",
  "tika-vin13t:2061_3": "dāmarikacorassa ca issariyassa ca dātumavāritoti attho.",
  "tika-vin13t:2062_0": "279.",
  "tika-vin13t:2062_1": "Tesanti gahaṭṭhānaṃ.",
  "tika-vin13t:2062_2": "Sāsanogadhanti ratanaparittaāṭānāṭiyaparittādiparittaṃ bhaṇitabbanti attho.",
  "tika-vin13t:2063_0": "280.",
  "tika-vin13t:2063_1": "“Āgantvā sīlaṃ detu,",
  "tika-vin13t:2063_2": "dhammañca parittañca bhāsatū”ti kenaci pesitoti sambandho.",
  "tika-vin13t:2063_3": "Dātuṃ vattunti sīlaṃ dātuṃ,",
  "tika-vin13t:2063_4": "dhammañca parittañca vattuṃ labbhatīti attho.",
  "tika-vin13t:2063_5": "Bhesajjavinicchayo.",
  "tika-vin13t:2064_0": "Bhesajjaniddesavaṇṇanā niṭṭhitā.",
  "tika-vin13t:2065_0": "37. Uggahaniddesavaṇṇanā",
  "tika-vin13t:2066_0": "281.",
  "tika-vin13t:2066_1": "Dasabhedampīti sace kenaci heṭṭhā dassitaṃ dasavidhaṃ ratanaṃ ānetvā “idaṃ saṅghassa vā cetiyassa vā",
  "tika-vin13t:2066_2": "navakammassa vā aññapuggalassa vā suttantikagaṇassa vā dammī”ti vutte “sādhū”ti sampaṭicchantassa dukkaṭaṃ",
  "tika-vin13t:2066_3": "hotīti attho.",
  "tika-vin13t:2067_0": "282- 3.",
  "tika-vin13t:2067_1": "Tesu dasavidhesu ratanesūti attho.",
  "tika-vin13t:2067_2": "Dvīsūti rajatajātarūpesu.",
  "tika-vin13t:2067_3": "Gaṇasaṅghapuggale anāmasitvā “idaṃ hiraññasuvaṇṇaṃ cetiyassa dammi,",
  "tika-vin13t:2067_4": "navakammassa dammī”ti vutte na paṭikkhipeti attho.",
  "tika-vin13t:2067_5": "Kiṃ kātabbanti ce?",
  "tika-vin13t:2067_6": "Taṃ dassetuṃ “vade”tiādi vuttaṃ.",
  "tika-vin13t:2067_7": "“Ime evaṃ vadantī”ti kappiyakārānaṃ ācikkhitabbanti attho.",
  "tika-vin13t:2068_0": "284.",
  "tika-vin13t:2068_1": "Na kevalaṃ hiraññasuvaṇṇādikameva,",
  "tika-vin13t:2068_2": "aññampi khettavatthādikaṃ akappiyaṃ na sampaṭicchitabbanti taṃ dassetuṃ “khettaṃ vatthu”ntiādimāha.",
  "tika-vin13t:2068_3": "Dāsapasuādikaṃ dāsapasvādikaṃ.",
  "tika-vin13t:2068_4": "Sace hi koci “mayhaṃ sassasampādakaṃ mahātaḷākaṃ atthi,",
  "tika-vin13t:2068_5": "taṃ saṅghassa dammī”ti vadati,",
  "tika-vin13t:2068_6": "tañce saṅgho sampaṭicchati.",
  "tika-vin13t:2068_7": "Paṭiggahaṇepi paribhogepi āpattiyeva.",
  "tika-vin13t:2068_8": "Evaṃ sesesupi.",
  "tika-vin13t:2069_0": "Kappiyena kamena gaṇheyyāti sambandho.",
  "tika-vin13t:2069_1": "“Khettaṃ dammī”ti vutte “na vaṭṭatī”ti paṭikkhipitvā “ito cattāro paccaye paribhuñjathā”ti vā “catupaccayaparibhogatthāya dammī”ti vā vadati ce,",
  "tika-vin13t:2069_2": "gahetabbaṃ.",
  "tika-vin13t:2069_3": "Vatthumhipi eseva nayo.",
  "tika-vin13t:2069_4": "“Taḷākaṃ dammī”ti vutte paṭikkhipitvā “cattāro paccaye paribhuñjathā”ti vā “saṅgho udakaṃ paribhuñjissati,",
  "tika-vin13t:2069_5": "bhaṇḍakaṃ dhovissatī”ti vā ādinā nayena vutte sampaṭicchitabbaṃ.",
  "tika-vin13t:2069_6": "“Dāsaṃ dammī”ti vutte paṭikkhipitvā “ārāmikaṃ,",
  "tika-vin13t:2069_7": "veyyāvaccakaraṃ,",
  "tika-vin13t:2069_8": "kappiyakārakaṃ dammī”ti vutte sampaṭicchitabbaṃ.",
  "tika-vin13t:2069_9": "“Gomahiṃsaajeḷakādayo dammī”ti vutte paṭikkhipitvā “pañcagorasaparibhogatthāyā”ti vutte sampaṭicchitabbaṃ.",
  "tika-vin13t:2069_10": "Edisaṃ gahaṇaṃ sandhāya “paṭikkhipitvā gaṇheyyā”ti vuttaṃ.",
  "tika-vin13t:2070_0": "285- 6.",
  "tika-vin13t:2070_1": "Navamātikakedārataḷākakiriyā ca anave pubbe kappiyavohārena paṭikkhipitvā gahitataḷāke mattikuddharaṇañca",
  "tika-vin13t:2070_2": "bhinnaṭṭhāne pāḷibandho ca dubbalaṭṭhāne āḷiyā thirakāro ca anave kedāre purāṇabhāgato atirekabhāgaggahaṇañca",
  "tika-vin13t:2070_3": "nave kedāre aparicchinnabhāge “sasse detha ettake”ti kahāpaṇuṭṭhāpanañcāpīti idaṃ sabbaṃ bhikkhussa kātuṃ",
  "tika-vin13t:2070_4": "na vaṭṭati.",
  "tika-vin13t:2070_5": "Sace karoti,",
  "tika-vin13t:2070_6": "evamādikaṃ sabbesampi akappiyanti attho.",
  "tika-vin13t:2071_0": "287- 9.",
  "tika-vin13t:2071_1": "Idāni taṃyeva akappiyaṃ dassetuṃ “avatvā”tiādi vuttaṃ.",
  "tika-vin13t:2071_2": "Tassattho –",
  "tika-vin13t:2071_3": "yo pana “kasa,",
  "tika-vin13t:2071_4": "vappa” iccādikaṃ avatvā “ettikāya bhūmiyā ettako bhāgo deyyo”ti bhūmiṃ vā patiṭṭhāpeti,",
  "tika-vin13t:2071_5": "“ettake bhūmibhāge sassaṃ kataṃ,",
  "tika-vin13t:2071_6": "ettakaṃ gaṇhathā”ti kassake vadante pamāṇagaṇhanatthaṃ daṇḍarajjubhi minati,",
  "tika-vin13t:2071_7": "khale ṭhatvā rakkhaṇādīni karoti,",
  "tika-vin13t:2071_8": "tasseva akappiyanti.",
  "tika-vin13t:2072_0": "290. Bhaṇḍāgārikasīsena pitusantakampi sace paṭisāmeyya, pācittiyanti attho.",
  "tika-vin13t:2073_0": "291- 2.",
  "tika-vin13t:2073_1": "Pitūnanti mātāpitūnaṃ.",
  "tika-vin13t:2073_2": "Sāṭakādikappiyaṃ vatthuṃ.",
  "tika-vin13t:2073_3": "“Paṭisāmetvā dehī”ti vutteti sambandho.",
  "tika-vin13t:2073_4": "Pātetvāna gate yasmā ajjhārāmasikkhāpadavasena palibodho,",
  "tika-vin13t:2073_5": "tasmā gopituṃ labbhanti attho.",
  "tika-vin13t:2074_0": "293- 4.",
  "tika-vin13t:2074_1": "Sakaṃ vāsiādiparikkhāranti attho.",
  "tika-vin13t:2074_2": "Idaṃ ṭhānaṃ guttanti dassetabbaṃ.",
  "tika-vin13t:2074_3": "“Ettha ṭhapethā”ti pana na vattabbaṃ.",
  "tika-vin13t:2075_0": "295.",
  "tika-vin13t:2075_1": "Ettha “añño koci na pavisati,",
  "tika-vin13t:2075_2": "bhikkhūhi vā sāmaṇerehi vā gahitaṃ bhavissatī”ti saṅkantīti attho.",
  "tika-vin13t:2075_3": "Vatthumhīti alaṅkārādivatthumhīti attho.",
  "tika-vin13t:2075_4": "Tādiseti yādise vatthumhi naṭṭhe āsaṅkā hoti,",
  "tika-vin13t:2075_5": "tādise vatthumhi naṭṭheti sambandho.",
  "tika-vin13t:2076_0": "296.",
  "tika-vin13t:2076_1": "Idāni asaṅkitabbaṭṭhānaṃ dassetuṃ “vihārāvasathassanto”tiādimāha.",
  "tika-vin13t:2076_2": "Vihārassa ca gharassa cāti attho.",
  "tika-vin13t:2076_3": "Ratananti dasavidhaṃ ratanaṃ.",
  "tika-vin13t:2076_4": "Ratnasammatanti sāṭakaveṭhanādikaṃ.",
  "tika-vin13t:2076_5": "Gahetvānāti kappiyakārake asati attanāpi gahetvāna nikkhipeyyāti attho.",
  "tika-vin13t:2076_6": "Maggeraññepīti maggepi araññepi.",
  "tika-vin13t:2076_7": "Tādiseti “bhikkhūhi gahitaṃ bhavissatī”ti āsaṅkitabbaṭṭhāne.",
  "tika-vin13t:2076_8": "Patirūpaṃ karīyatīti magge vā araññe vā tādisaṃ bhaṇḍaṃ passitvā maggā okkamma nisīditabbaṃ,",
  "tika-vin13t:2076_9": "sāmikesu āgatesu taṃ ṭhānaṃ ācikkhitabbaṃ.",
  "tika-vin13t:2076_10": "Sace sāmike na passati,",
  "tika-vin13t:2076_11": "ratanasammataṃ paṃsukūlaṃ gahetabbaṃ.",
  "tika-vin13t:2076_12": "Ratanañce hoti,",
  "tika-vin13t:2076_13": "tuṇhībhūtena gantabbanti attho.",
  "tika-vin13t:2076_14": "Ayaṃ maggāraññakesu paṭipatti.",
  "tika-vin13t:2076_15": "Vihārāvasathānaṃ pana anto tādisaṃ disvā bhaṇḍakaṃ muñcitvā “ettha ettakā kahāpaṇā”tiādinā nayena rūpena",
  "tika-vin13t:2076_16": "vā lañchanāya vā pilotikāya vā saññāṇaṃ katvā nikkhipitabbaṃ,",
  "tika-vin13t:2076_17": "tato pakkamantena patirūpānaṃ bhikkhūnaṃ ācikkhitabbaṃ.",
  "tika-vin13t:2076_18": "Uggahavinicchayo.",
  "tika-vin13t:2077_0": "Uggahaniddesavaṇṇanā niṭṭhitā.",
  "tika-vin13t:2078_0": "38. Kuladūsananiddesavaṇṇanā",
  "tika-vin13t:2079_0": "297.",
  "tika-vin13t:2079_1": "“Kulāni dūseti pupphena vā phalena vā cuṇṇena vā mattikāya vā dantakaṭṭhena vā veḷuyā vā vejjikāya vā",
  "tika-vin13t:2079_2": "jaṅghapesaniyena vā”ti vuttattā tāni aṭṭha vatthūni dassetuṃ “puppha”ntiādimāha.",
  "tika-vin13t:2079_3": "Imāya micchāpaṭipattiyā kulānaṃ aññesu sīlavantesu pasādaṃ dūseti vināsetīti kuladūsanaṃ dukkaṭaṃ āpajjati.",
  "tika-vin13t:2079_4": "Taṃ pana attano santake ca parasantake ca veditabbaṃ.",
  "tika-vin13t:2080_0": "298.",
  "tika-vin13t:2080_1": "Idāni imesu vatthūsu na kevalaṃ kuladūsanadukkaṭameva āpajjati,",
  "tika-vin13t:2080_2": "thullaccayādīnipi āpajjatīti dassetuṃ “thullaccaya”ntiādimāha.",
  "tika-vin13t:2080_3": "Saṅghikaṃ garubhaṇḍaṃ issarena dentassa thullaccayanti sambandho.",
  "tika-vin13t:2080_4": "Senāsanatthāya niyamitaṃ pana pupphādi garubhaṇḍaṃ hoti.",
  "tika-vin13t:2080_5": "Saṅghassa vā aññassa vā santakaṃ theyyacittena dentassa dukkaṭādīni hontīti pāṭhaseso,",
  "tika-vin13t:2080_6": "tassa bhaṇḍassa agghavasena dukkaṭathullaccayapārājikāni hontīti attho.",
  "tika-vin13t:2081_0": "299- 300.",
  "tika-vin13t:2081_1": "Sabbathāti kappiyavohāraakappiyavohārapariyāyaobhāsanimittakammādīhi na vaṭṭatīti attho.",
  "tika-vin13t:2081_2": "Vatiādīni katvā jaggituñca.",
  "tika-vin13t:2081_3": "Attano paribhogatthanti phalaparibhogatthaṃ.",
  "tika-vin13t:2081_4": "Ropanādīnīti ropāpanādīni. Ādi-",
  "tika-vin13t:2081_5": "saddena siñcāpanaocināpanādīni gahitāni.",
  "tika-vin13t:2081_6": "Kuddālakhaṇittivāsipharasuudakabhājanādīni āharitvā samīpe ṭhapanavasena nimittato ca kuddālakhaṇittādīni",
  "tika-vin13t:2081_7": "ca mālāvacche ca gahetvā ṭhite “sāmaṇerādayo disvā ‘thero kārāpetukāmo’ti āgantvā karontī”ti saññāya",
  "tika-vin13t:2081_8": "obhāsato ca “imaṃ rukkhaṃ jāna,",
  "tika-vin13t:2081_9": "imaṃ āvāṭaṃ jānā”tiādikappiyavohārato ca “paṇḍitena mālāvacchādayo ropāpetabbā,",
  "tika-vin13t:2081_10": "na cirasseva upakārāya saṃvattantī”tiādipariyāyato ca ropanādīni labbhareti sambandho.",
  "tika-vin13t:2082_0": "301- 2.",
  "tika-vin13t:2082_1": "Idāni aṭṭhasu vatthūsu avasesāni dve vatthūni dassetuṃ “vuttāva vejjikā jaṅghapesane”ti vuttaṃ.",
  "tika-vin13t:2082_2": "Tattha vejjikā pubbe vuttāva,",
  "tika-vin13t:2082_3": "idāni jaṅghapesanādivinicchayaṃ vakkhāmīti attho.",
  "tika-vin13t:2082_4": "Pitaroti mātāpitaro.",
  "tika-vin13t:2082_5": "Bhaṇḍunti pabbajjāpekkhaṃ.",
  "tika-vin13t:2082_6": "Bhikkhussa sakaṃ veyyāvaccakarañcāti ete ṭhapetvā kasivāṇijjādigihikammesu dūtasāsanaṃ haraṇe dukkaṭanti attho.",
  "tika-vin13t:2082_7": "Paṭhamaṃ sāsanaṃ aggahetvā puna taṃ disvā vā tassa santikaṃ gantvā vā vadatopi dukkaṭamevāti attho.",
  "tika-vin13t:2082_8": "Sāsanaṃ aggahetvā āgatānaṃ pana “bhante,",
  "tika-vin13t:2082_9": "tasmiṃ gāme itthannāmassa kā pavattī”ti pucchiyamāne kathetuṃ vaṭṭati.",
  "tika-vin13t:2082_10": "Pucchitapañhe doso natthi.",
  "tika-vin13t:2083_0": "303.",
  "tika-vin13t:2083_1": "Evaṃ kuladūsanena uppannapaccayā.",
  "tika-vin13t:2083_2": "“Pañcannampī”ti vuttattā anupasampannena katampi edisaṃ na vaṭṭati eva micchājīvattā.",
  "tika-vin13t:2083_3": "Ātumāvatthu cettha nidassanaṃ.",
  "tika-vin13t:2083_4": "Kiṃ viyāti ce,",
  "tika-vin13t:2083_5": "taṃ dassetuṃ “abhūtārocanārūpa-",
  "tika-vin13t:2083_6": "sabyohāruggahādisā”ti vuttaṃ.",
  "tika-vin13t:2083_7": "Tattha uggahādisāti etehi uppannapaccayasadisāti attho.",
  "tika-vin13t:2084_0": "304.",
  "tika-vin13t:2084_1": "Idāni pupphādīni kesaṃ dātuṃ vaṭṭanti,",
  "tika-vin13t:2084_2": "kesaṃ dātuṃ na vaṭṭantīti taṃ dassetuṃ “harāpetvā”tiādimāha.",
  "tika-vin13t:2084_3": "Pitūnaṃ dātuṃ labbhatīti sambandho.",
  "tika-vin13t:2084_4": "Sesañātīnaṃ pattānaṃ eva.",
  "tika-vin13t:2084_5": "Liṅganti sivaliṅgaṃ.",
  "tika-vin13t:2085_0": "305.",
  "tika-vin13t:2085_1": "Tathā phalanti phalampi mātāpitūnaṃ haritvāpi harāpetvāpi dātuṃ labbhatīti attho.",
  "tika-vin13t:2085_2": "Na kevalaṃ mātāpitūnaṃyeva,",
  "tika-vin13t:2085_3": "aññesampi dātuṃ labbhatīti dassetuṃ “gilānāna”ntiādimāha.",
  "tika-vin13t:2085_4": "Saparasantakanti ettha paroti attano vissāsaññātako eva adhippeto.",
  "tika-vin13t:2086_0": "306.",
  "tika-vin13t:2086_1": "Bhājenteti saṅghassa phalapupphamhi bhājiyamāne sammatena deyyanti sambandho.",
  "tika-vin13t:2086_2": "Itarena asammatena apaloketvā dātabbanti attho.",
  "tika-vin13t:2087_0": "307.",
  "tika-vin13t:2087_1": "Paricchijjāti āgatānaṃ dātabbanti phalavasena vā rukkhavasena vā paricchinditvāti attho.",
  "tika-vin13t:2087_2": "Itarassāti issarādikassa.",
  "tika-vin13t:2087_3": "Katikaṃ vatvāti “imasmiṃ rukkhe ettakāni phalāni labbhantī”ti evaṃ vatvā.",
  "tika-vin13t:2088_0": "308.",
  "tika-vin13t:2088_1": "Seseti mattikādantakaṭṭhaveḷumhi.",
  "tika-vin13t:2088_2": "Yathāvuttanayo evāti ettha attano ca parassa ca santakaṃ kulasaṅgahatthāya dadato dukkaṭantiādinā heṭṭhā vuttanayeneva vinicchayo veditabboti attho.",
  "tika-vin13t:2088_3": "Paṇṇampīti kiñcāpi pāḷiyaṃ paṇṇadānaṃ na vuttaṃ,",
  "tika-vin13t:2088_4": "tathāpi kuladūsane pavesayeti attho.",
  "tika-vin13t:2088_5": "Kuladūsanavinicchayo.",
  "tika-vin13t:2089_0": "Kuladūsananiddesavaṇṇanā niṭṭhitā.",
  "tika-vin13t:2090_0": "39. Vassūpanāyikaniddesavaṇṇanā",
  "tika-vin13t:2091_0": "309- 310.",
  "tika-vin13t:2091_1": "Idāni vassūpagamanaṃ dassetuṃ “purimikā”tiādimāha.",
  "tika-vin13t:2091_2": "Tattha purimikā pacchimikā ceti dve vassūpanāyikāti attho.",
  "tika-vin13t:2091_3": "Ālayapariggāho vā vacībhedo vā vassūpanāyikāti pāṭhaseso.",
  "tika-vin13t:2091_4": "Idāni vattabbaṃ sandhāya “ediso”ti vuttaṃ.",
  "tika-vin13t:2091_5": "“Idha vassaṃ vasissāmī”ti cittuppādettha ālayo.",
  "tika-vin13t:2091_6": "Ālayapariggāho pana vaje vā satthe vā nāvāya vā vassaṃ upagantukāmassa tattha senāsanaṃ alabhantassa labbhati,",
  "tika-vin13t:2091_7": "satthādīsu pana vassaṃ upagantuṃ na vaṭṭatīti katvā.",
  "tika-vin13t:2091_8": "Yadi satthādīsu kavāṭabandhaṃ senāsanaṃ labbhati,",
  "tika-vin13t:2091_9": "tattha upagantabbaṃ.",
  "tika-vin13t:2091_10": "Upagacchantena ca “idha vassaṃ upemī”ti tikkhattuṃ vattabbaṃ.",
  "tika-vin13t:2091_11": "Vihāre pana vacībhedo vā kātabbo.",
  "tika-vin13t:2091_12": "Sace “idha vassaṃ vasissāmī”ti ālayo atthi,",
  "tika-vin13t:2091_13": "asatiyā pana vassaṃ na upeti,",
  "tika-vin13t:2091_14": "chinnavasso na hoti,",
  "tika-vin13t:2091_15": "pavāretuñca labhati eva.",
  "tika-vin13t:2092_0": "311.",
  "tika-vin13t:2092_1": "Nopetukāmo āvāsaṃ,",
  "tika-vin13t:2092_2": "tadahūtikkameyya vāti pāṭhe atikkamantassa āvāsaṃ tadahu vassūpanāyikātipi attho.",
  "tika-vin13t:2092_3": "Āvāsaṃ atikkameyya vāti sambandho.",
  "tika-vin13t:2092_4": "Jānaṃ vānupagacchatoti ettha vihāre nisīditvāpi anupagacchato dukkaṭāpatti hotīti adhippāyo.",
  "tika-vin13t:2093_0": "312.",
  "tika-vin13t:2093_1": "Chinnavasso vā kenaci antarāyena paṭhamaṃ anupagato vā dutiyaṃ upagaccheyyāti sambandho.",
  "tika-vin13t:2093_2": "Temāsanti purimaṃ vā temāsaṃ pacchimaṃ vā temāsaṃ.",
  "tika-vin13t:2093_3": "“Na bhikkhave vassaṃ upagantvā purimaṃ vā pacchimaṃ vā temāsaṃ avasitvā cārikā pakkamitabbā.",
  "tika-vin13t:2093_4": "Yo pakkameyya,",
  "tika-vin13t:2093_5": "āpatti dukkaṭassā”ti hi vuttaṃ.",
  "tika-vin13t:2094_0": "313- 5.",
  "tika-vin13t:2094_1": "“Anujānāmi,",
  "tika-vin13t:2094_2": "bhikkhave,",
  "tika-vin13t:2094_3": "sattannaṃ sattāhakaraṇīyena appahitepi gantuṃ,",
  "tika-vin13t:2094_4": "pageva pahite,",
  "tika-vin13t:2094_5": "‘bhikkhussa bhikkhuniyā sikkhamānāya sāmaṇerassa sāmaṇeriyā mātuyā ca pitussa ca,",
  "tika-vin13t:2094_6": "gilānabhattaṃ vā pariyesissāmi,",
  "tika-vin13t:2094_7": "gilānupaṭṭhākabhattaṃ vā pariyesissāmi,",
  "tika-vin13t:2094_8": "gilānabhesajjaṃ vā pariyesissāmi,",
  "tika-vin13t:2094_9": "pucchissāmi vā upaṭṭhahissāmi vā’ti sattāhaṃ sannivatto kātabbo”ti vuttattā “mātāpitūnamatthāya…pe…",
  "tika-vin13t:2094_10": "upaṭṭhissa”nti vuttaṃ.",
  "tika-vin13t:2094_11": "Tatthāyaṃ saṅkhepo –",
  "tika-vin13t:2094_12": "“mātādīnaṃ gilānabhattaṃ vā tadupaṭṭhākabhattaṃ vā gilānānaṃ osadhaṃ vā esissaṃ pariyesissa”nti vā “te",
  "tika-vin13t:2094_13": "gilāne gantvā pucchissāmī”ti vā “upaṭṭhissa”nti vā pahitepi appahitepi sattāhakiccena gantuṃ labhati.",
  "tika-vin13t:2095_0": "Idāni sahadhammike eva sandhāya “anabhirata”ntiādi vuttaṃ.",
  "tika-vin13t:2095_1": "“Visabhāgarūpaṃ disvā anabhirati,",
  "tika-vin13t:2095_2": "tato vūpakāsissaṃ,",
  "tika-vin13t:2095_3": "taṃ gahetvā aññattha gamissa”nti adhippāyena gantumpi labbhatīti attho.",
  "tika-vin13t:2095_4": "Kukkuccaṃ vinodanañca diṭṭhiṃ vivecanañca ahaṃ vā kareyyaṃ aññehi vā kāreyyanti sambandho.",
  "tika-vin13t:2095_5": "Parivāsamānattaādīhi vuṭṭhānaṃ vā garukā. Ādi-",
  "tika-vin13t:2095_6": "saddena sace saṅghena kammaṃ kataṃ hoti,",
  "tika-vin13t:2095_7": "tassa paṭippassaddhiyā anussāvanakaraṇādīsu ussukkaṃ kareyyanti gantuṃ labbhatīti attho.",
  "tika-vin13t:2095_8": "Sattāhakiccenāti sattāhakaraṇīyena.",
  "tika-vin13t:2096_0": "316.",
  "tika-vin13t:2096_1": "Dhammasavanatthaṃ nimantito evaṃ vajeti attho.",
  "tika-vin13t:2096_2": "Garū nāma ācariyupajjhāyā,",
  "tika-vin13t:2096_3": "tehi bhaṇḍadhovanakiccena pahitassa gantuṃ vaṭṭatīti attho.",
  "tika-vin13t:2097_0": "317.",
  "tika-vin13t:2097_1": "Na bhaṇḍadhovana…pe…",
  "tika-vin13t:2097_2": "dassaneti ettha etesupi na vajeti sambandho.",
  "tika-vin13t:2097_3": "Labbhanti ettha “ajjeva āgamissa”nti adūrago yadi na pāpuṇeyya,",
  "tika-vin13t:2097_4": "labbhanti sambandho.",
  "tika-vin13t:2097_5": "Kiṃ vuttaṃ hoti?",
  "tika-vin13t:2097_6": "“Ajjeva āgamissāmī”ti sāmantavihāraṃ gantvā puna āgacchantassa antarāmagge sace aruṇuṭṭhānaṃ hoti,",
  "tika-vin13t:2097_7": "vassacchedopi na hoti,",
  "tika-vin13t:2097_8": "ratticchedena dukkaṭampi nāpajjatīti vuttaṃ hoti.",
  "tika-vin13t:2098_0": "318.",
  "tika-vin13t:2098_1": "Sesañātihīti bhātubhaginīādīhi.",
  "tika-vin13t:2098_2": "Bhikkhunissitakena ca pahiteti sambandho.",
  "tika-vin13t:2098_3": "Niddisitvāti “āgacchantu bhadantā,",
  "tika-vin13t:2098_4": "icchāmi dānañca dātuṃ dhammañca sotuṃ bhikkhuñca passitu”ntiādinā yaṃ kiñci niddisitvāva pesite gantuṃ vaṭṭati.",
  "tika-vin13t:2098_5": "Kevalaṃ “āgacchantu bhikkhū,",
  "tika-vin13t:2098_6": "icchāmi bhikkhūnaṃ āgamana”nti evaṃ aniddisitvā vutte gantuṃ na labbhatīti attho.",
  "tika-vin13t:2099_0": "319.",
  "tika-vin13t:2099_1": "Accharāye satattanoti dasavidhesu antarāyesu ekasmimpi antarāye attano satīti attho.",
  "tika-vin13t:2099_2": "Saṅghasāmaggiyā vā vassacchede anāpattīti attho.",
  "tika-vin13t:2099_3": "Vuttañhetaṃ “idha pana,",
  "tika-vin13t:2099_4": "bhikkhave,",
  "tika-vin13t:2099_5": "vassūpagato bhikkhu passati sambahule bhikkhū saṅghabhedāya parakkamante.",
  "tika-vin13t:2099_6": "Tatra ce bhikkhuno evaṃ hoti,",
  "tika-vin13t:2099_7": "‘garuko kho saṅghabhedo vutto bhagavatā.",
  "tika-vin13t:2099_8": "Mā mayi sammukhībhūte saṅgho bhijjī’ti pakkamitabbaṃ,",
  "tika-vin13t:2099_9": "anāpatti vassacchedassā”ti.",
  "tika-vin13t:2099_10": "Evaṃ chinnavasso no pavārayeti attho.",
  "tika-vin13t:2100_0": "320.",
  "tika-vin13t:2100_1": "Rukkhassa susireti ettha pana suddhe rukkhasusire eva na vaṭṭati,",
  "tika-vin13t:2100_2": "mahantassa pana susirassa anto padaracchadanaṃ kuṭikaṃ katvā pavisanadvāraṃ yojetvā upagantuṃ vaṭṭati.",
  "tika-vin13t:2100_3": "Rukkhassa viṭapeti etthāpi suddhaviṭapamatte na vaṭṭati,",
  "tika-vin13t:2100_4": "mahāviṭape pana aṭṭakaṃ bandhitvā vuttanayena kuṭikaṃ katvā upagantuṃ vaṭṭati.",
  "tika-vin13t:2100_5": "Chavakuṭi nāma pāsāṇakuṭikanti vadanti.",
  "tika-vin13t:2100_6": "Tīsu passesu pāsāṇe ussāpetvā upari pāsāṇena paṭicchannā.",
  "tika-vin13t:2101_0": "321. Nāvādīsu pana upagato pavāretuñca labbhatīti sambandho. Vassūpanāyikavinicchayo.",
  "tika-vin13t:2102_0": "Vassūpanāyikaniddesavaṇṇanā niṭṭhitā.",
  "tika-vin13t:2103_0": "40. Avebhaṅgiyaniddesavaṇṇanā",
  "tika-vin13t:2104_0": "322- 4.",
  "tika-vin13t:2104_1": "Ārāmārāmavatthūnīti ettha ārāmo nāma pupphārāmo vā phalārāmo vā.",
  "tika-vin13t:2104_2": "Mañco pīṭhaṃ bhisi bibbohanādisayanāsanaṃ.",
  "tika-vin13t:2104_3": "Lohakumbhīādayo kāḷalohatambalohādimayā.",
  "tika-vin13t:2104_4": "Bhāṇako udakacāṭi.",
  "tika-vin13t:2104_5": "Pañcete avibhājiyāti bhājetvā na gahetabbā,",
  "tika-vin13t:2104_6": "gahitāpi saṅghasantakā evāti attho.",
  "tika-vin13t:2104_7": "Ettha pana ārāmo ārāmavatthūti paṭhamaṃ,",
  "tika-vin13t:2104_8": "vihāro vihāravatthūti dutiyaṃ,",
  "tika-vin13t:2104_9": "mañco pīṭhaṃ bhisi bibbohananti tatiyaṃ,",
  "tika-vin13t:2104_10": "lohakumbhī…pe…",
  "tika-vin13t:2104_11": "nikhādananti catutthaṃ, valli…pe…",
  "tika-vin13t:2104_12": "dārubhaṇḍaṃ mattikabhaṇḍanti pañcamanti evaṃ imāni rāsivasena pañca honti,",
  "tika-vin13t:2104_13": "sarupavasena anekāni honti.",
  "tika-vin13t:2104_14": "Honti cettha –",
  "tika-vin13t:2105_0": "“Dvisaṅgahāni dve honti, tatiyaṃ catusaṅgahaṃ;",
  "tika-vin13t:2106_0": "Catutthaṃ navakoṭṭhāsaṃ, pañcamaṃ aṭṭhabhedana”nti. ;",
  "tika-vin13t:2107_0": "325.",
  "tika-vin13t:2107_1": "“Pañcimāni,",
  "tika-vin13t:2107_2": "bhikkhave,",
  "tika-vin13t:2107_3": "avissajjiyāni na vissajjetabbāni saṅghena vā gaṇena vā puggalena vā,",
  "tika-vin13t:2107_4": "vissajjitānipi avissajjitāni honti.",
  "tika-vin13t:2107_5": "Yo vissajjeyya,",
  "tika-vin13t:2107_6": "āpatti thullaccayassā”ti vuttattā “bhājitāpi abhājitā”ti vuttaṃ.",
  "tika-vin13t:2107_7": "Eteti vuttappakārā pañcapi “garubhaṇḍānī”ti ca “avissajjiyānī”ti ca ca-",
  "tika-vin13t:2107_8": "saddena “avebhaṅgiyānī”ti ca vuccantīti attho.",
  "tika-vin13t:2108_0": "326- 8.",
  "tika-vin13t:2108_1": "Idāni purimesu tīsu rāsīsu sabbassa garubhaṇḍattā te anāmasitvā pacchimesu dvīsu rāsīsu ekaccassa agarubhaṇḍassāpi",
  "tika-vin13t:2108_2": "atthitāya taṃ dassetuṃ ārabhantopi tesu dvīsu bahuvisayaṃ paṭhamaṃ dassetuṃ “valliḍḍhabāhumattāpī”tiādimāhāti ñātabbaṃ.",
  "tika-vin13t:2108_3": "Tassāyaṃ saṅkhepo –",
  "tika-vin13t:2108_4": "valli aḍḍhabāhumattāpi veḷu aṭṭhaṅgulāyatopi tiṇādi muṭṭhimattampīti ettha ādi-",
  "tika-vin13t:2108_5": "saddena muñjapabbajaṃ saṅgaṇhāti,",
  "tika-vin13t:2108_6": "paṇṇaṃ ekampi mattikā pākatā vā pañcavaṇṇā vā sudhākaṅguṭṭhaādikāti ādi-",
  "tika-vin13t:2108_7": "saddena sajjulasajātihiṅgulakādi vā tālapakkappamāṇāpi yehi kehici saṅghassa dinnā vā saṅghike tiṇakhettādimhi",
  "tika-vin13t:2108_8": "jātā vā rakkhitagopitabhūmibhāge uppannā tatthajātakā vā saṅghikā rakkhitā eva abhājiyāti attho.",
  "tika-vin13t:2109_0": "Idāni ye cettha bhājitabbā,",
  "tika-vin13t:2109_1": "te dassetuṃ “niṭṭhite”tiādimāha,",
  "tika-vin13t:2109_2": "saṅghassa vā cetiyassa vā kamme niṭṭhite bhājiyāti adhippāyo.",
  "tika-vin13t:2109_3": "Ettha pana yaṃ kiñci valliveḷutiṇapaṇṇamattikādi saṅghassa dinnaṃ vā saṅghike tiṇakhettādimhi jātakaṃ vā rakkhitagopitaṃ garubhaṇḍaṃ,",
  "tika-vin13t:2109_4": "taṃ saṅghakamme ca cetiyakamme ca niṭṭhite avasesaṃ puggalikakammepi dātuṃ vaṭṭati,",
  "tika-vin13t:2109_5": "agarubhaṇḍattā bhājitumpi labbhati.",
  "tika-vin13t:2109_6": "Senāsanatthāya rakkhitagopitameva garubhaṇḍaṃ hoti,",
  "tika-vin13t:2109_7": "na itaraṃ.",
  "tika-vin13t:2109_8": "Sīhaḷadīpe tumūlasomavihāre saṅghassa pākavattampi tālapaṇṇaṃ vikkiṇitvā karīyati. Kasmā?",
  "tika-vin13t:2109_9": "Na hi tattha paṇṇena attho atthi,",
  "tika-vin13t:2109_10": "sabbepi iṭṭhakacchannā pāsādādayoti.",
  "tika-vin13t:2109_11": "Evaṃ aññatthāpi karīyati evāti vadanti.",
  "tika-vin13t:2110_0": "329.",
  "tika-vin13t:2110_1": "Idāni lohabhaṇḍādīsu ekantabhājetabbabhaṇḍaṃ dassetuṃ “pattādī”tiādimāha.",
  "tika-vin13t:2110_2": "Ettha pana ādi-",
  "tika-vin13t:2110_3": "saddena lohathālakatamba kuṇḍikā kaṭacchu saraka añjani añjanisalākākaṇṇamalaharaṇīsūcisaṇḍāsakattarayaṭṭhiādīni gahitāneva.",
  "tika-vin13t:2110_4": "Tathāti bhājiyamevāti attho.",
  "tika-vin13t:2110_5": "Vippakatañca avippakatañca.",
  "tika-vin13t:2110_6": "Pādagaṇhakanti magadhanāḷiyā pañcanāḷiyā gaṇhanaṃ.",
  "tika-vin13t:2111_0": "331- 2.",
  "tika-vin13t:2111_1": "Anuññātavāsi yaṃ sakkā sipāṭikāya pakkhipitvā pariharitunti vuttā.",
  "tika-vin13t:2111_2": "Tacchitāniṭṭhitanti vippakataṃ.",
  "tika-vin13t:2111_3": "Yadi tacchitaṃ,",
  "tika-vin13t:2111_4": "garubhaṇḍameva.",
  "tika-vin13t:2111_5": "Dantaṃ pana atacchitañca aniṭṭhitañca bhājiyameva.",
  "tika-vin13t:2111_6": "Aniṭṭhitaṃ mañcapādādikaṃ garubhaṇḍaṃ.",
  "tika-vin13t:2111_7": "Idāni mattikabhaṇḍaṃ dassetuṃ “bhikkhūpakaraṇe”tiādimāha.",
  "tika-vin13t:2111_8": "Pattathālakakuṇḍikādibhikkhūpakaraṇe ca.",
  "tika-vin13t:2111_9": "Pādaghaṭakoti pādagaṇhanako ghaṭako ca mattikāmayo bhājiyo bhājetabboti attho.",
  "tika-vin13t:2111_10": "Saṅkhathālakampi bhājiyameva.",
  "tika-vin13t:2112_0": "333- 4.",
  "tika-vin13t:2112_1": "Migacammādikaṃ kappiyacammaṃ bhājiyaṃ,",
  "tika-vin13t:2112_2": "sīhacammādikaṃ akappiyacammaṃ garubhaṇḍaṃ.",
  "tika-vin13t:2112_3": "Taṃ pana bhūmattharaṇaṃ kātuṃ vaṭṭati.",
  "tika-vin13t:2112_4": "Eḷacammaṃ pana paccattharaṇagatikattā garubhaṇḍaṃ hoti.",
  "tika-vin13t:2112_5": "Idāni imāni pana pañca cīvarapiṇḍapātabhesajjānaṃ atthāya parivattetuṃ na vaṭṭati,",
  "tika-vin13t:2112_6": "garubhaṇḍena pana garubhaṇḍañca thāvarañca thāvarena thāvarameva parivattetvā paribhuñjitabbānīti dassetuṃ “garunā”tiādimāha.",
  "tika-vin13t:2112_7": "Tattha garunāti garubhaṇḍena garubhaṇḍañca thāvarañca parivatteyyāti sambandho.",
  "tika-vin13t:2112_8": "Thāvarena ca thāvarameva parivatteyya,",
  "tika-vin13t:2112_9": "na garubhaṇḍanti adhippāyo.",
  "tika-vin13t:2112_10": "Pañcasu koṭṭhāsesu pacchimattayaṃ garubhaṇḍaṃ,",
  "tika-vin13t:2112_11": "purimadvayaṃ thāvaranti veditabbaṃ.",
  "tika-vin13t:2112_12": "Tathā katvā ca bhuñjatūti evaṃ parivattetvā tato ābhataṃ kappiyabhaṇḍaṃ paribhuñjatūti attho.",
  "tika-vin13t:2112_13": "Kathaṃ ñāyatīti ce?",
  "tika-vin13t:2112_14": "Vuttañhetaṃ parivāre-",
  "tika-vin13t:2113_0": "“Avissajjiyaṃ avebhaṅgiyaṃ, pañca vuttā mahesinā;",
  "tika-vin13t:2114_0": "Vissajjentassa paribhuñjantassa anāpatti,",
  "tika-vin13t:2115_0": "Pañhā mesā kusalehi cintitā”ti. ;",
  "tika-vin13t:2116_0": "Ettha pana garubhaṇḍena garubhaṇḍañca thāvarañca thāvarena thāvarameva parivattanavidhiṃ sandhāya “vissajjantassa anāpattī”ti vuttaṃ.",
  "tika-vin13t:2116_1": "Puna tato nibbattañca catupaccayaṃ paribhuñjituṃ labbhatīti dīpetuṃ “paribhuñjantassa anāpattī”ti vuttaṃ.",
  "tika-vin13t:2116_2": "Ayaṃ imissā gāthāya adhippāyo.",
  "tika-vin13t:2116_3": "Sesanti ārāmādi abhājiyanti attho.",
  "tika-vin13t:2116_4": "Avebhaṅgiyavinicchayo.",
  "tika-vin13t:2117_0": "Avebhaṅgiyaniddesavaṇṇanā niṭṭhitā.",
  "tika-vin13t:2118_0": "41. Pakiṇṇakaniddesavaṇṇanā",
  "tika-vin13t:2119_0": "335- 6.",
  "tika-vin13t:2119_1": "Sadvārabandhane ṭhāne…pe…",
  "tika-vin13t:2119_2": "sayanto dukkaṭaṃ phuseti evarūpe ṭhāne divā sayantenāti sambandho.",
  "tika-vin13t:2119_3": "Sadvārabandhane pana ṭhāne yena kenaci parikkhitte abbhokāsepi rukkhamūlepi antamaso iminā lakkhaṇena",
  "tika-vin13t:2119_4": "yutte ākāsaṅgaṇepi sayantena dvāraṃ bandhitabbameva.",
  "tika-vin13t:2119_5": "Viññumhi puriseti bhikkhumhi vā sāmaṇere vā antamaso upāsakaārāmikesupi aññatarasmiṃ satīti attho.",
  "tika-vin13t:2119_6": "“Esa jaggissatī”ti ābhogo cāpi kappatīti kevalaṃ bhikkhuniṃ vā mātugāmaṃ vā āpucchituṃ na vaṭṭati.",
  "tika-vin13t:2119_7": "Savaseti attano vase,",
  "tika-vin13t:2119_8": "abahusādhāraṇaṭṭhāneti attho.",
  "tika-vin13t:2119_9": "Taṃ vinākāranti taṃ pubbe vuttappakāraṃ dvārathakanaābhogakaraṇasaṅkhātaṃ ākāraṃ vināti attho.",
  "tika-vin13t:2119_10": "Acittakāpattikiriyāyaṃ saṅkhepo.",
  "tika-vin13t:2120_0": "337. Ratanānīti muttādidasavidharatanāni. Dhaññanti sattavidhaṃ dhaññaṃ.",
  "tika-vin13t:2121_0": "338.",
  "tika-vin13t:2121_1": "Sitthatelodatelehīti ettha pana yo madhusitthakatelena vā udakamissakatelena vā aññena kenaci vikārena vā kese osaṇṭheti,",
  "tika-vin13t:2121_2": "dantamayādīsu yena kenaci phaṇena vā kocchena vā hatthena vā phaṇakiccaṃ karonto aṅgulīhi vā osaṇṭheti,",
  "tika-vin13t:2121_3": "tassa dukkaṭaṃ hotīti attho.",
  "tika-vin13t:2122_0": "339.",
  "tika-vin13t:2122_1": "Nekapāvuraṇāti na ekapāvuraṇā.",
  "tika-vin13t:2122_2": "Tuvaṭṭayunti nipajjeyyuṃ.",
  "tika-vin13t:2122_3": "Kiṃ vuttaṃ hoti?",
  "tika-vin13t:2122_4": "Yadi ekapāvuraṇā vā ekattharaṇā vā ekamañce vā tuvaṭṭeyyuṃ,",
  "tika-vin13t:2122_5": "na vaṭṭati,",
  "tika-vin13t:2122_6": "dukkaṭaṃ hotīti vuttaṃ hoti.",
  "tika-vin13t:2122_7": "Ekamhi vā bhājane na bhuñjeyyunti sambandho.",
  "tika-vin13t:2123_0": "340.",
  "tika-vin13t:2123_1": "Caturaṅgulato ūnaṃ dantakaṭṭhaṃ na khādeyyāti sambandho.",
  "tika-vin13t:2123_2": "Adhikaṭṭhaṅgulanti aṭṭhaṅgulato adhikaṃ.",
  "tika-vin13t:2123_3": "Tathāti na khādeyyāti attho.",
  "tika-vin13t:2123_4": "Akallako lasuṇaṃ na khādeyya.",
  "tika-vin13t:2124_0": "341.",
  "tika-vin13t:2124_1": "Hīnehi vā ukkaṭṭhehi vā jātiādīhi eva ukkaṭṭhaṃ vā hīnaṃ vā “caṇḍālosī”tiādinā nayena ujuṃ vā “santi vā idhekacce caṇḍālā, venā,",
  "tika-vin13t:2124_2": "nesādā”tiādinā nayena aññāpadesena vā upasampannaṃ vā anupasampannaṃ vā akkosādhippāyaṃ vinā kevalaṃ davādhippāyena vade,",
  "tika-vin13t:2124_3": "dubbhāsitanti attho.",
  "tika-vin13t:2125_0": "342.",
  "tika-vin13t:2125_1": "Nakhe vā kese vā nāsalome vā dīghe na dhārayeti sambandho.",
  "tika-vin13t:2125_2": "“Anujānāmi,",
  "tika-vin13t:2125_3": "bhikkhave,",
  "tika-vin13t:2125_4": "maṃsappamāṇena nakhe chinditu”nti ca “anujānāmi,",
  "tika-vin13t:2125_5": "bhikkhave,",
  "tika-vin13t:2125_6": "dumāsikaṃ vā duvaṅgulaṃ vā”ti ca vuttaṃ.",
  "tika-vin13t:2125_7": "Na labbhaṃ vīsatimaṭṭhanti ettha ekanakhampi maṭṭhaṃ kātuṃ na vaṭṭati eva.",
  "tika-vin13t:2125_8": "“Na bhikkhave vīsatimaṭṭhaṃ kārāpetabbaṃ.",
  "tika-vin13t:2125_9": "Yo kārāpeyya,",
  "tika-vin13t:2125_10": "āpatti dukkaṭassa.",
  "tika-vin13t:2125_11": "Anujānāmi,",
  "tika-vin13t:2125_12": "bhikkhave,",
  "tika-vin13t:2125_13": "malamattaṃ apakaḍḍhitu”nti hi vuttaṃ.",
  "tika-vin13t:2125_14": "Tasmā nakhato malamattaṃ apakaḍḍhituṃ vaṭṭati.",
  "tika-vin13t:2125_15": "Sambādhe lomahāraṇanti ettha sambādho nāma ubho upakacchakā muttakaraṇañca.",
  "tika-vin13t:2125_16": "“Anujānāmi,",
  "tika-vin13t:2125_17": "bhikkhave,",
  "tika-vin13t:2125_18": "ābādhapaccayā sambādhe lomaṃ saṃharāpetu”nti hi vuttaṃ.",
  "tika-vin13t:2126_0": "343.",
  "tika-vin13t:2126_1": "Yathāvuḍḍhanti vuḍḍhapaṭipāṭiyā laddhabbaṃ.",
  "tika-vin13t:2126_2": "Na bādheyyāti na vāreyya.",
  "tika-vin13t:2126_3": "Saṅghuddiṭṭhaṃvāti upāsakādīhi yathāvuḍḍhaṃ “ayyā paribhuñjantū”ti nissajjitvāva dinnaṃ senāsanādi.",
  "tika-vin13t:2126_4": "“Na bhikkhave uddissakatampi yathāvuḍḍhaṃ paṭibāhitabbaṃ.",
  "tika-vin13t:2126_5": "Yo paṭibāheyya,",
  "tika-vin13t:2126_6": "āpatti dukkaṭassā”ti hi vuttaṃ.",
  "tika-vin13t:2126_7": "Adhotapādehi vā allapādehi vā nakkameti sambandho.",
  "tika-vin13t:2126_8": "Sudhotapādakaṃ vāpīti dhotapādeheva akkamitabbaṭṭhānaṃ.",
  "tika-vin13t:2126_9": "Tathevāti nakkameyya saupāhanoti attho.",
  "tika-vin13t:2126_10": "“Na bhikkhave adhotehi pādehi,",
  "tika-vin13t:2126_11": "allehi pādehi,",
  "tika-vin13t:2126_12": "saupāhanena senāsanaṃ akkamitabbaṃ.",
  "tika-vin13t:2126_13": "Yo akkameyya,",
  "tika-vin13t:2126_14": "āpatti dukkaṭassā”ti,",
  "tika-vin13t:2126_15": "hi vuttaṃ.",
  "tika-vin13t:2126_16": "“Anujānāmi,",
  "tika-vin13t:2126_17": "bhikkhave,",
  "tika-vin13t:2126_18": "paccattharitvā nipajjitu”nti vuttattā paribhaṇḍakataṃ bhūmiṃ vā bhūmattharaṇasenāsanaṃ vā saṅghikaṃ mañcapīṭhaṃ",
  "tika-vin13t:2126_19": "vā attano santakena paccattharaṇena paccattharitvāva nipajjitabbaṃ.",
  "tika-vin13t:2127_0": "344.",
  "tika-vin13t:2127_1": "Saṅghāṭiyā na pallattheti adhiṭṭhitacīvarena vihāre vā antaraghare vā pallatthikā na kātabbāti attho.",
  "tika-vin13t:2127_2": "Parikammakataṃ bhittiādiṃ na apassaye.",
  "tika-vin13t:2127_3": "“Na bhikkhave parikammakatā bhitti apassetabbā.",
  "tika-vin13t:2127_4": "Yo apasseyya,",
  "tika-vin13t:2127_5": "āpatti dukkaṭassā”ti hi vuttaṃ.",
  "tika-vin13t:2127_6": "Tasmā setabhitti vā cittakammakatā vā bhitti na apassayitabbā.",
  "tika-vin13t:2127_7": "Na kevalaṃ bhittiyeva,",
  "tika-vin13t:2127_8": "parikammakatā dvārakavāṭavātapānatthambhādayopi na apassayitabbā.",
  "tika-vin13t:2127_9": "Etthapi lomagaṇanāya eva āpattiyo veditabbā.",
  "tika-vin13t:2127_10": "Sante udake no na ācameti no na ācametuṃ,",
  "tika-vin13t:2127_11": "udakasuddhiṃ akātuṃ na vaṭṭatīti attho.",
  "tika-vin13t:2127_12": "Santeti vacanena asante anāpattīti dīpeti.",
  "tika-vin13t:2128_0": "345.",
  "tika-vin13t:2128_1": "Akappiyasamādāneti bhikkhuṃ vā sāmaṇerādike sesasahadhammike vā akappiye niyojentassa dukkaṭameva. “Na,",
  "tika-vin13t:2128_2": "bhikkhave,",
  "tika-vin13t:2128_3": "pabbajitena akappiye samādapetabbaṃ.",
  "tika-vin13t:2128_4": "Yo samādapeyya,",
  "tika-vin13t:2128_5": "āpatti dukkaṭassā”ti hi vuttaṃ.",
  "tika-vin13t:2128_6": "Sabhāgāya āpattiyā desanāyāti attho.",
  "tika-vin13t:2128_7": "Vatthusabhāgatā idha adhippetā,",
  "tika-vin13t:2128_8": "na āpattisabhāgatā.",
  "tika-vin13t:2128_9": "“Na bhikkhave sabhāgā āpatti desetabbā.",
  "tika-vin13t:2128_10": "Yo deseyya,",
  "tika-vin13t:2128_11": "āpatti dukkaṭassā”ti ca “na bhikkhave sabhāgā āpatti paṭiggahetabbā.",
  "tika-vin13t:2128_12": "Yo paṭiggaṇheyya,",
  "tika-vin13t:2128_13": "āpatti dukkaṭassā”ti ca vuttaṃ.",
  "tika-vin13t:2128_14": "Vatthusabhāgaṃ āpattiṃ āvi kātumpi na vaṭṭati,",
  "tika-vin13t:2128_15": "tena vuttaṃ “āvikamme ca dukkaṭa”nti. “Ahaṃ, āvuso,",
  "tika-vin13t:2128_16": "itthannāmaṃ āpattiṃ āpajjiṃ,",
  "tika-vin13t:2128_17": "taṃ ito vuṭṭhahitvā paṭikarissāmī”ti aññassa vacanaṃ āvikammaṃnāma.",
  "tika-vin13t:2129_0": "346. Itarassa tūti asuddhacittassa.",
  "tika-vin13t:2130_0": "347.",
  "tika-vin13t:2130_1": "Porisanti purisappamāṇaṃ abhiruhituṃ vaṭṭatīti attho.",
  "tika-vin13t:2130_2": "“Anujānāmi,",
  "tika-vin13t:2130_3": "bhikkhave,",
  "tika-vin13t:2130_4": "sati karaṇīye porisaṃ rukkhaṃ abhiruhituṃ,",
  "tika-vin13t:2130_5": "āpadāsu yāvadattha”nti hi vuttaṃ.",
  "tika-vin13t:2131_0": "348.",
  "tika-vin13t:2131_1": "Parissāvanaṃ vinā aḍḍhayojanaṃ gacchantassa dukkaṭanti sambandho.",
  "tika-vin13t:2131_2": "“Addhānagamanasamayo nāma aḍḍhayojanaṃ gacchissāmīti bhuñjitabba”nti vuttaṃ,",
  "tika-vin13t:2131_3": "tasmā aḍḍhayojanameva antimaṃ addhānanti veditabbaṃ.",
  "tika-vin13t:2131_4": "Bhikkhuniyā ca mātugāmena ca saṃvidhānasikkhāpade “ekaddhānamaggaṃ paṭipajjeyya,",
  "tika-vin13t:2131_5": "antamaso gāmantarampī”ti evaṃ visesetvā vuttattā “kukkuṭasampāte gāme gāmantare gāmantare āpatti pācittiyassā”ti vuttaṃ,",
  "tika-vin13t:2131_6": "na addhānalakkhaṇena.",
  "tika-vin13t:2131_7": "Yadi gāmantaraparicchedena addhānaṃ vuccati,",
  "tika-vin13t:2131_8": "gaṇabhojanasikkhāpadepi “addhānagamanasamayo nāma gāmantarampi gacchissāmīti bhuñjitabba”nti vadeyya,",
  "tika-vin13t:2131_9": "na ca vuttaṃ.",
  "tika-vin13t:2131_10": "Tasmā “na bhikkhave aparissāvanakena addhāno paṭipajjitabbo.",
  "tika-vin13t:2131_11": "Yo paṭipajjeyya,",
  "tika-vin13t:2131_12": "āpatti dukkaṭassa.",
  "tika-vin13t:2131_13": "Sace na hoti parissāvanaṃ vā dhammakaraṇo vā,",
  "tika-vin13t:2131_14": "saṅghāṭikaṇṇopi adhiṭṭhātabbo iminā parissāvetvā pivissāmī”ti vuttaṭṭhānepi aḍḍhayojanavaseneva addhānaparicchedo veditabbo.",
  "tika-vin13t:2131_15": "Abhayagirivāsīnaṃ pana “dvigāvutavasena addhānaparicchedo”ti pāḷiyaṃ eva atthi.",
  "tika-vin13t:2131_16": "Yācamānassāti yācantassa.",
  "tika-vin13t:2131_17": "“Na ca bhikkhave addhānappaṭipannena bhikkhunā parissāvanaṃ yāciyamānena na dātabbaṃ.",
  "tika-vin13t:2131_18": "Yo na dadeyya,",
  "tika-vin13t:2131_19": "āpatti dukkaṭassā”ti hi vuttaṃ.",
  "tika-vin13t:2132_0": "349.",
  "tika-vin13t:2132_1": "Aññatra ābādhappaccayā kaṇṇanāsādike sesaṅge dukkaṭanti sambandho.",
  "tika-vin13t:2132_2": "Ābādhe sati aṅguliādīni chindituṃ vaṭṭati.",
  "tika-vin13t:2132_3": "Aṅgajātaṃ vā bījāni vā chindituṃ na vaṭṭati eva.",
  "tika-vin13t:2132_4": "Attaghātane ca dukkaṭanti sambandho.",
  "tika-vin13t:2132_5": "“Na ca bhikkhave attānaṃ ghātetabbaṃ.",
  "tika-vin13t:2132_6": "Yo ghāteyya,",
  "tika-vin13t:2132_7": "āpatti dukkaṭassā”ti hi vuttaṃ.",
  "tika-vin13t:2133_0": "350.",
  "tika-vin13t:2133_1": "“Na ca bhikkhave paṭibhānacittaṃ kārāpetabbaṃ itthirūpakaṃ purisarūpakaṃ.",
  "tika-vin13t:2133_2": "Yo kārāpeyya,",
  "tika-vin13t:2133_3": "āpatti dukkaṭassa.",
  "tika-vin13t:2133_4": "Anujānāmi,",
  "tika-vin13t:2133_5": "bhikkhave,",
  "tika-vin13t:2133_6": "mālākammaṃ latākammaṃ makaradantakaṃ pañcapaṭika”nti vuttattā “cittapotthakarūpāni,",
  "tika-vin13t:2133_7": "na kare na ca kāraye”ti vuttaṃ.",
  "tika-vin13t:2133_8": "Bhuñjantanti vippakatabhojanaṃ.",
  "tika-vin13t:2133_9": "“Na bhikkhave vippakatabhojano bhikkhu vuṭṭhāpetabbo.",
  "tika-vin13t:2133_10": "Yo vuṭṭhāpeyya,",
  "tika-vin13t:2133_11": "āpatti dukkaṭassā”ti hi vuttaṃ.",
  "tika-vin13t:2134_0": "351.",
  "tika-vin13t:2134_1": "Yānānīti vayhaṃ ratho sakaṭaṃ sandamānikādīni gilānassa abhiruhituṃ kappanti,",
  "tika-vin13t:2134_2": "siviko ca kappati.",
  "tika-vin13t:2134_3": "Evaṃ sabbattha.",
  "tika-vin13t:2134_4": "“Anujānāmi,",
  "tika-vin13t:2134_5": "bhikkhave,",
  "tika-vin13t:2134_6": "gilānassa yānaṃ,",
  "tika-vin13t:2134_7": "purisayuttaṃ hatthavaṭṭakaṃ,",
  "tika-vin13t:2134_8": "sivikaṃ pāṭaṅki”nti hi vuttaṃ.",
  "tika-vin13t:2135_0": "352.",
  "tika-vin13t:2135_1": "Davanti keḷiṃ.",
  "tika-vin13t:2135_2": "“Na bhikkhave buddhaṃ vā dhammaṃ vā saṅghaṃ vā ārabbha davo kātabbo.",
  "tika-vin13t:2135_3": "Yo kareyya,",
  "tika-vin13t:2135_4": "āpatti dukkaṭassā”ti hi vuttaṃ.",
  "tika-vin13t:2135_5": "Tasmā “kiṃ buddho silakabuddho,",
  "tika-vin13t:2135_6": "udāhu paṭibuddho”ti vā “kiṃ dhammo godhammo ajadhammo”ti vā “kiṃ saṅgho ajasaṅgho migasaṅgho”ti vā evamādinā nayena yo davaṃ karoti,",
  "tika-vin13t:2135_7": "tassa dukkaṭanti veditabbaṃ.",
  "tika-vin13t:2135_8": "“Tumhākaṃ cīvaraṃ dassāma,",
  "tika-vin13t:2135_9": "pattaṃ dassāmā”tiādinā nayena sāmaṇeraṃ vā upasampannaṃ vā aññassa antamaso dussīlassāpi parisabhūtaṃ",
  "tika-vin13t:2135_10": "attano upaṭṭhākakaraṇatthaṃ upalāḷane dukkaṭanti attho.",
  "tika-vin13t:2135_11": "“Na bhikkhave aññassa parisā apalāḷetabbā.",
  "tika-vin13t:2135_12": "Yo apalāḷeyya,",
  "tika-vin13t:2135_13": "āpatti dukkaṭassā”ti hi vuttaṃ.",
  "tika-vin13t:2136_0": "353.",
  "tika-vin13t:2136_1": "Kāyaṃ vā ūruṃ vā nimittaṃ vā vivaritvā bhikkhunīnaṃ na dassayeti sambandho.",
  "tika-vin13t:2136_2": "Kaddamudakādinā tā bhikkhuniyo na siñceyyāti attho.",
  "tika-vin13t:2136_3": "Na kevalaṃ kaddamudakādikeneva,",
  "tika-vin13t:2136_4": "vippasannaudakarajanakaddamādīsupi yena kenaci osiñcantassa dukkaṭameva.",
  "tika-vin13t:2137_0": "354.",
  "tika-vin13t:2137_1": "Bālanti ettha bālo nāma yo ovādaṃ gahetvā pātimokkhuddesakassa ārocetvā pāṭipade paccāharitabbanti na jānāti.",
  "tika-vin13t:2137_2": "Gilāno nāma yo ovādaṃ gahetvā uposathaggaṃ gantvā ārocetuñca paccāharituñca na sakkoti.",
  "tika-vin13t:2137_3": "Gamiyo nāma yo paṭidesaṃ gantukāmo.",
  "tika-vin13t:2138_0": "“Na bhikkhave ovādo na gahetabbo.",
  "tika-vin13t:2138_1": "Yo na gaṇheyya,",
  "tika-vin13t:2138_2": "āpatti dukkaṭassā”ti ca “anujānāmi,",
  "tika-vin13t:2138_3": "bhikkhave,",
  "tika-vin13t:2138_4": "ṭhapetvā bālaṃ,",
  "tika-vin13t:2138_5": "ṭhapetvā gilānaṃ,",
  "tika-vin13t:2138_6": "ṭhapetvā gamikaṃ,",
  "tika-vin13t:2138_7": "avasesehi ovādaṃ gahetu”nti ca “na bhikkhave ovādo na paccāharitabbo.",
  "tika-vin13t:2138_8": "Yo na paccāhareyya,",
  "tika-vin13t:2138_9": "āpatti dukkaṭassā”ti ca vuttattā bhikkhunīhi terasiyaṃ vā cātuddasiyaṃ vā āgantvā “ayaṃ uposatho cātuddaso”ti",
  "tika-vin13t:2138_10": "vā “pannaraso”ti vā “kadā ayya uposatho”ti vā pucchite “cātuddaso”ti vā “pannaraso”ti vā “sve bhagini",
  "tika-vin13t:2138_11": "uposatho”ti vā ācikkhitabbaṃ.",
  "tika-vin13t:2138_12": "Tāhi bhikkhunīhi uposathadivase āgantvā “bhikkhunisaṅgho ayya bhikkhusaṅghassa pāde vandati,",
  "tika-vin13t:2138_13": "ovādūpasaṅkamanañca yācati,",
  "tika-vin13t:2138_14": "labhatu kira ayya bhikkhunisaṅgho ovādūpasaṅkamana”nti evaṃ yācitabbaṃ,",
  "tika-vin13t:2138_15": "taṃ vacanaṃ paṭiggahetvā uposathagge pātimokkhuddesakassa “bhikkhunisaṅgho, bhante,",
  "tika-vin13t:2138_16": "bhikkhusaṅghassa pāde vandati,",
  "tika-vin13t:2138_17": "ovādūpasaṅkamanañca yācati,",
  "tika-vin13t:2138_18": "labhatu kira, bhante,",
  "tika-vin13t:2138_19": "bhikkhunisaṅgho ovādūpasaṅkamana”nti ācikkhitabbaṃ.",
  "tika-vin13t:2138_20": "Pātimokkhuddesakenāpi sace tattha bhikkhunovādako atthi,",
  "tika-vin13t:2138_21": "“itthannāmo bhikkhu bhikkhunovādako sammato,",
  "tika-vin13t:2138_22": "taṃ bhikkhunisaṅgho upasaṅkamatū”ti vattabbaṃ.",
  "tika-vin13t:2138_23": "Sace natthi,",
  "tika-vin13t:2138_24": "“ko āyasmā ussahati bhikkhuniyo ovaditu”nti pucchitvā sace atthi aṭṭhahaṅgehi samannāgato bhikkhu,",
  "tika-vin13t:2138_25": "taṃ tattheva sammannitvā vuttanayeneva ovādappaṭiggāhakassa ārocetabbaṃ.",
  "tika-vin13t:2138_26": "Yadi natthi koci bhikkhu bhikkhunovādako sammato,",
  "tika-vin13t:2138_27": "“pāsādikena bhikkhunisaṅgho sampādetū”ti vattabbaṃ.",
  "tika-vin13t:2138_28": "Tena bhikkhunā “sādhū”ti sampaṭicchitvā pāṭipade bhikkhunīnaṃ “natthi koci bhikkhu bhikkhunovādako sammato,",
  "tika-vin13t:2138_29": "pāsādikena bhikkhunisaṅgho sampādetū”ti vattabbaṃ.",
  "tika-vin13t:2138_30": "Tāhipi “sādhu ayyā”ti sampaṭicchitabbaṃ.",
  "tika-vin13t:2138_31": "Iminā nayena gaṇapuggalesupi vacanabhedo veditabbo.",
  "tika-vin13t:2139_0": "355.",
  "tika-vin13t:2139_1": "Lokāyataṃ nāma vitaṇḍasatthaṃ.",
  "tika-vin13t:2139_2": "“Na bhikkhave āsittakūpadhāne bhuñjitabbaṃ.",
  "tika-vin13t:2139_3": "Yo bhuñjeyya,",
  "tika-vin13t:2139_4": "āpatti dukkaṭassā”ti vuttattā “peḷāyapi na bhuñjeyyā”ti vuttaṃ.",
  "tika-vin13t:2140_0": "356.",
  "tika-vin13t:2140_1": "Gihipārutaṃ na pārupeyya,",
  "tika-vin13t:2140_2": "gihinivāsanaṃ na nivāseyyāti attho.",
  "tika-vin13t:2140_3": "“Na bhikkhave gihinivatthaṃ nivāsetabbaṃ hatthisoṇḍakaṃ macchavāḷakaṃ catukaṇṇakaṃ tālavaṇṭakaṃ satavalikaṃ.",
  "tika-vin13t:2140_4": "Yo nivāseyya,",
  "tika-vin13t:2140_5": "āpatti dukkaṭassā”ti hi vuttaṃ.",
  "tika-vin13t:2140_6": "Parimaṇḍalato aññathā pārupanaṃ,",
  "tika-vin13t:2140_7": "sabbametaṃ gihipārutaṃ nāma.",
  "tika-vin13t:2140_8": "Taṃ pana na pārupetabbanti attho.",
  "tika-vin13t:2140_9": "Saṃvelliyanti ettha kacchaṃ bandhitvā na nivāseyyāti attho.",
  "tika-vin13t:2140_10": "Dāyanti araññaṃ.",
  "tika-vin13t:2140_11": "Nālimpayeyyāti sambandho.",
  "tika-vin13t:2141_0": "357.",
  "tika-vin13t:2141_1": "Vaḍḍhiñca na payojaye,",
  "tika-vin13t:2141_2": "noñātake nappavārite na yāceti attho.",
  "tika-vin13t:2141_3": "Aññassāti ettha “tumhe paribhuñjathā”ti niyametvā dinnaṃ sahadhammikānampi dātuṃ na vaṭṭati.",
  "tika-vin13t:2141_4": "Aggaṃ gahetvā vā katipāhaṃ bhutvā vā puna dadeyyāti attho.",
  "tika-vin13t:2142_0": "358.",
  "tika-vin13t:2142_1": "Uddissa yācaneti ettha “amhākaṃ vihāre itthannāmena idañcidañca kata”nti vā “karissantī”ti vā evaṃ uddissa rakkhaṃ yācaneti attho.",
  "tika-vin13t:2142_2": "Ñatvāñatvā vāti evaṃ “amhehi yāciyamānā imesaṃ daṇḍessantī”ti tesaṃ daṇḍinaṃ ñatvā vā añatvā vāti attho.",
  "tika-vin13t:2142_3": "Tehi pana daṇḍite so daṇḍo uddissa yācantānaṃ gīvāva bhaṇḍadeyyaṃ hoti evāti attho.",
  "tika-vin13t:2142_4": "“Iminā ca iminā ca idañca idañca kataṃ,",
  "tika-vin13t:2142_5": "ettakaṃ daṇḍaṃ gaṇhathā”ti sayaṃ daṇḍāpane pana assa daṇḍassa agghabhedena pārājikathullaccayadukkaṭā ñeyyāti attho.",
  "tika-vin13t:2143_0": "359.",
  "tika-vin13t:2143_1": "Anatthāya assa corassa bhāsiteti sambandho.",
  "tika-vin13t:2143_2": "Rājarājamahāmattādīhi tassa corassa daṇḍaṃ gaṇhante assa bhikkhussa tattakaṃ gīvāti attho.",
  "tika-vin13t:2144_0": "360.",
  "tika-vin13t:2144_1": "Vighāsaṃ vā uccāraṃ vā saṅkāraṃ vā muttaṃ vā pākārakuṭṭānaṃ bahi chaḍḍeyya,",
  "tika-vin13t:2144_2": "dukkaṭanti attho.",
  "tika-vin13t:2144_3": "Vaḷañje nāvalokiyāti imināva avaḷañjanakāle nāvaloketvā chaḍḍetuṃ vaṭṭatīti dīpeti.",
  "tika-vin13t:2144_4": "Na kevalaṃ tattheva,",
  "tika-vin13t:2144_5": "atha kho harite vāpi vīhādināḷikerādiropime chaḍḍentassa dukkaṭamevāti attho.",
  "tika-vin13t:2145_0": "361. “Upahāraṃ karomā”ti vutteti pucchiteti adhippāyo.",
  "tika-vin13t:2146_0": "362.",
  "tika-vin13t:2146_1": "Kīḷatthaṃ kataṃ rājāgāraṃ vā pokkharaṇiṃ vā uyyānaṃ vā cittāgāraṃ vā ārāmaṃ vā daṭṭhuṃ gacchato pade pade dukkaṭanti attho.",
  "tika-vin13t:2147_0": "363.",
  "tika-vin13t:2147_1": "Āsanena nave na paṭibāheyya,",
  "tika-vin13t:2147_2": "uṇhe cīvaraṃ na nidaheyya.",
  "tika-vin13t:2147_3": "Gurunāti ācariyādinā paṇāmito khamāpeyyāti sambandho.",
  "tika-vin13t:2148_0": "364.",
  "tika-vin13t:2148_1": "Āpattīhi ca sattahīti sattahi āpattīhi bhikkhuṃ parammukhā akkosanena ca “assaddho appasanno bījabhojī”tiādinā",
  "tika-vin13t:2148_2": "aññeneva vā akkosanena ca dukkaṭanti adhippāyo.",
  "tika-vin13t:2149_0": "365.",
  "tika-vin13t:2149_1": "Saddhādeyyaṃ cīvaraṃ vā piṇḍapātaṃ vāti attho.",
  "tika-vin13t:2149_2": "“Na bhikkhave saddhādeyyaṃ vinipātetabbaṃ.",
  "tika-vin13t:2149_3": "Yo vinipāteyya,",
  "tika-vin13t:2149_4": "āpatti dukkaṭassā”ti hi vuttaṃ.",
  "tika-vin13t:2149_5": "“Anujānāmi,",
  "tika-vin13t:2149_6": "bhikkhave,",
  "tika-vin13t:2149_7": "mātāpitūnaṃ dātu”nti vuttattā “labbhaṃ pitūna”nti vuttaṃ.",
  "tika-vin13t:2150_0": "366.",
  "tika-vin13t:2150_1": "Vassaṃvuttho aññatrāti sambandho,",
  "tika-vin13t:2150_2": "aññasmiṃ vihāreti attho.",
  "tika-vin13t:2150_3": "Aññatoti aññavihārato.",
  "tika-vin13t:2150_4": "“Na bhikkhave aññatra vassaṃvutthena aññatra cīvarabhāgo sāditabbo.",
  "tika-vin13t:2150_5": "Yo sādiyeyya,",
  "tika-vin13t:2150_6": "āpatti dukkaṭassā”ti hi vuttaṃ.",
  "tika-vin13t:2150_7": "Tesanti tasmiṃ vihāre taṃ cīvaraṃ bhājetvā gaṇhituṃ yuttānaṃ bhikkhūnaṃ dhuranikkhepato hoti bhaṇḍagghena kāriyoti attho.",
  "tika-vin13t:2151_0": "367.",
  "tika-vin13t:2151_1": "Saha antarena uttaroti santaruttaro,",
  "tika-vin13t:2151_2": "gāmaṃ na paviseyyāti attho.",
  "tika-vin13t:2151_3": "“Na bhikkhave santaruttarena gāmo pavisitabbo.",
  "tika-vin13t:2151_4": "Yo paviseyya,",
  "tika-vin13t:2151_5": "āpatti dukkaṭassā”ti hi vuttaṃ.",
  "tika-vin13t:2151_6": "Kallo vāti agilāno.",
  "tika-vin13t:2151_7": "Saupāhano gāmaṃ na paviseyyāti sambandho.",
  "tika-vin13t:2151_8": "“Na bhikkhave cāmaribījanī dhāretabbā.",
  "tika-vin13t:2151_9": "Yo dhāreyya,",
  "tika-vin13t:2151_10": "āpatti dukkaṭassā”ti,",
  "tika-vin13t:2151_11": "“anujānāmi,",
  "tika-vin13t:2151_12": "bhikkhave,",
  "tika-vin13t:2151_13": "tisso bījaniyo vākamayaṃ usīramayaṃ morapiñchamaya”nti ca vuttattā “na dhāreyya cāmarīmakasabījani”nti vuttaṃ.",
  "tika-vin13t:2151_14": "Makasabījanī pana dantavisāṇadārudaṇḍakāpi vaṭṭati.",
  "tika-vin13t:2152_0": "368.",
  "tika-vin13t:2152_1": "Ārāmato bahīti sambandho.",
  "tika-vin13t:2152_2": "“Na bhikkhave chattaṃ dhāretabbaṃ.",
  "tika-vin13t:2152_3": "Yo dhāreyya,",
  "tika-vin13t:2152_4": "āpatti dukkaṭassā”ti,",
  "tika-vin13t:2152_5": "“anujānāmi,",
  "tika-vin13t:2152_6": "bhikkhave,",
  "tika-vin13t:2152_7": "gilānassa chatta”nti ca vuttattā agilāno ārāmato bahi na labhati,",
  "tika-vin13t:2152_8": "cīvaraguttiyādiatthāya agilānopi labhatīti attho.",
  "tika-vin13t:2153_0": "369.",
  "tika-vin13t:2153_1": "Gāheyya nubhatokājanti na gāheyya ubhatokājaṃ.",
  "tika-vin13t:2153_2": "Ekantarikakājakanti ekatokājañca antarakājañca.",
  "tika-vin13t:2153_3": "Sīsabhāro ca khandhabhāro ca kaṭibhāro ca sīsakkhandhakaṭibhārā.",
  "tika-vin13t:2153_4": "“Na bhikkhave ubhatokājaṃ haritabbaṃ.",
  "tika-vin13t:2153_5": "Yo hareyya,",
  "tika-vin13t:2153_6": "āpatti dukkaṭassā”ti,",
  "tika-vin13t:2153_7": "“anujānāmi,",
  "tika-vin13t:2153_8": "bhikkhave,",
  "tika-vin13t:2153_9": "ekatokājaṃ antarakājaṃ sīsabhāraṃ khandhabhāraṃ kaṭibhāraṃ olambaka”nti ca vuttattā ubhatokājameva na vaṭṭati,",
  "tika-vin13t:2153_10": "sesāni vaṭṭantīti veditabbā.",
  "tika-vin13t:2154_0": "370.",
  "tika-vin13t:2154_1": "Anokāsakatanti yo paṭhamameva “karohi me āvuso okāsaṃ,",
  "tika-vin13t:2154_2": "ahaṃ taṃ vattukāmo”ti evaṃ akatokāsaṃ āpattiyā codeyya,",
  "tika-vin13t:2154_3": "tassa dukkaṭaṃ hotīti attho.",
  "tika-vin13t:2154_4": "Tathāti dukkaṭamevāti attho.",
  "tika-vin13t:2155_0": "371. Pakataṅgulena, na sugataṅgulenāti attho.",
  "tika-vin13t:2156_0": "372.",
  "tika-vin13t:2156_1": "Mūgabbatādiṃ titthiyabbataṃ yadi gaṇheyya,",
  "tika-vin13t:2156_2": "dukkaṭanti attho. Ādi-",
  "tika-vin13t:2156_3": "saddena govatakukkuravatādayo saṅgahitā.",
  "tika-vin13t:2156_4": "Tathāti nhāpitapubbako khurabhaṇḍaṃ yadi parihareyya,",
  "tika-vin13t:2156_5": "dukkaṭamevāti attho.",
  "tika-vin13t:2157_0": "373.",
  "tika-vin13t:2157_1": "Yaṃ kiñcīti nhāpitatuṇṇakārakammādi yaṃ kiñci hatthakammanti attho.",
  "tika-vin13t:2157_2": "Tadanusāratoti hatthakammayācanānusāratoti attho.",
  "tika-vin13t:2157_3": "Sace evaṃ yācato hatthakammamūlameva deti,",
  "tika-vin13t:2157_4": "taṃ aññassa dāpetvā kāretuṃ vaṭṭatīti attho.",
  "tika-vin13t:2157_5": "Nikkammaṃ pana hatthakammavasena ayācitvāpi “ehi imaṃ karohī”ti kāretuṃ kappatīti attho.",
  "tika-vin13t:2157_6": "Yaṃ kiñciparasantakanti yaṃ kiñci dārutiṇādikaṃ aparasantakaṃ apariggahitaṃ āharāpetuṃ kappatīti adhippāyo.",
  "tika-vin13t:2158_0": "374.",
  "tika-vin13t:2158_1": "Gihīnanti gihīnaṃ santakaṃ.",
  "tika-vin13t:2158_2": "Gopaketi rakkhake.",
  "tika-vin13t:2158_3": "Yattakaṃ deti,",
  "tika-vin13t:2158_4": "tattakaṃ gahetuṃ kappatīti attho.",
  "tika-vin13t:2158_5": "Yathāparicchedanti “divase divase ettakaṃ ucchunāḷikeraṃ ambapakkaṃ tumhe khādathā”ti paricchinditvā dinnameva tesu dentesu labbhatīti attho.",
  "tika-vin13t:2159_0": "375.",
  "tika-vin13t:2159_1": "Dvihāpajjeyyāti dvīhi āpajjeyya.",
  "tika-vin13t:2159_2": "Katamehi dvīhīti ce,",
  "tika-vin13t:2159_3": "te dassetuṃ “kāyavācāhī”ti vuttaṃ,",
  "tika-vin13t:2159_4": "“dvīhākārehi āpattiṃ āpajjati,",
  "tika-vin13t:2159_5": "kāyena āpajjati,",
  "tika-vin13t:2159_6": "vācāya āpajjatī”ti hi vuttaṃ.",
  "tika-vin13t:2159_7": "Kāyavācāhi āpattiṃ āpajjanto ca chahi ākārehi āpattiṃ āpajjati,",
  "tika-vin13t:2159_8": "tāni dassetuṃ “alajjiñāṇakukkuccapakatattā”tiādimāha.",
  "tika-vin13t:2159_9": "Ettha pana akappiyabhāvaṃ jānanto eva vītikkamaṃ karonto alajjitāya āpajjati nāma.",
  "tika-vin13t:2159_10": "Kappiyākappiyaṃ ajānitvā āpajjanto aññāṇatāya.",
  "tika-vin13t:2159_11": "Kappiyaṃ nu kho,",
  "tika-vin13t:2159_12": "no nu kho”ti saṃsaye uppanne tamabhivitaritvā vītikkamaṃ karonto kukkuccapakatattā āpajjati.",
  "tika-vin13t:2159_13": "Sahaseyyādiṃ āpajjanto satiplavā,",
  "tika-vin13t:2159_14": "satisammosāti attho.",
  "tika-vin13t:2159_15": "Acchamaṃsaṃ “sūkaramaṃsa”nti vā sūkaramaṃsaṃ “acchamaṃsa”nti vā khādanto akappiye kappiyasaññitāya ca",
  "tika-vin13t:2159_16": "kappiye akappiyasaññitāya ca āpajjatīti veditabbo.",
  "tika-vin13t:2160_0": "376.",
  "tika-vin13t:2160_1": "Alajjitāya vā aññāṇatāya vā āpattiṃ kāyavācāhi chādayeti attho.",
  "tika-vin13t:2160_2": "Eke vā ekasmiṃ vā.",
  "tika-vin13t:2160_3": "Liṅgeti liṅgaparivattanato.",
  "tika-vin13t:2160_4": "Evaṃ catudhā āpattivuṭṭhānaṃ hotīti attho.",
  "tika-vin13t:2160_5": "Tiṇavatthārakasamathaabbhānādīnaṃ vasena saṅghe āpatti vuṭṭhātīti veditabbaṃ nissajjanādīsu gaṇe.",
  "tika-vin13t:2160_6": "Ekassa santike vuṭṭhānaṃ pākaṭameva.",
  "tika-vin13t:2160_7": "“Yā āpattiyo bhikkhūnaṃ bhikkhunīhi asādhāraṇā,",
  "tika-vin13t:2160_8": "tāhi āpattīhi anāpattī”ti vacanato liṅgaparivattane āpattivuṭṭhānaṃ ñātabbaṃ.",
  "tika-vin13t:2161_0": "377.",
  "tika-vin13t:2161_1": "Paccayadvayeti cīvare ca piṇḍapāte ca.",
  "tika-vin13t:2161_2": "Na kevalañca ime eva,",
  "tika-vin13t:2161_3": "nimittakammampi na labbhateva,",
  "tika-vin13t:2161_4": "gāthābandhasukhatthaṃ pana na vuttaṃ.",
  "tika-vin13t:2161_5": "Tattha nimittakammaṃ nāma yaṃ kiñci paresaṃ paccayadānasaṃyojanakaṃ kāyavacīkammaṃ.",
  "tika-vin13t:2161_6": "Khādanīyaṃ gahetvā gacchante disvā “kiṃ khādanīyaṃ labhitthā”tiādinā nayena tassa pavatti veditabbā.",
  "tika-vin13t:2161_7": "Parikathā nāma yathā yathā taṃ labhati,",
  "tika-vin13t:2161_8": "tathā tathā parivattetvā kathanaṃ.",
  "tika-vin13t:2161_9": "“Etarahi bhikkhū piṇḍapātena kilamantī”tiādinā nayena tassa pavatti veditabbā.",
  "tika-vin13t:2161_10": "Obhāso nāma paccayappaṭisaṃyuttakathā.",
  "tika-vin13t:2161_11": "Viññatti pana pākaṭā eva.",
  "tika-vin13t:2161_12": "Tatiyeti senāsane.",
  "tika-vin13t:2161_13": "Senāsane pana nimittobhāsaparikathā vaṭṭanti,",
  "tika-vin13t:2161_14": "viññatti eva ekā na vaṭṭati.",
  "tika-vin13t:2161_15": "Tattha nimittakammaṃ nāma upāsake disvā senāsanatthaṃ bhūmiparikammakaraṇādi.",
  "tika-vin13t:2161_16": "Obhāso nāma “upāsakā,",
  "tika-vin13t:2161_17": "tumhe kuhiṃ vasathā”ti “pāsāde,",
  "tika-vin13t:2161_18": "bhante”ti vutte “kiṃ bhikkhūnaṃ pāsādo na vaṭṭatī”tiādikaṃ vacanaṃ.",
  "tika-vin13t:2161_19": "Parikathā nāma “bhikkhūnaṃ senāsanaṃ sambādha”nti vacanaṃ.",
  "tika-vin13t:2161_20": "Seseti gilānapaccaye.",
  "tika-vin13t:2162_0": "378.",
  "tika-vin13t:2162_1": "Na ruhatīti na hoti.",
  "tika-vin13t:2162_2": "Accaye dānanti accayadānaṃ.",
  "tika-vin13t:2162_3": "Pañcasu sahadhammikesu yena kenaci kālaṃ karontena “mamaccayena mayhaṃ parikkhāro upajjhāyassa hotu,",
  "tika-vin13t:2162_4": "ācariyassa hotu,",
  "tika-vin13t:2162_5": "aññassa vā kassaci hotū”ti vutte tesaṃ na hoti,",
  "tika-vin13t:2162_6": "tasmā vuttaṃ “na ruhatī”ti.",
  "tika-vin13t:2162_7": "Saṅghasseva ca taṃ hotīti yadi bhikkhusāmaṇerehi evaṃ vuttaṃ,",
  "tika-vin13t:2162_8": "tasmiṃ matepi bhikkhusaṅghasseva hoti,",
  "tika-vin13t:2162_9": "bhikkhunisikkhamānasāmaṇerīhi ce vuttaṃ,",
  "tika-vin13t:2162_10": "tasmiṃ mate bhikkhunisaṅghassa taṃ hotīti attho.",
  "tika-vin13t:2162_11": "Gihīnaṃ pana rūhatīti gihīnaṃ pana accayadānaṃ eva sabbesaṃ ruhatīti vuttaṃ hoti.",
  "tika-vin13t:2163_0": "379.",
  "tika-vin13t:2163_1": "Upassayeti bhikkhunivihāre.",
  "tika-vin13t:2163_2": "Dāyajjoti tassa parikkhārassa dāyajjo.",
  "tika-vin13t:2163_3": "Sesepīti sace bhikkhunisikkhamānasāmaṇeriyo bhikkhuvihāre kālaṃ karonti,",
  "tika-vin13t:2163_4": "tāsaṃ parikkhārānaṃ bhikkhusaṅghova dāyajjoti attho.",
  "tika-vin13t:2164_0": "380.",
  "tika-vin13t:2164_1": "Purimassevāti ettha “imaṃ parikkhāraṃ netvā asukassa dehī”ti dinnaṃ purimasseva hotīti attho.",
  "tika-vin13t:2164_2": "“Asukassa dammī”ti dinnaṃ pana pacchimasseva hoti pariccajitvā dinnattā.",
  "tika-vin13t:2164_3": "Imaṃ vidhiṃ ñatvāva vissāsaggāhaṃ vā gaṇheyya,",
  "tika-vin13t:2164_4": "matakacīvaraṃ vā adhiṭṭheti sambandho.",
  "tika-vin13t:2164_5": "Matakacīvaraadhiṭṭhānaṃ nāma ghaṇṭiṃ paharitvā kālaṃ ghosetvā thokaṃ āgametvā sace bhikkhū āgacchanti,",
  "tika-vin13t:2164_6": "tehi saddhiṃ bhājetabbāni,",
  "tika-vin13t:2164_7": "no ce āgacchanti,",
  "tika-vin13t:2164_8": "“mayhimāni cīvarāni pāpuṇantī”ti adhiṭṭhātabbāni.",
  "tika-vin13t:2164_9": "Evaṃ adhiṭṭhite sabbāni tasseva honti,",
  "tika-vin13t:2164_10": "ṭhitikā pana na tiṭṭhati.",
  "tika-vin13t:2164_11": "Sace ekekaṃ uddharitvā “ayaṃ paṭhamabhāgo mayhaṃ pāpuṇāti,",
  "tika-vin13t:2164_12": "ayaṃ dutiyabhāgo”ti evaṃ gaṇhāti,",
  "tika-vin13t:2164_13": "gahitāni ca sugahitāni honti,",
  "tika-vin13t:2164_14": "ṭhitikā ca tiṭṭhati.",
  "tika-vin13t:2164_15": "Evaṃ pāpetvā gaṇhantenāpi adhiṭṭhitameva hoti.",
  "tika-vin13t:2165_0": "381.",
  "tika-vin13t:2165_1": "Lohabhaṇḍe paharaṇiṃ ṭhapetvā sabbaṃ kappati,",
  "tika-vin13t:2165_2": "dārubhaṇḍe ca dārujaṃ pattañca pādukañca,",
  "tika-vin13t:2165_3": "pallaṅkañca āsandiñca ṭhapetvā sabbaṃ kappati,",
  "tika-vin13t:2165_4": "mattikāmaye katakañca kumbhakārikañca ṭhapetvā sabbaṃ kappatīti attho.",
  "tika-vin13t:2165_5": "“Anujānāmi,",
  "tika-vin13t:2165_6": "bhikkhave,",
  "tika-vin13t:2165_7": "ṭhapetvā paharaṇiṃ sabbaṃ lohabhaṇḍaṃ,",
  "tika-vin13t:2165_8": "ṭhapetvā āsandiṃ pallaṅkaṃ dārupattaṃ dārupādukaṃ sabbaṃ dārubhaṇḍaṃ,",
  "tika-vin13t:2165_9": "ṭhapetvā katakañca kumbhakārikañca sabbaṃ mattikābhaṇḍa”nti hi vuttaṃ.",
  "tika-vin13t:2165_10": "Ettha katakanti padumakaṇṇikākārena katamallakanti adhippetaṃ.",
  "tika-vin13t:2165_11": "Dhaniyasseva sabbamattikāmayā kuṭi kumbhakārikanti.",
  "tika-vin13t:2165_12": "Pakiṇṇakavinicchayo.",
  "tika-vin13t:2166_0": "Pakiṇṇakaniddesavaṇṇanā niṭṭhitā.",
  "tika-vin13t:2167_0": "42. Desanāniddesavaṇṇanā",
  "tika-vin13t:2168_0": "382.",
  "tika-vin13t:2168_1": "Bhikkhubhāvassa yo cāgo,",
  "tika-vin13t:2168_2": "sā pārājikadesanāti attho.",
  "tika-vin13t:2168_3": "Vuttañhetaṃ “visuddhāpekkhoti gihi vā hotukāmo upāsako vā hotukāmo ārāmiko vā hotukāmo sāmaṇero vā hotukāmo”ti.",
  "tika-vin13t:2168_4": "Tasmā gihibhāvādikaṃyeva pārājikaṃ āpannassa visuddhi nāma,",
  "tika-vin13t:2168_5": "aññatarassa visuddhi eva natthi.",
  "tika-vin13t:2168_6": "“Chādeti jānamāpannaṃ,",
  "tika-vin13t:2168_7": "parivaseyya tāvatā”tiādinā nayena heṭṭhā vuttavidhiṃ sandhāya “yathāvuttena vuṭṭhāna”nti vuttaṃ.",
  "tika-vin13t:2169_0": "383. Idāni vattabbataṃ sandhāya “eva”nti vuttaṃ.",
  "tika-vin13t:2170_0": "384. Paṭidesemīti ārocemi. Etāni ahaṃ etānāhaṃ.",
  "tika-vin13t:2171_0": "386. (Ka) yaṃ saṅgho gilānassa ticīvarena vippavāsasammutiṃ deti, taṃ aññatrāti attho.",
  "tika-vin13t:2172_0": "(Kha) akālacīvaraṃ nāma “anatthate kathine ekādasamāse uppannaṃ,",
  "tika-vin13t:2172_1": "atthate kathine sattamāse uppannaṃ,",
  "tika-vin13t:2172_2": "kālepi ādissa dinnaṃ,",
  "tika-vin13t:2172_3": "etaṃ akālacīvaraṃ nāmā”ti.",
  "tika-vin13t:2173_0": "(Ga) purāṇacīvaraṃ nāma “sakiṃ nivatthampi sakiṃ pārutampī”ti vuttaṃ.",
  "tika-vin13t:2173_1": "Aññātikā nāma mātito vā pitito vā yāva sattamā kulaparivaṭṭā asambandhā.",
  "tika-vin13t:2173_2": "Nisīdanapaccattharaṇadhovāpane dukkaṭaṃ.",
  "tika-vin13t:2174_0": "(Gha) aññatra pārivattakāti ettha harītakīkhaṇḍampi vaṭṭati.",
  "tika-vin13t:2174_1": "Cīvaraṃ nāma idha vikappanūpagapacchimato paṭṭhāya adhippetaṃ.",
  "tika-vin13t:2175_0": "(Ṅa) aññatra samayāti ettha “acchinnacīvaro vā hoti bhikkhu naṭṭhacīvaro vā”ti evaṃ vuttaṃ samayanti attho.",
  "tika-vin13t:2176_0": "(Ca) “santaruttaraparamaṃ tena bhikkhunā tato cīvaraṃ sāditabba”nti vuttattā “tatuttarī”ti vuttaṃ.",
  "tika-vin13t:2176_1": "Ettha pana “sace tīṇi naṭṭhāni honti,",
  "tika-vin13t:2176_2": "dve sāditabbāni.",
  "tika-vin13t:2176_3": "Dve naṭṭhāni,",
  "tika-vin13t:2176_4": "ekaṃ sāditabbaṃ,",
  "tika-vin13t:2176_5": "ekaṃ naṭṭhaṃ,",
  "tika-vin13t:2176_6": "na kiñci sāditabba”nti vuttaṃ.",
  "tika-vin13t:2177_0": "(Cha-",
  "tika-vin13t:2177_1": "ja) “kīdisena te, bhante,",
  "tika-vin13t:2177_2": "cīvarena attho,",
  "tika-vin13t:2177_3": "kīdisaṃ te cīvaraṃ cetāpemī”ti evaṃ appavāritoti attho.",
  "tika-vin13t:2177_4": "Vikappanti visiṭṭhakappaṃ adhikavidhānaṃ āpannaṃ.",
  "tika-vin13t:2177_5": "Idha purimaṃ ekassa,",
  "tika-vin13t:2177_6": "dutiyaṃ bahūnaṃ vasena vuttaṃ,",
  "tika-vin13t:2177_7": "ettakaṃ nānattaṃ.",
  "tika-vin13t:2178_0": "(Jha) atirekatikkhattunti ettha kenaci yaṃ kiñci akappiyavatthuṃ ānetvā “idaṃ kho me, bhante,",
  "tika-vin13t:2178_1": "āyasmantaṃ uddissa cīvaracetāpannaṃ ābhataṃ,",
  "tika-vin13t:2178_2": "paṭiggaṇhatu āyasmā cīvaracetāpanna”nti vutte “na kho mayaṃ, āvuso,",
  "tika-vin13t:2178_3": "cīvaracetāpannaṃ paṭiggaṇhāma,",
  "tika-vin13t:2178_4": "cīvarañca kho mayaṃ paṭiggaṇhāma kālena kappiya”nti vattabbaṃ.",
  "tika-vin13t:2178_5": "Evaṃ vutte sace so “atthi koci kappiyakārako”ti vadati,",
  "tika-vin13t:2178_6": "cīvaratthikena ṭhapetvā pañca sahadhammike yo koci uddisitabbo “eso kho, āvuso,",
  "tika-vin13t:2178_7": "bhikkhūnaṃ veyyāvaccakaro”ti,",
  "tika-vin13t:2178_8": "ettakameva vattabbaṃ.",
  "tika-vin13t:2178_9": "Evaṃ vutte sace dāyako tassa hatthe akappiyavatthuṃ datvā “eso ayyassa cīvaraṃ cetāpetvā dassatī”ti vatvā gacchati,",
  "tika-vin13t:2178_10": "taṃ upasaṅkamitvā dvattikkhattuṃ codetabbo sāretabbo “attho me, āvuso,",
  "tika-vin13t:2178_11": "cīvarenā”ti,",
  "tika-vin13t:2178_12": "ettakameva vattabbaṃ,",
  "tika-vin13t:2178_13": "“dehi me cīvara”ntiādinā na vattabbaṃ.",
  "tika-vin13t:2178_14": "Evaṃ tikkhattuṃ codanāya taṃ cīvaraṃ labhati,",
  "tika-vin13t:2178_15": "iccetaṃ kusalaṃ.",
  "tika-vin13t:2178_16": "No ce labhati,",
  "tika-vin13t:2178_17": "chakkhattuparamaṃ tuṇhībhūtena ṭhātabbaṃ,",
  "tika-vin13t:2178_18": "na āsane nisīditabbaṃ,",
  "tika-vin13t:2178_19": "na āmisaṃ paṭiggahetabbaṃ,",
  "tika-vin13t:2178_20": "na dhammo bhāsitabbo.",
  "tika-vin13t:2178_21": "“Kiṃ kāraṇā āgatosī”ti vutte “jānāhi,",
  "tika-vin13t:2178_22": "āvuso”ti ettakameva vattabbaṃ.",
  "tika-vin13t:2178_23": "Sace nisajjādīni karoti,",
  "tika-vin13t:2178_24": "ṭhānaṃ bhañjati.",
  "tika-vin13t:2178_25": "Vattabhedadukkaṭañca āpajjatīti vadanti.",
  "tika-vin13t:2178_26": "Evaṃ pana appaṭipajjitvā atirekatikkhattuṃ codanāya atirekachakkhattuṃ ṭhānena sace nipphādeti,",
  "tika-vin13t:2178_27": "nissaggiyanti attho.",
  "tika-vin13t:2179_0": "(Ña) santhataṃ nāma santharitvā kataṃ hoti avāyimaṃ.",
  "tika-vin13t:2179_1": "Ekakosiyaṃsunāpi ce missetvā karoti,",
  "tika-vin13t:2179_2": "nissaggiyaṃ.",
  "tika-vin13t:2180_0": "(Ṭa) suddhakāḷakānanti aññehi amissitānanti attho.",
  "tika-vin13t:2180_1": "“Kāḷakaṃ nāma dve kāḷakāni jātikāḷakaṃ vā rajanakāḷakaṃ vā”ti vuttaṃ.",
  "tika-vin13t:2181_0": "(Ṭha) anādiyitvā…pe…",
  "tika-vin13t:2181_1": "tulanti ettha pana yattakehi eḷakalomehi kattukāmo hoti,",
  "tika-vin13t:2181_2": "tesu dve koṭṭhāsā kāḷakānaṃ,",
  "tika-vin13t:2181_3": "eko odātānaṃ,",
  "tika-vin13t:2181_4": "eko gocariyānaṃ ādātabboti vinicchayo.",
  "tika-vin13t:2181_5": "Ekassāpi kāḷakalomassa atirekabhāge sati nissaggiyameva.",
  "tika-vin13t:2182_0": "(Ḍa) ūnakachabbassānīti chabbassato orabhāge.",
  "tika-vin13t:2183_0": "(Ḍha) nisīdanasanthataṃ pana kārāpentena purāṇasanthatassa ekapassato vaṭṭaṃ vā caturassaṃ vā chinditvā gahitaṭṭhānaṃ yathā vidatthimattaṃ hoti,",
  "tika-vin13t:2183_1": "evaṃ gahetvā ekadesaṃ vā santharitabbaṃ,",
  "tika-vin13t:2183_2": "vijaṭetvā vā santharitabbaṃ.",
  "tika-vin13t:2184_0": "(Ta) na kevalaṃ dhovāpane eva nissaggiyaṃ, rajanepi nissaggiyameva.",
  "tika-vin13t:2185_0": "(Da) rūpiyapaṭiggahaṇasseva paṭikkhittattā paṭiggahitaparivattane dosaṃ apassantā katākatādivasena anekavidhaṃ jātarūpaparivattanaṃ karonti,",
  "tika-vin13t:2185_1": "taṃ sandhāya “nānappakāraka”nti vuttaṃ.",
  "tika-vin13t:2186_0": "387- 9.",
  "tika-vin13t:2186_1": "Āpattiṃ desetvā pacchā kattabbaṃ dassetuṃ “athā”ti vuttaṃ.",
  "tika-vin13t:2186_2": "Gihiṃ vadeti sace tattha āgacchati ārāmiko vā upāsako vā,",
  "tika-vin13t:2186_3": "taṃ vadeyyāti attho.",
  "tika-vin13t:2186_4": "Evaṃ vutto so “iminā kiṃ āharāmī”ti ce vadeyyāti attho.",
  "tika-vin13t:2186_5": "Avatvāmanti “imaṃ vā imaṃ vā āharā”ti avatvāti attho.",
  "tika-vin13t:2186_6": "Vadeti “kappiyaṃ ācikkhitabba”nti vacanato “pabbajitānaṃ sappi vā telaṃ vā madhu vā phāṇitaṃ vā vaṭṭatī”ti evaṃ ācikkhitabbaṃ,",
  "tika-vin13t:2186_7": "“imaṃ nāma āharā”ti na vattabbameva.",
  "tika-vin13t:2186_8": "Dvepeteti dvepi ete rūpiyapaṭiggāhakañca rūpiyasabyohārikañcāti attho.",
  "tika-vin13t:2186_9": "Aññenāti antamaso ārāmikenāpi laddhabhāgo na kappati eva.",
  "tika-vin13t:2187_0": "390.",
  "tika-vin13t:2187_1": "Antamaso tannibbattā rukkhacchāyāpi na kappatīti.",
  "tika-vin13t:2187_2": "Nissaṭṭhaṃ paṭiladdhampīti ettha yathā rūpiyasaṃvohāraṃ katvā laddhavatthuto ābhataṃ na kappati,",
  "tika-vin13t:2187_3": "tathā kosiyamissakasanthatādittayampi na kappati.",
  "tika-vin13t:2187_4": "Na kevalaṃ tasseva,",
  "tika-vin13t:2187_5": "aññesampi na kappateva “aññena kataṃ paṭilabhitvā paribhuñjati,",
  "tika-vin13t:2187_6": "āpatti dukkaṭassā”ti vuttattā.",
  "tika-vin13t:2188_0": "391.",
  "tika-vin13t:2188_1": "Evaṃ no ce labhetha,",
  "tika-vin13t:2188_2": "so ārāmikādiko “imaṃ chaḍḍehī”ti saṃsiyo vattabboti attho.",
  "tika-vin13t:2188_3": "Evampi no ce labheyya,",
  "tika-vin13t:2188_4": "sammato bhikkhu chaḍḍeyyāti attho.",
  "tika-vin13t:2189_0": "392.",
  "tika-vin13t:2189_1": "Paṭiggahitarūpiyañca parivattitarūpiyañca sandhāya “etānī”ti vuttaṃ.",
  "tika-vin13t:2189_2": "Dutiyapatto nāma “ūnapañcabandhanena pattena aññaṃ navaṃ pattaṃ cetāpeyya,",
  "tika-vin13t:2189_3": "nissaggiya”nti vuttapatto.",
  "tika-vin13t:2189_4": "So ca etāni ca saṅghe nissaṭṭhuṃ labbhareti sambandho.",
  "tika-vin13t:2189_5": "“Saṅghamajjhe nissajjitabbaṃ,",
  "tika-vin13t:2189_6": "bhikkhuparisāya nissajjitabba”nti ca vuttattā na gaṇapuggalānaṃ nissajjituṃ vaṭṭati.",
  "tika-vin13t:2189_7": "Sesāni pana tīṇi cīvarādivatthūni “nissajjitabbaṃ saṅghassa vā gaṇassa vā puggalassa vā”ti vuttattā saṅghādīnaṃ nissajjituṃ vaṭṭati.",
  "tika-vin13t:2189_8": "Bhāsantarenapīti pāḷiyā vattuṃ asakkontena damiḷabhāsādīsu aññatarāyapi nissajjituṃ vaṭṭatīti attho.",
  "tika-vin13t:2190_0": "393. (Ka-",
  "tika-vin13t:2190_1": "ga) nānappakārakaṃ nāma “cīvarapiṇḍapātasenāsanagilānapaccayabhesajjaparikkhārā,",
  "tika-vin13t:2190_2": "“antamaso cuṇṇapiṇḍopi dantakaṭṭhampi dasikasuttampī”ti pāḷiyaṃ vuttaṃ.",
  "tika-vin13t:2190_3": "Cetāpitoti yācitvā gahito.",
  "tika-vin13t:2191_0": "394. Sammannitvāna pattagāhakaṃ saṅghassa pattantanti ya antimaṃ pattaṃ, taṃ tassa dāpayeti attho.",
  "tika-vin13t:2192_0": "395.",
  "tika-vin13t:2192_1": "(Kha) paridahitaṃ nissaggiyanti ettha pana ṭhatvā vassikasāṭikāya pariyesanakkhettaṃ karaṇakkhettaṃ nivāsanakkhettaṃ",
  "tika-vin13t:2192_2": "adhiṭṭhānakkhettanti catubbidhaṃ khettañca kucchisamayo piṭṭhisamayoti duvidho samayo ca veditabbo. Kathaṃ?",
  "tika-vin13t:2192_3": "Gimhānamāsesu pacchimamāsassa purimo aḍḍhamāso pariyesanakkhettaṃ,",
  "tika-vin13t:2192_4": "pacchimo karaṇakkhettañca nivāsanakkhettañca,",
  "tika-vin13t:2192_5": "pariyesitumpi vaṭṭati,",
  "tika-vin13t:2192_6": "adhiṭṭhātuṃ pana na vaṭṭati.",
  "tika-vin13t:2192_7": "Vassikā pana cattāro māsā pariyesanādīnaṃ catunnampi khettaṃ.",
  "tika-vin13t:2192_8": "Ete eva pañca māsā kucchisamayo nāma.",
  "tika-vin13t:2192_9": "Itare satta māsā piṭṭhisamayo,",
  "tika-vin13t:2192_10": "tattha satuppādakaraṇaṃ na vaṭṭati.",
  "tika-vin13t:2193_0": "(Ga) acchinnanti ettha “yo pana mama pattacīvarādīni vahanto mayā saddhiṃ carissatī”ti saññāya cīvaraṃ",
  "tika-vin13t:2193_1": "datvā puna sakasaññāya eva attano veyyāvaccaṃ akarontaṃ disvā acchindati,",
  "tika-vin13t:2193_2": "so imaṃ āpattiṃ āpajjati.",
  "tika-vin13t:2193_3": "Kevalaṃ pariccajitvā dinnaṃ gahetumeva na labhati.",
  "tika-vin13t:2194_0": "(Gha) suttaṃ viññāpetvāti ettha cīvarakārasamayādīsu cīvarasibbanādīnamatthāya suttaṃ viññāpetvāti attho.",
  "tika-vin13t:2194_1": "Aññathā suttaṃ viññāpetumeva na vaṭṭati.",
  "tika-vin13t:2194_2": "Viññattiyā eva laddhatantavāyehīti attho.",
  "tika-vin13t:2194_3": "Suttatantavāyānaṃ akappiyabhāve sati dīghato vidatthimatte,",
  "tika-vin13t:2194_4": "tiriyantato hatthamatte vīte nissaggiyaṃ,",
  "tika-vin13t:2194_5": "ekato akappiyapakkhe dukkaṭaṃ.",
  "tika-vin13t:2195_0": "(Ṅa) vikappaṃ āpannanti “idaṃ kho, āvuso,",
  "tika-vin13t:2195_1": "cīvaraṃ maṃ uddissa viyyati,",
  "tika-vin13t:2195_2": "āyatañca karotha vitthatañcā”tiādinā adhikaṃ vidhānaṃ āpannanti attho.",
  "tika-vin13t:2196_0": "(Ca) accekacīvaraṃ nāma senāya gantukāmādīhi dinnaṃ.",
  "tika-vin13t:2197_0": "(Cha) atirekachārattanti chadivasato atirekaṃ.",
  "tika-vin13t:2197_1": "“Atthatakathinānaṃ vo,",
  "tika-vin13t:2197_2": "bhikkhave,",
  "tika-vin13t:2197_3": "pañca kappissanti,",
  "tika-vin13t:2197_4": "anāmantacāro asamādānacāro gaṇabhojanaṃ yāvadatthacīvaraṃ yo ca tattha cīvaruppādo,",
  "tika-vin13t:2197_5": "so nesaṃ bhavissatī”ti vuttaānisaṃsesu cīvaramāse asamādānacāraṃ ṭhapetvā sesānisaṃsā labbhanti.",
  "tika-vin13t:2197_6": "Yadi asamādānacāro labbheyya,",
  "tika-vin13t:2197_7": "pāveyyakā bhikkhū vassaṃvutthā okapuṇṇehi cīvarehi na bhagavantaṃ upasaṅkameyyuṃ,",
  "tika-vin13t:2197_8": "yasmā taṃ na labhanti,",
  "tika-vin13t:2197_9": "tasmā cīvaramāsepi ticīvaraṃ ādāya eva bhagavantaṃ upasaṅkamiṃsu.",
  "tika-vin13t:2197_10": "Tasmā veditabbaṃ asamādānacāraparihāraṃ atthatakathinā eva labhanti,",
  "tika-vin13t:2197_11": "na itareti vadanti.",
  "tika-vin13t:2198_0": "397.",
  "tika-vin13t:2198_1": "(Kha) “ahaṃ, bhante,",
  "tika-vin13t:2198_2": "ekaṃ pāṭidesanīyāpattiṃ, dve,",
  "tika-vin13t:2198_3": "sambahulā pāṭidesanīyāpattiyo āpajji”nti imaṃ pana yesu potthakesu likhitaṃ,",
  "tika-vin13t:2198_4": "taṃ abhayagirivāsīnaṃ khuddasikkhāvasena dassitaṃ kira.",
  "tika-vin13t:2198_5": "Tattha “ahaṃ, āyasmā,",
  "tika-vin13t:2198_6": "sambahulā pāṭidesanīyā āpattiyo āpanno,",
  "tika-vin13t:2198_7": "tāyo paṭidesemi. Ahaṃ, āyasmā,",
  "tika-vin13t:2198_8": "ekaṃ pāṭidesanīyaṃ āpattiṃ āpanno,",
  "tika-vin13t:2198_9": "taṃ paṭidesemī”ti hi vuttaṃ.",
  "tika-vin13t:2198_10": "Amhākaṃ pana evaṃ desanāvidhānaṃ natthi.",
  "tika-vin13t:2198_11": "“Gārayhaṃ, āvuso,",
  "tika-vin13t:2198_12": "dhammaṃ āpajjiṃ asappāyaṃ pāṭidesanīyaṃ,",
  "tika-vin13t:2198_13": "taṃ paṭidesemī”ti vuttaṃ.",
  "tika-vin13t:2198_14": "Samantapāsādikāyaṃ “gārayhaṃ āvuso’tiādi paṭidesetabbākāradassana”nti vuttaṃ.",
  "tika-vin13t:2198_15": "Kaṅkhāvitaraṇiyampi “tassā desetabbākāro gārayhaṃ āvuso’tiādinā nayena sikkhāpade dassitoyevā”ti vuttattā",
  "tika-vin13t:2198_16": "pāṭhe āgatanayeneva desanāvidhānaṃ veditabbaṃ.",
  "tika-vin13t:2198_17": "Sace dve honti, “gārayhe, āvuso,",
  "tika-vin13t:2198_18": "dve dhamme āpajjiṃ asappāye pāṭidesanīye,",
  "tika-vin13t:2198_19": "te paṭidesemī”ti,",
  "tika-vin13t:2198_20": "“passatha, bhante,",
  "tika-vin13t:2198_21": "te dhamme”ti ca “gārayhe, āvuso,",
  "tika-vin13t:2198_22": "sambahule dhamme āpajjiṃ asappāye pāṭidesanīye,",
  "tika-vin13t:2198_23": "te paṭidesemī”ti,",
  "tika-vin13t:2198_24": "“passatha, bhante,",
  "tika-vin13t:2198_25": "te dhamme”ti ca evaṃ yathānurūpaṃ desanāvidhānaṃ veditabbaṃ.",
  "tika-vin13t:2198_26": "Sesaṃ vuttappakāramevāti.",
  "tika-vin13t:2199_0": "398.",
  "tika-vin13t:2199_1": "Adesanāgāminiyanti pārājikañca saṅghādisesañca na desayeti attho.",
  "tika-vin13t:2199_2": "Anāpattiñcāti anāpattiṃ eva “āpatti”nti na desaye.",
  "tika-vin13t:2199_3": "Lahukāpattimpi pubbe desitaṃ puna na desayeti sambandho,",
  "tika-vin13t:2199_4": "nānāsaṃvāsanissīmaṭṭhitānaṃ santike na desayeti attho.",
  "tika-vin13t:2199_5": "Catupañcahīti ettha samānavassikapavāraṇāyaṃ viya catūhi vā pañcahi vā ekato hutvā ekassa santike na desayeti attho.",
  "tika-vin13t:2199_6": "Dvinnaṃ vā tiṇṇaṃ vā vaṭṭati.",
  "tika-vin13t:2199_7": "Kathaṃ desetabbanti ce?",
  "tika-vin13t:2199_8": "Ekassa santike tīhipi ekato nisīditvā “ahaṃ, bhante,",
  "tika-vin13t:2199_9": "ekaṃ pācittiyāpattiṃ āpajjiṃ,",
  "tika-vin13t:2199_10": "taṃ tumhamūle paṭidesemī”ti evaṃ attanā āpannaāpattivasena vutte tena “passasi, āvuso,",
  "tika-vin13t:2199_11": "taṃ āpatti”nti evaṃ tikkhattuṃ vutte “āma, bhante,",
  "tika-vin13t:2199_12": "passāmī”ti vā “āmāvuso passāmī”ti vā vutte puna tena “āyatiṃ saṃvareyyāthā”ti vā “saṃvareyyāsī”ti vā vutte “sādhu suṭṭhu saṃvarissāmī”ti vattabbaṃ,",
  "tika-vin13t:2199_13": "evaṃ desetabbaṃ.",
  "tika-vin13t:2199_14": "Manasāti vacībhedaṃ akatvā kevalaṃ citteneva na desayeti attho.",
  "tika-vin13t:2199_15": "Apakatattānanti antimavatthuṃ ajjhāpannassa vā ukkhittakassa vā uposatho pavāraṇā vā ṭhapitā honti,",
  "tika-vin13t:2199_16": "tassa santike na desayeti attho.",
  "tika-vin13t:2199_17": "Nānekāti nānāpattiyo “ekā”ti vatvā na desayeti attho.",
  "tika-vin13t:2199_18": "Ekā pana “sambahulā”ti desitā hotīti.",
  "tika-vin13t:2199_19": "Desanāvinicchayo.",
  "tika-vin13t:2200_0": "Desanāniddesavaṇṇanā niṭṭhitā.",
  "tika-vin13t:2201_0": "43. Chandadānaniddesavaṇṇanā",
  "tika-vin13t:2202_0": "399.",
  "tika-vin13t:2202_1": "Kammappatte saṅghe samāgateti sambandho.",
  "tika-vin13t:2202_2": "Etena saṅghe asamāgate chandadānaṃ na ruhatīti dīpitaṃ hotīti vadanti.",
  "tika-vin13t:2202_3": "Etthāyaṃ vicāraṇā –",
  "tika-vin13t:2202_4": "pañcabhikkhuke vihāre ekassa chandapārisuddhiṃ āharitvā sesānaṃ uposathādikaraṇaṃ anuññātaṃ pāḷiyaṃ aṭṭhakathāyañca.",
  "tika-vin13t:2202_5": "Tesu eko chandadāyako,",
  "tika-vin13t:2202_6": "eko chandahārako,",
  "tika-vin13t:2202_7": "te muñcitvā na ettha sannipatito saṅgho tiṇṇaṃ samūhabhāvato,",
  "tika-vin13t:2202_8": "tasmā asamāgatepi dātuṃ vaṭṭati.",
  "tika-vin13t:2202_9": "Ārocentena pana samāgate eva ārocetabbaṃ.",
  "tika-vin13t:2202_10": "Idhāpi “hareyyā”ti vuttaṃ,",
  "tika-vin13t:2202_11": "na “deseyyā”ti.",
  "tika-vin13t:2202_12": "Tattha chandahārakena saddhiṃ kammappattānaṃ sannipāto veditabbo.",
  "tika-vin13t:2203_0": "400. Idāni chandadānavidhiṃ dassetuṃ “ekaṃ bhikkhu”ntiādimāha.",
  "tika-vin13t:2204_0": "401.",
  "tika-vin13t:2204_1": "(Ka) “chandaṃ dammī”ti ettakameva alaṃ, “hara,",
  "tika-vin13t:2204_2": "ārocehī”ti imehi kiṃpayojananti ce? Vuccate –",
  "tika-vin13t:2204_3": "“anujānāmi,",
  "tika-vin13t:2204_4": "bhikkhave,",
  "tika-vin13t:2204_5": "tadahuposathe pārisuddhiṃ dentena chandampidātuṃ,",
  "tika-vin13t:2204_6": "santi saṅghassa karaṇīya”nti vuttattā bhagavato āṇaṃ karontena “chandaṃ dammī”ti vuttaṃ.",
  "tika-vin13t:2204_7": "“Chandahārako ce,",
  "tika-vin13t:2204_8": "bhikkhave,",
  "tika-vin13t:2204_9": "dinne chande antarāmagge pakkamati,",
  "tika-vin13t:2204_10": "anāhaṭova hoti chando”ti vuttattā chandahārakassa aññassa apakkamanatthāya pārisuddhiṃ dentena “idaṃ",
  "tika-vin13t:2204_11": "karohi evā”ti āṇāpentena “chandaṃ me harā”ti vuttaṃ.",
  "tika-vin13t:2204_12": "“Chandahārako ce,",
  "tika-vin13t:2204_13": "bhikkhave,",
  "tika-vin13t:2204_14": "dinne chande saṅghappatto sañcicca nāroceti,",
  "tika-vin13t:2204_15": "āhaṭo hoti chando,",
  "tika-vin13t:2204_16": "chandahārakassa āpatti dukkaṭassā”ti vuttattā “yaditvaṃ sañcicca nārocessasi,",
  "tika-vin13t:2204_17": "āpattiṃ āpajjissasi,",
  "tika-vin13t:2204_18": "ārocehi evā”ti tassa ācikkhanto “ārocehī”ti āhāti evamettha imesaṃ padānaṃ sappayojanatā veditabbā.",
  "tika-vin13t:2204_19": "Evaṃ pārisuddhidānepīti.",
  "tika-vin13t:2205_0": "402.",
  "tika-vin13t:2205_1": "Sesakammanti yadi saṅgho uposathagge aññaṃ apalokanādikammaṃ karoti,",
  "tika-vin13t:2205_2": "taṃ kammaṃ vibādhati,",
  "tika-vin13t:2205_3": "vikopetīti attho.",
  "tika-vin13t:2206_0": "403. Dvayanti uposathañca sesakammañcāti attho. Nattanoti attano uposathaṃ na sampādeti.",
  "tika-vin13t:2207_0": "405. “Ekaṃsaṃ uttarāsaṅgaṃ karitvā ukkuṭikaṃ nisīditvā”tiādikaṃ sabbūpacāraṃ katvānāti attho.",
  "tika-vin13t:2208_0": "406. “Itthannāmena pavāraṇā dinnā”ti ārocetvā.",
  "tika-vin13t:2209_0": "408.",
  "tika-vin13t:2209_1": "Paṭijāneyya nāhaṭāti pāṭhe na āhaṭāti nāhaṭā,",
  "tika-vin13t:2209_2": "āhaṭā na hotīti attho.",
  "tika-vin13t:2209_3": "Tathā heyyāti vibbhamanādīni kareyyāti attho.",
  "tika-vin13t:2210_0": "409. Sutto vā nārocayeyya, āhaṭā hotīti sambandho. Anāpattivāti anāpatti eva. Chandadānavinicchayo.",
  "tika-vin13t:2211_0": "Chandadānaniddesavaṇṇanā niṭṭhitā.",
  "tika-vin13t:2212_0": "44. Uposathaniddesavaṇṇanā",
  "tika-vin13t:2213_0": "411. Suttuddeso saṅghasseva. Sesānanti dvinnaṃ tiṇṇaṃ vā.",
  "tika-vin13t:2214_0": "412.",
  "tika-vin13t:2214_1": "Pubbakaraṇe pubbakicce,",
  "tika-vin13t:2214_2": "pattakalle samāniteti sabbapaṭhamaṃ kattabbaṃ pubbakaraṇaṃ.",
  "tika-vin13t:2214_3": "Tadanantaraṃ kattabbaṃ pubbakiccaṃ nāma. Ettha –",
  "tika-vin13t:2215_0": "“Sammajjanī padīpo ca, udakaṃ āsanena ca;",
  "tika-vin13t:2216_0": "Uposathassa etāni, pubbakaraṇanti vuccati.",
  "tika-vin13t:2217_0": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin13t:2218_0": "Uposathassa etāni, pubbakiccanti vuccatī”ti –. ;",
  "tika-vin13t:2219_0": "Evaṃ aṭṭhakathāyaṃ vuttanayena pubbakaraṇañca pubbakiccañca veditabbaṃ.",
  "tika-vin13t:2220_0": "“Uposatho yāvatikā ca bhikkhū kammappattā,",
  "tika-vin13t:2221_0": "Sabhāgāpattiyo ca na vijjanti;",
  "tika-vin13t:2222_0": "Vajjanīyā ca puggalā tasmiṃ na honti,",
  "tika-vin13t:2223_0": "Pattakallanti vuccatī”ti –. ;",
  "tika-vin13t:2224_0": "Vuttavasena pattakalle samānite,",
  "tika-vin13t:2224_1": "pajjiteti attho. “Pañcime,",
  "tika-vin13t:2224_2": "bhikkhave,",
  "tika-vin13t:2224_3": "pātimokkhuddesā.",
  "tika-vin13t:2224_4": "Nidānaṃ uddisitvā avasesaṃ sutena sāvetabbaṃ,",
  "tika-vin13t:2224_5": "ayaṃ paṭhamo pātimokkhuddeso.",
  "tika-vin13t:2224_6": "Nidānaṃ uddisitvā cattāri pārājikāni uddisitvā avasesaṃ sutena sāvetabbaṃ,",
  "tika-vin13t:2224_7": "ayaṃ dutiyo pātimokkhuddeso.",
  "tika-vin13t:2224_8": "Nidānaṃ uddisitvā cattāri pārājikāni uddisitvā terasa saṅghādisese uddisitvā avasesaṃ sutena sāvetabbaṃ,",
  "tika-vin13t:2224_9": "ayaṃ tatiyo pātimokkhuddeso.",
  "tika-vin13t:2224_10": "Nidānaṃ uddisitvā cattāri pārājikāni uddisitvā terasa saṅghādisese uddisitvā dve aniyate uddisitvā avasesaṃ sutena sāvetabbaṃ,",
  "tika-vin13t:2224_11": "ayaṃ catuttho pātimokkhuddeso.",
  "tika-vin13t:2224_12": "Vitthāreneva pañcamo.",
  "tika-vin13t:2224_13": "Ime kho bhikkhave pañca pātimokkhuddesā”ti vuttattā so suttuddeso pañcadhā vibhāvitoti attho.",
  "tika-vin13t:2225_0": "413.",
  "tika-vin13t:2225_1": "Vināntarāyanti rājantarāyādidasavidhaṃ antarāyaṃ vinā saṅkhepenuddeso vinivārito paṭikkhittoti attho.",
  "tika-vin13t:2225_2": "Therovāti saṅghattherova.",
  "tika-vin13t:2225_3": "Etthāti pañcasu uddesesu.",
  "tika-vin13t:2225_4": "“Dvīsu vā tīsu vā visadesu therova issaro”ti aṭṭhakathāyaṃ vuttattā avattantepi antarāye saṃkhittena uddisituṃ vaṭṭatīti adhippāyo.",
  "tika-vin13t:2225_5": "Kattha vuttanti ce?",
  "tika-vin13t:2225_6": "“Yo tattha bhikkhu byatto paṭibalo,",
  "tika-vin13t:2225_7": "tassādheyya”nti vuttapāḷiyā aṭṭhakathāyaṃ “yo tattha bhikkhu byatto paṭibaloti ettha kiñcāpi daharassāpi byattassa pātimokkho anuññāto,",
  "tika-vin13t:2225_8": "atha kho ettha ayamadhippāyo –",
  "tika-vin13t:2225_9": "sace saṅghattherassa pañca vā cattāro vā tayo vā pātimokkhuddesā nāgacchanti,",
  "tika-vin13t:2225_10": "dve pana akhaṇḍā suvisadā vācuggatā honti,",
  "tika-vin13t:2225_11": "therāyattova pātimokkho.",
  "tika-vin13t:2225_12": "Sace pana ettakampi visadaṃ kātuṃ na sakkoti,",
  "tika-vin13t:2225_13": "byattassa bhikkhuno āyattova hotī”ti attho vutto.",
  "tika-vin13t:2225_14": "Pāḷiyampi vuttameva “tehi,",
  "tika-vin13t:2225_15": "bhikkhave,",
  "tika-vin13t:2225_16": "bhikkhūhi eko bhikkhu sāmantā āvāsā sajjukaṃ pāhetabbo ‘gaccha, āvuso,",
  "tika-vin13t:2225_17": "saṃkhittena vā vitthārena vā pātimokkhaṃ pariyāpuṇitvā āgacchā”’ti.",
  "tika-vin13t:2226_0": "414.",
  "tika-vin13t:2226_1": "Uddisante vāti pātimokkhe uddisiyamāne samā vā thokatarā vā yadi āgaccheyyuṃ,",
  "tika-vin13t:2226_2": "uddiṭṭhaṃ suuddiṭṭhaṃ,",
  "tika-vin13t:2226_3": "tehi saddhiṃ nisīditvā avasesakaṃ sotabbanti attho.",
  "tika-vin13t:2227_0": "415.",
  "tika-vin13t:2227_1": "Uddiṭṭhamatte vā sakalāya vā ekaccāya vā parisāya vuṭṭhitāya samā vā thokatarā vā yadi āgaccheyyunti sambandho.",
  "tika-vin13t:2227_2": "Pārisuddhinti pārisuddhiuposathaṃ.",
  "tika-vin13t:2227_3": "Kareyyesanti kareyya esaṃ,",
  "tika-vin13t:2227_4": "etesaṃ santiketi attho.",
  "tika-vin13t:2227_5": "Bahukātha ceti atha bahukā ce,",
  "tika-vin13t:2227_6": "puna āgatā bahukā ceti attho,.",
  "tika-vin13t:2227_7": "“Uddissamāne,",
  "tika-vin13t:2227_8": "uddiṭṭhamatte ekaccāya vuṭṭhitāya sakalāya vuṭṭhitāyā”ti āgatesu sabbavikappesu pubbakiccaṃ katvā puna ādito paṭṭhāya pātimokkhaṃ uddiseti attho.",
  "tika-vin13t:2228_0": "416.",
  "tika-vin13t:2228_1": "Itarānanti āgantukānaṃ.",
  "tika-vin13t:2228_2": "Sacetaroti sace cātuddasikoti attho.",
  "tika-vin13t:2228_3": "Samānetarenuvattantūti samā vā ūnā vā itare āgantukā purimānaṃ āvāsikānaṃ anuvattantūti attho.",
  "tika-vin13t:2228_4": "Sacedhikāti āgantukā sace adhikā,",
  "tika-vin13t:2228_5": "purimā āvāsikā anuvattantūti attho.",
  "tika-vin13t:2228_6": "Sesepyayaṃ nayoti “āgantukānaṃ pannaraso hoti,",
  "tika-vin13t:2228_7": "āvāsikānaṃ cātuddaso”ti itarepi samathokā āgantukā āvāsikānaṃ anuvattantūtiādinā nayena vinicchayo veditabboti attho.",
  "tika-vin13t:2229_0": "417.",
  "tika-vin13t:2229_1": "Mūlaṭṭhāti āvāsikā.",
  "tika-vin13t:2229_2": "Samathokānaṃ āgantukānaṃ.",
  "tika-vin13t:2229_3": "Sāmaggiṃ dentu kāmatoti yadi icchanti,",
  "tika-vin13t:2229_4": "dentūti attho.",
  "tika-vin13t:2230_0": "418.",
  "tika-vin13t:2230_1": "No ce denti,",
  "tika-vin13t:2230_2": "āgantukehi bahi gantvāna uposatho kātabboti attho.",
  "tika-vin13t:2230_3": "Anicchāya sāmaggī deyyāti sambandho.",
  "tika-vin13t:2231_0": "419.",
  "tika-vin13t:2231_1": "“Na bhikkhave pātimokkhuddesakena sañcicca na sāvetabbaṃ.",
  "tika-vin13t:2231_2": "Yo na sāveyya,",
  "tika-vin13t:2231_3": "āpatti dukkaṭassā”tivuttattā “sāveyya sutta”nti vuttaṃ.",
  "tika-vin13t:2231_4": "“Anujānāmi,",
  "tika-vin13t:2231_5": "bhikkhave,",
  "tika-vin13t:2231_6": "pātimokkhuddesakena vāyamituṃ kathaṃ sāveyyanti,",
  "tika-vin13t:2231_7": "vāyamantassa anāpattī”ti vuttattā “sañcicca assāventassa dukkaṭa”nti vuttaṃ.",
  "tika-vin13t:2232_0": "420.",
  "tika-vin13t:2232_1": "Tathāti dukkaṭanti attho.",
  "tika-vin13t:2232_2": "Kalloti agilāno.",
  "tika-vin13t:2232_3": "Pesitoti āṇatto.",
  "tika-vin13t:2232_4": "“Na bhikkhave therena āṇattena agilānena na sammajjitabbaṃ.",
  "tika-vin13t:2232_5": "Yo na sammajjeyya,",
  "tika-vin13t:2232_6": "āpatti dukkaṭassā”tiādi vuttaṃ.",
  "tika-vin13t:2233_0": "421- 3.",
  "tika-vin13t:2233_1": "Idāni pārisuddhiuposathaṃ dassetuṃ “sammajjitvā”tiādi vuttaṃ.",
  "tika-vin13t:2233_2": "Añjaliṃ paggayhāti sambandho.",
  "tika-vin13t:2233_3": "Teti avasesā dve evaṃ samudīriyā vattabbāti attho.",
  "tika-vin13t:2233_4": "Ekaṃsaṃ uttarāsaṅgādikaraṇavasena samattapubbārambhena te dve bhikkhū navena evamīriyā vattabbāti attho.",
  "tika-vin13t:2234_0": "424-5. Idāni dvīhi kattabbaṃ dassetuṃ “dvīsu therenā”ti vuttaṃ.",
  "tika-vin13t:2235_0": "426.",
  "tika-vin13t:2235_1": "Ettāvatā “anujānāmi,",
  "tika-vin13t:2235_2": "bhikkhave,",
  "tika-vin13t:2235_3": "catunnaṃ pātimokkhaṃ uddisitu”nti ca “anujānāmi,",
  "tika-vin13t:2235_4": "bhikkhave,",
  "tika-vin13t:2235_5": "tiṇṇaṃ pārisuddhiuposathaṃ kātu”nti ca “anujānāmi,",
  "tika-vin13t:2235_6": "bhikkhave,",
  "tika-vin13t:2235_7": "dvinnaṃ pārisuddhiuposathaṃ kātu”nti ca vuttaṃ saṅghuposathañca pārisuddhiuposathañca dassetvā idāni yattha eko bhikkhu viharati,",
  "tika-vin13t:2235_8": "tassa anuññātaṃ adhiṭṭhānuposathaṃ dassetuṃ “pubbakicca”ntiādimāha.",
  "tika-vin13t:2235_9": "Ettha ca pubbakiccaṃ nāma sammajjanādikaṃyeva.",
  "tika-vin13t:2236_0": "427.",
  "tika-vin13t:2236_1": "Saṅghuposathapārisuddhiuposathaadhiṭṭhānauposathānaṃ vasena taṃ taṃ uposathaṃ yadi kayirunti sambandho.",
  "tika-vin13t:2237_0": "428.",
  "tika-vin13t:2237_1": "Vagge ca samagge ca “vaggo”ti saññino ca “vaggo nu kho,",
  "tika-vin13t:2237_2": "samaggo nu kho”ti evaṃ vimatissa ca dukkaṭaṃ,",
  "tika-vin13t:2237_3": "“nassantete vinassantete,",
  "tika-vin13t:2237_4": "ko tehi attho”ti evaṃ anāgatānaṃ bhikkhūnaṃ atthibhāvaṃ ñatvā bhedādhippāyena uposathaṃ karoto thullaccayaṃ hotīti attho.",
  "tika-vin13t:2237_5": "Tadubhayepi “samaggo”ti saññino anāpatti.",
  "tika-vin13t:2238_0": "429- 430.",
  "tika-vin13t:2238_1": "Sesasahadhammikā nāma bhikkhuṃ ṭhapetvā avasesā cattāro.",
  "tika-vin13t:2238_2": "Abhabbassāti ettha paṇḍakatheyyasaṃvāsaka titthiyapakkantaka tiracchānagata mātughātaka pitughātaka arahantaghātaka",
  "tika-vin13t:2238_3": "bhikkhunidūsaka saṅghabhedaka lohituppādakaubhatobyañjanakā abhabbā gahitā.",
  "tika-vin13t:2238_4": "Ettha pana nāgamāṇavakādayo tiracchānagatapakkhikāti veditabbā.",
  "tika-vin13t:2238_5": "Etesaṃ nisinnaparisāyañca pātimokkhaṃ na uddiseti sambandho.",
  "tika-vin13t:2239_0": "Tathāti yo pana saṅgho sabhāgāpattiko,",
  "tika-vin13t:2239_1": "sopi na uddise,",
  "tika-vin13t:2239_2": "parivutthena chandenapi na uddiseti attho.",
  "tika-vin13t:2239_3": "Ettha pana catubbidhaṃ pārivāsiyaṃ parisapārivāsiyaṃ rattipārivāsiyaṃ chandapārivāsiyaṃ ajjhāsayapārivāsiyanti.",
  "tika-vin13t:2240_0": "Ettha pana bhikkhū kenacideva karaṇīyena sannipatitā meghādīhi upaddutā “anokāsā mayaṃ,",
  "tika-vin13t:2240_1": "aññatra gacchāmā”ti chandaṃ avissajjetvāva uṭṭhahanti.",
  "tika-vin13t:2240_2": "Idaṃ parisapārivāsiyaṃ.",
  "tika-vin13t:2240_3": "Kiñcāpi parisapārivāsiyaṃ,",
  "tika-vin13t:2240_4": "chandassa pana avissaṭṭhattā kammaṃ kātuṃ vaṭṭati.",
  "tika-vin13t:2241_0": "Punapi bhikkhūnaṃ “uposathādīni karissāmā”ti rattiṃ sannipatitvā dhammaṃ suṇantānaṃyeva aruṇo uggacchati.",
  "tika-vin13t:2241_1": "Sace “cātuddasikaṃ karissāmā”ti nisinnā,",
  "tika-vin13t:2241_2": "“pannaraso”ti kātuṃ vaṭṭati.",
  "tika-vin13t:2241_3": "Sace pannarasikaṃ kātuṃ nisinnā,",
  "tika-vin13t:2241_4": "pāṭipade anuposathe uposathaṃ kātuṃ na vaṭṭati,",
  "tika-vin13t:2241_5": "aññaṃ pana saṅghakiccaṃ kātuṃ vaṭṭati.",
  "tika-vin13t:2241_6": "Idaṃ rattipārivāsiyaṃ nāma.",
  "tika-vin13t:2242_0": "Puna bhikkhū “yaṃkiñcideva abbhānādikammaṃ karissāmā”ti sannipatitā honti,",
  "tika-vin13t:2242_1": "tatreko nakkhattapāṭhako evaṃ vadati “ajja nakkhattaṃ dāruṇa”nti,",
  "tika-vin13t:2242_2": "te tassa vacanena chandaṃ vissajjetvā tattheva nisinnā honti.",
  "tika-vin13t:2242_3": "Athañño āgantvā “kiṃ nakkhattena,",
  "tika-vin13t:2242_4": "karothā”ti vadati.",
  "tika-vin13t:2242_5": "Idaṃ chandapārivāsiyañceva ajjhāsayapārivāsiyañca.",
  "tika-vin13t:2242_6": "Tasmiṃ pārivāsiye puna chandapārisuddhiṃ anānetvā kammaṃ kātuṃ na vaṭṭati.",
  "tika-vin13t:2242_7": "Idaṃ sandhāya “chandena parivutthenā”ti vuttaṃ.",
  "tika-vin13t:2243_0": "431.",
  "tika-vin13t:2243_1": "Āpannamāpattiṃ adesayitvāna vā “ahaṃ, āvuso,",
  "tika-vin13t:2243_2": "itthannāmāya āpattiyā vematiko,",
  "tika-vin13t:2243_3": "yadā nibbematiko bhavissāmi,",
  "tika-vin13t:2243_4": "taṃ āpattiṃ paṭikarissāmī”ti vatvā vimatiṃ anāvikatvāna vā “na ca bhikkhave anuposathe uposatho kātabbo",
  "tika-vin13t:2243_5": "aññatra saṅghasāmaggiyā”ti vuttattā anuposathepi vā kātuṃ na ca kappatīti attho.",
  "tika-vin13t:2244_0": "432.",
  "tika-vin13t:2244_1": "“Na ca bhikkhave tadahuposathe sabhikkhukā āvāsā abhikkhuko āvāso vā anāvāso vā gantabbo aññatra saṅghena",
  "tika-vin13t:2244_2": "aññatra antarāyā”ti vuttattā “aṭṭhitoposathāvāsā”ti vuttaṃ.",
  "tika-vin13t:2244_3": "Na vaje na gacche.",
  "tika-vin13t:2244_4": "Adhiṭṭhātuṃ sīmameva vāti sace vihāre uposathaṃ karonti,",
  "tika-vin13t:2244_5": "uposathādhiṭṭhānatthaṃ sīmāpi nadīpi na gantabbā.",
  "tika-vin13t:2244_6": "Sace panettha koci bhikkhu hoti,",
  "tika-vin13t:2244_7": "tassa santikaṃ gantuṃ vaṭṭati.",
  "tika-vin13t:2244_8": "Vissaṭṭhauposathāpi āvāsā gantuṃ vaṭṭati,",
  "tika-vin13t:2244_9": "evaṃ gato adhiṭṭhātumpi labhatīti.",
  "tika-vin13t:2244_10": "Uposathavinicchayo.",
  "tika-vin13t:2245_0": "Uposathaniddesavaṇṇanā niṭṭhitā.",
  "tika-vin13t:2246_0": "45. Pavāraṇāniddesavaṇṇanā",
  "tika-vin13t:2247_0": "433. “Anujānāmi, bhikkhave, pañcannaṃ saṅghe pavāretu”nti vuttattā “sesā saṅghappavāraṇā”ti vuttā.",
  "tika-vin13t:2248_0": "434.",
  "tika-vin13t:2248_1": "Ajja pavāraṇāti ettha pana cātuddasikāya pavāraṇāya “ajja pavāraṇā cātuddasī”ti pubbakiccaṃ kātabbaṃ,",
  "tika-vin13t:2248_2": "pannarasiyaṃ “ajja pavāraṇā pannarasī”ti.",
  "tika-vin13t:2249_0": "437.",
  "tika-vin13t:2249_1": "Theresu ukkuṭikaṃ nisajja pavārentesu sayaṃ pana navo yāva pavāreti,",
  "tika-vin13t:2249_2": "tāva ukkuṭikova acchatūti attho.",
  "tika-vin13t:2249_3": "“Na bhikkhave theresu ukkuṭikaṃ nisinnesu pavārayamānesu āsanesu acchitabbaṃ.",
  "tika-vin13t:2249_4": "Yo accheyya,",
  "tika-vin13t:2249_5": "āpatti dukkaṭassa.",
  "tika-vin13t:2249_6": "Anujānāmi,",
  "tika-vin13t:2249_7": "bhikkhave,",
  "tika-vin13t:2249_8": "tadamantarā ukkuṭikaṃ nisīdituṃ,",
  "tika-vin13t:2249_9": "yāva pavāreti,",
  "tika-vin13t:2249_10": "pavāretvā āsane nisīditu”nti hi vuttaṃ.",
  "tika-vin13t:2250_0": "440- 2.",
  "tika-vin13t:2250_1": "Evaṃ tevācikappavāraṇaṃ dassetvā idāni dvevācikaekavācikasamānavassikappavāraṇāsu kattabbaṃ dassetuṃ “dānenā”tiādimāha.",
  "tika-vin13t:2250_2": "Tattha dānenāti dānena vā.",
  "tika-vin13t:2250_3": "Dhammasākacchāti iminā dhammakathāsuttasaṅgāyanāvinayavinicchayādayo gahitā.",
  "tika-vin13t:2250_4": "Dānena vā dhammasākacchāya vā kalahena vā rattiyā khepitabhāvato tevācikāya okāse asati dasavidhe vā",
  "tika-vin13t:2250_5": "antarāye anurūpato uttiṃ ṭhapetvā pavāreyyāti sambandho.",
  "tika-vin13t:2251_0": "Idāni yathānurūpato ñatti ṭhapitā,",
  "tika-vin13t:2251_1": "taṃ dassetuṃ “suṇātu me”tiādimāha.",
  "tika-vin13t:2251_2": "Yathāṭhapitañattiyāti ettha sabbasaṅgāhikāceñattiṭhapitā,",
  "tika-vin13t:2251_3": "tevācikadvevācikaekavācikānaṃ vasena pavāretabbaṃ,",
  "tika-vin13t:2251_4": "samānavassikappavāraṇāva ekā na vaṭṭati.",
  "tika-vin13t:2251_5": "Sace “saṅgho tevācikaṃ pavāreyyā”ti ṭhapitā,",
  "tika-vin13t:2251_6": "tevācikā eva vaṭṭati,",
  "tika-vin13t:2251_7": "dvevācikādayo na vaṭṭanti.",
  "tika-vin13t:2251_8": "“Dvevācikaṃ pavāreyyā”ti vutte dvevācikañca tevācikañca vaṭṭati,",
  "tika-vin13t:2251_9": "ekavācikasamānavassikā na vaṭṭanti.",
  "tika-vin13t:2251_10": "“Ekavācikaṃ pavāreyyā”ti vutte pana samānavassikaṃ ṭhapetvā sesā vaṭṭanti.",
  "tika-vin13t:2251_11": "“Samānavassika”nti pana vutte sabbaṃ vaṭṭatīti.",
  "tika-vin13t:2251_12": "Ādike cettha āhareti ettha pavāraṇāyapi pubbe uposathe vutte “yadi samā āgaccheyyu”ntiādike vāre āhareti attho.",
  "tika-vin13t:2252_0": "443. Idāni vattabbaṃ sandhāya “eva”nti vuttaṃ. Tivaggo ca catuvaggo ca ticatuvaggo.",
  "tika-vin13t:2253_0": "450.",
  "tika-vin13t:2253_1": "“Na bhikkhave sāpattikena pavāretabbaṃ.",
  "tika-vin13t:2253_2": "Yo pavāreyya,",
  "tika-vin13t:2253_3": "āpatti dukkaṭassā”ti vuttattā sāpattikenapi vematikenapi pavāriyamāne āpattiṃ sarantenapi uposathe vuttanayena paṭipajjitabbaṃ.",
  "tika-vin13t:2253_4": "“Vagge samagge vaggoti-",
  "tika-vin13t:2253_5": "saññino vimatissa vā”tiādigāthāto paṭṭhāya yāva “antarāyaṃ va saṅghaṃ vā-",
  "tika-vin13t:2253_6": "dhiṭṭhātuṃ sīmameva vā”ti avasānagāthā,",
  "tika-vin13t:2253_7": "tāva sesā uposathe vuttā gāthāyoti adhippetā.",
  "tika-vin13t:2254_0": "451.",
  "tika-vin13t:2254_1": "Pavārite cāti paṭhamapavāraṇāya saṅghamhi pavāriteti adhippāyo.",
  "tika-vin13t:2254_2": "Ettha avutthoti pacchimikāya upagato apariniṭṭhitattā “avuttho”ti vuccati.",
  "tika-vin13t:2255_0": "452. Cātumāsinīti kattikapuṇṇamī. Ettha vutthavassā nāma pacchimikāya upagatā. Pavāraṇāvinicchayo.",
  "tika-vin13t:2256_0": "Pavāraṇāniddesavaṇṇanā niṭṭhitā.",
  "tika-vin13t:2257_0": "46. Saṃvaraniddesavaṇṇanā",
  "tika-vin13t:2258_0": "453.",
  "tika-vin13t:2258_1": "Cakkhusotādibhedehīti cakkhusotaghānajivhākāyamanasaṅkhātehi chahi indriyehīti attho.",
  "tika-vin13t:2258_2": "Rūpasaddādigocareti rūpasaddagandharasaphoṭṭhabbadhammasaṅkhātesu chasu gocaresūti attho.",
  "tika-vin13t:2258_3": "Ettha pana hatthapādahasitakathitavilokitādibhedaṃ subhākāraṃ gahetvā ayoniso manasi karontassa abhijjhā uppajjati.",
  "tika-vin13t:2258_4": "“Anatthaṃ me acari, carati,",
  "tika-vin13t:2258_5": "carissatī”tiādinā nayena paṭighanimittaṃ gahetvā ayoniso manasi karontassa byāpādo uppajjati.",
  "tika-vin13t:2258_6": "Ettha pana itthipurisanimittaṃ vā subhanimittādikaṃ kilesavatthubhūtaṃ nimittaṃ aggaṇhitvā diṭṭhe diṭṭhamattādinā",
  "tika-vin13t:2258_7": "paṭipajjitvā asubhanimitte yoniso manasikāraṃ bahulīkarontassa abhijjhāya pahānaṃ hoti.",
  "tika-vin13t:2258_8": "“Anatthaṃ me acari,",
  "tika-vin13t:2258_9": "taṃ kutettha labbhā”tiādinā vā mettābhāvanādivasena vā yoniso manasi karontassa byāpādappahānaṃ hoti.",
  "tika-vin13t:2258_10": "Evamidaṃ saṅkhepato rūpādīsu kilesānubandhanimittādiggāhaparivajjanalakkhaṇaṃ indriyasaṃvarasīlanti veditabbaṃ.",
  "tika-vin13t:2259_0": "454.",
  "tika-vin13t:2260_0": "Niggaṇheyyāti nivāreyya;",
  "tika-vin13t:2261_0": "“Yāni sotāni lokasmiṃ; (Ajitāti bhagavā,)",
  "tika-vin13t:2262_0": "Sati tesaṃ nivāraṇaṃ;",
  "tika-vin13t:2263_0": "Sotānaṃ saṃvaraṃ brūmi;",
  "tika-vin13t:2264_0": "Paññāyete pidhiyyare”ti –. ;",
  "tika-vin13t:2265_0": "Vuttattā “satimā sampajāno vā”ti vuttaṃ.",
  "tika-vin13t:2265_1": "Ettha pana catubbidhaṃ sampajaññaṃ sātthakasappāyagocaraasammohavasena.",
  "tika-vin13t:2265_2": "Saṃvaravinicchayo.",
  "tika-vin13t:2266_0": "Saṃvaraniddesavaṇṇanā niṭṭhitā.",
  "tika-vin13t:2267_0": "47. Suddhiniddesavaṇṇanā",
  "tika-vin13t:2268_0": "455.",
  "tika-vin13t:2268_1": "Desanā saṃvaro eṭṭhi,",
  "tika-vin13t:2268_2": "paccavekkhaṇa bhedatoti desanāsuddhi saṃvarasuddhi pariyeṭṭhisuddhi paccavekkhaṇasuddhīti evaṃ catubbidhā suddhīti attho.",
  "tika-vin13t:2268_3": "Idāni tāhi suddhīhi visujjhanake dassetuṃ “pātimokkhasaṃvarasammata”ntiādimāha.",
  "tika-vin13t:2269_0": "456.",
  "tika-vin13t:2269_1": "“Puna evaṃ na karissa”nti cittādhiṭṭhānasaṃvarā yasmā sujjhati indriyasaṃvaro,",
  "tika-vin13t:2269_2": "tasmā indriyasaṃvaro “saṃvarasuddhī”ti vuttoti sambandho.",
  "tika-vin13t:2270_0": "457. Pahāyānesananti anesanaṃ pahāya dhammena uppādentassa paccayeti pāṭhaseso.",
  "tika-vin13t:2271_0": "458.",
  "tika-vin13t:2271_1": "“Paṭisaṅkhā yoniso cīvaraṃ paṭisevāmi…pe…",
  "tika-vin13t:2271_2": "uppannānaṃ veyyābādhikānaṃ…pe…",
  "tika-vin13t:2271_3": "paramatāyā”ti ca evaṃ catūsupi paccayesu yathāvuttapaccavekkhaṇasujjhanāti attho.",
  "tika-vin13t:2271_4": "Ettha pana duvidhaṃ paccavekkhaṇaṃ paṭilābhakāle ca paribhogakāle ca.",
  "tika-vin13t:2271_5": "Paṭilābhakāle hi dhātuvasena vā paṭikkūlavasena vā paccavekkhitvā ṭhapitacīvarādīni tato uttari paribhuñjantassa anavajjova paribhogo,",
  "tika-vin13t:2271_6": "paribhogakālepi.",
  "tika-vin13t:2271_7": "Suddhivinicchayo.",
  "tika-vin13t:2272_0": "Suddhiniddesavaṇṇanā niṭṭhitā.",
  "tika-vin13t:2273_0": "48. Santosaniddesavaṇṇanā",
  "tika-vin13t:2274_0": "459.",
  "tika-vin13t:2274_1": "“Cattārimāni,",
  "tika-vin13t:2274_2": "bhikkhave,",
  "tika-vin13t:2274_3": "appāni ceva sulabhāni ca,",
  "tika-vin13t:2274_4": "tāni ca anavajjāni.",
  "tika-vin13t:2274_5": "Katamāni cattāri?",
  "tika-vin13t:2274_6": "Paṃsukūlaṃ,",
  "tika-vin13t:2274_7": "bhikkhave,",
  "tika-vin13t:2274_8": "cīvarānaṃ appañca sulabhañca,",
  "tika-vin13t:2274_9": "tañca anavajjaṃ.",
  "tika-vin13t:2274_10": "Piṇḍiyālopo,",
  "tika-vin13t:2274_11": "bhikkhave,",
  "tika-vin13t:2274_12": "bhojanānaṃ appañca sulabhañca,",
  "tika-vin13t:2274_13": "tañca anavajjaṃ.",
  "tika-vin13t:2274_14": "Rukkhamūlaṃ,",
  "tika-vin13t:2274_15": "bhikkhave,",
  "tika-vin13t:2274_16": "senāsanānaṃ appañca sulabhañca,",
  "tika-vin13t:2274_17": "tañca anavajjaṃ.",
  "tika-vin13t:2274_18": "Pūtimuttabhesajjaṃ,",
  "tika-vin13t:2274_19": "bhikkhave,",
  "tika-vin13t:2274_20": "bhesajjānaṃ appañca sulabhañca,",
  "tika-vin13t:2274_21": "tañca anavajjaṃ.",
  "tika-vin13t:2274_22": "Imāni kho,",
  "tika-vin13t:2274_23": "bhikkhave,",
  "tika-vin13t:2274_24": "cattāri appāni ceva sulabhāni ca,",
  "tika-vin13t:2274_25": "tāni ca anavajjānī”ti vacanato “appenā”tiādi vuttaṃ.",
  "tika-vin13t:2275_0": "Santuṭṭhoti ettha yathālābhayathābalayathāsāruppasantosānaṃ vasena ekekasmiṃ paccaye tayo tayo katvā catūsu paccayesu dvādasa santosā honti.",
  "tika-vin13t:2275_1": "Mattaññūti ettha cattāro mattā pariyesanamattā paṭiggahaṇamattā paribhogamattā vissajjanamattāti.",
  "tika-vin13t:2275_2": "Itarītarena yāpento subharo nāma.",
  "tika-vin13t:2275_3": "Santosavinicchayo.",
  "tika-vin13t:2276_0": "Santosaniddesavaṇṇanā niṭṭhitā.",
  "tika-vin13t:2277_0": "49. Caturārakkhaniddesavaṇṇanā",
  "tika-vin13t:2278_0": "461- 2.",
  "tika-vin13t:2278_1": "Asubhanti asubhabhāvanā.",
  "tika-vin13t:2278_2": "Ime cattāro caturārakkhā nāmāti adhippāyo.",
  "tika-vin13t:2278_3": "Idāni te dassetuṃ “ārakattādinā”tiādimāha.",
  "tika-vin13t:2278_4": "Ārakattādināti ettha ārakattā,",
  "tika-vin13t:2278_5": "arīnaṃ arānañca hatattā,",
  "tika-vin13t:2278_6": "paccayādīnaṃ arahattā,",
  "tika-vin13t:2278_7": "pāpakaraṇe rahābhāvāti imehi tāva catūhi kāraṇehi so bhagavā arahanti anussaritabboti attho.",
  "tika-vin13t:2278_8": "Vuttañhetaṃ –",
  "tika-vin13t:2279_0": "“Ārakattā hatattā ca, kilesārīna so muni;",
  "tika-vin13t:2280_0": "Hatasaṃsāracakkāro, paccayādīna cāraho;",
  "tika-vin13t:2281_0": "Na raho karoti pāpāni, arahaṃ tena vuccatī”ti. ;",
  "tika-vin13t:2282_0": "Bhagavā pana sabbakilesehi suvidūravidūre ṭhito maggena savāsanakilesānaṃ hatattā,",
  "tika-vin13t:2282_1": "tasmā “ārakattā araha”nti vutto.",
  "tika-vin13t:2282_2": "Vuttañhetaṃ –",
  "tika-vin13t:2283_0": "“So tato ārakā nāma;",
  "tika-vin13t:2284_0": "Yassa yenāsamaṅgitā;",
  "tika-vin13t:2285_0": "Asamaṅgī ca dosehi,",
  "tika-vin13t:2286_0": "Nātho tenārahaṃ mato”ti. ;",
  "tika-vin13t:2287_0": "Bhagavatā pana sabbakilesārayo hatā, tasmā “arīnaṃ hatattāpi araha”nti vutto. Vuttañhetaṃ –",
  "tika-vin13t:2288_0": "“Yasmā rāgādisaṅkhātā, sabbepi arayo hatā;",
  "tika-vin13t:2289_0": "Paññāsatthena nāthena, tasmāpi arahaṃ mato”ti. ;",
  "tika-vin13t:2290_0": "Yaṃ panetaṃ avijjābhavataṇhāmayanābhipuññābhisaṅkhāraapuññābhisaṅkhāraāneñjābhisaṅkhārāraṃ jarāmaraṇanemi",
  "tika-vin13t:2290_1": "“āsavasamudayā avijjāsamudayo”ti vacanato āsavasamudayamayena akkhena vijjhitvā tibhavarathe yojitaṃ",
  "tika-vin13t:2290_2": "anādikālappavattaṃ saṃsāracakkaṃ,",
  "tika-vin13t:2290_3": "tassa bhagavato bodhirukkhamūle sammappadhānavīriyapādehi catupārisuddhisīlapathaviyaṃ patiṭṭhāya saddhāhatthena",
  "tika-vin13t:2290_4": "kammakkhayakarañāṇapharasuṃ gahetvā sabbe arā hatā.",
  "tika-vin13t:2290_5": "Tasmā “arānaṃ hatattā araha”nti vutto.",
  "tika-vin13t:2290_6": "Vuttañhetaṃ –",
  "tika-vin13t:2291_0": "“Arā saṃsāracakkassa, hatā ñāṇāsinā yato;",
  "tika-vin13t:2292_0": "Lokanāthena tenesa, arahanti pavuccatī”ti. ;",
  "tika-vin13t:2293_0": "Aggadakkhiṇeyyattā cīvarādīnaṃ paccayānaṃ uttamapūjāya ca yutto bhagavā,",
  "tika-vin13t:2293_1": "tasmā “paccayādīnaṃ arahattā ca araha”nti vuccati.",
  "tika-vin13t:2293_2": "Vuttañhetaṃ –",
  "tika-vin13t:2294_0": "“Pūjāvisesaṃ saha paccayehi,",
  "tika-vin13t:2295_0": "Yasmā ayaṃ arahati lokanātho;",
  "tika-vin13t:2296_0": "Atthānurūpaṃ arahanti loke,",
  "tika-vin13t:2297_0": "Tasmā jino arahati nāmameta”nti. ;",
  "tika-vin13t:2298_0": "Yathā loke keci paṇḍitamānino asilokabhayena raho pāpāni karonti,",
  "tika-vin13t:2298_1": "tathā bhagavā kadācipi na karoti,",
  "tika-vin13t:2298_2": "tasmā “pāpakaraṇe rahābhāvā ca araha”nti vuccati.",
  "tika-vin13t:2298_3": "Vuttañhetaṃ –",
  "tika-vin13t:2299_0": "“Yasmā natthi raho nāma, pāpakammesu tādino;",
  "tika-vin13t:2300_0": "Rahābhāvena tenesa, arahaṃ iti vissuto”ti. –",
  "tika-vin13t:2301_0": "Evaṃ ārakattādinā arahanti bhāvetabbaṃ.",
  "tika-vin13t:2302_0": "Sammā sāmañca sabbadhammānaṃ buddhattā pana sammāsambuddho.",
  "tika-vin13t:2302_1": "Sammāti ñāyeneva,",
  "tika-vin13t:2302_2": "abhiññeyye dhamme abhiññeyyato pariññeyye dhamme pariññeyyato pahātabbe dhamme pahātabbato sacchikātabbe",
  "tika-vin13t:2302_3": "dhamme sacchikātabbato bhāvetabbe dhamme bhāvetabbato evāti attho.",
  "tika-vin13t:2302_4": "Sāmañcāti attanāva.",
  "tika-vin13t:2302_5": "Vuttañhetaṃ –",
  "tika-vin13t:2303_0": "“Abhiññeyyaṃ abhiññātaṃ, bhāvetabbañca bhāvitaṃ;",
  "tika-vin13t:2304_0": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "tika-vin13t:2305_0": "“Itipi so bhagavā arahaṃ sammāsambuddho vijjācaraṇasampanno sugato lokavidū anuttaro purisadammasārathi",
  "tika-vin13t:2305_1": "satthādevamanussānaṃ buddho bhagavā”ti evaṃ vutte navabhede bhagavato guṇe yā punappunaṃ uppajjanato",
  "tika-vin13t:2305_2": "satiyeva anussati,",
  "tika-vin13t:2305_3": "pavattitabbaṭṭhānamhiyeva vā pavattattā saddhāpabbajitassa kulaputtassa anurūpā satīti anussati,",
  "tika-vin13t:2305_4": "buddhaṃ ārabbha uppannā anussati buddhānussati,",
  "tika-vin13t:2305_5": "yā evaṃ navavidhena pavattā sati,",
  "tika-vin13t:2305_6": "sā buddhānussati nāmāti attho.",
  "tika-vin13t:2305_7": "Sabbākārena pana ācariyena buddhaghosena buddhānussati visuddhimagge vuttā,",
  "tika-vin13t:2305_8": "atthikena pana tato paccāsīsitabbā.",
  "tika-vin13t:2306_0": "463- 4.",
  "tika-vin13t:2306_1": "Caturārakkhāya sāyaṃpātaṃ bhāvetabbattā mettābhāvanaṃ dassentena therena sabbatthakakammaṭṭhānabhāvanāvasena dassitāti veditabbā.",
  "tika-vin13t:2306_2": "Itarathā “attānaṃ upamaṃ katvā,",
  "tika-vin13t:2306_3": "na haneyya na ghātaye”ti vacanato sabbapaṭhamaṃ “ahaṃ sukhito homi,",
  "tika-vin13t:2306_4": "avero”tiādinā nayena bhāvetvāva attani cittaṃ niparibandhamānaṃ katvā pacchā ācariyupajjhāyādīsu kamena bhāvetabbā.",
  "tika-vin13t:2306_5": "Attani pana appanā na hoti.",
  "tika-vin13t:2306_6": "Gocaragāmamhi issare janeti sambandho.",
  "tika-vin13t:2306_7": "Tatthāti gocaragāme.",
  "tika-vin13t:2306_8": "Sīmaṭṭhasaṅghato paṭṭhāya paricchijja paricchijjāti attho.",
  "tika-vin13t:2306_9": "Evaṃ mettaṃ bhāvento bhikkhusaṅghe mettāya sahavāsīnaṃ muducittaṃ janeti,",
  "tika-vin13t:2306_10": "athassa sukhasaṃvāsatā hoti.",
  "tika-vin13t:2306_11": "Sīmaṭṭhakadevatāsu mettāya mudukatacittāhi devatāhi dhammikāya rakkhāya susaṃvihitarakkho hoti.",
  "tika-vin13t:2306_12": "Gocaragāmamhi issarajane mettāya mudukatacittasantānehi issarehi dhammikāya rakkhāya surakkhitaparikkhāro hoti.",
  "tika-vin13t:2306_13": "Tattha manusse mettāya pasāditacittehi tehi aparibhūto hutvā vicarati.",
  "tika-vin13t:2306_14": "Sabbasattesu mettāya sabbattha appaṭihatacāro hoti.",
  "tika-vin13t:2307_0": "465- 6.",
  "tika-vin13t:2307_1": "Vaṇṇato ca saṇṭhānato ca okāsato ca disato ca paricchedato ca kesādikoṭṭhāse vavatthapetvāti sambandho.",
  "tika-vin13t:2307_2": "Ettha vaṇṇatoti kesādīnaṃ vaṇṇato.",
  "tika-vin13t:2307_3": "Saṇṭhānatoti tesaṃyeva saṇṭhānato.",
  "tika-vin13t:2307_4": "Okāsatoti “ayaṃ koṭṭhāso imasmiṃ nāma okāse patiṭṭhito”ti evaṃ tassa tassa okāsato.",
  "tika-vin13t:2307_5": "Disatoti imasmiṃ sarīre nābhito uddhaṃ uparimā disā,",
  "tika-vin13t:2307_6": "adho heṭṭhimā disā,",
  "tika-vin13t:2307_7": "tasmā “ayaṃ koṭṭhāso imissā nāma disāyā”ti disā vavatthapetabbā.",
  "tika-vin13t:2307_8": "Paricchedatoti sabhāgaparicchedato visabhāgaparicchedatoti dve paricchedā.",
  "tika-vin13t:2307_9": "Tattha “ayaṃ koṭṭhāso heṭṭhā ca upari ca tiriyañca iminā nāma paricchedo”ti evaṃ sabhāgaparicchedo veditabbo.",
  "tika-vin13t:2307_10": "“Kesā na lomā,",
  "tika-vin13t:2307_11": "lomā na kesā”ti evaṃ amissakavasena visabhāgaparicchedo.",
  "tika-vin13t:2308_0": "Evaṃ pañcahi ākārehi vavatthānākāraṃ dassetvā idāni manasi karontena evaṃ manasi kātabbanti taṃ dassetuṃ “anupubbato”tiādimāha.",
  "tika-vin13t:2308_1": "Tattha anupubbatoti sajjhāyakaraṇakālato paṭṭhāya “kesā nakhā”ti evaṃ ekantarikāya vā “lomā kesā”ti evaṃ uppaṭipāṭiyā vā na manasi kātabbaṃ,",
  "tika-vin13t:2308_2": "atha kho “kesā lomā”tiādinā nayena anupaṭipāṭiyā manasi kātabbaṃ,",
  "tika-vin13t:2308_3": "anupaṭipāṭiyā manasi karontenāpi nātisīghaṃ nātisaṇikaṃ manasi kātabbaṃ,",
  "tika-vin13t:2308_4": "bahiddhā puthuttārammaṇe cetaso vikkhepo paṭibāhitabbo.",
  "tika-vin13t:2308_5": "“Paṇṇattiṃ samatikkamma,",
  "tika-vin13t:2308_6": "muñcantassānupubbato”ti pāṭho gahetabbo.",
  "tika-vin13t:2308_7": "Evañhi sati bhāvanākkamena attho suviññeyyo hoti.",
  "tika-vin13t:2308_8": "“Kesā lomā”tiādipaññattiṃ amanasikatvā paṭikkūlabhāvena evaṃ cittaṃ ṭhapetabbaṃ.",
  "tika-vin13t:2308_9": "Muñcantassānupubbatoti yo yo koṭṭhāso āpāthaṃ nāgacchati,",
  "tika-vin13t:2308_10": "taṃ taṃ anupubbato muñcantassāti attho.",
  "tika-vin13t:2309_0": "467.",
  "tika-vin13t:2309_1": "Idāni yathā paṭikkūlamanasikāro kātabbo,",
  "tika-vin13t:2309_2": "taṃ dassetuṃ “vaṇṇaāsayasaṇṭhānā”tiādimāha.",
  "tika-vin13t:2309_3": "Etehi vaṇṇādīhi koṭṭhāsehi paṭikkūlāti bhāvanāti sambandho.",
  "tika-vin13t:2309_4": "Ettha kesā tāva vaṇṇatopi paṭikkūlā.",
  "tika-vin13t:2309_5": "Tathā hi yāgubhattādīsu kesavaṇṇaṃ kiñci disvā jigucchanti.",
  "tika-vin13t:2309_6": "Saṇṭhānatopi paṭikkūlā.",
  "tika-vin13t:2309_7": "Tathā hi rattiṃ bhuñjantā kesasaṇṭhānaṃ makacivākādikaṃ chupitvā jigucchanti.",
  "tika-vin13t:2309_8": "Telamakkhanādivirahitānañca aggimhi pakkhittānañca gandho ativiya paṭikkūloti gandhatopi paṭikkūlā.",
  "tika-vin13t:2309_9": "Asuciṭṭhāne jātasūpeyyapaṇṇaṃ viya pubbalohitamuttakarīsapittasemhādinissandena jātattā āsayatopi paṭikkūlā.",
  "tika-vin13t:2309_10": "Gūtharāsimhi uṭṭhitakaṇṇikaṃ viya ekatiṃsakoṭṭhāsarāsimhi jātattā okāsatopi paṭikkūlā.",
  "tika-vin13t:2309_11": "Uddhumātakaṃ vinīlakaṃ vipubbakaṃ vicchiddakaṃ vikkhāyitakaṃ vikkhittakaṃ hatavikkhittakaṃ lohitakaṃ",
  "tika-vin13t:2309_12": "puḷavakaṃ aṭṭhikanti imesu uddhumātakādīsu vatthūsu asubhākāraṃ gahetvā pavattā bhāvanā vā asubhaṃ nāmāti attho.",
  "tika-vin13t:2310_0": "468.",
  "tika-vin13t:2310_1": "Yaṃ panetaṃ arahantānaṃ vaṭṭadukkhasamucchedasaṅkhātaṃ samucchedamaraṇaṃ,",
  "tika-vin13t:2310_2": "saṅkhārānaṃ khaṇabhaṅgasaṅkhātaṃ khaṇikamaraṇaṃ,",
  "tika-vin13t:2310_3": "“rukkho mato,",
  "tika-vin13t:2310_4": "lohaṃ mata”ntiādi sammutimaraṇañca,",
  "tika-vin13t:2310_5": "na taṃ idha adhippetaṃ.",
  "tika-vin13t:2310_6": "Idha pana maraṇanti ekabhavapariyāpannassa jīvitindriyassa upacchedo adhippeto.",
  "tika-vin13t:2310_7": "Tampi kālamaraṇaṃ akālamaraṇanti duvidhaṃ hoti.",
  "tika-vin13t:2310_8": "Tattha kālamaraṇaṃ puññakkhayena vā āyukkhayena vā ubhayakkhayena vā hoti,",
  "tika-vin13t:2310_9": "akālamaraṇaṃ upapīḷakaupacchedakakammavasena.",
  "tika-vin13t:2310_10": "“Maraṇaṃ me bhavissatī”ti vā “jīvitaṃ ucchijjissatī”ti vā “maraṇaṃ maraṇa”nti vā yoniso bhāvayitvānāti sambandho.",
  "tika-vin13t:2311_0": "469- 70.",
  "tika-vin13t:2311_1": "Yassa pana ettāvatā upacārajjhānaṃ na uppajjati,",
  "tika-vin13t:2311_2": "tena vadhakapaccupaṭṭhānato sampattivipattito upasaṃharaṇato kāyabahusādhāraṇato āyudubbalato animittato",
  "tika-vin13t:2311_3": "addhānaparicchedato khaṇaparittatoti imehi aṭṭhahi ākārehi maraṇaṃ anussaritabbaṃ,",
  "tika-vin13t:2311_4": "idāni te dassetuṃ “vadhakassevupaṭṭhāna”ntiādimāha.",
  "tika-vin13t:2311_5": "Asiṃ ukkhipitvā sīsaṃ chindituṃ ṭhitavadhako viya maraṇaṃ paccupaṭṭhitamevāti bhāvanā maraṇassati nāmāti sambandho.",
  "tika-vin13t:2311_6": "Evaṃ sabbattha.",
  "tika-vin13t:2311_7": "Sabbaṃ ārogyaṃ byādhipariyosānaṃ,",
  "tika-vin13t:2311_8": "sabbaṃ yobbanaṃ jarāpariyosānaṃ,",
  "tika-vin13t:2311_9": "sabbaṃ jīvitaṃ maraṇapariyosānaṃ,",
  "tika-vin13t:2311_10": "tasmā “ayaṃ yobbanādikāyasampatti tāvadeva sobhati,",
  "tika-vin13t:2311_11": "yāva maraṇasaṅkhātā vipatti na bhavissatī”ti evamādinā sampattivipattito ca,",
  "tika-vin13t:2311_12": "sattahākārehi upasaṃharaṇato maraṇaṃ anussaritabbaṃ yasamahattato puññamahattato thāmamahattato iddhimahattato",
  "tika-vin13t:2311_13": "paññāmahattato paccekabuddhato sammāsambuddhatoti.",
  "tika-vin13t:2311_14": "Tattha “idaṃ maraṇaṃ nāma mahāyasānaṃ mahāparivārānaṃ mahāsammatamandhātādīnampi upari patati,",
  "tika-vin13t:2311_15": "kimaṅgaṃ pana mayhaṃ upari na patissatī”ti evaṃ yasamahattato,",
  "tika-vin13t:2312_0": "“Jotiko jaṭilo uggo,",
  "tika-vin13t:2313_0": "Meṇḍako atha puṇṇako;",
  "tika-vin13t:2314_0": "Ete caññe ca ye loke,",
  "tika-vin13t:2315_0": "Mahāpuññāti vissutā;",
  "tika-vin13t:2316_0": "Sabbe maraṇamāpannā,",
  "tika-vin13t:2317_0": "Mādisesu kathāva kā”ti. –",
  "tika-vin13t:2318_0": "Evaṃ puññamahattato,",
  "tika-vin13t:2319_0": "“Vāsudevo baladevo, bhīmasenādayo mahā;",
  "tika-vin13t:2320_0": "Balā maccuvasaṃ pattā, mādisesu kathāva kā”ti. –",
  "tika-vin13t:2321_0": "Evaṃ thāmamahattato,",
  "tika-vin13t:2322_0": "“Mahāmoggallānādīnaṃ mahiddhikānampi upari patati,",
  "tika-vin13t:2322_1": "mādisesu kathāva kā”ti evaṃ iddhimahattato,",
  "tika-vin13t:2322_2": "“sāriputtādīnaṃ mahāpaññānampi upari patati,",
  "tika-vin13t:2322_3": "mādisesu kathāva kā”ti evaṃ paññāmahattato.",
  "tika-vin13t:2322_4": "Evaṃ itaresampi paccekabuddhasammāsambuddhānampi mahantabhāvaṃ cintetvā “tesampi upari maraṇaṃ patati,",
  "tika-vin13t:2322_5": "kimaṅgaṃ pana mayhaṃ upari na patissatī”ti evaṃ upasaṃharaṇato ca,",
  "tika-vin13t:2322_6": "“ayaṃ kāyo bahusādhāraṇo ajjhattikānaṃyeva anekasatānaṃ rogānaṃ bāhirānaṃ ahivicchikādīnañcā”ti kāyabahusādhāraṇato ca,",
  "tika-vin13t:2322_7": "“assāsapassāsapaṭibaddhaṃ jīvita”ntiādinā nayena āyudubbalato ca,",
  "tika-vin13t:2323_0": "“Jīvitaṃ byādhi kālo ca,",
  "tika-vin13t:2324_0": "Dehanikkhepanaṃ gati;",
  "tika-vin13t:2325_0": "Pañcete jīvalokasmiṃ;",
  "tika-vin13t:2326_0": "Animittā na nāyare”ti. –",
  "tika-vin13t:2327_0": "Evaṃ kālavavatthānassa abhāvato ca, “yo,",
  "tika-vin13t:2327_1": "bhikkhave,",
  "tika-vin13t:2327_2": "ciraṃ jīvati,",
  "tika-vin13t:2327_3": "so vassasataṃ jīvati appaṃ vā bhiyyo”ti vuttattā evamādinā nayena addhānassa paricchedāca bhāvanā maraṇassati nāmāti attho.",
  "tika-vin13t:2327_4": "Khaṇaparittato ca maraṇassati bhāvetabbā.",
  "tika-vin13t:2328_0": "“Jīvitaṃ attabhāvo ca,",
  "tika-vin13t:2329_0": "Sukhadukkhā ca kevalā;",
  "tika-vin13t:2330_0": "Ekacittasamāyuttā,",
  "tika-vin13t:2331_0": "Lahu so vattate khaṇo”ti. –",
  "tika-vin13t:2332_0": "Hi vuttaṃ. Caturārakkhavinicchayo.",
  "tika-vin13t:2333_0": "Caturārakkhaniddesavaṇṇanā niṭṭhitā.",
  "tika-vin13t:2334_0": "50. Vipassanāniddesavaṇṇanā",
  "tika-vin13t:2335_0": "471- 2.",
  "tika-vin13t:2335_1": "Nāmarūpaṃ pariggayhāti ettha nāmarūpapariggahaṃ kātukāmena tāva ṭhapetvā nevasaññānāsaññāyatanaṃ avasesesu",
  "tika-vin13t:2335_2": "yaṃ kiñci jhānaṃ samāpajjitvā vuṭṭhāya vitakkādīni jhānaṅgāni ca taṃsampayutte ca phassādayo dhamme lakkhaṇarasapaccupaṭṭhānapadaṭṭhānavasena",
  "tika-vin13t:2335_3": "paricchinditvā “sabbametaṃ ārammaṇābhimukhaṃ namanato namanaṭṭhena nāma”nti vavatthapetabbaṃ.",
  "tika-vin13t:2335_4": "Tato tassa paccayaṃ pariyesanto “hadayavatthuṃ nissāya vattatī”ti passati,",
  "tika-vin13t:2335_5": "puna vatthussa paccayabhūtāni ca upādārūpāni ca passitvā “idaṃ sabbaṃ ruppanato vikārāpattito rūpa”nti pariggaṇhāti.",
  "tika-vin13t:2335_6": "Puna tadubhayaṃ “namanalakkhaṇaṃ nāmaṃ,",
  "tika-vin13t:2335_7": "ruppanalakkhaṇaṃ rūpa”nti evaṃ saṅkhepato nāmarūpaṃ vavatthapeti.",
  "tika-vin13t:2335_8": "Idaṃ sabbaṃ samathayānikavasena vuttaṃ.",
  "tika-vin13t:2335_9": "Vipassanāyāniko pana catudhātuvavatthānamukhena bhūtupādāyarūpāni paricchinditvā “sabbametaṃ ruppanato rūpa”nti passati.",
  "tika-vin13t:2335_10": "Tato evaṃ paricchinnarūpassa cakkhādīni nissāya pavattamānā arūpadhammāpi āpāthamāgacchanti.",
  "tika-vin13t:2335_11": "Tato sabbepi te arūpadhamme namanalakkhaṇena ekato katvā “etaṃ nāma”nti passati.",
  "tika-vin13t:2335_12": "So “idaṃ nāmaṃ,",
  "tika-vin13t:2335_13": "idaṃ rūpa”nti dvedhā vavatthapeti.",
  "tika-vin13t:2335_14": "Evaṃ vavatthapetvā “nāmarūpato uddhaṃ añño satto vā puggalo vā poso vā devo vā brahmā vā natthī”ti passati.",
  "tika-vin13t:2336_0": "Yathāhi aṅgasambhārā, hoti saddo ratho iti;",
  "tika-vin13t:2337_0": "Evaṃ khandhesu santesu, hoti sattoti sammuti. ;",
  "tika-vin13t:2338_0": "Evameva pañcasu upādānakkhandhesu sati satto,",
  "tika-vin13t:2338_1": "puggaloti vā vohāramatto hotīti evamādinā nayena nāmarūpānaṃ yāthāvadassanasaṅkhātena diṭṭhivisuddhibhūtena ñāṇena nāmarūpaṃ pariggayhāti attho.",
  "tika-vin13t:2339_0": "Tato tassa ca paccayanti puna tassa nāmarūpassa paccayaṃ pariggayhāti attho.",
  "tika-vin13t:2339_1": "Vuttanayena nāmarūpaṃ pariggaṇhitvā “ko nu kho imassa hetū”ti pariyesanto ahetuvādavisamahetuvādesu dosaṃ",
  "tika-vin13t:2339_2": "disvā rogaṃ disvā tassa nidānasamuṭṭhānaṃ pariyesanto vejjo viya tassa hetuñca paccayañca pariyesanto",
  "tika-vin13t:2339_3": "avijjā taṇhā upādānaṃ kammanti ime cattāro dhamme nāmarūpassa uppādapaccayattā “hetū”ti ca āhāraṃ upatthambhanassa",
  "tika-vin13t:2339_4": "paccayattā “paccayo”ti ca passati.",
  "tika-vin13t:2339_5": "“Imassa kāyassa avijjādayo tayo dhammā mātā viya dārakassa upanissayā honti,",
  "tika-vin13t:2339_6": "kammaṃ pitā viya puttassa janakaṃ,",
  "tika-vin13t:2339_7": "āhāro dhāti viya dārakassa sandhārako”ti evaṃ rūpakāyassa paccayapariggahaṃ katvā puna “cakkhuñca paṭicca",
  "tika-vin13t:2339_8": "rūpe ca uppajjati cakkhuviññāṇa”ntiādinā nayena nāmakāyassapi hetupaccayaṃ pariggaṇhāti.",
  "tika-vin13t:2340_0": "Evaṃ pariggaṇhanto “atītānāgatāpi dhammā evameva pavattantī”ti sanniṭṭhānaṃ karoti.",
  "tika-vin13t:2340_1": "Tassa yā sā pubbantaṃ ārabbha “ahosiṃ nu kho ahaṃ atītamaddhānaṃ,",
  "tika-vin13t:2340_2": "na nu kho ahosiṃ,",
  "tika-vin13t:2340_3": "kiṃ nu kho,",
  "tika-vin13t:2340_4": "kathaṃ nu kho,",
  "tika-vin13t:2340_5": "kiṃ hutvā kiṃ ahosiṃ nu kho ahaṃ atītamaddhāna”nti pañcavidhā vicikicchā vuttā,",
  "tika-vin13t:2340_6": "yāpi aparantaṃ ārabbha “bhavissāmi nu kho ahaṃ anāgatamaddhānaṃ,",
  "tika-vin13t:2340_7": "na nu kho,",
  "tika-vin13t:2340_8": "kiṃ nu kho,",
  "tika-vin13t:2340_9": "kathaṃ nu kho,",
  "tika-vin13t:2340_10": "kiṃ hutvā kiṃ bhavissāmi nu kho ahaṃ anāgatamaddhāna”nti pañcavidhā vuttā,",
  "tika-vin13t:2340_11": "yāpi etarahi vā pana paccuppannaṃ addhānaṃ ārabbha “ajjhattaṃ kathaṃkathī hoti,",
  "tika-vin13t:2340_12": "ahaṃ nu khosmi,",
  "tika-vin13t:2340_13": "no nu khosmi,",
  "tika-vin13t:2340_14": "kiṃ nu khosmi,",
  "tika-vin13t:2340_15": "kathaṃ nu khosmi,",
  "tika-vin13t:2340_16": "ayaṃ nu kho satto kuto āgato,",
  "tika-vin13t:2340_17": "so kuhiṃ gāmī bhavissatī”ti chabbidhā vicikicchā vuttā,",
  "tika-vin13t:2340_18": "tā sabbāpi pahīyanti.",
  "tika-vin13t:2340_19": "Evaṃ paccayapariggahaṇena tīsu addhāsu kaṅkhaṃ vitaritvā ṭhitaṃ ñāṇaṃ “kaṅkhāvitaraṇavisuddhī”tipi “dhammaṭṭhitiñāṇa”ntipi",
  "tika-vin13t:2340_20": "“sammādassana”ntipi vuccati.",
  "tika-vin13t:2341_0": "Ettha pana tisso lokiyapariññā ñātapariññā tīraṇapariññā pahānapariññāti.",
  "tika-vin13t:2341_1": "Tattha “ruppanalakkhaṇaṃ rūpaṃ,",
  "tika-vin13t:2341_2": "vedayitalakkhaṇā vedanā”ti evaṃ tesaṃ tesaṃ dhammānaṃ paccattalakkhaṇasallakkhaṇavasena pavattā paññā ñātapariññānāma.",
  "tika-vin13t:2341_3": "“Rūpaṃ aniccaṃ,",
  "tika-vin13t:2341_4": "vedanā aniccā”tiādinā tesaṃyeva dhammānaṃ sāmaññalakkhaṇaṃ āropetvā lakkhaṇārammaṇikavipassanāpaññā tīraṇapariññā nāma.",
  "tika-vin13t:2341_5": "Tesu evaṃ pana dhammesu niccasaññādipajahanavasena pavattā lakkhaṇārammaṇikavipassanā pahānapariññā nāma.",
  "tika-vin13t:2341_6": "Tattha saṅkhārapariggahato paṭṭhāya yāva paccayapariggahā ñātapariññāya bhūmi.",
  "tika-vin13t:2341_7": "Kalāpasammasanato paṭṭhāya yāva udayabbayānupassanā tīraṇapariññāya bhūmi.",
  "tika-vin13t:2341_8": "Bhaṅgānupassanato paṭṭhāya pahānapariññāya bhūmi.",
  "tika-vin13t:2341_9": "Tato paṭṭhāya hi “aniccato anupassanto niccasaññaṃ pajahati,",
  "tika-vin13t:2341_10": "dukkhato anupassanto sukhasaññaṃ,",
  "tika-vin13t:2341_11": "anattato anupassanto attasaññaṃ,",
  "tika-vin13t:2341_12": "nibbindanto nandiṃ,",
  "tika-vin13t:2341_13": "virajjanto rāgaṃ,",
  "tika-vin13t:2341_14": "nirodhento samudayaṃ,",
  "tika-vin13t:2341_15": "paṭinissajjanto ādānaṃ pajahatī”ti evaṃ pajahanto niccasaññādipahānasādhikānaṃ sattannaṃ anupassanānaṃ ādhipaccaṃ hoti.",
  "tika-vin13t:2341_16": "Iti imāsu pariññāsu saṅkhāraparicchedassa ceva paccayapariggahassa ca sādhitattā iminā yoginā ñātapariññā adhigatā hoti.",
  "tika-vin13t:2342_0": "Puna “yaṃ kiñci rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā,",
  "tika-vin13t:2342_1": "sabbaṃ rūpaṃ hutvā abhāvato aniccaṃ,",
  "tika-vin13t:2342_2": "udayabbayappaṭipīḷitattā dukkhaṃ,",
  "tika-vin13t:2342_3": "avasavattittā anattā.",
  "tika-vin13t:2342_4": "Yā kāci vedanā,",
  "tika-vin13t:2342_5": "yā kāci saññā,",
  "tika-vin13t:2342_6": "ye keci saṅkhārā,",
  "tika-vin13t:2342_7": "yaṃ kiñci viññāṇaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā,",
  "tika-vin13t:2342_8": "sabbaṃ viññāṇaṃ hutvā abhāvato aniccaṃ,",
  "tika-vin13t:2342_9": "udayabbayappaṭipīḷitattā dukkhaṃ,",
  "tika-vin13t:2342_10": "avasavattittā anattā”ti evamādinā nayena kalāpasammasanaṃ karoti.",
  "tika-vin13t:2342_11": "Idaṃ sandhāya vuttaṃ “tilakkhaṇaṃ āropetvāna saṅkhāre sammasanto”ti.",
  "tika-vin13t:2343_0": "Evaṃ saṅkhāresu aniccadukkhaanattavasena kalāpasammasanaṃ katvā puna saṅkhārānaṃ udayabbayameva passati. Kathaṃ?",
  "tika-vin13t:2343_1": "“Avijjāsamudayā rūpasamudayo,",
  "tika-vin13t:2343_2": "taṇhākammaāhārasamudayā rūpasamudayo’ti evaṃ rūpakkhandhassa paccayasamudayadassanaṭṭhena rūpakkhandhassa udayaṃ passati,",
  "tika-vin13t:2343_3": "nibbattilakkhaṇaṃ passantopi rūpakkhandhassa udayaṃ passatī”ti evaṃ pañcahākārehi rūpakkhandhassa udayaṃ passati.",
  "tika-vin13t:2343_4": "“Avijjānirodhā rūpanirodho,",
  "tika-vin13t:2343_5": "taṇhākammaāhāranirodhā rūpanirodho’ti evaṃ rūpakkhandhassa paccayanirodhadassanaṭṭhena rūpakkhandhassa vayaṃ passati,",
  "tika-vin13t:2343_6": "vipariṇāmalakkhaṇaṃ passantopi rūpakkhandhassa vayaṃ passatī”ti evaṃ pañcahākārehi vayaṃ passati.",
  "tika-vin13t:2343_7": "Tathā “avijjāsamudayā vedanāsamudayo,",
  "tika-vin13t:2343_8": "taṇhākammaphassasamudayā vedanāsamudayo”ti vedanākkhandhassa,",
  "tika-vin13t:2343_9": "nibbattilakkhaṇaṃ passantopi vedanākkhandhassa udayaṃ passati.",
  "tika-vin13t:2343_10": "“Avijjānirodhā vedanānirodho,",
  "tika-vin13t:2343_11": "taṇhākammaphassanirodhā vedanānirodho”ti vedanākkhandhassa,",
  "tika-vin13t:2343_12": "vipariṇāmalakkhaṇaṃ passantopi vedanākkhandhassa vayaṃ passati.",
  "tika-vin13t:2343_13": "Evaṃ saññākkhandhādīsupi.",
  "tika-vin13t:2343_14": "Ayaṃ pana viseso –",
  "tika-vin13t:2343_15": "viññāṇakkhandhassa phassaṭṭhāne nāmarūpasamudayā,",
  "tika-vin13t:2343_16": "nāmarūpanirodhāti yojetabbaṃ.",
  "tika-vin13t:2343_17": "Evaṃ ekekasmiṃ khandhe paccayasamudayavasena ca nibbattilakkhaṇavasena ca paccayanirodhavasena ca vipariṇāmalakkhaṇavasena",
  "tika-vin13t:2343_18": "ca udayabbayadassanena dasa dasa katvā paññāsa lakkhaṇāni vuttāni.",
  "tika-vin13t:2343_19": "Tesaṃ vasena evaṃ rūpassa udayo rūpassa vayoti paccayato ceva lakkhaṇato ca vitthārena manasikāraṃ karoti.",
  "tika-vin13t:2344_0": "Tassevaṃ karoto “iti kira ime dhammā ahutvā sambhonti,",
  "tika-vin13t:2344_1": "hutvā paṭiventī”ti ñāṇaṃ visadaṃ hoti.",
  "tika-vin13t:2344_2": "“Evaṃ kira ime dhammā anuppannā uppajjanti,",
  "tika-vin13t:2344_3": "uppannā nirujjhantī”ti niccaṃ navāva hutvā saṅkhārā upaṭṭhahanti.",
  "tika-vin13t:2344_4": "Na kevalañca niccaṃ navā,",
  "tika-vin13t:2344_5": "sūriyuggamane ussāvabindu viya,",
  "tika-vin13t:2344_6": "udakabubbuḷo viya,",
  "tika-vin13t:2344_7": "udake daṇḍarāji viya,",
  "tika-vin13t:2344_8": "āragge sāsapo viya,",
  "tika-vin13t:2344_9": "vijjuppādo viya ca parittaṭṭhāyino.",
  "tika-vin13t:2344_10": "Māyāmarīcisupinaalātacakkagandhabbanagarapheṇapiṇḍakadaliādayo viya nissārā hutvā upaṭṭhahanti.",
  "tika-vin13t:2344_11": "Ettāvatā cānena vayadhammameva uppajjati,",
  "tika-vin13t:2344_12": "uppannañca vayaṃ upetīti iminā ākārena samapaññāsa lakkhaṇāni paṭivijjhitvā ṭhitaṃ udayabbayānupassanaṃ",
  "tika-vin13t:2344_13": "nāma paṭhamaṃ taruṇavipassanāñāṇaṃ adhigataṃ hoti,",
  "tika-vin13t:2344_14": "yassādhigamā āraddhavipassakoti saṅkhyaṃ gacchati.",
  "tika-vin13t:2345_0": "Athassa āraddhavipassakassa kulaputtassa obhāso ñāṇaṃ pīti passaddhi sukhaṃ adhimokkho paggaho upaṭṭhānaṃ",
  "tika-vin13t:2345_1": "upekkhā nikantīti dasa vipassanupakkilesā uppajjanti.",
  "tika-vin13t:2345_2": "Ettha obhāso nāma vipassanākkhaṇe ñāṇassa balavattā lohitaṃ pasīdati,",
  "tika-vin13t:2345_3": "tena chavito obhāso nibbattati,",
  "tika-vin13t:2345_4": "taṃ disvā ayaṃ yogī “maggo mayā patto”ti tameva obhāsaṃ assādeti.",
  "tika-vin13t:2345_5": "Ñāṇanti vipassanāñāṇamevetaṃ,",
  "tika-vin13t:2345_6": "saṅkhāre sammasantassa sūraṃ pasannaṃ hutvā pavattamānaṃ disvā pubbe viya “maggo”ti assādeti.",
  "tika-vin13t:2345_7": "Pītīti vipassanāpīti eva.",
  "tika-vin13t:2345_8": "Tassa hi tasmiṃ khaṇe pañcavidhā pīti uppajjati.",
  "tika-vin13t:2345_9": "Passaddhīti vipassanāpassaddhi.",
  "tika-vin13t:2345_10": "Tasmiṃ samaye neva kāyacittānaṃ daratho gāravatā kakkhaḷatā akammaññatā gelaññatā vaṅkatā hoti.",
  "tika-vin13t:2345_11": "Sukhaṃ vipassanāsukhameva.",
  "tika-vin13t:2345_12": "Tassa kira tasmiṃ samaye sakalasarīraṃ ṭhapitavaṭṭi viya abhisandayamānaṃ atipaṇītaṃ sukhaṃ uppajjati.",
  "tika-vin13t:2346_0": "Adhimokkho nāma vipassanākkhaṇe pavattā saddhā.",
  "tika-vin13t:2346_1": "Tasmiṃ khaṇe cittacetasikānaṃ ativiya pasādabhūtā balavatī saddhā uppajjati.",
  "tika-vin13t:2346_2": "Paggaho nāma vipassanāsampayuttaṃ vīriyaṃ.",
  "tika-vin13t:2346_3": "Tasmiñhi khaṇe asithilamanaccāraddhaṃ supaggahitaṃ vīriyaṃ uppajjati.",
  "tika-vin13t:2346_4": "Upaṭṭhānanti vipassanāsampayuttā sati.",
  "tika-vin13t:2346_5": "Tasmiñhi khaṇe supaṭṭhitā sati uppajjati.",
  "tika-vin13t:2346_6": "Upekkhāti duvidhā vipassanāvajjanavasena.",
  "tika-vin13t:2346_7": "Tasmiṃ khaṇe sabbasaṅkhāraggahaṇe majjhattabhūtavipassanupekkhāsaṅkhātaṃ ñāṇaṃ balavantaṃ hutvā uppajjati,",
  "tika-vin13t:2346_8": "manodvāre āvajjanupekkhā ca,",
  "tika-vin13t:2346_9": "sāva taṃ taṃ ṭhānaṃ āvajjentassa sūrā tikhiṇā hutvā vahati.",
  "tika-vin13t:2346_10": "Nikanti vipassanānikanti.",
  "tika-vin13t:2346_11": "Obhāsādīsu ālayaṃ kurumānā sukhumā santākārā nikanti uppajjati.",
  "tika-vin13t:2346_12": "Ettha obhāsādayo kilesavatthubhūtatāya “upakkilesā”ti vuttā,",
  "tika-vin13t:2346_13": "na akusalattā.",
  "tika-vin13t:2346_14": "Nikanti pana upakkileso ceva kilesavatthu ca.",
  "tika-vin13t:2346_15": "Paṇḍito pana bhikkhu obhāsādīsu uppannesu vikkhepaṃ agacchanto “obhāsādayo dhammā na maggo,",
  "tika-vin13t:2346_16": "upakkilesavinimuttaṃ pana vīthippaṭipannaṃ vipassanāñāṇaṃ maggo”ti maggañca amaggañca vavatthapeti.",
  "tika-vin13t:2346_17": "Tassevaṃ “ayaṃ maggo,",
  "tika-vin13t:2346_18": "ayaṃ na maggo”ti ñatvā ṭhitaṃ ñāṇaṃ “maggāmaggañāṇadassanavisuddhī”ti vuccati.",
  "tika-vin13t:2347_0": "Ito paṭṭhāya aṭṭhavidhassa ñāṇassa vasena sikhāppattaṃ vipassanāñāṇaṃ paṭipadāñāṇadassanavisuddhi nāma hoti.",
  "tika-vin13t:2347_1": "Udayabbayānupassanāñāṇaṃ bhaṅgānupassanāñāṇaṃ bhayatupaṭṭhānañāṇaṃ ādīnavānupassanāñāṇaṃ nibbidānupassanāñāṇaṃ",
  "tika-vin13t:2347_2": "muñcitukamyatāñāṇaṃ paṭisaṅkhānupassanāñāṇaṃ saṅkhārupekkhāñāṇanti imāni aṭṭha ñāṇāni nāma.",
  "tika-vin13t:2347_3": "Etāni nibbattetukāmena yasmā upakkilesehi abhibhūtaṃ hutvā lakkhaṇappaṭivedhaṃ kātuṃ asamatthaṃ hoti cittaṃ,",
  "tika-vin13t:2347_4": "tasmā punapi udayabbayameva passitabbaṃ.",
  "tika-vin13t:2347_5": "Udayabbayaṃ passantassa aniccalakkhaṇaṃ yathābhūtaṃ upaṭṭhāti,",
  "tika-vin13t:2347_6": "udayabbayappaṭipīḷitattā dukkhalakkhaṇañca “dukkhameva ca sambhoti,",
  "tika-vin13t:2347_7": "dukkhaṃ tiṭṭhati veti cā”ti passato anattalakkhaṇañca.",
  "tika-vin13t:2348_0": "Ettha ca aniccaṃ aniccalakkhaṇaṃ,",
  "tika-vin13t:2348_1": "dukkhaṃ dukkhalakkhaṇaṃ,",
  "tika-vin13t:2348_2": "anattā anattalakkhaṇanti ayaṃ vibhāgo veditabbo.",
  "tika-vin13t:2348_3": "Ettha aniccanti khandhapañcakaṃ. Kasmā?",
  "tika-vin13t:2348_4": "Uppādavayaññathattabhāvā hutvā abhāvato vā.",
  "tika-vin13t:2348_5": "Aññathattaṃ nāma jarā,",
  "tika-vin13t:2348_6": "uppādavayaññathattaṃ aniccalakkhaṇaṃ,",
  "tika-vin13t:2348_7": "hutvā abhāvasaṅkhāto vā eko ākāravikāro.",
  "tika-vin13t:2348_8": "“Yadaniccaṃ taṃ dukkha”nti vacanato tadeva khandhapañcakaṃ dukkhaṃ. Kasmā?",
  "tika-vin13t:2348_9": "Abhiṇhaṃ paṭipīḷitattā.",
  "tika-vin13t:2348_10": "Abhiṇhappaṭipīḷanākāro dukkhalakkhaṇaṃ.",
  "tika-vin13t:2348_11": "“Yaṃ dukkhaṃ tadanattā”ti vacanato tadeva khandhapañcakaṃ anattā. Kasmā?",
  "tika-vin13t:2348_12": "Avasavattanato.",
  "tika-vin13t:2348_13": "Avasavattanākāro anattalakkhaṇaṃ.",
  "tika-vin13t:2348_14": "Imānipi tīṇi lakkhaṇāni udayabbayaṃ passantasseva ārammaṇāni honti.",
  "tika-vin13t:2349_0": "Punapi so rūpārūpadhammesu eva “aniccā”tiādinā vipassati,",
  "tika-vin13t:2349_1": "tassa saṅkhārā lahuṃ lahuṃ āpāthaṃ gacchanti.",
  "tika-vin13t:2349_2": "Tato uppādaṃ vā ṭhitiṃ vā ārammaṇaṃ akatvā tesaṃ khayavayanirodhe eva passato sati santiṭṭhatīti idaṃ bhaṅgānupassanāñāṇaṃ nāma.",
  "tika-vin13t:2349_3": "Imassa uppādato paṭṭhāya assa yogino “yathā ime saṅkhārā pañcakkhandhā bhijjanti,",
  "tika-vin13t:2349_4": "evaṃ atītepi saṅkhārā bhijjiṃsu,",
  "tika-vin13t:2349_5": "anāgatepi bhijjissantī”ti nirodhameva passato sati santiṭṭhati,",
  "tika-vin13t:2349_6": "tassa bhaṅgānupassanāñāṇaṃ āsevantassa bahulīkarontassa sabbabhavayonigatiṭṭhitisattāvāsesu sabbe saṅkhārā",
  "tika-vin13t:2349_7": "jalitaaṅgārakāsuādayo viya mahābhayaṃ hutvā upaṭṭhahanti.",
  "tika-vin13t:2349_8": "Etaṃ bhayatupaṭṭhānañāṇaṃ nāma.",
  "tika-vin13t:2349_9": "Tassa taṃ bhayatupaṭṭhānañāṇaṃ āsevantassa sabbe bhavādayo ādittaaṅgārā viya,",
  "tika-vin13t:2349_10": "samussitakhaggā viya paccatthikā appaṭisaraṇā sādīnavā hutvā upaṭṭhahanti.",
  "tika-vin13t:2349_11": "Idaṃ ādīnavānupassanāñāṇaṃ nāma.",
  "tika-vin13t:2349_12": "Tassa evaṃ saṅkhāre ādīnavato passantassa bhavādīsu saṅkhārānaṃ ādīnavattā sabbasaṅkhāresu ukkaṇṭhanā anabhirati uppajjati.",
  "tika-vin13t:2349_13": "Idaṃ nibbidānupassanāñāṇaṃ nāma.",
  "tika-vin13t:2349_14": "Sabbasaṅkhāresu nibbindantassa ukkaṇṭhantassa sabbasmā saṅkhāragatā muñcitukāmatā nissaritukāmatāva hoti.",
  "tika-vin13t:2349_15": "Idaṃ muñcitukamyatāñāṇaṃ nāma.",
  "tika-vin13t:2349_16": "Puna tasmā saṅkhāragatā muñcituṃ puna te eva saṅkhāre paṭisaṅkhānupassanāñāṇena tilakkhaṇaṃ āropetvā tīraṇaṃ paṭisaṅkhānupassanāñāṇaṃ nāma,",
  "tika-vin13t:2349_17": "yo evaṃ tilakkhaṇaṃ āropetvā saṅkhāre pariggaṇhanto tesu anattalakkhaṇassa sudiṭṭhattā “attā”ti vā “attaniya”nti",
  "tika-vin13t:2349_18": "vā aggaṇhanto saṅkhāresu bhayañca nandiñca pahāya saṅkhāresu udāsino hoti majjhatto,",
  "tika-vin13t:2349_19": "“aha”nti vā “mama”nti vā na gaṇhāti,",
  "tika-vin13t:2349_20": "sabbasaṅkhāresu udāsino majjhatto tīsu bhavesu upekkhako,",
  "tika-vin13t:2349_21": "tassa taṃ ñāṇaṃ saṅkhārupekkhāñāṇaṃ nāma.",
  "tika-vin13t:2349_22": "Taṃ panetaṃ sabbasaṅkhārappavattaṃ vissajjetvā nibbānaninnaṃ nibbānapakkhandaṃ hoti,",
  "tika-vin13t:2349_23": "no ce nibbānaṃ santato passati,",
  "tika-vin13t:2349_24": "punappunaṃ “anicca”nti vā “dukkha”nti vā “anattā”ti vā tividhānupassanāvasena saṅkhārārammaṇameva hutvā pavattati.",
  "tika-vin13t:2350_0": "Evaṃ tiṭṭhamānañca etaṃ animitto appaṇihito suññatoti tiṇṇaṃ vimokkhānaṃ vasena vimokkhamukhabhāvaṃ āpajjitvā tiṭṭhati.",
  "tika-vin13t:2350_1": "Tisso hi anupassanā tīṇi vimokkhamukhānīti vuccanti.",
  "tika-vin13t:2350_2": "Ettha ca aniccato manasi karonto adhimokkhabahulo animittaṃ vimokkhaṃ paṭilabhati.",
  "tika-vin13t:2350_3": "Dukkhato manasi karonto passaddhibahulo appaṇihitaṃ vimokkhaṃ paṭilabhati.",
  "tika-vin13t:2350_4": "Anattato manasi karonto vedabahulo suññatavimokkhaṃ paṭilabhati.",
  "tika-vin13t:2350_5": "Ettha ca animitto vimokkhoti animittākārena nibbānaṃ ārammaṇaṃ katvā pavatto ariyamaggo.",
  "tika-vin13t:2350_6": "So hi animittāya dhātuyā uppannattā animitto,",
  "tika-vin13t:2350_7": "kilesehi ca vimuttattā vimokkho.",
  "tika-vin13t:2350_8": "Eteneva nayena appaṇihitākārena nibbānaṃ ārammaṇaṃ katvā pavatto appaṇihito,",
  "tika-vin13t:2350_9": "suññatākārena nibbānaṃ ārammaṇaṃ katvā pavatto suññatoti veditabbo.",
  "tika-vin13t:2350_10": "Adhigatasaṅkhārupekkhassa kulaputtassa vipassanā sikhāppattā hoti.",
  "tika-vin13t:2350_11": "Vuṭṭhānagāminivipassanāti etadeva.",
  "tika-vin13t:2350_12": "Etaṃ saṅkhārupekkhāñāṇaṃ āsevantassa bhāventassa tikkhatarā saṅkhārupekkhā uppajjati.",
  "tika-vin13t:2351_0": "Tassa idāni maggo uppajjissatīti saṅkhārupekkhā saṅkhāre “aniccā”ti vā “dukkhā”ti vā “anattā”ti vā sammasitvā bhavaṅgaṃ otarati.",
  "tika-vin13t:2351_1": "Bhavaṅgā vuṭṭhāya saṅkhārupekkhāya āgatanayeneva aniccādiākārena manasi karitvā uppajjati manodvārāvajjanaṃ,",
  "tika-vin13t:2351_2": "tadeva manasi karoto paṭhamaṃ javanacittaṃ uppajjati,",
  "tika-vin13t:2351_3": "yaṃ “parikamma”nti vuccati.",
  "tika-vin13t:2351_4": "Tadanantaraṃ tatheva dutiyaṃ javanacittaṃ uppajjati,",
  "tika-vin13t:2351_5": "yaṃ “upacāra”nti vuccati.",
  "tika-vin13t:2351_6": "Tadanantarampi tatheva uppajjati javanacittaṃ,",
  "tika-vin13t:2351_7": "yaṃ “anuloma”nti vuccati.",
  "tika-vin13t:2351_8": "Idaṃ tesaṃ pāṭiyekkaṃ nāmaṃ.",
  "tika-vin13t:2351_9": "Avisesena pana tividhametaṃ āsevanantipi parikammantipi upacārantipi anulomantipi vuccati.",
  "tika-vin13t:2351_10": "Idaṃ pana anulomañāṇaṃ saṅkhārārammaṇāya vuṭṭhānagāminiyā vipassanāya pariyosānaṃ hoti.",
  "tika-vin13t:2351_11": "Nippariyāyena pana gotrabhuñāṇameva vipassanāpariyosānanti vuccati.",
  "tika-vin13t:2351_12": "Tato paraṃ nirodhaṃ nibbānaṃ ārammaṇaṃ kurumānaṃ puthujjanagottaṃ atikkamamānaṃ nibbānārammaṇe paṭhamasamannāhārabhūtaṃ",
  "tika-vin13t:2351_13": "apunarāvaṭṭakaṃ gotrabhuñāṇaṃ uppajjati.",
  "tika-vin13t:2351_14": "Idaṃ pana ñāṇaṃ paṭipadāñāṇadassanavisuddhiñca ñāṇadassanavisuddhiñca na bhajati,",
  "tika-vin13t:2351_15": "antarā abbohārikameva hoti,",
  "tika-vin13t:2351_16": "vipassanāsote patitattā pana vipassanāti vā saṅkhyaṃ gacchati.",
  "tika-vin13t:2351_17": "Nibbānaṃ ārammaṇaṃ katvā gotrabhuñāṇe niruddhe tena dinnasaññāya nibbānaṃ ārammaṇaṃ katvā diṭṭhisaṃyojanaṃ",
  "tika-vin13t:2351_18": "sīlabbataparāmāsasaṃyojanaṃ vicikicchāsaṃyojananti tīṇi saṃyojanāni samucchedavasena viddhaṃsento sotāpattimaggo",
  "tika-vin13t:2351_19": "uppajjati.",
  "tika-vin13t:2351_20": "Tadanantaraṃ tasseva vipākabhūtāni dve tīṇi vā phalacittāni uppajjanti anantaravipākattā lokuttarānaṃ.",
  "tika-vin13t:2351_21": "Phalapariyosāne panassa cittaṃ bhavaṅgaṃ otarati.",
  "tika-vin13t:2352_0": "Tato bhavaṅgaṃ vicchinditvā paccavekkhaṇatthāya manodvārāvajjanaṃ uppajjati.",
  "tika-vin13t:2352_1": "So hi “iminā vatāhaṃ maggena āgato”ti maggaṃ paccavekkhati,",
  "tika-vin13t:2352_2": "tato “ayaṃ me ānisaṃso laddho”ti phalaṃ paccavekkhati,",
  "tika-vin13t:2352_3": "tato “ime nāma me kilesā pahīnā”ti pahīnakilese paccavekkhati,",
  "tika-vin13t:2352_4": "tato “ime nāma me kilesā avasiṭṭhā”ti uparimaggattayavajjhe kilese paccavekkhati,",
  "tika-vin13t:2352_5": "avasāne “ayaṃ me dhammo ārammaṇato paṭividdho”ti amataṃ nibbānaṃ paccavekkhati.",
  "tika-vin13t:2352_6": "Iti sotāpannassa ariyasāvakassa pañca paccavekkhaṇāni honti.",
  "tika-vin13t:2352_7": "Tathā sakadāgāmianāgāmīnaṃ.",
  "tika-vin13t:2352_8": "Arahato pana avasiṭṭhakilesapaccavekkhaṇaṃ nāma natthi.",
  "tika-vin13t:2352_9": "Evaṃ sabbānipi ekūnavīsati honti.",
  "tika-vin13t:2352_10": "Ukkaṭṭhaparicchedova ceso.",
  "tika-vin13t:2352_11": "Pahīnāvasiṭṭhakilesapaccavekkhaṇañhi sekkhānaṃ hoti vā, na vā.",
  "tika-vin13t:2352_12": "Evaṃ paccavekkhitvā so sotāpanno ariyasāvako tasmiṃyeva vā āsane nisinno aparena vā samayena kāmarāgabyāpādānaṃ",
  "tika-vin13t:2352_13": "tanubhāvaṃ karonto dutiyamaggaṃ pāpuṇāti,",
  "tika-vin13t:2352_14": "tadanantaraṃ vuttanayena phalañca.",
  "tika-vin13t:2352_15": "Tato vuttanayena kāmarāgabyāpādānaṃ anavasesappahānaṃ karonto tatiyamaggaṃ pāpuṇāti,",
  "tika-vin13t:2352_16": "vuttanayena phalañca.",
  "tika-vin13t:2352_17": "Tato tasmiṃyeva vā āsane nisinno aparena vā samayena rūparāgaarūparāgamānauddhaccaavijjānaṃ anavasesappahānaṃ karonto catutthamaggaṃ pāpuṇāti,",
  "tika-vin13t:2352_18": "vuttanayena phalañca.",
  "tika-vin13t:2352_19": "Ettāvatā cesa arahā nāma aṭṭhamo ariyapuggalo hoti mahākhīṇāsavo.",
  "tika-vin13t:2352_20": "Iti imesu catūsu maggesu ñāṇaṃ ñāṇadassanavisuddhi nāma.",
  "tika-vin13t:2353_0": "Ettāvatā pātimokkhasaṃvarasīlādīnaṃ vuttattā sīlavisuddhi ca mettāsubhādīnaṃ vuttattā cittavisuddhi ca",
  "tika-vin13t:2353_1": "nāmarūpapariggahādīnaṃ vasena diṭṭhivisuddhikaṅkhāvitaraṇavisuddhimaggāmaggañāṇadassanavisuddhi paṭipadāñāṇadassanavisuddhi",
  "tika-vin13t:2353_2": "ñāṇadassanavisuddhiyo cāti satta visuddhiyo vuttā honti.",
  "tika-vin13t:2353_3": "Idaṃ vuttappakāraṃ paṭipadākkamaṃ sandhāya vuttaṃ “pāpuṇeyyānupubbena,",
  "tika-vin13t:2353_4": "sabbasaṃyojanakkhaya”nti.",
  "tika-vin13t:2353_5": "Ettha sakkāyadiṭṭhi vicikicchā sīlabbataparāmāso kāmarāgo paṭigho rūparāgo aruparāgo māno uddhaccaṃ avijjāti ime dasa dhammā sabbasaṃyojanā nāma.",
  "tika-vin13t:2353_6": "Etesu sakkāyadiṭṭhivicikicchāsīlabbataparāmāsā sotāpattimaggavajjhā,",
  "tika-vin13t:2353_7": "kāmarāgapaṭighā dutiyamaggena tanubhūtā hutvā tatiyena samugghātaṃ gacchanti,",
  "tika-vin13t:2353_8": "sesāni pañca catutthenāti.",
  "tika-vin13t:2353_9": "Evaṃ anupubbena sabbasaṃyojanakkhayasaṅkhātaṃ arahattaṃ pāpuṇātīti veditabbaṃ.",
  "tika-vin13t:2354_0": "Vipassanāniddesavaṇṇanā niṭṭhitā.",
  "tika-vin13t:2355_0": "Nigamanakathāvaṇṇanā",
  "tika-vin13t:2356_0": "473- 5.",
  "tika-vin13t:2356_1": "Adhisīlaadhicittānaṃ adhipaññāya ca sikkhanā uttari bhikkhukiccaṃ nāma natthi yasmā,",
  "tika-vin13t:2356_2": "ato ayaṃ khuddasikkhā samudāhaṭā.",
  "tika-vin13t:2357_0": "Kenāti ce?",
  "tika-vin13t:2357_1": "Yassa therassa lokavicārino loke vicarantassa mahato kittisaddassa parissamo na sambhoti na hoti, kiṃ viya?",
  "tika-vin13t:2357_2": "Mālutasseva niccaso,",
  "tika-vin13t:2357_3": "yathā niccaṃ vicarantassa mālutassa parissamo natthi,",
  "tika-vin13t:2357_4": "evaṃ vicarantassa kittisaddassa parissamo natthi,",
  "tika-vin13t:2357_5": "tena dhammasirikena samudāhaṭāti sambandho.",
  "tika-vin13t:2358_0": "Ettāvatā ca –",
  "tika-vin13t:2359_0": "Niṭṭhito khuddasikkhāya, samāsena vinicchayo;",
  "tika-vin13t:2360_0": "Vitthāro pana etissā, sabbampi piṭakattayaṃ.",
  "tika-vin13t:2361_0": "Tasmā vitthārakāmena, sakale piṭakattaye;",
  "tika-vin13t:2362_0": "Kattabbo sādaro ettha, itarena visesatoti.",
  "tika-vin13t:2363_0": "Khuddasikkhāvinicchayo.",
  "tika-vin13t:2364_0": "Khuddasikkhā-purāṇaṭīkā niṭṭhitā.",
  "tika-vin13t:2365_0": "Namo tassa bhagavato arahato sammāsambuddhassa",
  "tika-vin13t:2366_0": "Khuddasikkhā-abhinavaṭīkā",
  "tika-vin13t:2367_0": "Ganthārambhakathā",
  "tika-vin13t:2368_0": "Tilokatilakaṃ vande, saddhammāmatanimmitaṃ;",
  "tika-vin13t:2369_0": "Saṃsuṭṭhukatasambhattiṃ, jinaṃ janamanoramaṃ.",
  "tika-vin13t:2370_0": "Sāriputtaṃ mahāsāmiṃ, nekasatthavisāradaṃ;",
  "tika-vin13t:2371_0": "Mahāguṇaṃ mahāpaññaṃ, namo me sirasā garuṃ.",
  "tika-vin13t:2372_0": "Khuddasikkhāya ṭīkā yā, purātanā samīritā;",
  "tika-vin13t:2373_0": "Na tāya sakkā sakkaccaṃ, attho sabbattha ñātave.",
  "tika-vin13t:2374_0": "Tatonekaguṇānaṃ yo, mañjūsā ratanānava;",
  "tika-vin13t:2375_0": "Sumaṅgalasanāmena, tena paññavatā satā.",
  "tika-vin13t:2376_0": "Ajjhesito yatindena, sadāraññanivāsinā;",
  "tika-vin13t:2377_0": "Savinicchayametissā, karissāmatthavaṇṇanaṃ.",
  "tika-vin13t:2378_0": "Ganthārambhakathāvaṇṇanā",
  "tika-vin13t:2379_0": "(Ka) etthāha –",
  "tika-vin13t:2379_1": "kimatthamāditovāyaṃ gāthā nikkhittā,",
  "tika-vin13t:2379_2": "nanu yathādhippetameva pakaraṇamārabhanīyanti? Vuccate –",
  "tika-vin13t:2379_3": "sappayojanattā.",
  "tika-vin13t:2379_4": "Sappayojanañhi taṃdassanaṃ tāya ratanattayappaṇāmābhidheyyakaraṇappakārappayojanābhidhānasandassanato.",
  "tika-vin13t:2379_5": "Tāni ca pana sappayojanāni anantarāyena ganthaparisamāpanādippayojanānamabhinipphādanato.",
  "tika-vin13t:2379_6": "Tathā hi sotūnamattano ca yathādhippetatthanipphādanaṃ ratanattayappaṇāmakaraṇappayojanaṃ.",
  "tika-vin13t:2379_7": "Viditābhidheyyassa ganthassa viññūnamādaraṇīyatā abhidheyyakathanappayojanaṃ.",
  "tika-vin13t:2379_8": "Sotujanasamussāhajananaṃ karaṇappakārappayojanakathanappayojanaṃ.",
  "tika-vin13t:2379_9": "Vohārasukhatā pana abhidhānakathanappayojanaṃ.",
  "tika-vin13t:2380_0": "Tattha vanditvā ratanattayanti iminā ratanattayappaṇāmo dassito,",
  "tika-vin13t:2380_1": "khuddasikkhanti iminā khuddabhūtānaṃ sikkhānaṃ idha paṭipādetabbatādīpanena abhidheyyaṃ,",
  "tika-vin13t:2380_2": "abhidheyyo ca nāmesa samuditena satthena vacanīyatthoti.",
  "tika-vin13t:2380_3": "Abhidhānañca pana imināva dassitaṃ tena atthānugatasamaññāparidīpanato.",
  "tika-vin13t:2380_4": "Samātikanti iminā karaṇappakāro,",
  "tika-vin13t:2380_5": "khuddasikkhanti iminā ca,",
  "tika-vin13t:2380_6": "tena khuddabhūtānaṃ sikkhānaṃ idha dassetabbabhāvappakāsanato.",
  "tika-vin13t:2380_7": "Ādito upasampanna sikkhitabbanti iminā payojanapayojanaṃ pana imināva sāmatthiyato dassitameva,",
  "tika-vin13t:2380_8": "tāsaṃ sikkhitabbappakāsanena hi sikkhane sati tammūlikāya diṭṭhadhammikasamparāyikatthanipphattiyā saṃsijjhanato.",
  "tika-vin13t:2380_9": "Pakaraṇappayojanānaṃ sādhanasādhiyalakkhaṇo sambandho tannissayadassaneneva dassitoyevāti ayamettha samudāyattho.",
  "tika-vin13t:2381_0": "Ayaṃ panetthāvayavattho –",
  "tika-vin13t:2381_1": "ratanattayaṃ vanditvā khuddasikkhaṃ pavakkhāmīti sambandho.",
  "tika-vin13t:2381_2": "Ratijananaṭṭhena ratanāni,",
  "tika-vin13t:2381_3": "buddhadhammasaṅghānametaṃ adhivacanaṃ.",
  "tika-vin13t:2381_4": "Atha vā cittīkatādinā kāraṇena ratanāni,",
  "tika-vin13t:2381_5": "buddhādayova ratanāni.",
  "tika-vin13t:2381_6": "Tathā ca vuttaṃ –",
  "tika-vin13t:2382_0": "“Cittīkataṃ mahagghañca, atulaṃ dullabhadassanaṃ;",
  "tika-vin13t:2383_0": "Anomasattaparibhogaṃ, ratanaṃ tena vuccatī”ti. ;",
  "tika-vin13t:2384_0": "Tayo avayavā assāti tayaṃ,",
  "tika-vin13t:2384_1": "samudāyāpekkhaṃ ekavacanaṃ,",
  "tika-vin13t:2384_2": "avayavavinimuttassa pana samudāyassa abhāvato tīṇi eva ratanāni vuccanti.",
  "tika-vin13t:2384_3": "Ratanānaṃ tayaṃ ratanattayaṃ.",
  "tika-vin13t:2384_4": "Vanditvāti tīhi dvārehi namassitvā.",
  "tika-vin13t:2384_5": "“Tisso imā,",
  "tika-vin13t:2384_6": "bhikkhave,",
  "tika-vin13t:2384_7": "vandanā kāyena vandati,",
  "tika-vin13t:2384_8": "vacasā vandati,",
  "tika-vin13t:2384_9": "manasā vandatī”ti hi vuttaṃ.",
  "tika-vin13t:2384_10": "Tattha viññattiṃ anuppādetvā kevalaṃ ratanattayaguṇānussaraṇavasena manodvāre bahulappavattā kusalacetanā manodvāravandanā.",
  "tika-vin13t:2384_11": "Taṃ taṃ viññattiṃ uppādetvā pana pavattā kāyavacīdvāravandanā.",
  "tika-vin13t:2384_12": "Sikkhitabbāti sikkhā,",
  "tika-vin13t:2384_13": "adhisīlaadhicittaadhipaññāvasena tisso sikkhā.",
  "tika-vin13t:2384_14": "Sikkhanañcettha yathākkamaṃ sīlādidhammānaṃ saṃvaraṇavasena,",
  "tika-vin13t:2384_15": "ekārammaṇe cittacetasikānaṃ samādhānavasena,",
  "tika-vin13t:2384_16": "ārammaṇajānanalakkhaṇappaṭivedhamaggapātubhāvapāpanavasena ca āsevanaṃ daṭṭhabbaṃ.",
  "tika-vin13t:2384_17": "Aññattha bahuvidhā sikkhā,",
  "tika-vin13t:2384_18": "idha tu saṅkhepanayattā appakādianekatthasambhavepi khudda-",
  "tika-vin13t:2384_19": "saddassa appakatthovettha yuttataroti khuddā appakā sikkhāti khuddasikkhā.",
  "tika-vin13t:2384_20": "Idha pana khuddasikkhāppakāsako gantho tabbohārūpacārato itthiliṅgavasena “khuddasikkhā”ti vuccati yathā “varuṇānagara”nti.",
  "tika-vin13t:2384_21": "Taṃ khuddasikkhaṃ.",
  "tika-vin13t:2384_22": "Pavakkhāmīti kathessāmi.",
  "tika-vin13t:2385_0": "Kīdisanti āha “ādito upasampannasikkhitabba”ntiādi. Ādi-",
  "tika-vin13t:2385_1": "saddoyamatthi avayavavacano yathā “sabbādīni sabbanāmānī”ti.",
  "tika-vin13t:2385_2": "Atthi apādānavacano yathā “pabbatādīni khettānī”ti.",
  "tika-vin13t:2385_3": "Tatthāvayavavācī kammasādhano “ādiyatītyādī”ti.",
  "tika-vin13t:2385_4": "Itaro apādānasādhano “ādiyati etasmātyādī”ti.",
  "tika-vin13t:2385_5": "Tattha yo avayavavacano,",
  "tika-vin13t:2385_6": "tassedaṃ gahaṇaṃ,",
  "tika-vin13t:2385_7": "tasmā upasampannakkhaṇampi anto katvā ādibhūtā upasampannakkhaṇatoyeva paṭṭhāyāti evamettha attho daṭṭhabbo. Eva-",
  "tika-vin13t:2385_8": "saddo panettha sabbavākyānaṃ avadhāraṇaphalattā labbhati. To-",
  "tika-vin13t:2385_9": "paccayo avadhimhiyeva,",
  "tika-vin13t:2385_10": "na ādhāre.",
  "tika-vin13t:2385_11": "Tattha hi topaccaye ādhāre vattamāne ādimhiyeva majjhaantānaṃ avayavabhūte upasampannakkhaṇeyevāti attho bhaveyya,",
  "tika-vin13t:2385_12": "tathā sati avadhāraṇanicchayo niyamoti atthantarattā ādikkhaṇaniyamena majjhādayo nivattiyeyyuṃ.",
  "tika-vin13t:2385_13": "Apādānavacanassāpi gahaṇe avadhibhūto upasampannakkhaṇo nivattiyeyya “pabbatādīni khettānī”ti ettha ādibhūtapabbatapariccāgena",
  "tika-vin13t:2385_14": "khettaggahaṇaṃ viyāti daṭṭhabbaṃ.",
  "tika-vin13t:2385_15": "Ṭīkāyaṃ pana ādhāratthopi vutto,",
  "tika-vin13t:2385_16": "so yathāvuttadosaṃ nātigacchati.",
  "tika-vin13t:2385_17": "Sabbattha “ṭīkāya”nti ca vutte ettheva purāṇaṭīkāyanti gahetabbaṃ.",
  "tika-vin13t:2385_18": "Āditoti iminā idaṃ dīpeti –",
  "tika-vin13t:2385_19": "atidullabhaṃ khaṇasamavāyaṃ labhitvā ālasiyadosena appaṭipajjantehi ca aññāṇadosena aññathā paṭipajjantehi",
  "tika-vin13t:2385_20": "ca ahutvā ādito paṭṭhāya nirantarameva tīsu sikkhāsu sammāpaṭipajjanavasena ādaro janetabboti.",
  "tika-vin13t:2386_0": "Upasampannena upasampannāya ca sikkhitabbaṃ āsevitabbanti upasampannasikkhitabbaṃ,",
  "tika-vin13t:2386_1": "ekasesanayena upasampannatāsāmaññena vā upasampannāyapi etthevāvirodhoti upasampannena sikkhitabbanti samāso.",
  "tika-vin13t:2386_2": "Nanu adhisīlādayova sikkhitabbā,",
  "tika-vin13t:2386_3": "evaṃ sati kathaṃ pakaraṇaṃ sikkhitabbattena vuttanti?",
  "tika-vin13t:2386_4": "Nāyaṃ doso,",
  "tika-vin13t:2386_5": "sikkhāya sikkhitabbatte sati taddīpakaganthassāpi āsevitabbatā āpajjatīti.",
  "tika-vin13t:2386_6": "Sukhaggahaṇatthaṃ vattabbavinicchayaṃ sakalampi saṅgahetvā mātikāya ṭhapanato saha mātikāyāti samātikaṃ.",
  "tika-vin13t:2386_7": "Tagguṇasaṃviññāṇoyaṃ bahubbīhi tassa khuddasikkhāsaṅkhātassa aññapadatthassa yo guṇo mātikāsaṅkhātaṃ visesanaṃ,",
  "tika-vin13t:2386_8": "tassa idha viññāyamānattā.",
  "tika-vin13t:2386_9": "Sukheneva hi gahaṇaṃ siyā mātikānusārena taṃ taṃ vinicchayaṃ olokentānaṃ saṃsayāpagamato.",
  "tika-vin13t:2387_0": "Mātikāvaṇṇanā",
  "tika-vin13t:2388_0": "(Kha-",
  "tika-vin13t:2388_1": "ja) idāni “samātika”nti vuttattā mātikāpadāni tāva uddisituṃ “pārājikā ca cattāro”tiādi āraddhaṃ. Etthāha –",
  "tika-vin13t:2388_2": "tīsu sikkhāsu adhisīlasikkhāva kasmā paṭhamaṃ vuttāti?",
  "tika-vin13t:2388_3": "Sabbasikkhānaṃ mūlabhūtattā.",
  "tika-vin13t:2388_4": "“Sīle patiṭṭhāya naro sapañño,",
  "tika-vin13t:2388_5": "cittaṃ paññañca bhāvaya”nti hi vuttaṃ.",
  "tika-vin13t:2388_6": "Tatrāpi mahāsāvajjattā mūlacchejjavasena pavattanato sabbapaṭhamaṃ jānitabbāti pārājikāva paṭhamaṃ vuttāti veditabbaṃ.",
  "tika-vin13t:2388_7": "Mātikāpadānaṃ pana attho tassa tassa mātikāpadassa niddesavaseneva viññāyatīti na idha visuṃ dassayissāma.",
  "tika-vin13t:2388_8": "Aviññāyamānaṃ pana tattha tattheva pakāsayissāma.",
  "tika-vin13t:2389_0": "Idāni uddiṭṭhapadānukkamena niddesaṃ ārabhanto “pārājikā ca cattāro”ti paṭhamaṃ mātikāpadaṃ uddhari.",
  "tika-vin13t:2389_1": "Evamuparipi.",
  "tika-vin13t:2389_2": "Idāni pārājikāyo uddisitvā uddiṭṭhapadānukkamena niddesaṃ ārabhanto “garukā navā”ti dutiyaṃ padaṃ uddharītiādinā yathāyogaṃ vattabbaṃ.",
  "tika-vin13t:2389_3": "Tattha sikkhāpadaṃ atikkamitvā āpattiṃ āpannā puggalā tāya parājayantīti parājiyā.",
  "tika-vin13t:2389_4": "Teyeva pārājikā upasaggassa vuddhiṃ katvā ya-",
  "tika-vin13t:2389_5": "kārassa ka-",
  "tika-vin13t:2389_6": "kārakaraṇena.",
  "tika-vin13t:2389_7": "Te pana gaṇanaparicchedavasena cattāroti attho.",
  "tika-vin13t:2390_0": "1. Pārājikaniddesavaṇṇanā",
  "tika-vin13t:2391_0": "1- 2.",
  "tika-vin13t:2391_1": "Idāni te dassetuṃ “maggattaye”tiādi āraddhaṃ.",
  "tika-vin13t:2391_2": "Evamuparipi yathāyogaṃ yojetabbaṃ.",
  "tika-vin13t:2391_3": "Tattha maggattayeti ettha maggā ca nāma tiṃsa maggā.",
  "tika-vin13t:2391_4": "Manussāmanussatiracchānagatavasena hi tisso itthiyo.",
  "tika-vin13t:2391_5": "Tattha tiracchānagatāya ayaṃ paricchedo –",
  "tika-vin13t:2392_0": "“Apadānaṃ ahī macchā, dvipadānañca kukkuṭī;",
  "tika-vin13t:2393_0": "Catuppadānaṃ majjārī, vatthu pārājikassimā”ti. ;",
  "tika-vin13t:2394_0": "Tāsaṃ vaccapassāvamukhamaggavasena tayo tayo katvā nava maggā,",
  "tika-vin13t:2394_1": "tathā ubhatobyañjanakānaṃ,",
  "tika-vin13t:2394_2": "purisānaṃ pana vaccamukhamaggavasena dve dve katvā cha,",
  "tika-vin13t:2394_3": "tathā paṇḍakānanti tiṃsa.",
  "tika-vin13t:2394_4": "Tesaṃ taye.",
  "tika-vin13t:2394_5": "Kīdiseti āha “santhatasanthate”ti.",
  "tika-vin13t:2394_6": "Santhate asanthateti padacchedo.",
  "tika-vin13t:2394_7": "Na santhataṃ asanthataṃ.",
  "tika-vin13t:2394_8": "Tasmiṃ asanthate. Na-",
  "tika-vin13t:2394_9": "kāro ettha “abrāhmaṇo”tiādīsu viya payirudāse,",
  "tika-vin13t:2394_10": "taṃ kiriyāyuttassa tādisassa aññassa vatthuno vidhānena santhatassa vatthuno payirudāsanaṃ pariccajanaṃ payirudāsoti.",
  "tika-vin13t:2394_11": "Na pasajjappaṭisedhe,",
  "tika-vin13t:2394_12": "santhataṃ pasajja patvā tassa “brāhmaṇo na bhavissatī”tiādīsu viya na nisedhoti. Vā-",
  "tika-vin13t:2394_13": "saddo panettha vacanayuttibaleneva labbhati,",
  "tika-vin13t:2394_14": "tassa paliveṭhetvā,",
  "tika-vin13t:2394_15": "anto vā pavesetvā vatthādinā kenaci paṭicchanne vā appaṭicchanne vāti attho.",
  "tika-vin13t:2394_16": "Tathābhūte allokāse pakativātena asamphuṭṭhe tintappadese.",
  "tika-vin13t:2394_17": "Nimittanti aṅgajātaṃ.",
  "tika-vin13t:2394_18": "Santiādi tabbisesanaṃ.",
  "tika-vin13t:2394_19": "Santi attaniyaṃ. Saṃ-",
  "tika-vin13t:2394_20": "saddo hi attani attaniye ca vattati.",
  "tika-vin13t:2394_21": "Santhataṃ asanthatanti yathāvuttanayena paṭicchannaṃ vā appaṭicchannaṃ vā.",
  "tika-vin13t:2394_22": "Upādiṇṇanti anaṭṭhakāyappasādaṃ.",
  "tika-vin13t:2394_23": "Kittakanti āha “tilamattampī”ti.",
  "tika-vin13t:2394_24": "Tilassa mattaṃ sākallaṃ yassa taṃ tilamattaṃ.",
  "tika-vin13t:2394_25": "“Mattaṃ sākallaṃ nicchaye”ti hi nighaṇḍu.",
  "tika-vin13t:2394_26": "Etthāpi avayavena viggaho samudāyo samāsattho,",
  "tika-vin13t:2394_27": "tilabījappamāṇampīti vuttaṃ hoti. Kiṃ taṃ? Nimittaṃ,",
  "tika-vin13t:2394_28": "pavesanaṃ vā. Api-",
  "tika-vin13t:2394_29": "saddo sambhāvane,",
  "tika-vin13t:2394_30": "“tilabījamattampī”ti sambhāvīyati,",
  "tika-vin13t:2394_31": "adhike kā nāma kathāti idamettha sambhāvanaṃ,",
  "tika-vin13t:2394_32": "evaṃbhūtaṃ saṃ aṅgajātaṃ yathāvutte maggattaye tilamattampi pavesanto bhikkhu cuto paribhaṭṭho,",
  "tika-vin13t:2394_33": "pārājiko nāma hoti sāsanatoti viññāyati gammamānatthassa saddassa payogaṃ pati kāmācārattā.",
  "tika-vin13t:2394_34": "Kīdisoti āha “anikkhittasikkho”ti.",
  "tika-vin13t:2394_35": "Nikkhittasikkho pana abhikkhukattā pariccatto.",
  "tika-vin13t:2394_36": "Tattha nikkhittā ohitā pariccattā paccakkhātā sikkhā etenāti viggaho.",
  "tika-vin13t:2394_37": "Yathālakkhaṇaṃ na nikkhittasikkho anikkhittasikkho.",
  "tika-vin13t:2394_38": "Tattha cittakhettakālappayogapuggalavijānanavasena sikkhāpaccakkhānaṃ ñatvā tadabhāvena apaccakkhānaṃ veditabbaṃ.",
  "tika-vin13t:2395_0": "Tattha upasampannabhāvato cavitukāmatācittaṃ cittaṃ nāma.",
  "tika-vin13t:2395_1": "“Buddhaṃ paccakkhāmī”tiādīni “gihīti maṃ dhārehi, upāsako, ārāmiko,",
  "tika-vin13t:2395_2": "sāmaṇeroti maṃ dhārehī”ti “alaṃ me buddhenā”tiādīni cha khettapadāni khettaṃ nāma.",
  "tika-vin13t:2395_3": "“Paccakkhāmī”tiādinā vutto vattamānakāloyeva kālo nāma.",
  "tika-vin13t:2395_4": "Yāya kāyaci bhāsāya vasena vācasikappayogova payogo nāma.",
  "tika-vin13t:2395_5": "Anummattādiko paccakkhāto ca manussajātiko sova puggalo nāma.",
  "tika-vin13t:2395_6": "Paccakkhātakassa vacanasamanantarameva “ayaṃ ukkaṇṭhito”ti vā “gihibhāvaṃ patthayatī”ti vā sotuno jānanaṃ vijānanaṃ nāmāti veditabbaṃ.",
  "tika-vin13t:2396_0": "Tattha naṭṭhakāyappasādaṃ pana piḷakaṃ vā cammakhilaṃ vā lomaṃ vā pavesantassa dukkaṭaṃ.",
  "tika-vin13t:2396_1": "Akkhināsakaṇṇacchiddavatthikosesu,",
  "tika-vin13t:2396_2": "satthakādīhi katavaṇe vā methunarāgena nimittaṃ pavesantassa thullaccayaṃ.",
  "tika-vin13t:2396_3": "Avasesasarīresu upakacchakādīsu dukkaṭaṃ.",
  "tika-vin13t:2396_4": "Tiracchānagatānaṃ hatthiassagogadrabhaoṭṭhamahiṃsādīnaṃ nāsāya thullaccayaṃ,",
  "tika-vin13t:2396_5": "vatthikose thullaccayameva.",
  "tika-vin13t:2396_6": "Sabbesampi tiracchānagatānaṃ akkhikaṇṇavaṇesu dukkaṭaṃ.",
  "tika-vin13t:2396_7": "Tathā avasesasarīre kāyasaṃsaggarāgena,",
  "tika-vin13t:2396_8": "methunarāgena vā jīvamānakapurisassa vatthikosaṃ appavesanto nimittena nimittaṃ chupati, dukkaṭaṃ.",
  "tika-vin13t:2396_9": "Bahi nikkhantadantesu vāyamantassa pana thullaccayanti ayamettha savinicchayo atthavaṇṇanakkamo.",
  "tika-vin13t:2397_0": "Idāni pavesanaṃ nāma na kevalaṃ attupakkameneva,",
  "tika-vin13t:2397_1": "parūpakkamenāpi hoti,",
  "tika-vin13t:2397_2": "tatrāpi sādiyantova cuto hotīti dassetuṃ “atha vā”tiādi vuttaṃ.",
  "tika-vin13t:2397_3": "Tattha atha vāti ayaṃ nipāto,",
  "tika-vin13t:2397_4": "nipātasamudāyo vā pakkhantarārambhe.",
  "tika-vin13t:2397_5": "Pavesanañca ṭhitañca uddhāro ca paviṭṭhañca pavesana…pe…",
  "tika-vin13t:2397_6": "paviṭṭhāni,",
  "tika-vin13t:2397_7": "itarītarayogadvando.",
  "tika-vin13t:2397_8": "Itarītarayogo nāma aññamaññatthopādānatāti pavesanādīni ṭhitādiatthānipi hontīti paviṭṭha-",
  "tika-vin13t:2397_9": "saddopi pavesanādiattho hoti,",
  "tika-vin13t:2397_10": "tatoyevettha tasmā bahuvacanasambhavo.",
  "tika-vin13t:2397_11": "Aññathā dvande avayavatthapadhānattā ekatthavācakāpi paviṭṭha-",
  "tika-vin13t:2397_12": "saddā kathaṃ bahuvacanappasaṅgo.",
  "tika-vin13t:2397_13": "Samāhāre vā dvando.",
  "tika-vin13t:2397_14": "Khaṇoti kālaviseso.",
  "tika-vin13t:2397_15": "So ca yogavantānaṃ khaṇantaravinimutto natthīti pavesana…pe…paviṭṭhāniyeva khaṇoti kammadhārayo,",
  "tika-vin13t:2397_16": "abhede bhedaparikappanāya vā pavesana…pe…",
  "tika-vin13t:2397_17": "paviṭṭhānaṃ khaṇoti chaṭṭhītappuriso.",
  "tika-vin13t:2397_18": "Tassa sādako,",
  "tika-vin13t:2397_19": "tasmiṃ vā sādako pavesana…pe… sādako. Khaṇa-",
  "tika-vin13t:2397_20": "saddo panettha paccekaṃ yojetabbo dvandasamāsattā,",
  "tika-vin13t:2397_21": "pavesanakālaṃ ṭhitakālaṃ uddhārakālaṃ paviṭṭhakālaṃ,",
  "tika-vin13t:2397_22": "tasmiṃ vā sādiyantoti evamettha attho daṭṭhabbo.",
  "tika-vin13t:2397_23": "Evaṃ sevanacittapaccupaṭṭhānena sādako bhikkhu cutoti yojetabbaṃ.",
  "tika-vin13t:2397_24": "Tattha yathāvuttappadesassa antokaraṇaṃ pavesanaṃ nāma.",
  "tika-vin13t:2397_25": "Yāva uddharaṇārambhā nivattaṃ ṭhitaṃ nāma.",
  "tika-vin13t:2397_26": "Aṭṭhakathāyaṃ pana mātugāmassa sukkavissaṭṭhiṃ patvā sabbathā vāyamato oramitvā ṭhitakālaṃ sandhāya “sukkavissaṭṭhisamaye”ti vuttaṃ.",
  "tika-vin13t:2397_27": "Yāva aggā nīharaṇaṃ uddhāro nāma.",
  "tika-vin13t:2397_28": "Yāva pavesanārahaṭṭhānā antokataṃ paviṭṭhaṃ nāma.",
  "tika-vin13t:2398_0": "Paṭhamaṃ.",
  "tika-vin13t:2399_0": "3- 4.",
  "tika-vin13t:2399_1": "Idāni dutiyaṃ dassetuṃ “ādiyeyyā”tiādimāha.",
  "tika-vin13t:2399_2": "Tattha adinnaṃ theyyacittena ādiyeyya…pe…",
  "tika-vin13t:2399_3": "saṅketaṃ vītināmaye,",
  "tika-vin13t:2399_4": "pārājiko bhaveti sambandho.",
  "tika-vin13t:2399_5": "Adinnanti manussasāmikehi kāyavācāhi na dinnaṃ.",
  "tika-vin13t:2399_6": "Theyyacittenāti thenoti coro,",
  "tika-vin13t:2399_7": "tassa bhāvo theyyaṃ na-",
  "tika-vin13t:2399_8": "kārassa ya-",
  "tika-vin13t:2399_9": "kāraṃ katvā dvittena.",
  "tika-vin13t:2399_10": "Bhavanti etasmā abhidhānabuddhīti bhāvo,",
  "tika-vin13t:2399_11": "saddappavattinimittaṃ jātiguṇādi.",
  "tika-vin13t:2399_12": "Idha pana avaharaṇacittasaṅkhātaṃ dabbaṃ theyyaṃ.",
  "tika-vin13t:2399_13": "Theyyañca taṃ cittañcāti theyyacittaṃ, tena.",
  "tika-vin13t:2399_14": "Ādiyeyyāti ārāmādiṃ abhiyuñjitvā gaṇheyya.",
  "tika-vin13t:2399_15": "Hareyyāti haranto gaṇheyya.",
  "tika-vin13t:2399_16": "Avahareyyāti upanikkhittaṃ bhaṇḍaṃ “dehi me bhaṇḍa”nti vuccamāno “na mayā gahita”ntiādīni vadanto gaṇheyya.",
  "tika-vin13t:2399_17": "Iriyāpathaṃ kopeyyāti bhaṇḍahārakassa gamanādiiriyāpathaṃ vicchinditvā gaṇheyya.",
  "tika-vin13t:2399_18": "Kopaṃ katvā gaṇhātīti hi etasmiṃ atthe “kopī”ti nāmadhātu.",
  "tika-vin13t:2399_19": "Ṭhānā cāveyyāti ṭhapitaṭṭhānato cāveyya.",
  "tika-vin13t:2399_20": "Saṅketaṃ vītināmayeti parikappitaṭṭhānaṃ vā suṅkaghātaṃ vā atikkāmeyya.",
  "tika-vin13t:2400_0": "Ettha ca ārāmādiabhiyuñjane,",
  "tika-vin13t:2400_1": "sāmikassa vimatuppādanadhuranikkhepe,",
  "tika-vin13t:2400_2": "bhaṇḍahārakassa sīsabhārāmasanaphandāpanakhandhoropane,",
  "tika-vin13t:2400_3": "upanikkhitte “dehi me bhaṇḍa”nti codiyamānassa “nāhaṃ gaṇhāmī”ti bhaṇanavimatuppādanadhuranikkhepe,",
  "tika-vin13t:2400_4": "thalaṭṭhassa theyyacittenāmasanaphandāpanaṭhānācāvane cāti catūsu paccekaṃ yathākkamaṃ dukkaṭathullaccayapārājikāyo veditabbā.",
  "tika-vin13t:2400_5": "“Sahabhaṇḍahārakaṃ nessāmī”ti paṭhamadutiyapādasaṅkāmane,",
  "tika-vin13t:2400_6": "parikappitasuṅkaghātaṭṭhānato paṭhamadutiyapādātikkāme cāti dvīsu paccekaṃ kamena thullaccayapārājikāyo veditabbā.",
  "tika-vin13t:2400_7": "Ayamettha saviññāṇakāviññāṇakamissakattā nānābhaṇḍavasena yojanā.",
  "tika-vin13t:2400_8": "Ekabhaṇḍavasena pana sassāmikassa dāsassa vā tiracchānagatassa vā yathāvuttena abhiyogādinā nayena ādiyanaharaṇādivasena yojanā daṭṭhabbā.",
  "tika-vin13t:2401_0": "Apica imāni cha padāni vaṇṇayantena nānābhaṇḍaekabhaṇḍasāhatthikapubbappayogatheyyāvahārasaṅkhāte pañcapañcake",
  "tika-vin13t:2401_1": "samodhānetvā pañcavīsati avahārā dassetabbā chappadantogadhattā sabbesampi avahārānaṃ.",
  "tika-vin13t:2401_2": "Te pana avahārā yena kenaci abhiyogādiākāranānattamattena bhinnāti taṃvasena pañcapañcakaṃ nāma jātaṃ.",
  "tika-vin13t:2401_3": "Evaṃ saṃvaṇṇitañhi idaṃ adinnādānapārājikaṃ suvaṇṇitaṃ nāma hotīti daṭṭhabbaṃ.",
  "tika-vin13t:2401_4": "Tattha purimāni dve pañcakāni “ādiyeyyā”tiādīnaṃ pañcannaṃ padānaṃ vasena labbhanti.",
  "tika-vin13t:2401_5": "Yaṃ panetaṃ “saṅketaṃ vītināmaye”ti chaṭṭhaṃ padaṃ,",
  "tika-vin13t:2401_6": "taṃ tatiyapañcamesu pañcakesu nissaggiyaparikappāvahāravasena yojetabbaṃ.",
  "tika-vin13t:2402_0": "Tattha sāhatthika-",
  "tika-vin13t:2402_1": "saddena upacārato taṃsahacaritapañcakaṃ gahetvā “sāhatthikañca taṃ pañcakañcā”ti vā “sāhatthikādi pañcaka”nti",
  "tika-vin13t:2402_2": "majjhepadalopavasena vā sāhatthikapañcakaṃ.",
  "tika-vin13t:2402_3": "Evamuparipi.",
  "tika-vin13t:2402_4": "Taṃ pana sāhatthiko āṇattiko nissaggiyo atthasādhako dhuranikkhepo cāti.",
  "tika-vin13t:2402_5": "Tattha sako hattho sahattho,",
  "tika-vin13t:2402_6": "sahatthena nibbatto sāhatthiko.",
  "tika-vin13t:2402_7": "Evaṃ āṇattiko.",
  "tika-vin13t:2402_8": "Suṅkaghātaparikappitokāsānaṃ anto ṭhatvā bahi nissajjanaṃ nissaggo,",
  "tika-vin13t:2402_9": "so eva nissaggiyo.",
  "tika-vin13t:2402_10": "Kālaṃ aniyametvā āṇattassa bhaṇḍaggahaṇato ca parassa telakumbhiyā pādagghanakaṃ telaṃ avassaṃ pivanakānaṃ",
  "tika-vin13t:2402_11": "upāhanādīnaṃ nikkhittānaṃ telapātanato ca puretarameva pārājikasaṅkhātaṃ atthaṃ sādhetīti atthasādhako.",
  "tika-vin13t:2402_12": "So pana āṇāpanappayogo,",
  "tika-vin13t:2402_13": "upāhanādīnaṃ nikkhepappayogo ca.",
  "tika-vin13t:2402_14": "Ārāmābhiyoge ca upanikkhittabhaṇḍe ca tāvakālikabhaṇḍadeyyānamadāne ca dhurassa nikkhepo dhuranikkhepo.",
  "tika-vin13t:2403_0": "Pubbappayogapañcakaṃ nāma pubbappayogo sahappayogo saṃvidhāvahāro saṅketakammaṃ nimittakammanti.",
  "tika-vin13t:2403_1": "Tattha āṇāpanaṃ bhaṇḍaggahaṇato pubbattā pubbappayogo nāma.",
  "tika-vin13t:2403_2": "Ṭhānācāvanakhilasaṅkāmanappayogena saha vattamāno sahappayogo.",
  "tika-vin13t:2403_3": "Saṃvidhāya sammantayitvā gatesu ekenāpi bhaṇḍe ṭhānā cāvite sabbesaṃ avahāro saṃvidhāvahāro.",
  "tika-vin13t:2403_4": "Saṅketakammanti pubbaṇhādikālaparicchedavasena sañjānanakaraṇaṃ.",
  "tika-vin13t:2403_5": "Nimittakammaṃ nāma saññuppādanatthaṃ akkhinikhaṇanādikaraṇaṃ.",
  "tika-vin13t:2404_0": "Theyyāvahārapañcakaṃ pana sayameva dassetuṃ “atha vā”tiādimāha.",
  "tika-vin13t:2404_1": "Nanu ca chappadantogadhattā “sabbesampi avahārāna”nti vuttaṃ,",
  "tika-vin13t:2404_2": "evaṃ sati “atha vā”ti pakkhantaravasena visuṃ viya idaṃ pañcakaṃ kasmā vuttanti?",
  "tika-vin13t:2404_3": "Nanu avocumhā “yena kenaci abhiyogādiākāranānattamattena bhinnā”ti,",
  "tika-vin13t:2404_4": "etādisassa bhedassa sambhavato pakkhantaravasenāpi yujjatīti evaṃ vuttaṃ.",
  "tika-vin13t:2404_5": "Imassa pañcakassa visuṃ uddharitvā vacanaṃ pana pasiddhivasenāti daṭṭhabbaṃ, kusa-",
  "tika-vin13t:2404_6": "saddena kusasaṅkāmanamadhippetaṃ abhedopacārena.",
  "tika-vin13t:2404_7": "Theyyañca balañca kuso ca channañca parikappo ca theyyā…pe…",
  "tika-vin13t:2404_8": "parikappaṃ,",
  "tika-vin13t:2404_9": "dīgho sandhivasena.",
  "tika-vin13t:2404_10": "Tena avahārako pārājiko bhaveti sambandho.",
  "tika-vin13t:2404_11": "Yo pana paṭicchannena avahārako,",
  "tika-vin13t:2404_12": "so atthato paṭicchannassa avahārako hotīti dvandasamāsantogadhattepicassa virodhābhāvobhāvasādhano cāyaṃ channa-",
  "tika-vin13t:2404_13": "saddo daṭṭhabbo.",
  "tika-vin13t:2404_14": "Tattha sandhicchedanādīni katvā vā tulākūṭamānakūṭakahāpaṇakūṭādīhi vañcetvā vā gaṇhanto theyyāvahārako.",
  "tika-vin13t:2404_15": "Balakkārena parasantakaṃ gaṇhanto balāvahārako.",
  "tika-vin13t:2404_16": "Kusaṃ saṅkāmetvā gaṇhanto kusāvahārako.",
  "tika-vin13t:2404_17": "Tiṇapaṇṇādīhi yaṃ kiñci paṭicchādetvā pacchā kassa paṭicchannassa avahārako paṭicchannāvahārako.",
  "tika-vin13t:2404_18": "Sāṭakādibhaṇḍavasena,",
  "tika-vin13t:2404_19": "gabbhadvārādiokāsavasena vā parikappetvā gaṇhanto parikappāvahārako.",
  "tika-vin13t:2404_20": "Ettha pana parikappitabhaṇḍaggahaṇe parikappitaparicchedātikkame ca pārājikaṃ veditabbaṃ.",
  "tika-vin13t:2405_0": "Idāni panettha vinicchayaṃ dassetuṃ “bhaṇḍakālagghadesehī”tiādi vuttaṃ.",
  "tika-vin13t:2405_1": "Ettha adinnādāne bhaṇḍañca kālo ca aggho ca deso ca tehi ca paribhogena ca vinicchayo kātabboti attho.",
  "tika-vin13t:2405_2": "Tattha avahaṭabhaṇḍassa sassāmikassāmikabhāvaṃ sassāmikepi sāmikānaṃ sālayanirālayabhāvañca upaparikkhitvā sālayakāle ce avahaṭaṃ,",
  "tika-vin13t:2405_3": "bhaṇḍaṃ agghāpetvā kātabbo vinicchayo bhaṇḍena vinicchayo.",
  "tika-vin13t:2405_4": "Nirālayakāle ce avahaṭaṃ,",
  "tika-vin13t:2405_5": "pārājikaṃ natthi,",
  "tika-vin13t:2405_6": "sāmikesu puna āharāpentesu dātabbaṃ.",
  "tika-vin13t:2405_7": "Tadeva hi bhaṇḍaṃ kadāci mahagghaṃ,",
  "tika-vin13t:2405_8": "kadāci appagghaṃ,",
  "tika-vin13t:2405_9": "tasmā yasmiṃ kāle bhaṇḍaṃ avahaṭaṃ,",
  "tika-vin13t:2405_10": "tasmiṃyeva kāle yo tassa aggho,",
  "tika-vin13t:2405_11": "tena kātabbo vinicchayo kālena vinicchayo.",
  "tika-vin13t:2405_12": "Navabhaṇḍassa yo aggho,",
  "tika-vin13t:2405_13": "so pacchā parihāyati,",
  "tika-vin13t:2405_14": "tasmā sabbadā pakatiagghavasena akatvā kātabbo vinicchayo agghena vinicchayo.",
  "tika-vin13t:2405_15": "Bhaṇḍuṭṭhānadese bhaṇḍaṃ appagghaṃ hoti,",
  "tika-vin13t:2405_16": "aññattha mahagghaṃ,",
  "tika-vin13t:2405_17": "tasmā yasmiṃ dese bhaṇḍaṃ avahaṭaṃ,",
  "tika-vin13t:2405_18": "tasmiṃyeva dese agghena kātabbo vinicchayo desena vinicchayo.",
  "tika-vin13t:2405_19": "Paribhogena sāṭakādino bhaṇḍassa aggho parihāyati,",
  "tika-vin13t:2405_20": "tasmā tassa paribhogavasena parihīnāparihīnabhāvaṃ upaparikkhitvā kātabbo vinicchayo paribhogena vinicchayo.",
  "tika-vin13t:2406_0": "Dutiyaṃ.",
  "tika-vin13t:2407_0": "5- 7.",
  "tika-vin13t:2407_1": "Idāni tatiyaṃ dassetuṃ “manussaviggaha”ntiādi āraddhaṃ.",
  "tika-vin13t:2407_2": "Tattha manussaviggahaṃ kalalato paṭṭhāya jīvamānakamanussajātikānaṃ sarīraṃ.",
  "tika-vin13t:2407_3": "Cicca pāṇoti saññāya saddhiṃyeva “vadhāmi na”nti vadhakacetanāya cetetvā pakappetvā.",
  "tika-vin13t:2407_4": "Jīvitā vā viyojayeti yo bhikkhu jātiuṇṇaṃsunā samuddhaṭatelabindumattaṃ kalalarūpakāle tāpanādīhi vā",
  "tika-vin13t:2407_5": "tato vā uddhamapi tadanurūpena upakkamena rūpajīvitindriyopakkame sati tadāyattavuttino arūpajīvitassāpi",
  "tika-vin13t:2407_6": "voropanasambhavato ubhayajīvitā voropeyya. Vā-",
  "tika-vin13t:2407_7": "saddo vikappe.",
  "tika-vin13t:2407_8": "Maraṇacetanoti maraṇe cetanā yassa so maraṇādhippāyo.",
  "tika-vin13t:2407_9": "Satthahārakanti jīvitaṃ haratīti hārakaṃ,",
  "tika-vin13t:2407_10": "satthañca taṃ hārakañcāti satthahārakaṃ, taṃ.",
  "tika-vin13t:2407_11": "Assa manussaviggahassa.",
  "tika-vin13t:2407_12": "Upanikkhipeti samīpe nikkhipeyya vā.",
  "tika-vin13t:2407_13": "Etena thāvarappayogaṃ dasseti.",
  "tika-vin13t:2407_14": "Gāheyya maraṇūpāyanti “satthaṃ vā āhara,",
  "tika-vin13t:2407_15": "visaṃ vā khādā”tiādinā nayena maraṇatthāya upāyaṃ gāhāpeyya vā.",
  "tika-vin13t:2407_16": "Etena āṇattippayogo dassito.",
  "tika-vin13t:2407_17": "Vadeyya maraṇe guṇanti kāyavācādūtalekhāhi “yo evaṃ marati,",
  "tika-vin13t:2407_18": "so dhanaṃ vā labhatī”tiādinā nayena maraṇe guṇaṃ pakāseyya vā.",
  "tika-vin13t:2407_19": "Ubhayattha adhikāravasena vā-",
  "tika-vin13t:2407_20": "saddo āharitabbo.",
  "tika-vin13t:2407_21": "So bhikkhu cutoti sambandho,",
  "tika-vin13t:2407_22": "sāsanatoti viññāyati.",
  "tika-vin13t:2408_0": "Idāni panassa chabbidhe payogedassetuṃ “payogā”tiādimāha.",
  "tika-vin13t:2408_1": "Tattha sāhatthi…pe…",
  "tika-vin13t:2408_2": "iddhivijjāmayā payogāti ime cha payogāti sambandho. Ka-",
  "tika-vin13t:2408_3": "kāralopena panettha “sāhatthī”ti vuttaṃ.",
  "tika-vin13t:2408_4": "Atha vā anekatthe anekataddhitasambhavena sahatthassāyaṃ payogo sāhatthīti padasiddhi veditabbā.",
  "tika-vin13t:2408_5": "Sāhatthi ca nissaggo ca āṇatti ca thāvaro cāti dvando.",
  "tika-vin13t:2408_6": "Iddhi ca vijjā ca,",
  "tika-vin13t:2408_7": "tāsamimeti iddhivijjāmayā,",
  "tika-vin13t:2408_8": "iddhimayo vijjāmayoti vuttaṃ hoti.",
  "tika-vin13t:2408_9": "Payogāti ime chappayogā nāma hontīti attho.",
  "tika-vin13t:2408_10": "Tattha sayaṃ mārentassa kāyena vā kāyappaṭibaddhena vā paharaṇaṃ sāhatthiko payogo.",
  "tika-vin13t:2408_11": "Dūre ṭhitaṃ māretukāmassa kāyādīhi ususattiādīnaṃ nissajjanaṃ nissaggo.",
  "tika-vin13t:2408_12": "“Asukaṃ nāma mārehī”tiādinā āṇāpentassa āṇāpanaṃ āṇatti,",
  "tika-vin13t:2408_13": "opātakhaṇanaṃ apassenasaṃvidhānaṃ asiādīnaṃ upanikkhipanādi thāvaro.",
  "tika-vin13t:2408_14": "Māraṇatthaṃ kammavipākajāya iddhiyā payojanaṃ iddhimayo.",
  "tika-vin13t:2408_15": "Kammavipākajiddhi ca nāmesā rājādīnaṃ rājiddhiādayo.",
  "tika-vin13t:2408_16": "Tattha piturañño sīhaḷindassa dāṭhākoṭanena cūḷasumanakuṭumbiyamāraṇe rājiddhi daṭṭhabbā,",
  "tika-vin13t:2408_17": "tadatthameva athabbaṇādivijjāya parijappanaṃ vijjāmayo payogo.",
  "tika-vin13t:2409_0": "Evaṃ chappayoge dassetvā tesu āṇattippayogassa niyāmake dassetuṃ “kālā”tiādi vuttaṃ.",
  "tika-vin13t:2409_1": "Tattha yathāvuttaṃ āṇattiṃ niyamenti saṅketavisaṅketatāvasena paricchindantīti āṇattiniyāmakā.",
  "tika-vin13t:2409_2": "Te pana kālo ca vatthu ca āvudhañca iriyāpatho cāti cattāro,",
  "tika-vin13t:2409_3": "tathā kiriyāviseso okāsoti gaṇanaparicchedavasena cha hontīti attho.",
  "tika-vin13t:2409_4": "Tattha kālo pubbaṇhādi yobbanādi ca.",
  "tika-vin13t:2409_5": "Vatthu māretabbo satto.",
  "tika-vin13t:2409_6": "Āvudhaṃ asiādi.",
  "tika-vin13t:2409_7": "Iriyāpatho māretabbassa gamanādi.",
  "tika-vin13t:2409_8": "Kiriyāviseso vijjhanādi.",
  "tika-vin13t:2409_9": "Okāso gāmādi.",
  "tika-vin13t:2409_10": "Yo hi “ajja,",
  "tika-vin13t:2409_11": "sve”ti aniyametvā “pubbaṇhe mārehī”ti vutto yadā kadāci pubbaṇhe māreti,",
  "tika-vin13t:2409_12": "natthi visaṅketo.",
  "tika-vin13t:2409_13": "Yo pana “pubbaṇhe”ti vutto majjhanhādīsu māreti,",
  "tika-vin13t:2409_14": "visaṅketo hoti,",
  "tika-vin13t:2409_15": "āṇāpakassa anāpatti.",
  "tika-vin13t:2409_16": "Evaṃ kālassa saṅketavisaṅketatāvasena niyāmakatā veditabbā.",
  "tika-vin13t:2409_17": "Imināva nayena vatthuādīsupi vinicchayo veditabboti.",
  "tika-vin13t:2410_0": "Tatiyaṃ.",
  "tika-vin13t:2411_0": "8- 9.",
  "tika-vin13t:2411_1": "Idāni catutthaṃ dassetuṃ “jhānādibheda”ntiādimāha.",
  "tika-vin13t:2411_2": "Tattha attani nosantaṃ attupanāyikañca paccuppannabhavassitañca aññāpadesarahitañca jhānādibhedaṃ koṭṭhāsaṃ",
  "tika-vin13t:2411_3": "katvā vā ekekaṃ katvā vā kāyena vā vācāya vā viññattipathe dīpento nādhimāniko ñāte cuto bhaveti sambandho.",
  "tika-vin13t:2411_4": "Tattha attani sakasantāne nosantaṃ anuppannattāyeva avijjamānaṃ,",
  "tika-vin13t:2411_5": "ettha nosantoti atthe tappuriso.",
  "tika-vin13t:2411_6": "Jhānādibhedanti jhānaṃ ādi yassa “vimokkhasamādhi samāpatti ñāṇadassana maggabhāvanā phalasacchi kiriyākilesappahānavinīvaraṇatācittassa",
  "tika-vin13t:2411_7": "suññāgāre abhiratī”ti vuttassa so jhānādi,",
  "tika-vin13t:2411_8": "sova bhedo visesoti samāso.",
  "tika-vin13t:2411_9": "Taṃ jhānādibhedaṃ uttarimanussadhammaṃ.",
  "tika-vin13t:2411_10": "Attupanāyikanti “ayaṃ mayi atthī”ti ārocanavasena attani upanīyati,",
  "tika-vin13t:2411_11": "“ahaṃ vā ettha sandissāmī”ti attā upanīyati ettha dhammeti vā attupanāyiko,",
  "tika-vin13t:2411_12": "jhānādibhedo, taṃ.",
  "tika-vin13t:2411_13": "Paccuppannabhavassitanti paccuppannabhavo nāma idāni vattamāno attabhāvo,",
  "tika-vin13t:2411_14": "tannissitoti samāso,",
  "tika-vin13t:2411_15": "so ca jhānādibhedoyeva, taṃ.",
  "tika-vin13t:2412_0": "Aññāpadesarahitanti “yo te vihāre vasi,",
  "tika-vin13t:2412_1": "so bhikkhu paṭhamaṃ jhānaṃ samāpajjī”tiādinā nayena aññassa apadeso,",
  "tika-vin13t:2412_2": "tena rahito cattoti tappurisasamāso,",
  "tika-vin13t:2412_3": "so rahito tenāti vā bahubbīhi,",
  "tika-vin13t:2412_4": "jhānādibhedova, taṃ.",
  "tika-vin13t:2412_5": "Koṭṭhāsaṃ katvā vāti “paṭhamaṃ jhānaṃ dutiyaṃ jhānaṃ samāpajjiṃ,",
  "tika-vin13t:2412_6": "paṭhamaṃ jhānaṃ tatiyaṃ jhānaṃ samāpajji”ntiādinā nayena koṭṭhāsaṃ katvā vā.",
  "tika-vin13t:2412_7": "Ekekaṃ katvā vāti “paṭhamaṃ jhānaṃ samāpajjiṃ,",
  "tika-vin13t:2412_8": "dutiyaṃ jhānaṃ samāpajji”ntiādinā nayena ekekaṃ katvā vā.",
  "tika-vin13t:2412_9": "Ettha ca ekanti ṭhite vicchāyaṃ dvittaṃ.",
  "tika-vin13t:2412_10": "Ettha pana katvāti karaṇakiriyāya ekekavasena bhinnassa jhānādino atthassa sambandhanicchā vicchāti veditabbā.",
  "tika-vin13t:2412_11": "Ṭīkāyaṃ pana “koṭṭhāsaṃ vāti ettha ‘jhānalābhī,",
  "tika-vin13t:2412_12": "vimokkhalābhī,",
  "tika-vin13t:2412_13": "samādhilābhī,",
  "tika-vin13t:2412_14": "samāpattilābhīmhī’ti evamādinā nayena koṭṭhāsato vāti attho”ti ca “ekekaṃ vāti ‘paṭhamassa jhānassa lābhī,",
  "tika-vin13t:2412_15": "dutiyassa jhānassa lābhīmhī’ti evamādinā nayena ekekaṃ vāti attho”ti ca vuttaṃ.",
  "tika-vin13t:2412_16": "So pāḷiyaṃ aṭṭhakathāyañca avuttakkamoti veditabbo.",
  "tika-vin13t:2412_17": "Kāyena vāti hatthamuddādivasena kāyena vā.",
  "tika-vin13t:2412_18": "Vācāti ettha ya-",
  "tika-vin13t:2412_19": "kāro luttaniddiṭṭho “alajjitā”tiādīsu viya.",
  "tika-vin13t:2412_20": "Viññattipatheti kāyavacīviññattīnaṃ gahaṇayogye padese ṭhatvāti ajjhāharitabbaṃ.",
  "tika-vin13t:2412_21": "Dīpentoti “iminā ca iminā ca kāraṇena ayaṃ dhammo mayi atthī”ti pakāsento.",
  "tika-vin13t:2412_22": "Nādhimānikoti appatte pattasaññitāsaṅkhāto adhiko māno,",
  "tika-vin13t:2412_23": "so natthi etassāti nādhimāniko, bhikkhu.",
  "tika-vin13t:2412_24": "Ñāteti viññunā manussajātikena sikkhāpaccakkhāne vuttanayena viññāte sati cuto bhave sāsanatoti viññāyati.",
  "tika-vin13t:2412_25": "Aññāpadesena dīpayato pana thullaccayaṃ.",
  "tika-vin13t:2412_26": "Ettha ca –",
  "tika-vin13t:2413_0": "Dukkaṭaṃ paṭhamasseva, sāmantamiti vaṇṇitaṃ;",
  "tika-vin13t:2414_0": "Sesānaṃ pana tiṇṇampi, thullaccayamudīritanti.",
  "tika-vin13t:2415_0": "Catutthaṃ.",
  "tika-vin13t:2416_0": "10.",
  "tika-vin13t:2416_1": "Idāni catunnampi cetesamasaṃvāsataṃ abhabbatañca dīpetuṃ “pārājikete”tiādi āraddhaṃ.",
  "tika-vin13t:2416_2": "Ete cattāro pārājikā puggalā yathā pure pubbe gihikāle,",
  "tika-vin13t:2416_3": "anupasampannakāle ca viya asaṃvāsāti sambandho.",
  "tika-vin13t:2416_4": "Saha vasanti yasmā sabbepi lajjino etesu kammādīsu na ekopi tato bahiddhā sandissatīti ekakammaṃ ekuddeso samasikkhatāti ime tayo saṃvāsā nāma.",
  "tika-vin13t:2416_5": "Tattha apalokanādikaṃ catubbidhampi saṅghakammaṃ sīmāparicchinnehi pakatattehi bhikkhūhi ekato kattabbatā ekakammaṃ nāma.",
  "tika-vin13t:2416_6": "Tathā pañcavidhopi pātimokkhuddeso ekato uddisitabbattā ekuddeso nāma.",
  "tika-vin13t:2416_7": "Paññattaṃ pana sikkhāpadaṃ sabbehipi lajjīpuggalehi samaṃ sikkhitabbabhāvato samasikkhatā nāma.",
  "tika-vin13t:2416_8": "Natthi te saṃvāsā etesanti asaṃvāsā.",
  "tika-vin13t:2416_9": "“Abhabbā”tiādīsu bhikkhubhāvāyāti tumatthe sampadānavacanaṃ,",
  "tika-vin13t:2416_10": "tasmā yathā sīsacchinno jīvituṃ abhabbo,",
  "tika-vin13t:2416_11": "evaṃ cattārome puggalā bhikkhubhāvāya bhikkhū bhavituṃ abhabbāti attho.",
  "tika-vin13t:2417_0": "11.",
  "tika-vin13t:2417_1": "Idāni pariyāyāṇattīhi sambhavante dassetuṃ “pariyāyo cā”tiādimāha.",
  "tika-vin13t:2417_2": "Pariyāyo ca āṇatti ca tatiye manussaviggahe labbhatīti sambandho.",
  "tika-vin13t:2417_3": "Tattha kāyādīhi yathāvuttehi “yo evaṃ marati,",
  "tika-vin13t:2417_4": "so dhanaṃ vā labhatī”ti evamādiviññāpako byañjanabhūto kāyavacīpayogo pariyāyo.",
  "tika-vin13t:2417_5": "Iminā idaṃ dīpeti –",
  "tika-vin13t:2417_6": "yathā adinnādāne “ādiyeyyā”ti vuttattā pāriyāyakathāya muccati,",
  "tika-vin13t:2417_7": "na idha evaṃ.",
  "tika-vin13t:2417_8": "“Saṃvaṇṇeyyā”ti pariyāyakayāyapi na muccatīti.",
  "tika-vin13t:2417_9": "“Dutiye panā”tiādīsu attho pākaṭoyeva.",
  "tika-vin13t:2417_10": "Evamuparipi pākaṭamupekkhissāma.",
  "tika-vin13t:2418_0": "12.",
  "tika-vin13t:2418_1": "Idāni methunadhammādīnaṃ aṅgāni dassetuṃ “sevetū”tiādimāha.",
  "tika-vin13t:2418_2": "Sevetukāmatācittanti methunaṃ sevetuṃ kāmetīti sevetukāmo,",
  "tika-vin13t:2418_3": "tassa bhāvo nāma taṇhā,",
  "tika-vin13t:2418_4": "tāya sevetukāmatāya sampayuttaṃ cittanti tappuriso.",
  "tika-vin13t:2418_5": "Methunadhammassāti mithunānaṃ itthipurisānaṃ idanti methunaṃ,",
  "tika-vin13t:2418_6": "tameva dhammoti methunadhammo.",
  "tika-vin13t:2418_7": "Idha pana upacāravasena pārājikāpatti methunadhammo nāma.",
  "tika-vin13t:2418_8": "Atha vā methunena jāto dhammo pārājikāpatti methunadhammo,",
  "tika-vin13t:2418_9": "tassa methunadhammassa methunadhammapārājikāpattiyā.",
  "tika-vin13t:2418_10": "Aṅgadvayanti aṅgānaṃ kāraṇānaṃ dvayaṃ.",
  "tika-vin13t:2418_11": "Budhāti vinayadharā viññuno.",
  "tika-vin13t:2419_0": "13.",
  "tika-vin13t:2419_1": "Manussasanti manussānaṃ saṃ manussasaṃ,",
  "tika-vin13t:2419_2": "tadāyattavatthukā ca.",
  "tika-vin13t:2419_3": "Etena petatiracchānagatāyattaṃ nivatteti.",
  "tika-vin13t:2419_4": "Tathāsaññīti tathā tādisā saññā tathāsaññā,",
  "tika-vin13t:2419_5": "sā assa atthīti tathāsaññī.",
  "tika-vin13t:2419_6": "Parāyattasaññitā cāti attho.",
  "tika-vin13t:2419_7": "Bhāvappadhānā ime niddesā,",
  "tika-vin13t:2419_8": "bhāvapaccayalopo vā “buddhe ratana”ntiādīsu viya.",
  "tika-vin13t:2419_9": "Evamuparipi īdisesu.",
  "tika-vin13t:2419_10": "Theyyacittanti thenabhāvasaṅkhātaṃ cittañca.",
  "tika-vin13t:2419_11": "Vatthuno garutāti bhaṇḍassa pādaatirekapādārahabhāvena garutā ca.",
  "tika-vin13t:2419_12": "Ūnapañcamāsake vā atirekamāsake vā thullaccayaṃ.",
  "tika-vin13t:2419_13": "Māsake vā ūnamāsake vā dukkaṭaṃ.",
  "tika-vin13t:2419_14": "Avahāroti pañcavīsatiyā avahārānaṃ aññatarena avaharaṇañcāti ime pañca adinnādānahetuyo adinnādānapārājikāpattiyā aṅgāni.",
  "tika-vin13t:2420_0": "14.",
  "tika-vin13t:2420_1": "Pāṇo mānussakoti manussajātisambandho pāṇo ca,",
  "tika-vin13t:2420_2": "pāṇoti hi vohārato satto,",
  "tika-vin13t:2420_3": "paramatthato pana jīvitindriyaṃ vuccati.",
  "tika-vin13t:2420_4": "Pāṇasaññitāti pāṇoti saññitā ca,",
  "tika-vin13t:2420_5": "ghātanaṃ ghāto,",
  "tika-vin13t:2420_6": "so eva cetanā ghātacetanā,",
  "tika-vin13t:2420_7": "“vadhāmi na”nti evaṃ pavattā sā ca,",
  "tika-vin13t:2420_8": "taṃsamuṭṭhito sāhatthikādīnaṃ channamaññataro payogo ca,",
  "tika-vin13t:2420_9": "tena payogena maraṇañcāti ete yathāvuttā pañca vadhahetuyo pāṇaghātāpajjitabbaāpattiyā aṅgānīti attho.",
  "tika-vin13t:2421_0": "15.",
  "tika-vin13t:2421_1": "Attani asantatāti uttarimanussadhammassa santāne avijjamānatā ca.",
  "tika-vin13t:2421_2": "Pāpamicchatāyārocanāti yā sā “idhekacco dussīlo samāno ‘sīlavāti maṃ jano jānātū”tiādinā nayena vuttā pāpaicchatāya samannāgatā,",
  "tika-vin13t:2421_3": "tāya uttarimanussadhammassa ārocanā ca.",
  "tika-vin13t:2421_4": "Tassāti yassa āroceti, tassa.",
  "tika-vin13t:2421_5": "Manussajātitāti manussānaṃ jāti yassa,",
  "tika-vin13t:2421_6": "tassa bhāvo manussajātitā, sā ca,",
  "tika-vin13t:2421_7": "naññāpadesoti na aññāpadeso aññāpadesābhāvo ca,",
  "tika-vin13t:2421_8": "tadeva jānananti taṅkhaṇaṃyeva vijānanañcāti imāni pañca ettha asantadīpane asmiṃ santāne avijjamānauttarimanussadhammappakāsananimitte",
  "tika-vin13t:2421_9": "pārājike aṅgāni hetuyoti attho.",
  "tika-vin13t:2422_0": "16.",
  "tika-vin13t:2422_1": "Evaṃ tesamasaṃvāsatābhabbatādīni dassetvā idāni na te cattārova,",
  "tika-vin13t:2422_2": "atha kho santaññepīti te sabbepi samodhānetvā dassento “asādhāraṇā”tiādimāha.",
  "tika-vin13t:2422_3": "Tattha asādhāraṇāti pārājikā dhammā adhippetā.",
  "tika-vin13t:2422_4": "Teneva cettha pulliṅganiddeso.",
  "tika-vin13t:2422_5": "Tasmā bhikkhunīnaṃ bhikkhūhi asādhāraṇā pārājikā dhammā cattāro cāti evamettha attho daṭṭhabbo.",
  "tika-vin13t:2422_6": "Upacāravasena tu ubbhajāṇumaṇḍalikādikā pārājikāpannā pariggayhanti.",
  "tika-vin13t:2422_7": "Tāsu yā avassutā avassutassa manussapurisassa akkhakānaṃ adho jāṇumaṇḍalānaṃ kapparānañca upari kāyasaṃsaggaṃ sādiyati,",
  "tika-vin13t:2422_8": "ayaṃ ubbhajāṇumaṇḍalikā.",
  "tika-vin13t:2422_9": "Yā pana aññissā bhikkhuniyā pārājikaṃ paṭicchādeti,",
  "tika-vin13t:2422_10": "sā vajjappaṭicchādikā.",
  "tika-vin13t:2422_11": "Yā ukkhittakaṃ bhikkhuṃ tassā diṭṭhiyā gahaṇavasena anuvattati,",
  "tika-vin13t:2422_12": "sā ukkhittānuvattikā.",
  "tika-vin13t:2422_13": "Kāyasaṃsaggarāgena tintassa hatthaggahaṇaṃ saṅghāṭikaṇṇaggahaṇaṃ kāyasaṃsaggatthāya purisassa hatthapāse",
  "tika-vin13t:2422_14": "ṭhānaṃ ṭhatvā sallapanaṃ saṅketagamanaṃ purisassāgamanasādiyanaṃ paṭicchannokāsavavisanaṃ hatthapāse",
  "tika-vin13t:2422_15": "ṭhatvā kāyopasaṃharaṇanti imāni aṭṭha vatthūni yassā avassutāya,",
  "tika-vin13t:2422_16": "sā aṭṭhavatthukā nāma.",
  "tika-vin13t:2423_0": "Abhabbakā ekādasa cāti ettha paṇḍako theyyasaṃvāsako titthiyapakkantako tiracchānagato mātughātako pitughātako",
  "tika-vin13t:2423_1": "arahantaghātako bhikkhunidūsako saṅghabhedako lohituppādako ubhatobyañjanakoti ime abhabbā ekādasa ca.",
  "tika-vin13t:2423_2": "Tesu paṇḍakoti opakkamikanapuṃsakapaṇḍakā ca paṇḍakabhāvapakkhe pakkhapaṇḍako ca idha adhippetā.",
  "tika-vin13t:2423_3": "Āsittausūyapaṇḍakānaṃ pana pabbajjā ca upasampadā ca na vāritā.",
  "tika-vin13t:2423_4": "Theyyasaṃvāsako pana liṅgatthenakādivasena tividho.",
  "tika-vin13t:2423_5": "Tattha sayaṃ pabbajitattā liṅgamattaṃ thenetīti liṅgatthenako.",
  "tika-vin13t:2423_6": "Bhikkhuvassagaṇanādikaṃ saṃvāsaṃ thenetīti saṃvāsatthenako.",
  "tika-vin13t:2423_7": "Sikkhaṃ paccakkhāya evaṃ paṭipajjantepi eseva nayo.",
  "tika-vin13t:2423_8": "Yathāvuttamubhayaṃ thenetīti ubhayatthenako.",
  "tika-vin13t:2423_9": "Ṭhapetvā pana imaṃ tividhaṃ –",
  "tika-vin13t:2424_0": "Rājadubbhikkhakantāra-rogaveribhayena vā;",
  "tika-vin13t:2425_0": "Cīvarāharaṇatthaṃ vā, liṅgaṃ ādiyatīdha yo.",
  "tika-vin13t:2426_0": "Saṃvāsaṃ nādhivāseti, yāva so suddhamānaso;",
  "tika-vin13t:2427_0": "Theyyasaṃvāsako nāma, tāva esa na vuccatīti. ;",
  "tika-vin13t:2428_0": "Titthiyapakkantakādayo tu taṃtaṃvacanatthānusārena veditabbā.",
  "tika-vin13t:2428_1": "Tiracchānagato pana ṭhapetvā manussajātikaṃ avaseso sabbo veditabbo.",
  "tika-vin13t:2428_2": "Ime ekādasa puggalā bhikkhubhāvāya abhabbattā pārājikāpannasadisatāya “pārājikā”ti vuccanti.",
  "tika-vin13t:2428_3": "Vibbhantā bhikkhunīti gihinivāsananivatthā bhikkhunī ca.",
  "tika-vin13t:2428_4": "Sā hi ettāvatā pārājikā.",
  "tika-vin13t:2428_5": "Mudukā piṭṭhi yassa, so ca.",
  "tika-vin13t:2428_6": "So hi anabhiratiyā pīḷito yadā attano aṅgajātaṃ attano vaccamukhamaggesu paveseti,",
  "tika-vin13t:2428_7": "tadā pārājiko hoti.",
  "tika-vin13t:2429_0": "17- 18.",
  "tika-vin13t:2429_1": "Lambamānamaṅgajātametassāti lambī.",
  "tika-vin13t:2429_2": "So yathāvuttesu pavesito pārājiko.",
  "tika-vin13t:2429_3": "Mukhena gaṇhanto aṅgajātaṃ parassa cāti yo anabhiratiyā pīḷito parassa suttassa vā matassa vā aṅgajātaṃ mukhena gaṇhāti,",
  "tika-vin13t:2429_4": "so parassa aṅgajātaṃ mukhena gaṇhanto ca.",
  "tika-vin13t:2429_5": "Tatthevābhinisīdantoti yo anabhiratiyā pīḷito tattheva parassa aṅgajāte vaccamaggena abhinisīdati,",
  "tika-vin13t:2429_6": "so cāti ete dvayaṃdvayasamāpattiyā abhāvepi magge maggappavesanahetu methunassa anulomikā cattāro ca.",
  "tika-vin13t:2429_7": "Idhāgatā cattāroti idha khuddasikkhāyaṃ yathāvuttā methunadhammā pārājikādayo cattāro cāti samodhānā",
  "tika-vin13t:2429_8": "piṇḍīkaraṇavasena catuvīsati pārājikā bhavantīti seso.",
  "tika-vin13t:2429_9": "Ettha ca gāthābandhavasena rassaṃ katvā “parājikā”ti vuttaṃ. Etthāha –",
  "tika-vin13t:2429_10": "mātughātakādayo tatiyaṃ pārājikaṃ āpannā,",
  "tika-vin13t:2429_11": "bhikkhunidūsako,",
  "tika-vin13t:2429_12": "mudupiṭṭhikādayo cattāro ca paṭhamapārājikaṃ āpannā evāti kuto catuvīsatīti? Vuccate –",
  "tika-vin13t:2429_13": "mātughātakādayo hi cattāro idha anupasampannā eva adhippetā.",
  "tika-vin13t:2429_14": "Mudupiṭṭhikādayo cattāro kiñcāpi paṭhamapārājikena saṅgahitā,",
  "tika-vin13t:2429_15": "yasmā pana ekena pariyāyena methunadhammaṃ appaṭisevino honti,",
  "tika-vin13t:2429_16": "tasmā visuṃ vuttāti.",
  "tika-vin13t:2430_0": "Pārājikaniddesavaṇṇanā niṭṭhitā.",
  "tika-vin13t:2431_0": "2. Saṅghādisesaniddesavaṇṇanā",
  "tika-vin13t:2432_0": "19.",
  "tika-vin13t:2432_1": "Vuṭṭhānassa garukattā garukāti saṅghādisesā vuccanti.",
  "tika-vin13t:2432_2": "Navāti tesaṃ gaṇanaparicchedo.",
  "tika-vin13t:2432_3": "Nanu “navā”ti kasmā vuttaṃ,",
  "tika-vin13t:2432_4": "“terasā”ti vattabbanti?",
  "tika-vin13t:2432_5": "Nāyaṃ doso,",
  "tika-vin13t:2432_6": "cirenāpajjitabbe cattāro yāvatatiyake ṭhapetvā vītikkamakkhaṇeyeva āpajjitabbā paṭhamāpattikā vuccantīti.",
  "tika-vin13t:2432_7": "Idāni te dassetuṃ “mocetukāmatā”tiādi āraddhaṃ.",
  "tika-vin13t:2432_8": "Tattha sukkassāti āsayadhātunānattato nīlādivasena dasavidhe sukke yassa kassaci sukkassa.",
  "tika-vin13t:2432_9": "Mocetukāmatāti mocetukāmatāya, ya-",
  "tika-vin13t:2432_10": "kāro luttaniddiṭṭho.",
  "tika-vin13t:2432_11": "Iminā pana vacanena mocanassāda muccanassāda muttassādamethunassāda phassassāda kaṇḍuvanassāda dassanassāda",
  "tika-vin13t:2432_12": "nisajjanassāda vācassāda gehasitapema vanabhaṅgiya saṅkhātesu ekādasassādesu ekaṃyeva mocanassādaṃ dasseti.",
  "tika-vin13t:2433_0": "Tattha mocanāya assādo sukhavedanā mocanassādo.",
  "tika-vin13t:2433_1": "Muccane attano dhammatāya muccane assādo muccanassādo.",
  "tika-vin13t:2433_2": "Evaṃ sabbattha sattamītappurisena attho daṭṭhabbo.",
  "tika-vin13t:2433_3": "Imehi pana navahi padehi sampayuttaassādasīsena rāgo vutto.",
  "tika-vin13t:2433_4": "Gehanissitesu mātādīsu pemaṃ gehe sitaṃ pemanti gehasitapemaṃ,",
  "tika-vin13t:2433_5": "iminā sarūpeneva rāgo vutto.",
  "tika-vin13t:2433_6": "Santhavakaraṇatthāya itthiyā pesitapupphādi vanabhaṅgiyaṃ,",
  "tika-vin13t:2433_7": "iminā ca vatthuvasena rāgo vutto.",
  "tika-vin13t:2433_8": "Methunassādopi itthiyā gahaṇappayogena veditabbo.",
  "tika-vin13t:2433_9": "Sabbattheva ca pana cetanānimittupakkamamocane sati visaṅketābhāvo veditabbo.",
  "tika-vin13t:2433_10": "Upakkamma hatthādinā nimitte upakkamitvā.",
  "tika-vin13t:2433_11": "Aññatra supinantenāti supinoyeva supinanto “kammameva kammanto”tiādīsu viya anta-",
  "tika-vin13t:2433_12": "saddassa tabbhāvavuttittā.",
  "tika-vin13t:2433_13": "Taṃ supinantaṃ vinā vimocayaṃ sukkaṃ vimocento samaṇo yo koci bhikkhu garukaṃ garukāpattisaṅkhātaṃ saṅghādisesaṃ phuse phuseyya,",
  "tika-vin13t:2433_14": "āpajjeyyāti vuttaṃ hoti.",
  "tika-vin13t:2433_15": "Ettha ca ajjhattarūpabahiddhārūpaubhayarūpaākāsekaṭikampanasaṅkhātesu catūsu upāyesu sati rāgūpatthambhādīsu",
  "tika-vin13t:2433_16": "ca kālesu yena kenaci aṅgajāte kammaññataṃ patte “ārogyatthāyā”tiādīsu yena kenaci adhippāyena adhippāyavatthubhūtaṃ",
  "tika-vin13t:2433_17": "yaṃ kiñci sukkaṃ mocanassādacetanāya eva nimitte upakkamma mocento saṅghādisesaṃ āpajjatīti sabbathā",
  "tika-vin13t:2433_18": "adhippāyo daṭṭhabbo.",
  "tika-vin13t:2434_0": "Paṭhamo.",
  "tika-vin13t:2435_0": "20.",
  "tika-vin13t:2435_1": "Kāyasaṃsaggarāgavāti kāye saṃsaggo,",
  "tika-vin13t:2435_2": "tasmiṃ rāgo,",
  "tika-vin13t:2435_3": "so assa atthīti vantu,",
  "tika-vin13t:2435_4": "kāyasaṃsaggarāgasamaṅgīti attho.",
  "tika-vin13t:2435_5": "Samaṇo itthisaññīti sambandho.",
  "tika-vin13t:2435_6": "Upakkammāti kāyena vāyamitvā.",
  "tika-vin13t:2435_7": "Manussitthiṃ samphusantoti antamaso lomenapi parāmasanto garukaṃ phuseti yojanā.",
  "tika-vin13t:2435_8": "Manussabhūtā amatā itthī manussitthī.",
  "tika-vin13t:2435_9": "Tattha “kāyasaṃsaggarāgavā”ti iminā mātupemādiṃ,",
  "tika-vin13t:2435_10": "itthiyā gahitamokkhādhippāyañca paṭikkhipati.",
  "tika-vin13t:2435_11": "Itthiyā vematikassa,",
  "tika-vin13t:2435_12": "paṇḍakapurisatiracchānagatasaññissa ca thullaccayaṃ.",
  "tika-vin13t:2435_13": "Itthiyā pana kāyena kāyappaṭibaddhāmasane,",
  "tika-vin13t:2435_14": "kāyappaṭibaddhena kāyāmasane ca yakkhīpetīpaṇḍakānaṃ kāyena kāyāmasane ca purisatiracchānagatitthīnaṃ kāyena kāyāmasanepi dukkaṭaṃ,",
  "tika-vin13t:2435_15": "tathāyakkhīādīnaṃ kāyena kāyappaṭibaddhādīsu ca.",
  "tika-vin13t:2435_16": "Matitthiyā pana thullaccayaṃ.",
  "tika-vin13t:2435_17": "Itthiyā pana phusiyamāno sevanādhippāyopi sace kāyena na vāyamati, anāpatti.",
  "tika-vin13t:2436_0": "Dutiyo.",
  "tika-vin13t:2437_0": "21.",
  "tika-vin13t:2437_1": "Tathāti itthisaññī.",
  "tika-vin13t:2437_2": "Suṇantinti viññattipathe ṭhatvā attano vacanaṃ suṇantiñca.",
  "tika-vin13t:2437_3": "Viññuñcāti duṭṭhullāduṭṭhullasallakkhaṇasamatthañca manussitthiṃ.",
  "tika-vin13t:2437_4": "Maggaṃ vāti vaccamaggapassāvamaggānaṃ vasena maggaṃ vā methunaṃ vā ārabbhāti sambandho.",
  "tika-vin13t:2437_5": "Duṭṭhullavācārāgenāti duṭṭhā ca sā asaddhammappaṭisaṃyuttatāya thūlā ca lāmakajanasādhāraṇatāyāti duṭṭhullā.",
  "tika-vin13t:2437_6": "Sāva puna vācā duṭṭhullavācā.",
  "tika-vin13t:2437_7": "Tassaṃ assādasampayutto rāgoti samāso, tena.",
  "tika-vin13t:2437_8": "Obhāsitvāti vaṇṇāvaṇṇayācanādivasena asaddhammavacanaṃ vatvā.",
  "tika-vin13t:2437_9": "Asuṇantiyā pana dūtena vā paṇṇena vā ārocite anāpatti.",
  "tika-vin13t:2437_10": "Tattha dvinnaṃ maggānaṃ vasena vaṇṇāvaṇṇehi,",
  "tika-vin13t:2437_11": "methunayācanādīhi vā “sikharaṇīsi,",
  "tika-vin13t:2437_12": "sambhinnāsi,",
  "tika-vin13t:2437_13": "ubhatobyañjanakāsī”ti imesu tīsu aññatarena akkosavacanena vā obhāsantassa saṅghādiseso,",
  "tika-vin13t:2437_14": "adhakkhakaubbhajāṇumaṇḍalaṃ ādissa vaṇṇādibhaṇane thullaccayaṃ,",
  "tika-vin13t:2437_15": "tathā yakkhīpetīpaṇḍakānaṃ vaccamaggapassāvamagge ādissa vaṇṇādibhaṇane methunayācanādīsupi.",
  "tika-vin13t:2437_16": "Tesaṃ pana adhakkhakādike dukkaṭaṃ,",
  "tika-vin13t:2437_17": "tathā manussitthīnaṃ ubbhakkhake adhojāṇumaṇḍale kāyappaṭibaddhe ca.",
  "tika-vin13t:2438_0": "Tatiyo.",
  "tika-vin13t:2439_0": "22.",
  "tika-vin13t:2439_1": "Attakāmupaṭṭhānanti methunadhammasaṅkhātena kāmena upaṭṭhānaṃ kāmupaṭṭhānaṃ.",
  "tika-vin13t:2439_2": "Attano atthāya kāmupaṭṭhānaṃ attakāmupaṭṭhānaṃ.",
  "tika-vin13t:2439_3": "Atha vā kāmīyatīti kāmaṃ,",
  "tika-vin13t:2439_4": "attano kāmaṃ attakāmaṃ,",
  "tika-vin13t:2439_5": "sayaṃ methunarāgavasena patthitanti attho.",
  "tika-vin13t:2439_6": "Attakāmañca taṃ upaṭṭhānañcāti attakāmupaṭṭhānaṃ.",
  "tika-vin13t:2439_7": "Tassa vaṇṇo guṇo, taṃ.",
  "tika-vin13t:2439_8": "Vatvāti “yadidaṃ kāmupaṭṭhānaṃ nāma,",
  "tika-vin13t:2439_9": "etadaggaṃ upaṭṭhānāna”nti kāmupaṭṭhāne vaṇṇaṃ antamaso hatthamuddāyapi itthīti saññī pakāsetvāti attho.",
  "tika-vin13t:2439_10": "Vācāti vācāya yakāralopavasena.",
  "tika-vin13t:2439_11": "Methunayuttenāti methunayuttāya,",
  "tika-vin13t:2439_12": "liṅgavipallāsavasena tāya “arahasi tvaṃ mayhaṃ methunaṃ dhammaṃ dātu”ntiādikāya methunadhammappaṭisaṃyuttāya",
  "tika-vin13t:2439_13": "vācāya methunayācane methunarāginoti sambandho.",
  "tika-vin13t:2439_14": "Methunerāgo,",
  "tika-vin13t:2439_15": "so assa atthīti methunarāgī, tassa.",
  "tika-vin13t:2439_16": "Garu hotīti garukāpatti hotīti attho. Ma-",
  "tika-vin13t:2439_17": "kāro padasandhikaro.",
  "tika-vin13t:2439_18": "Ettha pana paṇḍake paṇḍakasaññino thullaccayaṃ,",
  "tika-vin13t:2439_19": "tasmiṃyeva itthisaññino dukkaṭaṃ.",
  "tika-vin13t:2440_0": "Catuttho.",
  "tika-vin13t:2441_0": "23.",
  "tika-vin13t:2441_1": "Itthiyā vā purisassa vā sandesaṃ paṭiggahetvāti sambandho.",
  "tika-vin13t:2441_2": "Itthiyā vāti “dasa itthiyo māturakkhitā piturakkhitā”tiādinā ca “dasa bhariyāyo dhanakkītā chandavāsinī”tiādinā",
  "tika-vin13t:2441_3": "ca vuttāya vīsatividhāya itthiyā vā purisassa vā taṃsambandhavasena tesaṃ mātādīnaṃ vā.",
  "tika-vin13t:2441_4": "Sandesanti itthiyā vā purisena vā ubhinnaṃ mātādīhi vā “ehi, bhante,",
  "tika-vin13t:2441_5": "itthannāmaṃ itthiṃ vā purisaṃ vā evaṃ bhaṇāhī”ti vuttaṃ jāyampatibhāvasannissitaṃ sandesavacanaṃ.",
  "tika-vin13t:2441_6": "Paṭiggahetvāti “sādhū”ti kāyena vā vācāya vā sampaṭicchitvā.",
  "tika-vin13t:2441_7": "Vīmaṃsitvāti yattha pesito,",
  "tika-vin13t:2441_8": "tesaṃ adhippāyaṃ upaparikkhitvā vā upaparikkhāpetvā vā.",
  "tika-vin13t:2441_9": "Haraṃ paccāti itthī vā puriso vā “sādhū”ti sampaṭicchatu vā, mā vā,",
  "tika-vin13t:2441_10": "yehi pesito,",
  "tika-vin13t:2441_11": "tesaṃ paccāharanto vā harāpento vā,",
  "tika-vin13t:2441_12": "jāyampatibhāvo hotu vā, mā vā,",
  "tika-vin13t:2441_13": "akāraṇametaṃ.",
  "tika-vin13t:2441_14": "Imāya tivaṅgasampattiyā saṅghādiseso ca,",
  "tika-vin13t:2441_15": "dvīhi aṅgehi paṇḍake ca aṅgattayenāpi thullaccayaṃ,",
  "tika-vin13t:2441_16": "ekena dukkaṭaṃ.",
  "tika-vin13t:2441_17": "Keci pana “haraṃ pacchā”ti vipāṭhaṃ parikappetvā “pacchā hara”nti yojenti,",
  "tika-vin13t:2441_18": "taṃ na sundaraṃ paccāti upasaggattā.",
  "tika-vin13t:2441_19": "Padassa upari atthe sajjento pakāsento gacchatīti hi upasaggo nāma,",
  "tika-vin13t:2441_20": "tasmā “pati ā”ti upasaggānaṃ “hara”ntimassa padassa upari bhavitabbanti.",
  "tika-vin13t:2442_0": "Pañcamo.",
  "tika-vin13t:2443_0": "24.",
  "tika-vin13t:2443_1": "Saṃyācitaparikkhāranti saṃ attanā yācito vāsiādiko parikkhāro yassā, taṃ.",
  "tika-vin13t:2443_2": "Adesitavatthukanti uttidutiyakammena adesitaṃ vatthu kuṭikaraṇappadeso yassāti viggaho, taṃ.",
  "tika-vin13t:2443_3": "Pamāṇātikkantanti idāni majjhimassa purisassa tisso vidatthiyo sugatavidatthi nāma,",
  "tika-vin13t:2443_4": "tāya “dīghaso dvādasa vidatthiyo sugatassa vidatthiyā tiriyaṃ sattantarā”ti evaṃ vuttappamāṇaṃ ekatobhāgenāpi",
  "tika-vin13t:2443_5": "atikkantā pamāṇātikkantāti taṃ tiriyaṃ catuhatthasaṅkhātaheṭṭhimappamāṇe sati dīghato vuttappamāṇato",
  "tika-vin13t:2443_6": "kesaggamattampi vaḍḍhetuṃ na vaṭṭati.",
  "tika-vin13t:2443_7": "Tato ūnake,",
  "tika-vin13t:2443_8": "dīghato ca vaḍḍhite ayaṃ kuṭisaṅkhaṃ na gacchatīti.",
  "tika-vin13t:2443_9": "“Mayhaṃ vāsāgāraṃ eta”nti evaṃ attā uddeso etissāti attuddesā.",
  "tika-vin13t:2443_10": "Kuṭinti ullittādikaṃ kuṭiṃ katvāti sambandho.",
  "tika-vin13t:2443_11": "Tattha ullittā nāma anto uddhaṃmukhaṃ littā.",
  "tika-vin13t:2443_12": "Avalittā nāma bahi adhomukhaṃ littā.",
  "tika-vin13t:2443_13": "Ubhayathā ullittāvalittā.",
  "tika-vin13t:2443_14": "Katvāti antobhūtakāritatthavasena kārāpetvā vā.",
  "tika-vin13t:2444_0": "Tatthāyaṃ vatthudesanakkamo –",
  "tika-vin13t:2444_1": "tena kuṭikārakena bhikkhunā kuṭivatthuṃ sodhetvā saṅghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ",
  "tika-vin13t:2444_2": "bhikkhūnaṃ pāde vanditvā ukkuṭikaṃ nisīditvā añjaliṃ paṇāmetvā padabhājane vuttanayena saṅghaṃ tikkhattuṃ",
  "tika-vin13t:2444_3": "yācitvā sabbe vā saṅghapariyāpannā,",
  "tika-vin13t:2444_4": "saṅghena vā sammatā dve tayo bhikkhū tattha netabbā.",
  "tika-vin13t:2444_5": "Tehi ca kipillikādīhi soḷasahi upaddavehi virahitattā anārambhaṃ anupaddavaṃ dvīhi catūhi vā balibaddehi",
  "tika-vin13t:2444_6": "yuttena sakaṭena ekacakkaṃ nibbodakapatanaṭṭhāne ekaṃ bahi katvā āviñchituṃ sakkuṇeyyatāya “saparikkamana”nti",
  "tika-vin13t:2444_7": "sallakkhetvā sacepi saṅghappahonakā honti, tattheva, no ce,",
  "tika-vin13t:2444_8": "saṅghamajjhaṃ gantvā tena bhikkhunā yācitehi padabhājane vuttāya ñattidutiyakammavācāya vatthu desetabbanti.",
  "tika-vin13t:2444_9": "Adesitavatthukaṃ pamāṇātikkantaṃ kuṭiṃ karissāmīti sabbappayoge dukkaṭaṃ,",
  "tika-vin13t:2444_10": "idāni dvīhi piṇḍehi niṭṭhānaṃ gamissatīti paṭhamapiṇḍadāne thullaccayaṃ,",
  "tika-vin13t:2444_11": "dutiyadānena lepe saṅghaṭite sace adesitavatthukā eva vā hoti,",
  "tika-vin13t:2444_12": "pamāṇātikkantā eva vā,",
  "tika-vin13t:2444_13": "eko saṅghādiseso,",
  "tika-vin13t:2444_14": "sārambhaaparikkamanatāya dve ca dukkaṭānīti sace ubhayavipannā,",
  "tika-vin13t:2444_15": "dve ca saṅghādisesā dve ca dukkaṭānīti sabbaṃ ñeyyaṃ.",
  "tika-vin13t:2445_0": "Chaṭṭho.",
  "tika-vin13t:2446_0": "25.",
  "tika-vin13t:2446_1": "Mahallakanti sassāmikabhāvena saṃyācitakuṭito mahantabhāvena,",
  "tika-vin13t:2446_2": "vatthuṃ desāpetvā pamāṇātikkamenāpi kātabbabhāvena ca mahantatāya mahattaṃ lāti ādadātīti mahallako.",
  "tika-vin13t:2446_3": "Mahattalaka iti ṭhite ttassa lopo lassa ca dvittaṃ, taṃ.",
  "tika-vin13t:2446_4": "Vasanaṃ attho payojanaṃ vasanattho, tāya.",
  "tika-vin13t:2446_5": "Ettha pana adesitavatthubhāve eko saṅghādiseso.",
  "tika-vin13t:2446_6": "Sesaṃ anantarasadisameva.",
  "tika-vin13t:2446_7": "Idha ca tattha ca leṇaguhātiṇakuṭipaṇṇacchadanagehesu aññataraṃ kārentassa ca kuṭimpi aññassa vāsatthāya",
  "tika-vin13t:2446_8": "vāsāgāraṃ vā ṭhapetvā uposathāgārādīsu aññataratthāya karontassa ca anāpatti.",
  "tika-vin13t:2447_0": "Sattamo.",
  "tika-vin13t:2448_0": "26.",
  "tika-vin13t:2448_1": "Amūlakena antimena vatthunāti sambandho.",
  "tika-vin13t:2448_2": "Amūlakenāti dassanasaṅkhātassa,",
  "tika-vin13t:2448_3": "savanasaṅkhātassa,",
  "tika-vin13t:2448_4": "diṭṭhasutamutavasena pavattaparisaṅkāsaṅkhātassa ca mūlassa abhāvena natthi mūlametassāti amūlakaṃ, tena.",
  "tika-vin13t:2448_5": "Taṃ pana so āpanno vā hotu, no vā,",
  "tika-vin13t:2448_6": "etaṃ idha appamāṇaṃ.",
  "tika-vin13t:2448_7": "Tattha bhikkhuñca mātugāmañca tathārūpe ṭhāne disvā parisaṅkati,",
  "tika-vin13t:2448_8": "ayaṃ diṭṭhaparisaṅkā.",
  "tika-vin13t:2448_9": "Andhakāre vā paṭicchanne vā bhikkhussa ca mātugāmassa ca vacanaṃ sutvā aññassa atthibhāvaṃ ajānanto parisaṅkati,",
  "tika-vin13t:2448_10": "ayaṃ sutaparisaṅkā.",
  "tika-vin13t:2448_11": "Dhuttānaṃ itthīhi saddhiṃ paccantavihāresu pupphagandhasurādīhi anubhavitvā gataṭṭhānaṃ disvā “kena nu",
  "tika-vin13t:2448_12": "kho idaṃ kata”nti vīmaṃsanto tattha kenaci bhikkhunā gandhādīhi pūjā katā hoti,",
  "tika-vin13t:2448_13": "bhesajjatthāya ariṭṭhaṃ vā pītaṃ,",
  "tika-vin13t:2448_14": "so tassa gandhaṃ ghāyitvā “ayaṃ so bhavissatī”ti parisaṅkati.",
  "tika-vin13t:2448_15": "Ayaṃ mutaparisaṅkā nāma.",
  "tika-vin13t:2448_16": "Antimena cāti tato paraṃ vajjābhāvena ante bhavattā antimeneva.",
  "tika-vin13t:2448_17": "Vatthunāti bhikkhuno anurūpesu ekūnavīsatiyā pārājikesu dhammesu aññatarena pārājikena dhammena. Ca-",
  "tika-vin13t:2448_18": "kāro panettha avadhāraṇe,",
  "tika-vin13t:2448_19": "tena saṅghādisesādiṃ nivatteti.",
  "tika-vin13t:2448_20": "Atha vā ca-",
  "tika-vin13t:2448_21": "kāro aṭṭhānappayutto.",
  "tika-vin13t:2449_0": "Codento vā codāpentovācāti yojetabbo.",
  "tika-vin13t:2449_1": "Cāvetunti brahmacariyā cāvanatthāya.",
  "tika-vin13t:2449_2": "Etena ekaṃ cāvanādhippāyaṃ gahetvā avasese akkosādhippāyavuṭṭhāpanādhippāyādike sattādhippāye paṭikkhipati.",
  "tika-vin13t:2449_3": "Suṇamānanti idaṃ “codento”tiādīnaṃ kammapadaṃ,",
  "tika-vin13t:2449_4": "iminā parammukhā codanaṃ paṭikkhipati.",
  "tika-vin13t:2449_5": "Parammukhā pana sattahi āpattikkhandhehi vadantassa dukkaṭaṃ.",
  "tika-vin13t:2449_6": "Codentoti “vatthusandassanā āpattisandassanā saṃvāsappaṭikkhepo sāmīcippaṭikkhepo”ti saṅkhepato vuttānaṃ catunnaṃ codanānaṃ vasena sayaṃ codento vā.",
  "tika-vin13t:2449_7": "Codāpento vāti parena yena kenaci codāpento vā.",
  "tika-vin13t:2449_8": "Tasmā yo bhikkhussa samīpe ṭhatvā “tvaṃ methunaṃ dhammaṃ sevi,",
  "tika-vin13t:2449_9": "assamaṇosī”tiādinā vatthusandassanavasena vā “tvaṃ methunadhammāpattiṃ āpannosī”tiādinā āpattisandassanavasena vā “assamaṇosi,",
  "tika-vin13t:2449_10": "natthi tayā saddhiṃ uposatho vā pavāraṇā vā saṅghakammaṃ vā,",
  "tika-vin13t:2449_11": "assamaṇosī”tiādinā saṃvāsappaṭikkhepavasena vā abhivādanādisaṃvāse paṭikkhitte assamaṇoti kasmāti puṭṭhassa",
  "tika-vin13t:2449_12": "“assamaṇosī”tiādivacanehi sāmīcippaṭikkhepavasena vā antamaso hatthamuddāya eva vāpi etamatthaṃ dīpayato",
  "tika-vin13t:2449_13": "“karotu me āyasmā okāsaṃ,",
  "tika-vin13t:2449_14": "ahaṃ taṃ vattukāmo”ti evaṃ okāse akārite vācāya saṅghādiseso ceva dukkaṭañca,",
  "tika-vin13t:2449_15": "okāsaṃ kāretvā codentassa pana saṅghādisesova daṭṭhabbo.",
  "tika-vin13t:2450_0": "Aṭṭhamo.",
  "tika-vin13t:2451_0": "27.",
  "tika-vin13t:2451_1": "Aññassāti khattiyādijātikassa parassa.",
  "tika-vin13t:2451_2": "Kiriyanti methunavītikkamasaṅkhātaṃ kiriyaṃ.",
  "tika-vin13t:2451_3": "Tenāti aññassa vītikkamasaṅkhātassa methunavītikkamasandassanena karaṇabhūtena.",
  "tika-vin13t:2451_4": "Lesenāti yassa jātiādayo tato aññampi vatthuṃ lissati uddiṭṭhe vitthāraṃ silissati vohāramattenevāti jātiādayova “lesā”ti vuccanti,",
  "tika-vin13t:2451_5": "tena jātilesanāmalesādinā lesena.",
  "tika-vin13t:2451_6": "Aññanti yo vītikkamanto diṭṭho,",
  "tika-vin13t:2451_7": "tato aparampi bhikkhuṃ cāvetuṃ antimena vatthunā codayanti sambandho. Kathaṃ?",
  "tika-vin13t:2451_8": "Koci khattiyajātiyo vītikkamanto diṭṭho,",
  "tika-vin13t:2451_9": "tato aññaṃ attano veriṃ khattiyajātikaṃ bhikkhuṃ passitvā taṃ khattiyaṃ jātilesaṃ gahetvā “khattiyo mayā diṭṭho vītikkamanto,",
  "tika-vin13t:2451_10": "tvaṃ khattiyo pārājikaṃ dhammaṃ āpannosī”ti codeti codāpeti vā.",
  "tika-vin13t:2451_11": "Evaṃ nāmalesādayopi veditabbā.",
  "tika-vin13t:2451_12": "Sesā vinicchayakathā aṭṭhame vuttasadisāyeva.",
  "tika-vin13t:2452_0": "Navamo.",
  "tika-vin13t:2453_0": "28.",
  "tika-vin13t:2453_1": "Ettāvatā “garukā navā”ti uddiṭṭhe vitthārato dassetvā idāni tesu āpannesu paṭipajjitabbākāraṃ dassetuṃ “chādeti jānamāpanna”ntiādi vuttaṃ.",
  "tika-vin13t:2453_2": "Tattha yo bhikkhu attanā āpannaṃ saṅghādisesāpattiṃ āpattivasena vā vatthuvasena vā jānaṃ jānanto yāvatā yattakāni ahāni chādeti paṭicchādeti,",
  "tika-vin13t:2453_3": "tāvatā tattakāni ahāni tassa parivāso hotīti evaṃ padasandhivasena attho veditabbo.",
  "tika-vin13t:2453_4": "Tattha paṭicchannaparivāso suddhantaparivāso samodhānaparivāsoti tividho parivāso.",
  "tika-vin13t:2453_5": "Tesaṃ pana atisaṅkhepanayena mukhamattepi dassite vitthāravinicchayapavesopāyasambhavo siyāti mukhamattaṃ dassayissāma.",
  "tika-vin13t:2454_0": "Tattha paṭicchannaparivāso nāma yathāpaṭicchannāya āpattiyā dātabbo,",
  "tika-vin13t:2454_1": "tasmā paṭicchannadivase ca āpattiyo ca sallakkhetvā sace ekāhappaṭicchannā hoti, “ahaṃ, bhante,",
  "tika-vin13t:2454_2": "sambahulā āpattiyo āpajjiṃ ekāhappaṭicchannāyo”tiādinā khandhake āgatanayena yācāpetvā “suṇātu me bhante saṅgho,",
  "tika-vin13t:2454_3": "ayaṃ itthannāmo bhikkhu sambahulā āpattiyo āpajji ekāhappaṭicchannāyo”tiādinā khandhake āgatanayeneva kammavācaṃ vatvā parivāso dātabbo.",
  "tika-vin13t:2454_4": "Ekaṃ āpajjitvā “sambahulā”ti vinayakammaṃ karontassāpi vuṭṭhātīti “sambahulā”ti vuttaṃ.",
  "tika-vin13t:2454_5": "Nānāvatthukāsupi eseva nayo.",
  "tika-vin13t:2454_6": "Atha dvīhādippaṭicchannā honti,",
  "tika-vin13t:2454_7": "pakkhaatirekapakkhamāsaatirekamāsasaṃvaccharaatirekasaṃvaccharappaṭicchannā vā,",
  "tika-vin13t:2454_8": "“dvīhappaṭicchannāyo vā”tiādinā vatvā yo yo āpanno hoti,",
  "tika-vin13t:2454_9": "tassa tassa nāmañca gahetvā yojanā kātabbā.",
  "tika-vin13t:2455_0": "Kammavācāpariyosāne ca sace appabhikkhuko āvāso hoti,",
  "tika-vin13t:2455_1": "sakkā ratticchedaṃ anāpajjantena vasituṃ,",
  "tika-vin13t:2455_2": "tattheva “parivāsaṃ samādiyāmi,",
  "tika-vin13t:2455_3": "vattaṃ samādiyāmī’ti vattaṃ samādāya tattheva saṅghassa “ahaṃ, bhante,",
  "tika-vin13t:2455_4": "sambahulā saṅghādisesā āpattiyo āpajjiṃ ekāhappaṭicchannāyo”tiādinā ārocetvā puna āgatāgatānaṃ bhikkhūnaṃ",
  "tika-vin13t:2455_5": "ārocentena pakatattena bhikkhunā saddhiṃ ekacchanne sahavāso,",
  "tika-vin13t:2455_6": "tena ca vināvāso,",
  "tika-vin13t:2455_7": "āgantukādīnaṃ upacāragatānaṃ anārocanāti etesu ekenāpi ratticchedañca vattabhedañca akatvā parivatthabbaṃ.",
  "tika-vin13t:2456_0": "Sace na sakkā hoti parivāsaṃ sodhetuṃ,",
  "tika-vin13t:2456_1": "nikkhittavattena vasitukāmo hoti,",
  "tika-vin13t:2456_2": "tattheva saṅghamajjhe vā ekassa puggalassa vā santike “parivāsaṃ nikkhipāmi,",
  "tika-vin13t:2456_3": "vattaṃ nikkhipāmī”ti parivāso nikkhipitabbo.",
  "tika-vin13t:2456_4": "Nikkhittakālato paṭṭhāya pakatattaṭṭhāne tiṭṭhati.",
  "tika-vin13t:2456_5": "Athānena paccūsasamaye ekena bhikkhunā saddhiṃ parikkhittassa vihārassa parikkhepato,",
  "tika-vin13t:2456_6": "aparikkhittassa parikkhepārahaṭṭhānato dve leḍḍupāte atikkamitvā mahāmaggato okkamma paṭicchannaṭṭhāne",
  "tika-vin13t:2456_7": "nisīditvā antoaruṇeyeva vattaṃ samādiyitvā ārocetabbaṃ.",
  "tika-vin13t:2456_8": "Sace bahi ṭhitānampi saddaṃ suṇāti,",
  "tika-vin13t:2456_9": "passati vā,",
  "tika-vin13t:2456_10": "dūraṃ gantvāpi ārocetabbaṃ,",
  "tika-vin13t:2456_11": "anārocente ratticchedo ceva vattabhedadukkaṭañca.",
  "tika-vin13t:2456_12": "Sace ajānantasseva upacārasīmaṃ pavisitvā gacchanti,",
  "tika-vin13t:2456_13": "ratticchedova hoti,",
  "tika-vin13t:2456_14": "na vattabhedo.",
  "tika-vin13t:2456_15": "Aruṇe uṭṭhite tassa santike vattaṃ nikkhipitvā vihāraṃ gantabbaṃ.",
  "tika-vin13t:2456_16": "Evaṃ yāva rattiyo pūrenti,",
  "tika-vin13t:2456_17": "tāva parivatthabbaṃ.",
  "tika-vin13t:2456_18": "Ayaṃ tāva paṭicchannaparivāso.",
  "tika-vin13t:2457_0": "Suddhanto duvidho cūḷasuddhanto mahāsuddhantoti.",
  "tika-vin13t:2457_1": "Tattha yo “upasampadato paṭṭhāya yattakaṃ nāma kālaṃ ahaṃ suddho”ti jānāti,",
  "tika-vin13t:2457_2": "tattakaṃ apanetvā tato avasese rattiparicchede ekato katvā dātabbaparivāso cūḷasuddhanto.",
  "tika-vin13t:2457_3": "Yo pana sabbaso rattipariyantaṃ na jānāti nassarati,",
  "tika-vin13t:2457_4": "tattha ca vematiko,",
  "tika-vin13t:2457_5": "tassa dātabbo mahāsuddhanto.",
  "tika-vin13t:2457_6": "Āpattipariyantaṃ jānātu vā, mā vā,",
  "tika-vin13t:2457_7": "akāraṇametaṃ.",
  "tika-vin13t:2458_0": "Samodhānaparivāso nāma tividho odhānasamodhāno agghasamodhāno missakasamodhānoti.",
  "tika-vin13t:2458_1": "Tattha yo niṭṭhitaparivāsopi vā niṭṭhitamānattopi vā anikkhittavatto aññaṃ āpattiṃ āpajjitvā purimāpattiyā samā vā ūnatarā vā rattiyo paṭicchādeti,",
  "tika-vin13t:2458_2": "tassa mūlāya paṭikassanena te parivutthadivase ca mānattaciṇṇadivase ca odhunitvā makkhetvā purimāya",
  "tika-vin13t:2458_3": "āpattiyā mūladivasaparicchede pacchā āpannaṃ āpattiṃ samodahitvā puna ādito paṭṭhāya dātabbaparivāso",
  "tika-vin13t:2458_4": "odhānasamodhāno nāma.",
  "tika-vin13t:2458_5": "Sace kassaci ekāpatti ekāhappaṭicchannā,",
  "tika-vin13t:2458_6": "dvīhappaṭicchannā,",
  "tika-vin13t:2458_7": "evaṃ yāva dasāhappaṭicchannā,",
  "tika-vin13t:2458_8": "tāsaṃ agghena samodhāya tāsaṃ dasāhappaṭicchannavasena avasesānaṃ ekāhappaṭicchannādīnampi dātabbaparivāso agghasamodhāno nāma.",
  "tika-vin13t:2458_9": "Yo pana nānāvatthukā āpattiyo ekato katvā dātabbaparivāso missakasamodhāno nāma.",
  "tika-vin13t:2458_10": "Dānavidhi pana sabbattha khandhake āgatanayeneva veditabbo.",
  "tika-vin13t:2459_0": "Evaṃ parivutthaparivāso bhikkhu mānattaṃ bhikkhūnaṃ mānanabhāvaṃ cha rattiyo akhaṇḍaṃ katvā careyya kareyya,",
  "tika-vin13t:2459_1": "sampādeyyāti vuttaṃ hoti.",
  "tika-vin13t:2459_2": "Tattha saṅghena gaṇena puggalena kataṃ tena bhikkhunā saṅghamajjhe vattaṃ samādāpetvā “ahaṃ, bhante,",
  "tika-vin13t:2459_3": "sambahulā āpattiyo āpajji”ntiādinā khandhake vuttanayena yācāpetvā tattheva vuttanayena mānattadānādayopi veditabbā.",
  "tika-vin13t:2459_4": "Imināpi vattaṃ nikkhipitukāmena ce vattaṃ nikkhipitvā catūhi pañcahi saddhiṃ parivāse vuttappakāraṃ padesaṃ",
  "tika-vin13t:2459_5": "gantvā purimanayeneva heṭṭhā vuttaṃ sahavāsādiṃ antamaso catūhi ūnattā ūne gaṇe caraṇadosañca vajjetvā",
  "tika-vin13t:2459_6": "paṭipajjitabbaṃ.",
  "tika-vin13t:2459_7": "Appaṭicchannāpattikassa pana parivāsaṃ adatvā mānattameva dātabbaṃ.",
  "tika-vin13t:2459_8": "Evaṃ ciṇṇaṃ kataṃ pariniṭṭhāpitaṃ mānattaṃ yena,",
  "tika-vin13t:2459_9": "taṃ bhikkhuṃ.",
  "tika-vin13t:2459_10": "Vīsati saṅgho gaṇo assāti vīsatīgaṇo dīghaṃ katvā,",
  "tika-vin13t:2459_11": "so saṅgho abbheyya sampaṭiccheyya,",
  "tika-vin13t:2459_12": "abbhānakammavasena osāreyyāti vuttaṃ hoti,",
  "tika-vin13t:2459_13": "avheyyāti vā attho.",
  "tika-vin13t:2459_14": "Etthāpi samādānaārocanayācanāni,",
  "tika-vin13t:2459_15": "kammavācā ca khandhake vuttanayena veditabbā.",
  "tika-vin13t:2460_0": "29.",
  "tika-vin13t:2460_1": "Evaṃ tesu paṭipajjitabbākāraṃ dassetvā idāni chādanassa aṅgāni dassetuṃ “āpattī”tiādimāha.",
  "tika-vin13t:2460_2": "Tattha na ukkhitto anukkhitto,",
  "tika-vin13t:2460_3": "natthi antarāyo assāti anantarāyo.",
  "tika-vin13t:2460_4": "Sakatthe ttapaccayavasena vā,",
  "tika-vin13t:2460_5": "pahuno bhāvo pahuttaṃ,",
  "tika-vin13t:2460_6": "taṃ assatthīti saddhādivasena vā pahutto.",
  "tika-vin13t:2460_7": "Anukkhitto ca anantarāyo ca pahutto cāti dvando,",
  "tika-vin13t:2460_8": "tesaṃ bhāvo anukkhittādiguṇo anukkhitta…pe…",
  "tika-vin13t:2460_9": "pahuttatā.",
  "tika-vin13t:2460_10": "Āpatti ca anukkhitta…pe…",
  "tika-vin13t:2460_11": "pahuttatā ca āpatti…pe…",
  "tika-vin13t:2460_12": "pahuttatāyo. Ma-",
  "tika-vin13t:2460_13": "kāro padasandhijo.",
  "tika-vin13t:2460_14": "Tathā tena pakārena āpattiādīsu catūsu āpattādipakārena saññī tathasaññī rassavasena.",
  "tika-vin13t:2460_15": "Tassa bhāvo tathasaññitā,",
  "tika-vin13t:2460_16": "yathāvuttaāpattādisaññitāti vuttaṃ hoti. Ca-",
  "tika-vin13t:2460_17": "kāro vuttasamuccayattho.",
  "tika-vin13t:2460_18": "Kamanaṃ patthanaṃ kāmo,",
  "tika-vin13t:2460_19": "chādetuṃ kāmo chādetukāmo.",
  "tika-vin13t:2460_20": "Iti yathāvuttā nava,",
  "tika-vin13t:2460_21": "atha chādanā cāti evaṃ dasa ca tāni aṅgāni cāti, tehi.",
  "tika-vin13t:2460_22": "Aruṇuggamamhi aruṇasaṅkhātassa paṭhamabālasūriyaraṃsino uggamane sati channā hoti,",
  "tika-vin13t:2460_23": "āpattīti seso.",
  "tika-vin13t:2461_0": "Tatthāyamadhippāyo –",
  "tika-vin13t:2461_1": "yo bhikkhu rājacoraaggiudakamanussaamanussavāḷasarīsapajīvitabrahmacariyantarāyānaṃ dasannamekassāpi",
  "tika-vin13t:2461_2": "natthitāya anantarāyiko samāno anantarāyikasaññī hutvā bhikkhuno santikaṃ gantuñceva ārocetuñca sakkuṇeyyatāya",
  "tika-vin13t:2461_3": "pahu samāno pahusaññī hutvā tividhaukkhepanīyakammākaraṇena anukkhitto samāno anukkhittasaññī hutvā garukāpattīti",
  "tika-vin13t:2461_4": "saññī garukaṃyeva āpattiṃ chādetukāmo hutvā chādeti,",
  "tika-vin13t:2461_5": "tassāyaṃ āpatti ca channā hotīti.",
  "tika-vin13t:2461_6": "Sace panettha anāpattisaññī vā hoti aññāpattikkhandhasaññī vā vematiko vā,",
  "tika-vin13t:2461_7": "acchannā honti.",
  "tika-vin13t:2461_8": "Ārocentena pana “mama ekāpattiṃ āpannabhāvaṃ jānāhī”tiādinā nayena ārocetabbaṃ.",
  "tika-vin13t:2461_9": "Sace pana vatthusabhāgāpattikassa āroceti,",
  "tika-vin13t:2461_10": "tāva tappaccayā dukkaṭaṃ āpajjati.",
  "tika-vin13t:2462_0": "Saṅghādisesaniddesavaṇṇanā niṭṭhitā.",
  "tika-vin13t:2463_0": "3. Cīvaraniddesavaṇṇanā",
  "tika-vin13t:2464_0": "30.",
  "tika-vin13t:2464_1": "“Khomañca koseyyañcā”tiādinā napuṃsakaviggahena dvande kate khoma…pe… bhaṅgāni.",
  "tika-vin13t:2464_2": "Tattha khomanti gacchajāti.",
  "tika-vin13t:2464_3": "Upacārato pana khomena khomasuttena vāyitanti taddhitena upacārena vā khomaṃ khomapaṭacīvaraṃ,",
  "tika-vin13t:2464_4": "tathā avasesāni.",
  "tika-vin13t:2464_5": "Sāṇaṃ sāṇavākasuttehi vāyitaṃ cīvaraṃ.",
  "tika-vin13t:2464_6": "Bhaṅgaṃ khomasuttādīni sabbāni ekaccāni vā vomissetvā vāyitacīvaraṃ.",
  "tika-vin13t:2464_7": "Vākamayameva vāti keci.",
  "tika-vin13t:2464_8": "Kambalanti manussalomaṃ vāḷalomañca ṭhapetvā sesalomehi vāyitaṃ.",
  "tika-vin13t:2464_9": "Etānīti khomādīni yathāvuttāni.",
  "tika-vin13t:2464_10": "Saha anulomehīti sānulomāni.",
  "tika-vin13t:2464_11": "Jātito kappiyāni cha cīvarāni bhavanti.",
  "tika-vin13t:2465_0": "31.",
  "tika-vin13t:2465_1": "Idāni “dukūla”ntiādinā tesaṃ anulomāni dasseti.",
  "tika-vin13t:2465_2": "Tattha dukūlanti dukūlasaṅkhātena kenaci vākavisesena vāyitaṃ cīvaraṃ.",
  "tika-vin13t:2465_3": "Cevāti samuccaye,",
  "tika-vin13t:2465_4": "so upari ākaḍḍhitabbo.",
  "tika-vin13t:2465_5": "Paṭṭuṇṇanti paṭṭuṇṇesu jātaṃ paṭṭuṇṇaṃ.",
  "tika-vin13t:2465_6": "Desavācino bahuvacanantāti bahuvacanena viggaho.",
  "tika-vin13t:2465_7": "Tathā somārā ca cīnā ca,",
  "tika-vin13t:2465_8": "tesu jātaṃ somāracīnajaṃ.",
  "tika-vin13t:2465_9": "Imāni tīṇi pāṇakehi katasuttamayāni.",
  "tika-vin13t:2465_10": "Ehibhikkhūnaṃ puññiddhiyā jātaṃ iddhijaṃ,",
  "tika-vin13t:2465_11": "taṃ pana khomādīnaṃ aññataraṃ.",
  "tika-vin13t:2465_12": "Devadinnanti devehi dinnaṃ kapparukkhe nibbattaṃ cīvaraṃ.",
  "tika-vin13t:2465_13": "Tadetaṃ dukūlādi tassa tassa yathāvuttassa khomādino anulomikaṃ hoti.",
  "tika-vin13t:2465_14": "Tattha lomāni anugataṃ anulomaṃ,",
  "tika-vin13t:2465_15": "yathā sesalomāni anugataṃ lomaṃ tadanukūlattā “anuloma”nti vuccati,",
  "tika-vin13t:2465_16": "tathā taṃjātiyakaṃ yesaṃ kesañci anukūlaṃ sabbampi ruḷhīvasena “anuloma”nti vuccati.",
  "tika-vin13t:2465_17": "Tameva anulomikaṃ,",
  "tika-vin13t:2465_18": "anukūlanti attho. Kathaṃ?",
  "tika-vin13t:2465_19": "Dukūlaṃ sāṇassa anulomaṃ,",
  "tika-vin13t:2465_20": "paṭṭuṇṇādīni tīṇi koseyyassa anulomāni,",
  "tika-vin13t:2465_21": "iddhijaṃ devadinnañca khomādīnamanulomanti.",
  "tika-vin13t:2466_0": "32- 3.",
  "tika-vin13t:2466_1": "Evaṃ sānulomāni cīvarāni dassetvā idāni adhiṭṭhānādikaṃ dassetuṃ “ticīvara”ntiādimāha.",
  "tika-vin13t:2466_2": "Tattha avuttepi avassaṃ vattabbatāya sabbattha ca-",
  "tika-vin13t:2466_3": "saddo ajjhāharitabbo,",
  "tika-vin13t:2466_4": "ticīvarañca…pe…",
  "tika-vin13t:2466_5": "kaṇḍucchādiñca adhiṭṭheyya na vikappeyyāti sambandho.",
  "tika-vin13t:2466_6": "Tattha tiṇṇaṃ cīvarānaṃ samāhāro ticīvaraṃ.",
  "tika-vin13t:2466_7": "Parikkhārañca taṃ coḷañcāti parikkhāracoḷaṃ.",
  "tika-vin13t:2466_8": "Vassassa yoggā vassikā,",
  "tika-vin13t:2466_9": "sāva sāṭikā vassikasāṭikā.",
  "tika-vin13t:2466_10": "Puñchati anenāti puñchanaṃ,",
  "tika-vin13t:2466_11": "mukhassa puñchanaṃ mukhapuñchanaṃ.",
  "tika-vin13t:2466_12": "Nisīdanti etthāti nisīdanaṃ,",
  "tika-vin13t:2466_13": "mukhapuñchanañca nisīdanañca mukhapuñchananisīdanaṃ.",
  "tika-vin13t:2466_14": "Sayanasukhādiṃ paṭicca attharīyatīti paccattharaṇaṃ,",
  "tika-vin13t:2466_15": "tadeva paccattharaṇakaṃ.",
  "tika-vin13t:2466_16": "Kaṇḍuṃ chādetīti kaṇḍucchādi.",
  "tika-vin13t:2466_17": "Adhiṭṭhaheti “imaṃ saṅghāṭiṃ adhiṭṭhāmī”tiādinā navannaṃ nāmaṃ gahetvā adhiṭṭheyya.",
  "tika-vin13t:2466_18": "Na vikappeyyāti tassa tassa nāmaṃ gahetvā na vikappeyya,",
  "tika-vin13t:2466_19": "tassa tassa pana nāmaṃ aggahetvā “imaṃ cīvaraṃ tuyhaṃ vikappemī”ti vikappeyyāti adhippāyo.",
  "tika-vin13t:2466_20": "Etthāti imesu navasu cīvaresu.",
  "tika-vin13t:2466_21": "Ticīvaranti ticīvaranāmena adhiṭṭhitaṃ.",
  "tika-vin13t:2466_22": "Tathā hi adhiṭṭhānato pubbe visuṃ ticīvaraṃ nāma natthi saṅghāṭiādippahonakassa paccattharaṇādivasenāpi adhiṭṭhātuṃ anuññātattā.",
  "tika-vin13t:2466_23": "Taṃ vinā ekāhaṃ ekadivasampi.",
  "tika-vin13t:2466_24": "Na vaseyyāti aladdhasammutiko bhikkhu avippavāsasīmato aññattha vāsaṃ na kareyyāti attho.",
  "tika-vin13t:2466_25": "Evaṃ sati ticīvarañca nissajjitabbaṃ hoti,",
  "tika-vin13t:2466_26": "pācittiyañca āpattiṃ āpajjatīti dīpeti.",
  "tika-vin13t:2466_27": "Nisīdanaṃ vinā cātumāsaṃ na vaseyyāti sambandho.",
  "tika-vin13t:2466_28": "Catunnaṃ māsānaṃ samāhāro catumāsaṃ,",
  "tika-vin13t:2466_29": "tameva cātumāsaṃ.",
  "tika-vin13t:2466_30": "Taṃ accantasaṃyogavasena.",
  "tika-vin13t:2467_0": "34.",
  "tika-vin13t:2467_1": "Idāni “ima”ntiādinā “adhiṭṭheyyā”ti vuttamadhiṭṭhānaṃ dasseti.",
  "tika-vin13t:2467_2": "Saṅghāṭiṃ “imaṃ saṅghāṭiṃ adhiṭṭhāmī”ti adhiṭṭhaheti sambandho.",
  "tika-vin13t:2467_3": "Tattha adhiṭṭhaheti hatthapāse ṭhitaṃ evaṃ adhiṭṭheyya.",
  "tika-vin13t:2467_4": "Ahatthapāsanti hatthassa pāso samīpo hatthapāso,",
  "tika-vin13t:2467_5": "aḍḍhateyyahatthabbhantaro.",
  "tika-vin13t:2467_6": "Dvādasahatthabbhantarotipi vadanti.",
  "tika-vin13t:2467_7": "Natthi hatthapāso etissāti ahatthapāsā,",
  "tika-vin13t:2467_8": "taṃ etanti adhiṭṭhaheti sambandho.",
  "tika-vin13t:2467_9": "Kiṃ vuttaṃ hoti?",
  "tika-vin13t:2467_10": "Antogabbhe vā uparipāsāde vā tadaheva gantvā nivattanayogge padese vā ṭhitaṃ cīvaraṃ sallakkhetvā “etaṃ",
  "tika-vin13t:2467_11": "saṅghāṭiṃ adhiṭṭhāmī”ti adhiṭṭheyyāti vuttaṃ hoti.",
  "tika-vin13t:2467_12": "Tato dūre ṭhitampi adhiṭṭhātabbantipi vadanti.",
  "tika-vin13t:2467_13": "Sesesupīti uttarāsaṅgādikaṇḍuppaṭicchādipariyantesupi avasesacīvaresu.",
  "tika-vin13t:2467_14": "Ayaṃ nayoti ayameva nayo.",
  "tika-vin13t:2467_15": "Yathā saṅghāṭiyā,",
  "tika-vin13t:2467_16": "evaṃ “imaṃ uttarāsaṅgaṃ adhiṭṭhāmī”tiādi vuttanayovāti vuttaṃ hoti.",
  "tika-vin13t:2467_17": "Adhiṭṭhahantena pana hatthena gahetvā kāyavikāraṃ karontena “imaṃ saṅghāṭiṃ adhiṭṭhāmī”ti cittena ābhogaṃ katvā kāyena vā adhiṭṭhātabbaṃ,",
  "tika-vin13t:2467_18": "vacībhedamattaṃ katvā vācāya vā.",
  "tika-vin13t:2467_19": "Parikkhāracoḷaṃ nāma pāṭekkaṃ nidhānamukhanti ticīvaraṃ parikkhāracoḷampi adhiṭṭhātuṃ vaṭṭatīti.",
  "tika-vin13t:2468_0": "35.",
  "tika-vin13t:2468_1": "Idāni evaṃ adhiṭṭhahato aññaṃ laddhā adhiṭṭhātukāmena paccuddharitvā adhiṭṭhātabbanti dassetuṃ “adhiṭṭhahanto”tiādimāha.",
  "tika-vin13t:2468_2": "Tattha saṅghāṭi pabhuti ādi yassa taṃ saṅghāṭippabhuti.",
  "tika-vin13t:2468_3": "Etaṃ “adhiṭṭhahanto”ti etthāpi “adhiṭṭheyyā”ti etthāpi kammapadaṃ,",
  "tika-vin13t:2468_4": "“pubbacīvara”nti ettha pana visesanaṃ hutvā tiṭṭhati.",
  "tika-vin13t:2468_5": "Paccuddharitvāti pariccajitvā.",
  "tika-vin13t:2468_6": "Parikkhāracoḷanāmena adhiṭṭhahitvā ṭhapitavatthehi saṅghāṭiādīni karoti,",
  "tika-vin13t:2468_7": "niṭṭhite rajane ca kappe ca imaṃ parikkhāracoḷaṃ paccuddharitvā puna adhiṭṭhātabbāni.",
  "tika-vin13t:2468_8": "Pattādhiṭṭhahaneti pattassa adhiṭṭhāne.",
  "tika-vin13t:2468_9": "Tathāti ca yathā cīvare,",
  "tika-vin13t:2468_10": "tathā pattepi adhiṭṭhānādikaṃ sabbanti attho.",
  "tika-vin13t:2468_11": "Ettha pana “imaṃ pattaṃ,",
  "tika-vin13t:2468_12": "etaṃ patta”nti vā viseso.",
  "tika-vin13t:2469_0": "36.",
  "tika-vin13t:2469_1": "Idāni paccuddhāravidhiṃ dassetuṃ “eta”ntiādimāha.",
  "tika-vin13t:2469_2": "Tattha imaṃ va iti vā-",
  "tika-vin13t:2469_3": "saddo rassaṃ katvā niddiṭṭho, so iti-",
  "tika-vin13t:2469_4": "saddato paraṃ yojetabbo,",
  "tika-vin13t:2469_5": "tasmā “etaṃ saṅghāṭiṃ paccuddharāmī”ti vā “imaṃ saṅghāṭiṃ paccuddharāmī”ti vā saṃseti sambandho veditabbo.",
  "tika-vin13t:2469_6": "Saṃseti vadeyya.",
  "tika-vin13t:2469_7": "Evanti yathā nāmena saṅghāṭi paccuddharitabbā,",
  "tika-vin13t:2469_8": "tathā uttarāsaṅgādīnīti attho.",
  "tika-vin13t:2469_9": "Vidūti paccuddharetimassa kattupadaṃ,",
  "tika-vin13t:2469_10": "paññavāti attho.",
  "tika-vin13t:2469_11": "Sabbatthāpi dūrāsannatādī vuttanayena veditabbā.",
  "tika-vin13t:2470_0": "37- 8.",
  "tika-vin13t:2470_1": "Idāni saṅghāṭiādīnaṃ channaṃ pamāṇaparicchedaṃ dasseti “saṅghāṭī”tiādinā.",
  "tika-vin13t:2470_2": "Pacchimo anto pacchimanto, tena,",
  "tika-vin13t:2470_3": "pacchimakoṭiyāti attho.",
  "tika-vin13t:2470_4": "Dīghasoti dīghato.",
  "tika-vin13t:2470_5": "Muṭṭhiyā sahitaṃ pañcakaṃ yassā sā muṭṭhipañcakā,",
  "tika-vin13t:2470_6": "liṅgavipallāsavasena pana muṭṭhipañcako. Muṭṭhi-",
  "tika-vin13t:2470_7": "saddenettha upacāravasena katamuṭṭhiko hatthova vutto.",
  "tika-vin13t:2470_8": "Sugatassa cīvarato ūnāti samāso.",
  "tika-vin13t:2470_9": "Apīti vuttasamuccaye,",
  "tika-vin13t:2470_10": "tena yathāvuttapacchimappamāṇā ca ayañca uttamappamāṇāti attho.",
  "tika-vin13t:2470_11": "“Pacchimantenā”ti idaṃ muṭṭhittikañca tiriyanti etthāpi anuvattetvā attho veditabbo. Ca-",
  "tika-vin13t:2470_12": "saddo “uttamantena sugatacīvarūnāpi vaṭṭatī”ti idaṃ samuccinoti.",
  "tika-vin13t:2470_13": "Tattha idāni majjhimassa purisassa tisso vidatthiyo ekā sugatavidatthi,",
  "tika-vin13t:2470_14": "tāya vidatthiyā nava vidatthiyo dīghato sugatacīvarappamāṇaṃ,",
  "tika-vin13t:2470_15": "tiriyaṃ cha vidatthiyo,",
  "tika-vin13t:2470_16": "taṃ pana vaḍḍhakihatthena dīghato terasa hatthā ekā ca vidatthi,",
  "tika-vin13t:2470_17": "tiriyato nava hatthā honti.",
  "tika-vin13t:2470_18": "Taṃvasena ubhayattha ūnatā viññātabbā.",
  "tika-vin13t:2471_0": "Uttarāsaṅgopi tattakovāti dassetuṃ “tathā ekaṃsikassapī”ti āha.",
  "tika-vin13t:2471_1": "Eko aṃso ekaṃso,",
  "tika-vin13t:2471_2": "tattha kātabbanti taddhite ekaṃsikaṃ.",
  "tika-vin13t:2471_3": "“Antaravāsako”ccādinā nivāsanaṃ dasseti.",
  "tika-vin13t:2471_4": "Tattha antaraṃ majjhapadeso,",
  "tika-vin13t:2471_5": "antare majjhe kaṭippadese vāso vatthaṃ antaravāso,",
  "tika-vin13t:2471_6": "soyeva antaravāsako.",
  "tika-vin13t:2471_7": "Cāpīti samudāyo,",
  "tika-vin13t:2471_8": "eko vā samuccayo.",
  "tika-vin13t:2471_9": "Aḍḍhena tatiyo bhāgo aḍḍhateyyo.",
  "tika-vin13t:2471_10": "Ettha dvinnaṃ hatthakoṭṭhāsānaṃ sampuṇṇānaṃ tatiyakoṭṭhāsasaṃsijjhane karaṇabhūtā aḍḍha-",
  "tika-vin13t:2471_11": "saddaniddiṭṭhā yā vidatthi,",
  "tika-vin13t:2471_12": "sāva tatiyoti niddiṭṭhoti upaḍḍhahatthasaṅkhāto tatiyo bhāgo aḍḍhateyyo.",
  "tika-vin13t:2471_13": "So ca nānantarena dvihatthatatiyatā labbhatīti dve hatthā,",
  "tika-vin13t:2471_14": "ekā ca vidatthi aḍḍhateyyo.",
  "tika-vin13t:2471_15": "Taṃsanniyogena panettha antaravāsakova aḍḍhateyyoti veditabbo.",
  "tika-vin13t:2471_16": "Dve hatthā yassāti bāhiratthasamāso.",
  "tika-vin13t:2471_17": "Pārupanenāpi sakkā nābhiṃ paṭicchādetunti “dvihattho”ti vuttaṃ. Vā-",
  "tika-vin13t:2471_18": "saddo aḍḍhateyyaṃ vikappeti.",
  "tika-vin13t:2471_19": "Tiriyassa antoti chaṭṭhītappuriso,",
  "tika-vin13t:2471_20": "tiriyameva antoti vā kammadhārayo “gāmanto”tiādīsu viya.",
  "tika-vin13t:2472_0": "39.",
  "tika-vin13t:2472_1": "“Nisīdanassā”tiādinā nisīdanacīvaraṃ dasseti.",
  "tika-vin13t:2472_2": "Ettha nisīdanaṃ nāma same bhūmibhāge eḷakalomāni uparūpari santharitvā kañjikādīhi siñcitvā kato dvīsu",
  "tika-vin13t:2472_3": "ṭhānesu phālitattā tīhi dasāhi yutto parikkhāraviseso.",
  "tika-vin13t:2472_4": "Vidatthī dveti dve vidatthī.",
  "tika-vin13t:2472_5": "Visālato puthulato.",
  "tika-vin13t:2473_0": "40.",
  "tika-vin13t:2473_1": "“Kaṇḍuppaṭicchādī”tiādinā kaṇḍuppaṭicchādiṃ dasseti.",
  "tika-vin13t:2473_2": "Tattha kaṇḍūti hi na atthato nānaṃ,",
  "tika-vin13t:2473_3": "taggahaṇena panettha piḷakassāvathullakacchābādhaṃ gayhati.",
  "tika-vin13t:2473_4": "Kaṇḍuṃ yathāvuttaṃ piḷakādiṃ paṭicchādetīti kaṇḍuppaṭicchādi.",
  "tika-vin13t:2473_5": "Paṭicchadanaṃ vā paṭicchādo,",
  "tika-vin13t:2473_6": "yathāvuttakaṇḍuyā paṭicchādo kaṇḍuppaṭicchādo,",
  "tika-vin13t:2473_7": "so assa atthīti kaṇḍuppaṭicchādī, tassa.",
  "tika-vin13t:2473_8": "Tiriyanti tiriyato.",
  "tika-vin13t:2474_0": "41. “Vassikā”tiādinā vassikasāṭikaṃ dasseti, taṃ suviññeyyaṃ.",
  "tika-vin13t:2475_0": "42.",
  "tika-vin13t:2475_1": "Evaṃ pamāṇavantānaṃ pamāṇaṃ dassetvā vuttappamāṇātikkame dosaṃ,",
  "tika-vin13t:2475_2": "kesañci pamāṇābhāvagaṇanābhāvañca dassetuṃ “etthā”tiādimāha.",
  "tika-vin13t:2475_3": "Tattha etthāti vuttappamāṇavantesu cīvaresu.",
  "tika-vin13t:2475_4": "Taduttari tato vuttappamāṇato uttari nipātena uttari-",
  "tika-vin13t:2475_5": "saddena tappuriso.",
  "tika-vin13t:2475_6": "Karontassa sampādentassa.",
  "tika-vin13t:2475_7": "Chedanapācittīti chedanena sahitā pācitti,",
  "tika-vin13t:2475_8": "atirekaṃ chinditvā pācittiyaṃ desetabbanti vuttaṃ hoti.",
  "tika-vin13t:2475_9": "Vuttappamāṇato pana atirekañca ūnakañca “parikkhāracoḷa”nti adhiṭṭhātabbaṃ.",
  "tika-vin13t:2475_10": "Yena mukhaṃ puñchanti,",
  "tika-vin13t:2475_11": "taṃ mukhasambandhīti mukhassa coḷanti samāse dvando.",
  "tika-vin13t:2475_12": "Ākaṅkhitaṃ icchitaṃ pamāṇanti kammadhārayo.",
  "tika-vin13t:2475_13": "Tametesamatthīti ākaṅkhitappamāṇikā.",
  "tika-vin13t:2475_14": "Ettha ca ticīvarādīsu avuttepi gaṇanavibhāge paccattharaṇamukhapuñchanaparikkhāracoḷe ṭhapetvā ādito paṭṭhāya chakkamekekameva vaṭṭati.",
  "tika-vin13t:2475_15": "Mukhapuñchanacoḷāni paccattharaṇāni ca bahūnipīti viññātabbaṃ.",
  "tika-vin13t:2476_0": "43.",
  "tika-vin13t:2476_1": "Gaṇanāti ettha napuṃsakassa itthivacanena yogābhāvā “na dīpitā”ti liṅgaṃ vipariṇāmetvā sambandhitabbaṃ,",
  "tika-vin13t:2476_2": "aṭṭhakathāyaṃ na pakāsitāti attho.",
  "tika-vin13t:2476_3": "Tiṇṇaṃ panetesaṃ ukkaṭṭhaparicchedavaseneva vuttaṃ,",
  "tika-vin13t:2476_4": "vikappanūpagapacchimena pacchimappamāṇaṃ atthiyeva.",
  "tika-vin13t:2476_5": "Idāni yasmā tattha taṃ sabbaṃ na dīpitaṃ,",
  "tika-vin13t:2476_6": "tasmā vikappanūpagathavikādi sabbaṃ ekaṃ “parikkhāracoḷa”nti,",
  "tika-vin13t:2476_7": "bahūni ekato katvā “parikkhāracoḷānī”tipi vatvā adhiṭṭhātabbanti dassento “tathā”tiādimāha.",
  "tika-vin13t:2476_8": "Iminā parikkhāracoḷaṃ nāma pāṭekkaṃ nidhānamukhanti dasseti.",
  "tika-vin13t:2476_9": "Thavikādiṃ thavikā ādi yassa parissāvanādinoti samāso.",
  "tika-vin13t:2476_10": "Vikappassa upagaṃ vikappiyaṃ,",
  "tika-vin13t:2476_11": "tañca upari vakkhati.",
  "tika-vin13t:2477_0": "44.",
  "tika-vin13t:2477_1": "Idāni tiṇṇaṃ cīvarānaṃ paṭibhāgaṃ dassetuṃ “ahatā”tiādi āraddhaṃ.",
  "tika-vin13t:2477_2": "Tattha ahatena navena adhotena kappaṃ sadisaṃ ahatakappaṃ,",
  "tika-vin13t:2477_3": "ekavāradhotaṃ.",
  "tika-vin13t:2477_4": "Ahatañca ahatakappañca ahatāhatakappāni, vatthāni, tesaṃ.",
  "tika-vin13t:2477_5": "Dve guṇā paṭalāni yassa sāti duguṇā.",
  "tika-vin13t:2477_6": "“Guṇo paṭalarāsīsū”ti hi abhidhānappadīpikā.",
  "tika-vin13t:2477_7": "Duguṇā dupaṭṭā,",
  "tika-vin13t:2477_8": "uttarasmiṃ dehabhāge āsañjīyatīti ukkarāsaṅgo.",
  "tika-vin13t:2477_9": "Ekaccaṃ ekapaṭṭaṃ assa atthīti ekaccī,",
  "tika-vin13t:2477_10": "ekapaṭṭoti attho.",
  "tika-vin13t:2477_11": "Nipāto vā ekaccīti.",
  "tika-vin13t:2477_12": "Tathāti samuccaye,",
  "tika-vin13t:2477_13": "antaravāsako cāti vuttaṃ hoti.",
  "tika-vin13t:2477_14": "Upamāyaṃ vā,",
  "tika-vin13t:2477_15": "yathā uttarāsaṅgo ekacciyo,",
  "tika-vin13t:2477_16": "evaṃ antaravāsakoti attho.",
  "tika-vin13t:2478_0": "45.",
  "tika-vin13t:2478_1": "“Utū”ti anekautu gahitāti ututo dīghakālato uddhaṭā utuddhaṭā,",
  "tika-vin13t:2478_2": "tesaṃ pilotikānanti attho.",
  "tika-vin13t:2478_3": "Sesāti uttarāsaṅgaantaravāsakā.",
  "tika-vin13t:2478_4": "Paṃsu viya kucchitaṃ ulati pavattatīti paṃsukūlaṃ,",
  "tika-vin13t:2478_5": "rathikāsusānasaṅkārakūṭādīnaṃ yattha katthaci ṭhitaṃ coḷakhaṇḍaṃ, tasmiṃ.",
  "tika-vin13t:2478_6": "Yā yā rucīti abyayībhāve yathāruci,",
  "tika-vin13t:2478_7": "yāvadatthaṃ satapaṭṭampi vaṭṭatīti adhippāyo.",
  "tika-vin13t:2479_0": "46.",
  "tika-vin13t:2479_1": "Idāni tīsu chinditvā kātuṃ appahontesu kātabbavidhiṃ dassetuṃ “tīsū”tiādimāha.",
  "tika-vin13t:2479_2": "Tattha ticīvarasamudāyato ekadesabhūtānaṃ dvinnamekassa ca saṅkhāguṇena niddhāriyamānattā tīsūti niddhāraṇe bhummaṃ.",
  "tika-vin13t:2479_3": "Ekavacanassa bahvatthena yogābhāvato dvicīvarasaṅkhātabahvatthavasena vacanaṃ vipariṇāmetvā yāni pahonti,",
  "tika-vin13t:2479_4": "tāni dve vāpi chinditabbāni,",
  "tika-vin13t:2479_5": "yaṃ pahoti,",
  "tika-vin13t:2479_6": "taṃ ekaṃ vā chinditabbanti yojetabbaṃ.",
  "tika-vin13t:2479_7": "Pahontīti pacchimacīvarappamāṇachinnakāni pahonti.",
  "tika-vin13t:2479_8": "Apīti sambhāvane,",
  "tika-vin13t:2479_9": "tīsu kā kathāti attho.",
  "tika-vin13t:2479_10": "Anvādhinti āgantukapattaṃ.",
  "tika-vin13t:2479_11": "Anu pacchā ādhīyatīti anvādhi,",
  "tika-vin13t:2479_12": "yaṃ cīvarassopari saṅghāṭiākārena āropetabbaṃ.",
  "tika-vin13t:2479_13": "Anādiṇṇanti anāropitaṃ anvādhikaṃ.",
  "tika-vin13t:2479_14": "Na dhāreyyāti iminā yadi dhāreyya,",
  "tika-vin13t:2479_15": "dukkaṭanti dīpeti.",
  "tika-vin13t:2480_0": "47- 8.",
  "tika-vin13t:2480_1": "Idāni “ticīvaraṃ na vaseyya vinekāha”nti vuttānaṃ tiṇṇaṃ avippavāsalakkhaṇaṃ dassetuṃ “gāme”tiādinā udositasikkhāpade vuttaparihāramāha.",
  "tika-vin13t:2480_2": "Tattha gāme vā…pe…",
  "tika-vin13t:2480_3": "vihāre vā ticīvaraṃ nikkhipitvāti sambandho.",
  "tika-vin13t:2480_4": "Tattha “paṭo daḍḍho”tiādīsu viya avayavepi samudāyavohāravasena tīsu ekampi “ticīvara”nti vuttaṃ.",
  "tika-vin13t:2480_5": "Bhikkhusammutiyaññatrāti saṅghena gilānassa bhikkhuno dīyamānaṃ cīvarena vippavāsasammutiṃ vinā.",
  "tika-vin13t:2480_6": "Vippavatthunti ekūpacāranānūpacāragāmādito bahi,",
  "tika-vin13t:2480_7": "atha vā nivesanādīnaṃ,",
  "tika-vin13t:2480_8": "tattha ca gabbhovarakānaṃ cīvarassa vā hatthapāsaṃ atikkamma cīvarena vippayutto hutvā vasituṃ.",
  "tika-vin13t:2480_9": "Ettha ca gāmādīnaṃ ekūpacāranānūpacāratā ekakulanānākulasantakassa gāmādino parikkhepassa,",
  "tika-vin13t:2480_10": "parikkhepokāsassa ca vasena satthaabbhokāsānaṃ sattabbhantaravasena ca veditabbā.",
  "tika-vin13t:2480_11": "Tattha eko abbhantaro aṭṭhavīsatihattho hoti.",
  "tika-vin13t:2480_12": "Ettha ca nivesanādīni gāmato bahi sanniviṭṭhānīti daṭṭhabbaṃ visuṃ gāmassa gahitattā,",
  "tika-vin13t:2480_13": "tathā udositādīhi aññaṃ nivesanaṃ.",
  "tika-vin13t:2481_0": "Tattha udosito nāma yānādīnaṃ bhaṇḍānaṃ sālā.",
  "tika-vin13t:2481_1": "Pāsādo dīghapāsādo.",
  "tika-vin13t:2481_2": "Hammiyaṃ muṇḍacchadanapāsādo.",
  "tika-vin13t:2481_3": "Nāvā ca aṭṭo ca māḷo ca ārāmo ca nāvā…pe… ārāmaṃ, tasmiṃ.",
  "tika-vin13t:2481_4": "Aṭṭo nāma paṭirājādīnaṃ paṭibāhanatthaṃ iṭṭhakāhi kato bahalabhittiko catupañcabhūmiko patissayaviseso.",
  "tika-vin13t:2481_5": "Māḷo ekakūṭasaṅgahito caturassapāsādo.",
  "tika-vin13t:2481_6": "Ārāmo pupphārāmo vā phalārāmo vā.",
  "tika-vin13t:2481_7": "Sattho ca khettañca khalañcāti dvando.",
  "tika-vin13t:2481_8": "Sattho nāma jaṅghasattho vā sakaṭasattho vā.",
  "tika-vin13t:2481_9": "Khalaṃ vuccati dhaññakaraṇaṃ.",
  "tika-vin13t:2481_10": "Dumo nāma dumamūlaṃ chāyāya phuṭṭhokāso upacāravasena.",
  "tika-vin13t:2481_11": "Abbhokāso pana agāmake araññeva adhippeto.",
  "tika-vin13t:2482_0": "49.",
  "tika-vin13t:2482_1": "Idāni “etaṃ…pe…",
  "tika-vin13t:2482_2": "saṅghāṭi”ntiādinā navannameva paccuddhāro vutto,",
  "tika-vin13t:2482_3": "na pana tesaṃ kālaparicchedoti taṃ dassetuṃ “rogā”tiādi āraddhaṃ.",
  "tika-vin13t:2482_4": "Tattha devadatto dattoti nāmekadesenāpi nāmavohārato vassikasāṭikāva “sāṭikā”ti pakaraṇavasena gammamānatthattā vuttā.",
  "tika-vin13t:2482_5": "Kaṇḍuppaṭicchādikā ca rogavassānapariyantā.",
  "tika-vin13t:2482_6": "Rogā ca vassānā ca māsā rogavassānā,",
  "tika-vin13t:2482_7": "te tadatikkamena paccuddharitabbatāya pariyantā yāsanti viggaho.",
  "tika-vin13t:2483_0": "Kiṃ vuttaṃ hoti?",
  "tika-vin13t:2483_1": "Vassikasāṭikā vassānamāsātikkame kattikapuṇṇamāya eva paccuddharitabbā.",
  "tika-vin13t:2483_2": "Tathā kaṇḍuppaṭicchādikā ābādhesu vūpasantesūti vuttaṃ hoti.",
  "tika-vin13t:2483_3": "“Paccuddharitvā vikappetabbā”ti hi aṭṭhakathāyaṃ vuttaṃ.",
  "tika-vin13t:2483_4": "Ettha pana keci ācariyā “paccuddharitvāti vassikasāṭikabhāvato apanetvā”ti vadiṃsu,",
  "tika-vin13t:2483_5": "taṃ na yujjati.",
  "tika-vin13t:2483_6": "Paccuddhāravinayakammavisayeyeva paccuddhāra-",
  "tika-vin13t:2483_7": "saddassa diṭṭhattā,",
  "tika-vin13t:2483_8": "“cātumāsaṃ adhiṭṭhātuṃ tato paraṃ vikappetu”nti pāḷivacanato ca.",
  "tika-vin13t:2483_9": "“Cātumāsaṃ adhiṭṭhātu”nti ca catunnaṃ māsānaṃ adhiṭṭhānena saha accantasaṃyogo dassitoti na tena adhiṭṭhānabhedo viññāyati.",
  "tika-vin13t:2483_10": "Teneva kurundaṭṭhakathāyampi “vassānaṃ cātumāsaṃ adhiṭṭhātuṃ,",
  "tika-vin13t:2483_11": "tato paraṃ vikappetu”nti vacanato kattikapuṇṇamāya eva paccuddharitvā hemante vikappetabbāti vuttaṃ.",
  "tika-vin13t:2483_12": "Tasmā “vassikasāṭikā vassānamāsātikkamenāpi kaṇḍuppaṭicchādi ābādhavūpasamenāpi adhiṭṭhānaṃ vijahatī”ti vuttaṃ.",
  "tika-vin13t:2483_13": "Mātikāṭṭhakathāyampi paccuddhāravasenāpi adhiṭṭhānaṃ vijahatīti evamattho gahetabbo.",
  "tika-vin13t:2483_14": "Evañhi sati sabbaṭṭhakathāyo samenti,",
  "tika-vin13t:2483_15": "yutti ca aviruddhā hontīti.",
  "tika-vin13t:2483_16": "Tato paranti paccuddhārato upari.",
  "tika-vin13t:2483_17": "Vikappeyyāti kaṇḍuppaṭicchādiṃ paccuddharitvā vikappeyya.",
  "tika-vin13t:2483_18": "Vassikasāṭikaṃ kattikapuṇṇamāyaṃ paccuddharitvā hemantassa paṭhamadivase vikappeyya,",
  "tika-vin13t:2483_19": "evaṃ asati dukkaṭanti adhippāyo.",
  "tika-vin13t:2483_20": "Sesāti apare satta cīvarāni sesā.",
  "tika-vin13t:2483_21": "Natthi pariyantaṃ vuttasadiso kālaparicchedo etesanti apariyantikā.",
  "tika-vin13t:2484_0": "50.",
  "tika-vin13t:2484_1": "Idāni paccattharaṇādikaṃ cīvaracatukkaṃ sadasādikaṃ vaṭṭati,",
  "tika-vin13t:2484_2": "nāparanti dassetuṃ “paccattharaṇā”tiādimāha.",
  "tika-vin13t:2484_3": "Tattha parikkhāro ca mukhapuñchanañcāti dvando.",
  "tika-vin13t:2484_4": "Parikkhāramukhapuñchanameva coḷakanti kammadhārayo.",
  "tika-vin13t:2484_5": "Dvandasamāsante suyyamānattā pana coḷaka-",
  "tika-vin13t:2484_6": "saddo parikkhāra-",
  "tika-vin13t:2484_7": "saddato ca paraṃ daṭṭhabbo “parikkhāracoḷaka”nti.",
  "tika-vin13t:2484_8": "Taṃ pana sāmaññajotanāya visesepi avaṭṭhānato ṭhapetvā pañca cīvarāni parikkhāracoḷanāmenādhiṭṭhitāni avasesaṃ daṭṭhabbaṃ.",
  "tika-vin13t:2484_9": "Paccattharaṇañca parikkhāramukhapuñchanacoḷakañca paccattharaṇa…pe…",
  "tika-vin13t:2484_10": "coḷakañca nisīdanañcāti etaṃ cīvaracatukkaṃ sadasampi arattampi anādiṇṇakappampi labbhanti sambandho.",
  "tika-vin13t:2484_11": "Sadasanti saha yāhi kāhici dasāhīti sadasaṃ.",
  "tika-vin13t:2484_12": "Sadasake labbhamāne adasampi labbhatevāti sadasampi adasampi pupphadasampīti ettha attho. Pi-",
  "tika-vin13t:2484_13": "saddo vuttāvuttasampiṇḍanattho.",
  "tika-vin13t:2484_14": "Arattanti nīlapītādirajanena arañjitampi. Pi-",
  "tika-vin13t:2484_15": "saddena rañjitanīlapītādikampi anādiṇṇakappampīti.",
  "tika-vin13t:2484_16": "Ādiṇṇo kappo yassa natthīti taṃ anādiṇṇakappampi. Pi-",
  "tika-vin13t:2484_17": "saddena ādiṇṇakappampi.",
  "tika-vin13t:2485_0": "Nanu ca “na bhikkhave sabbanīlakāni cīvarāni dhāretabbānī”tiādinā sabbanīlakasabbapītakasabbalohitakacīvarāni",
  "tika-vin13t:2485_1": "sāmaññena paṭikkhittānīti kathamidaṃ cīvaracatukkaṃ sadasādikaṃ vaṭṭati,",
  "tika-vin13t:2485_2": "kathañca anādiṇṇakappampi vaṭṭatīti? Vuccate –",
  "tika-vin13t:2485_3": "“tena kho pana samayena aññataro bhikkhu kusacīraṃ nivāsetvā”tiādinā uppannavatthūsu “na bhikkhave kusacīraṃ…pe…",
  "tika-vin13t:2485_4": "titthiyaddhajo dhāretabbo.",
  "tika-vin13t:2485_5": "Yo dhāreyya,",
  "tika-vin13t:2485_6": "āpatti thullaccayassā”tiādinā uppannavatthuvaseneva nivāsanapārupanasaṅkhātadhāraṇassa paṭikkhittattā",
  "tika-vin13t:2485_7": "ca tattheva aṭṭhakathāyañca “sabbanīlakādīni rajanaṃ dhovitvā puna rajitvā dhāretabbāni,",
  "tika-vin13t:2485_8": "na sakkā ce honti dhovituṃ,",
  "tika-vin13t:2485_9": "paccattharaṇāni vā kātabbāni,",
  "tika-vin13t:2485_10": "dupaṭṭacīvarassa vā majjhe dātabbāni,",
  "tika-vin13t:2485_11": "acchinnadasadīghadasāni dasā chinditvā dhāretabbāni,",
  "tika-vin13t:2485_12": "kañcukaṃ labhitvā phāletvā rajitvā paribhuñjituṃ vaṭṭati,",
  "tika-vin13t:2485_13": "veṭhanepi eseva nayo”ti nivāsanapārupanavaseneva dhāraṇaparibhogānaṃ vuttattā ca dubbaṇṇakaraṇasikkhāpade “yaṃ nivāsetuṃ vā pārupituṃ vā sakkā hoti,",
  "tika-vin13t:2485_14": "tadeva cīvaranti veditabba”nti pañcannaṃyeva kappabinduno anuññātattā ca ticīvarakaṇḍuppaṭicchādivassikasāṭikasaṅkhātāni",
  "tika-vin13t:2485_15": "pañca cīvarāni kāyaparihāriyāneva adasāni asabbanīlakādīni kappiyarajanarajitāni ādiṇṇakappāniyeva honti,",
  "tika-vin13t:2485_16": "na niyamena nivattitāni parāni cattārīti cīvaracatukkameva sadasādikaṃ anādiṇṇakappampi vaṭṭatīti.",
  "tika-vin13t:2486_0": "51.",
  "tika-vin13t:2486_1": "Sesacīvarapañcakaṃ adasaṃyeva rajitaṃyeva ādiṇṇakappaṃva kappatīti yojanā.",
  "tika-vin13t:2486_2": "Rajitanti kappiyarajanena rajitaṃ.",
  "tika-vin13t:2486_3": "Nisīdanassa yathāvuttenatthena sabbattha adasatthaṃ nisedhetuṃ “sadasaṃva nisīdana”nti vuttaṃ.",
  "tika-vin13t:2486_4": "Sati hi sambhave byabhicāre ca visesanaṃ sātthakaṃ hoti.",
  "tika-vin13t:2487_0": "52.",
  "tika-vin13t:2487_1": "Idāni anadhiṭṭhite anissaṭṭhe ca kā pavattīti taṃ dassetuṃ “anadhiṭṭhita”ntiādimāha.",
  "tika-vin13t:2487_2": "Tattha anadhiṭṭhitanti ticīvarādivasena anadhiṭṭhitaṃ.",
  "tika-vin13t:2487_3": "Anissaṭṭhanti yassa kassaci dānalakkhaṇena adinnaṃ.",
  "tika-vin13t:2487_4": "Vikappetvā paribhuñjayeti vakkhamānanayena ekabahubhāvaṃ,",
  "tika-vin13t:2487_5": "sannihitāsannihitabhāvañca sallakkhetvā vikappetvā paccuddharitvā paribhuñjeyya.",
  "tika-vin13t:2487_6": "Vakkhamānanayena pana viññāyatīti “paccuddharitvā”ti na vuttaṃ.",
  "tika-vin13t:2488_0": "Idāni “vikappetvā”ti vuttaṃ kīdisaṃ taṃ heṭṭhimantena vikappiyanti āha “hatthā”tiādi.",
  "tika-vin13t:2488_1": "Tattha hattho dīghena yassa taṃ hatthadīghaṃ.",
  "tika-vin13t:2488_2": "Tatoti tasmā hatthato.",
  "tika-vin13t:2488_3": "Upaḍḍho hatthassa dutiyo bhāgo vidatthisaṅkhāto vitthārena yassa taṃ upaḍḍhavitthāraṃ.",
  "tika-vin13t:2489_0": "53.",
  "tika-vin13t:2489_1": "Idāni yathāvuttavidhānaṃ tecīvarikasseva vasena,",
  "tika-vin13t:2489_2": "aparo pana aññathā paṭipajjatīti taṃ dassetuṃ “ticīvarassā”tiādimāha.",
  "tika-vin13t:2489_3": "Tattha nāmenādhiṭṭhitāni tīṇi cīvarāni etassāti ticīvaro.",
  "tika-vin13t:2489_4": "Tassa vinayatecīvarikassāti attho,",
  "tika-vin13t:2489_5": "na parikkhāracoḷanāmena adhiṭṭhitacīvarassa.",
  "tika-vin13t:2489_6": "Vinayatecīvarikassa pana udositasikkhāpade vuttaparihāro natthi.",
  "tika-vin13t:2489_7": "Parikkhāracoḷiyoti parikkhāracoḷamassa atthīti ṇikena ya- kāro.",
  "tika-vin13t:2489_8": "Sabbanti sakalaṃ navavidhampi cīvaraṃ.",
  "tika-vin13t:2489_9": "Tathā vatvāti ekabahubhāvaṃ,",
  "tika-vin13t:2489_10": "sannihitāsannihitabhāvañca ñatvā “imaṃ parikkhāracoḷaṃ adhiṭṭhāmī”tiādinā vatvā.",
  "tika-vin13t:2489_11": "Adhiṭṭhatīti adhiṭṭhāti.",
  "tika-vin13t:2490_0": "54.",
  "tika-vin13t:2490_1": "Adhiṭṭhitacīvaraṃ pana paribhuñjato kathaṃ adhiṭṭhānaṃ vijahatīti taṃ dassento “acchedā”tiādimāha.",
  "tika-vin13t:2490_2": "Tattha acchedo ca vissajjanañca gāho ca vibbhamo cāti dvando.",
  "tika-vin13t:2490_3": "Acchedo nāma corādīhi acchinditvā gahaṇaṃ.",
  "tika-vin13t:2490_4": "Vissajjanaṃ paresaṃ dānaṃ.",
  "tika-vin13t:2490_5": "Gāho vissāsena gahaṇaṃ.",
  "tika-vin13t:2490_6": "Vibbhamo sikkhaṃ appaccakkhāya gihibhāvūpagamanaṃ.",
  "tika-vin13t:2490_7": "Tadāpi tassa aññassa dāne viya cīvarassa nirālayabhāvena pana pariccāgoti.",
  "tika-vin13t:2490_8": "Ṭīkāyaṃ pana bhādiso bhikkhuyevāti adhiṭṭhānaṃ na vijahatīti atthaṃ vikappetvā bhikkhuniyā gihibhāvūpagamanaṃ vuttaṃ,",
  "tika-vin13t:2490_9": "taṃ na gahetabbaṃ,",
  "tika-vin13t:2490_10": "kāraṇaṃ panettha amhākaṃ garūhiyeva sāratthadīpaniyaṃ “bhikkhuniyā ‘hīnāyāvattanenā’ti visesetvā avuttattā",
  "tika-vin13t:2490_11": "bhikkhuniyā hi gihibhāvūpagamane adhiṭṭhānavijahanaṃ visuṃ vattabbaṃ natthi tassā vibbhamaneneva assamaṇībhāvato”ti vuttaṃ.",
  "tika-vin13t:2490_12": "Nanu ca bhikkhuno appaccakkhātasikkhassa gihibhāvūpagamanena adhiṭṭhānavijahanena nirālayabhāvo kāraṇabhāvena vutto,",
  "tika-vin13t:2490_13": "evaṃ sati parivattaliṅgassa natthi nirālayabhāvoti kathamassa adhiṭṭhānaṃ vijahatīti?",
  "tika-vin13t:2490_14": "Saccametaṃ,",
  "tika-vin13t:2490_15": "tathāpi buddhamataññūhi aṭṭhakathācariyehi aṭṭhakathāyaṃ “yaṃ panassa bhikkhubhāve adhiṭṭhitaṃ ticīvarañca patto ca,",
  "tika-vin13t:2490_16": "taṃ adhiṭṭhānaṃ vijahati,",
  "tika-vin13t:2490_17": "puna adhiṭṭhātabba”nti vuttattā natthettha dosoti.",
  "tika-vin13t:2491_0": "Māraṇaliṅgasikkhāti uttarapadalopena upacārena vā liṅgaparivattanaṃ sikkhāpaccakkhānañca “liṅgasikkhā”ti ca vuttaṃ.",
  "tika-vin13t:2491_1": "Iti ete aṭṭha sabbesu navasu cīvaresu adhiṭṭhānassa viyogo vippavāso,",
  "tika-vin13t:2491_2": "tassa kāraṇā hontīti pāṭhaseso.",
  "tika-vin13t:2491_3": "Ticīvarassa pana na kevalaṃ imeyeva aṭṭha,",
  "tika-vin13t:2491_4": "vinividdhachiddañca adhiṭṭhānaviyogakāraṇanti liṅgavacanañca parivattetvā yojetabbaṃ.",
  "tika-vin13t:2491_5": "Tattha abbhantare ekassapi tantuno abhāvena vinividdhaṃ vinivijjhitvā gatachiddaṃkaniṭṭhaṅgulinakhapiṭṭhippamāṇaṃ vinividdhachiddaṃ.",
  "tika-vin13t:2491_6": "Tattha saṅghāṭiyā ca uttarāsaṅgassa ca dīghantato vidatthippamāṇassa,",
  "tika-vin13t:2491_7": "tiriyantato aṭṭhaṅgulappamāṇassa,",
  "tika-vin13t:2491_8": "antaravāsakassa pana dīghantato vidatthippamāṇasseva tiriyantato caturaṅgulappamāṇassa padesassa orato chiddaṃ adhiṭṭhānaṃ bhindati,",
  "tika-vin13t:2491_9": "sūcikammaṃ katvā puna adhiṭṭhātabbaṃ.",
  "tika-vin13t:2491_10": "Sūcikammaṃ karontena ca chinditvā dubbalaṭṭhānāpanayanena chiddaṃ adassetvā kātabbaṃ.",
  "tika-vin13t:2492_0": "55.",
  "tika-vin13t:2492_1": "Idāni akappiyāni dassetuṃ “kusā”tiādi vuttaṃ.",
  "tika-vin13t:2492_2": "Tattha kusā ca vākā ca phalakāni ca,",
  "tika-vin13t:2492_3": "tesaṃ cīrāni kusa…pe… cīrāni.",
  "tika-vin13t:2492_4": "Tattha kusena ganthetvā kataṃ kusacīraṃ.",
  "tika-vin13t:2492_5": "Tathā vākena ganthetvā kataṃ vākacīraṃ,",
  "tika-vin13t:2492_6": "tāpasānaṃ vakkalaṃ.",
  "tika-vin13t:2492_7": "Phalakasaṇṭhānāni phalakāni sibbitvā kataṃ phalakacīraṃ.",
  "tika-vin13t:2492_8": "Kesavālajanti kesehi ca vālehi ca jātaṃ vāyitaṃ kambalanti sambandho.",
  "tika-vin13t:2492_9": "Ulūkapakkhājinakkhipeti ulūkānaṃ kosiyasakuṇānaṃ pakkhaṃ pakkhena kataṃ nivāsanañca ajinakkhipaṃ salomaṃ",
  "tika-vin13t:2492_10": "sakhuraṃ ajinamigānaṃ cammañca dhārayato thullaccayanti sambandho.",
  "tika-vin13t:2493_0": "56.",
  "tika-vin13t:2493_1": "Kadalerakakkadussesūti kadaliyo ca erako ca akko ca,",
  "tika-vin13t:2493_2": "tesaṃ dussāni vatthāni,",
  "tika-vin13t:2493_3": "tesu ceva makacivākehi kate potthake cāpi dukkaṭaṃ.",
  "tika-vin13t:2493_4": "Nimittatthe cetaṃ bhummaṃ.",
  "tika-vin13t:2493_5": "Kadalidussādisaddena taṃdhāraṇamadhippetaṃ,",
  "tika-vin13t:2493_6": "tasmā taṃdhāraṇanimittaṃ dukkaṭaṃ hotīti attho.",
  "tika-vin13t:2493_7": "Evaṃ sabbattha.",
  "tika-vin13t:2493_8": "“Nīlako cā”tiādinā dvando.",
  "tika-vin13t:2493_9": "Sabbā nīlaka…pe…",
  "tika-vin13t:2493_10": "kaṇhakāti kammadhārayo.",
  "tika-vin13t:2493_11": "Nīlādivaṇṇayogena vatthaṃ nīlādi.",
  "tika-vin13t:2493_12": "Nīlakaṃ umāpupphavaṇṇaṃ.",
  "tika-vin13t:2493_13": "Mañjeṭṭhaṃ mañjeṭṭhikavaṇṇaṃ.",
  "tika-vin13t:2493_14": "Pītaṃ kaṇikārapupphavaṇṇaṃ.",
  "tika-vin13t:2493_15": "Lohitaṃ jayasumanapupphavaṇṇaṃ.",
  "tika-vin13t:2493_16": "Kaṇhakaṃ addāriṭṭhakavaṇṇaṃ. Sabba-",
  "tika-vin13t:2493_17": "saddo panettha paccekaṃ yojetabbo.",
  "tika-vin13t:2494_0": "57. Mahā…pe…",
  "tika-vin13t:2494_1": "ratteti mahāraṅgo ca mahānāmaraṅgo ca,",
  "tika-vin13t:2494_2": "tehi ratte.",
  "tika-vin13t:2494_3": "Etthāpi puna suyyamānaṃ sabbasaddamanuvattiyaṃ,",
  "tika-vin13t:2494_4": "“sabbamahāraṅgaratte”tiādinā attho veditabbo.",
  "tika-vin13t:2494_5": "Iminā ca asabbanīlakādi kappiyarajanarajitaṃ paribhuñjantassa natthi dosoti dīpeti.",
  "tika-vin13t:2494_6": "Tattha mahāraṅgo satapadipiṭṭhivaṇṇo.",
  "tika-vin13t:2494_7": "Mahānāmaraṅgo sambhinnavaṇṇo,",
  "tika-vin13t:2494_8": "so pana paṇḍupalāsavaṇṇo hoti,",
  "tika-vin13t:2494_9": "padumavaṇṇotipi vadanti.",
  "tika-vin13t:2494_10": "Tirīṭaketi taṃ nāmaka rukkhatace.",
  "tika-vin13t:2494_11": "Acchinnadīghadasaketi sabbaso acchinnattā acchinnā ca majjhe chinnattā dīghā ca sā dasā ca vatthakoṭi yassāti aññapadatthasamāso.",
  "tika-vin13t:2494_12": "Phalapupphadaseti aññamaññaṃ saṃsibbitvā katā phalasadisā dasā “phalā”ti vuccanti,",
  "tika-vin13t:2494_13": "ketakādi pupphasadisāni “pupphānī”ti ca,",
  "tika-vin13t:2494_14": "phalā ca pupphā ca dasā yassa,",
  "tika-vin13t:2494_15": "phalasadise dase,",
  "tika-vin13t:2494_16": "pupphasadise dase cāti attho.",
  "tika-vin13t:2494_17": "Veṭhaneti sīsaveṭhane.",
  "tika-vin13t:2494_18": "Tathāti iminā sabbanīlakādīsu dukkaṭaṃ atidisati.",
  "tika-vin13t:2494_19": "Sabbanti kusacīrādikaṃ sakalaṃ.",
  "tika-vin13t:2494_20": "Acchinnaṃ cīvaraṃ yassa so labhatīti sambandho.",
  "tika-vin13t:2495_0": "Cīvaraniddesavaṇṇanā niṭṭhitā.",
  "tika-vin13t:2496_0": "4. Rajananiddesavaṇṇanā",
  "tika-vin13t:2497_0": "58.",
  "tika-vin13t:2497_1": "Mūlañca khandho ca taco ca pattañca phalañca pupphañca,",
  "tika-vin13t:2497_2": "tesaṃ pabhedoti chaṭṭhītappuriso.",
  "tika-vin13t:2497_3": "Atha vā pabheda-",
  "tika-vin13t:2497_4": "saddassa kammasādhanatte tāniyeva pabhedoti kammadhārayo, tato.",
  "tika-vin13t:2497_5": "Rajanti etehīti rajanāni, mūlādīni.",
  "tika-vin13t:2497_6": "“Anujānāmi,",
  "tika-vin13t:2497_7": "bhikkhave,",
  "tika-vin13t:2497_8": "cha rajanāni mūlarajana”ntiādinā bhagavatā anuññātattā vuttaṃ “rajanā chappakārāni,",
  "tika-vin13t:2497_9": "anuññātāni satthunā”ti.",
  "tika-vin13t:2498_0": "59.",
  "tika-vin13t:2498_1": "Mūleti mūlarajane haliddiṃ vivajjiya sabbaṃ labbhanti sambandho.",
  "tika-vin13t:2498_2": "Evaṃ sabbattha.",
  "tika-vin13t:2498_3": "Mañjeṭṭhi ca tuṅgahārako cāti dvando. Alli-",
  "tika-vin13t:2498_4": "saddena nīli-",
  "tika-vin13t:2498_5": "saddena ca tesaṃ gacchajātīnaṃ pattāni gahitāni upacārena,",
  "tika-vin13t:2498_6": "tathā lodda-",
  "tika-vin13t:2498_7": "saddena kaṇḍula-",
  "tika-vin13t:2498_8": "saddena ca taco, kusumbha-",
  "tika-vin13t:2498_9": "saddena kiṃ suka-",
  "tika-vin13t:2498_10": "saddena ca pupphāni.",
  "tika-vin13t:2498_11": "Teneva ca tāni napuṃsakāni.",
  "tika-vin13t:2498_12": "Tuṅgahārako nāma eko kaṇṭakarukkho,",
  "tika-vin13t:2498_13": "tassa haritālavaṇṇaṃ khandharajanaṃ hoti.",
  "tika-vin13t:2498_14": "Allipattena ekavāraṃ gihiparibhuttaṃ rajituṃ vaṭṭati.",
  "tika-vin13t:2498_15": "Phalarajane sabbampi vaṭṭati.",
  "tika-vin13t:2499_0": "Rajananiddesavaṇṇanā niṭṭhitā.",
  "tika-vin13t:2500_0": "5. Pattaniddesavaṇṇanā",
  "tika-vin13t:2501_0": "60.",
  "tika-vin13t:2501_1": "Ayopatto nāma ayasā kāḷalohena nibbatto patto.",
  "tika-vin13t:2501_2": "Jātiyā ukkaṭṭhādīnaṃ sāmaññavasena.",
  "tika-vin13t:2501_3": "Pamāṇatoti paricchedato.",
  "tika-vin13t:2501_4": "Tayo pattāti pāṭhaseso.",
  "tika-vin13t:2502_0": "61.",
  "tika-vin13t:2502_1": "“Magadhesū”ti vattabbe magadheti vacanavipallāsena vā “paccāsā satī”tiādīsu viya su-",
  "tika-vin13t:2502_2": "saddalopena vā vuttaṃ.",
  "tika-vin13t:2502_3": "Nāḷidvayataṇḍulasādhitanti ettha magadhāpekkhopi nāḷi-",
  "tika-vin13t:2502_4": "saddo dvaya-",
  "tika-vin13t:2502_5": "saddena samāso hoti gammakattāti nāḷiyā dvayaṃ nāḷidvayaṃ.",
  "tika-vin13t:2502_6": "Tattha magadhanāḷi nāma aḍḍhaterasapalā hoti.",
  "tika-vin13t:2502_7": "Ettha ca aḍḍhaterasapalāni māsānanti vadanti.",
  "tika-vin13t:2502_8": "Nāḷidvayena pamitā taṇḍulā sukoṭṭitaparisuddhā anupahatapurāṇasālitaṇḍulā nāḷidvayataṇḍulā,",
  "tika-vin13t:2502_9": "tehi sādhitaṃ pacitanti attho.",
  "tika-vin13t:2502_10": "Odananti sammā sampāditaṃ avassāvitodanaṃ.",
  "tika-vin13t:2502_11": "Sūpanti odanassa catutthabhāgappamāṇaṃ nātighanaṃ nātitanukaṃ hatthahāriyaṃ sabbasambhārasaṅkhataṃ muggasupaṃ.",
  "tika-vin13t:2502_12": "Byañjanañca tadūpiyanti tassa odanassa upiyaṃ anurūpaṃ yāva carimālopappahonakaṃ macchamaṃsādibyañjanañca ukkaṭṭho gaṇhātīti sambandho.",
  "tika-vin13t:2503_0": "62.",
  "tika-vin13t:2503_1": "Tassāti yathāvuttaodanādino.",
  "tika-vin13t:2503_2": "Upaḍḍhoti upaḍḍhaṃ nāḷikodanādi assa atthīti upaḍḍho. Eva-",
  "tika-vin13t:2503_3": "kārena atirekaṃ nivatteti.",
  "tika-vin13t:2503_4": "Tatoti yathāvuttanāḷikodanādito.",
  "tika-vin13t:2503_5": "Ukkaṭṭhato ukkaṭṭho ca omakomako ca apattoti yojanā.",
  "tika-vin13t:2503_6": "Omakato omako omakomako.",
  "tika-vin13t:2503_7": "Iminā puna pattadvayadassanena pamāṇato tayopi pattā vibhāgato nava hontīti dīpeti.",
  "tika-vin13t:2503_8": "Tattha yasmiṃ magadhanāḷidvayataṇḍulodanādikaṃ sabbampi vaḍḍhanapakkhe ṭhitaṃ pakkhittaṃ sace pattassa mukhavaṭṭiyā heṭṭhimarājisamaṃ tiṭṭhati,",
  "tika-vin13t:2503_9": "suttena vā hīrena vā chindantassa suttassa vā hīrassa vā heṭṭhimantaṃ phusati,",
  "tika-vin13t:2503_10": "ayaṃ ukkaṭṭho nāma patto.",
  "tika-vin13t:2503_11": "Sace taṃ rājiṃ atikkamma thūpīkataṃ tiṭṭhati,",
  "tika-vin13t:2503_12": "ayaṃ ukkaṭṭhomako nāma patto.",
  "tika-vin13t:2503_13": "Sace taṃ rājiṃ na sampāpuṇāti antogatameva,",
  "tika-vin13t:2503_14": "ayaṃ ukkaṭṭhukkaṭṭho nāma patto.",
  "tika-vin13t:2503_15": "“Ekaṃ nāḷikodanādi sabbampi pakkhittaṃ vuttanayeneva heṭṭhimarājisamaṃ tiṭṭhati,",
  "tika-vin13t:2503_16": "ayaṃ majjhimo nāma patto”tiādinā majjhimamajjhimomakamajjhimukkaṭṭhā ca “yattha upaḍḍhanāḷikodanādi sabbampi pakkhittaṃ heṭṭhimarājisamaṃ tiṭṭhati,",
  "tika-vin13t:2503_17": "ayaṃ omako nāma patto”tiādinā omakaomakomakaomakukkaṭṭhā ca pattā ukkaṭṭhe vuttanayeneva veditabbā.",
  "tika-vin13t:2503_18": "Tesu dve apattā bhājanaparibhogena paribhuñjitabbā,",
  "tika-vin13t:2503_19": "nādhiṭṭhānūpagā,",
  "tika-vin13t:2503_20": "na vikappanūpagā.",
  "tika-vin13t:2504_0": "63.",
  "tika-vin13t:2504_1": "Kappo sako atirekapatto dasāhaparamaṃ dhāreyyāti yojanā.",
  "tika-vin13t:2504_2": "Tattha kappoti kappiyo.",
  "tika-vin13t:2504_3": "Sakoti attano santako.",
  "tika-vin13t:2504_4": "Kappiyattā pana attasantakattā ca sattannampi adhiṭṭhānavikappanūpagatā veditabbā.",
  "tika-vin13t:2504_5": "Tattha ayopatto pañcahi pākehi,",
  "tika-vin13t:2504_6": "mattikāpatto dvīhi pākehi pakko adhiṭṭhānūpago ca vikappanūpago ca,",
  "tika-vin13t:2504_7": "tathā ubhopi kākaṇikamattassāpi mūlassa anavasesetvā dinne,",
  "tika-vin13t:2504_8": "sabbaso attasantakatte viññāte ca adhiṭṭhānavikappanūpagāti daṭṭhabbaṃ.",
  "tika-vin13t:2504_9": "Atirekapattoti anadhiṭṭhitāvikappitatāya atirekapatto.",
  "tika-vin13t:2504_10": "Adhiṭṭhānapaccuddhārā panettha cīvare vuttāva.",
  "tika-vin13t:2504_11": "Vikappentena pana pattānaṃ ekabahubhāvaṃ,",
  "tika-vin13t:2504_12": "sannihitāsannihitabhāvañca ñatvā “imaṃ patta”nti vā “ime patte”ti vā “etaṃ patta”nti vā “ete patte”ti vā vatvā “tuyhaṃ vikappemī”ti vattabbaṃ.",
  "tika-vin13t:2504_13": "Sammukhādibhedo panettha cīvare vakkhamānanayena veditabbo.",
  "tika-vin13t:2504_14": "Dasāhaparamanti dasa ahāni paramo paricchedo assāti dahāhaparamo, kālo, taṃ.",
  "tika-vin13t:2504_15": "Accantasaṃyoge upayogavacanaṃ.",
  "tika-vin13t:2504_16": "Dhāreyyoti paribhogavasena dhāretabbo.",
  "tika-vin13t:2504_17": "Tasmiṃkāle atināmite patto nissaggiyo hotīti yojanā.",
  "tika-vin13t:2504_18": "Atināmiteti atikkāmite nissaggiyo hoti,",
  "tika-vin13t:2504_19": "ekādase aruṇuggamane saṅghassa vā gaṇassa vā puggalassa vā padabhājanīye vuttanayena patto nissajjitabbo hoti,",
  "tika-vin13t:2504_20": "tathā sati pācittiyāpatti cassa hotīti adhippāyo.",
  "tika-vin13t:2505_0": "64.",
  "tika-vin13t:2505_1": "“Acchedā”tiādi cīvare vuttanayattā uttānameva.",
  "tika-vin13t:2505_2": "Ayaṃ pana viseso –",
  "tika-vin13t:2505_3": "maraṇuddhaṭāti uddharaṇaṃ uddhaḷaṃ,",
  "tika-vin13t:2505_4": "paccuddhāro.",
  "tika-vin13t:2505_5": "Maraṇañca uddhaṭañca maraṇuddhaṭā, tasmā.",
  "tika-vin13t:2505_6": "Chiddenāti yena kaṅgusitthaṃ nikkhamati ceva pavisati ca,",
  "tika-vin13t:2505_7": "tena mukhavaṭṭito heṭṭhā dvaṅgulachiddena.",
  "tika-vin13t:2505_8": "Pattādhiṭṭhānamujjhatīti patto adhiṭṭhānaṃ ujjhati vissajjati.",
  "tika-vin13t:2506_0": "65.",
  "tika-vin13t:2506_1": "Idāni “patta”ntiādinā aññathā pariharaṇe dukkaṭaṃ dasseti.",
  "tika-vin13t:2506_2": "Tattha sodakaṃ pattaṃ na paṭisāmeyyāti yojanā.",
  "tika-vin13t:2506_3": "Na paṭisāmeyyāti guttaṭṭhāne na nikkhipeyya,",
  "tika-vin13t:2506_4": "“sodakaṃ pattaṃ uṇhe na ca otape”tiādinā ca yojanīyaṃ.",
  "tika-vin13t:2506_5": "Na ca otapeti neva īsakaṃ tāpeyya.",
  "tika-vin13t:2506_6": "Na nidaheti nirudakaṃ katvāpi bhusaṃ na nidaheyya,",
  "tika-vin13t:2506_7": "vodakaṃ katvā īsakaṃ tāpeyyātipi byatirekattho.",
  "tika-vin13t:2506_8": "Bhūmyā na ṭhapeti kharāya bhūmiyā na ṭhapeyya.",
  "tika-vin13t:2506_9": "Yattha pana vaṇṇo na dussati,",
  "tika-vin13t:2506_10": "evarūpāya mattikāya paribhaṇḍakatāya bhūmiyā vā tathārūpāya eva vālikāya vā nikkujjitvā ukkujjitvā ṭhapetuṃ vaṭṭati.",
  "tika-vin13t:2506_11": "No ca laggayeti bhittikhilādīsu na olambeyya.",
  "tika-vin13t:2507_0": "66.",
  "tika-vin13t:2507_1": "“Miḍḍhante vā”tiādinā vatvā pattaṃ ṭhapetuṃ na ca kappatīti yojetabbaṃ.",
  "tika-vin13t:2507_2": "Miḍḍhanteti āḷindakamiḍḍhikādīnaṃ miḍḍhīnaṃ ante.",
  "tika-vin13t:2507_3": "Sace pana parivattetvā tattheva patiṭṭhāti,",
  "tika-vin13t:2507_4": "evarūpāya vitthiṇṇāya miḍḍhiyā ṭhapetuṃ vaṭṭati.",
  "tika-vin13t:2507_5": "Paribhaṇḍante vāti bāhirapasse katāya tanukāya miḍḍhikāya ante vā. Ettha vā-",
  "tika-vin13t:2507_6": "saddo samuccaye,",
  "tika-vin13t:2507_7": "so ca paccekaṃ yojetabbo.",
  "tika-vin13t:2507_8": "Aṅke pana aṃsabaddhakena aṃsakūṭe laggetvā ṭhapetuñca vaṭṭati.",
  "tika-vin13t:2507_9": "Chattepi bhaṇḍakena saddhiṃ bandhitvā vā aṭṭaṃ katvā vā ṭhapetuṃ vaṭṭati.",
  "tika-vin13t:2507_10": "Mañcepi aññena saddhiṃ bandhitvā ṭhapetuṃ,",
  "tika-vin13t:2507_11": "aṭaniyaṃ bandhitvā olambetuṃ vaṭṭati.",
  "tika-vin13t:2508_0": "67.",
  "tika-vin13t:2508_1": "Pattena ucchiṭṭhodakañca calakaṭṭhikañca na nīhareyyāti sambandho.",
  "tika-vin13t:2508_2": "Ucchiṭṭhodakanti mukhavikkhālanodakaṃ.",
  "tika-vin13t:2508_3": "Calakāni ca cabbetvā apaviddhāmisāni aṭṭhikāni macchamaṃsaaṭṭhikāni ca calakaṭṭhikaṃ.",
  "tika-vin13t:2508_4": "Pattaṃ paṭiggahaṃ katvā hatthaṃ dhovitumpi hatthadhotādi udakampi patte ākiritvā nīharitumpi anucchiṭṭhaṃ",
  "tika-vin13t:2508_5": "suddhapattaṃ ucchiṭṭhahatthena gaṇhitumpi na vaṭṭati.",
  "tika-vin13t:2508_6": "Macchamaṃsaphalāphalādīni khādanto yaṃ tattha aṭṭhiṃ vā calakaṃ vā chaḍḍetukāmo hoti,",
  "tika-vin13t:2508_7": "taṃ patte ṭhapetuṃ na labhati.",
  "tika-vin13t:2508_8": "Mukhato nīhaṭaṃ pana yaṃ kiñci puna akhāditukāmo patte ṭhapetuṃ na labhati.",
  "tika-vin13t:2508_9": "Siṅgiverādīni ḍaṃsitvā puna ṭhapetuṃ labhati.",
  "tika-vin13t:2508_10": "Pattahatthoti patto hatthe yassāti viggaho.",
  "tika-vin13t:2508_11": "“Pattahattho,",
  "tika-vin13t:2508_12": "kavāṭa”nti ca upalakkhaṇametaṃ.",
  "tika-vin13t:2508_13": "Yattha katthaci sarīrāvayave pana pattasmiṃ sati yena kenaci sarīrāvayavena kavāṭaṃ paṇāmetuṃ,",
  "tika-vin13t:2508_14": "ghaṭikaṃ vā ukkhipituṃ,",
  "tika-vin13t:2508_15": "sūciṃ vā kuñcikāya avāpurituṃ na labhati.",
  "tika-vin13t:2508_16": "Aṃsakūṭe pana pattaṃ laggetvā yathāsukhaṃ avāpurituṃ labhati.",
  "tika-vin13t:2509_0": "68.",
  "tika-vin13t:2509_1": "Bhūmiyā bhūmisambandhī ādhārako,",
  "tika-vin13t:2509_2": "tasmiṃ dantavallivettādīhi kate valayādhārake ca ekadārunā kate dāruādhārake ca bahūhi daṇḍehi kate daṇḍādhārake",
  "tika-vin13t:2509_3": "ca yattha ṭhapito patto yathā parivattitvā na paripatati,",
  "tika-vin13t:2509_4": "tathā suṭṭhu sajjite tasmiṃ pattassupari pattoti evarūpe duve patte ṭhapeyyāti padatthayojanā.",
  "tika-vin13t:2509_5": "Bhamakoṭisadiso pana dāruādhārako tīhi daṇḍakehi baddho daṇḍādhārako ca ekassapi pattassa anokāso,",
  "tika-vin13t:2509_6": "tattha ṭhapetvāpi hatthena gahetvā nisīditabbaṃ.",
  "tika-vin13t:2509_7": "Bhūmiyanti kaṭasārakādinā atthatāya bhūmiyā pana nikkujjitvā vā paṭikujjitvā vā ekaṃ pattaṃ ṭhapeyyāti yojanā.",
  "tika-vin13t:2510_0": "69.",
  "tika-vin13t:2510_1": "Idāni akappiyapatte dasseti “dārū”tiādinā.",
  "tika-vin13t:2510_2": "Tattha suvaṇṇameva sovaṇṇaṃ.",
  "tika-vin13t:2510_3": "Dāru ca rūpiyañca sovaṇṇañca maṇi ca veḷuriyañca dāru…pe…",
  "tika-vin13t:2510_4": "veḷuriyāni,",
  "tika-vin13t:2510_5": "tehi nibbattā dāru…pe… mayā.",
  "tika-vin13t:2510_6": "Dīgho pana “veḷuriyāmayā”ti gāthābandhasukhatthaṃ kato.",
  "tika-vin13t:2510_7": "Evamuparipi tādisaṃ viññeyyaṃ.",
  "tika-vin13t:2510_8": "Tattha indanīlādi maṇi nāma.",
  "tika-vin13t:2510_9": "Kaṃso ca kāco ca tipu ca sīsañca phalikā ca tambaloho cāti dvando,",
  "tika-vin13t:2510_10": "tehi jātā kaṃsa…pe… jā.",
  "tika-vin13t:2510_11": "Tattha kaṃsa-",
  "tika-vin13t:2510_12": "saddena vaṭṭalohopi saṅgahito.",
  "tika-vin13t:2510_13": "Setaṃ tipu,",
  "tika-vin13t:2510_14": "kaṇhaṃ sīsaṃ.",
  "tika-vin13t:2511_0": "70.",
  "tika-vin13t:2511_1": "Chavasīsamayoti chavassa matamanussassa sīsaṃ sīsakapālaṃ,",
  "tika-vin13t:2511_2": "tena nibbatto chavasīsamayo.",
  "tika-vin13t:2511_3": "Ghaṭi ca tumbañca,",
  "tika-vin13t:2511_4": "tesaṃ kaṭāho,",
  "tika-vin13t:2511_5": "tehi jātāti ghaṭitumbakaṭāhajā.",
  "tika-vin13t:2511_6": "Tattha ghaṭīti ghaṭoyeva.",
  "tika-vin13t:2511_7": "Tumbaṃ alābu.",
  "tika-vin13t:2511_8": "Iti ime sabbe pattā akappiyā vuttā,",
  "tika-vin13t:2511_9": "dukkaṭavatthukā ca vuttāti yojanā.",
  "tika-vin13t:2511_10": "Tattha rūpiyādīsu catūsu sace gihī bhattaggesu suvaṇṇataṭṭakādīsu byañjanaṃ katvā upanāmenti,",
  "tika-vin13t:2511_11": "āmasituṃ na vaṭṭati.",
  "tika-vin13t:2511_12": "Kaṃsakācaphalikajāni pana taṭṭakādīni bhājanāni puggalikaparibhogeneva na vaṭṭanti,",
  "tika-vin13t:2511_13": "saṅghikaparibhogena vā gihivikaṭāni vā vaṭṭanti.",
  "tika-vin13t:2511_14": "Ghaṭitumbakaṭāhajā pana labhitvā pariharituṃ na vaṭṭanti,",
  "tika-vin13t:2511_15": "tāvakālikaṃ paribhuñjituṃ vaṭṭanti.",
  "tika-vin13t:2512_0": "Pattaniddesavaṇṇanā niṭṭhitā.",
  "tika-vin13t:2513_0": "6. Thālakaniddesavaṇṇanā",
  "tika-vin13t:2514_0": "71- 2. Dāru …pe…",
  "tika-vin13t:2514_1": "veḷuriyāmayā akappiyā,",
  "tika-vin13t:2514_2": "phalikākācakaṃsajā thālakā gihisantakā saṅghikā ca kappiyā,",
  "tika-vin13t:2514_3": "tumbaghaṭijā tāvakālikā kappiyāti sambandho.",
  "tika-vin13t:2514_4": "Kappanti parikappanti avirodhibhāvenevāti kappā,",
  "tika-vin13t:2514_5": "tathā kappiyā.",
  "tika-vin13t:2514_6": "Na kappā akappā.",
  "tika-vin13t:2514_7": "Saṅghassa ime saṅghikā. Tāva-",
  "tika-vin13t:2514_8": "saddo avadhimhi.",
  "tika-vin13t:2514_9": "Tāva bhojanāvadhibhūto kālo etāsanti tāvakālikā,",
  "tika-vin13t:2514_10": "bhuñjitvā chaḍḍetabbā,",
  "tika-vin13t:2514_11": "na pariharitabbāti adhippāyo.",
  "tika-vin13t:2515_0": "Thālakaniddesavaṇṇanā niṭṭhitā.",
  "tika-vin13t:2516_0": "7. Pavāraṇāniddesavaṇṇanā",
  "tika-vin13t:2517_0": "73.",
  "tika-vin13t:2517_1": "Yena iriyāpathena upalakkhito pañcannaṃ bhojanānaṃ yaṃ kiñci bhojanaṃ bhuñjamāno ayaṃ bhikkhu kappiyānaṃ",
  "tika-vin13t:2517_2": "pañcannaṃ bhojanānaṃ hatthapāsopanītānaṃ pavārito,",
  "tika-vin13t:2517_3": "tato iriyāpathato aññena iriyāpathena anatirittakaṃ yāvakālikaṃ bhuñjeyya ce,",
  "tika-vin13t:2517_4": "imassa pācitti hotīti padatthayojanā.",
  "tika-vin13t:2517_5": "Bhuñjanatthāya paṭiggahaṇe pana dukkaṭaṃ.",
  "tika-vin13t:2517_6": "Tattha iriyāya kāyikakiriyāya patho pavattanūpāyo iriyāpatho,",
  "tika-vin13t:2517_7": "ṭhānagamananisajjanasayanāni.",
  "tika-vin13t:2517_8": "Pavāreti paṭikkhipatīti pavārito,",
  "tika-vin13t:2517_9": "atha vā pavāraṇaṃ paṭikkhipanaṃ pavāritaṃ,",
  "tika-vin13t:2517_10": "tamassa atthīti pavārito,",
  "tika-vin13t:2517_11": "katappavāraṇo katappaṭikkhepoti attho,",
  "tika-vin13t:2517_12": "atha vā parivesakena vārīyatīti pavārito paṭikkhepito.",
  "tika-vin13t:2517_13": "Anatirittakanti yaṃ pavāretvā āsanā vuṭṭhahantassa “alametaṃ sabba”nti evaṃ atirittakaraṇādīhi sattahi vinayakammākārehi kappiyaṃ kataṃ,",
  "tika-vin13t:2517_14": "tañca “ajja vā yadā vā icchati,",
  "tika-vin13t:2517_15": "tadā khādissatī”ti āhaṭaṃ,",
  "tika-vin13t:2517_16": "gilānātirittañca atirittaṃ adhikanti vuccati,",
  "tika-vin13t:2517_17": "tato aññaṃ anatirittakaṃ anadhikanti attho.",
  "tika-vin13t:2517_18": "Kusalaṃ cittaṃ pātetīti pācitti,",
  "tika-vin13t:2517_19": "tasmā itthiyaṃ timhi ta-",
  "tika-vin13t:2517_20": "kārassa ca- kāre,",
  "tika-vin13t:2517_21": "dvitte ca pācitti.",
  "tika-vin13t:2517_22": "Yāmakālikaṃ sattāhakālikaṃ yāvajīvikaṃ āhāratthāya paṭiggaṇhato āpatti dukkaṭassa,",
  "tika-vin13t:2517_23": "ajjhohāre ajjhohāre āpatti dukkaṭassa.",
  "tika-vin13t:2518_0": "74.",
  "tika-vin13t:2518_1": "Idāni yāya pavāritā,",
  "tika-vin13t:2518_2": "sā pañcaṅgasampannāyeva pavāraṇā nāma hotīti dassetuṃ “asana”ntiādimāha.",
  "tika-vin13t:2518_3": "Tattha asananti bhuñjamānassa bhuñjanaṃ.",
  "tika-vin13t:2518_4": "Iminā yaṃ vippakataṃ bhojanaṃ,",
  "tika-vin13t:2518_5": "taṃ dasseti.",
  "tika-vin13t:2518_6": "Bhojanañcevāti pavāraṇappahonakaṃ bhojanañceva hotīti.",
  "tika-vin13t:2518_7": "Abhihāroti dāyakassa kāyena pavāraṇappahonakassa abhiharaṇaṃ,",
  "tika-vin13t:2518_8": "na vācāya.",
  "tika-vin13t:2518_9": "Samīpatāti aḍḍhateyyahatthappamāṇasaṅkhātā samīpatā ca.",
  "tika-vin13t:2518_10": "Ettha pana sace bhikkhu nisinno hoti,",
  "tika-vin13t:2518_11": "āsanassa pacchimantato paṭṭhāya,",
  "tika-vin13t:2518_12": "sace ṭhito,",
  "tika-vin13t:2518_13": "paṇhiantato paṭṭhāya,",
  "tika-vin13t:2518_14": "sace nipanno,",
  "tika-vin13t:2518_15": "yena passena nipanno,",
  "tika-vin13t:2518_16": "tassa pārimantato paṭṭhāya dāyakassa ṭhitassa vā nisinnassa vā nipannassa vā ṭhapetvā pasāritahatthaṃ yaṃ āsannataraṃ aṅgaṃ,",
  "tika-vin13t:2518_17": "tassa orimantena paricchinditvā aḍḍhateyyahatthapāso veditabbo.",
  "tika-vin13t:2518_18": "Kāyavācāpaṭikkhepoti tassa abhihaṭabhojanassa aṅgulicalanādikāyavikārena vā “ala”ntiādinā vacīvikārena vā paṭikkhipanaṃ.",
  "tika-vin13t:2518_19": "Iti imehi pañcahaṅgehi pavāraṇā pakārayuttavāraṇā pañcaaṅgāti sambandho.",
  "tika-vin13t:2518_20": "Pañca aṅgāni yassā sā pañcaaṅgā.",
  "tika-vin13t:2519_0": "75.",
  "tika-vin13t:2519_1": "Idāni etesu odanādipañcavidhaṃ bhojanaṃ dassetvā tāni ca puna vibhajitvā dassetuṃ “odano”tiādi āraddhaṃ.",
  "tika-vin13t:2519_2": "Tattha sālīti rattasāliādikā sabbāpi sālijāti.",
  "tika-vin13t:2519_3": "Vīhīti sabbāpi vīhināmikā vīhijāti.",
  "tika-vin13t:2519_4": "Kaṅgūti setarattakāḷabhedā sabbāpi kaṅgujāti.",
  "tika-vin13t:2519_5": "Kudrūso nāma kāḷakodravo.",
  "tika-vin13t:2519_6": "Varako nāma setavaṇṇo kodravo.",
  "tika-vin13t:2519_7": "Yavagodhumesu pana bhedo natthi.",
  "tika-vin13t:2519_8": "Evaṃ yathāvuttānaṃ sānulomānaṃ sattannaṃ dhaññānaṃ bhojjayāgu cāti sambandho.",
  "tika-vin13t:2519_9": "Bhojjayāgu cāti uṇhaṃ vā sītalaṃ vā bhuñjantānaṃ bhojanakāle gahitaṭṭhāne odhi paññāyati,",
  "tika-vin13t:2519_10": "sā bhojjayāgu. Ca-",
  "tika-vin13t:2519_11": "saddena odano cāti sambandho,",
  "tika-vin13t:2519_12": "odano nāmāti attho.",
  "tika-vin13t:2519_13": "Sace pana bhatte udakakañjikakhīrādīni ākiritvā “yāguṃ gaṇhathā”ti denti,",
  "tika-vin13t:2519_14": "kiñcāpi tanukā hoti,",
  "tika-vin13t:2519_15": "pavāraṇaṃ janeti.",
  "tika-vin13t:2519_16": "Sace pana udakādīsu pakkhipitvā pacitvā denti,",
  "tika-vin13t:2519_17": "yāgusaṅgahameva gacchati.",
  "tika-vin13t:2519_18": "Sace pana tanukāyapi yāguyā sāsapamattampi macchamaṃsakhaṇḍaṃ vā nhāru vā pakkhittaṃ hoti,",
  "tika-vin13t:2519_19": "pavāraṇaṃ janeti.",
  "tika-vin13t:2520_0": "76.",
  "tika-vin13t:2520_1": "Sāmākāditiṇaṃ kudrūsake saṅgahaṃ gataṃ,",
  "tika-vin13t:2520_2": "varakacorako varake saṅgahaṃ gato,",
  "tika-vin13t:2520_3": "nīvāro ceva sāliyaṃ saṅgahaṃ gatoti yojanā.",
  "tika-vin13t:2520_4": "Sāmākāditiṇanti sāmāko ādi yassa,",
  "tika-vin13t:2520_5": "tameva tiṇaṃ tiṇadhaññanti samāso.",
  "tika-vin13t:2521_0": "77.",
  "tika-vin13t:2521_1": "Bhaṭṭhadhaññamayoti kharapākabhajjitehi sattavidhehi dhaññehi koṭṭetvā kato,",
  "tika-vin13t:2521_2": "antamaso cuṇṇampi kuṇḍakampi sattu nāmāti attho.",
  "tika-vin13t:2521_3": "Samapākabhajjitānaṃ pana ātapasukkhānaṃ vā taṇḍulānaṃ sattu vā kuṇḍakāni eva vā na pavārenti.",
  "tika-vin13t:2521_4": "Yavena sambhavo uppatti assāti yavasambhavo,",
  "tika-vin13t:2521_5": "kummāso kummāso nāma.",
  "tika-vin13t:2521_6": "Muggādīhi kato pana pavāraṇaṃ na janeti.",
  "tika-vin13t:2521_7": "Kappiyo cāti kappiyoyeva maṃso “maṃso”ti vuttoti yojanā.",
  "tika-vin13t:2521_8": "Cāti avadhāraṇe.",
  "tika-vin13t:2521_9": "Akappiyo pana paṭikkhipitabbova.",
  "tika-vin13t:2521_10": "Paṭikkhittopi na pavāreti.",
  "tika-vin13t:2521_11": "Udake sambhavo yassa so maccho nāma.",
  "tika-vin13t:2521_12": "Dvīsu panetesu sace yāguṃ pivantassa yāgusitthamattesupi macchakhaṇḍesu vā maṃsakhaṇḍesu vā ekaṃ khāditaṃ ekaṃ hatthe vā patte vā hoti,",
  "tika-vin13t:2521_13": "so ce aññaṃ paṭikkhipati, pavāreti.",
  "tika-vin13t:2521_14": "Dvepi khāditāni honti,",
  "tika-vin13t:2521_15": "mukhe sāsapamattampi avasiṭṭhaṃ natthi,",
  "tika-vin13t:2521_16": "sacepi aññaṃ paṭikkhipati,",
  "tika-vin13t:2521_17": "na pavāreti.",
  "tika-vin13t:2522_0": "78.",
  "tika-vin13t:2522_1": "Idāni “kīdisaṃ bhuñjanto kinti vatvā upanītaṃ kiṃ nāma nisedhento pavāreti nāmā”ti codanaṃ manasi nidhāyāha “bhuñjanto”tiādi.",
  "tika-vin13t:2522_2": "Tattha kappaṃ vā akappaṃ vā pañcasu bhojanesu yaṃ kiñci bhojanaṃ bhuñjanto bhikkhu tannāmena tesaṃ pavāraṇājanakabhojanānaṃ",
  "tika-vin13t:2522_3": "nāmena vā “ima”nti sāmaññena vā vatvā abhihaṭaṃ hatthapāsopanītaṃ kappaṃ kappiyaṃ yathāvuttabhojanaṃ",
  "tika-vin13t:2522_4": "nisedhayaṃ nisedhayanto pavāreyyāti padatthasambandho.",
  "tika-vin13t:2522_5": "Ayamettha adhippāyo –",
  "tika-vin13t:2522_6": "yena ce akappiyamaṃsañca kuladūsanavejjakammauttarimanussadhammārocanasāditarūpiyādīhi nibbattaṃ akappiyabhojanañca",
  "tika-vin13t:2522_7": "tathā aññañca kappiyaṃ vā akappiyaṃ vā ekasitthamattampi ajjhohaṭaṃ hoti,",
  "tika-vin13t:2522_8": "so sace pattamukhahatthesu yattha katthaci bhojane sati sāpekkhova aññaṃ hatthapāse ṭhitena “odanaṃ gaṇhathā”tiādinā",
  "tika-vin13t:2522_9": "pavāraṇappahonakasseva nāmena vā “ima”nti sāmaññavaseneva vā kāyeneva abhihaṭaṃ vuttalakkhaṇaṃ kappiyameva",
  "tika-vin13t:2522_10": "bhojanaṃ kevalaṃ vā missaṃ vā kāyena vā vācāya vā paṭikkhipati pavāretīti.",
  "tika-vin13t:2522_11": "“Ākira ākira,",
  "tika-vin13t:2522_12": "koṭṭetvā koṭṭetvā pūrehī”ti pana vattuṃ vaṭṭati.",
  "tika-vin13t:2523_0": "79- 80.",
  "tika-vin13t:2523_1": "Idāni ye pavāraṇaṃ na janenti,",
  "tika-vin13t:2523_2": "te dassetuṃ “lājā”tiādimāha.",
  "tika-vin13t:2523_3": "Tattha lājā…pe…",
  "tika-vin13t:2523_4": "phalādīni pavāraṇaṃ na janentīti sambandho.",
  "tika-vin13t:2523_5": "Lājāti sāliādīhi katā lājā.",
  "tika-vin13t:2523_6": "Taṃsattubhattānīti tehi lājehi katā sattu ceva bhattāni ca.",
  "tika-vin13t:2523_7": "Gorasoti gunnaṃ raso khīrādi.",
  "tika-vin13t:2523_8": "Suddhakhajjakoti macchamaṃsehi asammissatāya suddhakhajjako.",
  "tika-vin13t:2523_9": "Sattuyo piṇḍetvā kato apakko sattuguḷo pana sattumodakasaṅkhāto pavāreti.",
  "tika-vin13t:2523_10": "Taṇḍulāti samapākabhajjitānaṃ sāliādīnaṃ taṇḍulā,",
  "tika-vin13t:2523_11": "bhajjitataṇḍulā eva vā.",
  "tika-vin13t:2523_12": "Bhaṭṭhapiṭṭhanti suddhaṃ yaṃ kiñci bhajjitaṃ piṭṭhaṃ.",
  "tika-vin13t:2523_13": "Puthukāti sāliādīnaṃ puthukā.",
  "tika-vin13t:2523_14": "Puthukā hi tantiāgamayuttiyā visumpi gayhati, ekatopi,",
  "tika-vin13t:2523_15": "tasmā vuttāvasesānaṃ puthukāveḷuādīnaṃ bhattanti ca sambandho.",
  "tika-vin13t:2523_16": "Veḷūti tesaṃ taṇḍulā vuccanti.",
  "tika-vin13t:2523_17": "Puthukā ca veḷu ca,",
  "tika-vin13t:2523_18": "te ādayo yesanti samāso. Ca-",
  "tika-vin13t:2523_19": "saddo panettha sabbatthāpi yojetabbo. Ādi-",
  "tika-vin13t:2523_20": "saddena kandamūlaphalānipi gayhanti.",
  "tika-vin13t:2523_21": "Vuttāvasesānanti vuttehi sattavidhehi dhaññehi avasesānaṃ.",
  "tika-vin13t:2523_22": "Rasayāgūti rasehi pakkamaṃsādīhi sammissā yāgu.",
  "tika-vin13t:2523_23": "Rasopi tādisova.",
  "tika-vin13t:2523_24": "Suddhayāgūti maṃsādīhi amissā suddhayāgu.",
  "tika-vin13t:2523_25": "Phalādīnīti ādi-",
  "tika-vin13t:2523_26": "saddena kandādīnampi gahaṇaṃ.",
  "tika-vin13t:2523_27": "Api cāti nipāto,",
  "tika-vin13t:2523_28": "nipātasamudāyo vā samuccaye,",
  "tika-vin13t:2523_29": "so paccekaṃ yojetabbo.",
  "tika-vin13t:2524_0": "81.",
  "tika-vin13t:2524_1": "Idāni yasmā sattahi vinayakammākārehi yaṃ atirittaṃ akataṃ,",
  "tika-vin13t:2524_2": "tattha pācittiyaṃ vuttaṃ,",
  "tika-vin13t:2524_3": "byatirekato atirittakate natthi,",
  "tika-vin13t:2524_4": "tasmā atirittaṃ karontena evaṃ kātabbanti dassento “pavāritenā”tiādimāha.",
  "tika-vin13t:2524_5": "Tattha pavāritena vuṭṭhāya atirittaṃ na kātabbaṃ,",
  "tika-vin13t:2524_6": "bhojanaṃ abhuttena ca atirittaṃ na kātabbanti sambandho.",
  "tika-vin13t:2524_7": "Bhojananti pavāraṇappahonakabhojanaṃ.",
  "tika-vin13t:2524_8": "Abhuttenāti ekasitthamattampi abhuttāvinā.",
  "tika-vin13t:2524_9": "Yena yaṃvā pure katanti ettha ca eva-",
  "tika-vin13t:2524_10": "saddo dīghaṃ katvā niddiṭṭho,",
  "tika-vin13t:2524_11": "so ca ajjhāhaṭena taṃ-",
  "tika-vin13t:2524_12": "saddena sambandhīyati,",
  "tika-vin13t:2524_13": "tasmā yena bhikkhunā yaṃ bhojanaṃ pure pubbe atirittaṃ kataṃ,",
  "tika-vin13t:2524_14": "teneva tameva atirittaṃ na kātabbanti yojetvā attho veditabbo.",
  "tika-vin13t:2524_15": "Tasmā kappiyaṃ kāretvā bhuñjantassa aññaṃ āmisaṃ ākiranti,",
  "tika-vin13t:2524_16": "taṃ so puna kātuṃ na labhati,",
  "tika-vin13t:2524_17": "tasmiṃ bhojane kariyamāne paṭhamakatena saddhiṃ kataṃ hotīti.",
  "tika-vin13t:2524_18": "Aññasmiṃ pana tena vā aññena vā kātuṃ vaṭṭati.",
  "tika-vin13t:2525_0": "82.",
  "tika-vin13t:2525_1": "“Kappiya”ntiādīni “karonto”ti etassa kammapadāni.",
  "tika-vin13t:2525_2": "Kappiyañceva gahitañceva uccāritañceva hatthapāsagañceva yāvakālikaṃ atirittaṃ karonto “alametaṃ sabba”nti evaṃ bhāsatūti yojanā.",
  "tika-vin13t:2525_3": "Tatthayaṃ phalaṃ vā kandamūlādi vā pañcahi samaṇakappehi kappiyaṃ kataṃ,",
  "tika-vin13t:2525_4": "yañca kappiyamaṃsaṃ vā kappiyabhojanaṃ vā,",
  "tika-vin13t:2525_5": "etaṃ kappiyaṃ nāma.",
  "tika-vin13t:2525_6": "Gahitanti bhikkhunā paṭiggahitaṃ.",
  "tika-vin13t:2525_7": "Uccāritanti kappiyaṃ kāretuṃ āgatena bhikkhunā īsakampi ukkhittaṃ vā apanāmitaṃ vā,",
  "tika-vin13t:2525_8": "taṃ pana atirittakārakena “alametaṃ sabba”nti vuttena kātabbaṃ.",
  "tika-vin13t:2525_9": "Hatthapāsaganti kappiyaṃ kāretuṃ āgatena hatthapāsaṃ gataṃ.",
  "tika-vin13t:2525_10": "Atirittaṃ karontoti īdisaṃ catubbidhākārasampannaṃ bhojanaṃ atirittaṃ karonto pavāretvā āsanā avuṭṭhito",
  "tika-vin13t:2525_11": "vā appavāretvāpi sabbathā bhutto vāti evaṃ duvidhavinayakammākārasampanno bhikkhu.",
  "tika-vin13t:2525_12": "Alametaṃ sabbanti evaṃ bhāsatūti alametaṃ sabbaṃ iti evaṃ bhāsatu.",
  "tika-vin13t:2525_13": "Evaṃ sattavidhaṃ vinayakammākāraṃ sampādento vacībhedaṃ katvā sakimpi evaṃ vadeyyāti attho.",
  "tika-vin13t:2526_0": "83.",
  "tika-vin13t:2526_1": "Kappiyaṃ karontena pana anupasampannassa hatthe ṭhitaṃ na kātabbaṃ.",
  "tika-vin13t:2526_2": "Tenāha “na kare…pe…",
  "tika-vin13t:2526_3": "hatthaga”nti.",
  "tika-vin13t:2526_4": "Upasampannato añño anupasampanno,",
  "tika-vin13t:2526_5": "tassa hatthe gataṃ anupasampannahatthagaṃ.",
  "tika-vin13t:2526_6": "Pesayitvāpīti sace tattha añño byatto bhikkhu natthi,",
  "tika-vin13t:2526_7": "yattha atthi,",
  "tika-vin13t:2526_8": "tattha pesayitvāpi.",
  "tika-vin13t:2526_9": "Taṃ atirittakataṃ akārako atirittakārakato añño sabbo pavāritopi appavāritopi bhuñjituṃ labbhateti sambandhanīyaṃ.",
  "tika-vin13t:2526_10": "Pavāritena pana mukhañca hatthañca sodhetvā bhuñjitabbaṃ.",
  "tika-vin13t:2527_0": "Pavāraṇāniddesavaṇṇanā niṭṭhitā.",
  "tika-vin13t:2528_0": "8. Kālikaniddesavaṇṇanā",
  "tika-vin13t:2529_0": "84.",
  "tika-vin13t:2529_1": "Kālikāti majjhanhikapacchimayāmasattāhayāvajīvappavattisaṅkhāto kālo etesamatthīti kālikā,",
  "tika-vin13t:2529_2": "sabbepi khajjabhojjaleyyapeyyasaṅkhātā atthā.",
  "tika-vin13t:2529_3": "Te pana gaṇanaparicchedato cattāro honti.",
  "tika-vin13t:2529_4": "Kiṃ te appaṭiggahitāpi sabhāveneva kālikavohāraṃ labhanti,",
  "tika-vin13t:2529_5": "udāhu aññathāpīti āha “paṭiggahitā”ti,",
  "tika-vin13t:2529_6": "paṭiggahitāyeva te yāvakālikādi kālikavohāralābhino,",
  "tika-vin13t:2529_7": "no aññathāti adhippāyo.",
  "tika-vin13t:2529_8": "Idāni te dasseti “yāvakālika”ntiādinā.",
  "tika-vin13t:2529_9": "Tattha aruṇuggamanato yāva ṭhitamajjhanhiko,",
  "tika-vin13t:2529_10": "tāva paribhuñjitabbattā yāva majjhanhikasaṅkhāto kālo assāti yāvakālikaṃ,",
  "tika-vin13t:2529_11": "piṭṭhakhādanīyādikaṃ vatthu,",
  "tika-vin13t:2529_12": "ṭhitamajjhanhikato paṭṭhāya taṃ paribhuñjituṃ na sakkā,",
  "tika-vin13t:2529_13": "kālaparicchedajānanatthaṃ kālatthambho vā yojetabbo,",
  "tika-vin13t:2529_14": "kālantare vā bhattakiccaṃ kātabbaṃ.",
  "tika-vin13t:2529_15": "Yāva rattiyā pacchimasaṅkhāto yāmo,",
  "tika-vin13t:2529_16": "tāva paribhuñjitabbato yāmo kālo assāti yāmakālikaṃ.",
  "tika-vin13t:2529_17": "Paṭiggahetvā sattāhaṃ nidhetabbato sattāho kālo assāti sattāhakālikaṃ.",
  "tika-vin13t:2529_18": "Ṭhapetvā udakaṃ avasesaṃ sabbampi paṭiggahitaṃ yāvajīvaṃ pariharitvā sati paccaye paribhuñjitabbato jīvassa yattako paricchedo yāvajīvaṃ,",
  "tika-vin13t:2529_19": "taṃ assa atthīti yāvajīvikaṃ.",
  "tika-vin13t:2530_0": "Nanu ca aññattha viya “yāvajīvika”nti ettha kālasutiyā abhāve kathaṃ “cattāro kālikā”ti yujjatīti? Yujjati,",
  "tika-vin13t:2530_1": "sogatānaṃ khandhavinimuttasseva kālassābhāvato jīvasaṅkhātassa jīvitindriyassa khandhasaṅgahitattā sopi kāloyevāti.",
  "tika-vin13t:2530_2": "Nanu cettha “yāvakālika”ntiādinā niddiṭṭhāneva “kālikā”ti vuttāni,",
  "tika-vin13t:2530_3": "“kālikānī”ti vattabbaṃ siyāti?",
  "tika-vin13t:2530_4": "Nedamevaṃ viññeyyaṃ,",
  "tika-vin13t:2530_5": "“kālika”ntiādīni vatthusambandhena vuttāni,",
  "tika-vin13t:2530_6": "“kālikā”ti pana sāmaññantaravasena atthasaddasambandhena vuttanti natthi virodhoti.",
  "tika-vin13t:2531_0": "85.",
  "tika-vin13t:2531_1": "Idāni tesu “piṭṭha”ntiādinā yāvakālikaṃ dasseti.",
  "tika-vin13t:2531_2": "Tattha piṭṭhaṃ mūlaṃ phalanti piṭṭhakhādanīyaṃ mūlakhādanīyaṃ phalakhādanīyañca.",
  "tika-vin13t:2531_3": "Tattha sattannaṃ tāva dhaññānaṃ dhaññānulomānaṃ aparaṇṇānañca piṭṭhaṃ panasalabujaambāṭakadhotatālapiṭṭhādikañceti",
  "tika-vin13t:2531_4": "tesu tesu janapadesu pakatiāhāravasena 03 manussānaṃ khādanīyabhojanīyakiccasādhakaṃ piṭṭhaṃ piṭṭhakhādanīyaṃ.",
  "tika-vin13t:2531_5": "“Adhotaṃ tālapiṭṭhaṃ khīravallipiṭṭha”ntiādinā gaṇiyamānānaṃ gaṇanāya anto natthi,",
  "tika-vin13t:2531_6": "khādanīyabhojanīyakiccasādhakabhāvoyeva panetesaṃ lakkhaṇaṃ,",
  "tika-vin13t:2531_7": "subahuṃ vatvāpi imasmiṃyeva lakkhaṇe ṭhātabbanti na vitthārayāma.",
  "tika-vin13t:2531_8": "Evaṃ sabbattha.",
  "tika-vin13t:2531_9": "Tambakataṇḍuleyyādimūlaṃ mūlakhādanīyaṃ.",
  "tika-vin13t:2531_10": "Panasalabujanāḷikerādiphalaṃ phalakhādanīyaṃ.",
  "tika-vin13t:2531_11": "Khajjanti sakkhalimodakādipubbaṇṇāparaṇṇamayaṃ khādanīyañca.",
  "tika-vin13t:2531_12": "Gorasoti khīradadhitakkasaṅkhāto gunnaṃ raso ca.",
  "tika-vin13t:2531_13": "Dhaññabhojananti sānulomānaṃ dhaññānaṃ odanasattukummāsasaṅkhātabhojanañca.",
  "tika-vin13t:2531_14": "Ṭīkāyaṃ pana “sānulomāni sattadhaññāni ca pañcavidhabhojanañcā”ti vuttaṃ,",
  "tika-vin13t:2531_15": "taṃ na yuttaṃ,",
  "tika-vin13t:2531_16": "dhaññānaṃ visuṃ gahaṇe payojanābhāvā,",
  "tika-vin13t:2531_17": "payojanasambhave ca phalaggahaṇeneva tesaṃ gahaṇasambhavato.",
  "tika-vin13t:2532_0": "Yāgusūpappabhutayoti yāgu ca sūpañca,",
  "tika-vin13t:2532_1": "taṃ pabhuti yesaṃ teti ete yāvakālikā hontīti sambandho.",
  "tika-vin13t:2532_2": "Ettha ca pabhuti-",
  "tika-vin13t:2532_3": "saddena macchamaṃsasaṅkhātaṃ dhaññabhojanato avasiṭṭhaṃ bhojanañca piṭṭhamūlaphalakhādanīyato avasiṭṭhaṃ kandakhādanīyaṃ,",
  "tika-vin13t:2532_4": "muḷālakhādanīyādiñca saṅgaṇhāti.",
  "tika-vin13t:2532_5": "Tesu dīgho ca bhisakandādi vaṭṭo ca uppalakaṇḍādi kandakhādanīyaṃ,",
  "tika-vin13t:2532_6": "padumamūlādi ca taṃsadisaṃ erakamūlādi ca muḷālakhādanīyaṃ,",
  "tika-vin13t:2532_7": "tālādīnaṃ kaḷīrasaṅkhātā matthakā matthakakhādanīyaṃ,",
  "tika-vin13t:2532_8": "ucchukkhandhādayo nīluppalādīnaṃ daṇḍakkhandhakādi khandhakhādanīyaṃ,",
  "tika-vin13t:2532_9": "tambakataṇḍuleyyādīnaṃ paṇṇaṃ pattakhādanīyaṃ,",
  "tika-vin13t:2532_10": "ucchutacova eko saraso tacakhādanīyaṃ,",
  "tika-vin13t:2532_11": "tambakasiggupupphādi pupphakhādanīyaṃ,",
  "tika-vin13t:2532_12": "labujaṭṭhipanasaṭṭhiādikaṃ aṭṭhikhādanīyaṃ.",
  "tika-vin13t:2533_0": "86.",
  "tika-vin13t:2533_1": "“Madhū”tiādinā yāmakālikaṃ dasseti.",
  "tika-vin13t:2533_2": "Madhu ca muddikā ca sālūkañca cocañca mocañca ambañca jambu cāti dvando.",
  "tika-vin13t:2533_3": "Muddikā phalepi itthiyaṃ,",
  "tika-vin13t:2533_4": "phale sesā napuṃsake,",
  "tika-vin13t:2533_5": "“jambu” iti phalavācī napuṃsakasaddantaraṃ,",
  "tika-vin13t:2533_6": "tato jātaṃ madhupānādi madhu…pe… jambujaṃ,",
  "tika-vin13t:2533_7": "tañca phārusañca pānakanti yojanā.",
  "tika-vin13t:2533_8": "Tattha madhujaṃ pānaṃ nāma muddikānaṃ jātirasaṃ udakasambhinnaṃ katvā katapānaṃ.",
  "tika-vin13t:2533_9": "Taṃ attanā kataṃ purebhattameva sāmisaṃ nirāmisampi vaṭṭati.",
  "tika-vin13t:2533_10": "Anupasampannehi kataṃ labhitvā pana purebhattaṃ paṭiggahitaṃ purebhattaṃ sāmisampi vaṭṭati,",
  "tika-vin13t:2533_11": "pacchābhattaṃ pana nirāmisameva vaṭṭati.",
  "tika-vin13t:2533_12": "Esa nayo sabbapānesu.",
  "tika-vin13t:2533_13": "Muddikajaṃ pānaṃ nāma muddikānaṃ udake madditvā katapānaṃ.",
  "tika-vin13t:2533_14": "Tathā sesapānāni yathānurūpaṃ veditabbāni,",
  "tika-vin13t:2533_15": "sālūkaṃ rattuppalādīnaṃ sālūkaṃ.",
  "tika-vin13t:2533_16": "Cocaṃ aṭṭhikakadaliphalaṃ.",
  "tika-vin13t:2533_17": "Mocaṃ anaṭṭhikaṃ.",
  "tika-vin13t:2533_18": "Imāni aṭṭha pānāni sītānipi ādiccapākānipi vaṭṭanti,",
  "tika-vin13t:2533_19": "aggipākāni pana na vaṭṭanti.",
  "tika-vin13t:2533_20": "Tenāha “nāggisantatta”nti.",
  "tika-vin13t:2534_0": "87- 8.",
  "tika-vin13t:2534_1": "Avasesāni pana vettatintiṇikamātuluṅgakapitthakaramandādikhuddakaphalapānāni aṭṭhapānagatikāneva.",
  "tika-vin13t:2534_2": "Tenāha “sānulomāni dhaññāni,",
  "tika-vin13t:2534_3": "ṭhapetvā phalajo raso”ti.",
  "tika-vin13t:2534_4": "Ekassa pana vakkhamānānañca “puppharaso”tiādīnaṃ “sītodamadditādiccapāko vā yāmakāliko”ti iminā sambandho veditabbo.",
  "tika-vin13t:2534_5": "Tālanāḷikerapanasalabujaalābukumbhaṇḍapussaphalatipusaeḷālukaphalānīti nava mahāphalāni,",
  "tika-vin13t:2534_6": "sabbañca aparaṇṇaṃ sattadhaññāni anulomentīti saha anulomehīti sānulomāni.",
  "tika-vin13t:2534_7": "Sānulomadhaññānaṃ pana raso yāvakāliko.",
  "tika-vin13t:2534_8": "“Sānulomāni dhaññānī”ti phalāni viññāyanti.",
  "tika-vin13t:2534_9": "Phalasutiyā “sesaphalajo”ti vattabbe gamyamānattā na vuttaṃ.",
  "tika-vin13t:2534_10": "Madhukapupphamaññatrāti madhukapupphaṃ ṭhapetvā.",
  "tika-vin13t:2534_11": "Pakkaḍākajanti pakkehi yāvakālikehi ḍākehi jātaṃ rasaṃ.",
  "tika-vin13t:2534_12": "Sītamudakaṃ sītodaṃ,",
  "tika-vin13t:2534_13": "khīrode viya sītode madditoti tappuriso. Ādicca-",
  "tika-vin13t:2534_14": "saddo ātape vattati upacāratoti ādicce pāko yassāti samāso.",
  "tika-vin13t:2535_0": "89.",
  "tika-vin13t:2535_1": "Sattāhakālikaṃ dasseti “sappī”tiādinā.",
  "tika-vin13t:2535_2": "Tattha sattāhakālikāti yathāvuttāni sappiādīni sattāhakālikāni.",
  "tika-vin13t:2535_3": "Idāni sappiādīni vibhajati “sappī”tiādinā.",
  "tika-vin13t:2535_4": "Tattha yesaṃ gomahiṃ sādīnaṃ maṃsaṃ kappati,",
  "tika-vin13t:2535_5": "tesaṃ sappi sappi nāmāti “sappī”tiādinā sappilakkhaṇamāha.",
  "tika-vin13t:2535_6": "Akappiyamaṃsasappinopi kappiyasambhave tattha sattāhātikkame dukkaṭassa vakkhamānattā nissaggiyavatthumeva",
  "tika-vin13t:2535_7": "cettha dassetuṃ “yesaṃ maṃsamavārita”nti vuttaṃ.",
  "tika-vin13t:2535_8": "Khīrādīsu hi tesamakappiyaṃ nāma natthi.",
  "tika-vin13t:2535_9": "Navanītassa sappisadisatāya navanītalakkhaṇaṃ visuṃ na vuttaṃ.",
  "tika-vin13t:2535_10": "Upari sappipiṇḍaṃ ṭhapetvā sītalapāyāsaṃ denti,",
  "tika-vin13t:2535_11": "yaṃ pāyāsena asaṃsaṭṭhaṃ,",
  "tika-vin13t:2535_12": "taṃ sattāhakālikaṃ,",
  "tika-vin13t:2535_13": "missitaṃ pana ādiccapākaṃ katvā parissāvitaṃ,",
  "tika-vin13t:2535_14": "tathā khīraṃ pakkhipitvā pakkatelampi,",
  "tika-vin13t:2535_15": "tesu navanītaṃ nāma navuddhaṭaṃ.",
  "tika-vin13t:2535_16": "Tena kataṃ pana sappi.",
  "tika-vin13t:2536_0": "90.",
  "tika-vin13t:2536_1": "Tilā ca vasā ca eraṇḍāni ca madhukāni ca sāsapā cāti dvando.",
  "tika-vin13t:2536_2": "Tehi sambhavo yassāti bāhirattho,",
  "tika-vin13t:2536_3": "taṃ telaṃ nāmāti attho.",
  "tika-vin13t:2536_4": "Khuddā khuddamadhumakkhikā ca bhamarā ca khuddabhamaraṃ,",
  "tika-vin13t:2536_5": "khuddajantukattā napuṃsakekavacanaṃ.",
  "tika-vin13t:2536_6": "Madhuṃ karontīti madhukariyo,",
  "tika-vin13t:2536_7": "tā eva makkhikā madhukarimakkhikā,",
  "tika-vin13t:2536_8": "khuddabhamarameva madhukarimakkhikāti kammadhārayo.",
  "tika-vin13t:2536_9": "Tāhi kataṃ madhu madhu nāmāti attho.",
  "tika-vin13t:2536_10": "Ṭīkāyaṃ pana visuṃ madhukarī-",
  "tika-vin13t:2536_11": "saddaṃ vikappetvā “daṇḍakesu madhukarā madhukarimakkhikā nāmā”ti vuttaṃ.",
  "tika-vin13t:2536_12": "Madhupaṭalaṃ vā madhusitthakaṃ vā sace madhunā makkhitaṃ,",
  "tika-vin13t:2536_13": "madhugatikameva.",
  "tika-vin13t:2536_14": "Tumbalakānaṃ cīrikānañca niyyāsasadisaṃ madhu pana yāvajīvikaṃ.",
  "tika-vin13t:2536_15": "Raso nikkasaṭo ādi yassā sā rasādi. Ādi-",
  "tika-vin13t:2536_16": "saddena phāṇitādīnaṃ gahaṇaṃ,",
  "tika-vin13t:2536_17": "sā ucchuvikati.",
  "tika-vin13t:2536_18": "Pakkāti avatthukapakkā vā,",
  "tika-vin13t:2536_19": "phāṇitaṃ phāṇitaṃ nāmāti attho.",
  "tika-vin13t:2536_20": "Sītūdakena katamadhukapupphaphāṇitaṃ pana phāṇitagatikameva.",
  "tika-vin13t:2536_21": "Ambaphāṇitādīni yāvakālikāni.",
  "tika-vin13t:2536_22": "Etāni yathāvuttāni sappiādīni purebhattaṃ sāmisaparibhogenāpi,",
  "tika-vin13t:2536_23": "pacchābhattato paṭṭhāya pana tāni ca pacchābhattaṃ paṭiggahitāni ca sattāhaṃ nidahitvā nirāmisaparibhogena paribhuñjitabbāni.",
  "tika-vin13t:2537_0": "91.",
  "tika-vin13t:2537_1": "Idāni odissa anuññātavasāya pākato vibhāgaṃ dassetvā tato sappiādīnaṃ dassetuṃ “savatthū”tiādimāha.",
  "tika-vin13t:2537_2": "Tattha purebhattaṃ sāmaṃ vā attanā eva. Vā-",
  "tika-vin13t:2537_3": "saddena parehi vā.",
  "tika-vin13t:2537_4": "Amānusā manussavasārahitā.",
  "tika-vin13t:2537_5": "Vasā acchādīnaṃ akappiyānaṃ,",
  "tika-vin13t:2537_6": "sūkarādīnaṃ kappiyānañca sattānaṃ vasā.",
  "tika-vin13t:2537_7": "Savatthupakkā sattāhakālikā hotīti seso.",
  "tika-vin13t:2537_8": "Savatthupakkāti savatthukaṃ katvā pakkā.",
  "tika-vin13t:2537_9": "Ayamettha adhippāyo –",
  "tika-vin13t:2537_10": "sace pana vasaṃ purebhattaṃ paṭiggahetvā pacitvā telaṃ parissāvitaṃ sattāhāni nirāmisaparibhogena paribhuñjitabbaṃ.",
  "tika-vin13t:2537_11": "Atha parehi kataṃ purebhattaṃ paṭiggahitaṃ,",
  "tika-vin13t:2537_12": "purebhattaṃ sāmisampi vaṭṭati,",
  "tika-vin13t:2537_13": "pacchābhattato paṭṭhāya nirāmisameva, no ce,",
  "tika-vin13t:2537_14": "dukkaṭaṃ hotīti.",
  "tika-vin13t:2537_15": "Kāriye kāraṇopacārena panettha “vasā”ti telameva vuttaṃ,",
  "tika-vin13t:2537_16": "vasā pana yāvakālikāva.",
  "tika-vin13t:2538_0": "Ṭīkāyaṃ pana vasāya “sattāhakālike āgataṭṭhānaṃ natthīti vadantī”ti vatvā “taṃ upaparikkhitabba”nti vasāya sattāhakālikattamāsaṃkiyaṃ vuttaṃ.",
  "tika-vin13t:2538_1": "Kimettha upaparikkhitabbaṃ?",
  "tika-vin13t:2538_2": "Bhesajjaṃ anujānatā bhagavatā “yāni kho pana tāni gilānānaṃ bhikkhūnaṃ paṭisāyanīyāni bhesajjāni,",
  "tika-vin13t:2538_3": "seyyathidaṃ –",
  "tika-vin13t:2538_4": "sappi navanītaṃ telaṃ madhu phāṇitaṃ,",
  "tika-vin13t:2538_5": "tāni paṭiggahetvā sattāhaparamaṃ sannidhikārakaṃ paribhuñjitabbānī”ti sappiādīnameva sattāhakālikattaṃ vuttaṃ.",
  "tika-vin13t:2538_6": "Bhesajjakkhandhakepi “anujānāmi,",
  "tika-vin13t:2538_7": "bhikkhave,",
  "tika-vin13t:2538_8": "tāni pañca bhesajjāni paṭiggahetvā kālepi vikālepi paribhuñjitu”nti tāni pañceva “bhesajjānī”ti vatvā telaṃ niyamato “anujānāmi,",
  "tika-vin13t:2538_9": "bhikkhave,",
  "tika-vin13t:2538_10": "vasāni bhesajjāni acchavasaṃ macchavasaṃ susukāvasaṃ sūkaravasaṃ gadrabhavasaṃ kāle paṭiggahitaṃ kāle",
  "tika-vin13t:2538_11": "nippakkaṃ kāle saṃsaṭṭhaṃ telaparibhogena paribhuñjitu”nti vuttaṃ.",
  "tika-vin13t:2538_12": "Bhesajjasikkhāpadaṭṭhakathāyañca “ṭhapetvā manussavasaṃ aññaṃ yaṃ kiñci vasa”ntiādinā vasātelassa vidhānaṃ",
  "tika-vin13t:2538_13": "dassetvā “aññesaṃ yāvakālikavatthūnaṃ vatthuṃ pacituṃ na vaṭṭatiyevā”ti vadatā aṭṭhakathācariyena yāvakālikesu",
  "tika-vin13t:2538_14": "vasaṃ ṭhapetvā aññesaṃ yāvakālikavatthūnaṃ vatthuṃ pacituṃ na vaṭṭatīti ayamettha attho dīpitoti vasā",
  "tika-vin13t:2538_15": "“yāvakālikāyevā”ti viññāyatīti ko ettha sukhumo nayoti.",
  "tika-vin13t:2539_0": "Aññesaṃ vasātelato paresaṃ yāvakālikavatthūnaṃ yesaṃ tesaṃ yāvakālikavatthūnaṃ sappiādīnaṃ vatthuṃ yāvakālikasaṅkhātaṃ khīrādikaṃ na paceti sambandho.",
  "tika-vin13t:2539_1": "Ayamettha adhippāyo –",
  "tika-vin13t:2539_2": "yathā sattāhaparibhogatthāya vasaṃ kāle paṭiggahetvā kāle pacituṃ vaṭṭati,",
  "tika-vin13t:2539_3": "na evaṃ sappiādīnaṃ vatthubhūtaṃ khīrādiyāvakālikaṃ,",
  "tika-vin13t:2539_4": "taṃ pana sattāhaparibhogatthāya kālepi na vaṭṭati.",
  "tika-vin13t:2539_5": "Tāni hi yadi taṃ paṭiggahetvā sayaṃ katāni,",
  "tika-vin13t:2539_6": "pacchābhattato paṭṭhāya na vaṭṭanti savatthukappaṭiggahitattā,",
  "tika-vin13t:2539_7": "sāmisaṃ na vaṭṭanti sāmaṃpakkattā,",
  "tika-vin13t:2539_8": "purebhattampi na vaṭṭanti yāvakālikavatthuto vivecitattā.",
  "tika-vin13t:2539_9": "Parehi katāni pana purebhattaṃ sāmisampi vaṭṭanti attanā apakkattā.",
  "tika-vin13t:2539_10": "Yāvajīvikāni tu sāsapamadhukaeraṇḍaaṭṭhīni telakaraṇatthaṃ paṭiggahetvā tadaheva kataṃ telaṃ sattāhakālikaṃ,",
  "tika-vin13t:2539_11": "dutiyadivase kataṃ chāhaṃ vaṭṭati,",
  "tika-vin13t:2539_12": "evaṃ yāva sattamadivase kataṃ tadaheva vaṭṭati,",
  "tika-vin13t:2539_13": "uggate aruṇe nissaggiyaṃ,",
  "tika-vin13t:2539_14": "aṭṭhame divase anajjhoharaṇīyaṃ,",
  "tika-vin13t:2539_15": "uggahitena yena kenaci vatthunā katasadisaṃ hoti.",
  "tika-vin13t:2539_16": "Telatthāya paṭiggahitasāsapādīnaṃ sattāhātikkamena dukkaṭaṃ.",
  "tika-vin13t:2539_17": "Nibbattitaṃ sappi vā navanītaṃ vā kālepi vikālepi paṭiggahetvā pacituṃ vaṭṭati.",
  "tika-vin13t:2539_18": "Taṃ pana tadahu purebhattampi sāmisaṃ na vaṭṭati,",
  "tika-vin13t:2539_19": "saṃsaggato yāvakālikampi sāmaṃpakkaṃ siyāti nirāmisaṃ pana sattāhampi vaṭṭati.",
  "tika-vin13t:2540_0": "92.",
  "tika-vin13t:2540_1": "Idāni “haliddi”ntiādinā yāvajīvikaṃ dasseti.",
  "tika-vin13t:2540_2": "Tattha “haliddi nāma nisā”tiādinā vuccamānepi pariyāyavacane sammoho siyāti na taṃvacanena bhusaṃ sammohayissāma,",
  "tika-vin13t:2540_3": "tasmā tāni upadesatova veditabbāni.",
  "tika-vin13t:2540_4": "Tattha “haliddi”nti binduāgamena vuttaṃ.",
  "tika-vin13t:2540_5": "Upacārena tu mūlādīni haliddādisaddena vuttāni.",
  "tika-vin13t:2540_6": "Tā haliddādayo keci itthiliṅgāyeva.",
  "tika-vin13t:2540_7": "Mūlaphale vacattañca…pe…",
  "tika-vin13t:2540_8": "bhaddamuttañca ativisāti padacchedo.",
  "tika-vin13t:2540_9": "Pañcamūla-",
  "tika-vin13t:2540_10": "saddena cūḷapañcamūlamahāpañcamūlāni gahitāni. Ādi-",
  "tika-vin13t:2540_11": "saddena vajakalimūle jaraṭṭhanti evamādīnaṃ saṅgaho.",
  "tika-vin13t:2541_0": "93- 5.",
  "tika-vin13t:2541_1": "Goṭṭhaphalanti madanaphalanti vadantīti.",
  "tika-vin13t:2541_2": "Tīṇi phalāni yassaṃ saṅgahitaṃ sā tiphalā.",
  "tika-vin13t:2541_3": "Eraṇḍakādīnanti ādi-",
  "tika-vin13t:2541_4": "saddena jātirukkhādīnaṃ gahaṇaṃ.",
  "tika-vin13t:2541_5": "Sulasādīnaṃ paṇṇanti sambandho. Ādi-",
  "tika-vin13t:2541_6": "saddena asokādīnaṃ gahaṇaṃ.",
  "tika-vin13t:2541_7": "Sūpeyyapaṇṇanti tambakataṇḍuleyyādisūpayoggapaṇṇaṃ.",
  "tika-vin13t:2541_8": "Ucchuniyyāsaṃ ṭhapetvā sabbo niyyāso ca sarasaṃ ucchujaṃ tacañca ṭhapetvā sabbo taco cāti sambandho.",
  "tika-vin13t:2541_9": "Tattha hiṅgukaṇikāraniyyāsādi sabbo niyyāso nāma.",
  "tika-vin13t:2541_10": "Nirasaucchutacādi sabbo taco nāma.",
  "tika-vin13t:2541_11": "Loṇaṃ sāmuddādi.",
  "tika-vin13t:2541_12": "Lohaṃ ayatambādi.",
  "tika-vin13t:2541_13": "Silā kāḷasilādi.",
  "tika-vin13t:2542_0": "96.",
  "tika-vin13t:2542_1": "Suddhasitthanti madhunā amakkhitaṃ.",
  "tika-vin13t:2542_2": "Madhumakkhitaṃ pana sattāhakālikaṃ.",
  "tika-vin13t:2542_3": "Yañca kiñci sujhāpitanti dujjhāpitaṃ akatvā sujjhāpitaṃ yaṃ kiñci ca.",
  "tika-vin13t:2542_4": "Vikaṭādippabhedanti vikaṭaṃ gūthamattikāmuttachārikāsaṅkhātaṃ ādi yassa,",
  "tika-vin13t:2542_5": "so pabhedo yassāti bāhirattho, taṃ.",
  "tika-vin13t:2542_6": "Yaṃ kiñci cāti sambandho.",
  "tika-vin13t:2542_7": "Ettha pana ādi-",
  "tika-vin13t:2542_8": "saddena kandakhādanīye khīrakākolādayo,",
  "tika-vin13t:2542_9": "muḷālakhādanīye haliddisiṅgiveramūlādayo,",
  "tika-vin13t:2542_10": "matthakakhādanīye haliddisiṅgiverakaḷīrādayo,",
  "tika-vin13t:2542_11": "khandhakhādanīye uppalapaṇṇadaṇḍādayo,",
  "tika-vin13t:2542_12": "pupphakhādanīye campakapupphādayo,",
  "tika-vin13t:2542_13": "aṭṭhikhādanīye madhukaṭṭhieraṇḍasāsapādayo,",
  "tika-vin13t:2542_14": "piṭṭhakhādanīye adhotatālapiṭṭhādayo ca saṅgahitāti daṭṭhabbā.",
  "tika-vin13t:2543_0": "97.",
  "tika-vin13t:2543_1": "Idāni sabbaso yāvajīvikaṃ dassetuṃ asakkuṇeyyattā vuttāni ca avuttāni ca ekato sampiṇḍetvā tattha lakkhaṇaṃ ṭhapento “mūla”ntiādimāha.",
  "tika-vin13t:2543_2": "Tattha “sāro”ti vattabbe “sāra”nti liṅgavipallāsenāha.",
  "tika-vin13t:2543_3": "“Sāro bale thiraṃse cā”ti hi nighaṇḍu.",
  "tika-vin13t:2543_4": "Āhāraṭṭhanti āhārena jāto attho payojanaṃ āhārattho,",
  "tika-vin13t:2543_5": "sova āhāraṭṭho,",
  "tika-vin13t:2543_6": "taṃ āhārakiccanti vuttaṃ hoti.",
  "tika-vin13t:2544_0": "98.",
  "tika-vin13t:2544_1": "Idāni catūsu kappiyākappiyādivibhāgaṃ dasseti “sabbā”tiādinā.",
  "tika-vin13t:2544_2": "Tattha sabbe kālikā,",
  "tika-vin13t:2544_3": "tesaṃ sambhogo anubhavoti samāso.",
  "tika-vin13t:2544_4": "Kāleti pubbaṇhakāle.",
  "tika-vin13t:2544_5": "Sabbassāti gilānāgilānassa.",
  "tika-vin13t:2544_6": "Sati paccayeti tīsu yāmakālikaṃ pipāsādikāraṇe sati,",
  "tika-vin13t:2544_7": "sattāhakālikaṃ yāvajīvikañca gelaññakāraṇe satīti attho,",
  "tika-vin13t:2544_8": "kālato vigato vikālo, tasmiṃ,",
  "tika-vin13t:2544_9": "yāmakālikaṃ vikāle āhāratthāya ajjhoharaṇe,",
  "tika-vin13t:2544_10": "sattāhakālikaṃ pana yāvajīvikañca tadatthāya paṭiggahaṇamattepi dukkaṭaṃ.",
  "tika-vin13t:2545_0": "99.",
  "tika-vin13t:2545_1": "Ubhoti yāvakālikaṃ yāmakālikañca.",
  "tika-vin13t:2545_2": "Tattha yāvakālikaṃ attano kālātikkantaṃ vikālabhojanabhikkhāpadena pācittiyaṃ janayati,",
  "tika-vin13t:2545_3": "yāmakālikaṃ yāmātikkantaṃ sannidhisikkhāpadena.",
  "tika-vin13t:2545_4": "Ete ubhopi antovutthañca sannidhiñca janayantīti sambandho.",
  "tika-vin13t:2545_5": "“Antovutthaṃ sannidhi”nti bhāvappadhānoyaṃ niddeso,",
  "tika-vin13t:2545_6": "antovutthattaṃ sannidhittañcāti attho.",
  "tika-vin13t:2546_0": "100.",
  "tika-vin13t:2546_1": "Atināmiteti atikkāmite.",
  "tika-vin13t:2546_2": "Pācittīti sattāhātikkantaṃ bhesajjasikkhāpadena nissaggiyapācittiyāpatti ca hotīti attho.",
  "tika-vin13t:2546_3": "Sace dvinnaṃ santakaṃ ekena paṭiggahitaṃ avibhattaṃ hoti,",
  "tika-vin13t:2546_4": "sattāhātikkame dvinnampi anāpatti,",
  "tika-vin13t:2546_5": "paribhuñjituṃ pana na vaṭṭati.",
  "tika-vin13t:2546_6": "Pāḷināruḷheti pāḷiyaṃ anāruḷhe sappiādimhi satta ahāni atināmiteti sambandho.",
  "tika-vin13t:2546_7": "Sappīti manussādīnaṃ sappi. Ādi-",
  "tika-vin13t:2546_8": "saddena tesaṃyeva navanītaṃ,",
  "tika-vin13t:2546_9": "nāḷikerāditelaṃ,",
  "tika-vin13t:2546_10": "sītodakena kataṃ madhukapupphaphāṇitañca saṅgahitaṃ.",
  "tika-vin13t:2547_0": "101.",
  "tika-vin13t:2547_1": "Nissaṭṭhaladdhanti nissaṭṭhaṃ vinayakammavasena nissajjitañca taṃ laddhañca puna tathevāti nissaṭṭhaladdhaṃ.",
  "tika-vin13t:2547_2": "Taṃ gahetvāti seso.",
  "tika-vin13t:2547_3": "Nissajjanavidhānaṃ pana vakkhamānanayena veditabbaṃ.",
  "tika-vin13t:2547_4": "“Naṅga”ntiādi upalakkhaṇamattaṃ.",
  "tika-vin13t:2547_5": "Tena makkhitāni kāsāvādīni ca pana aparibhogāniyeva.",
  "tika-vin13t:2547_6": "Aññassa pana kāyikaparibhogo vaṭṭati.",
  "tika-vin13t:2547_7": "Vikappentassa sattāhe sāmaṇerassāti ettha ṭīkāyaṃ “idaṃ sappiṃ tuyhaṃ vikappemī”tiādinā tesaṃ tesaṃ nāmaṃ",
  "tika-vin13t:2547_8": "gahetvā sammukhāparammukhāvikappanavasena atthaṃ dassetvā taṃ sādhayantehi avikappite vikappitasaññī",
  "tika-vin13t:2547_9": "nissaggiyaṃ pācittiya”nti āpattivāre pāḷi āhaṭā.",
  "tika-vin13t:2547_10": "“Sace upasampannassa vikappeti,",
  "tika-vin13t:2547_11": "attano eva santakaṃ hoti,",
  "tika-vin13t:2547_12": "paṭiggahaṇampi na vijahatī”ti dosaṃ vatvā anupasampannassa vikappane attasantakattābhāvo,",
  "tika-vin13t:2547_13": "paṭiggahaṇavijahanañca payojanaṃ vuttaṃ.",
  "tika-vin13t:2547_14": "Tattha vadāma –",
  "tika-vin13t:2547_15": "āpattivāre “avikappite”tiādipāḷiyeva natthi,",
  "tika-vin13t:2547_16": "“anadhiṭṭhite adhiṭṭhitasaññī nissaggiyaṃ pācittiyaṃ,",
  "tika-vin13t:2547_17": "avissajjite vissajjitasaññī nissaggiyaṃ pācittiya”ntiādinā pāḷiyā āgatattā tadanurūpameva anāpattivāre “adhiṭṭheti,",
  "tika-vin13t:2547_18": "vissajjetī”tiādināva pāḷi āgatā.",
  "tika-vin13t:2547_19": "Yadi bhaveyya,",
  "tika-vin13t:2547_20": "vaṇṇanīyaṭṭhānatāya aṭṭhakathāya bhavitabbaṃ,",
  "tika-vin13t:2547_21": "na cettha aṭṭhakathāyaṃ vijjati.",
  "tika-vin13t:2547_22": "Anupasampannassa vikappane ca kathaṃ paṭiggahaṇaṃ vijahati sikkhāpaccakkhānādīsu chasu paṭiggahaṇavijahanakāraṇesu vikappanassa anantogadhattā,",
  "tika-vin13t:2547_23": "tasmā nāyamettha atthoti.",
  "tika-vin13t:2548_0": "Mayamettha evamatthaṃ bhaṇāma –",
  "tika-vin13t:2548_1": "vikappentassāti ettha vikappanaṃ saṃvidahanaṃ “cittasaṅkappo”tiādīsu viya,",
  "tika-vin13t:2548_2": "ubhayattha pana upasaggehi nānattamattaṃ,",
  "tika-vin13t:2548_3": "tasmā antosattāhe sāmaṇerassa yassa kassaci vikappentassa saṃvidahantassa pariccāgasaññaṃ pariccāgacetanaṃ",
  "tika-vin13t:2548_4": "pariccāgādhippāyaṃ uppādentassa anāpattīti attho.",
  "tika-vin13t:2548_5": "Idañca mahāsumattheravādamolubbha vuttaṃ.",
  "tika-vin13t:2548_6": "Vuttañhi “tena cittenā”tiādīsu pāḷivacanesu adhippāyaṃ dassentena,",
  "tika-vin13t:2548_7": "“idaṃ kasmā vuttaṃ.",
  "tika-vin13t:2548_8": "Evañhi antosattāhe datvā pacchā paṭilabhitvā paribhuñjantassa anāpattidassanattha”nti.",
  "tika-vin13t:2548_9": "Mahāpadumatthero panāha “sattāhātikkantassa pana paribhoge anāpattidassanatthamidaṃ vutta”nti.",
  "tika-vin13t:2548_10": "Ayameva vādo tesu sundarataro.",
  "tika-vin13t:2548_11": "Sattāhe makkhanādiṃ adhiṭṭhato ca aññassa dadatopi ca anāpattīti sambandho. Ādi-",
  "tika-vin13t:2548_12": "saddena abbhañjanādiṃ saṅgaṇhāti.",
  "tika-vin13t:2548_13": "Ayametthādhippāyo –",
  "tika-vin13t:2548_14": "sappiādiṃ abbhañjanādiṃ madhuṃ arumakkhanaṃ,",
  "tika-vin13t:2548_15": "phāṇitaṃ gharadhūpanaṃ adhiṭṭhato anāpattīti.",
  "tika-vin13t:2548_16": "Aññassāti upasampannassa vā anupasampannassa vā.",
  "tika-vin13t:2549_0": "102.",
  "tika-vin13t:2549_1": "Yāvakālikaādīni attanā saha saṃsaṭṭhāni sabbhāvaṃ gāhāpayantīti sambandho.",
  "tika-vin13t:2549_2": "Sabbhāvanti sassa attano bhāvo dvitte sabbhāvo, taṃ.",
  "tika-vin13t:2549_3": "Tasmāti yasmā evaṃ, tasmā.",
  "tika-vin13t:2549_4": "Evamudīritanti evaṃ “vikappentassa sattāhe”tiādinā vuttaṃ.",
  "tika-vin13t:2549_5": "Ayamettha adhippāyo –",
  "tika-vin13t:2549_6": "yasmā attanā saṃsaṭṭhāni attano bhāvaṃ gāhāpayanti yāvakālikādīni,",
  "tika-vin13t:2549_7": "tasmā sattāhātikkāmitāni sattāhakālikāni pācittiyajanakāni saṃsaṭṭhāni attasaṃsaṭṭhānipi pācittiyajanakāni",
  "tika-vin13t:2549_8": "karontīti avikappanādimhi sati byatirekato pācittiyāpattiparidīpakaṃ “vikappentassā”tiādikaṃ vākyattayaṃ vuttanti.",
  "tika-vin13t:2549_9": "Ṭīkāyaṃ pana “idāni vakkhamānaṃ sandhāya evanti vutta”nti vuttaṃ.",
  "tika-vin13t:2549_10": "Taṃ vakkhamānassa atītaudīritattāyogato kathaṃ yujjatīti.",
  "tika-vin13t:2549_11": "Evamudīritanti vā pāḷiyaṃ aṭṭhakathāyañca evameva vuttanti attho. Eva-",
  "tika-vin13t:2549_12": "saddo avadhāraṇe.",
  "tika-vin13t:2550_0": "103- 5.",
  "tika-vin13t:2550_1": "Idāni attasaṃsaṭṭhānaṃ yāvakālikādīnaṃ sabbhāvagāhāpanaṃ sarūpato dassetuṃ “pure”tiādimāha.",
  "tika-vin13t:2550_2": "Tattha sattāhanti satta ahāni yassa taṃ sattāhaṃ,",
  "tika-vin13t:2550_3": "sattāhakālikaṃ. Ca-",
  "tika-vin13t:2550_4": "saddo aṭṭhānappayutto,",
  "tika-vin13t:2550_5": "so sattāhañca yāvajīvikañcāti yojetabbo.",
  "tika-vin13t:2550_6": "Sesakālikasammissanti sesehi tadahu paṭiggahitehi kālikehi yāvakālikayāmakālikasaṅkhātehi sammissaṃ.",
  "tika-vin13t:2550_7": "Pācittīti sannidhisikkhāpadena pācitti.",
  "tika-vin13t:2550_8": "Tadahu paṭiggahitanti tasmiṃyeva dine purebhattaṃ paṭiggahitaṃ.",
  "tika-vin13t:2550_9": "Tadahevāti tasmiṃyeva dine purebhattameva.",
  "tika-vin13t:2550_10": "Sesanti sattāhakālikaṃ yāvajīvikañca.",
  "tika-vin13t:2550_11": "Evanti yāme eva paribhuñjayeti vijānīyanti sambandho.",
  "tika-vin13t:2550_12": "Itaranti sattāhakālikato aññaṃ yāvajīvikaṃ.",
  "tika-vin13t:2551_0": "Kālikaniddesavaṇṇanā niṭṭhitā.",
  "tika-vin13t:2552_0": "9. Paṭiggāhaniddesavaṇṇanā",
  "tika-vin13t:2553_0": "106.",
  "tika-vin13t:2553_1": "Dātuṃ kāmetīti dātukāmo,",
  "tika-vin13t:2553_2": "tassa abhihāro īsakampi oṇamanādinābhiharaṇanti tappuriso,",
  "tika-vin13t:2553_3": "hatthassa pāso hatthapāso.",
  "tika-vin13t:2553_4": "Ruḷhīvasena tu aḍḍhateyyahattho hatthapāso nāma.",
  "tika-vin13t:2553_5": "So ca sace bhikkhu nisinno hoti,",
  "tika-vin13t:2553_6": "āsanassa pacchimantato paṭṭhāya,",
  "tika-vin13t:2553_7": "sace ṭhito,",
  "tika-vin13t:2553_8": "paṇhiantato paṭṭhāya,",
  "tika-vin13t:2553_9": "sace nipanno,",
  "tika-vin13t:2553_10": "yena passena nipanno,",
  "tika-vin13t:2553_11": "tassa pārimantato paṭṭhāya dāyakassa nisinnassa ṭhitassa vā ṭhapetvā pasāritahatthaṃ yaṃ āsannataraṃ aṅgaṃ,",
  "tika-vin13t:2553_12": "tassa orimantena paricchinditvā veditabbo.",
  "tika-vin13t:2553_13": "Eraṇakkhamanti thāmamajjhimena purisena eraṇassa ukkhipanassa khamaṃ yoggaṃ.",
  "tika-vin13t:2553_14": "Vatthusaddāpekkhaṃ napuṃsakattaṃ.",
  "tika-vin13t:2553_15": "Tidhā denteti kāyakāyappaṭibaddhanissaggiyānaṃ vasena tīhi pakārehi dāyake dadamāne.",
  "tika-vin13t:2553_16": "Tattha yena kenaci sarīrāvayavena antamaso pādaṅguliyāpi dīyamānaṃ kāyena dinnaṃ nāma hoti,",
  "tika-vin13t:2553_17": "kaṭacchuādīsu yena kenaci dīyamānaṃ kāyappaṭibaddhena,",
  "tika-vin13t:2553_18": "kāyato pana kāyappaṭibaddhato vā mocetvā hatthapāse ṭhitassa kāyena vā kāyappaṭibaddhena vā pātiyamānaṃ nissaggiyena payogena dinnaṃ nāma.",
  "tika-vin13t:2553_19": "Dvidhā gāhoti kāyakāyappaṭibaddhānaṃ vasena dvīhi pakārehi yehi kehici dīyamānassa gahaṇaṃ.",
  "tika-vin13t:2553_20": "Evaṃ paṭiggaho pañcaṅgoti yojanā.",
  "tika-vin13t:2553_21": "Pañcaṅgoti pañca aṅgāni yassāti bahubbīhi.",
  "tika-vin13t:2554_0": "107.",
  "tika-vin13t:2554_1": "Idāni aneraṇakkhame ca kismiñci kāyappaṭibaddhe ca paṭiggahaṇārohanaṃ dassetuṃ “asaṃhāriye”tiādimāha.",
  "tika-vin13t:2554_2": "Tattha asaṃhāriyeti ānetumasakkuṇeyye phalakapāsāṇādimhi.",
  "tika-vin13t:2554_3": "Tatthajāteti tesuyeva rukkhādīsu jāte kiṃsukapaduminipaṇṇādike.",
  "tika-vin13t:2554_4": "Ciñcaādīnaṃ sukhume paṇṇeti sambandho.",
  "tika-vin13t:2554_5": "Tāni hi sandhāretuṃ na sakkonti.",
  "tika-vin13t:2554_6": "Tesaṃ pana sākhāsu vaṭṭati. Ādi-",
  "tika-vin13t:2554_7": "saddena “aṅga”ntiādikaṃ saṅgaṇhāti. Vā-",
  "tika-vin13t:2554_8": "saddo samuccaye.",
  "tika-vin13t:2554_9": "Asayhabhāreti thāmamajjhimapurisena sahituṃ sandhāretuṃ asakkuṇeyye bhāre.",
  "tika-vin13t:2554_10": "Sabbesaṃ paṭiggaho “na rūhatī”ti iminā sambandho.",
  "tika-vin13t:2555_0": "108.",
  "tika-vin13t:2555_1": "Idāni paṭiggahaṇavijahanaṃ dasseti “sikkhā”tiādinā.",
  "tika-vin13t:2555_2": "Tattha sikkhāmaraṇaliṅgehīti sikkhāpaccakkhānena ca maraṇena ca liṅgaparivattanena ca.",
  "tika-vin13t:2555_3": "Anapekkhavisaggatoti natthi apekkho etassāti anapekkho,",
  "tika-vin13t:2555_4": "sova visaggo, tato ca.",
  "tika-vin13t:2555_5": "Acchedāti corādīhi acchinditvā gahaṇena.",
  "tika-vin13t:2555_6": "Anupasampannadānāti anupasampannassa dānena. Ca-",
  "tika-vin13t:2555_7": "saddo sabbattha ānetabbo.",
  "tika-vin13t:2555_8": "Gāhoti paṭiggahaṇaṃ.",
  "tika-vin13t:2555_9": "Upasammatīti vijahati.",
  "tika-vin13t:2556_0": "109- 10.",
  "tika-vin13t:2556_1": "Idāni appaṭiggahitaṃ paribhoge dosaṃ dassetuṃ “appaṭiggahita”ntiādimāha.",
  "tika-vin13t:2556_2": "Tattha sabbanti catukālikapariyāpannaṃ sakalampi.",
  "tika-vin13t:2556_3": "Idāni appaṭiggahetvā paribhuñjitabbaṃ dassetuṃ “suddha”ntiādimāha.",
  "tika-vin13t:2556_4": "Tattha suddhaṃ nātibahalaṃ udakañca tathā aṅgalaggaṃ avicchinnaṃ danta…pe…",
  "tika-vin13t:2556_5": "gūthakañca loṇa…pe…",
  "tika-vin13t:2556_6": "karīsakañca kappateti sambandho.",
  "tika-vin13t:2556_7": "Tattha suddhanti rajareṇūhi aññarasena ca asammissatāya parisuddhaṃ.",
  "tika-vin13t:2556_8": "Nātibahalanti yaṃ kasitaṭṭhāne bahalamudakaṃ viya mukhe vā hatthe vā na laggaṃ, taṃ.",
  "tika-vin13t:2556_9": "Avicchinnanti aṅgato vicchinditvā na gataṃ.",
  "tika-vin13t:2556_10": "Dantāni ca akkhīni ca kaṇṇañca dantakkhikaṇṇaṃ pāṇyaṅgattā,",
  "tika-vin13t:2556_11": "tassa gūthakanti tappuriso.",
  "tika-vin13t:2556_12": "Loṇaṃ sarīruṭṭhitaṃ.",
  "tika-vin13t:2556_13": "Siṅghāṇīti siṅghāṇikā.",
  "tika-vin13t:2556_14": "Vicchinnaṃ na paṭiggahetabbaṃ.",
  "tika-vin13t:2557_0": "111.",
  "tika-vin13t:2557_1": "Idāni “gūthā”tiādinā kālodissaṃ dasseti.",
  "tika-vin13t:2557_2": "Tathāvidheti sappadaṭṭhakkhaṇādike tathāvidhe kāle.",
  "tika-vin13t:2557_3": "Tathā tādiso vidho kālo etassāti bahubbīhi.",
  "tika-vin13t:2557_4": "Seveyyāti sevanaṃ kareyya,",
  "tika-vin13t:2557_5": "paribhuñjeyyāti vuttaṃ hoti.",
  "tika-vin13t:2557_6": "Asante kappakāraketi ettha dubbacopi asamatthopi kappiyakārako asantapakkheyeva tiṭṭhatīti veditabbo.",
  "tika-vin13t:2557_7": "Kālodissattā pana chārikāya asati alladāruṃ rukkhato chinditvā kātuṃ,",
  "tika-vin13t:2557_8": "mattikāya asati bhūmiṃ khaṇitvāpi mattikaṃ gahetuṃ vaṭṭati.",
  "tika-vin13t:2558_0": "112.",
  "tika-vin13t:2558_1": "Durūpaciṇṇeti duṭṭhuṃ upaciṇṇaṃ āmaṭṭhaṃ durūpaciṇṇaṃ.",
  "tika-vin13t:2558_2": "Sace bhikkhu appaṭiggahitaṃ sāmisaṃ bhājanaṃ ṭhitaṭṭhānato apanetvā āmasati,",
  "tika-vin13t:2558_3": "pidhānaṃ āmasati,",
  "tika-vin13t:2558_4": "upari ṭhitakacavarādiṃ chaḍḍeti,",
  "tika-vin13t:2558_5": "tatthajātakaphaliniyā sākhāya vā valliyā vā gahetvā vā cāleti,",
  "tika-vin13t:2558_6": "durūpaciṇṇaṃ nāma hoti.",
  "tika-vin13t:2558_7": "Tasmiṃ dukkaṭanti sambandho.",
  "tika-vin13t:2558_8": "Phalarukkhaṃ pana apassayituṃ vā tattha kaṇṭakaṃ vā bandhituṃ vaṭṭati.",
  "tika-vin13t:2558_9": "Araññe patitaambaphalādiṃ “sāmaṇerassa dassāmī”ti āharitvā dātuṃ vaṭṭati.",
  "tika-vin13t:2558_10": "Rajokiṇṇeti rajasā okiṇṇe,",
  "tika-vin13t:2558_11": "tasmiṃ pattādike yaṃ kiñci paṭiggaṇhato vinayadukkaṭaṃ hotīti attho.",
  "tika-vin13t:2558_12": "Sace piṇḍāya carantassa patte rajaṃ patati,",
  "tika-vin13t:2558_13": "paṭiggahetvā bhikkhā gaṇhitabbā.",
  "tika-vin13t:2558_14": "“Paṭiggahetvā dethā”ti vuttepi ākiranti,",
  "tika-vin13t:2558_15": "hatthato amocenteneva paṭiggāhāpakassa santikaṃ netvā paṭiggahetabbaṃ.",
  "tika-vin13t:2558_16": "Sace mahāvāto tato tato rajaṃ pāteti,",
  "tika-vin13t:2558_17": "na sakkā hoti bhikkhaṃ gahetuṃ,",
  "tika-vin13t:2558_18": "“anupasampannassa dassāmī”ti suddhacittena ābhogaṃ katvā gaṇhituṃ vaṭṭati.",
  "tika-vin13t:2558_19": "Taṃ pana tena dinnaṃ vā vissāsena vā paṭiggahetvā paribhuñjituṃ vaṭṭati.",
  "tika-vin13t:2559_0": "Athāti vakkhamānārambhe.",
  "tika-vin13t:2559_1": "Uggahappaṭiggaheti uggahitthāti uggaho,",
  "tika-vin13t:2559_2": "uggahitaṃ,",
  "tika-vin13t:2559_3": "tassa paṭiggaho, tasmiṃ.",
  "tika-vin13t:2559_4": "Appaṭiggahitabhāvaṃ jānato attanā eva uggahetvā gahaṇeti adhippāyo.",
  "tika-vin13t:2559_5": "Mātāpitūnaṃ atthāya pana appaṭiggahetvā telādīni,",
  "tika-vin13t:2559_6": "chāyatthāya sākhādīni vā gahetvā pacchato bhuñjitukāmatāya paṭiggahetvā paribhuñjituṃ vaṭṭati.",
  "tika-vin13t:2559_7": "Ucchuādīsu phālitesu malaṃ na paññāyati,",
  "tika-vin13t:2559_8": "mūlabhesajjādīni pisantānaṃ vā koṭṭentānaṃ vā nisadanisadapotakaudukkhalamusalāni khīyanti,",
  "tika-vin13t:2559_9": "dantantare laggaṃ sukhumaāmisaṃ hoti,",
  "tika-vin13t:2559_10": "raso na paññāyati,",
  "tika-vin13t:2559_11": "abbohārikaṃ.",
  "tika-vin13t:2559_12": "Antovuttheti akappiyakuṭiyā chadanabbhantare vuttheti attho.",
  "tika-vin13t:2559_13": "Sayaṃpakketi attanā yattha katthaci pakke.",
  "tika-vin13t:2559_14": "Sace vāsiādiṃ tāpetvā takkādīsu pakkhipati,",
  "tika-vin13t:2559_15": "ettāvatāpi sāmapākato na muccati.",
  "tika-vin13t:2559_16": "Purimakālikadvaye punapākañhi ṭhapetvā yaṃ kiñci āmisaṃ bhikkhuno pacituṃ na vaṭṭati.",
  "tika-vin13t:2559_17": "Sacepissa uṇhayāguyā sulasipaṇṇādīni vā siṅgiveraṃ vā pakkhipanti,",
  "tika-vin13t:2559_18": "cāletuṃ na vaṭṭati.",
  "tika-vin13t:2559_19": "Uttaṇḍulaṃ bhattaṃ labhitvā pidahituṃ na vaṭṭati.",
  "tika-vin13t:2559_20": "Antopakketi akappiyakuṭiyā anto pakke.",
  "tika-vin13t:2559_21": "Sabbattha dukkaṭanti sambandho.",
  "tika-vin13t:2560_0": "Paṭiggāhaniddesavaṇṇanā niṭṭhitā.",
  "tika-vin13t:2561_0": "10. Akappiyamaṃsaniddesavaṇṇanā",
  "tika-vin13t:2562_0": "113- 4.",
  "tika-vin13t:2562_1": "Manussahatthiassānañca …pe…",
  "tika-vin13t:2562_2": "uragassa ca yaṃ maṃsañca,",
  "tika-vin13t:2562_3": "yaṃ uddissakatamaṃsañca,",
  "tika-vin13t:2562_4": "appaṭivekkhitaṃ yañca maṃsaṃ,",
  "tika-vin13t:2562_5": "tesu maṃsesūti evaṃ yojetvā attho veditabbo.",
  "tika-vin13t:2562_6": "Tattha sīsagīvātaraṅgena carantā acchavisesāva taracchā.",
  "tika-vin13t:2562_7": "Uragassāti iminā sabbāpi dīghajāti saṅgahitā.",
  "tika-vin13t:2562_8": "Uddissakatamaṃsanti bhikkhuṃ uddisitvā kataṃ uddissakataṃ,",
  "tika-vin13t:2562_9": "tañca taṃ maṃsañca.",
  "tika-vin13t:2562_10": "Ettha ca maṃsa-",
  "tika-vin13t:2562_11": "ggahaṇena macchānampi gahaṇaṃ veditabbaṃ upalakkhaṇavasena, ca-",
  "tika-vin13t:2562_12": "saddena vā.",
  "tika-vin13t:2562_13": "Pañcasupi sahadhammikesu yaṃ kiñci uddissakataṃ sabbesampi na kappati,",
  "tika-vin13t:2562_14": "tampi adiṭṭhaasutaaparisaṅkitatāya tikoṭiparisuddhaṃ vaṭṭati.",
  "tika-vin13t:2562_15": "Appaṭivekkhitanti anupaparikkhitaṃ,",
  "tika-vin13t:2562_16": "anāpucchitanti attho.",
  "tika-vin13t:2562_17": "Āpattibhīrukena hi rūpaṃ sallakkhentenāpi pucchitvā paṭiggahetabbaṃ paribhuñjitabbañca.",
  "tika-vin13t:2562_18": "Manussānaṃ maṃsesu thullaccayanti yojanā.",
  "tika-vin13t:2562_19": "Thūlo accayo etthāti rasse,",
  "tika-vin13t:2562_20": "dvitte ca thullaccayaṃ.",
  "tika-vin13t:2562_21": "Pārājikasaṅghādisesehi ṭhapetvā ito adhikaṃ vajjaṃ natthi.",
  "tika-vin13t:2562_22": "Sesesūti avasesesu ekādasasu.",
  "tika-vin13t:2563_0": "115.",
  "tika-vin13t:2563_1": "Idāni manussādīnaṃ aṭṭhiādīnipi akappiyānīti dassetuṃ “aṭṭhipī”tiādimāha. Pi-",
  "tika-vin13t:2563_2": "saddo “lohita”ntiādīsupi anuvattetabbo.",
  "tika-vin13t:2563_3": "Esanti manussādīnaṃ dasannaṃ.",
  "tika-vin13t:2563_4": "Vasāsu pana ekā manussavasā na vaṭṭati.",
  "tika-vin13t:2563_5": "Khīrādīsu akappiyaṃ nāma natthi.",
  "tika-vin13t:2563_6": "Uddissakataṃyeva sacittakanti yojanā.",
  "tika-vin13t:2563_7": "Sacittakanti uddissakatabhāvajānanacittena saha vattatīti sacittakaṃ.",
  "tika-vin13t:2563_8": "Vatthuvītikkamavijānanacittena hi sacittakattaṃ.",
  "tika-vin13t:2563_9": "Ettha ca sacittakattaṃ āpattiyā eva,",
  "tika-vin13t:2563_10": "na ca maṃsassa,",
  "tika-vin13t:2563_11": "tathāpi maṃsasīsena āpatti eva vuttāti viññātabbanti.",
  "tika-vin13t:2564_0": "Akappiyamaṃsaniddesavaṇṇanā niṭṭhitā.",
  "tika-vin13t:2565_0": "11. Nissaggiyaniddesavaṇṇanā",
  "tika-vin13t:2566_0": "116- 7.",
  "tika-vin13t:2566_1": "Rūpiyena arūpiyaṃ rūpiyañca itarena rūpiyañca parivatteyyāti sambandho.",
  "tika-vin13t:2566_2": "Tattha rūpiyenāti rūpiyasaṅkhātena nissaggiyavatthunā.",
  "tika-vin13t:2566_3": "Arūpiyanti arūpiyasaṅkhātaṃ dukkaṭavatthuṃ kappiyavatthuñca.",
  "tika-vin13t:2566_4": "Itarenāti arūpiyena.",
  "tika-vin13t:2566_5": "Nissaggīti nissajjanaṃ nissaggo,",
  "tika-vin13t:2566_6": "pubbabhāge kattabbassa vinayakammassetaṃ nāmaṃ.",
  "tika-vin13t:2566_7": "Nissaggo assa atthīti nissaggi, kiṃ taṃ?",
  "tika-vin13t:2566_8": "Pācittiyaṃ.",
  "tika-vin13t:2566_9": "Rūpiyassa mūlaggahaṇe pana rūpiyappaṭiggahaṇasikkhāpadena nissaggiyaṃ pācittiyaṃ.",
  "tika-vin13t:2567_0": "Idāni rūpiyādiṃ dassetuṃ “idhā”tiādi āraddhaṃ.",
  "tika-vin13t:2567_1": "Tattha kahā…pe…",
  "tika-vin13t:2567_2": "māsakaṃ idha rūpiyanti sambandho.",
  "tika-vin13t:2567_3": "Tattha kahāpaṇo nāma suvaṇṇamayo vā rajatamayo vā etarahi pakatikahāpaṇo vā.",
  "tika-vin13t:2567_4": "Sajjhūti rajataṃ.",
  "tika-vin13t:2567_5": "Siṅgīti suvaṇṇabhedo,",
  "tika-vin13t:2567_6": "tathāpi cettha sāmaññena suvaṇṇamadhippetaṃ.",
  "tika-vin13t:2567_7": "Vohārūpagamāsakanti vohāraṃ kayavikkayaṃ upagacchatīti vohārūpagaṃ,",
  "tika-vin13t:2567_8": "tañca taṃ māsakañca.",
  "tika-vin13t:2567_9": "Taṃ pana samuṭṭhāpitarūpañca asamuṭṭhāpitarūpañca lohadāruādimayaṃ vuccati.",
  "tika-vin13t:2567_10": "Idha rūpiyanti imasmiṃ sikkhāpade rūpiyaṃ nāmāti attho.",
  "tika-vin13t:2567_11": "Vatthamuttādi kappaṃ dukkaṭavatthuñca itaranti yojanā.",
  "tika-vin13t:2567_12": "Tattha vatthañca muttā ca ādi yassāti samāso. Ādi-",
  "tika-vin13t:2567_13": "saddo paccekaṃ yojetabbo “vatthādi muttādī”ti.",
  "tika-vin13t:2567_14": "Tattha paṭhamena ādi-",
  "tika-vin13t:2567_15": "saddena kappāsasuttāparaṇṇādikaṃ yaṃ kiñci kappiyavatthuṃ,",
  "tika-vin13t:2567_16": "dutiyena maṇi saṅkho silā pavāḷaṃ lohitaṅko masāragallaṃ sattadhaññāni dāsidāsakhettavatthupupphārāmaphalārāmādayoti idaṃ dukkaṭavatthuṃ saṅgaṇhāti.",
  "tika-vin13t:2567_17": "Vatthādikappiyavatthuṃ,",
  "tika-vin13t:2567_18": "muttādidukkaṭavatthuñca itaraṃ aññaṃ arūpiyaṃ nāmāti attho.",
  "tika-vin13t:2568_0": "118.",
  "tika-vin13t:2568_1": "Ettāvatā rūpiyasaṃvohāraṃ dassetvā idāni kappiyabhaṇḍe kayavikkayaṃ dassetumāha “ima”ntiādi.",
  "tika-vin13t:2568_2": "Tattha “imaṃ gahetvā imaṃ dehi,",
  "tika-vin13t:2568_3": "imaṃ kara,",
  "tika-vin13t:2568_4": "imaṃ ānayā”ti vā “imaṃ bhutvā imaṃ dehi,",
  "tika-vin13t:2568_5": "imaṃ kara,",
  "tika-vin13t:2568_6": "imaṃ ānayā”ti vā “imaṃ demi,",
  "tika-vin13t:2568_7": "imaṃ dehi,",
  "tika-vin13t:2568_8": "imaṃ kara,",
  "tika-vin13t:2568_9": "imaṃ ānayā”ti vā kayavikkaye samāpanne nissaggīti yojanā.",
  "tika-vin13t:2568_10": "Tattha imanti taṇḍulādiṃ.",
  "tika-vin13t:2568_11": "Bhutvāti odanādiṃ bhuñjitvā.",
  "tika-vin13t:2568_12": "Imaṃ dehīti etaṃ vatthādikaṃ dehi.",
  "tika-vin13t:2568_13": "Imaṃ karāti etaṃ rajanapacanādiṃ karohi.",
  "tika-vin13t:2568_14": "Imaṃ ānayāti etaṃ rajanakaṭṭhādiṃ ānehi.",
  "tika-vin13t:2568_15": "Imaṃ demīti etaṃ vatthādikaṃ tava demi.",
  "tika-vin13t:2568_16": "Samāpanneti kate.",
  "tika-vin13t:2568_17": "Tasmā kappiyaṃ bhaṇḍaṃ parivattentena aññātakehi saddhiṃ “imaṃ dehī”ti vadato viññatti,",
  "tika-vin13t:2568_18": "“imaṃ gaṇhāhī”ti vadato saddhādeyyavinipātanaṃ,",
  "tika-vin13t:2568_19": "“iminā imaṃ dehī”ti vadato kayavikkayanti vuttā tisso āpattiyo.",
  "tika-vin13t:2568_20": "Mātāpitūhi pana saddhiṃ kayavikkayamattaṃ mocentena parivattetabbaṃ.",
  "tika-vin13t:2568_21": "Ayañhi kayavikkayo ṭhapetvā pañcasahadhammike avasesehi gihipabbajitehi na vaṭṭati.",
  "tika-vin13t:2568_22": "Sace pana navakammāni kāreti,",
  "tika-vin13t:2568_23": "aṭṭhakathāpamāṇena pācittiyamattaṃ desetabbaṃ.",
  "tika-vin13t:2569_0": "119- 120.",
  "tika-vin13t:2569_1": "Idāni pariṇāmanavasena āpattibhedaṃ dassetuṃ “attano”tiādi āraddhaṃ.",
  "tika-vin13t:2569_2": "Tatthāyaṃ piṇḍattho –",
  "tika-vin13t:2569_3": "saṅghassa nataṃ lābhaṃ attano pariṇāmeyya, nissaggi.",
  "tika-vin13t:2569_4": "Aññato puggalassa pariṇāmeyya, pācitti.",
  "tika-vin13t:2569_5": "Aññassa saṅghassa vā cetiyassa vā pariṇāmeyya, dukkaṭaṃ.",
  "tika-vin13t:2569_6": "Aññassa puggalassa vā cetiyassa vā nataṃ lābhaṃ attano vā saṅghassa vā aññapuggalassa vā aññacetiyassa vā pariṇāmeyya,",
  "tika-vin13t:2569_7": "dukkaṭanti yojanā.",
  "tika-vin13t:2569_8": "Tattha natanti kāyena vā vacasā vā ninnaṃ kataṃ.",
  "tika-vin13t:2569_9": "Lābhanti labhitabbaṃ cīvarādi.",
  "tika-vin13t:2569_10": "Aññato aññasmiṃ puggale vā cetiye vā,",
  "tika-vin13t:2569_11": "cetiye pana dukkaṭaṃ.",
  "tika-vin13t:2569_12": "Aññassāti cetiyādino antamaso sunakhassa.",
  "tika-vin13t:2569_13": "Aññato vāti cetiyādimhi vā.",
  "tika-vin13t:2569_14": "Saṅghassāti pana idaṃ kākakkhigoḷakañāyena “nataṃ pariṇāmeyyā”ti ubhayattha parivattati.",
  "tika-vin13t:2569_15": "Nissaṭṭhaṃ sakasaññāya na dadeyya vā,",
  "tika-vin13t:2569_16": "dukkaṭanti sambandho.",
  "tika-vin13t:2569_17": "Aññathā aññena pakārena,",
  "tika-vin13t:2569_18": "theyyasaññāya na dadeyya ceti vuttaṃ hoti.",
  "tika-vin13t:2569_19": "Itaranti vatthuvasena aññaṃ pārājikaṃ thullaccayaṃ dukkaṭañca hotīti attho.",
  "tika-vin13t:2570_0": "Nissaggiyaniddesavaṇṇanā niṭṭhitā.",
  "tika-vin13t:2571_0": "12. Pācittiyaniddesavaṇṇanā",
  "tika-vin13t:2572_0": "121. Musā …pe…",
  "tika-vin13t:2572_1": "haraṇeti nimittatthe bhummavacanaṃ,",
  "tika-vin13t:2572_2": "tassa “pācitti vuttā”ti iminā sambandho.",
  "tika-vin13t:2572_3": "Evaṃ sabbattha.",
  "tika-vin13t:2572_4": "Musāvādeti nipātena saddhiṃ tappuriso.",
  "tika-vin13t:2572_5": "Pubbepi jānitvā vacanakkhaṇepi jānantassa musābhaṇananimittanti attho.",
  "tika-vin13t:2572_6": "Bhaṇanañca nāma idha abhūtassa vā bhūtataṃ,",
  "tika-vin13t:2572_7": "bhūtassa vā abhūtataṃ katvā kāyena vā vācāya vā viññāpanappayogo.",
  "tika-vin13t:2572_8": "Pārājikasaṅghādisesācāravipattiyo amūlikāya codentassa yathākkamaṃ saṅghādisesapācittiyadukkaṭāni.",
  "tika-vin13t:2572_9": "Anupadhāretvā sahasā bhaṇantassa,",
  "tika-vin13t:2572_10": "“aññaṃ bhaṇissāmī”ti aññaṃ bhaṇantassa yassa bhaṇati,",
  "tika-vin13t:2572_11": "so na suṇāti,",
  "tika-vin13t:2572_12": "tassa ca anāpatti.",
  "tika-vin13t:2573_0": "Omasati amanāpatāya kaṇṇesu vijjhati viya etena,",
  "tika-vin13t:2573_1": "omasati vāti omaso,",
  "tika-vin13t:2573_2": "so cāyaṃ vādoca, tasmiṃ.",
  "tika-vin13t:2573_3": "Dīgho pana gāthābandhavasena.",
  "tika-vin13t:2573_4": "Evaṃ sabbattha.",
  "tika-vin13t:2573_5": "Hīnukkaṭṭhesu ca jātināmagottavayakammasippaābādhaliṅgakilesaāpattiakkosasaṅkhātesu dasasu bhūtena vā abhūtena vā “khattiyosi,",
  "tika-vin13t:2573_6": "caṇḍālosī”tiādinā kāyena vā vācāya vā anaññāpadesena bhikkhuno khuṃsetukāmatāya akkosavacaneti attho.",
  "tika-vin13t:2573_7": "“Santi idhekacce caṇḍālā”tiādinā aññāpadesena vā “corosi, vikārīsi,",
  "tika-vin13t:2573_8": "mātughātakosī”tiādīhi pāḷimuttapadehi vā bhikkhussa,",
  "tika-vin13t:2573_9": "yathā vā tathā vā anupasampannaṃ,",
  "tika-vin13t:2573_10": "parammukhā pana sabbampi akkosantassa dukkaṭaṃ.",
  "tika-vin13t:2573_11": "Kevalaṃ davakamyatāya vadato pana sabbattha dubbhāsitaṃ.",
  "tika-vin13t:2574_0": "Pesuññaharaṇeti pisuṇassa bhāvo pesuññaṃ.",
  "tika-vin13t:2574_1": "Attano piyakamyatāya vā parassa paresu bhedādhippāyena vā jātiādīhi omasantassa bhikkhuno vacanaṃ sutvā bhikkhussa tassa pesuññassa haraṇe.",
  "tika-vin13t:2574_2": "Anupasampannassa haraṇe dukkaṭaṃ.",
  "tika-vin13t:2574_3": "Padaṃ padaṃ padaso,",
  "tika-vin13t:2574_4": "vicchāyaṃ so,",
  "tika-vin13t:2574_5": "koṭṭhāsena koṭṭhāsenāti attho.",
  "tika-vin13t:2574_6": "Saṅgītittayāruḷho tipiṭakadhammo,",
  "tika-vin13t:2574_7": "anāruḷho ca rājovādādiko dhammo nāma,",
  "tika-vin13t:2574_8": "tena saha padasoti nipātassa tatiyātappuriso.",
  "tika-vin13t:2574_9": "Padasodhammeti ekakkharādinā koṭṭhāsena koṭṭhāsena anupasampannena saddhiṃ yathāvuttadhammabhaṇaneti attho.",
  "tika-vin13t:2574_10": "Padasodhammabhaṇanañhi padasodhamma-",
  "tika-vin13t:2574_11": "saddena upacārena vuttaṃ.",
  "tika-vin13t:2574_12": "Anupasampannena saddhiṃ ekato uddesaggahaṇe sajjhāyakaraṇe,",
  "tika-vin13t:2574_13": "taṃsantike uddesaggahaṇādike ca tena saddhiṃ ekato yebhuyyena paguṇaṃ ganthaṃ bhaṇantassa osārentassa",
  "tika-vin13t:2574_14": "khalitaṭṭhāne “evaṃ bhaṇāhī”ti ekato bhaṇantassapi anāpatti.",
  "tika-vin13t:2575_0": "Antamaso vatthādinā yena kenaci sabbacchannaṃ chadanaṃ anāhacca diyaḍḍhahatthubbedhenāpi sabbaparicchinnaṃ",
  "tika-vin13t:2575_1": "yebhuyyenachannaṃ yebhuyyenaparicchinnañca senāsanaṃ agāranti adhippetaṃ.",
  "tika-vin13t:2575_2": "Tatraṭṭho pana bhikkhuṃ ṭhapetvā antamaso pārājikavatthubhūto tiracchānagatopi antamaso tadahujātā itthīpi upacārato agāra-",
  "tika-vin13t:2575_3": "saddena vuccati.",
  "tika-vin13t:2575_4": "Saha agārenāti sāgāro, bhikkhu.",
  "tika-vin13t:2575_5": "Upacāreneva ca pana anupasampannena,",
  "tika-vin13t:2575_6": "mātugāmena ca saha seyyakappanaṃ sāgārabhāvo nāmāti gahetabbaṃ.",
  "tika-vin13t:2575_7": "Saṅghasammataṃ senāsanapaññāpakādibhedaṃ upasampannaṃ ayasakāmā hutvā bhikkhūhi yena ca ujjhāpenti avajānāpenti avaññāya olokāpenti,",
  "tika-vin13t:2575_8": "lāmakato vā cintāpenti,",
  "tika-vin13t:2575_9": "taṃ vacanaṃ ujjhāpanakaṃ.",
  "tika-vin13t:2575_10": "Yena khīyanti sabbattha tassa avaṇṇaṃ pakāsenti,",
  "tika-vin13t:2575_11": "taṃ khīyanaṃ.",
  "tika-vin13t:2576_0": "122.",
  "tika-vin13t:2576_1": "Talanti hatthatalamadhippetaṃ.",
  "tika-vin13t:2576_2": "Taggahaṇena pana kāyova talaṃ.",
  "tika-vin13t:2576_3": "Sattīti kāyappaṭibaddhā satti āvudhaviseso,",
  "tika-vin13t:2576_4": "upalakkhaṇattā pana sabbampi kāyappaṭibaddhaṃ satti.",
  "tika-vin13t:2576_5": "Talañca satti ca talasatti.",
  "tika-vin13t:2576_6": "Idha pana kopena bhikkhussa talasattiuggiraṇaṃ talasatti.",
  "tika-vin13t:2576_7": "Sace pana viraddho pahāraṃ deti,",
  "tika-vin13t:2576_8": "na paharitukāmatāya dinnattā dukkaṭaṃ,",
  "tika-vin13t:2576_9": "paharitukāmatāya pācittiyaṃ,",
  "tika-vin13t:2576_10": "anupasampanne dukkaṭaṃ,",
  "tika-vin13t:2576_11": "mokkhādhippāyassa anāpatti.",
  "tika-vin13t:2577_0": "Paññattena vadato upasampannassa vā tena vuccamānadhammassa vā anādarakaraṇaṃ anādaro.",
  "tika-vin13t:2577_1": "Anupasampannassa tena vuccamānassa vā upasampannena,",
  "tika-vin13t:2577_2": "parena vā apaññattena vā vuccamānassa anādare dukkaṭaṃ.",
  "tika-vin13t:2578_0": "“Ūnavasso tvaṃ maññe”tiādinā bhikkhuno kukkuccassa uppādanaṃ anupasampannassa dukkaṭaṃ.",
  "tika-vin13t:2579_0": "Anāpucchā gāmappavesaneti pakativacanena pucchitumanurūpaṃ antoupacārasīmāya dassanūpacāre bhikkhuṃ disvā",
  "tika-vin13t:2579_1": "“vikāle gāmappavesanaṃ āpucchāmī”ti anāpucchitvā vikāle gāmappavesane.",
  "tika-vin13t:2579_2": "Dīgho pana sandhivasena.",
  "tika-vin13t:2579_3": "Āpadāsu anāpatti.",
  "tika-vin13t:2580_0": "Paramparabhojaneti paro ca paro ca paramparā ma-",
  "tika-vin13t:2580_1": "kāro sandhivasena,",
  "tika-vin13t:2580_2": "tasmā paramparā uppattavisayaapādānavacanaṃ,",
  "tika-vin13t:2580_3": "parato parato laddhā bhuñjaneti attho.",
  "tika-vin13t:2580_4": "Ayamettha adhippāyo –",
  "tika-vin13t:2580_5": "pañcahi bhojanehi nāmaṃ gahetvā nimantitassa yena yena paṭhamaṃ nimantito,",
  "tika-vin13t:2580_6": "tassa tassa bhojanato uppaṭipāṭiyā,",
  "tika-vin13t:2580_7": "“mayhaṃ bhattapaccāsaṃ tuyhaṃ dammī”ti vā “vikappemī”ti vā ādinā sammukhā vā parammukhā vā avikappetvā",
  "tika-vin13t:2580_8": "vā aññato aññato pañcabhojanādīni laddhā bhuñjamāneti.",
  "tika-vin13t:2580_9": "Gilānacīvaradānacīvarakārasamaye anāpatti.",
  "tika-vin13t:2581_0": "123.",
  "tika-vin13t:2581_1": "Seyyaṃ senāsanāni vā anuddharitvā gamaneti sambandho. Vā-",
  "tika-vin13t:2581_2": "saddo samuccaye.",
  "tika-vin13t:2581_3": "Tattha “bhisi cimilikā uttarattharaṇaṃ bhūmattharaṇaṃ taṭṭikā cammakkhaṇḍo nisīdanaṃ paccattharaṇaṃ tiṇasanthāro",
  "tika-vin13t:2581_4": "paṇṇasanthāro”ti vuttāsu dasasu seyyāsu ekampi attano vassaggane gahetvā saṅghike sabbappaṭicchanne gutte",
  "tika-vin13t:2581_5": "senāsane santharitvā vā santharāpetvā vā yathā ṭhapitaṃ upacikādīhi na khajjati,",
  "tika-vin13t:2581_6": "tathā ṭhapanavasena anuddharitvā parikkhittassa ārāmassa parikkhepaṃ,",
  "tika-vin13t:2581_7": "aparikkhittassa upacāraṃ atikkamitvā gamane ca,",
  "tika-vin13t:2581_8": "tathā mañcapīṭhatisikocchasaṅkhātāni senāsanāni vassakāle ajjhokāse santharitvā vā santharāpetvā vā anupasampannena",
  "tika-vin13t:2581_9": "anuddharitvā thāmamajjhimassa purisassa leḍḍupātaṃ atikkamitvā gamane cāti attho.",
  "tika-vin13t:2581_10": "Yathāvuttato pana aññattha dukkaṭaṃ.",
  "tika-vin13t:2582_0": "Itthiyā addhānagamaneti “gacchāma bhagini,",
  "tika-vin13t:2582_1": "gacchāma ayyā”ti aññamaññaṃ saṃvidahitvā “ajja vā sve vā”tiādinā niyamitakālavisaṅketaṃ akatvāpi dvāravisaṅketaṃ",
  "tika-vin13t:2582_2": "maggavisaṅketaṃ katvāpi itthiyā saddhiṃ addhānamaggagamaneti attho.",
  "tika-vin13t:2583_0": "Ekekāya nisīdaneti ekena ekāti ekekā,",
  "tika-vin13t:2583_1": "tassā nisajjāyāti attho.",
  "tika-vin13t:2583_2": "Ekena saha ekissā nisajjaṃ vinā ekāya saha ekassa nisajjaṃ nāma natthīti ekāya saha ekassa nisajjāyaṃ",
  "tika-vin13t:2583_3": "sati nisinnassa bhikkhuno pācittiyanti adhippāyo.",
  "tika-vin13t:2583_4": "“Ekāyekanisīdane”ti vā pāṭho.",
  "tika-vin13t:2584_0": "124.",
  "tika-vin13t:2584_1": "Rūpādīnaṃ upasaṃhārena,",
  "tika-vin13t:2584_2": "bhayānakakathākathanena vā upasampannassa bhiṃsāpane.",
  "tika-vin13t:2584_3": "Anupasampannassa dukkaṭaṃ.",
  "tika-vin13t:2585_0": "Ākoṭane upasampannassa antamaso uppalapattenāpi pahāradāne.",
  "tika-vin13t:2585_1": "Anupasampannassa antamaso tiracchānagatassapi dukkaṭaṃ.",
  "tika-vin13t:2585_2": "Mokkhādhippāyassa anāpatti.",
  "tika-vin13t:2586_0": "Saṅghamajjhe vinayadharena anuyuñjiyamānassa pucchitato aññassa vādo aññena aññaṃ paṭicaraṇaṃ aññavādo.",
  "tika-vin13t:2586_1": "Tatheva pucchiyamānassa akathetukāmatāya vihesanaṃ tuṇhībhāvo vihesā.",
  "tika-vin13t:2586_2": "Aññavādakassa vihesakassa ca ñattidutiyakammena aññavādakavihesakakamme kate puna aññavāde vihesāya pācittiyaṃ.",
  "tika-vin13t:2586_3": "Anāropite pana kamme dukkaṭaṃ.",
  "tika-vin13t:2586_4": "Kiñci vītikkamaṃ disvā “āvuso,",
  "tika-vin13t:2586_5": "idaṃ nāma tayā kata”nti vutte taṃ na kathetukāmo tuṇhībhūto saṅghaṃ vihesetīti vihesako.",
  "tika-vin13t:2586_6": "Anācāraṃ ācaritvā saṅghamajjhe āpattiyā,",
  "tika-vin13t:2586_7": "vatthunā vā anuyuñjiyamāne taṃ akathetukāmo “ko āpanno,",
  "tika-vin13t:2586_8": "kismiṃ āpanno”tiādinā nayena aññehi vacanehi taṃ vacanaṃ paṭicchādento yo aññaṃ vadati,",
  "tika-vin13t:2586_9": "ayaṃ aññavādako nāma.",
  "tika-vin13t:2587_0": "Duṭṭhullaṃ nāma pārājikasaṅghādisesā,",
  "tika-vin13t:2587_1": "idha pana saṅghādisesova.",
  "tika-vin13t:2587_2": "Pakāso ca chādo ca pakāsachādo,",
  "tika-vin13t:2587_3": "duṭṭhullassa pakāsachādoti tappuriso.",
  "tika-vin13t:2587_4": "Abhiṇhāpattikassa bhikkhuno āyatiṃ saṃvaratthāya āpattipariyantaṃ kulapariyantañca katvā vā akatvā vā tikkhattuṃ apaloketvā kātabbaṃ.",
  "tika-vin13t:2587_5": "Bhikkhusammutiṃ ṭhapetvā anupasampannassa “ayaṃ asuciṃ mocetvā saṅghādisesaṃ āpanno”tiādinā nayena vatthunā",
  "tika-vin13t:2587_6": "saddhiṃ āpattiṃ ghaṭetvā tassa duṭṭhullassa pakāsane ārocane ca,",
  "tika-vin13t:2587_7": "tasseva yena kenaci upāyena ñatvā chādane ca,",
  "tika-vin13t:2587_8": "aduṭṭhullārocane chādane ca,",
  "tika-vin13t:2587_9": "anupasampannassa pana purimapañcamasikkhāpade itarā duṭṭhullepi dukkaṭaṃ.",
  "tika-vin13t:2588_0": "Hāsodaketi ettha hāse udaketi padavibhāgo veditabbo.",
  "tika-vin13t:2588_1": "Yena kenaci sarīrāvayavena hasādhippāyassa upakacchakādīsu hāse phusane.",
  "tika-vin13t:2588_2": "Hāsanimittañhi phusanaṃ hāso.",
  "tika-vin13t:2588_3": "Anupasampanne dukkaṭaṃ.",
  "tika-vin13t:2588_4": "Udake hāseti uparigopphake udake hasādhippāyassa ummujjananimujjanena kīḷāya.",
  "tika-vin13t:2588_5": "Kīḷā hi idha hāsoti vutto.",
  "tika-vin13t:2588_6": "Nāvāya kīḷato,",
  "tika-vin13t:2588_7": "hatthādinā kaṭṭhādinā vā udakaṃ hanato antamaso bhājanagatakañjikādīnipi khipanakīḷāya kīḷato dukkaṭaṃ.",
  "tika-vin13t:2588_8": "Ahasādhippāyassa anāpatti.",
  "tika-vin13t:2589_0": "Nicchubhane vihārāti saṅghikavihārato bhikkhuno nikkaḍḍhananikkaḍḍhāpane.",
  "tika-vin13t:2589_1": "Ettha ca ekappayoge ekā,",
  "tika-vin13t:2589_2": "nānāpayoge dvāragaṇanāya āpattiyo.",
  "tika-vin13t:2589_3": "Puggalikanikkaḍḍhane,",
  "tika-vin13t:2589_4": "tassa parikkhāranikkaḍḍhane,",
  "tika-vin13t:2589_5": "anupasampannassa pana tassa parikkhārassa vā nikkaḍḍhane dukkaṭaṃ.",
  "tika-vin13t:2589_6": "Na sammāvattantānaṃ antevāsikasaddhivihārikānaṃ vā nikkaḍḍhane,",
  "tika-vin13t:2589_7": "attano vissāsikassa vihārā nikkaḍḍhane,",
  "tika-vin13t:2589_8": "bhaṇḍanakārakassa pana sakalasaṅghārāmato nikkaḍḍhane anāpatti.",
  "tika-vin13t:2590_0": "Anupakhajja sayaneti “vuḍḍho, gilāno,",
  "tika-vin13t:2590_1": "saṅghena dinno”ti jānitvā mañcapīṭhānaṃ vā tassa bhikkhuno pavisantassa vā nikkhamantassa vā upacāraṃ",
  "tika-vin13t:2590_2": "anupakhajja anupavisitvā saṅghike vihāre “yassa sambādho bhavissati,",
  "tika-vin13t:2590_3": "so pakkamissatī”ti adhippāyena nisīdananisajjanavasena sayane.",
  "tika-vin13t:2590_4": "Puggalike dukkaṭaṃ.",
  "tika-vin13t:2591_0": "Ettha ca pācittīti uddisitvā kānici pasiddhāni dassitāni.",
  "tika-vin13t:2591_1": "Avuttāni pana tādisāni imināva sāmaññavacanena saṅgahetvā veditabbāni. Kathaṃ?",
  "tika-vin13t:2591_2": "Acelakādiaññatitthiyānaṃ yassa kassaci āmisassa sahatthā dāne ca,",
  "tika-vin13t:2591_3": "sappinavanītatelamadhuphāṇitamacchamaṃsakhīradadhisaṅkhātānaṃ paṇītabhojanānaṃ attano atthāya viññāpetvā bhuñjane,",
  "tika-vin13t:2591_4": "rāgapariyuṭṭhitaitthipurisassa yogge kule anupavisitvā nisajjanakappane,",
  "tika-vin13t:2591_5": "pañcannaṃ bhojanānaṃ aññatarena nimantito tasmiṃ bhutte vā abhutte vā santaṃ bhikkhuṃ anāpucchitvā purebhattaṃ",
  "tika-vin13t:2591_6": "pacchābhattaṃ vā yasmiṃ kule nimantito,",
  "tika-vin13t:2591_7": "tato gilānacīvaradānakārasamayaṃ ṭhapetvā aññasmiṃ aññakulappavesane,",
  "tika-vin13t:2591_8": "ṭhapetvā ekadivasaṃ aññasmiṃ dine āvasathapiṇḍassa agilānena hutvā bhuñjane,",
  "tika-vin13t:2591_9": "rattiparicchedaṃ vā bhesajjaparicchedaṃ vā katvā pavāritato uttari aññatra puna pavāraṇāya aññatra niccappavāraṇāya viññāpane,",
  "tika-vin13t:2591_10": "aññatra tathārūpapaccayā gāmato nikkhantasenādassanāya gamane,",
  "tika-vin13t:2591_11": "paccayenapi gantvā tirattato uttari senāya vāse,",
  "tika-vin13t:2591_12": "tassa ca vasantassa yuddhaṭṭhānabalagaṇaṭṭhānasenānivesaanīkadassanatthaṃ gamane,",
  "tika-vin13t:2591_13": "piṭṭhādīhi katamajjasaṅkhātasurāya,",
  "tika-vin13t:2591_14": "pupphādīhi kataāsavasaṅkhātamerayassa ca pāne,",
  "tika-vin13t:2591_15": "padīpujjalapattapacanādikāraṇaṃ vinā visibbitukāmatāya agilānassa aggino jālanajālāpane,",
  "tika-vin13t:2591_16": "kappabinduṃ anādāya navacīvaraparibhoge,",
  "tika-vin13t:2591_17": "sāmaṃ cīvaraṃ vikappetvā apaccuddhāya paribhoge,",
  "tika-vin13t:2591_18": "bhikkhusantakapattādino antamaso hasādhippāyenapi apanidhāne apanidhāpane,",
  "tika-vin13t:2591_19": "sañcicca tiracchānagatassa jīvitavoropane,",
  "tika-vin13t:2591_20": "sañcicca yathādhammaṃ nihatādhikaraṇassa punakammāya ukkoṭane,",
  "tika-vin13t:2591_21": "sañcicca theyyasatthena saddhiṃ saṃvidhāya ekaddhānagamane,",
  "tika-vin13t:2591_22": "bhikkhūhi sikkhāpadehi vuccamānassa aññaṃ avicāretvā “na tattha sikkhissāmī”ti bhaṇane,",
  "tika-vin13t:2591_23": "sikkhāpadavivaṇṇane,",
  "tika-vin13t:2591_24": "imesaṃ “sutvā oramissāmī”ti adhippāyaṃ vinā vivādāpannānaṃ upassutiṭṭhāne,",
  "tika-vin13t:2591_25": "dhammikānaṃ kammānaṃ chandaṃ datvā pacchā khīyanadhammāpajjane,",
  "tika-vin13t:2591_26": "saṅghe vinicchaye vattamāne chandaṃ adatvā pakkamane,",
  "tika-vin13t:2591_27": "samaggena saṅghena cīvaraṃ datvā pacchā khīyanadhammāpajjane,",
  "tika-vin13t:2591_28": "aññatra ajjhārāmā ajjhāvasathā vā ratanassa vā ratanasammatassa vā uggaṇhanauggahāpane pācittiyanti.",
  "tika-vin13t:2592_0": "Pācittiyaniddesavaṇṇanā niṭṭhitā.",
  "tika-vin13t:2593_0": "13. Samaṇakappaniddesavaṇṇanā",
  "tika-vin13t:2594_0": "125.",
  "tika-vin13t:2594_1": "Samaṇakappāti samaṇavohārā. Bhavanti,",
  "tika-vin13t:2594_2": "ahesunti vā bhūtā,",
  "tika-vin13t:2594_3": "vattamāne,",
  "tika-vin13t:2594_4": "bhūte vā tappaccayo.",
  "tika-vin13t:2594_5": "Viruḷhamūlādibhāvaṃ āpajjitvā vaḍḍhamānakānaṃ,",
  "tika-vin13t:2594_6": "vaḍḍhitvā mahantabhāvaṃ pattānañca rukkhalatādisaṅkhātānaṃ bhūtānaṃ gāmo,",
  "tika-vin13t:2594_7": "bhūtā eva vā gāmo samūho bhūtagāmo.",
  "tika-vin13t:2594_8": "Tassa samārambho chedanaphālanādi, tasmiṃ.",
  "tika-vin13t:2594_9": "Nimittatthe cetaṃ bhummaṃ,",
  "tika-vin13t:2594_10": "taṃhetu pācittiyaṃ hotīti attho.",
  "tika-vin13t:2594_11": "Katakappiyaṃ samaṇakappiyaṃ bhaveti sambandho.",
  "tika-vin13t:2594_12": "Tattha kataṃ kappiyaṃ yassāti bahubbīhi.",
  "tika-vin13t:2594_13": "Kenāti āha “nakhenā”tiādi.",
  "tika-vin13t:2595_0": "126.",
  "tika-vin13t:2595_1": "Idāni yassa samārambho,",
  "tika-vin13t:2595_2": "taṃ bhūtagāmaṃ vibhajitvā dassetuṃ “sa mūlā”tiādi āraddhaṃ.",
  "tika-vin13t:2595_3": "Soti bhūtagāmo.",
  "tika-vin13t:2595_4": "Bhavituṃ uppajjituṃ payojetīti kāritantā tappaccayo,",
  "tika-vin13t:2595_5": "pabhāvito uppāditoti attho.",
  "tika-vin13t:2595_6": "Atha vā pabhavanaṃ pabhavo, uppatti,",
  "tika-vin13t:2595_7": "sova pabhavo,",
  "tika-vin13t:2595_8": "pabhāvaṃ karotīti nāmadhātuto kattari tappaccayo,",
  "tika-vin13t:2595_9": "pabhāvito uppannoti attho.",
  "tika-vin13t:2595_10": "Mūlañca khandho ca bījañca aggañca phaḷu ca mūla…pe… phaḷūni.",
  "tika-vin13t:2595_11": "Phaḷu nāma pabbaṃ.",
  "tika-vin13t:2595_12": "Tāniyeva bījāni,",
  "tika-vin13t:2595_13": "tehi pabhāvito uppādito,",
  "tika-vin13t:2595_14": "atha vā tehi avadhibhūtehi,",
  "tika-vin13t:2595_15": "kāraṇabhūtehi vā pabhāvito uppannoti kamena vikappadvaye samāsadvayaṃ veditabbaṃ.",
  "tika-vin13t:2595_16": "Tattha mūlabījaṃ nāma haliddisiṅgiverādi.",
  "tika-vin13t:2596_0": "Khandhabījaṃ nāma assatthanigrodhādi.",
  "tika-vin13t:2596_1": "Bījabījaṃ nāma pubbaṇṇāparaṇṇādi.",
  "tika-vin13t:2596_2": "Aggabījaṃ nāma hiriverādi.",
  "tika-vin13t:2596_3": "Phaḷubījaṃ nāma ucchunaḷādi.",
  "tika-vin13t:2596_4": "Tattha mūlabījādīni pañca bījagāmo.",
  "tika-vin13t:2596_5": "Tannibbatto rukkhalatādi bhūtagāmo.",
  "tika-vin13t:2597_0": "Idāni tesu bījagāmasamārambhe dukkaṭaṃ dasseti aparaddhena.",
  "tika-vin13t:2597_1": "Bhūtagāmaviyojitaṃ bījaṃ ārambhe dukkaṭanti sambandho.",
  "tika-vin13t:2597_2": "Bhūtagāmato viyojitanti tappuriso.",
  "tika-vin13t:2597_3": "Bījanti bhūmiyaṃ ropitamaropitampi niggatavidatthimattapattavaṭṭipi mūlabījāni.",
  "tika-vin13t:2597_4": "“Ārambhe”ti kitakapaccayassa yoge avutte kammani chaṭṭhuppattiyaṃ vikappena ubhayattha dutiyā.",
  "tika-vin13t:2597_5": "Ārambheti samārambhe.",
  "tika-vin13t:2597_6": "Tasmā “imaṃ pupphaṃ phalaṃ vā jāna,",
  "tika-vin13t:2597_7": "imaṃ kappiyaṃ karohī”tiādinā kappiyavacanena bhūtagāmato viyojitaṃ bījajātaṃ bījagāmaparimocanatthaṃ puna kappiyaṃ kārāpetvā paribhuñjibhabbaṃ.",
  "tika-vin13t:2597_8": "“Anujānāmi,",
  "tika-vin13t:2597_9": "bhikkhave,",
  "tika-vin13t:2597_10": "pañcahi samaṇakappehi phalaṃ paribhuñjituṃ aggiparijitaṃ satthaparijitaṃ nakhaparijitaṃ abījaṃ nibbattabījaññeva",
  "tika-vin13t:2597_11": "pañcama”nti vuttesu pañcasu nakhaparijitādīni tīṇi dassitāni.",
  "tika-vin13t:2598_0": "127.",
  "tika-vin13t:2598_1": "Idāni avasiṭṭhāni dve dassetuṃ “nibbattabīja”ntiādikaṃ paṭhamaddhaṃ āha.",
  "tika-vin13t:2598_2": "Tattha nibbattabījanti nibbattaniyanti nibbattaṃ,",
  "tika-vin13t:2598_3": "nipubba vatu vattanetimasmā tappaccayo,",
  "tika-vin13t:2598_4": "nibbattaṃ bījaṃ yassa taṃ nibbattabījaṃ,",
  "tika-vin13t:2598_5": "bījaṃ nibbattetvā visuṃ katvā paribhuñjitabbaṃ ambapanasādi.",
  "tika-vin13t:2598_6": "Nobījaṃ nāma taruṇambaphalādi.",
  "tika-vin13t:2598_7": "Idāni bījagāmabhūtagāmesu kappiyakaraṇappakārādivisesaṃ dassento “kaṭāhā”tiādimāha.",
  "tika-vin13t:2598_8": "Tattha kaṭāhena baddhaṃ bījaṃ yesanti bāhirattho.",
  "tika-vin13t:2599_0": "128.",
  "tika-vin13t:2599_1": "Bhājane bhūmiyampi vā ekābaddhesu bījesu ekasmiñca kappiye kateti yojanā.",
  "tika-vin13t:2599_2": "Bījesūti bījagāmabhūtagāmesu.",
  "tika-vin13t:2599_3": "Bhūtagāmopi hi idha “bīja”nti ruḷhīvasena vuccati.",
  "tika-vin13t:2600_0": "129.",
  "tika-vin13t:2600_1": "Nikkhitteti ṭhapite.",
  "tika-vin13t:2600_2": "Kappiyaṃ puna kareyyāti jātamūlapaṇṇabhāvato bhūtagāmattā bhūtagāmato parimocitaṃ bījagāmaparimocanatthaṃ puna kappiyaṃ kāreyyāti attho.",
  "tika-vin13t:2600_3": "Tenāha “bhūtagāmo hi so tadā”ti. Hi-",
  "tika-vin13t:2600_4": "saddo hetumhi.",
  "tika-vin13t:2600_5": "Tadāti mūle ca paṇṇe ca jātakāle sace mūlamattaṃ sañjāyati,",
  "tika-vin13t:2600_6": "uparibhāge sace aṅkuro jāyati,",
  "tika-vin13t:2600_7": "heṭṭhābhāge chindituṃ vaṭṭati.",
  "tika-vin13t:2600_8": "Mūlamattesu vā pana paṇṇamattesu vā niggatesu sacepi ratanappamāṇāpi sākhā nikkhamanti,",
  "tika-vin13t:2600_9": "bījagāmasaṅgahitā honti.",
  "tika-vin13t:2601_0": "130.",
  "tika-vin13t:2601_1": "Udakasambhavo sevālo ca cetiyādīsu sevālo ca bhūtagāmovāti sambandho. Ādi-",
  "tika-vin13t:2601_2": "saddena pākārādiggahaṇaṃ.",
  "tika-vin13t:2601_3": "Yadi dve tīṇi paṇṇāni na jāyanti,",
  "tika-vin13t:2601_4": "aggabījasaṅgahaṃ gacchati.",
  "tika-vin13t:2601_5": "Sukkho pana sammajjitabbo.",
  "tika-vin13t:2601_6": "Mūlapaṇṇe viniggate bījopi bhūtagāmovāti sambandho.",
  "tika-vin13t:2601_7": "Paṇṇeti iminā aṅkuramattaṃ paṭikkhipati.",
  "tika-vin13t:2602_0": "131.",
  "tika-vin13t:2602_1": "Ghaṭādipiṭṭhe sevālo ca ahichattakamakuḷañca dukkaṭasseva vatthūnīti sambandho.",
  "tika-vin13t:2602_2": "Piṭṭheti iminā anto abbohārikoti dasseti.",
  "tika-vin13t:2602_3": "Phullanti phullitaṃ ahichattakaṃ.",
  "tika-vin13t:2602_4": "Abyavahārikanti āpattivohārayoggaṃ na hotīti attho.",
  "tika-vin13t:2603_0": "132.",
  "tika-vin13t:2603_1": "Allarukkhe lākhāniyyāsachattāni vikopiya gaṇhato tattha akkharaṃ chindato vāpi pācittīti sambandho.",
  "tika-vin13t:2603_2": "Tatthāti allarukkhe.",
  "tika-vin13t:2603_3": "“Vikopaya”nti potthakesu pāṭho dissati,",
  "tika-vin13t:2603_4": "so apāṭho paṭhamantatāya kāraṇābhāvato.",
  "tika-vin13t:2603_5": "“Vikopiyā”ti pana pāṭho gahetabbo.",
  "tika-vin13t:2603_6": "Vikopiyāti iminā avikopetvā gahaṇe anāpattīti dīpeti.",
  "tika-vin13t:2604_0": "133.",
  "tika-vin13t:2604_1": "Dārumakkaṭakādināti āṇiṃ koṭṭetvā dāruyantaṃ katvā tattha kaṇṭakaṃ olambenti,",
  "tika-vin13t:2604_2": "etaṃ dārumakkaṭakaṃ nāma. Ādi-",
  "tika-vin13t:2604_3": "saddena kaṇṭakabandhanādīnaṃ gahaṇaṃ.",
  "tika-vin13t:2604_4": "Tiṇādiṃ chindituṃ,",
  "tika-vin13t:2604_5": "gaṇṭhikaṃ kātuñca na kappatīti yojanā.",
  "tika-vin13t:2604_6": "Chinditunti chindanaṃ.",
  "tika-vin13t:2605_0": "134.",
  "tika-vin13t:2605_1": "Bhūtagāmaṃ vāti bhūtagāmaṃ vā.",
  "tika-vin13t:2605_2": "Bījaṃ vāti bījagāmaṃ vā.",
  "tika-vin13t:2605_3": "“Chinda vā”tiādinā sabbattha vā-",
  "tika-vin13t:2605_4": "saddo yojetabbo.",
  "tika-vin13t:2605_5": "Paca vāti pacanaṃ karohīti vā.",
  "tika-vin13t:2605_6": "“Paṭa” iti vā pāṭho,",
  "tika-vin13t:2605_7": "tassa uppādehīti attho.",
  "tika-vin13t:2605_8": "“Imaṃ rukkhaṃ chindāhī”tiādinā pana avatvā “rukkhaṃ chindā”tiādinā aniyametvā vattuṃ vaṭṭati.",
  "tika-vin13t:2606_0": "135. Imanti etaṃ rukkhādiṃ. Imaṃ sodhehīti ettha iti-saddaṃ katvā attho vattabboti.",
  "tika-vin13t:2607_0": "Samaṇakappaniddesavaṇṇanā niṭṭhitā.",
  "tika-vin13t:2608_0": "14. Bhūminiddesavaṇṇanā",
  "tika-vin13t:2609_0": "136.",
  "tika-vin13t:2609_1": "Yāsu vutthaṃ pakkañca kappati,",
  "tika-vin13t:2609_2": "tā kappiyā bhūmiyo sammuti ca sammutikuṭi ca…pe…",
  "tika-vin13t:2609_3": "gahapati ca gahapatikuṭi cāti imā catasso hontīti yojetvā attho veditabbo.",
  "tika-vin13t:2609_4": "Tattha bhesajjakkhandhake vuttāya uttidutiyakammavācāya,",
  "tika-vin13t:2609_5": "apalokanakammavasena vā sāvetvā sammā uttisampannaṃ karīyatīti sammuti,",
  "tika-vin13t:2609_6": "thambhānaṃ bhittipādānaṃ vā uggamanaṃ uddhaṃ katvā ṭhapanaṃ,",
  "tika-vin13t:2609_7": "“kappiyakuṭiṃ karomā”ti vācāya sāvanañca antaṃ yassā sā ussāvanantā.",
  "tika-vin13t:2609_8": "Tathā ca vuttaṃ “thambhappatiṭṭhānañca vacanapariyosānañca samakālaṃ vaṭṭatī”ti.",
  "tika-vin13t:2609_9": "Nisādanaṃ pavisanaṃ sannivesanaṃ nisādo,",
  "tika-vin13t:2609_10": "gunnaṃ viya nisādo etissāti gonisādi.",
  "tika-vin13t:2609_11": "Bhikkhuṃ ṭhapetvā sesasahadhammikā sabbe ca devamanussā idha gahapatīti sāmaññena adhippetā.",
  "tika-vin13t:2609_12": "Ettha pana gahapatisambandhinī kuṭi dīghena gahapatī.",
  "tika-vin13t:2610_0": "“Yaṃ pana akappiyabhūmiyaṃ sahaseyyappahonake gehe vuttha”nti aṭṭhakathāvacanato yaṃ saṅgho ākaṅkhati",
  "tika-vin13t:2610_1": "vihāraṃ vā aḍḍhayogaṃ vā pāsādaṃ vā hammiyaṃ vā guhaṃ vā leṇādiṃ vā,",
  "tika-vin13t:2610_2": "tesampi sāmaññavacanaṃ viññāyatīti taṃtaṃlakkhaṇappattā sahaseyyappahonakā leṇādayo catūsveva kuṭīsu antogadhāti veditabbaṃ.",
  "tika-vin13t:2610_3": "Imāsu catūsu sahaseyyappahonake padese yaṃ saṅghikaṃ puggalikaṃ vā bhikkhusantakaṃ ekarattampi antovutthaṃ",
  "tika-vin13t:2610_4": "anupasampannena pakkañca yāvakālikaṃ yāmakālikañca antovutthaantopakkasaṅkhaṃ na gacchati,",
  "tika-vin13t:2610_5": "ko pana vādo itaradvaye.",
  "tika-vin13t:2610_6": "Taṃ pana akappiyabhūmiyampi vutthaṃ pakkañca vaṭṭati.",
  "tika-vin13t:2610_7": "Tena vuttaṃ “yāsu vutthaṃ pakkañca kappatī”ti.",
  "tika-vin13t:2611_0": "137.",
  "tika-vin13t:2611_1": "Vāsatthāya kate saṅghike vā ekasantake vā sahaseyyappahonake gehe kappiyākuṭi laddhabbāti sambandho.",
  "tika-vin13t:2611_2": "Tattha vāsatthāyāti iminā avāsatthāya kataṃ nivatteti.",
  "tika-vin13t:2611_3": "Ekasantaketi ekassa bhikkhuno santake.",
  "tika-vin13t:2611_4": "Kappiyākuṭīti bhāvappadhānoyaṃ niddeso,",
  "tika-vin13t:2611_5": "na hi gehe gehaṃ laddhuṃ yujjatīti kappiyakuṭitāti attho.",
  "tika-vin13t:2611_6": "Dīgho pana gāthāvasena,",
  "tika-vin13t:2611_7": "kappiyā kuṭitāti vā visesanavasena daṭṭhabbaṃ.",
  "tika-vin13t:2611_8": "Sahaseyyappahonaketi ettha sahaseyyappahonakaṃ vāsāgāralakkhaṇe vuttalakkhaṇaṃ senāsanaṃ.",
  "tika-vin13t:2612_0": "138.",
  "tika-vin13t:2612_1": "Idāni tā kuṭiyo kamena dassetvā tattha paṭipajjitabbavidhiṃ,",
  "tika-vin13t:2612_2": "tāsaṃ sabbathāpagamañca dassetuṃ “gehe”tiādimāha.",
  "tika-vin13t:2612_3": "Tattha “kappiyakuṭiṃ karoma,",
  "tika-vin13t:2612_4": "kappiyakuṭiṃ karomā”ti evamīrayanti sambandho.",
  "tika-vin13t:2612_5": "Iṭṭhakā ca thambhā ca “iṭṭhakāthambhā”ti vattabbe rasso.",
  "tika-vin13t:2612_6": "Iṭṭhakathambhā ādi yassa bhittipāsādassāti bahubbīhi.",
  "tika-vin13t:2612_7": "Pacchā paṭhamasaddena kammadhārayo.",
  "tika-vin13t:2612_8": "“Ṭhapeyya ce,",
  "tika-vin13t:2612_9": "sā ussāvanantikā”ti evaṃ ce- sā-",
  "tika-vin13t:2612_10": "sadde yojetvā attho veditabbo.",
  "tika-vin13t:2613_0": "139.",
  "tika-vin13t:2613_1": "Sakalo aparikkhitto ārāmopi vāti sambandho.",
  "tika-vin13t:2613_2": "Senāsanaṃ parikkhittaṃ vā hotu,",
  "tika-vin13t:2613_3": "aparikkhittaṃ vā,",
  "tika-vin13t:2613_4": "na taṃ pamāṇaṃ.",
  "tika-vin13t:2614_0": "140. Aññehi kappiyakuṭiyā atthāya dinno vā tesaṃ santako vāti yojanā.",
  "tika-vin13t:2615_0": "141.",
  "tika-vin13t:2615_1": "Avirodhabhāvena kappanīyā kappā,",
  "tika-vin13t:2615_2": "kappa sāmatthiyamiccetasmā itthiyaṃ āpaccaye rūpaṃ,",
  "tika-vin13t:2615_3": "na kappā akappā,",
  "tika-vin13t:2615_4": "akappā ca sā kuṭi ceti akappakuṭi, tāya.",
  "tika-vin13t:2615_5": "Sappiādīti iminā sattāhakālikaṃ yāvajīvikañca gahitaṃ.",
  "tika-vin13t:2616_0": "142.",
  "tika-vin13t:2616_1": "Tehevāti akappakuṭiyaṃ vutthasappiādīhi eva saddhiṃ sattāhakālikasaṃsaṭṭhatāya “sattāhaṃ kappate”ti vuttaṃ.",
  "tika-vin13t:2616_2": "Sāmiseti āmisasaṅkhātena purimadvayena sahite.",
  "tika-vin13t:2616_3": "Sāmapākatāti sāmaṃ attanā pāko etassāti sāmapākaṃ,",
  "tika-vin13t:2616_4": "sattāhakālikena saha pakkaṃ sāmisaṃ yāvajīvikaṃ,",
  "tika-vin13t:2616_5": "tassa bhāvo sāmapākatā.",
  "tika-vin13t:2616_6": "Sayaṃ pakkaṃ taṃ attanā saṃsaṭṭhatāya tampi āmisaṃ sāmapākagatikaṃ karotīti tassa sāmapākatā hotīti adhippāyo.",
  "tika-vin13t:2617_0": "143. Adhiṭṭhitāti patiṭṭhitā. Eva-saddo tiṭṭhatisaddassa ante daṭṭhabbo.",
  "tika-vin13t:2618_0": "144.",
  "tika-vin13t:2618_1": "Sabbesūti thambhādīsu sakalesu.",
  "tika-vin13t:2618_2": "Jahitaṃ vatthu kuṭibhūmi yassā jahitavatthukā.",
  "tika-vin13t:2618_3": "Parikkhitte jahitavatthukāti sambandho.",
  "tika-vin13t:2618_4": "Sesāti itarā dve kuṭiyo.",
  "tika-vin13t:2618_5": "Chadanavibbhamāti chadanassa vināsā.",
  "tika-vin13t:2618_6": "Etthāpi “jahitavatthukā”ti ānetabbanti.",
  "tika-vin13t:2619_0": "Bhūminiddesavaṇṇanā niṭṭhitā.",
  "tika-vin13t:2620_0": "15. Upajjhācariyavattaniddesavaṇṇanā",
  "tika-vin13t:2621_0": "145.",
  "tika-vin13t:2621_1": "“Idaṃ tayā dukkataṃ,",
  "tika-vin13t:2621_2": "dubbhāsita”ntiādīni vatvā codanato,",
  "tika-vin13t:2621_3": "attano vajjaṃ assarantassa satuppādavasena sāraṇato,",
  "tika-vin13t:2621_4": "sammā paṭipattiyaṃ sāraṇato pavattāpanato vā vajjāvajjaṃ upanijjhāyati bhusaṃ cintetīti upajjhā.",
  "tika-vin13t:2621_5": "Upajjhā eva upajjhāyo.",
  "tika-vin13t:2621_6": "“Evaṃ tayā buddhavacanaṃ sajjhāyitabbaṃ,",
  "tika-vin13t:2621_7": "evaṃ atikkamitabbaṃ,",
  "tika-vin13t:2621_8": "evaṃ paṭikkamitabba”ntiādinā ācārasikkhāpane ācarati pavattatīti ācariyo.",
  "tika-vin13t:2621_9": "So ca nissayapabbajjāupasampadādhammācariyavasena catubbidho.",
  "tika-vin13t:2621_10": "Upajjhā ca ācariyo ca upajjhācariyā, te.",
  "tika-vin13t:2621_11": "Nissāya vasamānoti iminā nissayapabbajjāupasampadādhammantevāsikesu yo nissāya vasati,",
  "tika-vin13t:2621_12": "taṃ dasseti.",
  "tika-vin13t:2621_13": "Catūsu hi tesu nissayantevāsikena yāva ācariyaṃ nissāya vasati,",
  "tika-vin13t:2621_14": "tāvasabbaṃ ācariyavattaṃ kātabbaṃ, netarehi. Itarehi,",
  "tika-vin13t:2621_15": "nissayamuttakehipi yāva cīvararajanaṃ,",
  "tika-vin13t:2621_16": "tāva ca arativinodanādikañca vattaṃ kātabbaṃ.",
  "tika-vin13t:2621_17": "Anāpucchitvā pattacīvaradānādimhi pana etesaṃ anāpatti.",
  "tika-vin13t:2621_18": "Saddhivihārikassa pana upajjhāyānaṃ yāva cīvararajanaṃ,",
  "tika-vin13t:2621_19": "tāva ca arativinodanādikañca akarontassa nissayamuttakassāpi amuttakassāpi āpattiyeva.",
  "tika-vin13t:2621_20": "Ekaccassa pattadānādito paṭṭhāya amuttanissayasseva āpatti.",
  "tika-vin13t:2621_21": "Tesu majjhe dve ācariyassa yāvajīvaṃ bhārā.",
  "tika-vin13t:2621_22": "Itare pana yāva samīpe vasanti, tāvadeva,",
  "tika-vin13t:2621_23": "tasmā ācariyenāpi tesu sammā vattitabbaṃ,",
  "tika-vin13t:2621_24": "upajjhāyena saddhivihārikesu vattabbameva natthi.",
  "tika-vin13t:2621_25": "Supesaloti piyaṃ sīlamassāti pesalo, vuddhi, ya- lopena ī-",
  "tika-vin13t:2621_26": "kārassa attakaraṇena,",
  "tika-vin13t:2621_27": "suṭṭhu pesalo supesalo,",
  "tika-vin13t:2621_28": "sikkhākāmoti attho.",
  "tika-vin13t:2621_29": "“Dantakaṭṭha”ntiādi “dade”timassa kammaṃ.",
  "tika-vin13t:2621_30": "Dadeti sammā ādarena yathādhippāyaṃ dadeyyāti attho.",
  "tika-vin13t:2621_31": "Kāleti tadanurūpe kāle.",
  "tika-vin13t:2622_0": "146.",
  "tika-vin13t:2622_1": "Patte ca…pe…",
  "tika-vin13t:2622_2": "cīvare ca vattaṃ careti sambandho.",
  "tika-vin13t:2622_3": "Careti kareyya.",
  "tika-vin13t:2622_4": "Tattha nīcaṃ katvā sādhukaṃ aparighaṃsantena dhovanaṃ,",
  "tika-vin13t:2622_5": "muhuttaṃ uṇhe otāpanaṃ,",
  "tika-vin13t:2622_6": "ṭhapanaṭṭhānaṃ upaparikkhitvā cammādinā kenaci antarahitāya nikkhipanaṃ patte vattaṃ.",
  "tika-vin13t:2622_7": "Gāmaṃ pavisantānaṃ nivāsanakāyabandhanasaṅghāṭidānaṃ,",
  "tika-vin13t:2622_8": "dhovitvā sodakapattassa dānaṃ gāmappavese vattaṃ.",
  "tika-vin13t:2622_9": "Yadi ākaṅkhanti,",
  "tika-vin13t:2622_10": "parimaṇḍalaṃ nivāsetvā ca pārupitvā ca nātidūranaccāsanne gamanaṃ,",
  "tika-vin13t:2622_11": "pattapariyāpannaggahaṇañca gamane vattaṃ.",
  "tika-vin13t:2622_12": "Nivattente pana paṭhamataraṃ āgantvā āsanapaññāpanaṃ,",
  "tika-vin13t:2622_13": "pādodakādiupanikkhipanaṃ,",
  "tika-vin13t:2622_14": "pattacīvarappaṭiggahaṇaṃ āgame āgamane vattaṃ.",
  "tika-vin13t:2622_15": "Bhaṇantānaṃ antarā kathāanopātanaṃ sabbattha vattaṃ.",
  "tika-vin13t:2622_16": "Āsanapaññāpanaṃ,",
  "tika-vin13t:2622_17": "uṭṭhitesu āsanauddharaṇaṃ,",
  "tika-vin13t:2622_18": "pādapīṭhakathalānaṃ upanikkhipanaṃ,",
  "tika-vin13t:2622_19": "paṭisāmanañca āsane pādapīṭhe pādakathale ca vattaṃ.",
  "tika-vin13t:2622_20": "Dhotapādaṭṭhapanakaṃ pādapīṭhaṃ.",
  "tika-vin13t:2622_21": "Aññaṃ kathalaṃ.",
  "tika-vin13t:2622_22": "Upāhanā ca cīvarañcāti dvando, tasmiṃ.",
  "tika-vin13t:2622_23": "Sukkhaallacoḷehi puñchanaṃ upāhanāya vattaṃ.",
  "tika-vin13t:2622_24": "Sinnacīvarassa muhuttaṃ otāpanaṃ,",
  "tika-vin13t:2622_25": "caturaṅgulaṃ kaṇṇaṃ ussāretvā cīvarasaṃharaṇañca cīvare vattaṃ.",
  "tika-vin13t:2623_0": "147.",
  "tika-vin13t:2623_1": "Paribhojanīya…pe…",
  "tika-vin13t:2623_2": "passāvaṭṭhānisu ca vihārasodhane ca puna paññāpane ca vattaṃ tathāti sambandho.",
  "tika-vin13t:2623_3": "Vaccañca passāvo ca vaccapassāvā.",
  "tika-vin13t:2623_4": "Tiṭṭhati etthāti ṭhānī, kuṭi.",
  "tika-vin13t:2623_5": "Vaccapassāvānaṃ ṭhānīti tappuriso.",
  "tika-vin13t:2623_6": "Atha vā tiṭṭhati etthāti ṭhānaṃ,",
  "tika-vin13t:2623_7": "soyeva samāso,",
  "tika-vin13t:2623_8": "vaccapassāvassa ca patanaṭṭhānaṃ,",
  "tika-vin13t:2623_9": "taṃ assa atthīti iṭṭhagehādi.",
  "tika-vin13t:2623_10": "Paribhojanīyañca pānīyañca vaccapassāvaṭṭhānī ca pari…pe… ṭṭhānī.",
  "tika-vin13t:2623_11": "Tāsu tesu vā.",
  "tika-vin13t:2623_12": "Pādodakauṇhasītanahānodakappaṭiyādāpanaṃ paribhojanīye vattaṃ.",
  "tika-vin13t:2623_13": "Pātabbapānīyena pucchanaṃ upaṭṭhāpanañca pānīye vattaṃ.",
  "tika-vin13t:2623_14": "Sammajjanapānīyaupaṭṭhāpanaṃ vaccapassāvaṭṭhānīsu vattaṃ.",
  "tika-vin13t:2623_15": "Paṭhamaṃ pattacīvarādīni harāpetvā ekamante nikkhipanādi,",
  "tika-vin13t:2623_16": "ullokato paṭṭhāya makkaṭasantānaṃ ohāretvā sammajjanañca vihārasodhane vattaṃ.",
  "tika-vin13t:2623_17": "Otāpetvā sodhetvā papphoṭetvā atiharitvā yathāṭhāne bhūmattharaṇādipaññāpanaṃ puna paññāpane vattaṃ.",
  "tika-vin13t:2623_18": "Tathāti iminā “care”ti idaṃ atidisati.",
  "tika-vin13t:2624_0": "148.",
  "tika-vin13t:2624_1": "Vihāraṃ sodhento bhikkhu paṭivāte vā saṅgaṇe vā pānīyasāmantā vā sayanāsanaṃ na papphoṭeyyāti sambandho. Pānīya-",
  "tika-vin13t:2624_2": "saddena paribhojanīyañca saṅgahitaṃ.",
  "tika-vin13t:2624_3": "Paṭivāteti uparivāte.",
  "tika-vin13t:2624_4": "Saṅgaṇeti bahūnaṃ samosaraṇe vivaṭappadese.",
  "tika-vin13t:2624_5": "Sayanāsanaṃ nāma bhūmattharaṇamañcādi.",
  "tika-vin13t:2625_0": "149.",
  "tika-vin13t:2625_1": "Nhāne vattaṃ care,",
  "tika-vin13t:2625_2": "nhātassa kātabbe careti sambandhassa purisādhīnatāya sambandho veditabbo.",
  "tika-vin13t:2625_3": "Cīvarappaṭiggahaṇagattaparikammakaraṇaṃ nahāne vattaṃ.",
  "tika-vin13t:2625_4": "Kātabbe careti gattato udakasammajjananivāsanadānādikicce pavatteyyāti attho.",
  "tika-vin13t:2625_5": "“Vanappagumbe”tiādīsu viya sissa e-",
  "tika-vin13t:2625_6": "kārādesaṃ rūpaṃ,",
  "tika-vin13t:2625_7": "tasmā kātabbaṃ vattaṃ careyyāti yojetvā veditabbaṃ.",
  "tika-vin13t:2625_8": "Budhā pana “nhāne nhātassa kātabbe vattaṃ care”ti yojetvā atthaṃ vadanti.",
  "tika-vin13t:2625_9": "Evaṃ sati kātabba-",
  "tika-vin13t:2625_10": "saddassa kammasādhanattā vattameva kātabbaṃ nāmāti “vatte vattaṃ care”ti vuttaṃ viya hotīti virujjhati.",
  "tika-vin13t:2625_11": "“Nahātena nahātassā”ti vā pāṭho,",
  "tika-vin13t:2625_12": "udake gattaparikammena theraṃ paṭhamaṃ nahāpetvā sayampi nahātenāti attho.",
  "tika-vin13t:2625_13": "Pāḷiyampi “nahātena paṭhamataraṃ uttaritvā”ti atthi.",
  "tika-vin13t:2625_14": "Atha raṅgapāke dhovane sibbane ca vattaṃ careti sambandho,",
  "tika-vin13t:2625_15": "rajanapāke cīvaradhovane cīvarasibbane cāti attho.",
  "tika-vin13t:2625_16": "Rajanto cīvare theve ṭhite na vajeti sambandho.",
  "tika-vin13t:2625_17": "Rajantoti cīvaraṃ rajanto.",
  "tika-vin13t:2625_18": "Theveti rajanabindumhi.",
  "tika-vin13t:2626_0": "150.",
  "tika-vin13t:2626_1": "Ekaccassāti ācariyupajjhāyānaṃ verino puggalassa pattaṃ vā cīvarāni vā kiñcanaṃ parikkhāraṃ vā na dadeyya na gaṇheyya vāti sambandho.",
  "tika-vin13t:2626_2": "Tattha na dadeyya na gaṇheyyāti paṭisāmanatthāyapi na dadeyya,",
  "tika-vin13t:2626_3": "na gaṇheyya vāti attho.",
  "tika-vin13t:2626_4": "“Ākiñcana”ntiādīsu viya kiñcana-",
  "tika-vin13t:2626_5": "saddo daṭṭhabbo,",
  "tika-vin13t:2626_6": "tassa kiñcīti attho.",
  "tika-vin13t:2626_7": "Kiñcinanti vā pāṭho,",
  "tika-vin13t:2626_8": "kiñci naṃ parikkhāranti yojanā.",
  "tika-vin13t:2626_9": "Padasiddhivasenettha nanti ta-",
  "tika-vin13t:2626_10": "saddappayogo kato.",
  "tika-vin13t:2627_0": "151- 2.",
  "tika-vin13t:2627_1": "Pacchato kātunti pacchāsamaṇaṃ kātuṃ.",
  "tika-vin13t:2627_2": "Tassāti ekaccassa.",
  "tika-vin13t:2627_3": "Pacchatoti pacchāsamaṇo hutvā.",
  "tika-vin13t:2627_4": "Ninnetunti ekaccassa nīharituṃ.",
  "tika-vin13t:2627_5": "Sabbattha anāpucchā na vaṭṭatīti yojetabbaṃ.",
  "tika-vin13t:2627_6": "Kiccayaṃ vāti veyyāvaccādi yaṃ kiñci kiccaṃ vā.",
  "tika-vin13t:2627_7": "Kiccameva kiccayaṃ,",
  "tika-vin13t:2627_8": "kassa yo “seniyo”tiādīsu viya.",
  "tika-vin13t:2627_9": "Parikammaṃ vāti piṭṭhiparikammādiparikammaṃ.",
  "tika-vin13t:2627_10": "Attano kārāpetuṃ vāti ekaccena attano kārāpetuṃ vā.",
  "tika-vin13t:2627_11": "Kātuṃ vāti tassa attanā kātuṃ vā.",
  "tika-vin13t:2628_0": "153.",
  "tika-vin13t:2628_1": "Sīmato niggatā bahibhūtā nissīmā, taṃ.",
  "tika-vin13t:2628_2": "Ācariyupajjhāyesu avatvā dūraṃ bhikkhācāraṃ gatesupi apassantena gāmo pavisitabbo.",
  "tika-vin13t:2628_3": "Diṭṭhaṭṭhānato paṭṭhāya pana āpucchituṃyeva vaṭṭati.",
  "tika-vin13t:2628_4": "Attano kiccayaṃ vāpīti attano sīmāyapi pattapacanacīvararajanādikaṃ sakaṃ karaṇīyaṃ vāpi kātuṃ.",
  "tika-vin13t:2629_0": "154.",
  "tika-vin13t:2629_1": "Aratinti sāsane anabhiratiṃ.",
  "tika-vin13t:2629_2": "Saṅghāyattesu kammesūti parivāsāditajjanīyādīsu saṅghappaṭibaddhesu kammesu.",
  "tika-vin13t:2629_3": "Ussukkaṃ vāpīti ācariyupajjhāyesu garudhammaṃ ajjhāpannesu,",
  "tika-vin13t:2629_4": "kammārahesu ca “kinti nu kho saṅgho parivāsaṃ dadeyyā”tiādinā ussāhaṃ vāpi.",
  "tika-vin13t:2630_0": "155.",
  "tika-vin13t:2630_1": "Gilānesu upaṭṭheyyāti “pañcahi,",
  "tika-vin13t:2630_2": "bhikkhave,",
  "tika-vin13t:2630_3": "aṅgehi samannāgato gilānupaṭṭhāko alaṃ gilānaṃ upaṭṭhātuṃ,",
  "tika-vin13t:2630_4": "paṭibalo hoti bhesajjaṃ saṃvidhātuṃ,",
  "tika-vin13t:2630_5": "sappāyāsappāyaṃ jānāti,",
  "tika-vin13t:2630_6": "asappāyaṃ apanāmeti,",
  "tika-vin13t:2630_7": "sappāyaṃ upanāmeti,",
  "tika-vin13t:2630_8": "mettacitto gilānaṃ upaṭṭhāti no āmisantaro,",
  "tika-vin13t:2630_9": "ajegucchī hoti uccāraṃ vā passāvaṃ vā kheḷaṃ vā vantaṃ vā nīhātuṃ,",
  "tika-vin13t:2630_10": "paṭibalo hoti gilānaṃ kālena kālaṃ dhammiyā kathāya sandassetuṃ samādapetuṃ samuttejetuṃ sampahaṃsetu”nti",
  "tika-vin13t:2630_11": "evaṃ vuttapañcaṅgasamannāgatena hutvā gilānesu upaṭṭhaheyyāti attho.",
  "tika-vin13t:2630_12": "Iminā sabbehipi ācaritabbaṃ gilānavattaṃ upadisati.",
  "tika-vin13t:2630_13": "Vuṭṭhānanti gelaññā vuṭṭhitaṃ.",
  "tika-vin13t:2630_14": "Āgameti āgameyya,",
  "tika-vin13t:2630_15": "olokeyyāti attho.",
  "tika-vin13t:2630_16": "Upajjhācariyehi ca saddhivihārikaantevāsikesu yadi te gilānā honti,",
  "tika-vin13t:2630_17": "ādito paṭṭhāya cīvare rajanapariyosānañca arativinodanādikañca vattaṃ,",
  "tika-vin13t:2630_18": "agilānesu pana uddesaparipucchā ovādānusāsaniyā anuggahopattacīvarādidānañcāti sabbaṃ kātabbaṃ.",
  "tika-vin13t:2630_19": "Teneva heṭṭhā vuttaṃ “tasmā ācariyenāpi tesu sammā vattitabbaṃ,",
  "tika-vin13t:2630_20": "upajjhāyena saddhivihārikesu vattabbameva natthī”ti.",
  "tika-vin13t:2631_0": "Upajjhācariyavattaniddesavaṇṇanā niṭṭhitā.",
  "tika-vin13t:2632_0": "16. Vaccapassāvaṭṭhānikaniddesavaṇṇanā",
  "tika-vin13t:2633_0": "156.",
  "tika-vin13t:2633_1": "Vaccapassāvaṭṭhānikanti ṭhānamhi ṭhāne vā bhavaṃ vaccapassāvaṭṭhānikaṃ.",
  "tika-vin13t:2633_2": "Yathāvuḍḍhaṃ vaccaṃ na kareyyāti sambandho.",
  "tika-vin13t:2633_3": "Ye ye vuḍḍhā yathāvuḍḍhaṃ,",
  "tika-vin13t:2633_4": "āgatappaṭipāṭiṃ hitvā vuḍḍhappaṭipāṭiyāti attho.",
  "tika-vin13t:2633_5": "Vaccanti upalakkhaṇamattaṃ,",
  "tika-vin13t:2633_6": "passāvañca nahānañca na kareyyāti adhippāyo.",
  "tika-vin13t:2633_7": "Tadeva samattheti “yātānupubbiyā”tiādinā.",
  "tika-vin13t:2633_8": "Yātānupubbiyāti yātānaṃ gatānaṃ anupubbi anukkamo yātānupubbi, tāya. Vacca…pe…",
  "tika-vin13t:2633_9": "titthañcāti etaṃ tayaṃ labbhatīti attho,",
  "tika-vin13t:2633_10": "bhikkhunāti viññāyati.",
  "tika-vin13t:2634_0": "157.",
  "tika-vin13t:2634_1": "Ubbhajitvā ca sahasā ca no paviseyyāti sambandho.",
  "tika-vin13t:2634_2": "Ubbhajitvāti cīvaraṃ dūratova ukkhipitvā.",
  "tika-vin13t:2634_3": "Sahasāti sīghaṃ.",
  "tika-vin13t:2634_4": "Ukkāsitvā paviseyyāti yojanā.",
  "tika-vin13t:2635_0": "158. Vaccapassāvadoṇīnaṃ bahīti sambandho. Ubhayanti vaccampi passāvampi.",
  "tika-vin13t:2636_0": "159.",
  "tika-vin13t:2636_1": "Kūpeti vaccāvāṭe.",
  "tika-vin13t:2636_2": "Kaṭṭhanti avalekhanakaṭṭhaṃ.",
  "tika-vin13t:2636_3": "Pharusenāti kharena avalekhanakaṭṭhena.",
  "tika-vin13t:2636_4": "Uhatañcāpīti attanā vā parena vā uhatañcāpi vaccamakkhitañcāpīti attho.",
  "tika-vin13t:2636_5": "Dhovayeti sati udake,",
  "tika-vin13t:2636_6": "udake asati kaṭṭhenapi sodheyya.",
  "tika-vin13t:2637_0": "160.",
  "tika-vin13t:2637_1": "Na nikkhameti na nikkhameyya.",
  "tika-vin13t:2637_2": "Capu capūti anukaraṇaṃ,",
  "tika-vin13t:2637_3": "vicchāyaṃ dvitte capu capu katvāti kiriyāvisesanaṃ.",
  "tika-vin13t:2637_4": "Nācameyyāti na dhoveyya.",
  "tika-vin13t:2637_5": "Sati pana udake ācamitabbaṃ,",
  "tika-vin13t:2637_6": "asati yena kenaci puñchitvā gantabbaṃ,",
  "tika-vin13t:2637_7": "sabbasādhāraṇaṭṭhāne ca ācamanakumbhiyā udakaṃ na sesetabbaṃ.",
  "tika-vin13t:2637_8": "Uklāpanti kacavaraṃ.",
  "tika-vin13t:2637_9": "Visodhayeti vihārasodhane viya vaccapassāvakuṭiyo,",
  "tika-vin13t:2637_10": "pariveṇakoṭṭhake ca sammajjeyya.",
  "tika-vin13t:2637_11": "Sabbattheva ca pana vattabhede dukkaṭaṃ.",
  "tika-vin13t:2638_0": "Vaccapassāvaṭṭhānikaniddesavaṇṇanā niṭṭhitā.",
  "tika-vin13t:2639_0": "17. Āpucchakaraṇaniddesavaṇṇanā",
  "tika-vin13t:2640_0": "161.",
  "tika-vin13t:2640_1": "Āpucchakaraṇanti āpucchāya karaṇaṃ.",
  "tika-vin13t:2640_2": "Anajjhiṭṭhovāti anāṇattova,",
  "tika-vin13t:2640_3": "ayācito eva vā.",
  "tika-vin13t:2640_4": "Na ca vissajeti pucchitapañhaṃ na vissajjeyya ca,",
  "tika-vin13t:2640_5": "āpucchitvā vā yācito vā yathāvuttametaṃ kātuṃ labhatīti adhippāyo.",
  "tika-vin13t:2641_0": "162.",
  "tika-vin13t:2641_1": "Āpucchitvā kathentassāti attano vuḍḍhaṃ āpucchitvā dhammādikaṃ bhāsantassa.",
  "tika-vin13t:2641_2": "Puna vuḍḍhatarāgameti puna aññassa vuḍḍhatarassa āgamane satīti attho.",
  "tika-vin13t:2641_3": "Punaāpucchanaṃ natthīti bhāsitabbaṃ ṭhapetvā puna āpucchanakiccaṃ natthīti attho.",
  "tika-vin13t:2641_4": "Saṅghatthere asati āraddhampi aṭṭhapetvā kathentassāpi eseva nayo.",
  "tika-vin13t:2641_5": "Bhattagge anumodato ca āpucchanaṃ natthīti sambandho.",
  "tika-vin13t:2641_6": "Anumodatoti dāyakehi yācitassa taṃtaṃpuññānumodanavasena dhammakathaṃ karoto ca.",
  "tika-vin13t:2641_7": "Anumodanañca therādheyyaṃ.",
  "tika-vin13t:2641_8": "“Anujānāmi,",
  "tika-vin13t:2641_9": "bhikkhave therena bhikkhunā bhattagge anumoditu”nti hi vuttaṃ.",
  "tika-vin13t:2641_10": "“Sace manussā attano abhirucikena ekena anumodanaṃ kārenti,",
  "tika-vin13t:2641_11": "neva tassa anumodato āpatti,",
  "tika-vin13t:2641_12": "na mahātherassa bhāro hoti.",
  "tika-vin13t:2641_13": "Upanisinnakathāyameva hi manussesu kathāpentesu mahāthero āpucchitabbo”ti aṭṭhakathāyaṃ vuttaṃ.",
  "tika-vin13t:2642_0": "163.",
  "tika-vin13t:2642_1": "Vuḍḍhena ekavihārake vasanto cāti sambandho.",
  "tika-vin13t:2642_2": "Vuḍḍhenāti vuḍḍhena saddhiṃ.",
  "tika-vin13t:2642_3": "Ekavihāraketi savanūpacāre khuddakavihāre,",
  "tika-vin13t:2642_4": "na mahāvihāre.",
  "tika-vin13t:2642_5": "Kucchitatthe hi kappaccayo.",
  "tika-vin13t:2642_6": "Na sajjhāyeyyāti sajjhāyanaṃ na kareyya.",
  "tika-vin13t:2643_0": "164.",
  "tika-vin13t:2643_1": "“Dhammaṃ na bhāsaye”tiādīsu anāpucchāti sambandhitabbaṃ.",
  "tika-vin13t:2643_2": "Na ca vijjhapeti na ca nibbāyeyya.",
  "tika-vin13t:2643_3": "Vātapānañca ālokasandhiphalakaṃ kavāṭañca dvāraphalakaṃ vātapānakavāṭaṃ vā na vivareyya na thakeyya cāti na-",
  "tika-vin13t:2643_4": "kāro sabbattha yojetabbo.",
  "tika-vin13t:2644_0": "165.",
  "tika-vin13t:2644_1": "Ekacaṅkame vuḍḍhena caṅkamantopi yena vuḍḍho,",
  "tika-vin13t:2644_2": "tena parivattayeti yojanā.",
  "tika-vin13t:2644_3": "Yena tenāti bhummatthe karaṇavacanaṃ,",
  "tika-vin13t:2644_4": "yattha vuḍḍho,",
  "tika-vin13t:2644_5": "tatthāti attho,",
  "tika-vin13t:2644_6": "vuḍḍhaṃ ohāya aññato na gantabbanti adhippāyo.",
  "tika-vin13t:2644_7": "Soti navako.",
  "tika-vin13t:2644_8": "Enanti vuḍḍhaṃ.",
  "tika-vin13t:2644_9": "Sabbattha dukkaṭaṃ.",
  "tika-vin13t:2644_10": "Ayañhi khandhakadhammatā yattha na-",
  "tika-vin13t:2644_11": "kārena paṭisedho,",
  "tika-vin13t:2644_12": "tattha dukkaṭanti.",
  "tika-vin13t:2645_0": "Āpucchakaraṇaniddesavaṇṇanā niṭṭhitā.",
  "tika-vin13t:2646_0": "18. Nagganiddesavaṇṇanā",
  "tika-vin13t:2647_0": "166.",
  "tika-vin13t:2647_1": "“Vaje”tiādīsu na-",
  "tika-vin13t:2647_2": "saddo sambandhitabbo.",
  "tika-vin13t:2647_3": "Tattha pana yathānurūpabhojanādikaṃ kammavacanaṃ ajjhāharitvā “bhojanaṃ na bhuñje”tiādinā attho veditabbo.",
  "tika-vin13t:2648_0": "167.",
  "tika-vin13t:2648_1": "Na kareti hatthakammādikaṃ parikammaṃ sayampi na kareyyāti attho.",
  "tika-vin13t:2648_2": "Paṭicchādīsūti niddhāraṇe bhummaṃ,",
  "tika-vin13t:2648_3": "jantāgharudakavatthappaṭicchādīnaṃ majjheti attho.",
  "tika-vin13t:2648_4": "Parikamme duve kappiyāti sambandho.",
  "tika-vin13t:2648_5": "Parikammeti jantāghare udakepi upajjhāyādīnaṃ kattabbaparikammavisaye,",
  "tika-vin13t:2648_6": "na abhivādanādīsu.",
  "tika-vin13t:2648_7": "Duveti jantāgharaudakappaṭicchādayo.",
  "tika-vin13t:2648_8": "Chādenti etāyāti chādi,",
  "tika-vin13t:2648_9": "vatthassa chādi vatthacchādi.",
  "tika-vin13t:2648_10": "Sabbatthāti sabbakammesūti.",
  "tika-vin13t:2649_0": "Nagganiddesavaṇṇanā niṭṭhitā.",
  "tika-vin13t:2650_0": "19. Nhānakappaniddesavaṇṇanā",
  "tika-vin13t:2651_0": "168.",
  "tika-vin13t:2651_1": "Kappanaṃ kappiyatā kappo,",
  "tika-vin13t:2651_2": "nhāne kappo nhānakappo.",
  "tika-vin13t:2651_3": "Navako therānaṃ purato upari vā na ca nhāyeyyāti sambandho.",
  "tika-vin13t:2651_4": "Na cāti nayeva.",
  "tika-vin13t:2651_5": "Puratoti abhimukhe.",
  "tika-vin13t:2651_6": "Uparīti nadiyā upari.",
  "tika-vin13t:2652_0": "169- 171.",
  "tika-vin13t:2652_1": "Kuṭṭatthambhataruṭṭāne kāyaṃ na ghaṃsayeti sambandho.",
  "tika-vin13t:2652_2": "Tattha kuṭṭaṃ nāma iṭṭhakadārusilābhitti.",
  "tika-vin13t:2652_3": "Thambho nāma nahānatitthe nikhanitvā ṭhapito.",
  "tika-vin13t:2652_4": "Tarūti rukkho.",
  "tika-vin13t:2652_5": "Aṭṭānaṃ nāma tacchetvā aṭṭhapadākārena rājiyo chinditvā nahānatitthe nikhātaphalakaṃ.",
  "tika-vin13t:2652_6": "Gandhabbahatthena vā…pe…",
  "tika-vin13t:2652_7": "mallakena vā kāyaṃ sarīrena vā aññamaññaṃ na ghaṃsayeti sambandho.",
  "tika-vin13t:2652_8": "Gandhabbahatthenāti dārumayahatthena.",
  "tika-vin13t:2652_9": "Kuruvindakasuttiyāti kuruvindakapāsāṇacuṇṇāni lākhāya bandhitvā kataguḷikāvaliyā suttena āvuṇitasuttiyā.",
  "tika-vin13t:2652_10": "Mallakenāti makaradantake chinditvā padumakaṇṇikasaṇṭhānena katamallakena.",
  "tika-vin13t:2652_11": "Sarīrenāti attano kāyena.",
  "tika-vin13t:2652_12": "Aññamaññassa aññamaññaṃ kiriyākaraṇasaṅkhāte kiriyābyabhihāre dvittaṃ.",
  "tika-vin13t:2652_13": "Kapāla…pe…",
  "tika-vin13t:2652_14": "puthupāṇi ca sabbesaṃ vaṭṭatīti sambandho.",
  "tika-vin13t:2652_15": "Kapālañca iṭṭhakā ca,",
  "tika-vin13t:2652_16": "tāsaṃ khaṇḍāni.",
  "tika-vin13t:2652_17": "Puthupāṇīti puthu nānā pāṇi puthupāṇi,",
  "tika-vin13t:2652_18": "hatthaparikammaṃ ruḷhīvasena.",
  "tika-vin13t:2652_19": "Sabbesanti gilānāgilānānaṃ.",
  "tika-vin13t:2652_20": "Gilānassa akatamallakaṃ vaṭṭatīti sambandho.",
  "tika-vin13t:2652_21": "Akatamallakaṃ nāma katamallakaviparītaṃ.",
  "tika-vin13t:2652_22": "Pheṇaṃ nāma samuddapheṇanti.",
  "tika-vin13t:2653_0": "Nhānakappaniddesavaṇṇanā niṭṭhitā.",
  "tika-vin13t:2654_0": "20. Avandiyaniddesavaṇṇanā",
  "tika-vin13t:2655_0": "172.",
  "tika-vin13t:2655_1": "Ukkhittoti āpattiyā adassane appaṭikamme ca ukkhittako pāpikāya diṭṭhiyā appaṭinissagge ukkhittakoti tividho ukkhittako.",
  "tika-vin13t:2655_2": "Nānāsaṃvāsako nāma laddhinānāsaṃvāsakopi kammanānāsaṃvāsakopi.",
  "tika-vin13t:2655_3": "Garukaṭṭho cāti pārivāsiko mūlāyapaṭikassanāraho mānattāraho mānattacārī abbhānāraho ca idha garukaṭṭhoti adhippeto.",
  "tika-vin13t:2655_4": "Imehi pana aññamaññaṃ vandituṃ vaṭṭatīti.",
  "tika-vin13t:2656_0": "Avandiyaniddesavaṇṇanā niṭṭhitā.",
  "tika-vin13t:2657_0": "21. Cammaniddesavaṇṇanā",
  "tika-vin13t:2658_0": "173.",
  "tika-vin13t:2658_1": "Migā ca ajā ca eḷakā ca,",
  "tika-vin13t:2658_2": "tesaṃ cammānīti samāso.",
  "tika-vin13t:2658_3": "Ajo chagalako.",
  "tika-vin13t:2658_4": "Eḷako meṇḍako.",
  "tika-vin13t:2658_5": "Mige dasseti “rohite”tiādinā. Rohitā-",
  "tika-vin13t:2658_6": "diggahaṇaṃ upalakkhaṇamattaṃ,",
  "tika-vin13t:2658_7": "vātamigamigamātukādīpi ettheva saṅgayhanti.",
  "tika-vin13t:2659_0": "174.",
  "tika-vin13t:2659_1": "Anuññātattayāti anuññātā yathāvuttacammattayato.",
  "tika-vin13t:2659_2": "Amānusaṃva sabbaṃ cammaṃ thavikopāhane kappatīti sambandho.",
  "tika-vin13t:2659_3": "Thavikā satthakakosakādīti.",
  "tika-vin13t:2660_0": "Cammaniddesavaṇṇanā niṭṭhitā.",
  "tika-vin13t:2661_0": "22. Upāhananiddesavaṇṇanā",
  "tika-vin13t:2662_0": "175.",
  "tika-vin13t:2662_1": "Navā guṇaṅguṇūpāhanā majjhadese na kappantīti sambandho.",
  "tika-vin13t:2662_2": "Navāti ekavārampi appaṭimukkā.",
  "tika-vin13t:2662_3": "Tattha guṇaṅguṇūpāhanā catupaṭalato paṭṭhāya vuccanti.",
  "tika-vin13t:2662_4": "Sambhave byabhicāre ca visesanaṃ sātthakaṃ bhavatīti “majjhadese”ti visesanaṃ amajjhadesaṃ byabhicaratīti",
  "tika-vin13t:2662_5": "amajjhadese guṇaṅguṇūpāhanā kappantīti veditabbaṃ.",
  "tika-vin13t:2662_6": "Tathā navāti iminā anavā majjhadesepi.",
  "tika-vin13t:2662_7": "Iminā pana vākyena majjhadesepi ekavārampi paṭimukkā,",
  "tika-vin13t:2662_8": "aññattha tu sabbāpi guṇaṅguṇūpāhanā vaṭṭanti,",
  "tika-vin13t:2662_9": "na sesāti āpannaṃ,",
  "tika-vin13t:2662_10": "tathāpi “anujānāmi,",
  "tika-vin13t:2662_11": "bhikkhave,",
  "tika-vin13t:2662_12": "ekapalāsikaṃ upāhana”nti vuttattā ekapaṭalikāpi vaṭṭatīti veditabbaṃ.",
  "tika-vin13t:2662_13": "Sabbassāti majjhadese paccantimepi gilānāgilānassa sabbassa.",
  "tika-vin13t:2662_14": "“Anujānāmi,",
  "tika-vin13t:2662_15": "bhikkhave,",
  "tika-vin13t:2662_16": "ajjhārāme upāhanaṃ dhāretu”nti hi sāmaññena anuññātaṃ.",
  "tika-vin13t:2662_17": "Sabbatthāti gāme vā araññe vā ārāmato aññatra.",
  "tika-vin13t:2662_18": "Akallakassa cāti gilānasseva.",
  "tika-vin13t:2663_0": "176- 9. Sabba…pe…",
  "tika-vin13t:2663_1": "rattā ca upāhanā sabba…pe…",
  "tika-vin13t:2663_2": "vicchikāḷikā ca…pe…",
  "tika-vin13t:2663_3": "dīpīnaṃ cammehi ca majjāra…pe…",
  "tika-vin13t:2663_4": "cammehi ca parikkhaṭā ca upāhanā saṅkamanīyā pādukā ca koci dhāreyya,",
  "tika-vin13t:2663_5": "dukkaṭanti yojanā.",
  "tika-vin13t:2663_6": "Odātāya pāḷiyā aṭṭhakathāya ca abhāvepi anulomavasenettha vuttaṃ viya dissati.",
  "tika-vin13t:2663_7": "Nīlako ca odāto cātiādinā dvando.",
  "tika-vin13t:2663_8": "Sabbeva nīlaka…pe…",
  "tika-vin13t:2663_9": "kaṇhakā yāsanti samāso.",
  "tika-vin13t:2663_10": "“Mahāraṅgā”tiādīsu appayuttepi sabba-",
  "tika-vin13t:2663_11": "sadde pakaraṇavasena yojetvā attho veditabbo.",
  "tika-vin13t:2664_0": "“Atthā pakaraṇā liṅgā, ocityā kāladesato;",
  "tika-vin13t:2665_0": "Saddatthā vibhajīyanti, na saddāyeva kevalā”ti. –",
  "tika-vin13t:2666_0": "Hi vuttaṃ.",
  "tika-vin13t:2666_1": "Citrāti vicitrā.",
  "tika-vin13t:2666_2": "Nīlapītādī vaddhāyeva yāsanti samāso. Ādi-",
  "tika-vin13t:2666_3": "saddena odātādīnaṃ gahaṇaṃ.",
  "tika-vin13t:2666_4": "Tittirapattasadiso vicitto vaṇṇo tittirapatta-",
  "tika-vin13t:2666_5": "saddena gahito.",
  "tika-vin13t:2666_6": "Tametesamatthīti tittirapattikā.",
  "tika-vin13t:2666_7": "Meṇḍassa ca ajassa ca visāṇasadisā vaddhā yāsanti bāhirattho.",
  "tika-vin13t:2666_8": "Tā pana kaṇṇikaṭṭhāne meṇḍakaajavisāṇasaṇṭhāne vaddhe yojetvā katā.",
  "tika-vin13t:2666_9": "Esa nayo vicchikāḷikādīsu.",
  "tika-vin13t:2666_10": "Paṇhipidhānatthaṃ tale khallaṃ baddhaṃ yāsanti viggaho.",
  "tika-vin13t:2666_11": "Jaṅghato sabbapādappaṭicchādanakaṃ puṭaṃ baddhaṃ yāsanti bahubbīhi.",
  "tika-vin13t:2666_12": "Tūlaṃ picu puṇṇaṃ yāsanti aññapadattho.",
  "tika-vin13t:2666_13": "Paliguṇṭhetīti paliguṇṭho,",
  "tika-vin13t:2666_14": "uparipādatalamattappaṭicchādakabandho,",
  "tika-vin13t:2666_15": "tena yojetvā katā pāliguṇṭhimā,",
  "tika-vin13t:2666_16": "vicitrā hi taddhitavutti.",
  "tika-vin13t:2666_17": "Vicchikānaṃ aḷasadisaṃ naṅguṭṭhasadisaṃ baddhametāsanti vicchikāḷikā.",
  "tika-vin13t:2666_18": "Sīhabyagghuddājinadīpīnaṃ cammehi cāti pakaraṇato ajinā nāma migā.",
  "tika-vin13t:2666_19": "Ulūkā pakkhibiḷārā.",
  "tika-vin13t:2666_20": "Saṅkamanti gacchanti etāhīti saṅkamanīyā.",
  "tika-vin13t:2666_21": "Tā pana tālapaṇṇādīhi katā saṃhāriyā.",
  "tika-vin13t:2667_0": "180.",
  "tika-vin13t:2667_1": "Sakalaṃ ekadesaṃ vā puñchitvāvāti yojanā.",
  "tika-vin13t:2667_2": "Khallakādikanti ādi-",
  "tika-vin13t:2667_3": "saddena meṇḍavisāṇavaddhikādikaṃ sabbaṃ saṅgaṇhātīti.",
  "tika-vin13t:2668_0": "Upāhananiddesavaṇṇanā niṭṭhitā.",
  "tika-vin13t:2669_0": "23. Anolokiyaniddesavaṇṇanā",
  "tika-vin13t:2670_0": "181.",
  "tika-vin13t:2670_1": "Sārattoti saṃratto,",
  "tika-vin13t:2670_2": "sañjātarāgacittoti attho.",
  "tika-vin13t:2670_3": "Itthiyāti tadahujātāyapi paṭasatanivatthāya anokāsupanijjhāyane antamaso tiracchānagatānampi dukkaṭameva.",
  "tika-vin13t:2670_4": "Bhikkhādāyiyāti upalakkhaṇamattaṃ,",
  "tika-vin13t:2670_5": "itthī vā hotu puriso vā,",
  "tika-vin13t:2670_6": "bhikkhādānasamaye asārattenāpi mukhaṃ na ulloketabbaṃ.",
  "tika-vin13t:2670_7": "Ujjhānaṃ lāmakato saṃcintanaṃ, kopo,",
  "tika-vin13t:2670_8": "tattha saññā assāti ujjhānasaññī.",
  "tika-vin13t:2670_9": "Idha pana gilānopi na muccati.",
  "tika-vin13t:2670_10": "Ādāse udakapatteti iminā sesesu kaṃsapattādīsu kañjiyādīsu ca mukhanimittaṃ paññāyati,",
  "tika-vin13t:2670_11": "tesaṃ saṅgaho.",
  "tika-vin13t:2670_12": "“Sañchavi nu kho me vaṇṇo, no,",
  "tika-vin13t:2670_13": "jiṇṇo nu khomhi,",
  "tika-vin13t:2670_14": "no”ti pana oloketuṃ vaṭṭati.",
  "tika-vin13t:2670_15": "Assāti bhikkhuno.",
  "tika-vin13t:2671_0": "Anolokiyaniddesavaṇṇanā niṭṭhitā.",
  "tika-vin13t:2672_0": "24. Añjanīniddesavaṇṇanā",
  "tika-vin13t:2673_0": "182.",
  "tika-vin13t:2673_1": "Vaṭṭā vā aṭṭhasoḷasaṃsā vā maṭṭhā añjanī vaṭṭatīti yojanā.",
  "tika-vin13t:2673_2": "Aṭṭha ca soḷasa ca aṃsā koṇā yassā sāti viggaho.",
  "tika-vin13t:2673_3": "Soḷasaṃsapadesavibhattāya aṭṭhaṃsāsutiyā aṭṭhaṃsapadesavibhattā caturaṃsāpi sāmatthiyā gayhatīti ñātabbaṃ.",
  "tika-vin13t:2673_4": "“Ujukameva pana caturaṃsāvā”ti hi aṭṭhakathāyaṃ vuttaṃ.",
  "tika-vin13t:2673_5": "Añjanīti añjananāḷi.",
  "tika-vin13t:2673_6": "Mūle tissopi lekhā vaṭṭantīti yojanā.",
  "tika-vin13t:2673_7": "Mūleti bunde,",
  "tika-vin13t:2673_8": "heṭṭhatoti vuttaṃ hoti.",
  "tika-vin13t:2673_9": "Lekhāti vaṭṭalekhā.",
  "tika-vin13t:2673_10": "Bandhituṃ gīvāyaṃ ekā eva lekhā vaṭṭatīti sambandho.",
  "tika-vin13t:2673_11": "Bandhitunti pidhānabandhanatthaṃ.",
  "tika-vin13t:2674_0": "183.",
  "tika-vin13t:2674_1": "Yaṃ kiñci rūpanti itthirūpādi yaṃ kiñci rūpaṃ.",
  "tika-vin13t:2674_2": "Mālādikammanti mālākammaṃ latākammaṃ.",
  "tika-vin13t:2674_3": "Aḍḍhacandādīti ettha ādi-",
  "tika-vin13t:2674_4": "saddena agghiyādikaṃ gahitaṃ.",
  "tika-vin13t:2674_5": "Etthāti añjaniyaṃ.",
  "tika-vin13t:2675_0": "184.",
  "tika-vin13t:2675_1": "Thavikāti añjanithavikā.",
  "tika-vin13t:2675_2": "Sipāṭīti khurasipāṭikā.",
  "tika-vin13t:2675_3": "Salākāpi acittakā labbhāti sambandho.",
  "tika-vin13t:2675_4": "Salākāti añjanisalākā.",
  "tika-vin13t:2675_5": "Natthi cittametissāti acittakā.",
  "tika-vin13t:2675_6": "Tādisaṃ pana labhitvā upāhanāyo viya nāsetvā paribhuñjitabbaṃ.",
  "tika-vin13t:2676_0": "185. Aṭṭhi-saddena manussaṭṭhiṃ ṭhapetvā yaṃ kiñci aṭṭhi gahitaṃ.",
  "tika-vin13t:2677_0": "186.",
  "tika-vin13t:2677_1": "Dhūmanettāti dhūmanāḷikā, nissa ā-",
  "tika-vin13t:2677_2": "kārādesavasena vuttaṃ.",
  "tika-vin13t:2677_3": "Satthakadaṇḍānīti satthadaṇḍā.",
  "tika-vin13t:2677_4": "Natthuṃ denti etāyāti natthudānā.",
  "tika-vin13t:2677_5": "Aniyamena hi nadādito vā ī.",
  "tika-vin13t:2677_6": "Tehi saṅkhanābhiādīhi nibbattā tammayā.",
  "tika-vin13t:2678_0": "Añjanīniddesavaṇṇanā niṭṭhitā.",
  "tika-vin13t:2679_0": "25. Akappiyasayananiddesavaṇṇanā",
  "tika-vin13t:2680_0": "187- 9.",
  "tika-vin13t:2680_1": "Akappiyāni sayanānīti uccāsayanamahāsayanāni.",
  "tika-vin13t:2680_2": "Padhānavasena pana “sayanānī”ti vuttaṃ,",
  "tika-vin13t:2680_3": "pīṭhādayopi ettheva saṅgayhanti añjanī-",
  "tika-vin13t:2680_4": "saddena avasesāni viya.",
  "tika-vin13t:2680_5": "Āsandi ca…pe…",
  "tika-vin13t:2680_6": "ubhatorattūpadhānakañceti etāni akappiyānīti sambandho.",
  "tika-vin13t:2680_7": "Tattha āsandīti sugataṅgulena atirekaṭṭhaṅgulapādakāni mañcapīṭhāni.",
  "tika-vin13t:2680_8": "Tattha pīṭhaṃ nāma mañco viya nātidīghaṃ vuccati.",
  "tika-vin13t:2680_9": "Tividhaṃ tūlametissā atthīti tūlī,",
  "tika-vin13t:2680_10": "pakatitūlikā.",
  "tika-vin13t:2680_11": "“Pallaṅkoti pādesu vāḷarūpāni ṭhapetvā kato”ti ṭhapanassa aṭṭhakathāyaṃ vuttattā ṭhapanañca yathākathañci hoti,",
  "tika-vin13t:2680_12": "yutti ca hotīti,",
  "tika-vin13t:2680_13": "“tattheva sīharūpādiṃ dassetvā kato pana vaṭṭatīti vadantī”ti yaṃ ṭīkāyaṃ vuttaṃ,",
  "tika-vin13t:2680_14": "taṃ “kimiti evaṃ vadantī”ti vatvā paṭikkhipitabbaṃ.",
  "tika-vin13t:2680_15": "“Akappiyarūpakato akappiyamañco pallaṅko nāmā”ti hi sārasamāsepi.",
  "tika-vin13t:2680_16": "Āsandī pallaṅko uccāsayanaṃ,",
  "tika-vin13t:2680_17": "sesā mahāsayanaṃ.",
  "tika-vin13t:2680_18": "Paṭikā uṇṇāmayo setattharaṇo.",
  "tika-vin13t:2680_19": "Gono caturaṅgulādhikalomo mahākojavo.",
  "tika-vin13t:2680_20": "Cittakaṃ vānavicitro uṇṇāmayattharaṇo.",
  "tika-vin13t:2680_21": "Uṇṇā eḷakalomaṃ.",
  "tika-vin13t:2680_22": "Paṭalikā ghanapupphikā.",
  "tika-vin13t:2680_23": "Vikatīti sīhabyagghādirūpavicitto.",
  "tika-vin13t:2680_24": "Uddalomīti ekato uggatalomo.",
  "tika-vin13t:2680_25": "Ekantalomikāti ubhato uggatalomo.",
  "tika-vin13t:2681_0": "Kuttaṃ soḷasannaṃ nāṭakitthīnaṃ ṭhatvā naccanayoggo.",
  "tika-vin13t:2681_1": "Koseyyaṃ ratanaparisibbitaṃ koseyyasuttamayaṃ paccattharaṇaṃ,",
  "tika-vin13t:2681_2": "kaṭṭissaṃ ratanaparisibbitaṃ koseyyakaṭṭissamayaṃ.",
  "tika-vin13t:2681_3": "Hatthino ca assā ca rathā cāti senaṅgānaṃ bahutte samāhāradvando,",
  "tika-vin13t:2681_4": "hatthiassarathe tesaṃ piṭṭhīsu attharāti tappuriso.",
  "tika-vin13t:2681_5": "Ajinappaveṇīti ajinānaṃ ajinamigacammānaṃ mañcappamāṇena dupaṭṭatipaṭṭāni katvā sibbitā paveṇī.",
  "tika-vin13t:2681_6": "Kadalimigānaṃ idaṃ kadalimigaṃ, kiṃ taṃ? Cammaṃ,",
  "tika-vin13t:2681_7": "pavaro ca so paccattharo cāti pavarapaccattharo,",
  "tika-vin13t:2681_8": "so ca taṃ setavatthassa upari atthatañca,",
  "tika-vin13t:2681_9": "kadalimigañca taṃ pavarapaccattharañcāti samāso,",
  "tika-vin13t:2681_10": "pavarapaccattharaṇasaṅkhātaṃ setavatthassa upari pattharitaṃ kadalimigappavarapaccattharaṇanti attho.",
  "tika-vin13t:2681_11": "Taṃ kira evaṃ karonti.",
  "tika-vin13t:2681_12": "Ṭīkāyaṃ pana yathāvuttadvayena atthataṃ aññameva kiñci vuttaṃ,",
  "tika-vin13t:2681_13": "taṃ na yuttaṃ “ajinappaveṇī dhāretabbā”tiādinā visuṃ attharaṇānameva vuttattā.",
  "tika-vin13t:2681_14": "Tesu hi vuttesu tadatthataṃ vuttameva siyā,",
  "tika-vin13t:2681_15": "tathā ca vuttaṃ heṭṭhā visuṃ paṭikādikanti.",
  "tika-vin13t:2682_0": "Salohitavitānanti etaṃ “ubhatorattūpadhānaka”ntimassa visesanaṃ.",
  "tika-vin13t:2682_1": "Lohitavitānena saha vattamānanti samāso.",
  "tika-vin13t:2682_2": "Setavitānampi heṭṭhā akappiyapaccattharaṇe sati na vaṭṭati.",
  "tika-vin13t:2682_3": "Rattaṃ upadhānaṃ sīsūpadhānaṃ pādūpadhānañca rattūpadhānakaṃ,",
  "tika-vin13t:2682_4": "ubhato mañcassa sīsapādanikkhepanaṭṭhāne rattūpadhānakanti alopasamāso.",
  "tika-vin13t:2682_5": "Yaṃ pana ekameva upadhānaṃ ubhayapassesu rattādivaṇṇaṃ vicitraṃ,",
  "tika-vin13t:2682_6": "taṃ pamāṇayuttameva vaṭṭati.",
  "tika-vin13t:2682_7": "Tatridaṃ pamāṇaṃ –",
  "tika-vin13t:2682_8": "vitthārato tīsu kaṇṇesu dvinnaṃ kaṇṇānaṃ antaraṃ vidatthicaturaṅgulaṃ,",
  "tika-vin13t:2682_9": "majjhe muṭṭhiratanaṃ,",
  "tika-vin13t:2682_10": "dīghato pana diyaḍḍharatanaṃ vā dviratanaṃ vā.",
  "tika-vin13t:2682_11": "Paribhuñjatoti iminā karontassa kārāpentassa katthaci chedanakaṃ pācittiyanti dīpeti.",
  "tika-vin13t:2683_0": "190.",
  "tika-vin13t:2683_1": "Dhammāsane ca bhattagge ca ghare cāpi āsandādittayā sese gihisantake gihivikaṭe sati nisīdituṃ labbhatīti ajjhāhāro padasambandho veditabbo.",
  "tika-vin13t:2683_2": "Gihisantaketi iminā saṅghikampi upalakkheti.",
  "tika-vin13t:2683_3": "“Anujānāmi,",
  "tika-vin13t:2683_4": "bhikkhave,",
  "tika-vin13t:2683_5": "ṭhapetvā tīṇi āsandiṃ pallaṅkaṃ tūlikaṃ gihivikaṭa”nti sāmaññena vuttaṃ.",
  "tika-vin13t:2683_6": "Sāmaññajotanāya pana visesepi avaṭṭhānato āsandādittayāti ettha dhammāsane āsandādittayā seseti yojetvā attho gahetabbo.",
  "tika-vin13t:2683_7": "Aṭṭhakathāyañhi “āsandī pallaṅko gonako”tiādipāḷikkame āsandādidvayamādito hitvā “gonakādīni saṅghikavihāre",
  "tika-vin13t:2683_8": "vā puggalikavihāre vā mañcapīṭhakesu attharitvā paribhuñjituṃ na vaṭṭanti,",
  "tika-vin13t:2683_9": "dhammāsane pana gihivikaṭanīhārena labbhanti,",
  "tika-vin13t:2683_10": "tatrāpi nipajjituṃ na vaṭṭatī”ti vuttaṃ.",
  "tika-vin13t:2683_11": "Bhattaggaṃ nāma vihāre dānaṭṭhānaṃ.",
  "tika-vin13t:2683_12": "Dhammāsanaṃ pana yattha katthaci.",
  "tika-vin13t:2683_13": "Ghareti antaraghare.",
  "tika-vin13t:2683_14": "Nisīdituṃ labbhateti iminā nipajjituṃ na vaṭṭatīti dīpeti.",
  "tika-vin13t:2683_15": "Saṃkhipanaṃ antokaraṇaṃ saṅkhepo,",
  "tika-vin13t:2683_16": "bhūmattharaṇe saṅkhepo assa sayanassāti samāso.",
  "tika-vin13t:2683_17": "Tasmiṃ bhūmattharaṇe antokaraṇabhūmattharato bhūmattharaṇamevāti daṭṭhabbaṃ.",
  "tika-vin13t:2683_18": "Sayituñcāti attano kappiyapaccattharaṇaṃ attharitvā sayituñca nisīdituñca.",
  "tika-vin13t:2683_19": "“Paribhaṇḍakataṃ bhūmiṃ vā bhūmattharaṇasenāsanaṃ vā saṅghikamañcapīṭhaṃ vā attano santakena paccattharaṇena",
  "tika-vin13t:2683_20": "paccattharitvāva nipajjitabba”nti hi aṭṭhakathāyaṃ vuttaṃ.",
  "tika-vin13t:2683_21": "Idañca āsandādīnampi aññathattakaraṇe paribhoge lakkhaṇavacanaṃ.",
  "tika-vin13t:2683_22": "Vuttañhi bhagavatā “anujānāmi bhikkhave,",
  "tika-vin13t:2683_23": "āsandiyā pāde chinditvā paribhuñjituṃ,",
  "tika-vin13t:2683_24": "pallaṅkassa vāḷe bhinditvā paribhuñjituṃ,",
  "tika-vin13t:2683_25": "tūlikaṃ vijaṭetvā bibbohanaṃ kātuṃ,",
  "tika-vin13t:2683_26": "avasesaṃ bhūmattharaṇaṃ kātu”nti.",
  "tika-vin13t:2684_0": "191.",
  "tika-vin13t:2684_1": "Caturaṃsapīṭhā ca…pe…",
  "tika-vin13t:2684_2": "pañcaṅgā ca uccapādakā kappantīti atthato vacanaṃ vipallāsetvā sambandhitabbaṃ,",
  "tika-vin13t:2684_3": "“kappiyā”ti iminā vā sambandho veditabbo.",
  "tika-vin13t:2684_4": "Tattha cattāro aṃsā koṇā yesaṃ,",
  "tika-vin13t:2684_5": "te ca te pīṭhā cāti samāso.",
  "tika-vin13t:2684_6": "Tiṇṇaṃ apassayānaṃ,",
  "tika-vin13t:2684_7": "catunnañca pādānaṃ vasena satta aṅgāni yesanti samāso.",
  "tika-vin13t:2684_8": "Ekāpassayassa vasena pañcaṅgā.",
  "tika-vin13t:2684_9": "Caturaṃsapīṭhānaṃ visuṃ kappiyabhāvassa vuttattā sattaṅgādayo pana dīghāti viññāyanti.",
  "tika-vin13t:2684_10": "Pāḷiyaṃ bhattaggassa ekayoganiddiṭṭhattā ekayoganiddiṭṭhānaṃ saha vā pavatti,",
  "tika-vin13t:2684_11": "saha vā nivattīti ghareti iminā bhattaggassapi gahaṇaṃ. Eva-",
  "tika-vin13t:2684_12": "saddo aṭṭhānappayutto,",
  "tika-vin13t:2684_13": "tasmā tūlonaddhā mañcapīṭhā ghare vā bhattagge vā nisīditumeva kappantīti sambandho.",
  "tika-vin13t:2684_14": "Tatrāyaṃ pāḷi “tena kho pana samayena manussā bhattagge antaraghare tūlonaddhaṃ mañcampi pīṭhampi paññapenti.",
  "tika-vin13t:2684_15": "Bhikkhū kukkuccāyantā nābhinisīdanti.",
  "tika-vin13t:2684_16": "Bhagavato etamatthaṃ ārocesuṃ.",
  "tika-vin13t:2684_17": "Anujānāmi,",
  "tika-vin13t:2684_18": "bhikkhave,",
  "tika-vin13t:2684_19": "gihivikaṭaṃ abhinisīdituṃ,",
  "tika-vin13t:2684_20": "na tveva abhinipajjitu”nti.",
  "tika-vin13t:2684_21": "Te pana karontassa vā kārāpentassa vā uddālanakaṃ pācittiyaṃ.",
  "tika-vin13t:2685_0": "192.",
  "tika-vin13t:2685_1": "Sānulomānaṃ channaṃ cīvarānaṃ aññataraṃ cīvaraṃ chavi etāsanti viggaho.",
  "tika-vin13t:2685_2": "Pañca bhisīti coḷāditūlagaṇanāya pañcakā vuttā.",
  "tika-vin13t:2685_3": "Sabbatthāti vihāramañcapīṭhādīsu sabbattha.",
  "tika-vin13t:2686_0": "193.",
  "tika-vin13t:2686_1": "Tūlattayanti simbalirukkhādīnaṃ khīravalliādīnaṃ erakādīnaṃ tiṇānaṃ tūlattayaṃ.",
  "tika-vin13t:2686_2": "Bhisigabbho coḷādiko pañcavidho bhisigabbho.",
  "tika-vin13t:2686_3": "Migapakkhinaṃ lomānīti etaṃ sabbanti seso. Miga-",
  "tika-vin13t:2686_4": "saddeneva sabbepi sīhādayo catuppadā, pakkhi-",
  "tika-vin13t:2686_5": "saddena sabbepi haṃsamorādayo gahitā.",
  "tika-vin13t:2686_6": "Nanu ca bhisigabbhasaddantogadhāya uṇṇāya migapakkhilomānampi gahaṇasabbhāvepi tesaṃ visuṃ gahaṇe sati punaruttidoso āpajjatīti?",
  "tika-vin13t:2686_7": "Nāpajjati manussalomapariccāgavibhāvanappayojanasabbhāvato.",
  "tika-vin13t:2686_8": "Nanu ca evampi dosoyeva,",
  "tika-vin13t:2686_9": "“manussalomamuṇṇāya”ntiādinā bhisigabbhānaṃ upari nīyamānattā gamyate bibbohanepi ayameva bhisigabbhoti? Saccaṃ,",
  "tika-vin13t:2686_10": "tathāpi na doso,",
  "tika-vin13t:2686_11": "gamyamānatthassa saddassa payogaṃ pati kāmacāroti.",
  "tika-vin13t:2686_12": "Masūrake tūlavajjā anuññātāti vipariṇāmetvā sambandhitabbaṃ.",
  "tika-vin13t:2686_13": "Masūrakaṃ nāma cammachavikā bhisīti vadanti.",
  "tika-vin13t:2687_0": "194.",
  "tika-vin13t:2687_1": "Uṇṇāyaṃ manussalomañca paṇṇe suddhaṃ tamālakañca pupphañca appaṭivekkhitaṃ āsanañceva na labbhanti sambandho.",
  "tika-vin13t:2687_2": "Manussalomanti iminā na kevalaṃ idha eḷakalomameva uṇṇā,",
  "tika-vin13t:2687_3": "atha kho kappiyākappiyamaṃsajātīnaṃ pakkhicatuppadānaṃ lomampīti dasseti.",
  "tika-vin13t:2687_4": "Pupphanti piyaṅgubakulapupphādi.",
  "tika-vin13t:2687_5": "Tamālakasaddeneva upacārato pattaṃ gahetvā “tamālaka”nti vuttaṃ.",
  "tika-vin13t:2687_6": "Appaṭivekkhitanti anupaparikkhitaṃ.",
  "tika-vin13t:2687_7": "Kīdisaṃ pana paṭivekkhitabbaṃ,",
  "tika-vin13t:2687_8": "kīdisaṃ na paṭivekkhitabbanti?",
  "tika-vin13t:2687_9": "Yaṃ vinicchayato viññātaṃ,",
  "tika-vin13t:2687_10": "taṃ na paṭivekkhitabbaṃ,",
  "tika-vin13t:2687_11": "itaraṃ hatthena parāmasantena paṭivekkhitabbaṃ.",
  "tika-vin13t:2688_0": "Akappiyasayananiddesavaṇṇanā niṭṭhitā.",
  "tika-vin13t:2689_0": "26. Samānāsanikaniddesavaṇṇanā",
  "tika-vin13t:2690_0": "195.",
  "tika-vin13t:2690_1": "Tivassantaramekamāsanaṃ bhikkhūnaṃ anuññātanti sambandho.",
  "tika-vin13t:2690_2": "Tattha ekasmiṃ āsane mañcādike dvinnaṃ āsanaṃ nisīdanaṃ ekamāsanaṃ. Ma-",
  "tika-vin13t:2690_3": "kāro sandhijo.",
  "tika-vin13t:2690_4": "Kīdisanti āha “tivassantara”nti.",
  "tika-vin13t:2690_5": "Tiṇṇaṃ vassānamantarametassāti tivassantaro,",
  "tika-vin13t:2690_6": "dvīhi vassehi mahantataro vā daharataro vā bhikkhu,",
  "tika-vin13t:2690_7": "so assa atthīti tivassantaraṃ,",
  "tika-vin13t:2690_8": "tivassantaravantanti attho.",
  "tika-vin13t:2690_9": "Yo pana ekena vassena mahantataro vā daharataro vā ekavassoyeva vā,",
  "tika-vin13t:2690_10": "tabbantatāya vattabbameva natthi.",
  "tika-vin13t:2690_11": "Atha vā tivassantaranti karaṇatthe upayogavacanaṃ,",
  "tika-vin13t:2690_12": "tivassantarena saddhinti attho.",
  "tika-vin13t:2690_13": "Tameva samattheti “sattavasse”ccādinā.",
  "tika-vin13t:2691_0": "196. Muni anuññāsīti sambandho. Sabbehevāti samānāsanikaasamānāsanikehi sabbeheva saddhiṃ.",
  "tika-vin13t:2692_0": "197.",
  "tika-vin13t:2692_1": "Dīghāsanaṃ dasseti “anta”ntiādinā.",
  "tika-vin13t:2692_2": "Yaṃ tiṇṇaṃ nisīdituṃ pahoti,",
  "tika-vin13t:2692_3": "taṃ antaṃ dīghāsananti sambandho.",
  "tika-vin13t:2692_4": "Antanti pacchimaṃ.",
  "tika-vin13t:2692_5": "Adīghāsane pana samānāsanikā nisīdituṃ labbhantīti dassento “mañcake”tiādimāha.",
  "tika-vin13t:2692_6": "Sabbattha ayathākaraṇato dukkaṭanti.",
  "tika-vin13t:2693_0": "Samānāsanikaniddesavaṇṇanā niṭṭhitā.",
  "tika-vin13t:2694_0": "27. Asaṃvāsaniddesavaṇṇanā",
  "tika-vin13t:2695_0": "198.",
  "tika-vin13t:2695_1": "Ukkhittoti kammanānāsaṃvāsakasaṅkhāto āpattiyā adassane,",
  "tika-vin13t:2695_2": "appaṭikamme,",
  "tika-vin13t:2695_3": "pāpikāya diṭṭhiyā appaṭinissagge ukkhittako.",
  "tika-vin13t:2695_4": "Anupasampannoti sikkhamānasāmaṇerasāmaṇerisikkhāpaccakkhātasaṅkhāto anupasampanno.",
  "tika-vin13t:2695_5": "Chinnamūlakoti antimavatthuajjhāpanno.",
  "tika-vin13t:2695_6": "Ukkhittakesu “dhammavādino ete”ti uppannāya laddhiyā nānābhūto saṃvāso etassāti nānāsaṃvāso,",
  "tika-vin13t:2695_7": "ukkhittānuvattakasaṅkhāto laddhinānāsaṃvāsako.",
  "tika-vin13t:2695_8": "Sīmato niggatā nissīmā,",
  "tika-vin13t:2695_9": "sīmantarikā bahisīmā ca,",
  "tika-vin13t:2695_10": "tattha hatthapāse cepi ṭhito,",
  "tika-vin13t:2695_11": "sīmānānāsaṃvāsako nissīmaṭṭhito.",
  "tika-vin13t:2695_12": "Vehāyase ākāse ṭhito vehāyasaṇṭhito bindāgamena.",
  "tika-vin13t:2695_13": "Tattha “nānāsaṃvāso cā”tiādinā samāhāradvandepi kvaci napuṃsakaliṅgaṃ byabhicaratīti napuṃsakattābhāvo yathā “maggāmaggo”ti.",
  "tika-vin13t:2695_14": "Ekakammaṃ ekuddeso samasikkhatāti ayaṃ tividhopi saṃvāso nāma.",
  "tika-vin13t:2695_15": "So yesaṃ natthi,",
  "tika-vin13t:2695_16": "te asaṃvāsā.",
  "tika-vin13t:2695_17": "Ete hatthapāsato bahikaraṇavasena vajjetabbā.",
  "tika-vin13t:2695_18": "Etesu hi tividhe ukkhittake sati uposathādikaṃ kammaṃ karontassa pācittiyaṃ,",
  "tika-vin13t:2695_19": "itaresu dukkaṭanti.",
  "tika-vin13t:2696_0": "Asaṃvāsaniddesavaṇṇanā niṭṭhitā.",
  "tika-vin13t:2697_0": "28. Kammaniddesavaṇṇanā",
  "tika-vin13t:2698_0": "199.",
  "tika-vin13t:2698_1": "Vaggena adhammakammañca samaggena adhammakammañca vaggena dhammakammañca samaggena dhammakammañcāti cattāri kammāni hontīti seso.",
  "tika-vin13t:2698_2": "Tattha vaggena adhammakammanti vaggena saṅghena karaṇīyaṃ adhammakammaṃ.",
  "tika-vin13t:2698_3": "Esa nayo sabbattha.",
  "tika-vin13t:2698_4": "Vaggoti ca samūho vuccati,",
  "tika-vin13t:2698_5": "so ca catuvaggādikaraṇīyādīsu yāvatikānaṃ kammappattānaṃ asammukhībhāvena,",
  "tika-vin13t:2698_6": "chandārahānaṃ chandānāharaṇena,",
  "tika-vin13t:2698_7": "sammukhībhūtānañca paṭikkosanena,",
  "tika-vin13t:2698_8": "tesu ekenāpi vā idha adhippeto.",
  "tika-vin13t:2698_9": "Adhammakammanti ettha pana dhammo nāma “uttidutiye ce,",
  "tika-vin13t:2698_10": "bhikkhave,",
  "tika-vin13t:2698_11": "kamme ekāya uttiyā kammaṃ karoti,",
  "tika-vin13t:2698_12": "na ca kammavācaṃ anussāveti,",
  "tika-vin13t:2698_13": "adhammakamma”ntiādinā ekāyeva ñattiyā,",
  "tika-vin13t:2698_14": "tathā dvīhi ñattīhi ekāyeva vā kammavācāya,",
  "tika-vin13t:2698_15": "tathā dvīhi kammavācāhīti āgatāya ca tathā hāpanaaññathākaraṇabhāvena ñattikammaṃ ṭhapetvā ñatticatutthe",
  "tika-vin13t:2698_16": "ca kamme āgatāya ca akammārahassa tajjanīyapabbājanīyapaṭisāraṇīyaniyassatividhaukkhepanīyānaṃ sattannaṃ",
  "tika-vin13t:2698_17": "kammānaṃ karaṇavasena,",
  "tika-vin13t:2698_18": "kammārahassa ca virādhetvā karaṇavasena āgatāya ca pāḷiyā viparītā ca pāḷi,",
  "tika-vin13t:2698_19": "upasampadādikammavasena āgatā ca pāḷi,",
  "tika-vin13t:2698_20": "sammukhāvinayasativinayaamūḷhavinayapaṭiññākaraṇayebhuyyasikātassapāpi-",
  "tika-vin13t:2698_21": "yasikātiṇavatthārakasaṅkhātānaṃ sattannaṃ kammānaṃ yathālābhakaraṇavasena āgatā ca pāḷi,",
  "tika-vin13t:2698_22": "tena karaṇīyaṃ apalokanañattiñattidutiyañatticatutthasaṅkhātaṃ catubbidhaṃ kammaṃ dhammakammaṃ,",
  "tika-vin13t:2698_23": "tappaṭipakkhaṃ adhammakammaṃ.",
  "tika-vin13t:2698_24": "Tabbipariyāyena samaggo dhammakammañca veditabbaṃ.",
  "tika-vin13t:2698_25": "Dhammo yathāvuttā pāḷi assa atthi,",
  "tika-vin13t:2698_26": "dhammena kataṃ vāti dhammikaṃ.",
  "tika-vin13t:2698_27": "Tabbiparītaṃ adhammikaṃ.",
  "tika-vin13t:2698_28": "Catutthaṃyevāti tesu catūsu kammesu catunnaṃ pūraṇaṃ samaggena dhammikaṃ.",
  "tika-vin13t:2698_29": "Sesakammānaṃ bhāvena bhikkhunā dukkaṭassa bhavanaṃ lakkhīyatīti sesakammesūti bhāvalakkhaṇe sattamī.",
  "tika-vin13t:2698_30": "Dukkaṭanti kuppānaṃ adhammakammavaggakammānaṃ katattā dukkaṭaṃ.",
  "tika-vin13t:2699_0": "200.",
  "tika-vin13t:2699_1": "Idāni yadidaṃ samaggena dhammikaṃ nāma,",
  "tika-vin13t:2699_2": "taṃ yehi saṅghehi kātabbaṃ,",
  "tika-vin13t:2699_3": "tesaṃ pabhedaṃ dassetuṃ “catuvaggo”tiādimāha.",
  "tika-vin13t:2699_4": "Catvādīnaṃ saṅkhyeyavuttittā catunnaṃ vaggotiādinā viggaho.",
  "tika-vin13t:2699_5": "Dasavīsativaggikoti dasannaṃ vīsatiyā ca vaggabhedavasena dasavīsatīnaṃ vaggoti viggaho,",
  "tika-vin13t:2699_6": "ṇiko sakatthe.",
  "tika-vin13t:2699_7": "Vīsatiyā vaggo,",
  "tika-vin13t:2699_8": "atirekena sahito vīsativaggoti viggaho.",
  "tika-vin13t:2700_0": "201- 2.",
  "tika-vin13t:2700_1": "Pañcannaṃ kammānaṃ niyameti “catū”tiādinā.",
  "tika-vin13t:2700_2": "Abbhānaṃ upasampadaṃ pavāraṇaṃ ṭhapetvā catuvaggo cātiādinā yojetvā sabbakammesu kammappattoti dīpitoti yojetabbaṃ.",
  "tika-vin13t:2700_3": "Tattha tattha ca-",
  "tika-vin13t:2700_4": "saddo catuvaggādayo kammapattikiriyāyaṃ samuccinoti.",
  "tika-vin13t:2700_5": "Idha pana sabba-",
  "tika-vin13t:2700_6": "saddo abbhānādīnaṃ kesañci ṭhapitattā padesasabbe gayhati.",
  "tika-vin13t:2700_7": "Kammapattoti kammassa patto yutto anurūpo.",
  "tika-vin13t:2700_8": "Itaroti vīsativaggo atirekavīsativaggo.",
  "tika-vin13t:2700_9": "Sabbakammesūti ettha pana sabba-",
  "tika-vin13t:2700_10": "saddo sabbasabbe.",
  "tika-vin13t:2700_11": "Nanu ca vīsativaggassa kammappattabhāvesati atirekavīsativaggassa pagevāti viññāyati.",
  "tika-vin13t:2700_12": "Tathā sati so kasmā vuttoti? Saccaṃ,",
  "tika-vin13t:2700_13": "tathāpi so catuvaggādinā saṅghena kattabbakammaṃ ūnakatarena na vaṭṭati,",
  "tika-vin13t:2700_14": "atirekena pana vaṭṭatīti ñāpanatthaṃ vutto.",
  "tika-vin13t:2701_0": "203.",
  "tika-vin13t:2701_1": "Idāni catuvaggādikena chandāharaṇena pūretabboti dasseti “catū”tiādinā.",
  "tika-vin13t:2701_2": "Pārājikādibhāvamanāpannattā pakatiyā sabhāveneva ṭhito attā yesaṃ,",
  "tika-vin13t:2701_3": "pakato vā tatoyeva kammesu avigato attā yesaṃ teti pakatattakā,",
  "tika-vin13t:2701_4": "pārājikaukkhittakaladdhinānāsaṃvāsakehi aññe.",
  "tika-vin13t:2701_5": "Pareti ekasīmaṭṭhā tādisāyeva aññe.",
  "tika-vin13t:2701_6": "Sesepīti avasese pañcavaggādikaraṇīyepi.",
  "tika-vin13t:2702_0": "204.",
  "tika-vin13t:2702_1": "Idāni vatthuñattianussāvanasīmādivipattito,",
  "tika-vin13t:2702_2": "kammavipattīsu parisato ca paṭikkosato ca kammassa kuppākuppabhāvaṃ tattha ca āpattiādiṃ dassetuṃ “catū”tiādi māha.",
  "tika-vin13t:2702_3": "Catuvaggādikattabbaṃ asaṃvāsagaṇapūraṃ vā kammārahagaṇapūraṃ vā kammañca garukaṭṭhagaṇapūraṃ vā parivāsādikammañcāti yojanā.",
  "tika-vin13t:2702_4": "Ettha ca kammāraho garukaṭṭhato añño,",
  "tika-vin13t:2702_5": "nikkhittavatto pana garukaṭṭho gaṇapūrako hotiyeva.",
  "tika-vin13t:2702_6": "Katanti catuvaggādinā kataṃ.",
  "tika-vin13t:2703_0": "205.",
  "tika-vin13t:2703_1": "Vāreyyāti antarāye asati antamaso ekopi vāreyyāti attho.",
  "tika-vin13t:2703_2": "Antarāyeti pāpehi kariyamāne jīvitabrahmacariyantarāye sati.",
  "tika-vin13t:2703_3": "Anantarāyikā ce na vārenti, dukkaṭaṃ.",
  "tika-vin13t:2703_4": "Diṭṭhāvinti attano attano diṭṭhiṃ laddhiṃ “adhammakammaṃ idaṃ,",
  "tika-vin13t:2703_5": "na metaṃ khamatī”ti aññamaññaṃ āvi kareyyunti seso.",
  "tika-vin13t:2703_6": "Ekodhiṭṭhānanti eko bhikkhu “na metaṃ khamatī”ti adhiṭṭhānaṃ kareyyāti seso.",
  "tika-vin13t:2703_7": "Tatodhikāti tīhi adhikā.",
  "tika-vin13t:2703_8": "Te pana saṅghattā pahonti attano kammaṃ nittharituṃ.",
  "tika-vin13t:2704_0": "206. Khittacitto nāma ummattako. Dukhaṭṭitoti vedanaṭṭo. Na rūhatīti gayhattaṃ na rohatīti attho.",
  "tika-vin13t:2705_0": "207.",
  "tika-vin13t:2705_1": "Antamaso anantarassāpi ārocentassa pakata…pe…",
  "tika-vin13t:2705_2": "bhikkhunoti sambandho.",
  "tika-vin13t:2705_3": "Ekasīmāyaṃ tiṭṭhatīti ekasīmaṭṭho.",
  "tika-vin13t:2705_4": "Samo saṃvāso assāti samasaṃvāso.",
  "tika-vin13t:2705_5": "Ekasīmaṭṭho ca so samasaṃvāso ca,",
  "tika-vin13t:2705_6": "pakatatto ca so ekasīmaṭṭhasamasaṃvāso ca,",
  "tika-vin13t:2705_7": "so cāyaṃ bhikkhu cāti sabbattha kammadhārayo, tassa.",
  "tika-vin13t:2705_8": "Ettha pana avipannasīlo pakatattoti adhippeto.",
  "tika-vin13t:2705_9": "Ārocentassāti attano laddhiṃ pakāsentassa.",
  "tika-vin13t:2705_10": "Rūhatīti paṭikkhepo ruhati.",
  "tika-vin13t:2706_0": "208.",
  "tika-vin13t:2706_1": "Dhammikaṃ kammanti dhammena kattabbaṃ apalokanādikammaṃ.",
  "tika-vin13t:2706_2": "Paṭikkoseyyāti nivāreyya.",
  "tika-vin13t:2706_3": "Tirokkhā kāyasāmaggiṃ vā chandaṃ vāti vā-",
  "tika-vin13t:2706_4": "saddaṃ netvā attho netabbo.",
  "tika-vin13t:2706_5": "Tirokkhāti parammukhā.",
  "tika-vin13t:2706_6": "So sammukhā-",
  "tika-vin13t:2706_7": "saddo viya nipāto,",
  "tika-vin13t:2706_8": "atha vā akkhā indriyavisayato tiro bahīti atthoti.",
  "tika-vin13t:2707_0": "Kammaniddesavaṇṇanā niṭṭhitā.",
  "tika-vin13t:2708_0": "29. Micchājīvavivajjanāniddesavaṇṇanā",
  "tika-vin13t:2709_0": "209.",
  "tika-vin13t:2709_1": "Āgamma jīvanti etenāti ājīvo, ko so?",
  "tika-vin13t:2709_2": "Paccayapariyesanavāyāmo.",
  "tika-vin13t:2709_3": "Micchāya ājīvo,",
  "tika-vin13t:2709_4": "tassa vivajjanā micchājīvavivajjanā.",
  "tika-vin13t:2709_5": "Sā panāyaṃ atthato “idha bhikkhu pātimokkhasaṃvarasaṃvuto viharati ācāragocarasampanno”ti evaṃ pātimokkhasaṃvarasampattiyā",
  "tika-vin13t:2709_6": "paṭipattidassanavasena āgato ācāro ceva yathākkamena pārājikasaṅghādisesathullaccayapācittiyapāṭidesanīyadubbhāsitadukkaṭānaṃ",
  "tika-vin13t:2709_7": "kāraṇabhūtassa ājīvahetupaññattānaṃ abhūtārocanasañcarittaaññāpadesabhūtārocanapaṇītabhojanaviññatti",
  "tika-vin13t:2709_8": "bhikkhunibhojanaviññattisūpodanaviññattisikkhāpadānaṃ vītikkamassa ca kuhanalapananemittikatā nippesikatā",
  "tika-vin13t:2709_9": "lābhena lābhaṃ nijigīsanatāti evamādīnañca pāpadhammānaṃ vasena pavattaṃ micchājīvaviratisaṅkhātaṃ ājīvapārisuddhisīlañca.",
  "tika-vin13t:2709_10": "Tassā pana kassaci idha dassanaṃ yathā dassetumāraddhaṃ pātimokkhasaṃvarasaṅkhātāya adhisīlasikkhāya,",
  "tika-vin13t:2709_11": "caturārakkhavipassanāvasena āgatānaṃ adhicittaadhipaññāsaṅkhātānaṃ dvinnaṃ sikkhānañca upakārakadhammaparidīpanatthanti daṭṭhabbaṃ,",
  "tika-vin13t:2709_12": "evamīdisaṃ viññeyyaṃ,",
  "tika-vin13t:2709_13": "taṃ dasseti “dāru”ntiādinā.",
  "tika-vin13t:2709_14": "Tattha “dāru”ntiādīni “dade”ti etassa pattikammaṃ.",
  "tika-vin13t:2709_15": "Cuṇṇaṃ sirīsacuṇṇādinahāniyacuṇṇaṃ.",
  "tika-vin13t:2709_16": "Nhānamukhodakanti nhānañca mukhañca,",
  "tika-vin13t:2709_17": "tassa udakanti samāso. Ādi-",
  "tika-vin13t:2709_18": "saddena paṇṇādiṃ saṅgaṇhāti.",
  "tika-vin13t:2709_19": "Kulasaṅgahāti kulasaṅgahakaraṇena.",
  "tika-vin13t:2710_0": "210.",
  "tika-vin13t:2710_1": "Paribhaṭati paresaṃ dārake pariharatīti paribhaṭo,",
  "tika-vin13t:2710_2": "paribhaṭassa kammaṃ pāribhaṭako,",
  "tika-vin13t:2710_3": "sakatthe tameva pāribhaṭakatā.",
  "tika-vin13t:2710_4": "Alaṅkaraṇādinā kuladārakapariharaṇassetaṃ nāmaṃ.",
  "tika-vin13t:2710_5": "Muggassa sūpo muggasūpo,",
  "tika-vin13t:2710_6": "soyeva muggasuppo.",
  "tika-vin13t:2710_7": "Yathā muggasūpe paccamāne kocideva muggo na paccati,",
  "tika-vin13t:2710_8": "avasesā paccanti,",
  "tika-vin13t:2710_9": "evaṃ yassa puggalassa vacane kiñcideva saccaṃ hoti,",
  "tika-vin13t:2710_10": "sesaṃ alikaṃ,",
  "tika-vin13t:2710_11": "ayaṃ puggalo muggasūpasadisatāya upacārena “muggasuppo”ti vuccati,",
  "tika-vin13t:2710_12": "tassa bhāvo muggasuppatā.",
  "tika-vin13t:2710_13": "Saccālikena jīvitakappanassetaṃ adhivacanaṃ.",
  "tika-vin13t:2710_14": "Gharavatthuādisambandhinī vijjā vatthuvijjā.",
  "tika-vin13t:2710_15": "Pāribhaṭakatā cātiādinā dvando napuṃsakattābhāve pāri…pe… vijjā, tāya.",
  "tika-vin13t:2710_16": "Rasso pana gāthābandhavasena,",
  "tika-vin13t:2710_17": "tathā dīgho.",
  "tika-vin13t:2710_18": "Pahiṇānaṃ tasmiṃ tasmiṃ kamme tesaṃ tesaṃ niyuñjanaṃ paheṇaṃ.",
  "tika-vin13t:2710_19": "Ādarena dūtena kāretabbaṃ yaṃ kiñci kammaṃ dūtakammaṃ.",
  "tika-vin13t:2710_20": "Pisanaṃ pesanaṃ,",
  "tika-vin13t:2710_21": "jaṅghāya pādena pesanaṃ jaṅghapesanaṃ,",
  "tika-vin13t:2710_22": "tamassa atthīti jaṅghapesaniyaṃ.",
  "tika-vin13t:2710_23": "Tesaṃ tesaṃ gihīnaṃ gāmantaradesantarādīsu sāsanapaṭisāsanaharaṇassetamadhivacanaṃ.",
  "tika-vin13t:2711_0": "211.",
  "tika-vin13t:2711_1": "Lābhāsāya lañjadānaṃ anuppadānaṃ.",
  "tika-vin13t:2711_2": "Sambuddhappaṭikuṭṭhena buddhagarahitena aṅgavijjānakkhattavijjāsupinavijjābhūtavijjādinā aññena vā.",
  "tika-vin13t:2712_0": "212.",
  "tika-vin13t:2712_1": "Aññātakānaṃ appavāritānaṃ viññāpanaṃ viññatti,",
  "tika-vin13t:2712_2": "yācanavasena pavatto kāyavacīpayogo.",
  "tika-vin13t:2712_3": "Buddhappaṭikuṭṭhena micchājīvena paccayapariyesanā anesanā.",
  "tika-vin13t:2712_4": "Abhūtassa attani avijjamānassa uttarimanussadhammassa ullapanaṃ kathanaṃ abhūtullapanā.",
  "tika-vin13t:2712_5": "Kuhanādīhīti kuhanālapanādīhi.",
  "tika-vin13t:2712_6": "Tattha lābhasakkārasilokasannissitassa paccayappaṭisevanasāmantajappanairiyāpathasaṇṭhāpanavasena janavimhāpanā kuhanā.",
  "tika-vin13t:2712_7": "Vihāraṃ āgate manusse disvā “kimatthāya bhonto āgatā,",
  "tika-vin13t:2712_8": "kiṃ bhikkhū nimantetu”nti vā “mayi rājā pasanno,",
  "tika-vin13t:2712_9": "asuko ca asuko ca rājamahāmatto pasanno”ti vā ādinā nayena ālapanā lapanā.",
  "tika-vin13t:2712_10": "Khādanīyaṃ gahetvā gacchante disvā “kiṃ khādanīyaṃ labhitthā”tiādinā nayena nimittakaraṇādi nemittakatā.",
  "tika-vin13t:2712_11": "“Assaddho appasanno”tiādinā nayena garahaṇāni ca “etaṃ ettha kathethā”tiādinā nayena vācāya ukkhipanādi ca nippesikatā.",
  "tika-vin13t:2712_12": "Appena lābhena bahukaṃ vañcetvā gahetuṃ icchanaṃ lābhena lābhaṃ nijigīsanatā.",
  "tika-vin13t:2712_13": "Kuladūsādīti ettha ādi-",
  "tika-vin13t:2712_14": "saddena rūpiyappaṭiggahaṇarūpiyasaṃvohārā saṅgayhantīti.",
  "tika-vin13t:2713_0": "Micchājīvavivajjanāniddesavaṇṇanā niṭṭhitā.",
  "tika-vin13t:2714_0": "30. Vattaniddesavaṇṇanā",
  "tika-vin13t:2715_0": "213.",
  "tika-vin13t:2715_1": "Saupāhano…pe…",
  "tika-vin13t:2715_2": "cīvaraṃ sīse karitvā vā āgantuko ārāmaṃ na paviseti sambandho.",
  "tika-vin13t:2715_3": "Sachattoti sīse katachattena sachatto.",
  "tika-vin13t:2715_4": "Oguṇṭhitoti sasīsaṃ pārupito.",
  "tika-vin13t:2715_5": "“Parikkhittassa vihārassa parikkhepo,",
  "tika-vin13t:2715_6": "aparikkhittassa parikkhepārahaṭṭhāna”nti vuttaṃ upacārasīmāsamīpaṃ patvā upāhanāomuñcanādisabbaṃ katvā",
  "tika-vin13t:2715_7": "ārāmo pavisitabboti ayamettha byatirekaladdho attho.",
  "tika-vin13t:2716_0": "214.",
  "tika-vin13t:2716_1": "Pānīyena pāde na dhoveyyāti sambandho.",
  "tika-vin13t:2716_2": "Paṭikkamanaṃ patvā ekamante pattacīvaraṃ nikkhipitvā patirūpe nisajja pucchitvā pānīyaṃ pātabbaṃ,",
  "tika-vin13t:2716_3": "paribhojanīyena yathāvuttaṃ pādā dhovitabbāti adhippāyo.",
  "tika-vin13t:2716_4": "Vuḍḍhatare āvāsikepi ca abhivādeyyāti iminā vassaṃ pucchitvā navakena āvāsikena abhivādāpetabbanti dīpeti.",
  "tika-vin13t:2716_5": "Puccheyya sayanāsananti “katamaṃ senāsanaṃ pāpuṇāti,",
  "tika-vin13t:2716_6": "ajjhāvutthaṃ anajjhāvutthaṃ vā”ti senāsanaṃ puccheyya.",
  "tika-vin13t:2716_7": "Idañca pucchāya lakkhaṇavacanaṃ.",
  "tika-vin13t:2716_8": "Tasmā āvāsikavatte vuttamajjhāvutthādikañca pucchitabbaṃ.",
  "tika-vin13t:2716_9": "Sace “anajjhāvuttha”nti vadanti,",
  "tika-vin13t:2716_10": "kavāṭaṃ ākoṭetvā muhuttaṃ āgametvā ghaṭikaṃ ugghāṭetvā kavāṭaṃ paṇāmetvā bahi ṭhitena ulloketvā pavisitvā sabbaṃ senāsanavattaṃ kātabbaṃ.",
  "tika-vin13t:2716_11": "Āgantukavattaṃ.",
  "tika-vin13t:2717_0": "215- 6.",
  "tika-vin13t:2717_1": "Gamiko pakkameyyāti sambandho.",
  "tika-vin13t:2717_2": "“Paṭisāmetvā”tiādīnimassa pubbakiriyāpadāni.",
  "tika-vin13t:2717_3": "Dārumattikabhaṇḍakanti ettha mañcapīṭhādidārubhaṇḍaṃ rajanabhājanādimattikābhaṇḍaṃ.",
  "tika-vin13t:2717_4": "Paṭisāmetvāti atthi ce anovassake saṇṭhapetvā.",
  "tika-vin13t:2717_5": "Thaketvānāti dvāravātapānehi pidhāya.",
  "tika-vin13t:2717_6": "Sādhukaṃ saṅgopetvānāti catūsu pāsāṇesu mañcaṃ paññapetvā mañce mañcassa,",
  "tika-vin13t:2717_7": "pīṭhe pīṭhassa āropanena senāsanassa uparūpari puñjakaraṇena sādhukaṃ saṅgopanaṃ katvā.",
  "tika-vin13t:2717_8": "Na cāti neva.",
  "tika-vin13t:2717_9": "Gamikavattaṃ.",
  "tika-vin13t:2718_0": "217- 8.",
  "tika-vin13t:2718_1": "Āvāsikoti idaṃ “paññapeyyā”tiādīnaṃ kattupadaṃ.",
  "tika-vin13t:2718_2": "Navakammakaraṇādibhāranittharaṇatāya āvāso vihāro assa atthīti āvāsiko.",
  "tika-vin13t:2718_3": "Yassa pana kevalaṃ vihāre nivāsanamattaṃ atthi,",
  "tika-vin13t:2718_4": "so nevāsiko.",
  "tika-vin13t:2718_5": "Ubhopi te idha āvāsika-",
  "tika-vin13t:2718_6": "saddena saṅgahitā.",
  "tika-vin13t:2718_7": "Pādodappabhutinti ettha pabhuti-",
  "tika-vin13t:2718_8": "saddena pādapīṭhapādakathalikānaṃ gahaṇaṃ.",
  "tika-vin13t:2718_9": "Paccuggantvāna pattacīvaraṃ gaṇheyyāti yojanā.",
  "tika-vin13t:2718_10": "Paññape sayanāsananti “etaṃ tumhākaṃ senāsanaṃ pāpuṇātī”ti evaṃ sayanāsanaṃ paññapeyya,",
  "tika-vin13t:2718_11": "pakāseyyāti vuttaṃ hoti.",
  "tika-vin13t:2719_0": "219.",
  "tika-vin13t:2719_1": "Ajjhāvutthanti pubbe bhikkhūhi nivutthaṃ.",
  "tika-vin13t:2719_2": "Gocarāgocaraṃ vadeti “bhikkhācāragāmo dūro,",
  "tika-vin13t:2719_3": "āsanno”ti vā,",
  "tika-vin13t:2719_4": "“kālasseva piṇḍāya caritabbaṃ,",
  "tika-vin13t:2719_5": "divā vā”ti evaṃ gocarañca,",
  "tika-vin13t:2719_6": "“micchādiṭṭhikānaṃ vā gāmo,",
  "tika-vin13t:2719_7": "paricchinnabhikkho vā”tiādinā agocarañca vadeyyāti attho.",
  "tika-vin13t:2719_8": "Vaccapassāvaṭṭhānānītiādīnipi “vade”ti imasseva kammavacanāni.",
  "tika-vin13t:2719_9": "Sekhasammutinti yassa saddhassa kulassa saṅgho sekhasammutiṃ deti,",
  "tika-vin13t:2719_10": "taṃ kulañca.",
  "tika-vin13t:2720_0": "220.",
  "tika-vin13t:2720_1": "Pavesanikkhame kālanti “kesuci ṭhānesu vāḷamigā vā amanussā vā honti,",
  "tika-vin13t:2720_2": "imaṃ kālaṃ pavisitabbaṃ nikkhamitabbañcā”ti evaṃ pavesanikkhame ca kālaṃ.",
  "tika-vin13t:2720_3": "Etaṃ pana āsanapaññapanādikaṃ sabbaṃ vattaṃ vuḍḍhatare āgate cīvarakammādiṃ vā nātigilānassa bhesajjaṃ vā ṭhapetvāpi kātabbaṃ.",
  "tika-vin13t:2720_4": "Mahāgilānassa pana bhesajjameva kātabbaṃ.",
  "tika-vin13t:2720_5": "Cetiyaṅgaṇavattaṃ karontenāpi tassa vattaṃ kātuṃ ārabhitabbaṃ.",
  "tika-vin13t:2720_6": "Paṇḍito hi āgantuko “karohi tāva bhesajjaṃ,",
  "tika-vin13t:2720_7": "cetiyaṅgaṇaṃ sammajjāhī”ti ca vadeyya.",
  "tika-vin13t:2720_8": "Apica bījanena bījitabbo,",
  "tika-vin13t:2720_9": "pādāpissa dhovitabbā,",
  "tika-vin13t:2720_10": "telena makkhitabbā.",
  "tika-vin13t:2720_11": "Piṭṭhi ce āgilāyati,",
  "tika-vin13t:2720_12": "sambādhetabbā.",
  "tika-vin13t:2720_13": "Navakassa pana āgantukassa “idamāsanaṃ,",
  "tika-vin13t:2720_14": "ettha nisīdā”tiādinā ācikkhitabbanti dassento “nisinnoyevā”tiādimāha.",
  "tika-vin13t:2720_15": "Nisinnoyevāti iminā “ṭhitoyevā”tiādiṃ upalakkheti.",
  "tika-vin13t:2720_16": "Samuddiseti ādarena vadeyya.",
  "tika-vin13t:2720_17": "Āvāsikavattaṃ.",
  "tika-vin13t:2721_0": "“Vatta”nti pana sāmaññena niddiṭṭhattā na there bhikkhū atiallīyitvā nisīditabbaṃ,",
  "tika-vin13t:2721_1": "mahātherassa nisinnāsanato ekaṃ dve āsanāni ṭhapetvā “nisīdā”ti vutte nisīditabbaṃ,",
  "tika-vin13t:2721_2": "na navāpi bhikkhū āsanena paṭibāhitabbā,",
  "tika-vin13t:2721_3": "na saṅghāṭiṃ ottharitvā nisīditabbaṃ,",
  "tika-vin13t:2721_4": "saddaṃ akatvā udakakiccaṃ kātabbaṃ,",
  "tika-vin13t:2721_5": "yathā sūpassa okāso hoti,",
  "tika-vin13t:2721_6": "evamattāya odano gaṇhitabbo,",
  "tika-vin13t:2721_7": "therena bhikkhunā “ṭhapetvā appakaṃ odanādikaṃ sabbaṃ sabbesaṃ samakaṃ sampādehī”ti vattabbaṃ,",
  "tika-vin13t:2721_8": "na tāva therena bhuñjitabbaṃ,",
  "tika-vin13t:2721_9": "bhuttāvinā na tāva udakaṃ paṭiggahetabbaṃ,",
  "tika-vin13t:2721_10": "bhattaggato nivattantehi yathānurūpaṃ nikkhamitvā viraḷāya pāḷiyā gantabbanti evamādikañca tadanurūpaṃ",
  "tika-vin13t:2721_11": "sekhiyavattañca sampādetabbanti idaṃ bhattaggavattañca sādhukaṃ ataramānena gāmo pavisitabbo,",
  "tika-vin13t:2721_12": "“iminā pavisissāmi,",
  "tika-vin13t:2721_13": "iminā nikkhamissāmī”ti nivesanaṃ pavisantena sallakkhetabbaṃ,",
  "tika-vin13t:2721_14": "nātisahasā pavisitabbaṃ,",
  "tika-vin13t:2721_15": "nātisahasā nikkhamitabbaṃ,",
  "tika-vin13t:2721_16": "nātidūre naccāsanne ṭhātabbaṃ,",
  "tika-vin13t:2721_17": "nāticiraṃ ṭhātabbaṃ,",
  "tika-vin13t:2721_18": "nātilahukaṃ nivattitabbaṃ,",
  "tika-vin13t:2721_19": "dātukāmatākāraṃ ñatvā ṭhātabbaṃ,",
  "tika-vin13t:2721_20": "yo paṭhamaṃ gāmato paṭikkamati,",
  "tika-vin13t:2721_21": "tena āsanapaññapanādi sabbaṃ kātabbaṃ,",
  "tika-vin13t:2721_22": "yo pacchā,",
  "tika-vin13t:2721_23": "tena āsanuddharaṇādi sabbaṃ kātabbanti evamādikañca tadanurūpaṃ sekhiyavattañca sampādetabbanti idaṃ piṇḍacārikavattañca kātabbaṃ.",
  "tika-vin13t:2722_0": "Senāsanaṭṭhāne sabbaṃ vattañca sampādetvā tato nikkhamitvā sādhukaṃ nivāsetvā pārupitvā ca ataramānena",
  "tika-vin13t:2722_1": "gāmo pavisitabbotiādi sabbaṃ piṇḍacārikavattaṃ kātabbaṃ.",
  "tika-vin13t:2722_2": "Pānīyaparibhojanīyaaggiaraṇisahitakattaradaṇḍā upaṭṭhapetabbā,",
  "tika-vin13t:2722_3": "nakkhattapadāni sakalāni vā ekadesāni vā uggahetabbāni,",
  "tika-vin13t:2722_4": "disākusalena bhavitabbanti idaṃ āraññikavattañca uddiṭṭhaṃyeva hotīti avagantabbanti.",
  "tika-vin13t:2723_0": "Vattaniddesavaṇṇanā niṭṭhitā.",
  "tika-vin13t:2724_0": "31. Vikappanāniddesavaṇṇanā",
  "tika-vin13t:2725_0": "221.",
  "tika-vin13t:2725_1": "Sammukhā parammukhāti sassa mukhaṃ,",
  "tika-vin13t:2725_2": "parassa mukhanti viggaho,",
  "tika-vin13t:2725_3": "sammukhena parammukhenāti attho.",
  "tika-vin13t:2725_4": "Sammukhāvikappanā parammukhāvikappanāti bhedā duve vikappanā vuttāti yojanā.",
  "tika-vin13t:2725_5": "Bhedāti visesato.",
  "tika-vin13t:2725_6": "Atha vā sassa mukhaṃ mukhasambandhivacanaṃ assā vikappanāyāti samāso.",
  "tika-vin13t:2725_7": "Tathā parammukhā.",
  "tika-vin13t:2725_8": "Sammukhā ca parammukhā ca,",
  "tika-vin13t:2725_9": "tassā bhedo, tato.",
  "tika-vin13t:2725_10": "Sammukhāya sammukhavikappanāya.",
  "tika-vin13t:2725_11": "Byattassāti vikappanavidhānaṃ paccuddhāravidhānañca jānantassa.",
  "tika-vin13t:2726_0": "222.",
  "tika-vin13t:2726_1": "Tenāti yassa santike vikappeti,",
  "tika-vin13t:2726_2": "tena bhikkhunā.",
  "tika-vin13t:2726_3": "Paribhogādikanti paribhogaṃ vissajjanaṃ adhiṭṭhānañca.",
  "tika-vin13t:2727_0": "224- 5.",
  "tika-vin13t:2727_1": "Aparā sammukhāvekāti ettha vā-",
  "tika-vin13t:2727_2": "saddo pakkhantare,",
  "tika-vin13t:2727_3": "atha vāti attho, api-",
  "tika-vin13t:2727_4": "saddattho vā vā- saddo, so aparā-",
  "tika-vin13t:2727_5": "saddato paraṃ daṭṭhabbo,",
  "tika-vin13t:2727_6": "aparāpi ekā sammukhāvikappanā atthīti attho.",
  "tika-vin13t:2727_7": "Kathanti āha “bhikkhussā”tiādi.",
  "tika-vin13t:2727_8": "“Pañcannaṃ sahadhammīna”nti vuttattā “tissassa bhikkhuno”tiādīsu tissāya bhikkhuniyā tissāya sikkhamānāya",
  "tika-vin13t:2727_9": "tissāya sāmaṇeriyā tissassa sāmaṇerassātipi viññātabbaṃ.",
  "tika-vin13t:2728_0": "226.",
  "tika-vin13t:2728_1": "Parammukhāvikappanāti parammukhena vikappanena,",
  "tika-vin13t:2728_2": "parammukhāvikappanāti vā gahetabbaṃ,",
  "tika-vin13t:2728_3": "parammukhāvikappanā kathanti attho.",
  "tika-vin13t:2729_0": "227.",
  "tika-vin13t:2729_1": "Mittoti daḷhamitto.",
  "tika-vin13t:2729_2": "Sandiṭṭhoti diṭṭhamattamitto.",
  "tika-vin13t:2729_3": "Ettha pana dvinnaṃ vikappanānaṃ kiṃ nānākaraṇanti?",
  "tika-vin13t:2729_4": "Sammukhāvikappanāya tāva sayaṃ vikappetvā parena paccuddharāpeti,",
  "tika-vin13t:2729_5": "teneva sā sammukhāvikappanā nāma jātā.",
  "tika-vin13t:2729_6": "Parammukhāvikappanāya pareneva vikappāpetvā pareneva paccuddharāpeti,",
  "tika-vin13t:2729_7": "teneva sā parammukhāvikappanā nāma jātāti idamettha nānākaraṇanti.",
  "tika-vin13t:2730_0": "228. Dūrasantikattekattanti ettha āsannadūrabhāvo adhiṭṭhāne vuttanayeneva veditabbo.",
  "tika-vin13t:2731_0": "229.",
  "tika-vin13t:2731_1": "Dasāhaṃ…pe…",
  "tika-vin13t:2731_2": "paccāsāya sati māsakaṃ nādhiṭṭhitavikappitaṃ nissaggiṃ nuppādayatīti sambandho.",
  "tika-vin13t:2731_3": "Dasa ahāni samāhaṭāni dasāhaṃ.",
  "tika-vin13t:2731_4": "Sabbattha accantasaṃyoge dutiyā.",
  "tika-vin13t:2731_5": "Tattha yaṃ divasaṃ cīvaraṃ uppannaṃ,",
  "tika-vin13t:2731_6": "tassa yo aruṇo,",
  "tika-vin13t:2731_7": "so uppannadivasanissito,",
  "tika-vin13t:2731_8": "tasmā cīvaruppādadivasena saddhiṃ ekādase aruṇuggamane nissaggiyaṃ hotīti āha “dasāha”nti.",
  "tika-vin13t:2731_9": "Māsamekaṃ vāti “anatthate kathine ekaṃ pacchimakattikamāsa”nti vuttattā kathinatthate pañca māseti labbhati.",
  "tika-vin13t:2731_10": "Kathinaṃ atthataṃ yasmiṃ vihāreti samāso.",
  "tika-vin13t:2731_11": "Pāripūratthanti pāripūri attho yassāti viggaho.",
  "tika-vin13t:2731_12": "Kiriyāvisesanaṃ,",
  "tika-vin13t:2731_13": "pāripūrippayojanaṃ katvāti attho.",
  "tika-vin13t:2731_14": "Ūnassāti yattakena kayiramānaṃ adhiṭṭhānaṃ cīvaraṃ pahoti,",
  "tika-vin13t:2731_15": "tattakatābhāvato ūnassa ekādasamāsasattamāsasaṅkhāte piṭṭhisamaye uppannassa mūlacīvarassa.",
  "tika-vin13t:2731_16": "Paccāsā satīti “saṅghādito yato kutoci lacchāmī”ti evaṃ satiyā paccāsāyāti attho.",
  "tika-vin13t:2731_17": "Ubhayampi ya-",
  "tika-vin13t:2731_18": "kāralopena niddiṭṭhaṃ.",
  "tika-vin13t:2731_19": "Satīti vā nipāto,",
  "tika-vin13t:2731_20": "liṅgavipallāsena vāha.",
  "tika-vin13t:2731_21": "Ettha pana byatirekavasena dasāhātikkamanādīsu nissaggiyaṃ pācittiyaṃ veditabbanti.",
  "tika-vin13t:2732_0": "Vikappanāniddesavaṇṇanā niṭṭhitā.",
  "tika-vin13t:2733_0": "32. Nissayaniddesavaṇṇanā",
  "tika-vin13t:2734_0": "230.",
  "tika-vin13t:2734_1": "Byattassāti “kāriya”nti kitakayoge kattari chaṭṭhī.",
  "tika-vin13t:2734_2": "Byatto ca nāma “pañcahi,",
  "tika-vin13t:2734_3": "bhikkhave,",
  "tika-vin13t:2734_4": "aṅgehi samannāgatena bhikkhunā anissitena vatthabbaṃ,",
  "tika-vin13t:2734_5": "āpattiṃ jānāti,",
  "tika-vin13t:2734_6": "anāpattiṃ jānāti,",
  "tika-vin13t:2734_7": "lahukaṃ āpattiṃ jānāti,",
  "tika-vin13t:2734_8": "garukaṃ āpattiṃ jānāti,",
  "tika-vin13t:2734_9": "ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso.",
  "tika-vin13t:2734_10": "Imehi kho,",
  "tika-vin13t:2734_11": "bhikkhave,",
  "tika-vin13t:2734_12": "pañcahi aṅgehi samannāgatena bhikkhunā anissitena vatthabba”nti evaṃ vuttabyatto ca bahussutabyatto ca veditabbo.",
  "tika-vin13t:2735_0": "Tattha suvibhattānīti suṭṭhu vibhattāni padapaccābhaṭṭhasaṅkaradosavirahitāni.",
  "tika-vin13t:2735_1": "Suppavattīnīti paguṇāni vācuggatāni.",
  "tika-vin13t:2735_2": "Suvinicchitāni suttasoti khandhakaparivārato āharitabbasuttavasena suṭṭhu vinicchitāni.",
  "tika-vin13t:2735_3": "Anubyañjanasoti akkharapadapāripūriyā suvinicchitāni akkhaṇḍāni aviparītakkharāni.",
  "tika-vin13t:2735_4": "Etena aṭṭhakathā dīpitā.",
  "tika-vin13t:2735_5": "Aṭṭhakathāto hi esa vinicchayo hotīti.",
  "tika-vin13t:2735_6": "Bahussutabyatto pana yena sabbantimena paricchedena dve mātikā paguṇā vācuggatā,",
  "tika-vin13t:2735_7": "pakkhadivasesu dhammasavanatthāya suttantato cattāro bhāṇavārā,",
  "tika-vin13t:2735_8": "sampattānaṃ parisānaṃ parikathanatthāya andhakavindamahārāhulovādaambaṭṭhasadiso eko kathāmaggo,",
  "tika-vin13t:2735_9": "saṅghabhattamaṅgalāmaṅgalesu anumodanatthāya tisso anumodanā,",
  "tika-vin13t:2735_10": "uposathappavāraṇādijānanatthaṃ kammākammavinicchayo,",
  "tika-vin13t:2735_11": "samaṇadhammakaraṇatthaṃ samādhivasena vipassanāvasena vā arahattamaggapariyosānamekaṃ kammaṭṭhānaṃ ettakaṃ uggahitaṃ,",
  "tika-vin13t:2735_12": "svāyaṃ vuccati.",
  "tika-vin13t:2735_13": "Natthi nissāya kāriyanti ācariyādiṃ nissāya vāsena kattabbaṃ natthi.",
  "tika-vin13t:2735_14": "“Nissayakāriya”nti vā pāṭho,",
  "tika-vin13t:2735_15": "nissayena kāriyanti samāso.",
  "tika-vin13t:2735_16": "Jīvassa yattako paricchedo yāvajīvaṃ.",
  "tika-vin13t:2736_0": "231.",
  "tika-vin13t:2736_1": "Tena nissāya vasantena evaṃ nissayo gahetabboti dassetuṃ “ekaṃsa”ntiādi vuttaṃ.",
  "tika-vin13t:2736_2": "Ekaṃsanti eko aṃso assa cīvarassāti viggaho.",
  "tika-vin13t:2736_3": "Kiriyāvisesanaṃ vā bhummatthe vā upayogavacanaṃ,",
  "tika-vin13t:2736_4": "ekasmiṃ aṃseti attho.",
  "tika-vin13t:2736_5": "Añjali karapuṭo.",
  "tika-vin13t:2736_6": "Yāvatatiyakaṃ vadeti upasampadāya saṭṭhivassena sattativassena vāpi byattassa navakassa santike yāvatatiyakaṃ vacanaṃ kareyya.",
  "tika-vin13t:2736_7": "Yāvatatiyo vāro assāti kiriyāvisesanasamāso.",
  "tika-vin13t:2736_8": "Āyasmatoti āyasmantaṃ.",
  "tika-vin13t:2736_9": "Vacchāmīti vasāmi.",
  "tika-vin13t:2736_10": "Upajjhaṃ gaṇhantenāpi “upajjhāyo me, bhante,",
  "tika-vin13t:2736_11": "hohī”ti gahetabbaṃ.",
  "tika-vin13t:2736_12": "Taṃ pana “ācariyo”ti ettha “upajjhāyo”ti vacanaṃ visesoti ettha vācābhedato na visuṃ vuttaṃ.",
  "tika-vin13t:2736_13": "Na kevalamettha nissayupajjhāyagahaṇe,",
  "tika-vin13t:2736_14": "gāmappavesanādīsupi evameva katvā “ahaṃ āvuso”ti vā “bhante”ti vā vatvā “gāmappavesanaṃ āpucchāmī”tiādinā vattabbaṃ.",
  "tika-vin13t:2737_0": "232.",
  "tika-vin13t:2737_1": "Nissayapaṭippassaddhiṃ dasseti “pakkante”tiādinā.",
  "tika-vin13t:2737_2": "Pakkanteti upajjhāye ācariye saddhivihārike antevāsike ca gāmādīsu yattha katthaci āpucchitvā vā anāpucchitvā vā gate.",
  "tika-vin13t:2737_3": "Tesu yena kenaci “asukaṃ nāma gāmaṃ gacchāmī”ti vutte tesuyeva yena kenaci “sādhū”ti sampaṭicchitepi",
  "tika-vin13t:2737_4": "taṃ taṃ niyamaṃ atikkamitvā pakkantepi anāpucchā pana upacārasīmātikkamena pakkantepi nissayo sammati",
  "tika-vin13t:2737_5": "paṭippassambhati.",
  "tika-vin13t:2737_6": "Pakkhasaṅkanteti titthiyapakkhasaṅkante cāpi vibbhante cāpi maraṇena ca taṅkhaṇaññeva paṭippassambhati.",
  "tika-vin13t:2737_7": "Āṇatti nāma “paṇāmemi ta”nti vā “mā idha pavisā”tiādikā nissayappaṇāmanā.",
  "tika-vin13t:2737_8": "Tāya paṇāmitena ācariyupajjhāyā khamāpetabbā.",
  "tika-vin13t:2737_9": "Akhamantesu daṇḍakammaṃ katvā tasmiṃ vihāre mahāthere gahetvāpi sāmantavihāre bhikkhū gahetvāpi khamāpetabbā.",
  "tika-vin13t:2737_10": "Na khamanti ce,",
  "tika-vin13t:2737_11": "ācariyupajjhāyānaṃ sabhāgānaṃ santike vasitabbaṃ.",
  "tika-vin13t:2737_12": "Yena kenaci kāraṇena na sakkā hoti tatra ācariyupajjhāyānaṃ sabhāgānaṃ santike vasituṃ,",
  "tika-vin13t:2737_13": "taṃyeva vihāraṃ āgantvā aññassa santike nissayaṃ gahetvā vasitabbaṃ.",
  "tika-vin13t:2737_14": "Tattha “pañcahi,",
  "tika-vin13t:2737_15": "bhikkhave,",
  "tika-vin13t:2737_16": "aṅgehi samannāgataṃ saddhivihārikaṃ appaṇāmento upajjhāyo sātisāro hoti,",
  "tika-vin13t:2737_17": "paṇāmento anatisāro hoti.",
  "tika-vin13t:2737_18": "Upajjhāyamhi nādhimattaṃ pemaṃ hoti,",
  "tika-vin13t:2737_19": "nādhimatto pasādo hoti,",
  "tika-vin13t:2737_20": "nādhimattā hirī hoti,",
  "tika-vin13t:2737_21": "nādhimatto gāravo hoti,",
  "tika-vin13t:2737_22": "nādhimattā bhāvanā hoti.",
  "tika-vin13t:2737_23": "Imehi kho,",
  "tika-vin13t:2737_24": "bhikkhave,",
  "tika-vin13t:2737_25": "pañcahaṅgehi…pe… hoti. Pañcahi,",
  "tika-vin13t:2737_26": "bhikkhave,",
  "tika-vin13t:2737_27": "aṅgehi samannāgataṃ antevāsikaṃ appaṇāmento ācariyo…pe…",
  "tika-vin13t:2737_28": "hotī”ti vuttattā pana asammāvattante antevāsikasaddhivihārike appaṇāmentā ācariyupajjhāyā dukkaṭaṃ āpajjantīti veditabbaṃ.",
  "tika-vin13t:2737_29": "Bhāvanāti mettābhāvanā.",
  "tika-vin13t:2737_30": "Upajjhāyasamodhānaṃ pana tassa dassanasavanavasena veditabbaṃ.",
  "tika-vin13t:2738_0": "233. Alajjinti –",
  "tika-vin13t:2739_0": "“Sañcicca āpattiṃ āpajjati;",
  "tika-vin13t:2740_0": "Āpattiṃ parigūhati;",
  "tika-vin13t:2741_0": "Agatigamanañca gacchati;",
  "tika-vin13t:2742_0": "Ediso vuccati alajjipuggalo”ti. –",
  "tika-vin13t:2743_0": "Evaṃ vuttalakkhaṇaṃ alajjiṃ.",
  "tika-vin13t:2743_1": "Nissayaṃ dentenāpi lajjinoyeva dātabbaṃ.",
  "tika-vin13t:2743_2": "“Na bhikkhave alajjīnaṃ nissayo dātabbo.",
  "tika-vin13t:2743_3": "Yo dadeyya,",
  "tika-vin13t:2743_4": "āpatti dukkaṭassā”ti hi vuttaṃ.",
  "tika-vin13t:2743_5": "Adiṭṭhapubbassa katipāhaṃ ācāraṃ upaparikkhitvā dātabbaṃ.",
  "tika-vin13t:2743_6": "Apubbanti ettha sambandhisaddattā pubba-",
  "tika-vin13t:2743_7": "saddena pubbavāso gahito,",
  "tika-vin13t:2743_8": "natthi pubbo assāti apubbaṃ,",
  "tika-vin13t:2743_9": "navanti vuttaṃ hoti.",
  "tika-vin13t:2743_10": "Cattāri pañca vā parimāṇametesanti viggaho.",
  "tika-vin13t:2743_11": "Ettha pana parimāṇa-",
  "tika-vin13t:2743_12": "saddasannidhānena saṅkhyeyyavācinopite saṅkhyāmattavācino hontīti catupañcasaṅkhyāparimāṇameva saṅkhyeyyamāha,",
  "tika-vin13t:2743_13": "tasmā viggahapadatthehi bhinno aññapadattho sambhavatīti samāso. Vā-",
  "tika-vin13t:2743_14": "saddassa yo vikappattho,",
  "tika-vin13t:2743_15": "tattha cāyaṃ samāso,",
  "tika-vin13t:2743_16": "cattāri vā pañca vā,",
  "tika-vin13t:2743_17": "catupañca ahāni,",
  "tika-vin13t:2743_18": "tesaṃ ahānaṃ samāhāro catupañcāhaṃ.",
  "tika-vin13t:2743_19": "Bhikkhusabhāgatanti samāno bhāgo lajjitāsaṅkhāto koṭṭhāso yesaṃ,",
  "tika-vin13t:2743_20": "bhikkhūhi sabhāgā,",
  "tika-vin13t:2743_21": "tesaṃ bhāvo bhikkhusabhāgatā, taṃ,",
  "tika-vin13t:2743_22": "pesalabhāvanti attho.",
  "tika-vin13t:2743_23": "“Thero lajjī”ti jānantena pana pakatiyā nissayadānaṭṭhānaṃ gatena ca tadaheva gahetabbo,",
  "tika-vin13t:2743_24": "ekadivasampi parihāro natthi.",
  "tika-vin13t:2743_25": "Sace “okāse alabhante paccūsasamaye gahessāmī”ti sayati,",
  "tika-vin13t:2743_26": "aruṇaṃ uggatampi na jānāti, anāpatti.",
  "tika-vin13t:2743_27": "Laddhaparihārenāpi vasituṃ vaṭṭatīti.",
  "tika-vin13t:2744_0": "234.",
  "tika-vin13t:2744_1": "“Labbhatī”ti kammani nipphannattā avuttakattāti “addhikassā”tiādīsu kattari sāmivacanaṃ,",
  "tika-vin13t:2744_2": "“addhikenā” tiādi vuttaṃ hoti.",
  "tika-vin13t:2744_3": "“Sallakkhentenā”ti pana sarūpeneva niddiṭṭhaṃ.",
  "tika-vin13t:2744_4": "Vasitunti vuttakammaṃ.",
  "tika-vin13t:2744_5": "Bhāve hi tuṃ- paccayo,",
  "tika-vin13t:2744_6": "vāsoti attho.",
  "tika-vin13t:2744_7": "Yācitassāti “gilānupaṭṭhākassa cā”ti ettha visesanaṃ.",
  "tika-vin13t:2744_8": "Sace pana “yācāhi ma”nti vuccamānopi gilāno mānena na yācati,",
  "tika-vin13t:2744_9": "gantabbaṃ.",
  "tika-vin13t:2744_10": "Araññe vā sallakkhentena phāsukanti yattha vasantassa paṭiladdhataruṇasamathavipassanāvisesabhāgitāvasena phāsu hoti,",
  "tika-vin13t:2744_11": "tasmiṃ araññe tādisaṃ phāsuvihāraṃ sallakkhentena āraññakena.",
  "tika-vin13t:2744_12": "Dāyake asanteti padacchedo.",
  "tika-vin13t:2744_13": "Tāvāti avadhimhi,",
  "tika-vin13t:2744_14": "addhikādīhi yāva nissayadāyako labbhati, tāva,",
  "tika-vin13t:2744_15": "āraññakena pana “paṭirūpe nissayadāyake sati nissāya vasissāmī”ti ābhogaṃ katvā yāva āsāḷhipuṇṇamā,",
  "tika-vin13t:2744_16": "tāvāti attho.",
  "tika-vin13t:2744_17": "“Sace pana āsāḷhimāse ācariyo nāgacchati,",
  "tika-vin13t:2744_18": "yattha nissayo labbhati,",
  "tika-vin13t:2744_19": "tattha gantabbaṃ.",
  "tika-vin13t:2744_20": "Antovasse pana nibaddhavāsaṃ vasitabbaṃ,",
  "tika-vin13t:2744_21": "nissayo ca gahetabbo”ti hi aṭṭhakathāyaṃ vuttaṃ.",
  "tika-vin13t:2745_0": "Amhākaṃ pana keci antevāsikattherā “na bhikkhave vassaṃ na upagantabbaṃ.",
  "tika-vin13t:2745_1": "Yo na upagaccheyya,",
  "tika-vin13t:2745_2": "āpatti dukkaṭassā’ti ca ‘na bhikkhave tadahu vassūpanāyikāya vassaṃ anupagantukāmena sañcicca āvāso atikkamitabbo.",
  "tika-vin13t:2745_3": "Yo atikkameyya,",
  "tika-vin13t:2745_4": "āpatti dukkaṭassā’ti pāḷivacanato kenaci kāraṇena nissayaṃ alabhamānenapi na sakkā antovasse vassaṃ anupagantuṃ.",
  "tika-vin13t:2745_5": "‘Antovasse panā’tiādīsu pana ca-",
  "tika-vin13t:2745_6": "saddo anvācayattho,",
  "tika-vin13t:2745_7": "tasmā tenāpi vassaṃ upagantabbamevā”ti vadiṃsu.",
  "tika-vin13t:2746_0": "Mayaṃ panettha evamavocumha “bhagavatā anupagamane dukkaṭaṃ anantarāyikasseva vuttaṃ,",
  "tika-vin13t:2746_1": "teneva ‘kenaci antarāyena purimikaṃ anupagatena pacchimikā upagantabbā’ti aṭṭhakathāyaṃ vuttaṃ.",
  "tika-vin13t:2746_2": "Antarāyo ca nāma antarā vemajjhe etīti antarāyo,",
  "tika-vin13t:2746_3": "yo koci bādhakappaccayatāya adhippeto vuccati ‘na labhanti patirūpaṃ upaṭṭhākaṃ,",
  "tika-vin13t:2746_4": "eseva antarāyoti pakkamitabba’ntiādīsu viya,",
  "tika-vin13t:2746_5": "tasmā bādhakappaccayatā adhippetā.",
  "tika-vin13t:2746_6": "Nissayālābhopi antarāyotveva viññāyati.",
  "tika-vin13t:2746_7": "Sakkā hi vattuṃ ‘antarāyo vassūpagamo sannissayattā taruṇasamathavipassanālābhīnaṃ katokāso viyā’ti.",
  "tika-vin13t:2746_8": "Taruṇasamathavipassanālābhīnampi hi katokāsepi ‘sace pana āsāḷhimāse ācariyo nāgacchati,",
  "tika-vin13t:2746_9": "yattha nissayo labbhati,",
  "tika-vin13t:2746_10": "tattha gantabba’nti daḷhaṃ katvā aṭṭhakathāyaṃ vuttaṃ.",
  "tika-vin13t:2746_11": "Amhākaṃ garūhi ca sāratthadīpaniyaṃ ‘ācariyaṃ āgamentasseva ce vassūpanāyikadivaso hoti, hotu,",
  "tika-vin13t:2746_12": "gantabbaṃ tattha,",
  "tika-vin13t:2746_13": "yattha nissayadāyakaṃ labhatī’ti vassūpanāyikadivasepi nissayatthāya gamanameva vuttaṃ.",
  "tika-vin13t:2746_14": "Atha ca pana mahākāruṇikopi bhagavā ‘anujānāmi,",
  "tika-vin13t:2746_15": "bhikkhave,",
  "tika-vin13t:2746_16": "gilānupaṭṭhākena bhikkhunā nissayaṃ alabhamānena yāciyamānena anissitakena vatthu’nti gilānavisayepi nissayaṃ garukaṃ katvā paṭṭhapesi.",
  "tika-vin13t:2746_17": "Yaṃ pana anissayaṃ,",
  "tika-vin13t:2746_18": "taṃ anantarāyaṃ nissayamuttakassa vassūpagamanaṃ viya.",
  "tika-vin13t:2746_19": "Apica nāvāya gacchantassa pana vassāne āgatepi nissayaṃ alabhantassa anāpattīti nāvāya gacchatoyeva āveṇikā anāpattikatā vuttā.",
  "tika-vin13t:2746_20": "Tasmā nissayālābho bādhakappaccayo vassūpagamanassa,",
  "tika-vin13t:2746_21": "na vassūpagamanaṃ nissayassāti antarāyoyeva nissayālābho.",
  "tika-vin13t:2746_22": "Tatoyeva ṭīkāyaṃ ‘antovasse pana anissitena vatthuṃ na vaṭṭatī’ti vuttaṃ.",
  "tika-vin13t:2746_23": "Tasmāyeva ca ‘antovasse panā’tiādīsu nissayadāyake sati nibaddhavāsaṃ vasitabbañca nissayo gahetabbo ca hotīti gamanakiriyāya khīyamānatāvasena ca-",
  "tika-vin13t:2746_24": "saddo samuccayo gahetabbo”ti.",
  "tika-vin13t:2747_0": "Nissayaniddesavaṇṇanā niṭṭhitā.",
  "tika-vin13t:2748_0": "33. Kāyabandhananiddesavaṇṇanā",
  "tika-vin13t:2749_0": "235.",
  "tika-vin13t:2749_1": "Bandhīyati anenāti bandhanaṃ,",
  "tika-vin13t:2749_2": "kāyassa bandhanaṃ kāyabandhanaṃ,",
  "tika-vin13t:2749_3": "natthi kāyabandhanametassāti akāyabandhano.",
  "tika-vin13t:2749_4": "Dukkaṭanti sañcicca vā asañcicca vā paviseyya ce, dukkaṭaṃ.",
  "tika-vin13t:2749_5": "Asatiyā gato yattha sarati,",
  "tika-vin13t:2749_6": "tattheva bandheyyāti sambandho.",
  "tika-vin13t:2749_7": "Gatoti antogāmaṃ gato.",
  "tika-vin13t:2749_8": "Saritvā yāva na bandhati,",
  "tika-vin13t:2749_9": "na tāva piṇḍāya caritabbaṃ.",
  "tika-vin13t:2750_0": "236.",
  "tika-vin13t:2750_1": "“Paṭṭikā”tiādinā sabbasaṅgāhakaṃ kāyabandhanaṃ niddisati.",
  "tika-vin13t:2750_2": "Paṭṭikāti pakativītā vā macchakaṇṭakakhajjūripattavāyimā vā.",
  "tika-vin13t:2750_3": "Sūkarānaṃ antaṃ sūkarantaṃ.",
  "tika-vin13t:2750_4": "Idha pana taṃsadisaṃ vuccati.",
  "tika-vin13t:2750_5": "Caturassaṃ akatvā sajjitaṃ muddikakāyabandhanampi saṅgahetvā “ekā rajjū”ti vuttaṃ.",
  "tika-vin13t:2750_6": "Taṃ pana rajjukaṃ bandhantena ekaguṇameva katvā bandhituṃ vaṭṭati,",
  "tika-vin13t:2750_7": "majjhe bhinditvā diguṇaṃ katvā bandhituṃ na vaṭṭati.",
  "tika-vin13t:2750_8": "Diguṇaṃ pana akatvā satavārampi punappunaṃ āvijjhitvā bandhituṃ vaṭṭati,",
  "tika-vin13t:2750_9": "pāmaṅgasaṇṭhānaṃ pana ekampi na vaṭṭati.",
  "tika-vin13t:2750_10": "Bahurajjuke ekato katvā ekena nirantaraṃ veṭhetvā kataṃ “bahurajjuka”nti na vattabbaṃ,",
  "tika-vin13t:2750_11": "taṃ vaṭṭati.",
  "tika-vin13t:2750_12": "Tadanulomikāti tesaṃ paṭṭikāsūkarantānaṃ dvinnaṃ dve ime yathākkamamanulomikā.",
  "tika-vin13t:2751_0": "237- 8.",
  "tika-vin13t:2751_1": "Paṭṭikā kīdisī vaṭṭatīti āha “macchā”tiādi.",
  "tika-vin13t:2751_2": "Paṭṭikā macchakaṇṭakakhajjūripattā vā maṭṭhā vā labbhāti sambandho. Kaṇṭaka-",
  "tika-vin13t:2751_3": "saddena patta-",
  "tika-vin13t:2751_4": "saddena ca tadākāro vuccati,",
  "tika-vin13t:2751_5": "upacārato hi macchānaṃ kaṇṭakākāro ca khajjūrīnaṃ pattākāro ca etissāti samāso.",
  "tika-vin13t:2751_6": "Maṭṭhāti pakativītā.",
  "tika-vin13t:2751_7": "Ṭīkāyaṃ pana “ete macchakaṇṭakādayo maṭṭhā vikārarahitā paṭṭikā ca tadantogadhāti adhippāyo”ti vuttaṃ.",
  "tika-vin13t:2751_8": "Kathaṃ tesamantogadhatā?",
  "tika-vin13t:2751_9": "Yato tāniyeva paṭṭikā nāmāti.",
  "tika-vin13t:2751_10": "Tathā ca vuttaṃ aṭṭhakathāyaṃ “pakativītā vā macchakaṇṭakavāyimā vā paṭṭikā vaṭṭatī”ti.",
  "tika-vin13t:2751_11": "Ettha pana macchakaṇṭakeyeva khajjūripattaṃ paviṭṭhaṃ.",
  "tika-vin13t:2751_12": "Catassopi dasā labbhāti sambandho.",
  "tika-vin13t:2751_13": "Catassoti ukkaṭṭhaparicchedena vuttaṃ,",
  "tika-vin13t:2751_14": "tasmā tato ūnāpi vaṭṭanti.",
  "tika-vin13t:2751_15": "Anteti kāyabandhanassa ubhayante diguṇasuttakaṃ labbhanti sambandho.",
  "tika-vin13t:2751_16": "Guṇo bandhanabhūtaṃ suttakaṃ guṇasuttakaṃ.",
  "tika-vin13t:2751_17": "“Guṇo paṭalarāsīsu,",
  "tika-vin13t:2751_18": "ānisaṃse ca bandhane”ti hi abhidhānappadīpikā.",
  "tika-vin13t:2751_19": "Dvinnaṃ guṇasuttakānaṃ samāhāro diguṇasuttakaṃ.",
  "tika-vin13t:2751_20": "Taṃ dasāmukhassa thirabhāvāya koṭṭetuṃ vaṭṭati,",
  "tika-vin13t:2751_21": "na sobhanatthaṃ.",
  "tika-vin13t:2751_22": "Tenāha “mālādi”ntiādi.",
  "tika-vin13t:2752_0": "Mālādiṃ kakkaṭacchādiṃ kuñjaracchādiñca dassetvā guṇasuttakakoṭṭitā paṭṭikā na kappatīti sambandho.",
  "tika-vin13t:2752_1": "“Mālādi”ntiādīsu ādi-",
  "tika-vin13t:2752_2": "saddena tādisaṃ yaṃ kiñci vikārarūpaṃ gayhati.",
  "tika-vin13t:2752_3": "Kakkaṭānaṃ viya acchīni,",
  "tika-vin13t:2752_4": "tāni ādīni yassāti samāso.",
  "tika-vin13t:2752_5": "Tathā kuñjaracchādinti.",
  "tika-vin13t:2753_0": "239.",
  "tika-vin13t:2753_1": "Ghaṭakanti ghaṭakākāravaṭṭalekhārūpaṃ.",
  "tika-vin13t:2753_2": "Makaramukhādinti ettha makaramukhaṃ nāma makaramukhasaṇṭhānaṃ.",
  "tika-vin13t:2753_3": "Bindu pana āgamavasena vutto. Ādi-",
  "tika-vin13t:2753_4": "saddena deḍḍubhasīsādivikārarūpaṃ yaṃ kiñci saṅgayhati.",
  "tika-vin13t:2753_5": "Dasāmukheti dasānaṃ mukhabhūte ante etāni na kappantīti sambandho.",
  "tika-vin13t:2753_6": "Vidhe ubhante ghaṭakā lekhā aññaṃ cittakañca na kappantīti sambandho.",
  "tika-vin13t:2753_7": "Ghaṭakāti ghaṭakato.",
  "tika-vin13t:2753_8": "Lekhāti lekhāya.",
  "tika-vin13t:2753_9": "Pañcamiyā lopo.",
  "tika-vin13t:2753_10": "Vidheti kāyabandhanassa pāsante dasāmūle tassa thirabhāvatthaṃ kattabbe dantavisāṇādimaye vidhe.",
  "tika-vin13t:2754_0": "240.",
  "tika-vin13t:2754_1": "Deḍḍubhakanti udakasappasīsasadisaṃ.",
  "tika-vin13t:2754_2": "Murajanti nānāvaṇṇehi suttehi murajavaṭṭisaṇṭhānaṃ veṭhetvā kataṃ.",
  "tika-vin13t:2754_3": "Ṭīkāyaṃ pana “murajanti bahurajjuke ekato saṅkaḍḍhitvā ekāya rajjuyā paliveṭhetvā katarajjū”ti vuttaṃ,",
  "tika-vin13t:2754_4": "taṃ “bahurajjuke ekato katvā”tiādinā heṭṭhā vuttaaṭṭhakathāvacanena virujjhati.",
  "tika-vin13t:2754_5": "Maddavīṇanti pāmaṅgasaṇṭhānaṃ.",
  "tika-vin13t:2754_6": "Kalābukanti bahurajjukaṃ.",
  "tika-vin13t:2754_7": "Tesaṃ “na kappatī”ti iminā sambandho.",
  "tika-vin13t:2754_8": "Dve majjhimāti majjhe bhavā murajamaddavīṇasaṅkhātā dve.",
  "tika-vin13t:2755_0": "241.",
  "tika-vin13t:2755_1": "Gaṇṭhiyo cāpīti cīvarassa gaṇṭhiyo cāpi.",
  "tika-vin13t:2755_2": "Tammayāti tehi veḷuādīhi nibbattā.",
  "tika-vin13t:2755_3": "Pasaṅgena panetaṃ vuttanti.",
  "tika-vin13t:2756_0": "Kāyabandhananiddesavaṇṇanā niṭṭhitā.",
  "tika-vin13t:2757_0": "Sumaṅgalappasādaniyā nāma ṭīkāya",
  "tika-vin13t:2758_0": "Paṭhamabhāṇavāravaṇṇanā niṭṭhitā.",
  "tika-vin13t:2759_0": "34. Pathavīniddesavaṇṇanā",
  "tika-vin13t:2760_0": "242.",
  "tika-vin13t:2760_1": "Jātājātāti duvidhāti jātā pathavī ajātā pathavīti pathavī duvidhāti attho.",
  "tika-vin13t:2760_2": "Iminā jātapathaviñca ajātapathaviñca dasseti.",
  "tika-vin13t:2760_3": "Tāsaṃ vibhāgaṃ dasseti “suddhā”tiādinā.",
  "tika-vin13t:2760_4": "Suddhamattikapaṃsukā ca adaḍḍhā ca bahumattikapaṃsukā ca cātumāsādhikovaṭṭhapaṃsumattikarāsi ca jātā pathavīti sambandho.",
  "tika-vin13t:2760_5": "Mattikā ca paṃsu cāti dvando.",
  "tika-vin13t:2760_6": "Suddhā appasakkharāditāya mattikā paṃsavo yassāti bāhirattho.",
  "tika-vin13t:2760_7": "Adaḍḍhāti uddhanapacanādivasena tathā tathā adaḍḍhā.",
  "tika-vin13t:2760_8": "Sā pana visuṃ natthi,",
  "tika-vin13t:2760_9": "suddhamattikādīsu aññatarāva veditabbā.",
  "tika-vin13t:2760_10": "Cattāro māsā,",
  "tika-vin13t:2760_11": "tehi sahito atireko kālo,",
  "tika-vin13t:2760_12": "tasmiṃ ovaṭṭhoti samāso.",
  "tika-vin13t:2760_13": "Ovaṭṭhoti yena kenaci udakena ovaṭṭho.",
  "tika-vin13t:2760_14": "Budhā pana “ākāsato vuṭṭhaudakeneva,",
  "tika-vin13t:2760_15": "na aññattha paharitvā patitabindunā”ti vadanti,",
  "tika-vin13t:2760_16": "“ovaṭṭho”ti sāmaññena vuttattā ca “pokkharaṇiyā ṭhitatanukaddamo vaṭṭati,",
  "tika-vin13t:2760_17": "bahalo tu na vaṭṭatī”ti vuttattā ca “vinayavinicchaye sampatte garuke ṭhātabba”nti vinayalakkhaṇato ca na taṃ yujjatīti amhākaṃ khanti.",
  "tika-vin13t:2760_18": "Paṃsumattikānaṃ rāsi paṃsumattikarāsi. Catu…pe…",
  "tika-vin13t:2760_19": "vaṭṭho paṃsumattikarāsi yassāti aññapadattho,",
  "tika-vin13t:2760_20": "kammadhārayo vā.",
  "tika-vin13t:2761_0": "243.",
  "tika-vin13t:2761_1": "Vālukā ca daḍḍhā ca yebhuyyasakkharādimahīpi ca cātumāsomavaṭṭhako vuttarāsi ca dutiyā bhūmīti sambandho",
  "tika-vin13t:2761_2": "sakkharā ca pāsāṇā ca marumbā ca kathalā ca vālukā cāti dvando.",
  "tika-vin13t:2761_3": "Suddhā sakkhara…pe…",
  "tika-vin13t:2761_4": "vālukā yassāti viggaho.",
  "tika-vin13t:2761_5": "Hatthamuṭṭhinā gahetabbappamāṇā sakkharā,",
  "tika-vin13t:2761_6": "tato upari pāsāṇā,",
  "tika-vin13t:2761_7": "kaṭasakkharā marumbā,",
  "tika-vin13t:2761_8": "kapālakhaṇḍāni kathalāti veditabbā.",
  "tika-vin13t:2761_9": "Dutiyāti ajātā.",
  "tika-vin13t:2761_10": "Vuttarāsīti vutto mattikapaṃsusirā.",
  "tika-vin13t:2762_0": "244.",
  "tika-vin13t:2762_1": "Kīdisī yebhuyumattikādīti āha “dve bhāgā”tiādi.",
  "tika-vin13t:2762_2": "Yassa bhūmiyāti yassā bhūmiyā.",
  "tika-vin13t:2762_3": "Sesesupīti yebhuyyapaṃsuyebhuyyasakkharayebhuyyapāsāṇādīsu.",
  "tika-vin13t:2763_0": "245.",
  "tika-vin13t:2763_1": "“Pācittī”tiādinā tattha vinicchayaṃ dasseti.",
  "tika-vin13t:2763_2": "Jāte jātasaññissa khaṇane pācittīti sambandho.",
  "tika-vin13t:2763_3": "Jāteti jāte bhūmibhāge,",
  "tika-vin13t:2763_4": "liṅgavipallāso vā,",
  "tika-vin13t:2763_5": "jātāyāti vuttaṃ hoti.",
  "tika-vin13t:2763_6": "Jāte dveḷhassa vimatissa dukkaṭanti sambandho.",
  "tika-vin13t:2763_7": "Jāte ajātasaññissa anāpatti.",
  "tika-vin13t:2763_8": "Tathā āṇāpane anāpattīti yojanā.",
  "tika-vin13t:2763_9": "Ajātasaññissāti ajātāti saññā ajātasaññā,",
  "tika-vin13t:2763_10": "sā assa atthīti ajātasaññī, tassa.",
  "tika-vin13t:2764_0": "246.",
  "tika-vin13t:2764_1": "Ekāyāṇattiyā ekāti sace sakiṃ āṇatto divasampi khaṇati,",
  "tika-vin13t:2764_2": "āṇāpakassa ekā eva āpattīti attho.",
  "tika-vin13t:2764_3": "Vācaso āpattīti sambandho.",
  "tika-vin13t:2764_4": "Vācasoti vicchāyaṃ so,",
  "tika-vin13t:2764_5": "vācāya vācāyāti attho.",
  "tika-vin13t:2765_0": "247.",
  "tika-vin13t:2765_1": "“Imaṃ ṭhānaṃ khaṇa vā”tiādinā yojetabbaṃ.",
  "tika-vin13t:2765_2": "“Ettha aggiṃ jālehi vā”ti yojanā.",
  "tika-vin13t:2765_3": "“Vattu”nti idaṃ “na vaṭṭatī”ti imassa kattupadavacananti attho.",
  "tika-vin13t:2765_4": "Atha vā “imaṃ ṭhānaṃ khaṇā”tiādippakāro vacanāya na vaṭṭatīti attho.",
  "tika-vin13t:2765_5": "Niyametvāti iminā “āvāṭaṃ khaṇa,",
  "tika-vin13t:2765_6": "kandaṃ khaṇā”tiādinā aniyametvā vattuṃ vaṭṭatīti dīpeti.",
  "tika-vin13t:2766_0": "248.",
  "tika-vin13t:2766_1": "“Imassa thambhassa āvāṭaṃ jāna vā,",
  "tika-vin13t:2766_2": "kappiyaṃ karohi vā”ti ca “mattikaṃ jāna vā,",
  "tika-vin13t:2766_3": "mattikaṃ āhara vā,",
  "tika-vin13t:2766_4": "mattikaṃ kappiyaṃ karohi vā”ti ca edisaṃ vacanaṃ vaṭṭatīti sambandho.",
  "tika-vin13t:2766_5": "Etaṃ viya dissatīti edisaṃ, kiṃ taṃ?",
  "tika-vin13t:2766_6": "“Mattikaṃ dehī”tiādikaṃ upameyyaṃ.",
  "tika-vin13t:2766_7": "“Mattikaṃ jānā”tiādikaṃ pana upamānaṃ,",
  "tika-vin13t:2766_8": "tesaṃ upamānopameyyānaṃ yā kappiyasaṅkhātā samānadhammatā, sā upamā.",
  "tika-vin13t:2766_9": "Tathā ca vuttaṃ amhehi subodhālaṅkāre “upamānopameyyānaṃ,",
  "tika-vin13t:2766_10": "sadhammattaṃ siyopamā”ti.",
  "tika-vin13t:2766_11": "Aññathā upamānabhūtaakkharāvaḷisadisīyeva,",
  "tika-vin13t:2766_12": "akkharāvaḷi upameyyaṃ siyā.",
  "tika-vin13t:2766_13": "Vākye viya-",
  "tika-vin13t:2766_14": "saddoyeva pana upamānaṃ jotetīti veditabbaṃ.",
  "tika-vin13t:2767_0": "249.",
  "tika-vin13t:2767_1": "Pathaviyā asambaddhaṃ sukkhakaddamaādikañca tanukaṃ ussiñcanīyakaddamañca kopetuṃ labbhanti sambandho.",
  "tika-vin13t:2767_2": "Kaddamaādikanti ettha ādi-",
  "tika-vin13t:2767_3": "saddena udakena gataṭṭhāne udakapappaṭako nāma hoti,",
  "tika-vin13t:2767_4": "yaṃ vātappahārena calati,",
  "tika-vin13t:2767_5": "taṃ saṅgaṇhāti.",
  "tika-vin13t:2767_6": "Ussiñcanīyakaddamanti ghaṭehi ussiñcituṃ sakkuṇeyyakaddamaṃ.",
  "tika-vin13t:2768_0": "250.",
  "tika-vin13t:2768_1": "“Cātumāsādhikovaṭṭhaṃ gaṇḍuppāda”ntiādinā sambandhitabbaṃ.",
  "tika-vin13t:2768_2": "Gaṇḍaṃ pathaviyā gaṇḍasadisaṃ mattikarāsiṃ uppādentīti gaṇḍuppādā.",
  "tika-vin13t:2768_3": "Idha pana tehi uṭṭhāpito gūtho “gaṇḍuppāda”nti niddiṭṭho.",
  "tika-vin13t:2768_4": "Potthakesu pana “gaṇḍuppādo”ti pāṭho dissati.",
  "tika-vin13t:2768_5": "Taṃ “na kopaye”ti ettha kammena bhavitabbanti na yujjati.",
  "tika-vin13t:2768_6": "Mūsikukkiranti mūsikānaṃ ukkiro khaṇitvā bahi kataṃ paṃsurāsi mūsikukkiroti.",
  "tika-vin13t:2768_7": "Leḍḍādinti ettha leḍḍunti kasitaṭṭhāne naṅgalacchinnamattikāpiṇḍaṃ. Ādi-",
  "tika-vin13t:2768_8": "saddena gāvīnaṃ khuracchinnaṃ kaddamaṃ saṅgaṇhāti.",
  "tika-vin13t:2769_0": "251- 2.",
  "tika-vin13t:2769_1": "Udakasantike patite vāpiādīnaṃ kūle ca pāsāṇe lagge raje ca navasoṇḍiyā patite raje ca abbhokāsuṭṭhite vammike ca mattikākuṭṭe ca tathāti sambandho.",
  "tika-vin13t:2769_2": "Tathāti iminā kūlādike cātumāsādhikovaṭṭhaṃ vā sabbaṃ na kopayeti idaṃ atidisati.",
  "tika-vin13t:2769_3": "Iṭṭhakakuṭṭako vaṭṭatīti āha “yebhuyyā”tiādi.",
  "tika-vin13t:2769_4": "Yebhuyyena kathalā etthāti yebhuyyakathalā, bhūmi,",
  "tika-vin13t:2769_5": "tiṭṭhati etthāti ṭhānaṃ,",
  "tika-vin13t:2769_6": "yebhuyyakathalāya ṭhānaṃ, tasmiṃ.",
  "tika-vin13t:2769_7": "Iṭṭhakakuṭṭako yebhuyyakathalā viya hotīti adhippāyo.",
  "tika-vin13t:2769_8": "Kuṭṭakaṃ kopentassa anāpattīti adhippāyo.",
  "tika-vin13t:2769_9": "Iṭṭhakāya kato kuṭṭakoti samāso.",
  "tika-vin13t:2770_0": "253- 5.",
  "tika-vin13t:2770_1": "Sañcāletvā bhūmiṃ vikopayaṃ thambhādiṃ gaṇhituṃ vāti sambandho.",
  "tika-vin13t:2770_2": "Tattha vikopayanti karaṇatthe paccattavacanaṃ,",
  "tika-vin13t:2770_3": "vikopayatāti attho.",
  "tika-vin13t:2770_4": "Aññathā kathamettha paṭhamāpasaṅgo.",
  "tika-vin13t:2770_5": "Paṭhamā hi “bhava”nti vutte siyā,",
  "tika-vin13t:2770_6": "na ca “gaṇhitu”ntiādīsu tuṃ-",
  "tika-vin13t:2770_7": "paccayehi vutto koci atthi,",
  "tika-vin13t:2770_8": "yadā bhāve tuṃ- paccayo,",
  "tika-vin13t:2770_9": "tadā na kiñci vuttaṃ hotīti,",
  "tika-vin13t:2770_10": "“na kappatī”ti padhānakiriyāyapi heṭṭhā vuttanayena kattā aññoyevāti evaṃ sabbattha.",
  "tika-vin13t:2770_11": "Tatiyatthe tu sati ito cito sañcāletvā bhūmiṃ vikopayatā thambhādiṃ gaṇhituṃ na kappatīti atīva yujjati.",
  "tika-vin13t:2770_12": "Dhārāyāti passāvadhārāya.",
  "tika-vin13t:2770_13": "Visamaṃ samaṃ kātuṃ sammuñjanīhi ghaṃsituṃ vāti yojanā.",
  "tika-vin13t:2770_14": "Visamanti visamaṭṭhānaṃ.",
  "tika-vin13t:2770_15": "“Padaṃ dassessāmī”ti bhūmiṃ bhindanto caṅkamituṃ vāti sambandho.",
  "tika-vin13t:2770_16": "Bhindantoti bhindatā.",
  "tika-vin13t:2770_17": "Kaṇḍurogī vā taṭādīsu aṅgapaccaṅgaṃ ghaṃsitunti yojanā.",
  "tika-vin13t:2770_18": "Kaṇḍurogīti kaṇḍuroginā. Ca-",
  "tika-vin13t:2770_19": "saddo avadhāraṇe.",
  "tika-vin13t:2771_0": "256-7. Suddhacittassāti pathavibhedādhippāyavirahena parisuddhacittassa.",
  "tika-vin13t:2772_0": "258.",
  "tika-vin13t:2772_1": "Aggissa anupādāne kapāle vā anupādānāya iṭṭhakāya vā aggiṃ pātetuṃ vā avase sati bhūmiyaṃ pātetuṃ vā labbhateti sambandho.",
  "tika-vin13t:2772_2": "Upādānaṃ indhanaṃ,",
  "tika-vin13t:2772_3": "na upādānaṃ anupādānaṃ, tasmiṃ.",
  "tika-vin13t:2772_4": "Vaso pabhuttaṃ.",
  "tika-vin13t:2772_5": "“Vaso pabhutte āyatte”ti hi nighaṇḍu.",
  "tika-vin13t:2772_6": "Na vaso avaso,",
  "tika-vin13t:2772_7": "tasmiṃ apabhutteti attho.",
  "tika-vin13t:2772_8": "Patitaṭṭhāneyeva upādānaṃ datvā aggiṃ kātuṃ vaṭṭati.",
  "tika-vin13t:2772_9": "Sukkhakhāṇukasukkharukkhādīsu ca aggiṃ dātuṃ na vaṭṭati.",
  "tika-vin13t:2772_10": "Sace pana “pathaviṃ appattameva nibbāpetvā gamissāmī”ti deti, vaṭṭati,",
  "tika-vin13t:2772_11": "pacchā nibbāpetuṃ na sakkoti,",
  "tika-vin13t:2772_12": "avisayattā anāpatti.",
  "tika-vin13t:2772_13": "“Bhūmiyaṃ pātehī”ti evampi vattuṃ na vaṭṭatīti.",
  "tika-vin13t:2773_0": "Pathavīniddesavaṇṇanā niṭṭhitā.",
  "tika-vin13t:2774_0": "35. Parikkhāraniddesavaṇṇanā",
  "tika-vin13t:2775_0": "259- 60.",
  "tika-vin13t:2775_1": "Chatte anto bahi ca pañcavaṇṇehi suttehi sibbituñca paṇṇe girikūṭaaḍḍhacandādiṃ chindituñca na vaṭṭatīti sambandho.",
  "tika-vin13t:2775_2": "Chatteti tālapaṇṇe chatte.",
  "tika-vin13t:2775_3": "Girikūṭaṃ nāma makaradantakaṃ, ādi-",
  "tika-vin13t:2775_4": "saddena tādisaṃ aññaṃ vikārarūpaṃ saṅgahitaṃ.",
  "tika-vin13t:2775_5": "Ghaṭakanti gehatthambhesu viya kayiramānaṃ ghaṭakaṃ.",
  "tika-vin13t:2775_6": "Daṇḍeti chattadaṇḍe.",
  "tika-vin13t:2775_7": "Lekhāti tahiṃ tahiṃ dinnā lekhā.",
  "tika-vin13t:2775_8": "Sādisanti dīghena niddiṭṭhaṃ.",
  "tika-vin13t:2775_9": "Bundamhi mūle.",
  "tika-vin13t:2776_0": "261.",
  "tika-vin13t:2776_1": "Thiratthaṃ chatte ekavaṇṇena sibbituṃ vā pañjaraṃ vinandhituṃ vā vaṭṭatīti sambandho.",
  "tika-vin13t:2776_2": "Sibbitunti anto bahi ca sibbituṃ.",
  "tika-vin13t:2776_3": "Ekavaṇṇenāti nīlādinā ekavaṇṇena.",
  "tika-vin13t:2776_4": "Pañjaranti chattadaṇḍagāhakasalākapañjaraṃ.",
  "tika-vin13t:2776_5": "Thiratthanti iminā na vaṇṇamaṭṭhatthāyāti dasseti.",
  "tika-vin13t:2776_6": "Bandhituṃ daṇḍe lekhā vaṭṭatīti sambandho.",
  "tika-vin13t:2776_7": "Bandhitunti vātappahārena acalanatthaṃ chattamaṇḍalikaṃ rajjukehi gahetvā bandhanatthāya.",
  "tika-vin13t:2776_8": "Lekhāvāti valayamiva ukkiritvā katā lekhā eva.",
  "tika-vin13t:2776_9": "Vaṭṭatīti yadipi na bandhati,",
  "tika-vin13t:2776_10": "rajjukehi bandhituṃ yuttaṭṭhānattā vaṭṭati.",
  "tika-vin13t:2777_0": "262.",
  "tika-vin13t:2777_1": "Cīvare ante vāpi paṭṭamukhe vāpi veṇipi vā saṅkhalikāpi vā aññaṃ sūcivikāraṃ vā pāḷikaṇṇikaādikaṃ kappabinduvikārampi vā na ca kappatīti sambandho.",
  "tika-vin13t:2777_2": "Anteti cīvarapariyante,",
  "tika-vin13t:2777_3": "anuvāteti vuttaṃ hoti.",
  "tika-vin13t:2777_4": "Paṭṭamukheti paṭṭakoṭiyaṃ,",
  "tika-vin13t:2777_5": "dvinnaṃ paṭṭānaṃ saṅghaṭitaṭṭhānaṃ sandhāyetaṃ vuttaṃ.",
  "tika-vin13t:2777_6": "Veṇīti varakasīsākārena sibbanaṃ.",
  "tika-vin13t:2777_7": "Saṅkhalikāti biḷālabandhanākārena sibbanaṃ.",
  "tika-vin13t:2777_8": "Aññaṃ sūcivikāraṃ vāti cīvaramaṇḍanatthāya kayiramānaṃ aññaṃ yaṃ kiñci sūcikammavikāraṃ vā.",
  "tika-vin13t:2777_9": "Ṭīkāyaṃ pana “satapadisadisaṃ aññaṃ vā sūcivikāraṃ na kappatī”ti sāmaññena vuttaṃ.",
  "tika-vin13t:2777_10": "“Cīvaramaṇḍanatthāya nānāsuttakehi satapadisadisaṃ sibbantā āgantukapaṭṭaṃ ṭhapenti,",
  "tika-vin13t:2777_11": "aññampi yaṃ kiñci sūcikammavikāraṃ karonti,",
  "tika-vin13t:2777_12": "sabbaṃ na vaṭṭatī”ti aṭṭhakathāyaṃ vuttattā pana nānāvaṇṇehi vā hotu,",
  "tika-vin13t:2777_13": "ekavaṇṇena vā hotu,",
  "tika-vin13t:2777_14": "cīvaramaṇḍanatthāya saṃsibbantānaṃ sūcikammavikāraṃ sandhāya vuttanti cīvaresu phālitaṭṭhānassa thirabhāvatthaṃ",
  "tika-vin13t:2777_15": "satapadisadisampi sibbituṃ vaṭṭatīti amhākaṃ khanti. Pāḷi- saddena, kaṇṇika-",
  "tika-vin13t:2777_16": "saddena ca kappa-",
  "tika-vin13t:2777_17": "saddalopena vā upacārena vā pāḷikappādayova gahitā.",
  "tika-vin13t:2777_18": "Pāḷi ca kaṇṇikā ca pāḷikaṇṇikāyo,",
  "tika-vin13t:2777_19": "tā ādi yassa aññassa tādisassāti viggaho.",
  "tika-vin13t:2777_20": "Tattha nīlāvaḷiādisaṇṭhānāya bindupantiyā yathā sobhati,",
  "tika-vin13t:2777_21": "tathā kayiramāno pāḷikappo.",
  "tika-vin13t:2777_22": "Tatheva bindusamūhe katthaci dassetvā kayiramāno kaṇṇikakappo.",
  "tika-vin13t:2778_0": "263.",
  "tika-vin13t:2778_1": "Gaṇṭhipāsakapaṭṭāti gaṇṭhino ca pāsakassa ca patiṭṭhānaṭṭhāne ṭhapetabbā paṭṭā.",
  "tika-vin13t:2778_2": "Vaṭṭatīti ettha “gaṇṭhipāsakā”ti katvā “catukoṇāva vaṭṭantī”ti atthato vacanaṃ vipallāsetvā yojetabbaṃ.",
  "tika-vin13t:2778_3": "Agghiyanti cetiyasaṇṭhānena sibbanaṃ.",
  "tika-vin13t:2778_4": "Mūle ca agge ca ekasadisaṃ katvā muggarākārena sibbanaṃ muggaro.",
  "tika-vin13t:2778_5": "Vikāranti vikāro,",
  "tika-vin13t:2778_6": "liṅgavipallāsena vuttaṃ.",
  "tika-vin13t:2778_7": "Etthāti gaṇṭhipāsakapaṭṭesu.",
  "tika-vin13t:2779_0": "264.",
  "tika-vin13t:2779_1": "Koṇasuttāti napuṃsakaniddeso,",
  "tika-vin13t:2779_2": "gaṇṭhipāsakapaṭṭānaṃ koṇehi nīhaṭasuttakoṭiyo.",
  "tika-vin13t:2779_3": "Pīḷakāti tāniyeva nivattetvā pīḷakākārena katāni.",
  "tika-vin13t:2779_4": "Duviññeyyāvāti tesaṃ antesu ekavāraṃ gaṇṭhikaraṇena vā puna nivattetvā sibbanena vā duviññeyyā eva.",
  "tika-vin13t:2779_5": "Gandhaṃ telaṃ vāti gandhaṃ vā telaṃ vā.",
  "tika-vin13t:2779_6": "Kañcikapiṭṭhakhalikaādīnipi vaṭṭanti.",
  "tika-vin13t:2780_0": "265.",
  "tika-vin13t:2780_1": "Maṇināti masāragallādipāsāṇena.",
  "tika-vin13t:2780_2": "Na ca ghaṭṭeyyāti neva ghaṭṭeyya.",
  "tika-vin13t:2780_3": "Aññena vāti muggaramusalādinā.",
  "tika-vin13t:2780_4": "Aṃsabaddhakakāyabandhanāni pana tathā kātuṃ vaṭṭati.",
  "tika-vin13t:2780_5": "Doṇiyaṃ katvā na ca ghaṃseyyāti pakkarajanākiraṇadoṇiyaṃ ṭhapetvā bhūmiyaṃ jaṇṇukāni nihantvā ito cito ca āvijjhitvā neva ghaṃseyyāti attho.",
  "tika-vin13t:2781_0": "266- 7.",
  "tika-vin13t:2781_1": "Kaṇṇakoṇakasuttānīti cīvararajanakāle lagganatthāya anuvāte catūsu koṇesu ca pāsakaṃ katvā bandhitāni suttāni,",
  "tika-vin13t:2781_2": "yāni “anujānāmi,",
  "tika-vin13t:2781_3": "bhikkhave,",
  "tika-vin13t:2781_4": "kaṇṇasuttaka”nti evaṃ anuññātāni.",
  "tika-vin13t:2781_5": "Kaṇṇasaṅkhātā koṇā kaṇṇakoṇakā,",
  "tika-vin13t:2781_6": "tesu suttāni.",
  "tika-vin13t:2781_7": "Gaṇṭhikapāsakapaṭṭesu pana kaṇṇakoṇakasuttānaṃ duviññeyyānameva kappiyatā heṭṭhā vuttāti cīvare ratteyeva tesaṃ chinditabbatā natthi,",
  "tika-vin13t:2781_8": "kaṇṇakoṇakasuttānaṃ chinditabbatāya vuttattā anuvātehi nikkhamitasuttānipi chinditabbānīti veditabbaṃ.",
  "tika-vin13t:2781_9": "Dhammakaraṇe chattavaṭṭiyaṃ lekhaṃ ṭhapetvā lekhā na vaṭṭatīti yojanā.",
  "tika-vin13t:2781_10": "Chattavaṭṭiyanti chattassa mukhavaṭṭiyaṃ.",
  "tika-vin13t:2781_11": "Lekhāti upari vā heṭṭhā vā kucchiyaṃ vā aññā lekhā.",
  "tika-vin13t:2781_12": "Kuñcikāya ca pipphale ca maṇikā ca pīḷakā ca na vaṭṭantīti sambandho.",
  "tika-vin13t:2781_13": "Maṇikāti ekā vaṭṭamaṇi.",
  "tika-vin13t:2781_14": "Pīḷakāti sāsapamattikā muttarājisadisā bahuvaṭṭalekhā.",
  "tika-vin13t:2781_15": "Daṇḍamhīti pipphaladaṇḍake.",
  "tika-vin13t:2782_0": "268- 9.",
  "tika-vin13t:2782_1": "Araṇiyaṃ mālādi ca pattamaṇḍale bhittikammañca na vaṭṭatīti sambandhitabbaṃ.",
  "tika-vin13t:2782_2": "Araṇiyanti uttarāraṇi adharāraṇi araṇidhanukañca sāmaññena gahitaṃ.",
  "tika-vin13t:2782_3": "Pattamaṇḍaleti tipusīsādimaye pattamaṇḍale.",
  "tika-vin13t:2782_4": "Ettha pana makaradaṇḍakaṃ vaṭṭati.",
  "tika-vin13t:2782_5": "Heṭṭhāti kattarayaṭṭhiyā heṭṭhā.",
  "tika-vin13t:2782_6": "Uddhanti tassāyeva upari.",
  "tika-vin13t:2783_0": "270- 3.",
  "tika-vin13t:2783_1": "Sammuñjanimhīti sammuñjaniyā liṅgavipallāso.",
  "tika-vin13t:2783_2": "Avāritanti itthirūpaṃ pana vāritaṃ.",
  "tika-vin13t:2783_3": "Sovaṇṇamayampīti suvaṇṇamayampi.",
  "tika-vin13t:2783_4": "Visāṇanāḷi nāma visāṇamayā nāḷi.",
  "tika-vin13t:2783_5": "Ettha pana avuttānipi yāni kānici ārakaṇḍakadantakaṭṭhachedanapānīyaghaṭapānīyauḷuṅkacuṇṇabhājanādīni vuttānaṃ anulomānīti veditabbāni.",
  "tika-vin13t:2783_6": "Yo panettha vinayaññū tādisaṃ parikkhāraṃ disvā chindeyya vā chindāpeyya vā,",
  "tika-vin13t:2783_7": "anupavajjo soti veditabbanti.",
  "tika-vin13t:2784_0": "Parikkhāraniddesavaṇṇanā niṭṭhitā.",
  "tika-vin13t:2785_0": "36. Bhesajjaniddesavaṇṇanā",
  "tika-vin13t:2786_0": "274- 5.",
  "tika-vin13t:2786_1": "Janassa bhesajjaṃ kātuṃ dātuṃ vattuñca na labbhatīti sambandhiyaṃ.",
  "tika-vin13t:2786_2": "Labbhatīti ettha “bhikkhunā”ti kattā “bhesajja”nti vuttakammaṃ.",
  "tika-vin13t:2786_3": "Nanu ca kātunti bhāvasādhanattā tassa avuttakammenāpi bhavitabbaṃ bhāve vihitakitakappaccayānaṃ payoge kammakārakassāpi icchitabbattāti? Saccaṃ,",
  "tika-vin13t:2786_4": "tathāpi padhānabhūtakammasattiyā abhidhāne sati appadhānakitakakiriyābhisambandhena guṇībhūtā kammasatti abhihitā viya viññāyati.",
  "tika-vin13t:2786_5": "Tathā ca vuttaṃ amhehi yogavinicchaye “padhānānuyāyitāya janavohārāya padhānasatyābhidhāne guṇasatti abhihitā viya pakāsatī”ti.",
  "tika-vin13t:2786_6": "Janassāti āgatāgatajanassa.",
  "tika-vin13t:2786_7": "Sahadhammīnañca pitūnañca tadupaṭṭhākabhikkhunissitabhaṇḍūnañca veyyāvaccakarassa ca bhikkhācariyaviññattisakehi bhesajjakaraṇaṃ labbhanti sambandho.",
  "tika-vin13t:2786_8": "Tattha sahadhamminanti saha caritabbo dhammo sīlasaddhāpaññāsaṅkhāto sahadhammo,",
  "tika-vin13t:2786_9": "so etesamatthīti sahadhammino,",
  "tika-vin13t:2786_10": "bhikkhu bhikkhunī sikkhamānā sāmaṇero sāmaṇerīti pañca, tesaṃ.",
  "tika-vin13t:2786_11": "Pitā ca mātā ca pitaro ekasesanayena,",
  "tika-vin13t:2786_12": "ubhinnaṃ sāmaññaniddeso vā, tesaṃ.",
  "tika-vin13t:2786_13": "Bhikkhunissito nāma yo vihāre sabbakammāni karonto bhikkhuṃ nissāya vasati.",
  "tika-vin13t:2786_14": "Bhaṇḍu nāma yo pabbajjāpekkho yāva pattacīvaraṃ paṭiyādiyati,",
  "tika-vin13t:2786_15": "tāva vihāre vasati,",
  "tika-vin13t:2786_16": "so paṇḍupalāso.",
  "tika-vin13t:2786_17": "Veyyāvaccakarassāti attano upaṭṭhākassa.",
  "tika-vin13t:2786_18": "Etesu pana mātāpitaro sace rajjepi ṭhitā paccāsīsanti,",
  "tika-vin13t:2786_19": "akātuṃ na vaṭṭati.",
  "tika-vin13t:2786_20": "Mātaraṃ anāmasantena sabbaṃ parikammaṃ kātabbaṃ.",
  "tika-vin13t:2786_21": "Pitā pana sahatthena nahāpanasambāhanādīni katvā upaṭṭhātabbo.",
  "tika-vin13t:2787_0": "276.",
  "tika-vin13t:2787_1": "Pitā ca mātā ca bhātā ca bhaginī cāti dvando pitā…pe…",
  "tika-vin13t:2787_2": "bhaginiyo.",
  "tika-vin13t:2787_3": "Mahanto ca cūḷo ca,",
  "tika-vin13t:2787_4": "mahācūḷā ca te pitā…pe…",
  "tika-vin13t:2787_5": "bhaginiyo cāti kammadhārayo.",
  "tika-vin13t:2787_6": "Tā ādi yesanteti aññapadattho. Mahācūḷa-",
  "tika-vin13t:2787_7": "saddā pitādi-",
  "tika-vin13t:2787_8": "saddehi paccekaṃ yojetabbā “mahāpituno cūḷapituno”tiādinā. Ādi-",
  "tika-vin13t:2787_9": "saddena panettha pitucchā mātulo,",
  "tika-vin13t:2787_10": "tesaṃ dasannampi yāva sattamā kulaparivaṭṭā puttaparamparañca saṅgaṇhāti.",
  "tika-vin13t:2787_11": "Tesaṃ sake bhesajjakaraṇaṃ labbhanti yojanā.",
  "tika-vin13t:2787_12": "Tesaṃ mahāpitādīnaṃ santake sati tena bhesajjakaraṇaṃ labbhatīti attho.",
  "tika-vin13t:2787_13": "Nāti natthi ce.",
  "tika-vin13t:2787_14": "Attaniyeti bhikkhuno attano santake satīti attho.",
  "tika-vin13t:2787_15": "Dātabbaṃ tāvakālikanti tāvakālikaṃ katvā dātabbanti attho.",
  "tika-vin13t:2787_16": "Te pana sace paṭidenti,",
  "tika-vin13t:2787_17": "gahetabbaṃ,",
  "tika-vin13t:2787_18": "no ce denti,",
  "tika-vin13t:2787_19": "na codetabbā.",
  "tika-vin13t:2787_20": "Yāva tassa dānaṃ,",
  "tika-vin13t:2787_21": "tāva kālo assāti tāvakālikaṃ.",
  "tika-vin13t:2787_22": "Ṇiko samāsante.",
  "tika-vin13t:2788_0": "277.",
  "tika-vin13t:2788_1": "Bhesajjakaraṇādīti ādi-",
  "tika-vin13t:2788_2": "saddena anāmaṭṭhapiṇḍadānādīnaṃ gahaṇaṃ, hi-",
  "tika-vin13t:2788_3": "saddo hetumhi,",
  "tika-vin13t:2788_4": "hi yasmā etesu kuladūsanādayo na ruhanti,",
  "tika-vin13t:2788_5": "tasmā tesaṃ bhesajjakaraṇaṃ labbhaṃ,",
  "tika-vin13t:2788_6": "attaniye ca sati dātabbanti evamettha attho daṭṭhabbo.",
  "tika-vin13t:2788_7": "Na rūhatīti na rohati nappavattati na hoti,",
  "tika-vin13t:2788_8": "āpattiṃ na janetīti adhippāyo.",
  "tika-vin13t:2788_9": "Tesaṃ atthāya ñātisāmaṇerehi vā bhesajjaṃ āharāpetabbaṃ,",
  "tika-vin13t:2788_10": "attano atthāya vā āharāpetvā dātabbaṃ.",
  "tika-vin13t:2788_11": "Tehipi “upajjhāyādīnaṃ āharissāmā”ti vattasīsena āharitabbaṃ.",
  "tika-vin13t:2788_12": "Sace aññepi ye gilānā hutvā vihāraṃ pavisanti,",
  "tika-vin13t:2788_13": "tesaṃ sabbesampi apaccāsīsantena bhesajjaṃ kātabbaṃ.",
  "tika-vin13t:2788_14": "Saddhaṃ kulaṃ hoti bhikkhusaṅghassa mātāpituṭṭhānīyaṃ,",
  "tika-vin13t:2788_15": "tatra ce koci gilāno hoti,",
  "tika-vin13t:2788_16": "tassatthāya “bhante,",
  "tika-vin13t:2788_17": "itthannāmassa rogassa kiṃ bhesajjaṃ karontī”ti kappiyaṃ katvā pucchanti,",
  "tika-vin13t:2788_18": "idañcidañca gahetvā karontīti vaṭṭati,",
  "tika-vin13t:2788_19": "bhikkhūhi aññamaññaṃ vā kathā kātabbā.",
  "tika-vin13t:2789_0": "278.",
  "tika-vin13t:2789_1": "Channaṃ mātādīnañca dāmarikacorassa issariyassa anāmaṭṭho piṇḍapāto dātuṃ avāritoti yojetabbaṃ.",
  "tika-vin13t:2789_2": "Channanti mātādīnaṃ channaṃ majjhe.",
  "tika-vin13t:2789_3": "Mātādīnanti bhikkhunissitaṃ ṭhapetvā avasesānaṃ pañcannaṃ mātādīnaṃ.",
  "tika-vin13t:2789_4": "“Channa”nti pana yojanāya aṭṭhakathāya virujjhati.",
  "tika-vin13t:2789_5": "Tattha hi “mātāpitūna”ntiādinā bhikkhunissitaṃ ohāya satteva vuttā.",
  "tika-vin13t:2789_6": "Ācariyabuddhadattattherena ca tatheva vuttaṃ –",
  "tika-vin13t:2790_0": "“Anāmaṭṭhopi dātabbo, piṇḍapāto vijānatā;",
  "tika-vin13t:2791_0": "Dvinnaṃ mātāpitūnampi, tadupaṭṭhāyakassa ca.",
  "tika-vin13t:2792_0": "“Issarassāpi dātabbo, coradāmarikassa ca;",
  "tika-vin13t:2793_0": "Bhaṇḍukassattano ceva, veyyāvaccakarassapī”ti. (vinaya vi. 493-495);",
  "tika-vin13t:2794_0": "Dāmarikacorassāti rajjaṃ patthayamānassa pākaṭacorassa.",
  "tika-vin13t:2794_1": "Anāmaṭṭhoti apabbajitassa hatthato laddhā attanā aññena vā pabbajitena aggahitaaggo,",
  "tika-vin13t:2794_2": "ayaṃ anāmaṭṭhapiṇḍapāto.",
  "tika-vin13t:2794_3": "Paṭisanthāro “vihārappattaṃ āgantukaṃ vā daliddādiṃ vā disvā ‘pānīyaṃ pivā’ti dātabbaṃ,",
  "tika-vin13t:2794_4": "pādamakkhanatelaṃ dātabbaṃ,",
  "tika-vin13t:2794_5": "kāle āgatassa yāgubhattaṃ,",
  "tika-vin13t:2794_6": "vikāle āgatassa sace taṇḍulā atthi,",
  "tika-vin13t:2794_7": "taṇḍulā dātabbā,",
  "tika-vin13t:2794_8": "sayanaṭṭhānaṃ dātabbaṃ,",
  "tika-vin13t:2794_9": "corānaṃ pana saṅghikampidātabba”nti vutto.",
  "tika-vin13t:2794_10": "Avasesapaṭisanthāro pana apaccāsīsantena kātabbo.",
  "tika-vin13t:2794_11": "Tathā dhammapaṭisanthāropi yassa kassaci dātabbova.",
  "tika-vin13t:2795_0": "279.",
  "tika-vin13t:2795_1": "Tesanti aññātakādīnaṃ gihīnaṃ.",
  "tika-vin13t:2795_2": "Kayirāti “bhaṇathā”ti vutte kareyya.",
  "tika-vin13t:2795_3": "“Na karomā”ti vutte sace vippaṭisārino bhavissanti, kātabbaṃ.",
  "tika-vin13t:2795_4": "Nattanoti attano suttodakehi na kayirāti yojanīyaṃ.",
  "tika-vin13t:2795_5": "Evaṃ sāmaññena paritte paṭipajjanavidhiṃ dassetvā idāni āṭānāṭiyaparitte paṭipajjitabbavidhiṃ dassetuṃ “bhaṇitabba”ntiādimāha.",
  "tika-vin13t:2795_6": "Bhaṇāpenteti “bhaṇathā”ti ajjhesanapubbakaṃ payojente.",
  "tika-vin13t:2795_7": "Parittaṃ sāsanogadhanti paṭhamameva āṭānāṭiyasuttaṃ abhaṇitvā sāsanapariyāpannaṃ mettasuttaṃ dhajaggasuttaṃ",
  "tika-vin13t:2795_8": "ratanasuttanti imāni suttāni sattāhaṃ bhaṇitvā yathāparikammaṃ parittaṃ āṭānāṭiyaparittaṃ bhaṇitabbanti yojanā.",
  "tika-vin13t:2796_0": "280.",
  "tika-vin13t:2796_1": "“Āgantvā sīlaṃ detu,",
  "tika-vin13t:2796_2": "dhammaṃ parittañca bhāsatū”ti kenaci pesito gantvā sīlaṃ vā dātuṃ dhammaṃ parittaṃ vā vattuṃ labbhatīti sambandho.",
  "tika-vin13t:2797_0": "Bhesajjaniddesavaṇṇanā niṭṭhitā.",
  "tika-vin13t:2798_0": "37. Uggahaniddesavaṇṇanā",
  "tika-vin13t:2799_0": "281. Puggala-",
  "tika-vin13t:2799_1": "saddamatte payutte attanopi gahaṇasambhavo siyāti byabhicāratthaṃ añña-",
  "tika-vin13t:2799_2": "saddappayogo.",
  "tika-vin13t:2799_3": "Sati sambhave byabhicāre visesanaṃ sātthakaṃ hotīti.",
  "tika-vin13t:2799_4": "Dasabhedampi ratananti “muttā maṇi veḷuriyo saṅkho silā pavāḷaṃ rajataṃ jātarūpaṃ lohitaṅko masāragalla”nti evaṃ vuttaṃ dasabhedampi ratanaṃ.",
  "tika-vin13t:2799_5": "Uggaṇhantassāti gaṇhantassa sampaṭicchantassa.",
  "tika-vin13t:2800_0": "282- 3.",
  "tika-vin13t:2800_1": "Tesu attatthaṃ uggaṇhantassa dvīsu nissaggīti sambandho.",
  "tika-vin13t:2800_2": "Tesūti tesu dasasu majjhe.",
  "tika-vin13t:2800_3": "Dvīsūti rajatajātarūpasaṅkhātesu dvīsu nissaggiyavatthūsu.",
  "tika-vin13t:2800_4": "Attatthanti iminā navakammādīnaṃ pañcannaṃ atthāya dukkaṭanti dīpeti.",
  "tika-vin13t:2800_5": "Sesesu dukkaṭanti avasesesu aṭṭhasu sabbesampi atthāya uggaṇhantassa dukkaṭanti attho.",
  "tika-vin13t:2800_6": "Gaṇañca saṅghañca puggalañca anāmasitvā “cetyassa navakammassa dammī”ti vutte ca na paṭikkhipeti sambandhanīyaṃ.",
  "tika-vin13t:2800_7": "Na paṭikkhipeti iminā saṅghādiṃ āmasitvā vutte paṭikkhipanaṃ dīpeti.",
  "tika-vin13t:2800_8": "Paṭikkhitte “kappiyakārakānaṃ vā hatthe bhavissati,",
  "tika-vin13t:2800_9": "mama purisānaṃ mayhameva vā hatthe bhavissati,",
  "tika-vin13t:2800_10": "kevalaṃ tumhe paccaye paribhuñjathā”ti vadati, vaṭṭati.",
  "tika-vin13t:2800_11": "Catupaccayatthāya ca dinnaṃ yena yena attho hoti,",
  "tika-vin13t:2800_12": "tadatthaṃ upanetabbaṃ.",
  "tika-vin13t:2800_13": "Tesaṃ cīvaratthāya dinnaṃ cīvareyeva upanetabbaṃ.",
  "tika-vin13t:2800_14": "Sace cīvarena tādiso attho natthi,",
  "tika-vin13t:2800_15": "piṇḍapātādīhi saṅgho kilamati,",
  "tika-vin13t:2800_16": "saṅghasuṭṭhutāya apaloketvā tadatthāyapi upanetabbaṃ.",
  "tika-vin13t:2800_17": "Esa nayo piṇḍapātagilānapaccayatthāya dinnepi.",
  "tika-vin13t:2800_18": "Senāsanatthāya dinnaṃ pana garubhaṇḍattā tattheva upanetabbaṃ,",
  "tika-vin13t:2800_19": "senāsanesu nassantesu jagganatthaṃ mūlacchejjaṃ akatvā avissajjetvā yāpanamattaṃ paribhuñjitabbaṃ.",
  "tika-vin13t:2801_0": "284.",
  "tika-vin13t:2801_1": "Khettādīnaṃ kesañci dukkaṭavatthūnaṃ sampaṭicchanūpāyaṃ dassetuṃ “khetta”ntiādi vuttaṃ.",
  "tika-vin13t:2801_2": "Tattha khettanti pubbaṇṇaviruhanaṭṭhānaṃ.",
  "tika-vin13t:2801_3": "Vatthunti aparaṇṇaucchuphalādīnaṃ viruhanaṭṭhānaṃ.",
  "tika-vin13t:2801_4": "Dāsapasvādikanti dāsapasupupphārāmaphalārāmādikaṃ.",
  "tika-vin13t:2801_5": "Paṭikkhipitvā kappiyena kamena ca gaṇheyyāti sambandho.",
  "tika-vin13t:2801_6": "Kappiyena kamena cāti ettha kama-",
  "tika-vin13t:2801_7": "saddo vohārappaṭipāṭivacano,",
  "tika-vin13t:2801_8": "tasmā paresaṃ attano ca kappiyavohārakkamenevāti attho.",
  "tika-vin13t:2802_0": "So ca khettavatthūsu tāva “cattāro paccaye paribhuñjathā”ti vā “kappiyakārakānaṃ hatthe bhavissatī”ti",
  "tika-vin13t:2802_1": "vā “saṅgho kappiyabhaṇḍaṃ bhuñjatū”ti vā “sīmaṃ demā”ti vā parehi vutto, “sādhu,",
  "tika-vin13t:2802_2": "upāsaka migapakkhino ettha nibbhayā sukhena jīvissantī”ti attanā vā taḷāke yathāvutteneva “udakaṃ paribhuñjissanti,",
  "tika-vin13t:2802_3": "bhaṇḍakaṃ dhovissanti,",
  "tika-vin13t:2802_4": "migapakkhino pivissantī”ti parehi vā “sādhu, upāsaka,",
  "tika-vin13t:2802_5": "saṅgho pānīyaṃ pivissatī”tiādinā attanā vā dāse “ārāmikaṃ dammi,",
  "tika-vin13t:2802_6": "veyyāvaccakaraṃ dammi,",
  "tika-vin13t:2802_7": "kappiyakārakaṃ dammī”ti vā pasūsu “pañcagorasaparibhogatthāya dammī”ti ārāme “vanaṃ dammī”ti evamādinā vutto veditabbo.",
  "tika-vin13t:2802_8": "Sace pana koci abyatto akappiyavohārena khettādiṃ paṭiggaṇhāti vā kāreti vā,",
  "tika-vin13t:2802_9": "taṃ bhikkhūhi na paribhuñjitabbaṃ,",
  "tika-vin13t:2802_10": "taṃ nissāya laddhaṃ kappiyabhaṇḍampi akappiyameva.",
  "tika-vin13t:2802_11": "Abyattena pana lajjībhikkhunā kārāpitesu kiñcāpi paṭiggahaṇaṃ kappiyaṃ,",
  "tika-vin13t:2802_12": "bhikkhussa payogapaccayā uppannena missattā visagatapiṇḍapāto viya,",
  "tika-vin13t:2802_13": "akappiyamaṃsabhojanaṃ viya ca dubbinibbhogaṃ hoti,",
  "tika-vin13t:2802_14": "sabbesaṃ akappiyameva.",
  "tika-vin13t:2803_0": "285- 6. Nava…pe…",
  "tika-vin13t:2803_1": "kiriyā ca anave mattikuddhāraṇañca bandho ca āḷiyā thirakāro ca anave kedāre atirekabhāgaggahaṇañca nave",
  "tika-vin13t:2803_2": "ca aparicchinnabhāge sasse “ettake dethā”ti kahāpaṇuṭṭhāpanañcāti sabbesampi akappiyanti sambandho.",
  "tika-vin13t:2803_3": "Mātikā ca kedāro ca taḷāko cāti dvando mātika…pe… taḷākā.",
  "tika-vin13t:2803_4": "Tesaṃ kiriyāti samāso.",
  "tika-vin13t:2803_5": "Anaveti catupaccayavasena paṭiggahite purāṇataḷāke.",
  "tika-vin13t:2803_6": "Udakavasena paṭiggahite pana suddhacittānaṃ vaṭṭati.",
  "tika-vin13t:2803_7": "Bandhoti pāḷiyā bandho.",
  "tika-vin13t:2803_8": "Porāṇakedāre niyamitapakatibhāgattā āha “anave”ti.",
  "tika-vin13t:2803_9": "Aparicchinnabhāgeti “ettake bhūmibhāge ettako bhāgo dātabbo”ti evaṃ aparicchinnabhāge.",
  "tika-vin13t:2804_0": "287- 9.",
  "tika-vin13t:2804_1": "“Kasa vappa” iccādiṃ avatvā ca “ettakāya bhūmiyā ettako bhāgo deyyo”ti bhūmiṃ vā patiṭṭhāpeti,",
  "tika-vin13t:2804_2": "tassevetamakappiyanti sambandho. Ca-",
  "tika-vin13t:2804_3": "saddo avadhāraṇe.",
  "tika-vin13t:2804_4": "Patiṭṭhāpetīti yo bhikkhu patiṭṭhāpeti.",
  "tika-vin13t:2804_5": "Tassevāti tassa patiṭṭhāpakabhikkhusseva.",
  "tika-vin13t:2804_6": "Etanti patiṭṭhāpitabhūmito laddhadhaññaṃ “ettake bhūmibhāge sassaṃ kataṃ,",
  "tika-vin13t:2804_7": "ettakaṃ gaṇhathā”ti evaṃ vadante pamāṇagaṇhanatthaṃ daṇḍarajjubhi minane vā khale ṭhatvā rakkhaṇe vā",
  "tika-vin13t:2804_8": "taṃ nīharāpane vā koṭṭhāgārādipaṭisāmane vā etaṃ tasseva akappiyanti sambandhanīyaṃ.",
  "tika-vin13t:2804_9": "Patiṭṭhāpeti cāti so bhikkhu patiṭṭhāpeti ca.",
  "tika-vin13t:2804_10": "Katanti amhehi kataṃ.",
  "tika-vin13t:2804_11": "Vadantevanti evaṃ kassake vadante.",
  "tika-vin13t:2804_12": "Pamāṇanti bhūmippamāṇaṃ.",
  "tika-vin13t:2804_13": "Nīharāpaneti khalato gehassa nīharāpane.",
  "tika-vin13t:2804_14": "Etanti mitaladdharakkhitādikaṃ.",
  "tika-vin13t:2804_15": "Tassevāti mānakarakkhakādino eva.",
  "tika-vin13t:2804_16": "Apubbassa anuppāditattā aññesaṃ kappatīti āha “tassevetamakappiya”nti.",
  "tika-vin13t:2805_0": "290.",
  "tika-vin13t:2805_1": "Paṭisāmanappasaṅgenāha “paṭisāmeyyā”tiādi.",
  "tika-vin13t:2805_2": "Pitusantakampi gihisantakaṃ yaṃ kiñcīti sambandho.",
  "tika-vin13t:2805_3": "Pitusantakanti pitā ca mātā ca pitaro,",
  "tika-vin13t:2805_4": "tesaṃ santakaṃ.",
  "tika-vin13t:2805_5": "Gihisantakanti iminā pañcannaṃ sahadhammikānaṃ santakaṃ yaṃ kiñci parikkhāraṃ paṭisāmetuṃ vaṭṭatīti dīpeti.",
  "tika-vin13t:2805_6": "Yaṃ kiñcīti kappiyaṃ akappiyaṃ vā antamaso mātukaṇṇapiḷandhanatālapaṇṇampi.",
  "tika-vin13t:2805_7": "Bhaṇḍāgārikasīsenāti sīsaṅgamiva padhānaṃ yaṃ kiñci “sīsa”nti idha upacāravasena vuccati,",
  "tika-vin13t:2805_8": "tathā bhaṇḍāgārikasaddopi bhāvappadhāno,",
  "tika-vin13t:2805_9": "bhaṇḍāgāriko bhaṇḍāgārikattaṃ sīsaṃ padhānanti visesanaparapade kammadhārayo, tena,",
  "tika-vin13t:2805_10": "bhaṇḍāgārikattassa padhānakaraṇenāti attho.",
  "tika-vin13t:2806_0": "291-2. Avassaṃ paṭisāmiyanti avassaṃ saṅgopetabbaṃ. Vuttepīti mātāpitūhi vuttepi.",
  "tika-vin13t:2807_0": "293- 4.",
  "tika-vin13t:2807_1": "Vaḍḍhakiādayo vā rājavallabhā vā “sakaṃ parikkhāraṃ vā sayanabhaṇḍaṃ vā paṭisāmetvā dehī”ti yadi vadanti,",
  "tika-vin13t:2807_2": "chandatopi bhayāpi na kareyyāti yojanā.",
  "tika-vin13t:2807_3": "Parikkhāranti vāsipharasuādiupakaraṇabhaṇḍaṃ.",
  "tika-vin13t:2807_4": "Chandatopi bhayāpīti vaḍḍhakiādīsu chandena,",
  "tika-vin13t:2807_5": "rājavallabhesu bhayena.",
  "tika-vin13t:2808_0": "295- 6.",
  "tika-vin13t:2808_1": "Paṭisāmituṃ vaṭṭatīti yojetabbaṃ.",
  "tika-vin13t:2808_2": "Saṅkantīti yādise padese “bhikkhūhi vā sāmaṇerehi vā gahitaṃ bhavissatī”ti saṅkaṃ uppādenti,",
  "tika-vin13t:2808_3": "tādise vihārāvasathassantoti yojanīyaṃ.",
  "tika-vin13t:2808_4": "Vihārāvasathassāti vihārassa ca āvasathassa ca.",
  "tika-vin13t:2808_5": "Ratananti dasavidhaṃ ratanaṃ.",
  "tika-vin13t:2808_6": "Ratnasammatanti vatthādikaṃ.",
  "tika-vin13t:2808_7": "Nikkhipeyyāti sāmike diṭṭhe niyametvā dātuṃ “ettakā kahāpaṇā”tiādinānurūpena mattikalañchanādinimittena vā saññāṇaṃ katvā nikkhipeyya.",
  "tika-vin13t:2808_8": "Gahetvānāti tādise asati attanāva gahetvā.",
  "tika-vin13t:2808_9": "Tādiseti ratane vā ratanasammate vā sati.",
  "tika-vin13t:2808_10": "Sāmikānāgamaṃ ñatvāti yadi attani āsaṅkanti,",
  "tika-vin13t:2808_11": "maggā okkamma nisīdiya pacchā sāmikānaṃ anāgamanaṃ viññāya.",
  "tika-vin13t:2808_12": "Patirūpanti ratanasammate paṃsukūlaggahaṇaṃ ratane nirussukkagamananti evarūpaṃ bhikkhūnaṃ anurūpanti.",
  "tika-vin13t:2809_0": "Uggahaniddesavaṇṇanā niṭṭhitā.",
  "tika-vin13t:2810_0": "38. Dūsananiddesavaṇṇanā",
  "tika-vin13t:2811_0": "297.",
  "tika-vin13t:2811_1": "Dadatoti sasantakaṃ parasantakañca dentassa.",
  "tika-vin13t:2811_2": "Kuladūsanadukkaṭanti attano duppaṭipattiyā kulānaṃ dūsanaṃ pasādavināsanaṃ kuladūsanaṃ,",
  "tika-vin13t:2811_3": "tena dukkaṭaṃ kuladūsanadukkaṭaṃ.",
  "tika-vin13t:2812_0": "298.",
  "tika-vin13t:2812_1": "Ettha saṅghikaṃ garubhaṇḍaṃ issarena dentassa thullaccayanti sambandho.",
  "tika-vin13t:2812_2": "Etthāti etesaṃ pupphādīnaṃ majjhe.",
  "tika-vin13t:2812_3": "Issarenāti taddhitalopena vuttaṃ,",
  "tika-vin13t:2812_4": "issariyena issaravatāyāti attho.",
  "tika-vin13t:2812_5": "Dentassāti kulasaṅgahatthāya issaravatāya dadato.",
  "tika-vin13t:2812_6": "Thullaccayanti kulasaṅgahatthāya dadato “kuladūsanadukkaṭa”nti sāmaññavihitadukkaṭena saddhiṃ “pañcimāni,",
  "tika-vin13t:2812_7": "bhikkhave,",
  "tika-vin13t:2812_8": "avissajjiyāni,",
  "tika-vin13t:2812_9": "na vissajjetabbāni saṅghena vā gaṇena vā puggalena vā,",
  "tika-vin13t:2812_10": "vissajjitānipi avissajjitāni honti.",
  "tika-vin13t:2812_11": "Yo vissajjeyya,",
  "tika-vin13t:2812_12": "āpatti thullaccayassā”ti evaṃ vuttathullaccayanti attho.",
  "tika-vin13t:2812_13": "Aññattha thullaccayameva.",
  "tika-vin13t:2812_14": "Senāsanatthāya niyamitepi eseva nayo.",
  "tika-vin13t:2812_15": "Saṅghassa santakaṃ theyyā dentassa dukkaṭādīnīti sambandhitabbaṃ.",
  "tika-vin13t:2812_16": "Dentassāti vuttanayameva.",
  "tika-vin13t:2812_17": "Dukkaṭādīnīti kulasaṅgahatthāya dadato kuladūsanadukkaṭena saddhiṃ māsake vā ūnamāsake vā dukkaṭaṃ,",
  "tika-vin13t:2812_18": "atirekamāsake vā ūnapañcamāsake vā thullaccayaṃ,",
  "tika-vin13t:2812_19": "pañcamāsake vā atirekapañcamāsake vā pārājikanti evaṃ dukkaṭādīni hontīti attho.",
  "tika-vin13t:2812_20": "Aññattha dukkaṭādīneva.",
  "tika-vin13t:2813_0": "299- 300.",
  "tika-vin13t:2813_1": "Kulasaṅgahatthaṃ phalapupphūpagaṃ rukkhaṃ sabbathā ropetuñca ropāpetuñca jaggituñca na vaṭṭatīti sambandhanīyaṃ. Ca-",
  "tika-vin13t:2813_2": "saddo ocinituṃ ocināpetuṃ,",
  "tika-vin13t:2813_3": "ganthituṃ ganthāpetunti ca avuttāni ca samuccinoti.",
  "tika-vin13t:2813_4": "Phalapupphāni sampādanavasena upagacchatīti phalapupphūpagaṃ.",
  "tika-vin13t:2813_5": "Sabbathāti kappiyavohāraakappiyavohārapariyāyaobhāsanimittakammavasena sabbappakāreneva.",
  "tika-vin13t:2813_6": "Tattha kappiyavohāro nāma “imaṃ rukkhaṃ jāna,",
  "tika-vin13t:2813_7": "imaṃ āvāṭaṃ jāna,",
  "tika-vin13t:2813_8": "imaṃ mālāvacchaṃ jāna,",
  "tika-vin13t:2813_9": "ettha udakaṃ jānā”ti vacanaṃ,",
  "tika-vin13t:2813_10": "sukkhamātikāya ujukaraṇañca.",
  "tika-vin13t:2813_11": "Tabbipariyāyena akappiyavohāro nāma.",
  "tika-vin13t:2813_12": "Pariyāyo nāma “paṇḍitena mālāvacchādayo ropāpetabbā,",
  "tika-vin13t:2813_13": "na cirasseva upakārāya saṃvattantī”tiādivacanaṃ.",
  "tika-vin13t:2813_14": "Obhāso nāma kuddālakhaṇittādīni ca mālāvacche ca gahetvā ṭhānaṃ.",
  "tika-vin13t:2813_15": "Nimittakammaṃ nāma kuddālaudakabhājanādīnaṃ āharitvā samīpe ṭhapanaṃ.",
  "tika-vin13t:2813_16": "Jaggitunti vadanti udakasecanādīni katvā.",
  "tika-vin13t:2813_17": "Ganthanaganthāpanesu pana sabbāpi cha pupphavikatiyo veditabbā ganthimaṃ gopphimaṃ vedhimaṃ veṭhimaṃ pūrimaṃ vāyimanti.",
  "tika-vin13t:2813_18": "Nāmavaseneva panetesaṃ viseso veditabbo.",
  "tika-vin13t:2813_19": "Taṃ pana kulasaṅgahato aññatrāpi bhikkhussa kātumpi akappiyavacanena kārāpetumpi na vaṭṭati.",
  "tika-vin13t:2813_20": "“Evaṃ jāna,",
  "tika-vin13t:2813_21": "evaṃ kate sobheyya,",
  "tika-vin13t:2813_22": "yathā etāni pupphāni na vikiriyanti,",
  "tika-vin13t:2813_23": "tathā karohī”tiādinā pana kappiyavacanena kārāpetuṃ vinā kulasaṅgahaṃ vaṭṭati.",
  "tika-vin13t:2813_24": "Ropanādīnīti akappiyapathaviyaṃ ropāpanasiñcāpanādīni,",
  "tika-vin13t:2813_25": "aññattha ropanādīni.",
  "tika-vin13t:2814_0": "301- 2.",
  "tika-vin13t:2814_1": "Idāni pupphadānādīsu aṭṭhasu kulasaṅgahavatthūsu avasesāni dve dassetuṃ “vuttāvā”tiādimāha.",
  "tika-vin13t:2814_2": "Vuttāva micchājīvavivajjanāyaṃ vuttā eva.",
  "tika-vin13t:2814_3": "Jaṅghapesane vinicchayo vuccatīti pāṭhaseso.",
  "tika-vin13t:2814_4": "Pitaro bhaṇḍuṃ sakaṃ veyyāvaccakaraṃ ṭhapetvā gihikammesu dūtasāsanaṃ haraṇe padavārena dukkaṭanti sambandho.",
  "tika-vin13t:2814_5": "Sahadhammikesu vattabbameva natthīti pitādayova vuttā.",
  "tika-vin13t:2814_6": "Gihikammasūti visayasattamī.",
  "tika-vin13t:2814_7": "Padavārenāti padakkamena,",
  "tika-vin13t:2814_8": "pade padeti adhippāyo.",
  "tika-vin13t:2814_9": "Paṭhamaṃ sāsanaṃ aggahetvāpi puna vadato dukkaṭanti yojetabbaṃ.",
  "tika-vin13t:2814_10": "Punāti pacchā.",
  "tika-vin13t:2814_11": "“Ayaṃ dāni so gāmo,",
  "tika-vin13t:2814_12": "handa naṃ sāsanaṃ ārocemī”ti maggā okkamantassa ca pade pade vadato ca dukkaṭanti adhippāyo.",
  "tika-vin13t:2814_13": "Tassa pana sāsanaṃ paṭikkhipitvā sayameva kāruññe ṭhitena gantvā attano patirūpaṃ sāsanaṃ ārocetuṃ,",
  "tika-vin13t:2814_14": "“mama vacanena bhagavato pāde vandathā”tiādikaṃ gihīnaṃ kappiyasāsanaṃ harituñca vaṭṭati.",
  "tika-vin13t:2815_0": "303.",
  "tika-vin13t:2815_1": "Abhūtārocanarūpiyasaṃvohāruggahādisāti abhūtārocanāya rūpiyasaṃvohāre ca uggahe uppannapaccaye ādisanti kathenti pakāsentīti abhūtā…pe… hādisā,",
  "tika-vin13t:2815_2": "taṃsadisāti vuttaṃ hoti.",
  "tika-vin13t:2816_0": "304.",
  "tika-vin13t:2816_1": "Pitūnaṃ harāpetvā haritvāpi pupphāni vatthupūjatthaṃ dātuṃ,",
  "tika-vin13t:2816_2": "sesañātīnaṃ pattānaṃ vatthupūjatthaṃ dātunti yojanīyaṃ.",
  "tika-vin13t:2816_3": "“Harāpetvā haritvā”ti vutte “pakkositvā pakkosāpetvā vā”ti vuttameva siyāti na vuttaṃ.",
  "tika-vin13t:2816_4": "Pattānanti pakkosakena pattāpi gahitā.",
  "tika-vin13t:2816_5": "Vatthupūjatthanti ratanattayapūjanatthaṃ.",
  "tika-vin13t:2816_6": "Upāsakānampi pana sampattānaṃ vatthupūjatthaṃ dātuṃ vaṭṭatiyeva.",
  "tika-vin13t:2816_7": "Liṅgādipūjatthanti sivaliṅgagiṇḍubimbādipūjanatthaṃ.",
  "tika-vin13t:2817_0": "305.",
  "tika-vin13t:2817_1": "Tathā phalanti iminā pupphe vuttaṃ sabbaṃ apadisati.",
  "tika-vin13t:2817_2": "Paribbayavihīnānanti paribbayaṃ pātheyyaṃ vihīnaṃ naṭṭhaṃ yesaṃ āgantukānanti samāso.",
  "tika-vin13t:2817_3": "Saparanti attano vissāsikā.",
  "tika-vin13t:2817_4": "Aṭṭhakathāyaṃ pana “attano santakaṃyevā”ti vacanaṃ thullaccayādivibhāgato mocetvā vuttaṃ.",
  "tika-vin13t:2818_0": "306.",
  "tika-vin13t:2818_1": "Sammatena deyyanti yojanā.",
  "tika-vin13t:2818_2": "Deyyanti catutthabhāgaṃ dātabbaṃ.",
  "tika-vin13t:2818_3": "Itarena tu apaloketvā dātabbanti sambandhitabbaṃ.",
  "tika-vin13t:2818_4": "Itarena tu asammatena pana.",
  "tika-vin13t:2819_0": "307.",
  "tika-vin13t:2819_1": "Paricchijjāti “ettakāni phalāni dātabbānī”ti evaṃ phalaparicchedena vā “imehi rukkhehi dātabbānī”ti evaṃ rukkhaparicchedena vā paricchinditvā.",
  "tika-vin13t:2819_2": "Tatoti paricchinnaphalato rukkhato vā.",
  "tika-vin13t:2819_3": "Yācamānassa gilānassetarassa vāti sambandhanīyaṃ.",
  "tika-vin13t:2819_4": "Rukkhāva dassiyāti “idha phalāni sundarāni,",
  "tika-vin13t:2819_5": "ito gaṇhathā”ti avatvā “ito gahetuṃ labbhatī”ti rukkhā vā dassetabbā.",
  "tika-vin13t:2820_0": "308.",
  "tika-vin13t:2820_1": "Idāni aṭṭhasu pupphādīnaṃ catunnaṃ vinicchayaṃ dassetvā yathāvuttaphalapupphavinicchayaṃ avasesesu catūsu apadisanto “sirīsā”tiādimāha.",
  "tika-vin13t:2820_2": "Sirīsacuṇṇakasavādicuṇṇeti kasāvaṃ yaṃ kiñci ādi yassa,",
  "tika-vin13t:2820_3": "tameva cuṇṇaṃ,",
  "tika-vin13t:2820_4": "sirīsacuṇṇañca kasāvādicuṇṇañcāti samāso.",
  "tika-vin13t:2820_5": "“Sirīsacuṇṇaṃ vā aññaṃ vā kasāva”nti hi aṭṭhakathāyaṃ vuttaṃ.",
  "tika-vin13t:2820_6": "“Kasāvādī”ti vattabbe rassena vuttaṃ.",
  "tika-vin13t:2820_7": "Sesesūti veḷuādīsu tīsu.",
  "tika-vin13t:2820_8": "Pāḷiyā avuttassāpi aṭṭhakathāyaṃ vuttattā āha “paṇṇampettha pavesaye”ti.",
  "tika-vin13t:2820_9": "Etthāti pupphādīsūti.",
  "tika-vin13t:2821_0": "Dūsananiddesavaṇṇanā niṭṭhitā.",
  "tika-vin13t:2822_0": "39. Vassūpanāyikaniddesavaṇṇanā",
  "tika-vin13t:2823_0": "309- 310.",
  "tika-vin13t:2823_1": "Purimikā pacchimikā iti vassūpanāyikā duveti sambandho.",
  "tika-vin13t:2823_2": "Āsāḷhipuṇṇamāya anantare pāṭipadadivase upagantabbā pacchimikāya pure bhavāti purimā,",
  "tika-vin13t:2823_3": "sā eva purimikā.",
  "tika-vin13t:2823_4": "Tato pacchā bhavā aparāya puṇṇamāya anantare pāṭipadadivase upagantabbā pacchimikā.",
  "tika-vin13t:2823_5": "Upanayanaṃ pāpuṇanaṃ upagamanaṃ upanāyikā,",
  "tika-vin13t:2823_6": "vassanti vuṭṭhi,",
  "tika-vin13t:2823_7": "idha pana vassakālaṃ “vassa”nti upacārena gahetvā tattha vāso upacāreneva “vassa”nti vuccati,",
  "tika-vin13t:2823_8": "vassassa vassāvāsassa upanāyikā vacībhedavasena vā ālayakaraṇavasena vā upagamanaṃ vassūpanāyikā.",
  "tika-vin13t:2823_9": "Tattha ālayapariggāho ca vacībhedo cāti purimikā vassūpanāyikā duve,",
  "tika-vin13t:2823_10": "ālayapariggāho ca vacībhedo cāti pacchimikā vassūpanāyikā duvebhi sambandhitabbaṃ.",
  "tika-vin13t:2823_11": "Tatthāti tāsu dvīsu.",
  "tika-vin13t:2823_12": "Tadubhayaṃ dassetuṃ “ediso”tiādi vuttaṃ.",
  "tika-vin13t:2823_13": "So ālayapariggāho ca vacībhedo ca “imasmiṃ vihāre imaṃ temāsaṃ vassaṃ upemi,",
  "tika-vin13t:2823_14": "idha vassaṃ upemī”ti ediso,",
  "tika-vin13t:2823_15": "etādisoti attho.",
  "tika-vin13t:2823_16": "Ettha ca kamuppattianādarā vacībhedo paṭhamaṃ vutto.",
  "tika-vin13t:2823_17": "Ubhayathā vassaṃ upagantuṃ vaṭṭati.",
  "tika-vin13t:2823_18": "Teneva aṭṭhakathāyaṃ “sacepi ‘idha vassaṃ vasissāmī’ti ālayo atthi,",
  "tika-vin13t:2823_19": "asatiyā pana vassaṃ na upeti,",
  "tika-vin13t:2823_20": "gahitasenāsanaṃ suggahitaṃ,",
  "tika-vin13t:2823_21": "chinnavasso na hoti,",
  "tika-vin13t:2823_22": "pavāretuṃ labhatiyeva,",
  "tika-vin13t:2823_23": "vināpi hi vacībhedaṃ ālayakaraṇamattenapi vassaṃ upagatameva hotī”ti vuttaṃ.",
  "tika-vin13t:2823_24": "Nāvāsatthavajesu pana pariyesitvā senāsanaṃ alabhantena ālayakaraṇamatteneva upagantabbaṃ.",
  "tika-vin13t:2823_25": "Upagacchantena ca vihāraṃ paṭijaggitvā pānīyaṃ paribhojanīyaṃ upaṭṭhāpetvā sabbaṃ cetiyavandanādisāmīcikammaṃ niṭṭhāpetvā upagantabbaṃ.",
  "tika-vin13t:2823_26": "Ālayapariggahe ālayaṃ dassetuṃ “cittuppādettha ālayo”ti āha.",
  "tika-vin13t:2823_27": "Etthāti dvīsu.",
  "tika-vin13t:2824_0": "311.",
  "tika-vin13t:2824_1": "Tadahūti tasmiṃ vassūpanāyikadivase.",
  "tika-vin13t:2824_2": "Jānanti “ajja vassūpanāyikā”ti jānanto,",
  "tika-vin13t:2824_3": "anupagacchatotimassa visesanaṃ.",
  "tika-vin13t:2825_0": "312.",
  "tika-vin13t:2825_1": "Dutiyanti pacchimikaṃ.",
  "tika-vin13t:2825_2": "Anupagatoti kenaci antarāyena purimikaṃ anupagato.",
  "tika-vin13t:2825_3": "Temāsanti purimaṃ vā temāsaṃ pacchimaṃ vā temāsaṃ.",
  "tika-vin13t:2825_4": "Vassaṃ upagantvā pana aruṇaṃ anuṭṭhāpetvāpi tadaheva sattāhakaraṇīyena pakkamantassāpi antosattāhe nivattentassāpi anāpatti.",
  "tika-vin13t:2826_0": "313- 5.",
  "tika-vin13t:2826_1": "Mātāpitūnaṃ pañcannaṃ sahadhammikānañca atthāya gilānatadupaṭṭhākabhattaṃ osadhañca esissaṃ vā pucchissāmi",
  "tika-vin13t:2826_2": "vā upaṭṭhissaṃ vā gantvā ahaṃ nābhirataṃ vūpakāsessaṃ vā kukkuccaṃ vinodanañca diṭṭhiṃ vivecanañca garukādikaṃ",
  "tika-vin13t:2826_3": "vuṭṭhānaṃ vāpi ussukkaṃ vāpi karissaṃ vāpi kāressaṃ vāpīti evamādinā sattāhakiccena pahitepi vā apahitepi",
  "tika-vin13t:2826_4": "vā gantuṃ labbhanti yojanā.",
  "tika-vin13t:2827_0": "Ettha pana labbhamānakavasena yojetvā vakkhamānanayena attho veditabbo.",
  "tika-vin13t:2827_1": "Mātādisutiyā teyeva gilāna-",
  "tika-vin13t:2827_2": "saddena gayhanti,",
  "tika-vin13t:2827_3": "tesaṃ upaṭṭhākā tadupaṭṭhākā,",
  "tika-vin13t:2827_4": "gilānā ca tadupaṭṭhākā ca,",
  "tika-vin13t:2827_5": "tesaṃ bhattanti samāso.",
  "tika-vin13t:2827_6": "Osadhanti tesaṃyeva gilānānaṃ bhesajjaṃ.",
  "tika-vin13t:2827_7": "Esissanti pariyesissāmi.",
  "tika-vin13t:2827_8": "Pucchissāmīti teyeva sattajane gilāne pucchissaṃ.",
  "tika-vin13t:2827_9": "Upaṭṭhissanti teyeva gilāne upaṭṭhahissāmi.",
  "tika-vin13t:2827_10": "Abhiramatīti abhirato,",
  "tika-vin13t:2827_11": "visabhāgarūpādidassanena sāsane na abhirato nābhirato.",
  "tika-vin13t:2827_12": "Abhiramaṇaṃ vā abhirataṃ,",
  "tika-vin13t:2827_13": "natthi abhiratamassāti nābhirato, taṃ.",
  "tika-vin13t:2827_14": "Sahadhammikesu yo nābhirato,",
  "tika-vin13t:2827_15": "taṃ vūpakāsessaṃ vikkhepaharaṇatthaṃ aññattha nayissāmi.",
  "tika-vin13t:2827_16": "Kukkuccanti pañcannaṃyeva uppannaṃ vinayakukkuccaṃ.",
  "tika-vin13t:2827_17": "Kitakayoge vikappena dutiyā.",
  "tika-vin13t:2827_18": "Diṭṭhinti tesaṃyeva micchādiṭṭhiyā.",
  "tika-vin13t:2827_19": "Garukamādikanti garukaṃ ādi yassāti viggaho. Ādi-",
  "tika-vin13t:2827_20": "saddena sāmaṇerānaṃ vassapucchanaṃ,",
  "tika-vin13t:2827_21": "sikkhāsamādayitukāmatā,",
  "tika-vin13t:2827_22": "tajjanīyādikammakaraṇaṃ saṅgahitaṃ.",
  "tika-vin13t:2827_23": "Vuṭṭhānanti bhikkhuno garukāpattiyā parivāsamānattadānādīhi vuṭṭhānaṃ.",
  "tika-vin13t:2827_24": "Ussukkanti vassapucchanādiussukkaṃ.",
  "tika-vin13t:2827_25": "Evamādināti ettha ādi-",
  "tika-vin13t:2827_26": "saddena diṭṭhigatādīnaṃ dhammakathākaraṇādiṃ saṅgaṇhāti.",
  "tika-vin13t:2827_27": "Gantuṃ labbhanti ettha gacchantena antoupacārasīmāyaṃ ṭhiteneva “antosattāhe āgacchissāmī”ti ābhogaṃ katvā gantabbaṃ.",
  "tika-vin13t:2827_28": "Sace ābhogaṃ akatvā upacārasīmaṃ atikkamati,",
  "tika-vin13t:2827_29": "chinnavasso hotīti vadanti.",
  "tika-vin13t:2827_30": "Sattāhakiccenāti sattāhassa labbhamānakaṃ vuttaṃ vakkhamānañca saṅghakammādi kiccaṃ sattāhakiccaṃ.",
  "tika-vin13t:2827_31": "Sattamaaruṇamattasseva vihāre uṭṭhāpanīyattā sattāhassa sākallena gahaṇaṃ.",
  "tika-vin13t:2828_0": "316.",
  "tika-vin13t:2828_1": "Saṅghakamme vajeti saṅghassa kicce uposathāgārādīsu senāsanesu vā cetiyachattavedikādīsu vā antamaso",
  "tika-vin13t:2828_2": "puggalikasenāsanesu vāpi kattabbanimitte vajeyyāti attho.",
  "tika-vin13t:2828_3": "Dhammasavanatthaṃ nimantito vāpi vaje,",
  "tika-vin13t:2828_4": "garūhi pesito vāpi vaje,",
  "tika-vin13t:2828_5": "garūnaṃ passituṃ vāpi vajeti yojetabbaṃ.",
  "tika-vin13t:2828_6": "Nimantitoti ettha sace paṭhamaṃyeva katikā katā hoti,",
  "tika-vin13t:2828_7": "“asukadivasaṃ nāma sannipatitabba”nti nimantitoyeva nāma hoti.",
  "tika-vin13t:2828_8": "Garūhīti ācariyupajjhāyehi.",
  "tika-vin13t:2828_9": "Pahitoti bhaṇḍadhovanādiatthāya pesito.",
  "tika-vin13t:2828_10": "Passitunti agilānepi.",
  "tika-vin13t:2829_0": "317.",
  "tika-vin13t:2829_1": "Bhaṇḍa…pe…",
  "tika-vin13t:2829_2": "dassane na vajeti yojanīyaṃ.",
  "tika-vin13t:2829_3": "Etthāpi nimittatthe sattamī.",
  "tika-vin13t:2829_4": "Bhaṇḍaṃ nāma cīvaraṃ.",
  "tika-vin13t:2829_5": "Ñātī mātāpitūhi aññe.",
  "tika-vin13t:2829_6": "Upaṭṭhākā upāsakā.",
  "tika-vin13t:2829_7": "“Ajjeva āgamissa”nti adūrago na pāpuṇeyya,",
  "tika-vin13t:2829_8": "labbhanti sambandho.",
  "tika-vin13t:2829_9": "Labbhanti imassa apāpuṇanaṃ vuttakammaṃ.",
  "tika-vin13t:2829_10": "Ajjevāgamissanti sāmantavihāraṃ gantvā puna āgacchantassa antarāmagge sace aruṇuggamanaṃ hoti,",
  "tika-vin13t:2829_11": "vassacchedopi na hoti,",
  "tika-vin13t:2829_12": "ratticchedadukkaṭañca natthīti vadanti.",
  "tika-vin13t:2830_0": "318.",
  "tika-vin13t:2830_1": "Sesañātīhīti mātāpitūhi avasesañātīhi.",
  "tika-vin13t:2830_2": "Niddisitvāvāti dānadhammasavanādīni.",
  "tika-vin13t:2830_3": "“Pahite pesite”ti cettha “labbha”nti anuvattanīyaṃ.",
  "tika-vin13t:2831_0": "319.",
  "tika-vin13t:2831_1": "Attano antarāye satīti corasarīsapavāḷajīvitabrahmacariyantarāye,",
  "tika-vin13t:2831_2": "antamaso bhesajjālābhapatirūpaupaṭṭhākālābhepi.",
  "tika-vin13t:2831_3": "“Vassacchedakāraṇampi sattāhakaraṇīyaṃ siyā”ti keci porāṇā vadanti,",
  "tika-vin13t:2831_4": "taṃ yuttaṃ viya dissati,",
  "tika-vin13t:2831_5": "sabbathā vassacchedena bahi vāsāya anuññātakāraṇaṃ sattāhamattaṃ bahi vītināmetvā antovihāreyeva vāsena vassacchedākāraṇaṃ kathaṃ nāma na siyāti.",
  "tika-vin13t:2831_6": "Chinnavasso no pavārayeti sambandho.",
  "tika-vin13t:2832_0": "320.",
  "tika-vin13t:2832_1": "“Asenāsanikenā”ti imināva viññāyamānatthattepi “ajjhokāse cā”ti vacanaṃ “ahaṃ abbhokāsiko,",
  "tika-vin13t:2832_2": "kiṃ me senāsanenā”ti vāsānivattanatthaṃ vuttaṃ.",
  "tika-vin13t:2832_3": "Rukkhassa susireti suddhe rukkhasusire.",
  "tika-vin13t:2832_4": "Mahantassa pana susirassa anto padaracchadanakuṭikaṃ katvā pavisanadvāraṃ yojetvā upagantuṃ vaṭṭati.",
  "tika-vin13t:2832_5": "“Viṭapepi aṭṭakaṃ bandhitvā”tiādi vuttanayameva.",
  "tika-vin13t:2832_6": "Tathā chattacāṭīsupi tadanurūpena veditabbaṃ.",
  "tika-vin13t:2832_7": "Chavakuṭi nāma ṭaṅkitamañcādibhedā kuṭi.",
  "tika-vin13t:2832_8": "Tattha ṭaṅkitamañco nāma dīghe mañcapāde majjhe vijjhitvā aṭaniyo pavesetvā kato,",
  "tika-vin13t:2832_9": "catunnaṃ pāsāṇānaṃ upari pāsāṇaṃ attharitvā katampi ṭaṅkitamañco.",
  "tika-vin13t:2833_0": "321.",
  "tika-vin13t:2833_1": "Asenāsanikenāti yassa tiṇapaṇṇaiṭṭhakasilāsudhāsaṅkhātānaṃ pañcannaṃ chadanānaṃ aññatarena channaṃ yojitadvārabandhanaṃ senāsanaṃ natthi, tena.",
  "tika-vin13t:2833_2": "Idaṃ pana vacībhedaṃ katvā adhiṭṭhānaṃ sandhāya vuttanti vadanti,",
  "tika-vin13t:2833_3": "tadayuttaṃ,",
  "tika-vin13t:2833_4": "tathā ca sati nāvādīsu viya visuṃ vidhānena bhavitabbanti.",
  "tika-vin13t:2833_5": "Nāvāsatthavajūpagoti iminā asenāsanikena nāvādīsu vassaṃ upagantuṃ vaṭṭatīti dīpeti.",
  "tika-vin13t:2833_6": "Tattha ca kuṭikaṃ pariyesitvā labhantena tattha pavisitvā vihārābhāvato “vihāre”ti avatvā “idha vassaṃ upemī”ti tikkhattuṃ vattabbaṃ,",
  "tika-vin13t:2833_7": "alabhantena ālayo kātabbo.",
  "tika-vin13t:2833_8": "Pavāretuñcāti ca-",
  "tika-vin13t:2833_9": "saddena vassacchedanimittāya āpattiyā abhāvaṃ sampiṇḍeti.",
  "tika-vin13t:2833_10": "“Vaje satthe nāvāyanti tīsu ṭhānesu natthi vassacchede āpatti,",
  "tika-vin13t:2833_11": "pavāretuñca labbhatī”ti aṭṭhakathāyaṃ vuttaṃ.",
  "tika-vin13t:2833_12": "Vassacchedeti ca “anujānāmi,",
  "tika-vin13t:2833_13": "bhikkhave,",
  "tika-vin13t:2833_14": "yena vajo tena gantu”nti vuttattā,",
  "tika-vin13t:2833_15": "satthassa nāvāya ca gamanasabhāveneva ṭhitattā ca vassūpagataṭṭhāne avasitvā aññattha gamanamattaṃ sandhāya vuttanti veditabbaṃ.",
  "tika-vin13t:2834_0": "Vassūpanāyikaniddesavaṇṇanā niṭṭhitā.",
  "tika-vin13t:2835_0": "40. Avebhaṅgiyaniddesavaṇṇanā",
  "tika-vin13t:2836_0": "322- 5. Ārāmā…pe…",
  "tika-vin13t:2836_1": "mattikabhaṇḍānīti ete pañca avibhājiyāti sambandhitabbaṃ.",
  "tika-vin13t:2836_2": "Pañcāti “ārāmārāmavatthūni eka”ntiādinā rāsivasena pañca,",
  "tika-vin13t:2836_3": "sarūpavasena panetāni paṇṇaṃ tiṇe pakkhipitvā pañcavīsatividhāni honti.",
  "tika-vin13t:2836_4": "Tathā cāha –",
  "tika-vin13t:2837_0": "“Dvisaṅgahāni dve honti, tatiyaṃ catusaṅgahaṃ;",
  "tika-vin13t:2838_0": "Catutthaṃ navakoṭṭhāsaṃ, pañcamaṃ aṭṭhabhedanaṃ.",
  "tika-vin13t:2839_0": "“Iti pañcahi rāsīhi, pañcanimmalalocano;",
  "tika-vin13t:2840_0": "Pañcavīsavidhaṃ nātho, garubhaṇḍaṃ pakāsayī”ti. ;",
  "tika-vin13t:2841_0": "Tattha ārāmo nāma pupphārāmo vā phalārāmo vā.",
  "tika-vin13t:2841_1": "Ārāmavatthu nāma tesaṃyeva patiṭṭhānokāso,",
  "tika-vin13t:2841_2": "vinaṭṭhesu vā tesu porāṇakabhūmibhāgo.",
  "tika-vin13t:2841_3": "Vihāro nāma pāsādādi yaṃ kiñci senāsanaṃ.",
  "tika-vin13t:2841_4": "Lohakumbhī nāma kāḷalohena vā tambalohena vā katakumbhī.",
  "tika-vin13t:2841_5": "Kaṭāhādīsupi eseva nayo.",
  "tika-vin13t:2841_6": "Ettha bhāṇakanti arañjaro vuccati.",
  "tika-vin13t:2841_7": "Vārakoti ghaṭo.",
  "tika-vin13t:2841_8": "Rāsiṃ apekkhitvā eteti pulliṅganiddeso.",
  "tika-vin13t:2841_9": "Avibhājiyāti mūlacchejjavasena avebhaṅgiyā.",
  "tika-vin13t:2841_10": "Parivattanavasena pana paribhuñjantassa vissajjentassa ca anāpatti.",
  "tika-vin13t:2841_11": "Avissajjiyāni cāti ca-",
  "tika-vin13t:2841_12": "saddena avebhaṅgiyāni cāti avuttaṃ sampiṇḍeti.",
  "tika-vin13t:2842_0": "326- 8.",
  "tika-vin13t:2842_1": "Ekantagarubhaṇḍattā ādito tayo rāsī ṭhapetvā catuttharāsito paṭṭhāya garubhaṇḍāgarubhaṇḍe vibhajituṃ “vallī”tiādi āraddhaṃ.",
  "tika-vin13t:2842_2": "Aḍḍhabāhumattāpi valli ca aṭṭhaṅgulāyato veḷu ca muṭṭhimattampi tiṇādi ca ekampi paṇṇañca pākatā vā pañcavaṇṇā",
  "tika-vin13t:2842_3": "vā tālapakkappamāṇāpi mattikā ca tālapakkappamāṇāpi sudhā ca tālapakkappamāṇāpi kaṅguṭṭhaādikā ca dinnā",
  "tika-vin13t:2842_4": "vā tatthajātakā vā saṅghikā rakkhitā abhājiyā,",
  "tika-vin13t:2842_5": "rajjuyottādi ca dinnā saṅghikā abhājiyāti yojanā.",
  "tika-vin13t:2842_6": "Veḷu pariṇāhato paṇṇasūcidaṇḍamatto gahetabbo.",
  "tika-vin13t:2842_7": "Tiṇaṃ muñjaṃ pabbajañca ādisaddasaṅgahitaṃ ṭhapetvā avasesaṃ yaṃ kiñci tiṇaṃ.",
  "tika-vin13t:2842_8": "Paṇṇo aṭṭhaṅgulappamāṇo rittapotthako garubhaṇḍameva.",
  "tika-vin13t:2842_9": "Pākatāti pakatiyā jātā.",
  "tika-vin13t:2842_10": "Pañcavaṇṇāti rattasetādipañcavaṇṇā.",
  "tika-vin13t:2842_11": "Sudhākaṅguṭṭhādayo mattikaggahaṇena gahitā.",
  "tika-vin13t:2842_12": "Kaṅguṭṭhaādikāti ādi-",
  "tika-vin13t:2842_13": "saddena sajjurasajātihiṅgulakādīnaṃ gahaṇaṃ.",
  "tika-vin13t:2842_14": "Dinnāti saṅghassa dinnā.",
  "tika-vin13t:2842_15": "Tatthajātāti saṅghikabhūmiyaṃ jātā.",
  "tika-vin13t:2842_16": "Rajjuyottādīti suttamakacivākanāḷikerahīracammamayā rajju ca yottādi ca. Ādi-",
  "tika-vin13t:2842_17": "saddena makacivākādike vaṭṭetvā katā ekavaṭṭā gahitā.",
  "tika-vin13t:2842_18": "Byatirekavasena panettha catuttharāsimhi itare bhājiyāti veditabbā.",
  "tika-vin13t:2842_19": "Saṅghike kamme,",
  "tika-vin13t:2842_20": "cetiyassa vā kamme niṭṭhite bhājiyāti yojanīyaṃ.",
  "tika-vin13t:2843_0": "329.",
  "tika-vin13t:2843_1": "Lohabhaṇḍesu bhikkhusāruppaṃ pattādi vā tathā vippakatākataṃ lohabhaṇḍaṃ tathā pādagaṇhakaṃ vārakaṃ bhājiyanti yojanā.",
  "tika-vin13t:2843_2": "Pattādīti ayopatto ayathālakaṃ tambalohathālakaṃ añjanisalākā kaṇṇamalaharaṇī sūci paṇṇasūci khuddako pipphalako khuddakaṃ ārakaṇḍakaṃ kuñcikā tāḷādi.",
  "tika-vin13t:2843_3": "Vippakatanti apariniṭṭhitaṃ.",
  "tika-vin13t:2843_4": "Akatanti sabbaso akataṃ.",
  "tika-vin13t:2843_5": "Pādagaṇhakanti sīhaḷadīpe pādagaṇhanakaṃ.",
  "tika-vin13t:2843_6": "Pādo nāma catutthaṃso,",
  "tika-vin13t:2843_7": "magadhanāḷiyā pañcanāḷimattā.",
  "tika-vin13t:2843_8": "Magadhanāḷi ca nāmesā ūnapañcapasatā veditabbā.",
  "tika-vin13t:2843_9": "Tathā ghaṭako telabhājanañca.",
  "tika-vin13t:2843_10": "Yāya vāsiyā ṭhapetvā dantakaṭṭhacchedanaṃ vā ucchutacchanaṃ vā aññaṃ mahākammaṃ kātuṃ na sakkā,",
  "tika-vin13t:2843_11": "ayaṃ bhājiyā.",
  "tika-vin13t:2843_12": "Sammuñjanidaṇḍakhaṇanakaṃ pana adaṇḍakaṃ phalamattameva,",
  "tika-vin13t:2843_13": "yaṃ sakkā sipāṭikāya pakkhipitvā pariharituṃ,",
  "tika-vin13t:2843_14": "ayaṃ bhājanīyā.",
  "tika-vin13t:2843_15": "Tipukoṭṭakaupakaraṇesu tipucchedanakasatthakaṃ suvaṇṇakārūpakaraṇesu suvaṇṇacchedanakasatthakaṃ cammakāraupakaraṇesu",
  "tika-vin13t:2843_16": "cammachindanakaṃ khuddakasatthaṃ nahāpitatuṇṇakāraupakaraṇesu ṭhapetvā mahākattariṃ mahāsaṇḍāsañca mahāpipphalakañca",
  "tika-vin13t:2843_17": "sabbāni bhājanīyabhaṇḍāni.",
  "tika-vin13t:2843_18": "Tathā kuñcikā.",
  "tika-vin13t:2843_19": "Vuttavipallāsena pana lohabhaṇḍe abhājiyāti veditabbā.",
  "tika-vin13t:2844_0": "330.",
  "tika-vin13t:2844_1": "“Veḷumhī”tiādinā dārubhaṇḍāni dasseti.",
  "tika-vin13t:2844_2": "Dārubhaṇḍena pana saṅgahetvā sabbāpi dāruveḷucammupāhanādivikati veditabbā.",
  "tika-vin13t:2844_3": "Chattadaṇḍo ca salākā cāti dvando.",
  "tika-vin13t:2844_4": "Upāhanāya daṇḍako upāhanadaṇḍako.",
  "tika-vin13t:2845_0": "331.",
  "tika-vin13t:2845_1": "Anuññātavāsidaṇḍoti anuññātavāsiyā daṇḍo.",
  "tika-vin13t:2845_2": "Araṇañjanisiṅgādīti ādi-",
  "tika-vin13t:2845_3": "saddena añjanisalākā chattaṃ muṭṭhipaṇṇaṃ upāhanā dhammakaraṇo pādagaṇhanakato anatirittaṃ āmalakatumbaṃ",
  "tika-vin13t:2845_4": "āmalakaghaṭo lābukatumbaṃ lābukaghaṭo visāṇatumbanti idaṃ saṅgaṇhāti.",
  "tika-vin13t:2846_0": "332.",
  "tika-vin13t:2846_1": "Yathāvuttato aññaṃ dārubhaṇḍesu garubhaṇḍaṃ.",
  "tika-vin13t:2846_2": "Mattikāmayo pādaghaṭako bhājiyoti yojanā.",
  "tika-vin13t:2846_3": "Pādaghaṭakoti pādassa pahonako ghaṭako.",
  "tika-vin13t:2846_4": "Iminā mattikābhaṇḍaṃ upalakkheti,",
  "tika-vin13t:2846_5": "tasmā patto thālakaṃ kuṇḍikāti imāni bhājanīyāni,",
  "tika-vin13t:2846_6": "vuttāvasesā abhājiyā.",
  "tika-vin13t:2847_0": "333- 4.",
  "tika-vin13t:2847_1": "Garunā garubhaṇḍañca thāvarañca parivatteyya,",
  "tika-vin13t:2847_2": "thāvarena ca thāvarampi parivatteyyāti yojetabbaṃ.",
  "tika-vin13t:2847_3": "Garunā mañcapīṭhādinā.",
  "tika-vin13t:2847_4": "Thāvaranti ārāmādi paṭhamarāsidvayaṃ.",
  "tika-vin13t:2847_5": "Tathā katvā ca bhuñjitunti evañca parivattetvā tato ābhataṃ kappiyabhaṇḍaṃ paribhuñjeyyāti attho,",
  "tika-vin13t:2847_6": "vidhimhi ayaṃ tuṃpaccayo.",
  "tika-vin13t:2847_7": "Phātikammena vallādiṃ gaṇheti sambandhanīyaṃ.",
  "tika-vin13t:2847_8": "Phātikammaṃ nāma samakaṃ vā atirekaṃ vā tadagghanakaṃ vā vaḍḍhikammaṃ.",
  "tika-vin13t:2847_9": "Sesanti paṭhamarāsittikanti.",
  "tika-vin13t:2848_0": "Avebhaṅgiyaniddesavaṇṇanā niṭṭhitā.",
  "tika-vin13t:2849_0": "41. Pakiṇṇakaniddesavaṇṇanā",
  "tika-vin13t:2850_0": "335.",
  "tika-vin13t:2850_1": "Sadvārabandhane sodukkhalakapāsake ṭhāne divā sayantena parivattakaṃ dvāraṃ bandheyyāti sambandho.",
  "tika-vin13t:2850_2": "Dvārañca dvārabandhanañca dvārabandhanāni majjhepadalopavasena, bandhana-",
  "tika-vin13t:2850_3": "saddeneva vā dvārabāhā vuccanti,",
  "tika-vin13t:2850_4": "saha dvārabandhanehīti sadvārabandhanaṃ, ṭhānaṃ.",
  "tika-vin13t:2850_5": "Heṭṭhā udukkhalakañca upari pāsako ca,",
  "tika-vin13t:2850_6": "saha udukkhalapāsakehīti samāso.",
  "tika-vin13t:2850_7": "Tādise ṭhāne pākārādiparikkhepena bhavitabbanti parikkhitteti viññāyati.",
  "tika-vin13t:2850_8": "So ca uccato sahaseyyappahonake vuttanayoti vadanti.",
  "tika-vin13t:2850_9": "Sayantenāti pāde bhūmito mocetvā nipajjantena.",
  "tika-vin13t:2850_10": "Parivattakanti saṃvaraṇavivaraṇavasena ito cito ca parivattanayoggaṃ.",
  "tika-vin13t:2850_11": "Dvāranti antamaso dussasāṇidvārampi.",
  "tika-vin13t:2850_12": "Bandheyyāti sabbantimena vidhinā yāvatā sīsaṃ na pavisati,",
  "tika-vin13t:2850_13": "tāvatāpi bandheyya,",
  "tika-vin13t:2850_14": "saṃvareyyāti vuttaṃ hoti.",
  "tika-vin13t:2851_0": "336.",
  "tika-vin13t:2851_1": "Ābhogo cāpīti “esa jaggissatī”ti ābhogo cāpi. Ca-",
  "tika-vin13t:2851_2": "saddena “dvāraṃ jaggāhī”ti vacanampi samuccinoti.",
  "tika-vin13t:2851_3": "Savase taṃ ākāraṃ vināti sassa attano vase āyatte ṭhāne,",
  "tika-vin13t:2851_4": "yattha pana bahūnaṃ sañcaraṇattā dvāraṃ saṃvutampi saṃvutaṭṭhāne na tiṭṭhati,",
  "tika-vin13t:2851_5": "dvāraṃ alabhantā pākāraṃ abhiruhitvāpi vicaranti,",
  "tika-vin13t:2851_6": "tādise pariveṇe saṃvaraṇakiccaṃ natthi.",
  "tika-vin13t:2851_7": "Atha vā sassa vaso āyatto,",
  "tika-vin13t:2851_8": "na yakkhādīnaṃ tehi gahitakattassa,",
  "tika-vin13t:2851_9": "bandhitvā nipajjāpitattassa ca abhāvenāti savaso.",
  "tika-vin13t:2851_10": "Tasmiṃ sati pubbe vuttadvāraṃ saṃvaraṇaābhogakaraṇavacanasaṅkhātaṃ ākāranti attho.",
  "tika-vin13t:2852_0": "337.",
  "tika-vin13t:2852_1": "Ratanānīti muttādīni dasavidhāni.",
  "tika-vin13t:2852_2": "Tattha pana jātiphalikaṃ upādāya sabbopi maṇi veḷuriyopi lohitaṅko masāragallo ca dhotāpi adhotaviddhāpi anāmāsā,",
  "tika-vin13t:2852_3": "kācamaṇi ca pānīyasaṅkho dhoto adhotopi āmāsā,",
  "tika-vin13t:2852_4": "silā dhotaviddhā suvaṇṇena saddhiṃ pacitā muggavaṇṇā ca anāmāsā.",
  "tika-vin13t:2852_5": "Cetiyagharagopakānaṃ suvaṇṇacetiye kacavarameva harituṃ vaṭṭati.",
  "tika-vin13t:2852_6": "Ārakūṭalohampi jātarūpagatikameva.",
  "tika-vin13t:2852_7": "Itthirūpānīti antamaso piṭṭhamayaitthirūpānipi.",
  "tika-vin13t:2852_8": "Dhaññanti antamaso tatthajātakampi magge pasāritampi sattavidhaṃ dhaññaṃ.",
  "tika-vin13t:2852_9": "Kīḷāvasena aparaṇṇāni tālaphalādīnipi anāmāsāni,",
  "tika-vin13t:2852_10": "pasāritampi na maddantena gantabbaṃ,",
  "tika-vin13t:2852_11": "asati magge maggaṃ adhiṭṭhāya gantabbaṃ.",
  "tika-vin13t:2852_12": "Itthipasādhananti antamaso piḷandhanatthāya ṭhapitaṃ nivāsanatālapaṇṇamuddikampi.",
  "tika-vin13t:2853_0": "338.",
  "tika-vin13t:2853_1": "Sitthatelodatelehīti madhusitthakaniyyāsādīsu yena kenaci telamissakasilesena ca udakamissakatelena ca.",
  "tika-vin13t:2853_2": "Phaṇahatthaphaṇehīti phaṇamiva phaṇaṃ,",
  "tika-vin13t:2853_3": "aṅgulīhi phaṇakiccakaraṇena hatthoyeva phaṇaṃ hatthaphaṇaṃ,",
  "tika-vin13t:2853_4": "dantamayādi yaṃ kiñci phaṇañceva hatthaphaṇañcāti dvando.",
  "tika-vin13t:2853_5": "Osaṇṭheyyāti olikhitvā sannisīdāpeyya.",
  "tika-vin13t:2854_0": "339.",
  "tika-vin13t:2854_1": "Ekapāvuraṇā vā ekattharaṇā vā na tuvaṭṭayuṃ,",
  "tika-vin13t:2854_2": "ekamañce na tuvaṭṭayunti yojanā.",
  "tika-vin13t:2854_3": "Ekaṃ pāvuraṇaṃ ekaṃ attharaṇaṃ etesanti viggaho.",
  "tika-vin13t:2854_4": "Na tuvaṭṭayunti na nipajjeyyuṃ.",
  "tika-vin13t:2854_5": "Ekasmiṃ bhājane vāpi na bhuñjeyyunti yojetabbaṃ.",
  "tika-vin13t:2855_0": "340.",
  "tika-vin13t:2855_1": "Manussānaṃ pamāṇaṅgulena aṭṭha aṅgulāni yassa,",
  "tika-vin13t:2855_2": "adhikena sahitaṃ aṭṭhaṅgulanti samāso.",
  "tika-vin13t:2855_3": "Lasuṇaṃ magadhesu jātaṃ āmalakabhaṇḍikaṃ lasuṇaṃ na khādeyyāti sambandho.",
  "tika-vin13t:2855_4": "Na akallakoti agilāno.",
  "tika-vin13t:2856_0": "341.",
  "tika-vin13t:2856_1": "Hīnukkaṭṭhehi jātiādīhi ukkaṭṭhaṃ vā hīnaṃ vā ujuṃ vā aññāpadesena vā davā vade,",
  "tika-vin13t:2856_2": "dubbhāsitanti sambandho.",
  "tika-vin13t:2856_3": "Jātiādīhīti jātināmagottakammasippaābādhaliṅgakilesaāpattiakkosehi.",
  "tika-vin13t:2856_4": "Ukkaṭṭhanti jātyādīhiyeva ukkaṭṭhaṃ upasampannaṃ anupasampannaṃ vā.",
  "tika-vin13t:2856_5": "Davāti keḷihasādhippāyatāya.",
  "tika-vin13t:2856_6": "Ujuṃ vāti “caṇḍālosī”tiādinā nayena.",
  "tika-vin13t:2856_7": "Aññāpadesena vāti “santi idhekacce caṇḍālā”tiādinā nayena.",
  "tika-vin13t:2857_0": "342.",
  "tika-vin13t:2857_1": "Dīghe nakheti maṃsappamāṇato.",
  "tika-vin13t:2857_2": "Dīghe keseti dvaṅgulato.",
  "tika-vin13t:2857_3": "Sacepi na dīghā,",
  "tika-vin13t:2857_4": "dumāsato ekadivasampi atikkāmetuṃ na labhati.",
  "tika-vin13t:2857_5": "Dīghe nāsalometi nāsato bahi nikkhante.",
  "tika-vin13t:2857_6": "Vīsatimaṭṭhanti vīsatiyā nakhānaṃ maṭṭhañca.",
  "tika-vin13t:2857_7": "Sambādheti ubhosu upakacchakesu,",
  "tika-vin13t:2857_8": "muttakaraṇe ca lomahāraṇañca na labbhāti sambandhanīyaṃ.",
  "tika-vin13t:2857_9": "Na labbhāti ete maṭṭhādayo na labbhantīti attho,",
  "tika-vin13t:2857_10": "nipāto vā labbhāti.",
  "tika-vin13t:2857_11": "Ābādhappaccayā pana sambādhe lomaṃ saṃharituṃ vaṭṭati.",
  "tika-vin13t:2858_0": "343.",
  "tika-vin13t:2858_1": "Saṅghuddiṭṭhaṃ vā saṅghikaṃ vā sayanāsanaṃ yathāvuḍḍhaṃ na bādheyyāti yojanā.",
  "tika-vin13t:2858_2": "Saṅghassa uddiṭṭhaṃ saṅghuddiṭṭhaṃ,",
  "tika-vin13t:2858_3": "saṅghaṃ uddissa katanti adhippāyo.",
  "tika-vin13t:2858_4": "Yo yo vuḍḍho yathāvuḍḍhaṃ,",
  "tika-vin13t:2858_5": "vuḍḍhappaṭipāṭiyāti attho.",
  "tika-vin13t:2858_6": "Na bādheyyāti na paṭibāheyya.",
  "tika-vin13t:2858_7": "Allapādā nāma yehi akkantaṭṭhāne udakaṃ paññāyati.",
  "tika-vin13t:2858_8": "Sayanāsananti mañcapīṭhādi,",
  "tika-vin13t:2858_9": "iminā paribhaṇḍakatā bhūmītipi upalakkhitā.",
  "tika-vin13t:2858_10": "Sudhotapādakaṃ vāpi saupāhano tathevāti sambandho.",
  "tika-vin13t:2858_11": "Sudhotapādakanti dhotapādeheva akkamitabbaṭṭhānaṃ.",
  "tika-vin13t:2858_12": "Dhotā pādā yassa akkamanassāti kiriyāvisesanasamāso.",
  "tika-vin13t:2858_13": "Yadi pana tattha nevāsikā adhotapādehipi vaḷañjenti,",
  "tika-vin13t:2858_14": "tatheva vaḷañjetuṃ vaṭṭati.",
  "tika-vin13t:2858_15": "Tathevāti paribhaṇḍakataṃ bhūmiṃ senāsanaṃ vā nakkameti attho.",
  "tika-vin13t:2859_0": "344.",
  "tika-vin13t:2859_1": "Saṅghāṭiyāti adhiṭṭhitasaṅghāṭiyā.",
  "tika-vin13t:2859_2": "Pāde pariggahetvā āsanaṃ pallattho,",
  "tika-vin13t:2859_3": "pallatthaṃ karotīti pallatthātidhātussa pallattheti rūpaṃ.",
  "tika-vin13t:2859_4": "Vihārepi antaragharepi pallatthikāya na nisīdeyyāti adhippāyo,",
  "tika-vin13t:2859_5": "parikammakataṃ bhittādinti yojanā.",
  "tika-vin13t:2859_6": "Parikammakatanti setavaṇṇena vā cittakammena vā kataparikammaṃ. Ādi-",
  "tika-vin13t:2859_7": "saddo dvāravātapānādiṃ saṅgaṇhāti.",
  "tika-vin13t:2859_8": "Na apassayeti cīvarādinā appaṭicchādetvā apassayanaṃ na kareyya.",
  "tika-vin13t:2859_9": "No na ācameti neva na ācame,",
  "tika-vin13t:2859_10": "ācameyyāti attho.",
  "tika-vin13t:2859_11": "Dve paṭisedhā pakatiyatthaṃ gamentīti.",
  "tika-vin13t:2859_12": "Santeti iminā udake asante anāpattīti dīpeti.",
  "tika-vin13t:2860_0": "345.",
  "tika-vin13t:2860_1": "Akappiyasamādāneti bhikkhūnaṃ sāmaṇerānaṃ akappiye samādāne.",
  "tika-vin13t:2860_2": "Davāti nipāto,",
  "tika-vin13t:2860_3": "kīḷādhippāyenāti attho.",
  "tika-vin13t:2860_4": "Silāpavijjhaneti antamaso hatthayantenapi sakkharikāyapi khipane.",
  "tika-vin13t:2860_5": "Sabhāgāya desanāya āvikamme ca dukkaṭanti yojetabbaṃ.",
  "tika-vin13t:2860_6": "Sabhāgāyāti vatthuvasena samāno bhāgo etissā āpattiyāti viggaho. Ca-",
  "tika-vin13t:2860_7": "saddo tādisiyā paṭiggahaṇamattaṃ samuccinoti.",
  "tika-vin13t:2861_0": "346.",
  "tika-vin13t:2861_1": "Paṭissavo nāma “ubhopi mayaṃ idha vassaṃ vasissāma,",
  "tika-vin13t:2861_2": "ekato uddisāpemā”tiādipaṭijānanaṃ,",
  "tika-vin13t:2861_3": "tassa visaṃvādo pacchā akaraṇaṃ paṭissavavisaṃvādo, tasmiṃ,",
  "tika-vin13t:2861_4": "nimittatthe bhummaṃ.",
  "tika-vin13t:2861_5": "Suddhacittassāti kathanasamaye “karissāmī”ti evaṃ pavattacittassa.",
  "tika-vin13t:2861_6": "Itarassāti aññassa asuddhacittassa.",
  "tika-vin13t:2862_0": "347.",
  "tika-vin13t:2862_1": "Kicceti sukkhakaṭṭhādiggahaṇakicce sati eva porisaṃ purisappamāṇaṃ abhiruheyyāti sambandho.",
  "tika-vin13t:2862_2": "Āpadāsūti vāḷamigadassanādīsu.",
  "tika-vin13t:2863_0": "348.",
  "tika-vin13t:2863_1": "Parissāvanaṃ vināti sambandho.",
  "tika-vin13t:2863_2": "Addhānanti heṭṭhimantena addhayojanasaṅkhātaṃ addhānaṃ.",
  "tika-vin13t:2863_3": "Sace na hoti parissāvanaṃ vā dhammakaraṇo vā,",
  "tika-vin13t:2863_4": "saṅghāṭikaṇṇopi adhiṭṭhātabbo.",
  "tika-vin13t:2863_5": "Yācamānassāti parissāvanaṃ yācantassa.",
  "tika-vin13t:2864_0": "349.",
  "tika-vin13t:2864_1": "Ābādhappaccayā aññatra sesaṅge ca attaghātane ca dukkaṭanti yojanā.",
  "tika-vin13t:2864_2": "Sesaṅgeti aṅgajātato kaṇṇanāsādiavasese avayavacchedane.",
  "tika-vin13t:2864_3": "Attaghātaneti āhārupacchedādinā attano māraṇe.",
  "tika-vin13t:2865_0": "350.",
  "tika-vin13t:2865_1": "Tūlikāya kayiramānaṃ itthipurisādikaṃ cittañca potthakañca kaṭṭhādīsu kayiramānaṃ cittapotthakāni,",
  "tika-vin13t:2865_2": "tāniyeva rūpānīti samāso.",
  "tika-vin13t:2865_3": "Jātakādīni pana parehi kārāpetuṃ labbhanti.",
  "tika-vin13t:2865_4": "Mālākammādīni sayampi kātuṃ labbhanti.",
  "tika-vin13t:2865_5": "Ārāmāraññagehesu bhuñjantaṃ na uṭṭhāpeyyāti yojetabbaṃ.",
  "tika-vin13t:2865_6": "Vihārasaṅkhāto ārāmo ca araññañca antaragharasaṅkhātaṃ gehañcāti dvando.",
  "tika-vin13t:2865_7": "“Ārāma…pe…",
  "tika-vin13t:2865_8": "gehesū”ti vattabbe e-",
  "tika-vin13t:2865_9": "kārassa a-",
  "tika-vin13t:2865_10": "kārakaraṇena gāthābandhavasena vuttaṃ.",
  "tika-vin13t:2865_11": "Okāse kate pana “pavisathā”ti vutte ca pavisitabbaṃ upanisīditabbañca.",
  "tika-vin13t:2866_0": "351.",
  "tika-vin13t:2866_1": "Pumayuttāni yānāni ca sivikañca hatthavaṭṭakañca pāṭaṅkiñca abhiruhituṃ gilānassa kappateti sambandho.",
  "tika-vin13t:2866_2": "Pumayuttānīti assagavādipurisayuttāni,",
  "tika-vin13t:2866_3": "na dhenuyuttāni,",
  "tika-vin13t:2866_4": "sārathi pana itthī vā hotu puriso vā, vaṭṭati.",
  "tika-vin13t:2866_5": "Hatthavaṭṭakepi eseva nayo,",
  "tika-vin13t:2866_6": "yānānīti rathasakaṭādīni,",
  "tika-vin13t:2866_7": "sivikanti pīṭhakasivikaṃ,",
  "tika-vin13t:2866_8": "pīṭhakayānanti attho.",
  "tika-vin13t:2866_9": "Pāṭaṅkīti andolikā.",
  "tika-vin13t:2866_10": "Gilānassāti ettha gilāno nāma na appakenapi sīsābādhādimattena veditabbo,",
  "tika-vin13t:2866_11": "yo pana na sakkoti vinā yānena gantuṃ,",
  "tika-vin13t:2866_12": "evarūpo veditabbo.",
  "tika-vin13t:2866_13": "Tathā hi yānaṃ anujānantena bhagavatā kosalesu janapadesu bhagavantaṃ dassanāya sāvatthiṃ gacchantaṃ",
  "tika-vin13t:2866_14": "aññataraṃ gilānaṃ bhikkhuṃ gantumasakkuṇeyyatāya aññatarasmiṃ rukkhamūle nisinnaṃ disvā manussehi taṃ",
  "tika-vin13t:2866_15": "pavattiṃ ñatvā “ehi, bhante,",
  "tika-vin13t:2866_16": "gamissāmā”ti vutte “nāhaṃ, āvuso,",
  "tika-vin13t:2866_17": "gamissāmi,",
  "tika-vin13t:2866_18": "gilānomhī”ti vuttavatthusmiṃ anuññātaṃ,",
  "tika-vin13t:2866_19": "tathā vadanto ca so bhikkhu gamanupacchedasādhakameva gelaññaṃ sandhāyāhāti viññāyati adhippetatthanipphattiyā upacchinnattā,",
  "tika-vin13t:2866_20": "apica yānena ekaparicchedāya upāhanāya paricchedaṃ ṭhapentena aṭṭhakathācariyena “gilānena bhikkhunā",
  "tika-vin13t:2866_21": "saupāhanenāti ettha gilāno nāma yo na sakkoti anupāhanena gāmaṃ pavisitu”nti aṭṭhakathāyaṃ vuttaṃ,",
  "tika-vin13t:2866_22": "tasmā yathāvuttagilānova gilānoti niṭṭhamettha gantabbaṃ.",
  "tika-vin13t:2867_0": "352.",
  "tika-vin13t:2867_1": "Davaṃ karaṇeti keḷiyā karaṇe.",
  "tika-vin13t:2867_2": "Aññassāti antamaso dussīlassāpi.",
  "tika-vin13t:2867_3": "Upalāḷaneti “pattaṃ dassāmi,",
  "tika-vin13t:2867_4": "cīvaraṃ dassāmī”tiādinā.",
  "tika-vin13t:2868_0": "353. Vivaritvā na dassayeti sambandhanīyaṃ. Tā bhikkhuniyo.",
  "tika-vin13t:2869_0": "354.",
  "tika-vin13t:2869_1": "Ovādanti bhikkhunīhi terasiyaṃ vā cātuddasiyaṃ vā āgantvā uposathaṃ pucchitvā “cātuddaso”tiādinā bhikkhunā",
  "tika-vin13t:2869_2": "ācikkhite puna tāhi uposathadivase samāgantvā ovādūpasaṅkamanayācanaṃ,",
  "tika-vin13t:2869_3": "taṃ pātimokkhuddesakassa ārocetvā tena katasanniṭṭhānaṃ gahetvā pāṭipade paccāharitabbanti ajānanakaṃ",
  "tika-vin13t:2869_4": "bālañca tathā kātuṃ asamatthaṃ gilānañca pāṭipade gantukāmaṃ gamiyañca vajjetvā aññassa gahaṇapaccāharaṇāni",
  "tika-vin13t:2869_5": "akātuṃ na vaṭṭati.",
  "tika-vin13t:2869_6": "Tena vuttaṃ “na gaṇhato”tiādi.",
  "tika-vin13t:2870_0": "355.",
  "tika-vin13t:2870_1": "Lokāyatanti niratthakakāraṇappaṭisaṃyuttaṃ titthiyasatthaṃ.",
  "tika-vin13t:2870_2": "Tiracchānavijjā ca imināva upalakkhitā.",
  "tika-vin13t:2870_3": "Na vāceyyāti paresaṃ na vāceyya.",
  "tika-vin13t:2870_4": "Imināva attano pariyāpuṇanampi paṭikkhittaṃ lokāyatatiracchānavijjāti ca rāgadosamohavaḍḍhāni buddhādigarahitā",
  "tika-vin13t:2870_5": "saggamokkhānaṃ tiro tiriyato añcitā gatā pavattā kabbanāṭakādikā sabbāpi vijjā anulomavasena vā vinayapariyāyaṃ",
  "tika-vin13t:2870_6": "patvā garuke ṭhātabbanti vinayayuttitopi saṅgahitāti veditabbā.",
  "tika-vin13t:2870_7": "Evañca no garūnamupadeso.",
  "tika-vin13t:2870_8": "Peḷāyapīti yattha pātiṃ ṭhapetvā sukhino bhuñjanti,",
  "tika-vin13t:2870_9": "tambalohena rajatena vā katāya tāya āsittakūpadhānasaṅkhātāya peḷāya ṭhapetvā.",
  "tika-vin13t:2871_0": "356.",
  "tika-vin13t:2871_1": "Pārutañca nivāsanañca,",
  "tika-vin13t:2871_2": "gihīnaṃ hatthisoṇḍādivasena pārutanivāsanaṃ yassa pārupanassa nivāsanassāti kiriyāvisesanasamāso.",
  "tika-vin13t:2871_3": "Gihipārutanivāsanaṃ na pārupe na nivāseyyāti sambandho.",
  "tika-vin13t:2871_4": "Saṃvelliyaṃ na nivāseyyāti mallakammakarādayo viya kacchaṃ katvā na nivāseyya.",
  "tika-vin13t:2871_5": "Evaṃ nivāsetuṃ gilānassāpi maggappaṭipannassāpi na vaṭṭati.",
  "tika-vin13t:2871_6": "Yampi maggaṃ gacchantā ekaṃ vā dve vā koṇe ukkhipitvā antaravāsakassa upari lagganti,",
  "tika-vin13t:2871_7": "na vaṭṭati.",
  "tika-vin13t:2871_8": "Evaṃ apārupitvā anivāsetvā ca nibbikāraṃ parimaṇḍalaṃ pārupitabbaṃ timaṇḍalaṃ paṭicchādentena parimaṇḍalaṃ nivāsetabbañca,",
  "tika-vin13t:2871_9": "tathā apārupitvā anivāsetvā ca ārāme vā antaraghare vā anādarena yaṃ kiñci vikāraṃ karontassa dukkaṭaṃ.",
  "tika-vin13t:2871_10": "Dāyanti vanaṃ.",
  "tika-vin13t:2871_11": "Nālimpayeyyāti “sabbūpakārāni vinassantū”ti vā khiḍḍādhippāyena vā nālimpayeyya.",
  "tika-vin13t:2872_0": "357.",
  "tika-vin13t:2872_1": "Vaḍḍhiṃ no payojaye aññātakappavārite no yāceti yojanā.",
  "tika-vin13t:2872_2": "Aññassāti sahadhammikassāpi.",
  "tika-vin13t:2872_3": "Katipāhaṃ bhutvā vāti yojanīyaṃ.",
  "tika-vin13t:2872_4": "Punoti nipāto.",
  "tika-vin13t:2873_0": "358.",
  "tika-vin13t:2873_1": "Daṇḍinaṃ ñatvā vā añatvā vā uddissa rakkhaṃ yācane daṇḍite daṇḍo assa gīvāti yojanā.",
  "tika-vin13t:2873_2": "Daṇḍaṃ gaṇhatīti paccayantassa daṇḍinaṃ daṇḍaggahaṇanti attho.",
  "tika-vin13t:2873_3": "Uddissāti “amhākaṃ vihāre asukena ca asukena ca idaṃ nāma kata”nti,",
  "tika-vin13t:2873_4": "“karissa”nti vā evaṃ atītaṃ vā anāgataṃ vā ārabbha.",
  "tika-vin13t:2873_5": "Yācaneti vohārikesu yācane sati.",
  "tika-vin13t:2873_6": "Daṇḍiteti tehi daṇḍe gahite so daṇḍo assa yācakassa bhikkhuno gīvā,",
  "tika-vin13t:2873_7": "iṇaṃ hotīti attho.",
  "tika-vin13t:2873_8": "Vohārikehi pana “kenā”ti vutte “asukenāti vattuṃ amhākaṃ na vaṭṭati,",
  "tika-vin13t:2873_9": "tumheyeva jānissatha,",
  "tika-vin13t:2873_10": "kevalañhi mayaṃ rakkhaṃ yācāma,",
  "tika-vin13t:2873_11": "taṃ no detha,",
  "tika-vin13t:2873_12": "avahaṭabhaṇḍañca maṃ āharāpethā”ti vattabbaṃ.",
  "tika-vin13t:2873_13": "Evaṃ anodissa ācikkhaṇā hoti,",
  "tika-vin13t:2873_14": "sā vaṭṭati.",
  "tika-vin13t:2873_15": "Pārājikādikāti pārājikathullaccayadukkaṭāni.",
  "tika-vin13t:2874_0": "359.",
  "tika-vin13t:2875_0": "“Harantesu parikkhāraṃ,",
  "tika-vin13t:2876_0": "Coro coroti bhāsite;",
  "tika-vin13t:2877_0": "Anatthāyesaṃ gaṇhante”ti. –",
  "tika-vin13t:2878_0": "Pāṭhehi bhavitabbaṃ.",
  "tika-vin13t:2878_1": "Evañhi sati “harantesū”ti bahuvacanena saha ghaṭate.",
  "tika-vin13t:2878_2": "Parikkhāraṃ harantesu esaṃ anatthāya “coro coro”ti bhāsite daṇḍaṃ gaṇhante tattakaṃ assa gīvāti yojetabbaṃ.",
  "tika-vin13t:2878_3": "Harantesūti coresu gahetvā gacchantesu.",
  "tika-vin13t:2878_4": "Esanti corānaṃ.",
  "tika-vin13t:2878_5": "Gaṇhanteti vohārikajane gaṇhante.",
  "tika-vin13t:2878_6": "Yattakaṃ gahitaṃ,",
  "tika-vin13t:2878_7": "tattakaṃ assa bhikkhuno gīvā,",
  "tika-vin13t:2878_8": "bhaṇḍadeyyaṃ hotīti attho.",
  "tika-vin13t:2879_0": "360.",
  "tika-vin13t:2879_1": "Pākārakuṭṭānaṃ bahi vaḷañje vāpi vīhādināḷikerādiropime harite vāpi vighāsuccārasaṅkāramuttaṃ nāvalokiya chaḍḍeyya,",
  "tika-vin13t:2879_2": "dukkaṭanti sambandho.",
  "tika-vin13t:2879_3": "Vaḷañje nāvalokiyāti ca iminā oloketvā vā avaḷañje vā vighāsādīni chaḍḍentassa anāpattīti dīpeti.",
  "tika-vin13t:2879_4": "Vīhi ādi yesaṃ sāliādīnaṃ te vīhādayo,",
  "tika-vin13t:2879_5": "nāḷikero ādi yesaṃ ambapanasādīnaṃ te nāḷikerādayo,",
  "tika-vin13t:2879_6": "vīhādayo ca nāḷikerādayo cāti dvando,",
  "tika-vin13t:2879_7": "tesaṃ ropo,",
  "tika-vin13t:2879_8": "tena nibbattaṃ vīhādi…pe… ropimaṃ.",
  "tika-vin13t:2879_9": "Hariteti haritaṭṭhāne.",
  "tika-vin13t:2879_10": "Vighāso nāma ucchiṭṭhodakacalakādi.",
  "tika-vin13t:2880_0": "361.",
  "tika-vin13t:2880_1": "Dhammayuttampi naccañca gītañca vāditañca yojāpetuñca payojetuñca payuttāni passituñca “upahāraṃ karomā”ti",
  "tika-vin13t:2880_2": "vutte sampaṭicchituṃ vā na labbhanti sambandho.",
  "tika-vin13t:2880_3": "Dhammayuttampīti ratanattayaguṇūpasaṃhitatāya antamaso dhammena puññena saṃyuttampi.",
  "tika-vin13t:2880_4": "Naccanti antamaso morasukamakkaṭādīnaṃ naccampi.",
  "tika-vin13t:2880_5": "Gītanti antamaso gītassa pubbabhāge kayiramānaṃ dantagītampi.",
  "tika-vin13t:2880_6": "Vāditanti antamaso udakabherivāditampi.",
  "tika-vin13t:2880_7": "Yojāpetunti aññehi kārāpetuṃ.",
  "tika-vin13t:2880_8": "Payojetunti attanā kātuṃ.",
  "tika-vin13t:2880_9": "Āyatakena gītassarena dhammampi bhāsituṃ na vaṭṭati.",
  "tika-vin13t:2880_10": "Payuttānīti parehi yehi kehici katāni.",
  "tika-vin13t:2880_11": "Passitunti iminā anolocanadassanampi gahitanti sotuntipi attho viññāyati.",
  "tika-vin13t:2880_12": "Antarārāme ṭhitassa passato anāpatti.",
  "tika-vin13t:2880_13": "Vīthiyaṃ ṭhatvā gīvaṃ parivattetvā passatopi āpattiyeva.",
  "tika-vin13t:2880_14": "Yena kenaci karaṇīyena gataṭṭhāne passati,",
  "tika-vin13t:2880_15": "suṇāti vā, anāpatti.",
  "tika-vin13t:2880_16": "Sampaṭicchitunti “sādhū”ti sampaṭicchituṃ.",
  "tika-vin13t:2880_17": "“Upahārakaraṇaṃ nāma sundara”nti vattuṃ vaṭṭati. Vā-",
  "tika-vin13t:2880_18": "saddo samuccaye.",
  "tika-vin13t:2881_0": "362. “Kīḷatthaṃ kataṃ rājāgāra”ntiādinā sambandhitabbaṃ. Cittena vicittakaṃ āgāraṃ cittāgārakaṃ.",
  "tika-vin13t:2882_0": "363.",
  "tika-vin13t:2882_1": "Āsanena nave na paṭibāheyyāti yojanā.",
  "tika-vin13t:2882_2": "Āsanenāti āsanato.",
  "tika-vin13t:2882_3": "Na paṭibāheyyāti na uṭṭhāpeyya.",
  "tika-vin13t:2882_4": "Uṇhe cīvaraṃ na nidaheyyāti yojanīyaṃ.",
  "tika-vin13t:2882_5": "Na nidaheyyāti adhikaṃ na nidaheyya.",
  "tika-vin13t:2882_6": "Garunāti ācariyupajjhāyena.",
  "tika-vin13t:2882_7": "Paṇāmitoti “mā idha pavisā”tiādinā nikkaḍḍhito.",
  "tika-vin13t:2883_0": "364.",
  "tika-vin13t:2883_1": "Sattahi āpattīhi ca bhikkhuṃ vāpi aññeneva ca upāsakaṃ vāpi parammukhā akkosane dukkaṭanti yojetabbaṃ.",
  "tika-vin13t:2883_2": "Āpattīhi cāti ca-",
  "tika-vin13t:2883_3": "saddo avadhāraṇe.",
  "tika-vin13t:2883_4": "Aññeneva cāti ettha eva cāti nipātasamudāyo,",
  "tika-vin13t:2883_5": "eko eva vā avadhāraṇe,",
  "tika-vin13t:2883_6": "vuttato aññeneva “asaddho”tiādināti attho.",
  "tika-vin13t:2883_7": "Parammukhāti nipāto,",
  "tika-vin13t:2883_8": "tassa asammukheti attho.",
  "tika-vin13t:2883_9": "Sammukhā vadantassa pācittiyaṃ.",
  "tika-vin13t:2883_10": "Pāpagarahaṇavasena pana vadato anāpatti.",
  "tika-vin13t:2884_0": "365.",
  "tika-vin13t:2884_1": "Saddhādeyyaṃ saddhāya dātabbaṃ cīvarañca ca-",
  "tika-vin13t:2884_2": "saddena avasesampi vinipātetuṃ nāsetuṃ na labbhaṃ,",
  "tika-vin13t:2884_3": "pitūnaṃ labbhanti sambandho.",
  "tika-vin13t:2884_4": "Ñātīnampīti pi-",
  "tika-vin13t:2884_5": "saddo sambhāvane.",
  "tika-vin13t:2885_0": "366.",
  "tika-vin13t:2885_1": "Aññatra vassaṃvuttho aññato bhāgaṃ gaṇheyya,",
  "tika-vin13t:2885_2": "dukkaṭanti sambandho.",
  "tika-vin13t:2885_3": "Aññatrāti aññasmiṃ vihāre.",
  "tika-vin13t:2885_4": "Aññatoti aññavihārato.",
  "tika-vin13t:2885_5": "Paṭideyyāti gahitaṭṭhāne dadeyya.",
  "tika-vin13t:2885_6": "Gahite tasmiṃ vatthusmiṃ naṭṭhe vā jiṇṇe vā tassa gīvāho tīti sambandho.",
  "tika-vin13t:2885_7": "Codito no dadeyya,",
  "tika-vin13t:2885_8": "tesaṃ dhuranikkhepato bhaṇḍagghakāriyo hotīti yojanā.",
  "tika-vin13t:2885_9": "Coditoti vatthusāmikehi “dehī”ti vutto.",
  "tika-vin13t:2885_10": "Tesanti tasmiṃ vihāre lābhīnaṃ bhikkhūnaṃ.",
  "tika-vin13t:2886_0": "367.",
  "tika-vin13t:2886_1": "Santaruttaro vā kallo saupāhano vā gāmaṃ na paviseyya,",
  "tika-vin13t:2886_2": "cāmarīmakasabījaniṃ na dhāreyyāti yojanīyaṃ.",
  "tika-vin13t:2886_3": "Antarañca uttarañca,",
  "tika-vin13t:2886_4": "saha antaruttarena santaruttaro.",
  "tika-vin13t:2886_5": "Aggaḷagutte vihāre saṅghāṭiṃ nikkhipitvā gantuṃ vaṭṭati.",
  "tika-vin13t:2886_6": "Āraññakena pana bhaṇḍukkhalikāya pakkhipitvā pāsāṇarukkhasusirādīsu paṭicchannesu ṭhapetvā gantabbaṃ.",
  "tika-vin13t:2886_7": "Antaruttarānaṃ nikkhepe ayameva nayo.",
  "tika-vin13t:2886_8": "Kalloti agilāno.",
  "tika-vin13t:2886_9": "Makasānaṃ bījanī makasabījanī,",
  "tika-vin13t:2886_10": "camarīnaṃ vāḷehi katā makasabījanīti samāso.",
  "tika-vin13t:2887_0": "368.",
  "tika-vin13t:2887_1": "Ārāmato bahīti sambandhanīyaṃ.",
  "tika-vin13t:2887_2": "Ārāmatoti ārāmūpacārato.",
  "tika-vin13t:2887_3": "Na dhāreyyāti agilāno na dhāreyya.",
  "tika-vin13t:2887_4": "Yassa pana kāyadāho vā pittakopo vā hoti,",
  "tika-vin13t:2887_5": "cakkhu vā dubbalaṃ,",
  "tika-vin13t:2887_6": "añño vā koci ābādho vinā chattena uppajjati,",
  "tika-vin13t:2887_7": "tassa gāme vā araññe vā chattaṃ vaṭṭati.",
  "tika-vin13t:2887_8": "Guttiyā labbhatīti vasse cīvaraguttatthaṃ,",
  "tika-vin13t:2887_9": "vāḷamigacorabhayesu attaguttatthampi labbhatīti attho.",
  "tika-vin13t:2887_10": "Ekapaṇṇachattaṃ pana sabbattheva vaṭṭati.",
  "tika-vin13t:2888_0": "369.",
  "tika-vin13t:2888_1": "Ubhatokājaṃ na gāheyyāti sambandho.",
  "tika-vin13t:2888_2": "Ubhato daṇḍassa ubhayakoṭiyaṃ bhārabandhakājaṃ ubhatokājaṃ,",
  "tika-vin13t:2888_3": "alopatappuriso.",
  "tika-vin13t:2888_4": "Ekantarikakājakanti antarameva antarikaṃ,",
  "tika-vin13t:2888_5": "ekañca antarikañcāti dvando,",
  "tika-vin13t:2888_6": "ekantarike bhārabandhakājanti tappuriso ekatokājakaṃ,",
  "tika-vin13t:2888_7": "antarikakājakanti vuttaṃ hoti.",
  "tika-vin13t:2888_8": "Hatthe olambo assa bhārassāti samāso.",
  "tika-vin13t:2889_0": "370.",
  "tika-vin13t:2889_1": "Anokāsakatanti “karotu me āyasmā okāsaṃ,",
  "tika-vin13t:2889_2": "ahaṃ taṃ vattukāmo”ti evaṃ codakena okāse kārāpite natthi okāso kato anena cuditakenāti bahubbīhi.",
  "tika-vin13t:2889_3": "Codeyyāti cāvanaakkosakammavuṭṭhānādhippāyena codeyya.",
  "tika-vin13t:2889_4": "Uposathappavāraṇaṭṭhapanaanuvijjadhammakathādhippāyesu okāsakammaṃ natthi.",
  "tika-vin13t:2889_5": "Suddhassāti anāpattikatāya suddhassa.",
  "tika-vin13t:2889_6": "Avatthusminti akāraṇe.",
  "tika-vin13t:2889_7": "Tathāti dukkaṭaṃ atidisati.",
  "tika-vin13t:2889_8": "Karontenāpi “bhūtameva nu kho āpattiṃ vadati,",
  "tika-vin13t:2889_9": "abhūta”nti evaṃ upaparikkhitvā kātabbā.",
  "tika-vin13t:2889_10": "“Anujānāmi,",
  "tika-vin13t:2889_11": "bhikkhave,",
  "tika-vin13t:2889_12": "puggalaṃ tulayitvā okāsaṃ kātu”nti hi vuttaṃ.",
  "tika-vin13t:2890_0": "371.",
  "tika-vin13t:2890_1": "Sattānaṃ pakataṅgulena aṭṭhaṅgulādhikaṃ mañcappaṭipādaṃ vā uccapādakaṃ mañcaṃ vā na dhārayeti yojanā.",
  "tika-vin13t:2890_2": "Pakatiyā aṅgulaṃ pakataṅgulaṃ.",
  "tika-vin13t:2890_3": "Tañca vaḍḍhakiaṅgulaṃ veditabbaṃ.",
  "tika-vin13t:2890_4": "Aṭṭha ca tāni aṅgulāni ca,",
  "tika-vin13t:2890_5": "tehi tamadhikaṃ yassāti samāso.",
  "tika-vin13t:2890_6": "Mañcānaṃ paṭipādo,",
  "tika-vin13t:2890_7": "yattha mañcapāde nikkhipanti.",
  "tika-vin13t:2890_8": "Aṭṭhaṅgulato uccā pādā yassāti bahubbīhi.",
  "tika-vin13t:2891_0": "372.",
  "tika-vin13t:2891_1": "Mūgabbatādinti mūgānamiva tuṇhībhāvasaṅkhātaṃ vataṃ ādi yassa govatādino titthiyavatassāti samāso.",
  "tika-vin13t:2891_2": "Khurameva bhaṇḍaṃ khurabhaṇḍaṃ.",
  "tika-vin13t:2891_3": "Pubbe nhāpito nhāpitapubbako,",
  "tika-vin13t:2891_4": "visesanassa paranipāto.",
  "tika-vin13t:2892_0": "373.",
  "tika-vin13t:2892_1": "Hatthakammanti hatthena kātabbaṃ vaḍḍhakiādīnaṃ kammaṃ.",
  "tika-vin13t:2892_2": "Anussaraṇaṃ “kappiyattaṃ me yena yācitaṃ,",
  "tika-vin13t:2892_3": "amhehi imassa dātabba”nti evaṃ cittappavattianusāro,",
  "tika-vin13t:2892_4": "tassā yācanāya anusāro tadanusāro,",
  "tika-vin13t:2892_5": "tato laddhaṃ yaṃ kiñci gahetunti yojanā.",
  "tika-vin13t:2892_6": "Kammato niggato nikkammo,",
  "tika-vin13t:2892_7": "vighāsādādi.",
  "tika-vin13t:2892_8": "Taṃ ayācitvāpi kāretunti sambandho.",
  "tika-vin13t:2892_9": "Āharāpetunti araññato ānetuṃ.",
  "tika-vin13t:2892_10": "Aparasantakanti dārutiṇapalālādikaṃ aparapariggahitaṃ.",
  "tika-vin13t:2893_0": "374.",
  "tika-vin13t:2893_1": "Gihīnaṃ yattakaṃ deti,",
  "tika-vin13t:2893_2": "gopake dente gahetuṃ labbhaṃ,",
  "tika-vin13t:2893_3": "saṅghacetiyasantake yathāparicchedaṃ gahetuṃ labbhanti yojanā.",
  "tika-vin13t:2893_4": "Detīti gopako bhikkhūnaṃ deti.",
  "tika-vin13t:2893_5": "Gahetunti tattakaṃ gahetuṃ.",
  "tika-vin13t:2893_6": "Saṅghacetiyasantaketi vetanagopakehi dīyamāne saṅghassa cetiyassa ca santake.",
  "tika-vin13t:2893_7": "Yathāparicchedanti yaṃ tesaṃ saṅghena anuññātaṃ hoti “divase divase ettakaṃ nāma khādathā”ti,",
  "tika-vin13t:2893_8": "taṃ paricchedaṃ anatikkamma.",
  "tika-vin13t:2893_9": "Saṅghike ca cetiyasantake ca keṇiyā gahetvā ārakkhantasseva hi dāne paricchedo natthi.",
  "tika-vin13t:2894_0": "375.",
  "tika-vin13t:2894_1": "“Kāyavācāhi dvīhi āpattiṃ āpajjeyyā”ti yebhuyyavasena vuttaṃ,",
  "tika-vin13t:2894_2": "methunadhamme parūpakkame sati sādiyantassa akiriyasamuṭṭhānabhāvasambhavato.",
  "tika-vin13t:2894_3": "Chahi vāti āpattuppattikāraṇasaṅkhātehi chahi samuṭṭhānehi vā āpattiṃ āpajjeyyāti sambandho.",
  "tika-vin13t:2894_4": "Sabbāpattīnañhi kāyo vācā kāyavācā kāyacittaṃ vācācittaṃ kāyavācācittanti cha samuṭṭhānāni.",
  "tika-vin13t:2894_5": "Tattha purimāni tīṇi acittakāni,",
  "tika-vin13t:2894_6": "pacchimāni sacittakāni.",
  "tika-vin13t:2895_0": "Tidhā ekasamuṭṭhānā, pañcadhā dvisamuṭṭhitā;",
  "tika-vin13t:2896_0": "Dvidhā ticaturo ṭhānā, ekadhā chasamuṭṭhitā.",
  "tika-vin13t:2897_0": "Tattha catutthena pañcamena chaṭṭhena ca samuṭṭhānato ekasamuṭṭhānā tidhā.",
  "tika-vin13t:2897_1": "Paṭhamacatutthehi ca dutiyapañcamehi ca tatiyachaṭṭhehi ca catutthachaṭṭhehi ca pañcamachaṭṭhehi ca samuṭṭhānato dvisamuṭṭhitā pañcadhā.",
  "tika-vin13t:2897_2": "Paṭhamehi ca tīhi pacchimehi ca tīhi samuṭṭhānato tisamuṭṭhānā dvidhā.",
  "tika-vin13t:2897_3": "Paṭhamatatiyacatutthachaṭṭhehi ca dutiyatatiyapañcamachaṭṭhehi ca samuṭṭhānato catusamuṭṭhānā dvidhā.",
  "tika-vin13t:2897_4": "Chahipi samuṭṭhito chasamuṭṭhānā ekadhā.",
  "tika-vin13t:2897_5": "Alajji…pe…",
  "tika-vin13t:2897_6": "saññitāya cāti imehi chahi vā āpattiṃ āpajjeyyāti sambandho.",
  "tika-vin13t:2897_7": "Yo sañcicca āpattiṃ āpajjati,",
  "tika-vin13t:2897_8": "āpattiṃ parigūhati,",
  "tika-vin13t:2897_9": "agatigamanañca gacchati,",
  "tika-vin13t:2897_10": "ediso vuccati alajjī puggalo.",
  "tika-vin13t:2897_11": "Alajjī ca aññāṇo ca kukkuccapakato ca kukkuccena abhibhūtoti dvando.",
  "tika-vin13t:2897_12": "Bhāve ttappaccayo.",
  "tika-vin13t:2898_0": "Tattha yo akappiyabhāvaṃ jānantoyeva madditvā vītikkamaṃ karoti,",
  "tika-vin13t:2898_1": "ayaṃ alajjitā āpajjati.",
  "tika-vin13t:2898_2": "Mando momūho kattabbākattabbaṃ ajānanto akattabbaṃ karoti,",
  "tika-vin13t:2898_3": "kattabbaṃ virādheti,",
  "tika-vin13t:2898_4": "ayaṃ aññāṇattā āpajjati.",
  "tika-vin13t:2898_5": "Kappiyākappiyaṃ nissāya kukkucce uppanne vinayadharaṃ apucchitvā madditvā vītikkamati,",
  "tika-vin13t:2898_6": "ayaṃ kukkuccapakatattā āpajjati.",
  "tika-vin13t:2898_7": "Satiyā plavo sammoho satiplavo,",
  "tika-vin13t:2898_8": "sahaseyyaticīvaravippavāsādīni satiplavā āpajjati.",
  "tika-vin13t:2898_9": "Kappañca akappiyañca kappākappiyaṃ,",
  "tika-vin13t:2898_10": "kappākappiye saññā,",
  "tika-vin13t:2898_11": "sā assa atthīti kappā…pe… saññī,",
  "tika-vin13t:2898_12": "tassa bhāvoti tā- paccayo. Ya-",
  "tika-vin13t:2898_13": "lopena pana “saññitā”ti vuttaṃ,",
  "tika-vin13t:2898_14": "karaṇatthe vā paccattavacanaṃ.",
  "tika-vin13t:2898_15": "Te ca “akappiye”tiādīnaṃ yathākkamena yujjanti.",
  "tika-vin13t:2898_16": "Tattha yo acchamaṃsaṃ “sūkaramaṃsa”nti khādati,",
  "tika-vin13t:2898_17": "vikāle kālasaññitāya bhuñjati,",
  "tika-vin13t:2898_18": "ayaṃ akappiye kappiyasaññitāya āpajjati.",
  "tika-vin13t:2898_19": "Yo pana sūkaramaṃsaṃ “acchamaṃsa”nti khādati,",
  "tika-vin13t:2898_20": "kāle vikālasaññāya bhuñjati,",
  "tika-vin13t:2898_21": "ayaṃ kappiye akappiyasaññitāya āpajjati.",
  "tika-vin13t:2899_0": "376.",
  "tika-vin13t:2899_1": "Alajjiaññāṇatāya kāyavācāhi āpattiṃ chādayeti yojanā.",
  "tika-vin13t:2899_2": "Liṅgeti liṅgaparivattananimittaṃ.",
  "tika-vin13t:2899_3": "Liṅge saṅghe ca gaṇe ca ekasmiṃ cāti āpattivuṭṭhiti catudhā hotīti seso.",
  "tika-vin13t:2900_0": "377.",
  "tika-vin13t:2900_1": "Paccayadvayeti cīvare piṇḍapāte ca.",
  "tika-vin13t:2900_2": "Parikathobhāsaviññattīti abhilāpamattametaṃ.",
  "tika-vin13t:2900_3": "Sahacaritassa pana nimittakammassāpi ettheva saṅgaho veditabbo.",
  "tika-vin13t:2900_4": "Tattha pariyāyena kathanaṃ parikathā.",
  "tika-vin13t:2900_5": "Ujukameva avatvā yathā adhippāyo vibhūto hoti,",
  "tika-vin13t:2900_6": "evaṃ obhāsanaṃ obhāso.",
  "tika-vin13t:2900_7": "Paccaye uddissa yathā adhippāyo ñāyati,",
  "tika-vin13t:2900_8": "evaṃ viññāpanaṃ viññatti.",
  "tika-vin13t:2900_9": "Nimittakaraṇaṃ nimittakammaṃ.",
  "tika-vin13t:2900_10": "Tatiyeti senāsane.",
  "tika-vin13t:2900_11": "Seseti gilānapaccaye.",
  "tika-vin13t:2901_0": "378.",
  "tika-vin13t:2901_1": "Pañcannaṃ sahadhammikānaṃ accaye dānaṃ na rūhatīti sambandho.",
  "tika-vin13t:2901_2": "Accaye dānanti “mamaccayena mayhaṃ santakaṃ upajjhāyassa hotū”tiādinā evaṃ attano apagame dānaṃ.",
  "tika-vin13t:2901_3": "Tanti accayena dinnaṃ cīvarādikaṃ saṅghasseva ca hoti,",
  "tika-vin13t:2901_4": "na bhikkhunoti adhippāyo.",
  "tika-vin13t:2901_5": "Gihīnaṃ panāti gihīnaṃ accaye dānaṃ pana.",
  "tika-vin13t:2901_6": "Idamettha dānaggahaṇalakkhaṇaṃ –",
  "tika-vin13t:2901_7": "“idaṃ tuyhaṃ dammī”tiādinā sammukhā vā “itthannāmassa demī”tiādinā parammukhāpi dinnaṃyeva hoti.",
  "tika-vin13t:2901_8": "“Tuyhaṃ gaṇhāhī”ti vutte “mayhaṃ gaṇhāmī”ti vadati,",
  "tika-vin13t:2901_9": "sudinnaṃ suggahitañca.",
  "tika-vin13t:2901_10": "“Tava santakaṃ karohi,",
  "tika-vin13t:2901_11": "tava santakaṃ hotu,",
  "tika-vin13t:2901_12": "tava santakaṃ kārāpehī”ti vutte “mama santakaṃ karomi,",
  "tika-vin13t:2901_13": "mama santakaṃ hotu,",
  "tika-vin13t:2901_14": "mama santakaṃ karissāmī”ti vadati.",
  "tika-vin13t:2901_15": "Duddinnaṃ duggahitañca.",
  "tika-vin13t:2901_16": "Sace pana “tava santakaṃ karohī”ti vutte “sādhu, bhante,",
  "tika-vin13t:2901_17": "mayhaṃ gaṇhāmī”ti gaṇhāti,",
  "tika-vin13t:2901_18": "suggahitanti.",
  "tika-vin13t:2902_0": "379.",
  "tika-vin13t:2902_1": "Bhikkhu vā sāmaṇero vā upassaye bhikkhunīnaṃ vihāre kālaṃ kayirātha yadi kālaṅkareyya,",
  "tika-vin13t:2902_2": "tattha tasmiṃ ubhinnaṃ santake bhikkhusaṅgho eva dāyajjo sāmī hotīti seso.",
  "tika-vin13t:2902_3": "Sesepīti avasese bhikkhunisikkhamānasāmaṇerisantakepi.",
  "tika-vin13t:2902_4": "Ayaṃ nayoti yadi te bhikkhūnaṃ vihāre kālaṃ kareyyuṃ,",
  "tika-vin13t:2902_5": "tesaṃ santake bhikkhunisaṅgho eva dāyajjoti ayameva nayoti attho.",
  "tika-vin13t:2903_0": "380.",
  "tika-vin13t:2903_1": "“Imaṃ netvā asukassa dehī”ti dinnaṃ yāva parassa hatthaṃ na pāpuṇāti,",
  "tika-vin13t:2903_2": "tāva purimasseva,",
  "tika-vin13t:2903_3": "yo pahiṇati,",
  "tika-vin13t:2903_4": "tassevāti attho.",
  "tika-vin13t:2903_5": "Dammīti “itthannāmassa demī”ti dinnaṃ pana pacchimasseva,",
  "tika-vin13t:2903_6": "yassa pahiṇati,",
  "tika-vin13t:2903_7": "tasseva santakanti attho.",
  "tika-vin13t:2903_8": "Imaṃ vidhiṃ “vuttanayena ime sāmino hontī”ti etaṃ pakāraṃ ñatvā vissāsaggāhaṃ vā gaṇhe,",
  "tika-vin13t:2903_9": "matakacīvaraṃ vā adhiṭṭheti yojanā.",
  "tika-vin13t:2903_10": "Vissāsagāhanti sāmīsu jīvantesu vissāsena gāhaṃ gahetvā.",
  "tika-vin13t:2903_11": "Matakacīvaraṃ adhiṭṭheti tesu matesu aññe ce bhikkhū na santi,",
  "tika-vin13t:2903_12": "“mayhaṃ taṃ pāpuṇātī”ti matakacīvaraṃ adhiṭṭheyya.",
  "tika-vin13t:2903_13": "Aññesaṃ adatvā dūre ṭhapitamatakaparikkhārā pana tattha tattha saṅghasseva honti.",
  "tika-vin13t:2903_14": "Bhikkhumhi kālakate saṅgho sāmī pattacīvare,",
  "tika-vin13t:2903_15": "apica gilānupaṭṭhākā bahūpakārā,",
  "tika-vin13t:2903_16": "saṅghena ticīvarañca pattañca gilānupaṭṭhākānaṃ dātabbaṃ.",
  "tika-vin13t:2903_17": "Yaṃ tattha lahubhaṇḍaṃ lahuparikkhāraṃ,",
  "tika-vin13t:2903_18": "taṃ sammukhībhūtena saṅghena bhājetabbaṃ.",
  "tika-vin13t:2903_19": "Yaṃ tattha garubhaṇḍaṃ garuparikkhāraṃ,",
  "tika-vin13t:2903_20": "taṃ āgatānāgatassa cātuddisassa saṅghassa avissajjiyaṃ avebhaṅgiyaṃ.",
  "tika-vin13t:2903_21": "Gilānupaṭṭhāko nāma gihī vā hotu pabbajito vā,",
  "tika-vin13t:2903_22": "antamaso mātugāmopi,",
  "tika-vin13t:2903_23": "sabbe bhāgaṃ labhanti.",
  "tika-vin13t:2903_24": "Bahū ce sabbe samaggā hutvā upaṭṭhahanti,",
  "tika-vin13t:2903_25": "sabbesaṃ samabhāgo dātabbo.",
  "tika-vin13t:2903_26": "Yo panettha visesena upaṭṭhahati,",
  "tika-vin13t:2903_27": "tassa viseso kātabbo.",
  "tika-vin13t:2904_0": "381.",
  "tika-vin13t:2904_1": "“Lohabhaṇḍe paharaṇiṃ ṭhapetvā sabbaṃ kappatī”tiādinā yojetabbaṃ.",
  "tika-vin13t:2904_2": "Paharaṇinti āvudhaṃ.",
  "tika-vin13t:2904_3": "Pādukā ca saṅkamanīyo pallaṅko cāti dvando.",
  "tika-vin13t:2904_4": "Mattikāmaye katakaṃ kumbhakārikañca ṭhapetvā sabbaṃ kappatīti yojanīyaṃ,",
  "tika-vin13t:2904_5": "dhaniyasseva sabbamattikāmayakuṭi kumbhakārikāti.",
  "tika-vin13t:2905_0": "Pakiṇṇakaniddesavaṇṇanā niṭṭhitā.",
  "tika-vin13t:2906_0": "42. Desanāniddesavaṇṇanā",
  "tika-vin13t:2907_0": "382.",
  "tika-vin13t:2907_1": "Idāni desanānidassanabyāsena heṭṭhā avuttāni kānici sikkhāpadāni upadisituṃ “cāgo”tiādimāha.",
  "tika-vin13t:2907_2": "Bhikkhubhāvassa yo cāgo,",
  "tika-vin13t:2907_3": "sā pārājikadesanāti sambandho.",
  "tika-vin13t:2907_4": "Bhavati anenāti bhāvo,",
  "tika-vin13t:2907_5": "saddappavattinimittaṃ,",
  "tika-vin13t:2907_6": "bhikkhuno bhāvo bhikkhu-",
  "tika-vin13t:2907_7": "saddassa pavattinimittaṃ bhikkhukiccaṃ bhikkhubhāvo, tassa.",
  "tika-vin13t:2907_8": "Disī uccāraṇe,",
  "tika-vin13t:2907_9": "uccāraṇā pakāsanā desanā.",
  "tika-vin13t:2907_10": "“Channamativassati,",
  "tika-vin13t:2907_11": "vivaṭṭaṃ nātivassatī”ti hi vuttaṃ.",
  "tika-vin13t:2907_12": "Idha pana bhikkhubhāvapariccāgoyeva pārājikāya pakāsanā nāma pārājikāya desanā.",
  "tika-vin13t:2907_13": "“Yo”ti vuttattā “so”ti vattuṃ yuttaṃ,",
  "tika-vin13t:2907_14": "tathāpi sabbādīhi vuttassa vā liṅgamādiyyate vakkhamānassa vāti vakkhamānadesanāpekkhāya “so”ti vuttaṃ.",
  "tika-vin13t:2907_15": "Yathā yena pakārena “chādeti jānamāpanna”ntiādinā vuttaṃ yathāvuttaṃ, tena.",
  "tika-vin13t:2907_16": "Vuttamanatikkammāti abyayībhāvavasena vā attho veditabbo.",
  "tika-vin13t:2907_17": "Idhāpi garukāpattiyā vuṭṭhānānatikkameneva pakāsanā desanā siyāti “vuṭṭhānaṃ garukāpattidesanā”ti vuccati.",
  "tika-vin13t:2908_0": "383. Idāni vattabbaṃ sandhāya “eva”nti vuttaṃ. Ekassāti ekassa bhikkhuno.",
  "tika-vin13t:2909_0": "384.",
  "tika-vin13t:2909_1": "Tumhamūleti tumhākaṃ mūle samīpe.",
  "tika-vin13t:2909_2": "Paṭidesemīti pakāsemi.",
  "tika-vin13t:2909_3": "Saṃvareyyāsīti saṃyameyyāsi,",
  "tika-vin13t:2909_4": "saṃvare patiṭṭheyyāsīti attho.",
  "tika-vin13t:2910_0": "385.",
  "tika-vin13t:2910_1": "Nissajjitvānāti ekabahubhāvaṃ sannihitāsannihitabhāvaṃ ñatvā “idaṃ me, bhante,",
  "tika-vin13t:2910_2": "cīvara”ntiādinā nissajjitvā.",
  "tika-vin13t:2910_3": "Tenāti yassa cīvaraṃ nissaṭṭhaṃ, tena. “Imaṃ…pe…",
  "tika-vin13t:2910_4": "dammī”ti nissaṭṭhacīvaraṃ deyyanti sambandhitabbaṃ.",
  "tika-vin13t:2910_5": "“Imaṃ cīvaraṃ dasāhātikkanta”ntiādinā yojetabbaṃ.",
  "tika-vin13t:2911_0": "386.",
  "tika-vin13t:2911_1": "(Ka) cīvaranti ticīvarādhiṭṭhānanayena adhiṭṭhitesu saṅghāṭiādīsu yaṃ kiñci cīvaraṃ.",
  "tika-vin13t:2911_2": "Vippavutthanti vippayuttena vutthaṃ.",
  "tika-vin13t:2912_0": "(Kha) akālacīvaranti anatthate kathine vassānassa pacchimamāsaṃ ṭhapetvā sese ekādasamāse,",
  "tika-vin13t:2912_1": "atthate kathine tañca māsaṃ hemantike cattāro māse ca ṭhapetvā sese sattamāse uppannaṃ,",
  "tika-vin13t:2912_2": "kālepi saṅghassa vā “idaṃ akālacīvara”nti ekapuggalassa vā “idaṃ tuyhaṃ dammī”ti uddisitvā dinnaṃ.",
  "tika-vin13t:2912_3": "Itaraṃ pana kālacīvaraṃ.",
  "tika-vin13t:2912_4": "Māsātikkantanti akālacīvare uppanne ūnassa pāripūriyā saṅghagaṇādito satiyā paccāsāya māsamekaṃ parihāro labbhati,",
  "tika-vin13t:2912_5": "taṃ māsaṃ atikkantaṃ.",
  "tika-vin13t:2913_0": "(Ga) purāṇacīvaranti yaṃ antamaso ussīsakaṃ katvā nipanno.",
  "tika-vin13t:2913_1": "Cīvaraṃ nāma channaṃ aññataraṃ vikappanūpagaṃ.",
  "tika-vin13t:2913_2": "Eseva nayo sabbesu vakkhamānacīvarappaṭisaṃyuttasikkhāpadesu.",
  "tika-vin13t:2914_0": "(Gha) aññatra pārivattakāti antamaso harītakīkhaṇḍenapi pārivattakaṃ vinā.",
  "tika-vin13t:2915_0": "(Ṅa) gahapatikanti bhikkhūsu apabbajitakaṃ.",
  "tika-vin13t:2915_1": "Aññatra samayāti acchinnacīvaranaṭṭhacīvarasamayaṃ vinā,",
  "tika-vin13t:2915_2": "acchinnacīvarehi pana sākhāpalāsaṃ attanā bhañjitvāpi vākādīni gaṇhitvāpi nivāsetuṃ vaṭṭati,",
  "tika-vin13t:2915_3": "pageva viññatti.",
  "tika-vin13t:2915_4": "Cīvaraṃ viññāpitanti sambandho.",
  "tika-vin13t:2915_5": "Kanti āha “aññātaka”ntiādi.",
  "tika-vin13t:2916_0": "(Ca) taduttarīti tato vuttappamāṇato uttari,",
  "tika-vin13t:2916_1": "acchinnacīvarena bhikkhunā kāyena vā vācāya vā abhiharitvā pavāritacīvarato tīsu naṭṭhesu dve sāditabbāni,",
  "tika-vin13t:2916_2": "dvīsu naṭṭhesu ekaṃ sāditabbaṃ.",
  "tika-vin13t:2916_3": "Pakatiyā santaruttarena carantena dvīsu naṭṭhesu dveyeva sāditabbāni,",
  "tika-vin13t:2916_4": "ekasmiṃ naṭṭhe ekaṃyeva sāditabbaṃ.",
  "tika-vin13t:2916_5": "Yassa ekaṃyeva hoti,",
  "tika-vin13t:2916_6": "tasmiṃ naṭṭhe dve sāditabbāni.",
  "tika-vin13t:2917_0": "(Cha) appavāritoti gahapatinā vā gahapatāniyā vā.",
  "tika-vin13t:2917_1": "Vikappanti paṭhamaadhippetato mūlaṃ vaḍḍhāpento sundarakāmatāya “āyataṃ vā”tiādinā visiṭṭhakappaṃ adhikavidhānaṃ.",
  "tika-vin13t:2918_0": "(Ja) aññātake gahapatiketi bahūnaṃ vasena vuttamattameva purimato viseso.",
  "tika-vin13t:2919_0": "(Jha) codanāyāti “attho me, āvuso,",
  "tika-vin13t:2919_1": "cīvarenā”ti codanāya.",
  "tika-vin13t:2919_2": "Ṭhānenāti kāyacodanamāha.",
  "tika-vin13t:2919_3": "Rājādīhi pesitena hi dūtena veyyāvaccakarassa hatthe cīvaracetāpanne nikkhitte tisso codanā anuññātā,",
  "tika-vin13t:2919_4": "codanāya diguṇaṃ ṭhānaṃ,",
  "tika-vin13t:2919_5": "tasmā sace codetiyeva,",
  "tika-vin13t:2919_6": "na tiṭṭhati,",
  "tika-vin13t:2919_7": "cha codanā labbhanti.",
  "tika-vin13t:2919_8": "Sace tiṭṭhatiyeva,",
  "tika-vin13t:2919_9": "na codeti,",
  "tika-vin13t:2919_10": "dvādasa ṭhānāni labbhanti.",
  "tika-vin13t:2919_11": "Sace ubhayaṃ karoti,",
  "tika-vin13t:2919_12": "ekāya codanāya dve ṭhānāni hāpetabbāni.",
  "tika-vin13t:2920_0": "(Ṭa) suddhāni ca tāni kāḷakāni ca jātiyā rajanena vā.",
  "tika-vin13t:2921_0": "(Ṭha) tulanti catūhi tulāhi kāretukāmataṃ sandhāya vuttaṃ.",
  "tika-vin13t:2921_1": "Atthato pana yattakehi eḷakalomehi kātukāmo hoti,",
  "tika-vin13t:2921_2": "tesu dve koṭṭhāsā kāḷakānaṃ,",
  "tika-vin13t:2921_3": "eko odātānaṃ,",
  "tika-vin13t:2921_4": "eko gocariyānaṃ gahetabbo.",
  "tika-vin13t:2921_5": "Tulā nāma palasataṃ.",
  "tika-vin13t:2921_6": "Gocariyā nāma kapilavaṇṇā.",
  "tika-vin13t:2921_7": "Idaṃ me santhataṃ kārāpitanti yojanā.",
  "tika-vin13t:2922_0": "(Ṇa) tiyojanaparamanti gahitaṭṭhānato tīṇi yojanāni paramo assa atikkamanassāti bhāvanapuṃsakavasena attho veditabbo.",
  "tika-vin13t:2922_1": "Atikkāmitānīti antamaso suttakenapi bhaṇḍakatabhaṇḍaharaṇaṃ vinā antamaso vātābādhappaṭikāratthaṃ kaṇṇacchidde pakkhittāni atikkāmitāni.",
  "tika-vin13t:2923_0": "387- 9.",
  "tika-vin13t:2923_1": "Nissajjitvānāti vuttanayena vatthūni nissajjitvā.",
  "tika-vin13t:2923_2": "Athāti desitānantaraṃ.",
  "tika-vin13t:2923_3": "“Imaṃ jānāhī”ti gihiṃ vadeti yojanā.",
  "tika-vin13t:2923_4": "Soti ārāmikādiko gihī.",
  "tika-vin13t:2923_5": "“Iminā kiṃ āharāmī”ti vadeyyāti sambandho.",
  "tika-vin13t:2923_6": "Vadeyyāti yadi vadati.",
  "tika-vin13t:2923_7": "Imanti avatvāti “imaṃ āharā”ti avatvā bhikkhūnaṃ kappiyaṃ telādinti vadeti sambandho.",
  "tika-vin13t:2923_8": "Ādinti sandhivasena niggahitaṃ.",
  "tika-vin13t:2923_9": "Tena parivattetvāna so yaṃ kappiyaṃ āharatīti yojanā.",
  "tika-vin13t:2923_10": "Tenāti nissaggiyavatthunā.",
  "tika-vin13t:2923_11": "Dvepete ṭhapetvāti ete rūpiyappaṭiggāhakarūpiyasaṃvohārake dve ṭhapetvā sesehi paribhuñjituṃ labbhanti sambandho.",
  "tika-vin13t:2923_12": "Paribhuñjitunti taṃ bhuñjituṃ.",
  "tika-vin13t:2923_13": "Tatoti parivattitakappiyato.",
  "tika-vin13t:2923_14": "Aññenāti antamaso ārāmikenāpi.",
  "tika-vin13t:2923_15": "Tesanti vuttānaṃ dvinnaṃ.",
  "tika-vin13t:2924_0": "390.",
  "tika-vin13t:2924_1": "Antamaso tannibbattā rukkhacchāyāpīti sambandho.",
  "tika-vin13t:2924_2": "Tannibbattāti nissaṭṭhavatthunā kiṇitvā gahitaārāme rukkhacchāyā tannibbattā hotīti tato nibbattāti samāso.",
  "tika-vin13t:2924_3": "Ādito santhatattayanti ādimhi kosiyasuddhakāḷakadvebhāgasanthatattayaṃ.",
  "tika-vin13t:2925_0": "391.",
  "tika-vin13t:2925_1": "Evaṃ ce no labhethāti evaṃ parivattetvā kappiyakārako no ce labheyya,",
  "tika-vin13t:2925_2": "so gihī “imaṃ chaḍḍehī”ti saṃsiyo vattabbo,",
  "tika-vin13t:2925_3": "evaṃ rūpiyachaḍḍako gihī no ce labheyya,",
  "tika-vin13t:2925_4": "sammato bhikkhu chaḍḍeyyāti sambandho.",
  "tika-vin13t:2925_5": "Sammatoti “yo chandāgatiṃ na gaccheyyā”tiādinā vuttapañcaṅgasamannāgato rūpiyachaḍḍakasammutiyā sammato bhikkhu.",
  "tika-vin13t:2926_0": "392.",
  "tika-vin13t:2926_1": "Etānīti paṭiggahitarūpiyāni.",
  "tika-vin13t:2926_2": "Dutiyaṃ pattanti ūnapañcabandhane sati viññāpitapattaṃ saṅghe vattuṃ labbhareti padasambandho.",
  "tika-vin13t:2926_3": "Vattunti “ahaṃ bhante rūpiyaṃ paṭiggahesi”ntiādinā vattuṃ.",
  "tika-vin13t:2926_4": "Sesāni avasesanissaggiyavatthūni saṅghe ekasmiṃ gaṇe ca vattuṃ labbhareti yojanā.",
  "tika-vin13t:2926_5": "Bhāsantarenapi vattuṃ labbhanti na kevalaṃ pāḷibhāsāyameva,",
  "tika-vin13t:2926_6": "sīhaḷādibhāsāyapi nissajjituṃ labbhatīti attho.",
  "tika-vin13t:2927_0": "393.",
  "tika-vin13t:2927_1": "(Ka) nānappakāranti cīvarādīnaṃ kappiyabhaṇḍānaṃ vasena anekavidhaṃ.",
  "tika-vin13t:2927_2": "Kayo gahaṇaṃ,",
  "tika-vin13t:2927_3": "vikkayo dānaṃ.",
  "tika-vin13t:2927_4": "Kayo ca vikkayo ca kayavikkayaṃ.",
  "tika-vin13t:2928_0": "(Ga) ūnapañcabandhanenāti ūnāni pañca bandhanāni yassa, tena,",
  "tika-vin13t:2928_1": "itthambhūtalakkhaṇe karaṇavacanaṃ.",
  "tika-vin13t:2928_2": "Yathākathañci pana pañcabandhano patto,",
  "tika-vin13t:2928_3": "pañcabandhanokāso vā,",
  "tika-vin13t:2928_4": "so apatto,",
  "tika-vin13t:2928_5": "aññaṃ viññāpetuṃ vaṭṭati.",
  "tika-vin13t:2929_0": "394.",
  "tika-vin13t:2929_1": "Sammannitvānāti padabhājanīye vuttañattidutiyakammena sammannitvā.",
  "tika-vin13t:2929_2": "Saṅghassa pattantanti anta-",
  "tika-vin13t:2929_3": "saddena pattānaṃ ante bhavo lāmako pattoyeva gahito,",
  "tika-vin13t:2929_4": "nissaṭṭhapattassa vijjamānaguṇaṃ vatvā theraṃ,",
  "tika-vin13t:2929_5": "therassa pattaṃ dutiyattheraṃ gāhāpetvā eteneva upāyena yāvasaṅghanavakaṃ gāhāpetvā yo tattha sannipatitasaṅghassa pattesu pariyanto patto,",
  "tika-vin13t:2929_6": "taṃ pattanti.",
  "tika-vin13t:2929_7": "Tassāti katanissajjanassa bhikkhuno.",
  "tika-vin13t:2929_8": "Dāpayeti sammatena pattagāhāpakena dāpeyya.",
  "tika-vin13t:2930_0": "395.",
  "tika-vin13t:2930_1": "(Ka) bhesajjanti bhesajjakiccaṃ karotu vā, mā vā,",
  "tika-vin13t:2930_2": "evaṃ laddhavohāraṃ sappiādikaṃ sattāhakālikaṃ.",
  "tika-vin13t:2931_0": "(Kha) gimhānassa pacchimamāse purimo addhamāso pariyesanakaraṇānaṃ khettaṃ,",
  "tika-vin13t:2931_1": "pacchimaddhamāso pariyesanakaraṇanivāsanānaṃ khettaṃ,",
  "tika-vin13t:2931_2": "vassikamāsā cattāropi adhiṭṭhānena saha catunnampi khettaṃ,",
  "tika-vin13t:2931_3": "imeyeva pañcamāsā kucchisamayo,",
  "tika-vin13t:2931_4": "itarasattamāsā piṭṭhisamayo.",
  "tika-vin13t:2931_5": "Piṭṭhisamaye pariyesantassa nissaggiyaṃ pācittiyaṃ,",
  "tika-vin13t:2931_6": "kucchisamaye ca atirekaddhamāse katvā paridahato nissaggiyaṃ pācittiyaṃ.",
  "tika-vin13t:2931_7": "Tena vuttaṃ “atirekamāse sese”ti.",
  "tika-vin13t:2932_0": "(Ga) sāmaṃ datvāti veyyāvaccādīni paccāsīsamāno sayameva datvā.",
  "tika-vin13t:2932_1": "Acchinnanti taṃ akarontaṃ disvā sakasaññāya acchinnaṃ.",
  "tika-vin13t:2932_2": "Bhikkhunopi cīvaraṃ ṭhapetvā aññaṃ parikkhāraṃ,",
  "tika-vin13t:2932_3": "anupasampannassa ca yaṃ kiñci parikkhāraṃ acchindato dukkaṭaṃ.",
  "tika-vin13t:2932_4": "Pariccajitvā dinnaṃ sakasaññaṃ vinā acchindanto bhaṇḍagghena kāretabbo.",
  "tika-vin13t:2933_0": "(Ṅa) vikappanti “āyatañca karohi vitthatañcā”tiādikaṃ adhikavidhānaṃ.",
  "tika-vin13t:2934_0": "(Ca) accekacīvaranti gamikagilānagabbhiniabhinavuppannasaddhānaṃ aññatarena pavāraṇamāsassa juṇhapakkhapañcamito",
  "tika-vin13t:2934_1": "paṭṭhāya “vassāvāsikaṃ dassāmī”ti dinnaṃ accāyikacīvaraṃ.",
  "tika-vin13t:2934_2": "Accekacīvarassa anatthate kathine ekādasadivasādhiko māso,",
  "tika-vin13t:2934_3": "atthate kathine ekādasadivasādhikā pañca māsā cīvarakālasamayo,",
  "tika-vin13t:2934_4": "taṃ atikkāmentassa nissaggiyaṃ pācittiyaṃ.",
  "tika-vin13t:2934_5": "Tena vuttaṃ “cīvarakālasamayaṃ atikkāmita”nti.",
  "tika-vin13t:2934_6": "Kālo ca so samayo ca cīvarassa kālasamayo, taṃ.",
  "tika-vin13t:2935_0": "(Cha) sappaṭibhaye āraññakasenāsane vassaṃ upagantvā viharantena bhikkhunā tiṇṇaṃ cīvarānaṃ aññataraṃ",
  "tika-vin13t:2935_1": "cīvaraṃ purimikāya upagantvā mahāpavāraṇāya pavāritatā,",
  "tika-vin13t:2935_2": "kattikamāsatā,",
  "tika-vin13t:2935_3": "pañcadhanusatikapacchi mappamāṇayuttasenāsanatā,",
  "tika-vin13t:2935_4": "sāsaṅkasappaṭibhayatāti evaṃ vuttacaturaṅgasampattiyāantaraghare nikkhipitvā sati paccaye chārattaparamaṃ tena cīvarena vippavasitabbaṃ.",
  "tika-vin13t:2935_5": "Tato ce uttari vippavaseyya,",
  "tika-vin13t:2935_6": "nissaggiyaṃ pācittiyaṃ.",
  "tika-vin13t:2935_7": "Tena vuttaṃ “atirekachāratta”ntiādi.",
  "tika-vin13t:2936_0": "(Ja) jānanti jānanto.",
  "tika-vin13t:2937_0": "396. Ādimhi viyāti paṭhamanissaggiye viya.",
  "tika-vin13t:2938_0": "397.",
  "tika-vin13t:2938_1": "(Kha) antaragharaṃ paviṭṭhāya bhikkhuniyā hatthato khādanīyādippaṭiggahaṇe ca bhikkhūsu kulesu bhuñjantesu “idha pūvaṃ,",
  "tika-vin13t:2938_2": "sūpaṃ dethā”tiādinā nayena vosāsamānāya bhikkhuniyā anapasādanena ca sekhasammatesu kulesu pubbe animantitassa",
  "tika-vin13t:2938_3": "khādanīyādīnaṃ paṭiggahaṇe ca sappaṭibhaye āraññakasenāsane viharantassa pubbe appaṭisaṃviditakhādanīyādippaṭiggahaṇe",
  "tika-vin13t:2938_4": "ca pāṭidesanīyaṃ nāma āpattinikāyo vutto.",
  "tika-vin13t:2938_5": "Tena vuttaṃ “gārayha”ntiādi.",
  "tika-vin13t:2939_0": "398.",
  "tika-vin13t:2939_1": "“Adesanāgāminiya”ntiādi “na desaye”ti ettha kammaṃ.",
  "tika-vin13t:2939_2": "Pārājikā saṅghādisesā ca adesanāgāminiyo nāma.",
  "tika-vin13t:2939_3": "Na āpatti anāpatti, taṃ.",
  "tika-vin13t:2939_4": "Katadesanaṃ desitaṃ.",
  "tika-vin13t:2939_5": "Nānāsaṃvāsanissīmaṭṭhitānaṃ na desayeti sambandho.",
  "tika-vin13t:2939_6": "Evaṃ catupañcahi na desaye,",
  "tika-vin13t:2939_7": "manasā na desaye,",
  "tika-vin13t:2939_8": "apakatattānaṃ na desaye,",
  "tika-vin13t:2939_9": "nānā “ekā”ti na desayeti.",
  "tika-vin13t:2939_10": "Manasāti kevalaṃ citteneva.",
  "tika-vin13t:2939_11": "Nānāti sambahulā āpattiyo “ekā”ti vatvā.",
  "tika-vin13t:2939_12": "Ekaṃ pana āpattiṃ “sambahulā”ti desetuṃ vaṭṭatīti.",
  "tika-vin13t:2940_0": "Desanāniddesavaṇṇanā niṭṭhitā.",
  "tika-vin13t:2941_0": "43. Chandadānaniddesavaṇṇanā",
  "tika-vin13t:2942_0": "399.",
  "tika-vin13t:2942_1": "Kammappatteti uposathādino kammassa patte yutte anurūpe.",
  "tika-vin13t:2942_2": "Saṅghe samāgateti catuvaggādike saṅghe ekattha sannipatite.",
  "tika-vin13t:2942_3": "Ettha ca chandahārakenāpi saddhiṃ catuvaggādiko veditabbo.",
  "tika-vin13t:2943_0": "400.",
  "tika-vin13t:2943_1": "Chandadānādividhiṃ dassetuṃ “eka”ntiādimāha.",
  "tika-vin13t:2943_2": "Upāgammāti santiṃ āpattiṃ pakāsetvā tato pacchā upagantvā.",
  "tika-vin13t:2943_3": "Chandaṃ dadeti vakkhamānesu tīsu ekenapi bahi uposathaṃ katvā āgato chandaṃ dadeyya,",
  "tika-vin13t:2943_4": "kenaci karaṇīyena sannipātaṭṭhānaṃ gantvā kāyasāmaggiṃ adento pana pārisuddhiṃ dento chandaṃ dadeyya.",
  "tika-vin13t:2944_0": "402.",
  "tika-vin13t:2944_1": "Ubhinnaṃ dāne kiṃpayojananti āha “pārisuddhī”tiādi.",
  "tika-vin13t:2944_2": "Pārisuddhippadānena saṅghassa attano cāpi uposathaṃ sampādetīti sambandho.",
  "tika-vin13t:2944_3": "Parisuddhi eva pārisuddhi,",
  "tika-vin13t:2944_4": "tassa padānaṃ, tena.",
  "tika-vin13t:2944_5": "Nanu ca pārisuddhitāpadānamattameva uposathakammaṃ nāmāti pārisuddhippadānaṃ attano uposathaṃ sampādetu,",
  "tika-vin13t:2944_6": "kathaṃ saṅghassāti? Vuccate –",
  "tika-vin13t:2944_7": "pārisuddhidānassa dhammakammatāsampādanena saṅghassāpi uposathaṃ sampādetīti.",
  "tika-vin13t:2945_0": "Ettha pana catūsu ekassa chandapārisuddhiṃ āharitvā tayo pārisuddhiuposathaṃ karonti,",
  "tika-vin13t:2945_1": "tīsu vā ekassa chandapārisuddhiṃ āharitvā dve pātimokkhaṃ uddisanti,",
  "tika-vin13t:2945_2": "adhammena vaggaṃ uposathakammaṃ.",
  "tika-vin13t:2945_3": "Cattāro pārisuddhiuposathaṃ karonti,",
  "tika-vin13t:2945_4": "tayo vā dve vā pātimokkhaṃ uddisanti,",
  "tika-vin13t:2945_5": "adhammena samaggaṃ.",
  "tika-vin13t:2945_6": "Catūsu ekassa āharitvā tayo pātimokkhaṃ uddisanti,",
  "tika-vin13t:2945_7": "tīsu vā ekassa āharitvā dve pārisuddhiuposathaṃ karonti,",
  "tika-vin13t:2945_8": "dhammena vaggaṃ.",
  "tika-vin13t:2945_9": "Sace pana cattāro sannipatitvā pātimokkhaṃ uddisanti,",
  "tika-vin13t:2945_10": "tayo pārisuddhiuposathaṃ,",
  "tika-vin13t:2945_11": "dve aññamaññaṃ pārisuddhiuposathaṃ karonti,",
  "tika-vin13t:2945_12": "dhammena samaggaṃ.",
  "tika-vin13t:2945_13": "Pavāraṇakammesupi pañcasu ekassa pavāraṇaṃ āharitvā cattāro gaṇañattiṃ ṭhapetvā pavārenti,",
  "tika-vin13t:2945_14": "catūsu tīsu vā ekassa āharitvā tayo dve vā saṅghañattiṃ ṭhapetvā pavārenti,",
  "tika-vin13t:2945_15": "adhammena vaggaṃ pavāraṇakammantiādi vuttanayameva.",
  "tika-vin13t:2945_16": "Sesakammaṃ vibādhatīti avasesasaṅghakiccaṃ vibādheti aladdhādhippāyattāti adhippāyo.",
  "tika-vin13t:2946_0": "403. Dvayanti uposathakaraṇañceva avasesakiccañca. Attano na sādhetīti sambandhanīyaṃ.",
  "tika-vin13t:2947_0": "404.",
  "tika-vin13t:2947_1": "Hareyyāti pubbe vuttaṃ suddhikachandaṃ vā imaṃ vā chandapārisuddhiṃ hareyya.",
  "tika-vin13t:2947_2": "Paramparā na hārayeti paramparā na āhareyya.",
  "tika-vin13t:2947_3": "Kasmāti āha “paramparāhaṭā”tiādi.",
  "tika-vin13t:2947_4": "Tenāti paṭhamato gahitachandapārisuddhikena.",
  "tika-vin13t:2947_5": "Paramparāhaṭāti yathā biḷālasaṅkhalikāya paṭhamaṃ valayaṃ dutiyaṃ pāpuṇāti,",
  "tika-vin13t:2947_6": "tatiyaṃ na pāpuṇāti,",
  "tika-vin13t:2947_7": "evaṃ dutiyassa āgacchati,",
  "tika-vin13t:2947_8": "tatiyassa na āgacchati.",
  "tika-vin13t:2947_9": "“Parimparāhaṭā chanda-",
  "tika-vin13t:2947_10": "pārisuddhi na gacchatī”ti vā pāṭho.",
  "tika-vin13t:2948_0": "405. Sabbūpacāranti “ekaṃsaṃ cīvaraṃ katvā” tiādi sabbaṃ upacāraṃ.",
  "tika-vin13t:2949_0": "406.",
  "tika-vin13t:2949_1": "So āgato ārocetvā saṅghaṃ pavāreyyāti yojanā.",
  "tika-vin13t:2949_2": "Athāti anantaratthe.",
  "tika-vin13t:2949_3": "Āgatoti pavāraṇaṃ gahetvā āgato bhikkhu.",
  "tika-vin13t:2949_4": "Ārocetvāti bhikkhusaṅghassa ārocetvā.",
  "tika-vin13t:2949_5": "Evanti vakkhamānakkamena.",
  "tika-vin13t:2950_0": "407- 8.",
  "tika-vin13t:2950_1": "Gahetvā hārakoti sambandho.",
  "tika-vin13t:2950_2": "Nāhaṭāti āhaṭāva na hotīti attho.",
  "tika-vin13t:2950_3": "Hārako saṅghaṃ patvā tathā heyya,",
  "tika-vin13t:2950_4": "āhaṭā hotīti yojanā.",
  "tika-vin13t:2950_5": "Tathā heyyāti vibbhantādiko bhaveyya.",
  "tika-vin13t:2951_0": "409.",
  "tika-vin13t:2951_1": "Saṅghaṃ patto pamatto vā sutto vā nārocayeyya anāpatti cāti sambandho. Ca-",
  "tika-vin13t:2951_2": "saddo chandapārisuddhiharaṇaṃ sampiṇḍetīti.",
  "tika-vin13t:2952_0": "Chandadānaniddesavaṇṇanā niṭṭhitā.",
  "tika-vin13t:2953_0": "44. Uposathaniddesavaṇṇanā",
  "tika-vin13t:2954_0": "410.",
  "tika-vin13t:2954_1": "Duve uposathāti sulabhappavattivasena vuttaṃ.",
  "tika-vin13t:2954_2": "Tayo pana divasavaseneva uposathā cātuddasiko pannarasiko sāmaggikoti.",
  "tika-vin13t:2954_3": "Tattha hemantagimhavassānānaṃ tiṇṇaṃ utūnaṃ tatiyasattamapakkhesu dve dve katvā cha cātuddasikā,",
  "tika-vin13t:2954_4": "sesā pannarasikāti evaṃ ekasaṃvacchare catuvīsatiuposathā.",
  "tika-vin13t:2954_5": "Idaṃ tāva lokassa pakaticārittaṃ.",
  "tika-vin13t:2954_6": "“Āgantukehi āvāsikānaṃ anuvattitabba”ntiādivacanato pana tathārūpapaccaye sati aññasmimpi cātuddase uposathaṃ kātuṃ vaṭṭati.",
  "tika-vin13t:2955_0": "411.",
  "tika-vin13t:2955_1": "Suttuddeso saṅghassevāti yojanā.",
  "tika-vin13t:2955_2": "Adhiṭṭhānañca taṃ uposatho cāti kammadhārayo.",
  "tika-vin13t:2955_3": "Sesānanti dvinnaṃ tiṇṇaṃ vā.",
  "tika-vin13t:2955_4": "“Duve”tiādinā ca cātuddaso pannaraso sāmaggīti divasavasena,",
  "tika-vin13t:2955_5": "suttuddeso adhiṭṭhānaṃ pārisuddhīti karaṇappakārena,",
  "tika-vin13t:2955_6": "saṅghuposatho gaṇuposatho puggaluposathoti puggalavasena cāti nava uposathā dīpitā honti.",
  "tika-vin13t:2956_0": "412. Pubbakicceti –",
  "tika-vin13t:2957_0": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin13t:2958_0": "Uposathassa etāni, pubbakiccanti vuccatī”ti. –",
  "tika-vin13t:2959_0": "Evaṃ aṭṭhakathācariyehi vutte pubbakaraṇānantaraṃ kattabbe pubbakicce.",
  "tika-vin13t:2960_0": "Pubbakaraṇeti –",
  "tika-vin13t:2961_0": "“Sammajjanī padīpo ca, udakaṃ āsanena ca;",
  "tika-vin13t:2962_0": "Uposathassa etāni, pubbakaraṇanti vuccatī”ti. –",
  "tika-vin13t:2963_0": "Evaṃ aṭṭhakathācariyeheva vutte sabbapaṭhamaṃ kattabbe pubbakaraṇe.",
  "tika-vin13t:2963_1": "Pattakalleti uposathādīnaṃ catunnaṃ aṅgānaṃ sambhavena patto kālo imassāti pattakālaṃ,",
  "tika-vin13t:2963_2": "pattakālameva pattakallaṃ. Kiṃ taṃ?",
  "tika-vin13t:2963_3": "Uposathādikammaṃ.",
  "tika-vin13t:2963_4": "Taṃ pana catūhi aṅgehi saṅgahitaṃ.",
  "tika-vin13t:2963_5": "Yathāhu aṭṭhakathācariyā –",
  "tika-vin13t:2964_0": "“Uposatho yāvatikā ca bhikkhū kammappattā,",
  "tika-vin13t:2965_0": "Sabhāgāpattiyo ca na vijjanti;",
  "tika-vin13t:2966_0": "Vajjanīyā ca puggalā tasmiṃ na honti,",
  "tika-vin13t:2967_0": "Pattakallanti vuccatī”ti. ;",
  "tika-vin13t:2968_0": "Samāniteti sammā ānīte pavattiteti attho.",
  "tika-vin13t:2968_1": "Soti suttuddeso.",
  "tika-vin13t:2968_2": "Pañcadhāti nidānuddeso pārājikuddeso saṅghādisesuddeso aniyatuddeso vitthāruddesoti evaṃ pañcadhā.",
  "tika-vin13t:2969_0": "413.",
  "tika-vin13t:2969_1": "Vināntarāyanti rājantarāyo corantarāyo agyantarāyo udakantarāyo manussantarāyo amanussantarāyo vāḷantarāyo",
  "tika-vin13t:2969_2": "sarīsapantarāyo jīvitantarāyo brahmacariyantarāyoti vuttesu dasasu yaṃ kiñci antarāyaṃ vinā.",
  "tika-vin13t:2969_3": "Saṅkhepenāti vinā vitthāraṃ.",
  "tika-vin13t:2969_4": "“Ettha dvīsu tīsu vā uddesesu visadesu therova issaro”ti vuttattā avattantepi vaṭṭatīti yojanā.",
  "tika-vin13t:2969_5": "Etthāti pañcasu uddesesu.",
  "tika-vin13t:2969_6": "Avattanteti therassa vitthārena avattamāne appaguṇe.",
  "tika-vin13t:2969_7": "Vaṭṭatīti saṃkhittena uddisitumpi vaṭṭati.",
  "tika-vin13t:2969_8": "Imināva yassa kassaci uddesakassa avattantepi vaṭṭatīti viññāyati.",
  "tika-vin13t:2969_9": "Dvīsu vattamānesu issaratte adhike vattabbameva natthīti dassanatthaṃ “tīsū”ti vuttaṃ.",
  "tika-vin13t:2969_10": "“Therova issaro”tiādinā idaṃ paridīpeti –",
  "tika-vin13t:2969_11": "dve akhaṇḍā suvisadā vācuggatā,",
  "tika-vin13t:2969_12": "therādheyyaṃ pātimokkhaṃ,",
  "tika-vin13t:2969_13": "sace pana ettakampi visadaṃ kātuṃ na sakkoti,",
  "tika-vin13t:2969_14": "byattassa bhikkhuno āyattaṃ hoti,",
  "tika-vin13t:2969_15": "tasmā sayaṃ uddisitabbaṃ,",
  "tika-vin13t:2969_16": "aññā vā ajjhesitabboti.",
  "tika-vin13t:2970_0": "414.",
  "tika-vin13t:2970_1": "Uddisante samā vā atha thokikā vā yadi āgaccheyyunti sambandhanīyaṃ.",
  "tika-vin13t:2970_2": "Uddisante āvāsikehi pātimokkhe uddissamāne.",
  "tika-vin13t:2970_3": "Samā vā thokikā vāti āvāsikehi samā vā thokikā vā āgantukā bhikkhū.",
  "tika-vin13t:2970_4": "Avasesakaṃ sotabbanti iminā ettāvatāpi uposatho katoyeva nāmāti dīpeti.",
  "tika-vin13t:2971_0": "415.",
  "tika-vin13t:2971_1": "Uddiṭṭhamatteti uddiṭṭhaṃyeva uddiṭṭhamattaṃ. Matta-",
  "tika-vin13t:2971_2": "saddo avadhāraṇe.",
  "tika-vin13t:2971_3": "Sakalāya ekaccāya vā uṭṭhitāya samā vā thokikā vā yadi āgaccheyyunti yojanā.",
  "tika-vin13t:2971_4": "Sakalāyāti sabbāya parisāya.",
  "tika-vin13t:2971_5": "Esaṃ santike pārisuddhiṃ kareyyunti esaṃ āvāsikānaṃ samīpe te āgantukā bhikkhū pārisuddhiuposathaṃ kareyyunti attho.",
  "tika-vin13t:2971_6": "Atha bahukā ce,",
  "tika-vin13t:2971_7": "sabbavikappesu pubbakiccaṃ katvāti yojanīyaṃ.",
  "tika-vin13t:2971_8": "Vikappīyanti parikappīyantīti vikappā,",
  "tika-vin13t:2971_9": "avasesasavanapārisuddhiuposathavidhānā sabbe ca te vikappā ceti sabbavikappā. Tesu.",
  "tika-vin13t:2971_10": "Punuddiseti puna pātimokkhaṃ uddiseyya.",
  "tika-vin13t:2972_0": "416.",
  "tika-vin13t:2972_1": "Itarānanti āgantukānaṃ.",
  "tika-vin13t:2972_2": "Itaroti cātuddaso.",
  "tika-vin13t:2972_3": "Ettha pana yesaṃ pannaraso,",
  "tika-vin13t:2972_4": "te atītaṃ uposathaṃ cātuddasikaṃ akaṃsūti veditabbā.",
  "tika-vin13t:2972_5": "Ayametthādhippāyo –",
  "tika-vin13t:2972_6": "tādise paccaye sati cātuddasikassa katattā tesaṃ yathāvuttatatiyasattamapakkhasaṅkhātacātuddasike sampatte",
  "tika-vin13t:2972_7": "terasīcātuddasīkattabbattā anuposathattā pana tattha uposatho na katoti cātuddasoyeva pannaraso jāto.",
  "tika-vin13t:2972_8": "Samānetareti samā ūnā itareti padacchedo.",
  "tika-vin13t:2972_9": "Itareti āgantukā.",
  "tika-vin13t:2972_10": "Purimānaṃ anuvattantūti āvāsikehi “ajjuposatho pannaraso”ti pubbakicce kayiramāne purimānaṃ āvāsikānaṃ anuvattantūti attho.",
  "tika-vin13t:2972_11": "Sacedhikāti yadi āgantukā bahukā honti.",
  "tika-vin13t:2972_12": "Purimāti āvāsikā.",
  "tika-vin13t:2972_13": "Tesaṃ anuvattantūti tesaṃ āgantukānaṃ “ajjuposatho cātuddaso”ti pubbakicce kayiramāne anuvattantu.",
  "tika-vin13t:2972_14": "Sesepīti āgantukānaṃ pannarasavārepi.",
  "tika-vin13t:2972_15": "Ayaṃ nayoti “āgantukānaṃ pannaraso itarānaṃ sacetaro”tiādiko ayameva nayo.",
  "tika-vin13t:2972_16": "Ettha pana yesaṃ pannaraso,",
  "tika-vin13t:2972_17": "te tiroraṭṭhato vā āgatā atītaṃ vā uposathaṃ cātuddasikaṃ akaṃsūti veditabbo.",
  "tika-vin13t:2973_0": "417.",
  "tika-vin13t:2973_1": "Atītuposathassa cātuddasiyaṃ katattā cātuddasiyaṃ pannarasuposatho katoti pannarasī āvāsikānaṃ pāṭipado jātoti āha “āvāsikānaṃ pāṭipado”ti.",
  "tika-vin13t:2973_2": "Itarānanti āgantukānaṃ.",
  "tika-vin13t:2973_3": "Uposathoti pannaraso uposatho.",
  "tika-vin13t:2973_4": "Samathokānanti attanā samānaṃ vā thokānaṃ vā āgantukānaṃ.",
  "tika-vin13t:2973_5": "Mūlaṭṭhāti āvāsikā.",
  "tika-vin13t:2973_6": "Kāmato dentūti attano icchāya dentu.",
  "tika-vin13t:2974_0": "418.",
  "tika-vin13t:2974_1": "No ce dentīti yadi āvāsikā kāyasāmaggiṃ na denti,",
  "tika-vin13t:2974_2": "tesaṃ pana āvāsikānaṃ hiyyo uposathassa katattā ajja uposathakaraṇaṃ natthi.",
  "tika-vin13t:2974_3": "Bahūsu anicchāya kāyasāmaggiṃ dadeyyāti yojanā.",
  "tika-vin13t:2974_4": "Bahūsūti āgantukesu bahukesu.",
  "tika-vin13t:2974_5": "Bahi vā vajeti āvāsikabhikkhuparisā nissīmaṃ vā vajeyyāti attho.",
  "tika-vin13t:2975_0": "419. Sāveyya suttanti pātimokkhasaṅkhātaṃ suttaṃ vāyamitvā sāveyya.",
  "tika-vin13t:2976_0": "420.",
  "tika-vin13t:2976_1": "Sammajjituṃ …pe…",
  "tika-vin13t:2976_2": "udakāsanaṃ paññapetuñca mahātherena pesito kallo na kareyya tathāti sambandho.",
  "tika-vin13t:2976_3": "Kalloti agilāno.",
  "tika-vin13t:2976_4": "Tathāti dukkaṭaṃ atidisati.",
  "tika-vin13t:2976_5": "Āsanesu asati antamaso sākhābhaṅgampi kappiyaṃ kārāpetvā paññapetabbaṃ.",
  "tika-vin13t:2976_6": "Tele asati kapalle aggipi jāletabbo.",
  "tika-vin13t:2977_0": "421- 3.",
  "tika-vin13t:2977_1": "Paṭṭhapetvā dakāsananti paribhojanīyapānīyodakañca āsanañca sannihitaṃ katvā.",
  "tika-vin13t:2977_2": "Gaṇañattinti idāni vakkhamānaṃ gaṇena ṭhapetabbaṃ ñattiṃ.",
  "tika-vin13t:2977_3": "Teti aññe duve bhikkhū.",
  "tika-vin13t:2977_4": "Samattapubbārambhenāti samatto niṭṭhito pubbesu uttarāsaṅgaekaṃsakaraṇādīsu ārambho yassāti tipadabahubbīhi.",
  "tika-vin13t:2977_5": "Navena te evamīriyāti sambandho.",
  "tika-vin13t:2977_6": "Teti itare dve.",
  "tika-vin13t:2978_0": "424. Kattabbaṃ katvā pubbakiccādikaṃ sampādetvā navo evaṃ īriyoti yojanā.",
  "tika-vin13t:2979_0": "427.",
  "tika-vin13t:2979_1": "Yatthāti yasmiṃ vihāre ekekassa pārisuddhiṃ haritvānāti sambandho.",
  "tika-vin13t:2979_2": "Ekekassāti ettha vicchāyaṃ dvittaṃ.",
  "tika-vin13t:2979_3": "Kiriyāya guṇena dabbena vā bhinne atthe byāpituṃ icchā vicchā.",
  "tika-vin13t:2979_4": "Ettha pana chandapārisuddhiharaṇasaṅkhātāya kiriyāya catūsu ca tīsu ca dvīsu ca bhinnamekekaṃ byāpituṃ sambandhituṃ icchāti vicchā.",
  "tika-vin13t:2979_5": "Itarītareti etthāpi karaṇakiriyāvasena veditabbaṃ.",
  "tika-vin13t:2979_6": "Tayo dve eko vā taṃ taṃ saṅghuposathaṃ gaṇuposathaṃ puggaluposathaṃ vāti vuttaṃ hoti.",
  "tika-vin13t:2979_7": "Ayametthādhippāyo –",
  "tika-vin13t:2979_8": "catūsu ekassa āharitvā tayo pārisuddhiuposathaṃ karonti,",
  "tika-vin13t:2979_9": "tīsu vā ekassa āharitvā dve saṅghuposathaṃ karonti,",
  "tika-vin13t:2979_10": "adhammena vaggaṃ uposathakammaṃ.",
  "tika-vin13t:2979_11": "Atha pana ekassa āharitvā tayo saṅghuposathaṃ karonti,",
  "tika-vin13t:2979_12": "ekassa āharitvā dve pārisuddhiuposathaṃ karonti,",
  "tika-vin13t:2979_13": "adhammena vaggaṃ nāma hoti.",
  "tika-vin13t:2979_14": "Yadi pana cattāropi sannipatitvā pārisuddhiuposathaṃ karonti,",
  "tika-vin13t:2979_15": "tayo vā dve vā saṅghuposathaṃ karonti,",
  "tika-vin13t:2979_16": "adhammena samaggaṃ nāma hotīti.",
  "tika-vin13t:2979_17": "Tabbipariyāyena dhammena samaggaṃ veditabbaṃ.",
  "tika-vin13t:2980_0": "428.",
  "tika-vin13t:2980_1": "Vagge samagge vā “vaggo”ti saññino vimatissa vā karoto dukkaṭanti sambandho.",
  "tika-vin13t:2980_2": "Vaggeti vaggasaṅghe.",
  "tika-vin13t:2980_3": "Vimatissāti “vaggo nu kho,",
  "tika-vin13t:2980_4": "samaggo”ti evaṃ vematikassa.",
  "tika-vin13t:2980_5": "Imināva kukkuccapakatavāropi upalakkhito.",
  "tika-vin13t:2980_6": "Karototi uposathaṃ karontassa.",
  "tika-vin13t:2980_7": "Bhedādhippāyena karototi yojanā.",
  "tika-vin13t:2980_8": "Ettha pana pāpassa balavatāya thullaccayaṃ vuttaṃ.",
  "tika-vin13t:2980_9": "Saññinoti saññāsīsena cittaṃ vuttaṃ,",
  "tika-vin13t:2980_10": "cittavatoti attho.",
  "tika-vin13t:2981_0": "429- 30.",
  "tika-vin13t:2981_1": "“Ukkhittassā”tiādinā vajjanīyapuggale dasseti.",
  "tika-vin13t:2981_2": "Ukkhittassāti kattuatthe sāmivacanaṃ.",
  "tika-vin13t:2981_3": "Nisinnasaddassa kammasādhanattā ukkhittādīhi kattūhi bhavitabbanti.",
  "tika-vin13t:2981_4": "“Sesāna”nti visesanassa bhikkhūnaṃ byabhicārena sātthakatā.",
  "tika-vin13t:2981_5": "Abhabbassa paṇḍakādiekādasavidhassa abhabbassa.",
  "tika-vin13t:2981_6": "Nisinnaparisāyañca pātimokkhaṃ na uddiseti sambandho.",
  "tika-vin13t:2981_7": "Sabhāgāpattiko tathā na uddiseti yojetabbaṃ.",
  "tika-vin13t:2981_8": "Vikālabhojanādivatthuto samāno bhāgo koṭṭhāso etissāti sabhāgā,",
  "tika-vin13t:2981_9": "sā āpatti assāti bahubbīhi.",
  "tika-vin13t:2982_0": "Chandena parivutthenāti ettha catubbidhaṃ pārivāsiyaṃ parisapārivāsiyaṃ rattipārivāsiyaṃ chandapārivāsiyaṃ ajjhāsayapārivāsiyanti.",
  "tika-vin13t:2982_1": "Tattha bhikkhū kenacideva karaṇīyena sannipatitā honti,",
  "tika-vin13t:2982_2": "atha meghuṭṭhānādinā kenacideva karaṇīyena anokāso,",
  "tika-vin13t:2982_3": "atha “aññattha gacchāmā”ti chandaṃ avissajjitvāva uṭṭhahanti,",
  "tika-vin13t:2982_4": "idaṃ parisapārivāsiyaṃ nāma kiñcāpi parisapārivāsiyaṃ,",
  "tika-vin13t:2982_5": "chandassa pana avissaṭṭhattā kammaṃ kātuṃ vaṭṭati.",
  "tika-vin13t:2983_0": "“Yāva pana sabbe sannipatanti,",
  "tika-vin13t:2983_1": "tāva dhammaṃ suṇissāmā”ti ekaṃ ajjhesanti,",
  "tika-vin13t:2983_2": "tasmiṃ dhammakathaṃ kathenteyeva aruṇo uggacchati,",
  "tika-vin13t:2983_3": "sace cātuddasikaṃ kātuṃ nisinnā,",
  "tika-vin13t:2983_4": "pannarasoti kātuṃ vaṭṭati,",
  "tika-vin13t:2983_5": "sace pannarasikaṃ kātuṃ nisinnā,",
  "tika-vin13t:2983_6": "pāṭipade anuposathe uposathaṃ kātuṃ na vaṭṭati,",
  "tika-vin13t:2983_7": "aññaṃ pana saṅghakiccaṃ kātuṃ vaṭṭati,",
  "tika-vin13t:2983_8": "idaṃ rattipārivāsiyaṃ nāma.",
  "tika-vin13t:2984_0": "Evaṃ pana nisinne koci nakkhattapāṭhako bhikkhu “ajja nakkhattaṃ dāruṇaṃ,",
  "tika-vin13t:2984_1": "imaṃ kammaṃ mā karothā”ti vadati,",
  "tika-vin13t:2984_2": "te tassa vacanena chandaṃ vissajjetvā tattheva nisinnā honti,",
  "tika-vin13t:2984_3": "athañño āgantvā “nakkhattaṃ paṭimānentaṃ,",
  "tika-vin13t:2984_4": "attho bālaṃ upaccagā”ti vatvā “kiṃ nakkhattena,",
  "tika-vin13t:2984_5": "karothā”ti vadati,",
  "tika-vin13t:2984_6": "idaṃ chandapārivāsiyañceva ajjhāsayapārivāsiyañca.",
  "tika-vin13t:2984_7": "Ekasmiṃ pārivāsiye puna chandapārisuddhiṃ ānetvā kammaṃ kātuṃ vaṭṭati.",
  "tika-vin13t:2985_0": "431.",
  "tika-vin13t:2985_1": "Āpannañca vematikañca adesayitvā vā nāvikatvā vā uposathaṃ kātuṃ na ca kappatīti sambandho.",
  "tika-vin13t:2985_2": "Nāvikatvāti garukāpattiṃ anāvikatvā.",
  "tika-vin13t:2985_3": "Na cāti neva.",
  "tika-vin13t:2986_0": "432.",
  "tika-vin13t:2986_1": "Aṭṭhitoposathāti aṭṭhito avissaṭṭho uposatho yasminti bahubbīhi.",
  "tika-vin13t:2986_2": "Tadahūti tasmiṃ uposathadivase.",
  "tika-vin13t:2986_3": "Antarāyaṃ vā saṅghaṃ vā vinā adhiṭṭhātuṃ sīmameva vā na vajeti yojanā.",
  "tika-vin13t:2986_4": "Adhiṭṭhātunti iminā gaṇuposathampi upalakkheti.",
  "tika-vin13t:2986_5": "Sīmanti iminā nadimpi.",
  "tika-vin13t:2987_0": "Uposathaniddesavaṇṇanā niṭṭhitā.",
  "tika-vin13t:2988_0": "45. Pavāraṇāniddesavaṇṇanā",
  "tika-vin13t:2989_0": "433.",
  "tika-vin13t:2989_1": "“Aññamaññappavāraṇā”tyādīnaṃ aññamaññehi kātabbā pavāraṇā.",
  "tika-vin13t:2989_2": "Tattha tiṇṇaṃ catunnañca gaṇañattiṃ ṭhapetvā aññamaññappavāraṇā,",
  "tika-vin13t:2989_3": "dvinnaṃ pana aṭṭhapetvāva.",
  "tika-vin13t:2989_4": "Adhiṭṭhānanti adhiṭṭhānappavāraṇā,",
  "tika-vin13t:2989_5": "yupaccayantānaṃ bhāve niyatanapuṃsakattā “adhiṭṭhāna”nti vuttaṃ.",
  "tika-vin13t:2989_6": "Sesā pañcādīhi kātabbā avasesā saṅghappavāraṇā saṅghavasena ñattiṃ ṭhapetvā kātabbā.",
  "tika-vin13t:2989_7": "Etena navasu saṅghappavāraṇādayo tisso dassitā.",
  "tika-vin13t:2989_8": "Nava hi pavāraṇā cātuddasī pannarasī sāmaggīti divasavasena,",
  "tika-vin13t:2989_9": "tevācī dvevācī ekavācīti kattabbākāravasena,",
  "tika-vin13t:2989_10": "saṅghe pavāraṇā,",
  "tika-vin13t:2989_11": "gaṇe pavāraṇā,",
  "tika-vin13t:2989_12": "puggale pavāraṇāti kārakavasena ca.",
  "tika-vin13t:2989_13": "Tattha purimavassaṃvutthānaṃ pubbakattikapuṇṇamā vā tesaṃyeva sace bhaṇḍanakārakehi upaddutā pavāraṇaṃ paccukkaḍḍhanti,",
  "tika-vin13t:2989_14": "atha kattikamāsassa kāḷapakkhacātuddaso vā pacchimakattikapuṇṇamā vā pacchimavassaṃvutthānañca pacchimakattikapuṇṇamā eva vā pavāraṇādivasā honti.",
  "tika-vin13t:2989_15": "Idaṃ pana pakaticārittaṃ.",
  "tika-vin13t:2989_16": "Tathārūpappaccaye sati dvinnaṃ kattikapuṇṇamānaṃ purimesu cātuddasesupi pavāraṇaṃ kātuṃ vaṭṭati.",
  "tika-vin13t:2989_17": "Bhinnassa pana saṅghassa sāmaggiyaṃ yo koci divaso pavāraṇādivaso hoti.",
  "tika-vin13t:2989_18": "Imā divasavasena tisso pavāraṇā.",
  "tika-vin13t:2989_19": "Kattabbākāravasena pana vakkhamānanayena viññātabbā.",
  "tika-vin13t:2990_0": "434. “Pubbakicce”tiādīsu –",
  "tika-vin13t:2991_0": "“Sammajjanī padīpo ca, udakaṃ āsanena ca;",
  "tika-vin13t:2992_0": "Pavāraṇāya etāni, pubbakaraṇanti vuccati.",
  "tika-vin13t:2993_0": "“Chandappavāraṇā utukkhānaṃ, bhikkhugaṇanā ca ovādo;",
  "tika-vin13t:2994_0": "Pavāraṇāya etāni, pubbakiccanti vuccati.",
  "tika-vin13t:2995_0": "“Pavāraṇā yāvatikā ca bhikkhū kammappattā,",
  "tika-vin13t:2996_0": "Sabhāgāpattiyo ca na vijjanti;",
  "tika-vin13t:2997_0": "Vajjanīyā ca puggalā tasmiṃ na honti,",
  "tika-vin13t:2998_0": "Pattakallanti vuccatī”ti. –",
  "tika-vin13t:2999_0": "Evaṃ aṭṭhakathāyaṃ vuttā pubbakiccādayo veditabbā.",
  "tika-vin13t:2999_1": "Ñattinti idāni vakkhamānaṃ sāmaññaṃ saṅghañattiṃ.",
  "tika-vin13t:2999_2": "Evaṃ pana ñattiyā ṭhapitāya kāraṇe sati tevācikadvevācikaekavācikasamānavassikavasenapi pavāretuṃ vaṭṭati.",
  "tika-vin13t:2999_3": "Ayameva pana ñatti “saṅgho pavāreyyā”ti ettha “saṅgho tevācikaṃ pavāreyya,",
  "tika-vin13t:2999_4": "saṅgho dvevācikaṃ pavāreyya,",
  "tika-vin13t:2999_5": "saṅgho ekavācikaṃ pavāreyya,",
  "tika-vin13t:2999_6": "saṅgho samānavassikaṃ pavāreyyā”tipi ṭhapetuṃ vaṭṭati.",
  "tika-vin13t:2999_7": "Cātuddasiyaṃ pana sāmaggiyañca “cātuddasī sāmaggī”ti vattabbaṃ.",
  "tika-vin13t:3000_0": "437.",
  "tika-vin13t:3000_1": "Theresu ukkuṭikaṃ nisajja pavārentesu navo yāva sayaṃ pavāreti,",
  "tika-vin13t:3000_2": "tāva ukkuṭiko eva acchatūti yojanā.",
  "tika-vin13t:3000_3": "Acchatūti nisīdeyya.",
  "tika-vin13t:3001_0": "440- 2.",
  "tika-vin13t:3001_1": "Dhammasākacchā ca kalaho cāti dvando.",
  "tika-vin13t:3001_2": "Rattiyā khepitabhāvato tevācikāya okāse asati dasavidhe vā antarāye sati “suṇātu me…pe…",
  "tika-vin13t:3001_3": "samānavassikaṃ pavāreyyā”ti anurūpato ñattiṃ vatvā yathāṭhapitañattiyā anurūpena pavāreyyāti sambandho veditabbo.",
  "tika-vin13t:3001_4": "Anurūpatoti “suṇātu me…pe…",
  "tika-vin13t:3001_5": "dānaṃ dentehi ratti khepitā, sace…pe…",
  "tika-vin13t:3001_6": "ratti vibhāyissati,",
  "tika-vin13t:3001_7": "yadi saṅghassa pattakalla”ntiādinā tena khepitarattiyā anurūpena.",
  "tika-vin13t:3001_8": "“Suṇātu me bhante saṅgho,",
  "tika-vin13t:3001_9": "ayaṃ rājantarāyo,",
  "tika-vin13t:3001_10": "sace saṅgho tevācikaṃ…pe…",
  "tika-vin13t:3001_11": "saṅgho bhavissati,",
  "tika-vin13t:3001_12": "athāyaṃ rājantarāyo bhavissati,",
  "tika-vin13t:3001_13": "yadi saṅghassa pattakalla”ntiādinā rājantarāyādīnaṃ anurūpena vāti attho.",
  "tika-vin13t:3001_14": "“Athāyaṃ brahmacariyantarāyo bhavissatī”ti pana peyyālavasena ante vuttaṃ brahmacariyantarāyaṃ gahetvā vuttaṃ.",
  "tika-vin13t:3001_15": "“Dvevācika”ntiādikaṃ pana visuṃ visuṃ vattabbampi laṅghanakkamena sampiṇḍetvā vuttaṃ.",
  "tika-vin13t:3001_16": "Vacanasamaye pana “dvevācikaṃ pavāreyya”iccādinā vattabbaṃ.",
  "tika-vin13t:3001_17": "Āgaccheyyuṃ yadi samāādikā cāti “āgaccheyyuṃ yadi samā”iccādayo uposathe vuttā gāthāyo ca.",
  "tika-vin13t:3001_18": "Etthāti etissaṃ pavāraṇāyaṃ.",
  "tika-vin13t:3001_19": "Ayameva ca āharaṇakkamo –",
  "tika-vin13t:3002_0": "Āgaccheyyuṃ yadi samā, pavārenteva thokikā;",
  "tika-vin13t:3003_0": "Pavāritā te suppavāritā, aññehi ca pavāriyaṃ;",
  "tika-vin13t:3004_0": "Pavāritesu sakalā-yekaccāyuṭṭhitāya vā.",
  "tika-vin13t:3005_0": "Pavāreyyuñca te tesaṃ, santike bahukā sace;",
  "tika-vin13t:3006_0": "Katvā sabbavikappesu, pubbakiccaṃ punuddiseti.",
  "tika-vin13t:3007_0": "“Āvāsikānaṃ pannaraso”tiādikā gāthāyo pana etthāpi samānā.",
  "tika-vin13t:3008_0": "443. Ñattiṃ vatvāti vakkhamānagaṇañattiṃ vatvā.",
  "tika-vin13t:3009_0": "444. Samudīriyāti aññe dve tayo vā vakkhamānakkamena vattabbā.",
  "tika-vin13t:3010_0": "446- 8.",
  "tika-vin13t:3010_1": "Kattabbaṃ katvāti yojetabbaṃ.",
  "tika-vin13t:3010_2": "Kattabbanti pubbakiccādikaṃ.",
  "tika-vin13t:3010_3": "Navenapi “ahaṃ bhante…pe…",
  "tika-vin13t:3010_4": "paṭikarissāmī”ti thero īriyoti yojetabbaṃ.",
  "tika-vin13t:3010_5": "Evanti idāni vakkhamānaṃ parāmasati.",
  "tika-vin13t:3011_0": "449. “Yasmi”ntiādi vuttanayattā uttānameva.",
  "tika-vin13t:3012_0": "450.",
  "tika-vin13t:3012_1": "Gāthāyoti “vagge samagge vaggoti,",
  "tika-vin13t:3012_2": "saññino”tiādikā heṭṭhā vuttagāthāyo vā.",
  "tika-vin13t:3012_3": "Ayaṃ panettha viseso –",
  "tika-vin13t:3012_4": "karototi ettha pavāraṇaṃ karototi attho gahetabbo.",
  "tika-vin13t:3012_5": "Tatiya gāthāya “pātimokkhaṃ na uddise”ti apanetvā “no kareyya pavāraṇa”nti padaṃ pakkhipitabbaṃ.",
  "tika-vin13t:3012_6": "Catutthagāthāya “anuposathe”tiādigāthābandhaṃ apanetvā “neva pavāraṇe kātuṃ,",
  "tika-vin13t:3012_7": "sā kappati pavāraṇā”ti pakkhipitabbaṃ.",
  "tika-vin13t:3012_8": "Pañcamagāthāya “aṭṭhitoposathāvāsā”ti apanetvā “pavāraṇāṭhitāvāsā”ti pakkhipitabbaṃ.",
  "tika-vin13t:3013_0": "451.",
  "tika-vin13t:3013_1": "Saṅghamhi pavāritevāti purimavassūpagate saṅghamhi pavārite eva.",
  "tika-vin13t:3013_2": "Pārisuddhiuposathaṃ kareyyāti na ekasmiṃ uposathagge dve ñattiyo ṭhapetabbāti adhippāyo.",
  "tika-vin13t:3013_3": "Pacchimikāya upagantvā apariniṭṭhitavasso avuttho.",
  "tika-vin13t:3013_4": "Anupāgatoti vassaṃ anupāgato.",
  "tika-vin13t:3013_5": "Ayametthādhippāyo –",
  "tika-vin13t:3013_6": "purimikāya vassaṃ upagatā pañca vā atirekā vā pacchimikāya upagatā tehi samā vā ūnatarā vā purimikāya",
  "tika-vin13t:3013_7": "vā upagatehi pacchimikāya upagatā thokatarā ceva honti,",
  "tika-vin13t:3013_8": "saṅghappavāraṇāya gaṇaṃ pūrenti saṅghappavāraṇāvasena ñattiṃ ṭhapetvā,",
  "tika-vin13t:3013_9": "atha ca ubhopi ekato hutvā saṅghaṃ na pūrenti,",
  "tika-vin13t:3013_10": "gaṇaṃ pana pūrenti,",
  "tika-vin13t:3013_11": "gaṇañattiṃ ṭhapetvā pavāretabbaṃ,",
  "tika-vin13t:3013_12": "pacchā tesaṃ santike pārisuddhiuposatho kātabbo.",
  "tika-vin13t:3013_13": "Yadi pana purimikāya eko,",
  "tika-vin13t:3013_14": "pacchimikāya eko,",
  "tika-vin13t:3013_15": "ekena ekassa santike pavāretabbaṃ,",
  "tika-vin13t:3013_16": "ekena pārisuddhiuposatho kātabbo.",
  "tika-vin13t:3013_17": "Sace purimehi vassūpagatehi pacchā vassūpagatā ekenapi adhikā saṅghaṃ pūrenti,",
  "tika-vin13t:3013_18": "paṭhamaṃ pātimokkhaṃ uddisitvā pacchā tesaṃ santike pavāretabbanti.",
  "tika-vin13t:3013_19": "Gaṇepi eseva nayo.",
  "tika-vin13t:3013_20": "Evamuparipi yathāyogaṃ cintanīyaṃ.",
  "tika-vin13t:3014_0": "452.",
  "tika-vin13t:3014_1": "Cātumāsiniyāti aparakattikapuṇṇamāyaṃ.",
  "tika-vin13t:3014_2": "Saṅghenāti paṭhamaṃ vassūpagatena saṅghena.",
  "tika-vin13t:3014_3": "Vutthā vassā yehi te vutthavassā,",
  "tika-vin13t:3014_4": "pacchimavassūpagatā.",
  "tika-vin13t:3014_5": "Sace appatarā siyunti iminā yadi adhikatarā vā samasamā vā honti,",
  "tika-vin13t:3014_6": "pavāraṇāñattiṃ ṭhapetvā pacchimavassūpagatehi paṭhamaṃ pavārite pacchā itarehi pārisuddhiuposatho kātabboti dīpetīti.",
  "tika-vin13t:3015_0": "Pavāraṇāniddesavaṇṇanā niṭṭhitā.",
  "tika-vin13t:3016_0": "46. Saṃvaraniddesavaṇṇanā",
  "tika-vin13t:3017_0": "453.",
  "tika-vin13t:3017_1": "Saṃvaraṇaṃ cakkhudvārādīnaṃ satikavāṭena pidahanaṃ saṃvaro.",
  "tika-vin13t:3017_2": "Tattha kiñcāpi cakkhundriye saṃvaro natthi,",
  "tika-vin13t:3017_3": "na hi cakkhupasādaṃ nissāya sati uppajjati,",
  "tika-vin13t:3017_4": "neva bhavaṅgasamaye āvajjanādīnaṃ aññatarasamaye,",
  "tika-vin13t:3017_5": "javanakkhaṇe pana uppajjatīti tadā saṃvaro hoti,",
  "tika-vin13t:3017_6": "evaṃ honte pana so cakkhudvārādīnaṃ saṃvaroti vuccati.",
  "tika-vin13t:3017_7": "Cakkhusotādibhedehīti cakkhu ca sotañca,",
  "tika-vin13t:3017_8": "tāni ādi yesaṃ,",
  "tika-vin13t:3017_9": "teva bhedā cāti samāso,",
  "tika-vin13t:3017_10": "tehi dvārehi.",
  "tika-vin13t:3017_11": "Abhijjhādippavattiyā accantopakārakattā karaṇatthe cettha tatiyā.",
  "tika-vin13t:3017_12": "Etena cakkhusotaghānajivhākāyamanasaṅkhātāni dvārāni vuttāni.",
  "tika-vin13t:3017_13": "Rūpasaddādigocareti rūpasaddagandharasaphoṭṭhabbadhammasaṅkhāte visaye.",
  "tika-vin13t:3017_14": "Abhijjhādomanassādippavattinti ettha parasampattiṃ abhimukhaṃ jhāyatīti abhijjhā,",
  "tika-vin13t:3017_15": "balavataṇhā. Ādi-",
  "tika-vin13t:3017_16": "saddena micchādiṭṭhiādayo aneke akusalā dhammā saṅgahitā.",
  "tika-vin13t:3018_0": "454.",
  "tika-vin13t:3018_1": "Sakaṃ cittaṃ kiṭṭhādiṃ duppasuṃ viya niggaṇheyyāti sambandho.",
  "tika-vin13t:3018_2": "Kiṭṭhanti kiṭṭhaṭṭhāne uppannaṃ sassaṃ gahitaṃ.",
  "tika-vin13t:3018_3": "Kiṭṭhaṃ adatīti kiṭṭhādi, taṃ.",
  "tika-vin13t:3018_4": "Sampajānoti sātthakasappāyagocaraasammohasaṅkhātena catusampajaññena sammā pajāno.",
  "tika-vin13t:3018_5": "Iminā indriyasaṃvarasīlaṃ kathitaṃ.",
  "tika-vin13t:3019_0": "Saṃvaraniddesavaṇṇanā niṭṭhitā.",
  "tika-vin13t:3020_0": "47. Suddhiniddesavaṇṇanā",
  "tika-vin13t:3021_0": "455.",
  "tika-vin13t:3021_1": "Desanā saṃvaro eṭṭhi paccavekkhaṇanti bhedato suddhi catubbidhāti sambandho.",
  "tika-vin13t:3021_2": "“Paccavekkhaṇaṃ bhedato”ti vattabbe niggahitalopo daṭṭhabbo,",
  "tika-vin13t:3021_3": "desanāsuddhi saṃvarasuddhi pariyeṭṭhisuddhi paccavekkhaṇasuddhīti catubbidhāti vuttaṃ hoti.",
  "tika-vin13t:3021_4": "Tattha sujjhatīti suddhi,",
  "tika-vin13t:3021_5": "yathādhammaṃ desanāya suddhi desanāsuddhi.",
  "tika-vin13t:3021_6": "Vuṭṭhānassāpi cettha desanāya eva saṅgaho daṭṭhabbo.",
  "tika-vin13t:3021_7": "Mūlāpattīnaṃ pana abhikkhutāpaṭiññāva desanāti heṭṭhā vuttā,",
  "tika-vin13t:3021_8": "sāvassa pārājikāpannassa visuddhi nāma hoti.",
  "tika-vin13t:3021_9": "Ayañhi yasmā pārājikaṃ āpanno,",
  "tika-vin13t:3021_10": "tasmā bhikkhubhāve ṭhatvā abhabbo jhānādīni adhigantuṃ.",
  "tika-vin13t:3021_11": "Bhikkhubhāvo hissa saggantarāyo ceva hoti,",
  "tika-vin13t:3021_12": "maggantarāyo ca.",
  "tika-vin13t:3021_13": "Vuttañhetaṃ –",
  "tika-vin13t:3022_0": "“Sāmaññaṃ dupparāmaṭṭhaṃ, nirayāyūpakaḍḍhatī”ti. ;",
  "tika-vin13t:3023_0": "Aparampi vuttaṃ –",
  "tika-vin13t:3024_0": "“Sithilo hi paribbajo, bhiyyo ākirate raja”nti. ;",
  "tika-vin13t:3025_0": "Iccassa bhikkhubhāvo visuddhi nāma na hoti.",
  "tika-vin13t:3025_1": "Yasmā pana gihiādiko hutvā dānasaraṇasīlasaṃvarādīhi saggamaggaṃ vā jhānavimokkhamaggaṃ vā ārādhetuṃ bhabbo hoti,",
  "tika-vin13t:3025_2": "tasmāssa gihiādibhāvo visuddhi nāma hoti.",
  "tika-vin13t:3025_3": "Adhiṭṭhānavisiṭṭhena saṃvarena visuddhi saṃvaravisuddhi.",
  "tika-vin13t:3025_4": "Dhammena samena paccayānaṃ eṭṭhiyā suddhi eṭṭhisuddhi.",
  "tika-vin13t:3025_5": "Catūsu paccayesu paccavekkhaṇena suddhi paccavekkhaṇasuddhi.",
  "tika-vin13t:3025_6": "“Catubbidhā pātī”tiādīsu pātimokkhasaṃvarasammatanti “pātimokkhasaṃvaro”ti sammataṃ sīlaṃ.",
  "tika-vin13t:3026_0": "456. Cittādhiṭṭhānasaṃvarā sujjhatīti indriyasaṃvaro saṃvarasuddhīti vuttoti yojanā.",
  "tika-vin13t:3027_0": "457.",
  "tika-vin13t:3027_1": "Anesanaṃ pahāya dhammena uppādentassa eṭṭhiyā suddhattā ājīvanissitaṃ eṭṭhisuddhīti vuttanti sambandho.",
  "tika-vin13t:3027_2": "Uppādentassāti paccaye uppādentassa.",
  "tika-vin13t:3028_0": "458. Paccavekkhaṇasujjhanāti hetumhi pañcamīti.",
  "tika-vin13t:3029_0": "Suddhiniddesavaṇṇanā niṭṭhitā.",
  "tika-vin13t:3030_0": "48. Santosaniddesavaṇṇanā",
  "tika-vin13t:3031_0": "459.",
  "tika-vin13t:3031_1": "Paṃsukūlaṃ piṇḍiyālopo rukkhamūlaṃ pūtimuttabhesajjanti ime cattāro paccayā appagghanakatāya appā ceva",
  "tika-vin13t:3031_2": "kassacipi ālayābhāvena anavajjā ca gatagataṭṭhāne labbhamānatāya sulabhā cāti vuccanti,",
  "tika-vin13t:3031_3": "tenāha “appenā”tiādi.",
  "tika-vin13t:3031_4": "Mattaññūti pariyesanappaṭiggahaṇaparibhogavissajjanesu catūsu mattaññutāvasena pamāṇaññū.",
  "tika-vin13t:3032_0": "460.",
  "tika-vin13t:3032_1": "Kathaṃ santuṭṭhoti āha “atīta”ntiādi.",
  "tika-vin13t:3032_2": "Paccuppannena yāpentoti yathālābhayathābalayathāsāruppavasena paccuppannena yathāvuttacatubbidhapaccayena yāpentoti.",
  "tika-vin13t:3033_0": "Santosaniddesavaṇṇanā niṭṭhitā.",
  "tika-vin13t:3034_0": "49. Caturārakkhaniddesavaṇṇanā",
  "tika-vin13t:3035_0": "461- 2.",
  "tika-vin13t:3035_1": "Buddhānussati …pe…",
  "tika-vin13t:3035_2": "maraṇassatīti imā caturārakkhā nāmāti seso.",
  "tika-vin13t:3035_3": "Ārakattādināti ārakabhāvo ārakattaṃ,",
  "tika-vin13t:3035_4": "taṃ ādi yassa “arīnaṃ hatattā”tiādikassa taṃ ārakattādi.",
  "tika-vin13t:3035_5": "Tena tena maggena savāsanānaṃ arānaṃ hatattā ārakā sabbakilesehi suvidūravidūre ṭhitoti ā-",
  "tika-vin13t:3035_6": "kārassa rassattaṃ, ka-",
  "tika-vin13t:3035_7": "kārassa ha-",
  "tika-vin13t:3035_8": "kāraṃ sānunāsikaṃ katvā “araha”nti padasiddhi veditabbā.",
  "tika-vin13t:3035_9": "“Ārakā”ti ca vutte sāmaññajotanāya visese avaṭṭhānato,",
  "tika-vin13t:3035_10": "visesatthinā ca visesassa anuppayojitabbattā “kilesehī”ti labbhati.",
  "tika-vin13t:3036_0": "Sammāti aviparītaṃ.",
  "tika-vin13t:3036_1": "Sāmanti sayameva,",
  "tika-vin13t:3036_2": "aparaneyyo hutvāti attho.",
  "tika-vin13t:3036_3": "“Sambuddho”ti hi ettha saṃ-",
  "tika-vin13t:3036_4": "saddo “saya”nti etassa atthassa bodhako daṭṭhabbo.",
  "tika-vin13t:3036_5": "Buddhatoti bhāvappadhānoyaṃ niddeso,",
  "tika-vin13t:3036_6": "buddhattāti attho.",
  "tika-vin13t:3036_7": "“Arahaṃ” iti vā “sammāsambuddho” iti vā bhagavato navabhede guṇe yā punappunaṃ anussati,",
  "tika-vin13t:3036_8": "sā buddhānussatīti yojanā.",
  "tika-vin13t:3036_9": "“Sammāsambuddho itī”ti vattabbe a-",
  "tika-vin13t:3036_10": "kāro sandhivasena āgato. Iti-",
  "tika-vin13t:3036_11": "saddo panettha ādiattho,",
  "tika-vin13t:3036_12": "iccādīti attho.",
  "tika-vin13t:3036_13": "Navabhedeti “anuttaro purisadammasārathī”ti ekato gahetvā.",
  "tika-vin13t:3036_14": "Ettha pana upacāro uppajjati,",
  "tika-vin13t:3036_15": "na appanā,",
  "tika-vin13t:3036_16": "tathā maraṇassatiyaṃ.",
  "tika-vin13t:3036_17": "Itaresu pana ubhayampi uppajjatīti veditabbaṃ.",
  "tika-vin13t:3036_18": "Buddhānussati.",
  "tika-vin13t:3037_0": "463- 4.",
  "tika-vin13t:3037_1": "“Sīmaṭṭhā”tiādinā mettābhāvanaṃ dasseti.",
  "tika-vin13t:3037_2": "Sīmaṭṭhasaṅgheti sīmāyaṃ tiṭṭhatīti sīmaṭṭho,",
  "tika-vin13t:3037_3": "sova saṅgho.",
  "tika-vin13t:3037_4": "Gocaragāmamhi issare janeti sambandho.",
  "tika-vin13t:3037_5": "Tattha mānuse upādāya sabbasattesūti yojetabbaṃ.",
  "tika-vin13t:3037_6": "Tatthāti tasmiṃ gāme.",
  "tika-vin13t:3037_7": "Sukhitā hontu averāti padacchedo.",
  "tika-vin13t:3037_8": "Ādināti “abyāpajjā hontu,",
  "tika-vin13t:3037_9": "anīghā hontu,",
  "tika-vin13t:3037_10": "sukhī attānaṃ pariharantū”ti iminā.",
  "tika-vin13t:3037_11": "Paricchijja paricchijjāti “imasmiṃ vihāre sabbe bhikkhū”tiādinā evampi paricchinditvā paricchinditvā.",
  "tika-vin13t:3037_12": "Mettābhāvanā.",
  "tika-vin13t:3038_0": "465- 6.",
  "tika-vin13t:3038_1": "Idāni asubhaṃ niddisanto sabbapaṭhamaṃ sādhetabbaṃ sattavidhamuggahakosallaṃ “vaṇṇe”ccādinā dasseti.",
  "tika-vin13t:3038_2": "Sattavidhañhi taṃ nayato āgataṃ vācāsajjhāyamanasāsajjhāyehi saddhiṃ.",
  "tika-vin13t:3038_3": "Tattha paṭhamaṃ vācāya sajjhāyantena cattāri tacapañcakādīni paricchinditvā anulomappaṭilomavasena kātabbaṃ.",
  "tika-vin13t:3038_4": "Yathā pana vacasā,",
  "tika-vin13t:3038_5": "tatheva manasāpi sajjhāyo kātabbo.",
  "tika-vin13t:3038_6": "Vacasā sajjhāyo hi manasā sajjhāyassa paccayo.",
  "tika-vin13t:3038_7": "So pana lakkhaṇappaṭivedhassa paccayo.",
  "tika-vin13t:3038_8": "Tattha vaṇṇo nāma kesādīnaṃ vaṇṇo.",
  "tika-vin13t:3038_9": "Saṇṭhānaṃ tesaṃyeva saṇṭhānaṃ.",
  "tika-vin13t:3038_10": "Okāso tesaṃyeva patiṭṭhokāso.",
  "tika-vin13t:3038_11": "Disā nābhito uddhaṃ uparimadisā,",
  "tika-vin13t:3038_12": "adho heṭṭhimā.",
  "tika-vin13t:3038_13": "Paricchedo nāma “ayaṃ koṭṭhāso heṭṭhā ca upari ca tiriyañca iminā nāma paricchinno”ti evaṃ sabhāgaparicchedo ceva “kesā na lomā,",
  "tika-vin13t:3038_14": "lomā na kesā”ti evaṃ amissakatāvasena visabhāgaparicchedo ca.",
  "tika-vin13t:3038_15": "Kesādikoṭṭhāse vavatthapetvāti sambandho.",
  "tika-vin13t:3038_16": "Vavatthapetvāti vuttanayena vavatthapetvā.",
  "tika-vin13t:3039_0": "Evaṃ vavatthapentena yathāvuttaṃ sattavidhaṃ uggahakosallaṃ sampādetvā aṭṭhārasavidhaṃ manasikārakosallaṃ",
  "tika-vin13t:3039_1": "sampādetabbanti dassetuṃ “anupubbato”tiādimāha.",
  "tika-vin13t:3039_2": "Tattha appanāto tayo ca suttantāti ime cattāropi nayatovāgate nātisīghādīsu pakkhipitvā dasavidhatā veditabbā.",
  "tika-vin13t:3039_3": "Anupubbatoti sajjhāyakaraṇato paṭṭhāya anupaṭipāṭiyā.",
  "tika-vin13t:3039_4": "Nātisīghaṃ nātisaṇikaṃ katvāti kiriyāvisesanaṃ.",
  "tika-vin13t:3039_5": "Vikkhepaṃ paṭibāhayanti kammaṭṭhānaṃ vissajjetvā bahiddhā puthuttārammaṇe cetaso vikkhepaṃ paṭibāhanto.",
  "tika-vin13t:3039_6": "Paṇṇattiṃ samatikkammāti yāyaṃ “kesā lomā”ti paṇṇatti,",
  "tika-vin13t:3039_7": "taṃ atikkamitvā,",
  "tika-vin13t:3039_8": "“paṭikkūla”nti cittaṃ ṭhapetvāti adhippāyo.",
  "tika-vin13t:3039_9": "Anupubbato muñcantassāti yo yo koṭṭhāso na upaṭṭhāti,",
  "tika-vin13t:3039_10": "taṃ taṃ anukkamena muñcato,",
  "tika-vin13t:3039_11": "tassa “bhāvanā”ti iminā sambandho veditabbo.",
  "tika-vin13t:3040_0": "467.",
  "tika-vin13t:3040_1": "Evaṃ ubhayakosallaṃ sampādetvā sabbakoṭṭhāse vaṇṇādivasena vavatthapetvā vaṇṇādivaseneva pañcadhā paṭikkūlatā",
  "tika-vin13t:3040_2": "vavatthapetabbāti dassetuṃ “vaṇṇā”tiādimāha. Vaṇṇa…pe…",
  "tika-vin13t:3040_3": "okāsehi koṭṭhāse paṭikkūlāti bhāvanā asubhanti yojanā.",
  "tika-vin13t:3040_4": "Tatra kesā tāva pakativaṇṇena kāḷakā addāriṭṭhakavaṇṇā,",
  "tika-vin13t:3040_5": "saṇṭhānato dīghavaṭṭatulādaṇḍasaṇṭhānā,",
  "tika-vin13t:3040_6": "disato uparimadisāya jātā,",
  "tika-vin13t:3040_7": "okāsato ubhosu passesu kaṇṇacūḷikāhi,",
  "tika-vin13t:3040_8": "purato naḷāṭantena,",
  "tika-vin13t:3040_9": "pacchato gaḷavāṭakena paricchinnā,",
  "tika-vin13t:3040_10": "sīsakaṭāhaveṭhanaallacammaṃ kesānaṃ okāso.",
  "tika-vin13t:3040_11": "Paricchedato kesā sīsaveṭhanacamme vīhaggamattaṃ pavisitvā patiṭṭhitena heṭṭhā attano mūlatalena,",
  "tika-vin13t:3040_12": "upari ākāsena,",
  "tika-vin13t:3040_13": "tiriyaṃ aññamaññena paricchinnā.",
  "tika-vin13t:3040_14": "Dve kesā ekato natthīti ayaṃ sabhāgaparicchedo.",
  "tika-vin13t:3040_15": "“Kesā na lomā,",
  "tika-vin13t:3040_16": "lomā na kesā”ti evaṃ avasesaekatiṃ sakoṭṭhāsehi amissīkatā kesā nāma pāṭiyekko eko koṭṭhāsoti ayaṃ visabhāgaparicchedo.",
  "tika-vin13t:3040_17": "Idaṃ kesānaṃ vaṇṇādito nicchayanaṃ.",
  "tika-vin13t:3040_18": "Idaṃ pana nesaṃ vaṇṇādivasena pañcadhā paṭikkūlato nicchayanaṃ –",
  "tika-vin13t:3040_19": "kesā nāmete vaṇṇatopi paṭikkūlā āsayatopi saṇṭhānatopi gandhatopi okāsatopi paṭikkūlāti evaṃ sesakoṭṭhāsānampi yathāyogaṃ veditabbaṃ.",
  "tika-vin13t:3041_0": "Uddhumātādivatthūsūti uddhumātakavinīlakavipubbakavicchiddakavikkhāyitakavikkhittakahatavi-",
  "tika-vin13t:3041_1": "kkhittakalohitakapuḷavakaaṭṭhikasaṅkhātesu dasesu aviññāṇakaasubhavatthūsu asubhākāraṃ gahetvā pavattā bhāvanā vā asubhanti sambandho.",
  "tika-vin13t:3041_2": "Asubhabhāvanā.",
  "tika-vin13t:3042_0": "468.",
  "tika-vin13t:3042_1": "“Maraṇaṃ me bhavissatī”ti vā “jīvitaṃ me uparujjhatī”ti vā “maraṇaṃ maraṇa”nti vā yoniso bhāvayitvānāti yojanā.",
  "tika-vin13t:3042_2": "Jīvitanti rūpajīvitindriyañca arūpajīvitindriyañca.",
  "tika-vin13t:3042_3": "Yonisoti upāyena.",
  "tika-vin13t:3042_4": "Evaṃ pavattayatoyeva hi ekaccassa nīvaraṇāni vikkhambhanti,",
  "tika-vin13t:3042_5": "maraṇārammaṇā sati saṇṭhāti,",
  "tika-vin13t:3042_6": "upacārappattameva kammaṭṭhānaṃ hoti.",
  "tika-vin13t:3043_0": "469- 470.",
  "tika-vin13t:3043_1": "Yassa pana ettāvatā na hoti,",
  "tika-vin13t:3043_2": "tena vadhakapaccūpaṭṭhānādīhi aṭṭhahākārehi maraṇaṃ anussaritabbanti dassetuṃ “vadhakassevā”tiādimāha.",
  "tika-vin13t:3043_3": "Vadhakassa iva upaṭṭhānāti “imassa sīsaṃ chindissāmī”ti asiṃ gahetvā gīvāya sañcārayamānassa vadhakassa viya maraṇassa upaṭṭhānato.",
  "tika-vin13t:3043_4": "Sampattīnaṃ vipattitoti bhogasampattiyā jīvitasampattiyā ca vināsamaraṇasaṅkhātavipattito.",
  "tika-vin13t:3043_5": "Upasaṃharatoti yasamahattato puññamahattato thāmamahattato iddhimahattato paññāmahattato paccekabuddhato",
  "tika-vin13t:3043_6": "sammāsambuddhatoti imehi sattahākārehi attano upasaṃharaṇato.",
  "tika-vin13t:3043_7": "Kāyabahusādhāraṇāti asītiyā kimikulānaṃ,",
  "tika-vin13t:3043_8": "anekasatānaṃ rogānaṃ,",
  "tika-vin13t:3043_9": "bāhirānañca ahivicchikādīnaṃ maraṇassa paccayānaṃ sādhāraṇato.",
  "tika-vin13t:3043_10": "Āyudubbalatoti assāsapassāsūpanibaddhattairiyāpathūpanibaddhattādinā āyuno dubbalato.",
  "tika-vin13t:3043_11": "Kālavavatthānassa abhāvatoti “imasmiṃyeva kāle maritabbaṃ,",
  "tika-vin13t:3043_12": "na aññasmi”nti evaṃ kālavavatthānassa abhāvato.",
  "tika-vin13t:3043_13": "Addhānassa paricchedāti “manussānaṃ jīvitassa paricchedo nāma etarahi paritto,",
  "tika-vin13t:3043_14": "addhā yo ciraṃ jīvati,",
  "tika-vin13t:3043_15": "so vassasataṃ jīvatī”ti evaṃ addhānassa kālassa paricchedato.",
  "tika-vin13t:3044_0": "Ettha pana kammaṭṭhānaṃ bhāvetvā vipassanāya saha paṭisambhidāhi arahattaṃ pattukāmena buddhaputtena yaṃ kātabbaṃ,",
  "tika-vin13t:3044_1": "taṃ ādikammikassa kulaputtassa vasena ādito paṭṭhāya saṅkhepenopadissāma.",
  "tika-vin13t:3044_2": "Catubbidhaṃ tāva sīlaṃ sodhetabbaṃ.",
  "tika-vin13t:3044_3": "Tattha tividhā visujjhanā anāpajjanaṃ,",
  "tika-vin13t:3044_4": "āpannavuṭṭhānaṃ,",
  "tika-vin13t:3044_5": "kilesehi ca appaṭipīḷanaṃ.",
  "tika-vin13t:3044_6": "Evaṃ visuddhasīlassa hi bhāvanā sampajjati.",
  "tika-vin13t:3044_7": "Yampidaṃ cetiyaṅgaṇavattādīnaṃ vasena ābhisamācārikasīlaṃ vuccati,",
  "tika-vin13t:3044_8": "tampi sādhukaṃ paripūretabbaṃ. Tato –",
  "tika-vin13t:3045_0": "“Āvāso ca kulaṃ lābho, gaṇo kammañca pañcamaṃ;",
  "tika-vin13t:3046_0": "Addhānaṃ ñāti ābādho, gantho iddhīti te dasā”ti. –",
  "tika-vin13t:3047_0": "Evaṃ vuttesu dasasu palibodhesu yo palibodho, yo upacchinditabbo. Evaṃ upacchinnapalibodhena –",
  "tika-vin13t:3048_0": "“Piyo garu bhāvanīyo, vattā ca vacanakkhamo;",
  "tika-vin13t:3049_0": "Gambhīrañca kathaṃ kattā, no cāṭṭhāne niyojako”ti. –",
  "tika-vin13t:3050_0": "Evaṃ vuttalakkhaṇaṃ ācariyaṃ upasaṅkamitvā kammaṭṭhānaṃ uggahetabbaṃ.",
  "tika-vin13t:3050_1": "Taṃ duvidhaṃ hoti sabbatthakakammaṭṭhānañca pārihāriyakammaṭṭhānañca.",
  "tika-vin13t:3050_2": "Tattha sabbatthakakammaṭṭhānaṃ nāma bhikkhusaṅghādīsu mettā,",
  "tika-vin13t:3050_3": "maraṇassati ca,",
  "tika-vin13t:3050_4": "“asubhasaññā”tipi eke.",
  "tika-vin13t:3050_5": "Etaṃ pana tayaṃ sabbattha atthayitabbaṃ icchitabbanti katvā,",
  "tika-vin13t:3050_6": "adhippetassa ca yogānuyogakammassa padaṭṭhānattā “sabbatthakakammaṭṭhāna”nti vuccati.",
  "tika-vin13t:3050_7": "Aṭṭhatiṃsārammaṇesu pana yaṃ yassa caritānukūlaṃ,",
  "tika-vin13t:3050_8": "taṃ tassa niccaṃ pariharitabbattā yathāvutteneva nayena “pārihāriyakammaṭṭhāna”nti vuccati, tato –",
  "tika-vin13t:3051_0": "“Mahāvāsaṃ navāvāsaṃ, jarāvāsañca panthaniṃ;",
  "tika-vin13t:3052_0": "Soṇḍiṃ paṇṇañca pupphañca, phalaṃ patthitameva ca.",
  "tika-vin13t:3053_0": "“Nagaraṃ dārunā khettaṃ, visabhāgena paṭṭanaṃ;",
  "tika-vin13t:3054_0": "Paccantasīmāsappāyaṃ, yattha mitto na labbhati.",
  "tika-vin13t:3055_0": "“Aṭṭhārasetāni ṭhānāni, iti viññāya paṇḍito;",
  "tika-vin13t:3056_0": "Ārakā parivajjeyya, maggaṃ sappaṭibhayaṃ yathā”ti. –",
  "tika-vin13t:3057_0": "Vuttaaṭṭhārasasenāsanadosavajjitaṃ “idha,",
  "tika-vin13t:3057_1": "bhikkhave,",
  "tika-vin13t:3057_2": "senāsanaṃ nātidūraṃ hoti naccāsannaṃ gamanāgamanasampannaṃ divā appākiṇṇaṃ rattiṃ appasaddaṃ appanigghosaṃ appaḍaṃsamakasavātātapasarīsapasamphassaṃ.",
  "tika-vin13t:3057_3": "Tasmiṃ kho pana senāsane viharantassa appakasireneva uppajjanti cīvarapiṇḍapātasenāsanagilānapaccayabhesajjaparikkhārā.",
  "tika-vin13t:3057_4": "Tasmiṃ kho pana senāsane therā bhikkhū viharanti bahussutā āgatāgamā dhammavinayadharā mātikādharā.",
  "tika-vin13t:3057_5": "Te kālena kālaṃ upasaṅkamitvā paripucchati paripañhati ‘idaṃ bhante kathaṃ,",
  "tika-vin13t:3057_6": "imassa ko attho’ti.",
  "tika-vin13t:3057_7": "Tassa te āyasmanto avivaṭañceva vivaranti,",
  "tika-vin13t:3057_8": "anuttānīkatañca uttāniṃ karonti,",
  "tika-vin13t:3057_9": "anekavihitesu ca kaṅkhāṭhānīyesu dhammesu kaṅkhaṃ paṭivinodenti. Evaṃ kho,",
  "tika-vin13t:3057_10": "bhikkhave,",
  "tika-vin13t:3057_11": "senāsanaṃ pañcaṅgasamannāgataṃ hotī”ti vuttapañcaṅgasamannāgataṃ senāsanaṃ upagamma tattha vasantena “dīghāni kesalomanakhāni chinditabbāni,",
  "tika-vin13t:3057_12": "jiṇṇacīvaresu aggaḷaanuvātaparibhaṇḍadānādinā daḷhīkammaṃ vā tantacchedādīsu tunnakammaṃ vā kātabbaṃ,",
  "tika-vin13t:3057_13": "kiliṭṭhāni rajitabbāni,",
  "tika-vin13t:3057_14": "sace patte malaṃ hoti,",
  "tika-vin13t:3057_15": "patto pacitabbo,",
  "tika-vin13t:3057_16": "mañcapīṭhādīni sodhetabbānī”ti evaṃ vuttaupacchinnakhuddakapalibodhena katabhattakiccena bhattasammadaṃ",
  "tika-vin13t:3057_17": "vinodetvā ratanattayaguṇānussaraṇena cittaṃ sampahaṃsetvā ācariyuggahato ekapadampi asammuyhantena manasi",
  "tika-vin13t:3057_18": "kātabbanti.",
  "tika-vin13t:3058_0": "Caturārakkhaniddesavaṇṇanā niṭṭhitā.",
  "tika-vin13t:3059_0": "50. Vipassanāniddesavaṇṇanā",
  "tika-vin13t:3060_0": "471- 2.",
  "tika-vin13t:3060_1": "Nāmarūpanti cittacetasikasaṅkhātaṃ nāmañca aṭṭhavīsatividhaṃ rūpañca.",
  "tika-vin13t:3060_2": "“Namanalakkhaṇaṃ nāmaṃ,",
  "tika-vin13t:3060_3": "ruppanalakkhaṇaṃ rūpaṃ,",
  "tika-vin13t:3060_4": "nāmarūpato na añño attādiko koci atthī”ti evaṃ jhānalābhī ce,",
  "tika-vin13t:3060_5": "jhānato vuṭṭhāya jhānagataṃ vā vipassanāyāniko ce,",
  "tika-vin13t:3060_6": "pakiṇṇakabhūtaṃ nāmarūpaṃ pariggahetvā.",
  "tika-vin13t:3060_7": "Pātimokkhasaṃvarādi sīlavisuddhi,",
  "tika-vin13t:3060_8": "caturārakkhavasena dīpitā sopacārasamādhisaṅkhātā cittavisuddhi ca vuttāva nāmāti iminā diṭṭhivisuddhi kathitā.",
  "tika-vin13t:3060_9": "Tato tassa paccayañca pariggahetvāti sambandho.",
  "tika-vin13t:3060_10": "Tassa paccayanti “paṭisandhikkhaṇe nāmarūpadvayameva avijjātaṇhāupādānakammehi uppajjati,",
  "tika-vin13t:3060_11": "na issarādikāraṇenā”tiādinā tassa kāraṇaṃ,",
  "tika-vin13t:3060_12": "iminā kaṅkhāvitaraṇavisuddhi dassitā.",
  "tika-vin13t:3061_0": "Hutvā abhāvato aniccāti sabbepi nāmarūpasaṅkhārā uppajjitvā abhāvāpajjanato aniccā.",
  "tika-vin13t:3061_1": "Udayabbayapīḷanā dukkhāti uppādanirodhavasena pīḷanato dukkhā.",
  "tika-vin13t:3061_2": "Avasavattittā anattāti attano vase avattanato anattāti evaṃ saṅkhārehi saddhiṃ tilakkhaṇaṃ āropetvā.",
  "tika-vin13t:3061_3": "Punappunaṃ sammasantoti yathāvuttanayena sammasanto samathayāniko vipassanāyāniko ca yogāvacaro.",
  "tika-vin13t:3061_4": "Iminā maggāmaggañāṇadassanavisuddhi,",
  "tika-vin13t:3061_5": "paṭipadāñāṇadassanavisuddhi ca dassitā.",
  "tika-vin13t:3061_6": "Saṅkhārānameva hi udayabbayādinānupassanato udayabbayabhaṅgabhayaādīnavanibbidāmuñcitukamyatāpaṭisaṅkhānupassanāsa-",
  "tika-vin13t:3061_7": "ṅkhārupekkhāñāṇasaṅkhātassa aṭṭhavidhassa ñāṇassa vasena sikhāppattaṃ vipassanāñāṇaṃ paṭipadāñāṇadassanavisuddhi nāma.",
  "tika-vin13t:3061_8": "Anupubbena sabbasaṃyojanakkhayaṃ pāpuṇeyyāti iminā ñāṇadassanavisuddhi dassitā.",
  "tika-vin13t:3061_9": "Sabbasaṃyojanakkhayanti orambhāgiyānaṃ pañcannaṃ saṃyojanānaṃ heṭṭhā maggattayena khepitattā,",
  "tika-vin13t:3061_10": "itaresaṃ uddhambhāgiyānaṃ saṃyojanānaṃ khepitattā ca sabbesaṃ saṃyojanānaṃ khayante jātaṃ arahattamaggaṃ.",
  "tika-vin13t:3062_0": "Nigamanakathāvaṇṇanā",
  "tika-vin13t:3063_0": "473. Yasmā kāraṇā yā sikkhanā, ayaṃ bhikkhukiccaṃ, ato tasmā kāraṇāti attho.",
  "tika-vin13t:3064_0": "474.",
  "tika-vin13t:3064_1": "Niccaso lokavicārinoti niccaṃ loke vicarato.",
  "tika-vin13t:3064_2": "Mālutasseva parissamo na sambhotīti yojanā.",
  "tika-vin13t:3064_3": "Mālutassevāti vātassa iva.",
  "tika-vin13t:3064_4": "Na sambhotīti na hoti.",
  "tika-vin13t:3065_0": "475- 6.",
  "tika-vin13t:3065_1": "Tambapaṇṇi eva tambapaṇṇiyo,",
  "tika-vin13t:3065_2": "ketu viya ketu,",
  "tika-vin13t:3065_3": "tambapaṇṇiye ketūti tappuriso.",
  "tika-vin13t:3065_4": "Tena racitā dhammavinayaññupasaṃsitā ayaṃ khuddasikkhā parimāṇato gāthānaṃ pañcamattehi satehi ettāvatā niṭṭhānamupāgatāti sambandho.",
  "tika-vin13t:3066_0": "Nigamanakathāvaṇṇanā niṭṭhitā.",
  "tika-vin13t:3067_0": "Nigamanakathā",
  "tika-vin13t:3068_0": "Kārāpitetirucire pavare vihāre;",
  "tika-vin13t:3069_0": "Mānādhikāripurinā garunā guṇena;",
  "tika-vin13t:3070_0": "Vassaṃ vasaṃ damiḷaso vidhahaṃ akāsiṃ;",
  "tika-vin13t:3071_0": "Ākaṅkhaṭīka jinasāsanasampavuddhiṃ.",
  "tika-vin13t:3072_0": "Puññena sattharacanājanitena tena;",
  "tika-vin13t:3073_0": "Sambuddhasāsanavarodayakāraṇena;",
  "tika-vin13t:3074_0": "Lokāmisesu pana me samayaṃ alaggo;",
  "tika-vin13t:3075_0": "Sambuddhasāsanavarodayamācareyyaṃ.",
  "tika-vin13t:3076_0": "Atthesu akkharapadesu vinicchayesu;",
  "tika-vin13t:3077_0": "Pubbāparesu likhitaṃ khalitaṃ yadatthi;",
  "tika-vin13t:3078_0": "Ohāya khantumarahanti vadantu santā;",
  "tika-vin13t:3079_0": "Diṭṭhāparādhamatha vā kimulālanena.",
  "tika-vin13t:3080_0": "Yenantatantaratanākaramanthanena;",
  "tika-vin13t:3081_0": "Manthācalollasitañāṇavarena laddhā;",
  "tika-vin13t:3082_0": "Sārāmatātisukhitā sukhayanti caññe;",
  "tika-vin13t:3083_0": "Te me jayanti garavo garavo guṇehi.",
  "tika-vin13t:3084_0": "Paratthasampādanato, puññenādhigatenahaṃ;",
  "tika-vin13t:3085_0": "Paratthasampādanako, bhaveyyaṃ jātijātiyaṃ.",
  "tika-vin13t:3086_0": "Sisso āha –",
  "tika-vin13t:3087_0": "Paramappicchatānekasantosopasamesinaṃ;",
  "tika-vin13t:3088_0": "Sucisallekhavuttīnaṃ, sadāraññanivāsinaṃ.",
  "tika-vin13t:3089_0": "Sāsanujjotakārīnaṃ, ācerattamupāgataṃ;",
  "tika-vin13t:3090_0": "Udumbaragirikhyātayatīnaṃ yatipuṅgavaṃ.",
  "tika-vin13t:3091_0": "Medhaṅkara iti khyātanāmadheyyaṃ tapodhanaṃ;",
  "tika-vin13t:3092_0": "Theraṃ thiradayāmedhānidhānaṃ sādhupūjitaṃ.",
  "tika-vin13t:3093_0": "Sissaṃ sahāyamāgamma, kalyāṇamittamattano;",
  "tika-vin13t:3094_0": "Sodhetuṃ sāsanaṃ satthu, parakkamamakāsi yo.",
  "tika-vin13t:3095_0": "Susaddasiddhiṃ yo yoganicchayaṃ sabbhi vaṇṇitaṃ;",
  "tika-vin13t:3096_0": "Akā subodhālaṅkāraṃ, vuttodayamanākulaṃ.",
  "tika-vin13t:3097_0": "Saṅgharakkhitanāmena, mahātherena dhīmatā;",
  "tika-vin13t:3098_0": "Nivāsabhūtenānekaguṇānappicchatādinaṃ.",
  "tika-vin13t:3099_0": "Teneva racitā sādhu, sāsanodayakārinā;",
  "tika-vin13t:3100_0": "Khuddasikkhāya ṭīkāpi, sumaṅgalappasādanī.",
  "tika-vin13t:3101_0": "Nigamanakathā niṭṭhitā.",
  "tika-vin13t:3102_0": "Iti sumaṅgalappasādanī nāma",
  "tika-vin13t:3103_0": "Khuddasikkhā-abhinavaṭīkā samattā.",
  "tika-vin13t:3104_0": "Namo tassa bhagavato arahato sammāsambuddhassa",
  "tika-vin13t:3105_0": "Mūlasikkhā",
  "tika-vin13t:3106_0": "Ganthārambhakathā",
  "tika-vin13t:3107_0": "Natvā nāthaṃ pavakkhāmi, mūlasikkhaṃ samāsato;",
  "tika-vin13t:3108_0": "Bhikkhunā navakenādo, mūlabhāsāya sikkhituṃ.",
  "tika-vin13t:3109_0": "1. Pārājikaniddeso",
  "tika-vin13t:3110_0": "1.",
  "tika-vin13t:3111_0": "Saṃ nimittaṃ pavesanto, bhikkhu maggattaye cuto;",
  "tika-vin13t:3112_0": "Pavesanaṭṭhituddhāra-paviṭṭhe cepi sādiyaṃ.",
  "tika-vin13t:3113_0": "2.",
  "tika-vin13t:3114_0": "Adinnaṃ mānusaṃ bhaṇḍaṃ, theyyāyekena ādiyaṃ;",
  "tika-vin13t:3115_0": "Pañcavīsāvahāresu, garukaṃ ce cuto bhave.",
  "tika-vin13t:3116_0": "3.",
  "tika-vin13t:3117_0": "Ādiyanto harantova-harantopiriyāpathaṃ;",
  "tika-vin13t:3118_0": "Vikopento tathā ṭhānā, cāventopi parājiko.",
  "tika-vin13t:3119_0": "4.",
  "tika-vin13t:3120_0": "Tattha nānekabhaṇḍānaṃ, pañcakānaṃ vasā pana;",
  "tika-vin13t:3121_0": "Avahārā dasañceti, viññātabbā vibhāvinā.",
  "tika-vin13t:3122_0": "5.",
  "tika-vin13t:3123_0": "Sāhatthāṇattiko ceva, nissaggo cātthasādhako;",
  "tika-vin13t:3124_0": "Dhuranikkhepanañceva, idaṃ sāhatthapañcakaṃ.",
  "tika-vin13t:3125_0": "6.",
  "tika-vin13t:3126_0": "Pubbasahappayogo ca, saṃvidhāharaṇampi ca;",
  "tika-vin13t:3127_0": "Saṅketakammaṃ nimittaṃ, pubbappayogapañcakaṃ.",
  "tika-vin13t:3128_0": "7.",
  "tika-vin13t:3129_0": "Theyyāpasayhaparikappa-ppaṭicchannakusādikā;",
  "tika-vin13t:3130_0": "Avahārā ime pañca, viññātabbā vibhāvinā.",
  "tika-vin13t:3131_0": "8.",
  "tika-vin13t:3132_0": "Manussapāṇaṃ pāṇoti, jānaṃ vadhakacetasā;",
  "tika-vin13t:3133_0": "Jīvitā yo viyojeti, sāsanā so parājito.",
  "tika-vin13t:3134_0": "9.",
  "tika-vin13t:3135_0": "Jhānādibhedaṃ hadaye asantaṃ,",
  "tika-vin13t:3136_0": "Aññapadesañca vinādhimānaṃ;",
  "tika-vin13t:3137_0": "Manussajātissa vadeyya bhikkhu,",
  "tika-vin13t:3138_0": "Ñātakkhaṇe tena parājiko bhaveti.",
  "tika-vin13t:3139_0": "2. Garukāpattiniddeso",
  "tika-vin13t:3140_0": "10.",
  "tika-vin13t:3141_0": "Mocetukāmacittena, upakkamma vimocayaṃ;",
  "tika-vin13t:3142_0": "Sukkamaññatra supinā, samaṇo garukaṃ phuse.",
  "tika-vin13t:3143_0": "11.",
  "tika-vin13t:3144_0": "Kāyasaṃsaggarāgena, manussitthiṃ parāmasaṃ;",
  "tika-vin13t:3145_0": "Itthisaññī upakkamma, samaṇo garukaṃ phuse.",
  "tika-vin13t:3146_0": "12.",
  "tika-vin13t:3147_0": "Duṭṭhullavācassādena, maggaṃ vārabbha methunaṃ;",
  "tika-vin13t:3148_0": "Obhāsanto manussitthiṃ, suṇamānaṃ garuṃ phuse.",
  "tika-vin13t:3149_0": "13.",
  "tika-vin13t:3150_0": "Vaṇṇaṃ vatvāttanokāma-pāricariyāya methunaṃ;",
  "tika-vin13t:3151_0": "Itthiṃ methunarāgena, yācamāno garuṃ phuse.",
  "tika-vin13t:3152_0": "14.",
  "tika-vin13t:3153_0": "Sandesaṃ paṭiggaṇhitvā, purisassitthiyāpi vā;",
  "tika-vin13t:3154_0": "Vīmaṃsitvā haraṃpaccā, samaṇo garukaṃ phuse.",
  "tika-vin13t:3155_0": "15.",
  "tika-vin13t:3156_0": "Cāvetukāmo codento, amūlantimavatthunā;",
  "tika-vin13t:3157_0": "Codāpayaṃ vā samaṇo, suṇamānaṃ garuṃ phuse.",
  "tika-vin13t:3158_0": "16.",
  "tika-vin13t:3159_0": "Lesamattaṃ upādāya, amūlantimavatthunā;",
  "tika-vin13t:3160_0": "Cāvetukāmo codento, suṇamānaṃ garuṃ phuseti.",
  "tika-vin13t:3161_0": "3. Nissaggiyaniddeso",
  "tika-vin13t:3162_0": "17.",
  "tika-vin13t:3163_0": "Vikappanamadhiṭṭhāna-makatvā kālacīvaraṃ;",
  "tika-vin13t:3164_0": "Dasāhamatimāpeti, tassa nissaggiyaṃ siyā.",
  "tika-vin13t:3165_0": "18.",
  "tika-vin13t:3166_0": "Bhikkhusammutiyāññatra, ticīvaramadhiṭṭhitaṃ;",
  "tika-vin13t:3167_0": "Ekāhamatimāpeti, nissaggi samayaṃ vinā.",
  "tika-vin13t:3168_0": "19.",
  "tika-vin13t:3169_0": "Aññātikā bhikkhuniyā, purāṇacīvaraṃ pana;",
  "tika-vin13t:3170_0": "Dhovāpeti rajāpeti, ākoṭāpeti taṃ siyā.",
  "tika-vin13t:3171_0": "20.",
  "tika-vin13t:3172_0": "Aññātikā bhikkhuniyā, hatthato kiñci mūlakaṃ;",
  "tika-vin13t:3173_0": "Adatvā cīvarādāne, nissaggiyamudīritaṃ.",
  "tika-vin13t:3174_0": "21.",
  "tika-vin13t:3175_0": "Appavāritamaññātiṃ, viññāpentassa cīvaraṃ;",
  "tika-vin13t:3176_0": "Aññatra samayā tassa, nissaggiyamudīritaṃ.",
  "tika-vin13t:3177_0": "22.",
  "tika-vin13t:3178_0": "Rajataṃ jātarūpaṃ vā, māsakaṃ vā kahāpaṇaṃ;",
  "tika-vin13t:3179_0": "Gaṇheyya vā gaṇhāpeyya, nissaggi sādiyeyya vā.",
  "tika-vin13t:3180_0": "23.",
  "tika-vin13t:3181_0": "Parivatteyya nissaggi, rajatādi catubbidhaṃ;",
  "tika-vin13t:3182_0": "Kappiyaṃ kappiyenāpi, ṭhapetvā sahadhammike.",
  "tika-vin13t:3183_0": "24.",
  "tika-vin13t:3184_0": "Vikappanamadhiṭṭhāna-makatvāna pamāṇikaṃ;",
  "tika-vin13t:3185_0": "Dasāhamatimāpeti, pattaṃ nissaggiyaṃ siyā.",
  "tika-vin13t:3186_0": "25.",
  "tika-vin13t:3187_0": "Pañcabandhanato ūna-patte sati paraṃ pana;",
  "tika-vin13t:3188_0": "Viññāpeti navaṃ pattaṃ, tassa nissaggiyaṃ siyā.",
  "tika-vin13t:3189_0": "26.",
  "tika-vin13t:3190_0": "Paṭiggahetvā bhuñjanto, sappitelādikaṃ pana;",
  "tika-vin13t:3191_0": "Sattāhamatimāpeti, tassa nissaggiyaṃ siyā.",
  "tika-vin13t:3192_0": "27.",
  "tika-vin13t:3193_0": "Bhikkhussa cīvaraṃ datvā, acchindantassa taṃ puna;",
  "tika-vin13t:3194_0": "Sakasaññāya nissaggi, acchindāpayatopi vā.",
  "tika-vin13t:3195_0": "28.",
  "tika-vin13t:3196_0": "Appavāritamaññātiṃ, suttaṃ yāciya cīvaraṃ;",
  "tika-vin13t:3197_0": "Vāyāpentassa nissaggi, vinā ñātippavārite.",
  "tika-vin13t:3198_0": "29.",
  "tika-vin13t:3199_0": "Jānanto bhikkhu saṅghassa, lābhaṃ pariṇataṃ pana;",
  "tika-vin13t:3200_0": "Attano pariṇāmeti, tassa nissaggiyaṃ siyāti.",
  "tika-vin13t:3201_0": "4. Pācittiyaniddeso",
  "tika-vin13t:3202_0": "30.",
  "tika-vin13t:3203_0": "Sampajānamusāvāde, pācittiyamudīritaṃ;",
  "tika-vin13t:3204_0": "Bhikkhuñca omasantassa, pesuññaharaṇepi ca.",
  "tika-vin13t:3205_0": "31.",
  "tika-vin13t:3206_0": "Ṭhapetvā bhikkhuniṃ bhikkhuṃ, aññena piṭakattayaṃ;",
  "tika-vin13t:3207_0": "Padasodhammaṃ bhaṇantassa, pācittiyamudīritaṃ.",
  "tika-vin13t:3208_0": "32.",
  "tika-vin13t:3209_0": "Anupasampanneneva, sayitvāna tirattiyaṃ;",
  "tika-vin13t:3210_0": "Pācitti sahaseyyāya, catutthatthaṅgate puna.",
  "tika-vin13t:3211_0": "33.",
  "tika-vin13t:3212_0": "Itthiyā ekarattampi, seyyaṃ kappayatopi vā;",
  "tika-vin13t:3213_0": "Desentassa vinā viññuṃ, dhammañca chappaduttariṃ.",
  "tika-vin13t:3214_0": "34.",
  "tika-vin13t:3215_0": "Duṭṭhullaṃ bhikkhuno vajjaṃ, bhikkhusammutiyā vinā;",
  "tika-vin13t:3216_0": "Abhikkhuno vadantassa, pācittiyamudīritaṃ.",
  "tika-vin13t:3217_0": "35.",
  "tika-vin13t:3218_0": "Khaṇeyya vā khaṇāpeyya, pathaviñca akappiyaṃ;",
  "tika-vin13t:3219_0": "Bhūtagāmaṃ vikopeyya, tassa pācittiyaṃ siyā.",
  "tika-vin13t:3220_0": "36.",
  "tika-vin13t:3221_0": "Ajjhokāse tu mañcādiṃ, katvā santharaṇādikaṃ;",
  "tika-vin13t:3222_0": "Saṅghikaṃ yāti pācitti, akatvāpucchanādikaṃ.",
  "tika-vin13t:3223_0": "37.",
  "tika-vin13t:3224_0": "Saṅghikāvasathe seyyaṃ, katvā santharaṇādikaṃ;",
  "tika-vin13t:3225_0": "Akatvāpucchanādiṃ yo, yāti pācitti tassapi.",
  "tika-vin13t:3226_0": "38.",
  "tika-vin13t:3227_0": "Jānaṃ sappāṇakaṃ toyaṃ, pācitti paribhuñjato;",
  "tika-vin13t:3228_0": "Aññātikā bhikkhuniyā, ṭhapetvā pārivattakaṃ.",
  "tika-vin13t:3229_0": "39.",
  "tika-vin13t:3230_0": "Cīvaraṃ deti pācitti, cīvaraṃ sibbatopi ca;",
  "tika-vin13t:3231_0": "Atirittaṃ akāretvā, pavāretvāna bhuñjato.",
  "tika-vin13t:3232_0": "40.",
  "tika-vin13t:3233_0": "Bhikkhuṃ āsādanāpekkho, pavāreti pavāritaṃ;",
  "tika-vin13t:3234_0": "Anatirittena bhutte tu, pācittiyamudīritaṃ.",
  "tika-vin13t:3235_0": "41.",
  "tika-vin13t:3236_0": "Sannidhibhojanaṃ bhuñje, vikāle yāvakālikaṃ;",
  "tika-vin13t:3237_0": "Bhuñjato vāpi pācitti, agilāno paṇītakaṃ.",
  "tika-vin13t:3238_0": "42.",
  "tika-vin13t:3239_0": "Viññāpetvāna bhuñjeyya, sappibhattādikampi ca;",
  "tika-vin13t:3240_0": "Appaṭiggahitaṃ bhuñje, dantakaṭṭhodakaṃ vinā.",
  "tika-vin13t:3241_0": "43.",
  "tika-vin13t:3242_0": "Titthiyassa dade kiñci, bhuñjitabbaṃ sahatthato;",
  "tika-vin13t:3243_0": "Nisajjaṃ vāraho kappe, mātugāmena cekato.",
  "tika-vin13t:3244_0": "44.",
  "tika-vin13t:3245_0": "Surāmerayapānepi, pācittiyamudīritaṃ;",
  "tika-vin13t:3246_0": "Aṅgulipatodake cāpi, hasadhammepi codake.",
  "tika-vin13t:3247_0": "45.",
  "tika-vin13t:3248_0": "Anādarepi pācitti, bhikkhuṃ bhīsayatopi vā;",
  "tika-vin13t:3249_0": "Bhayānakaṃ kathaṃ katvā, dassetvā vā bhayānakaṃ.",
  "tika-vin13t:3250_0": "46.",
  "tika-vin13t:3251_0": "Ṭhapetvā paccayaṃ kiñci, agilāno jaleyya vā;",
  "tika-vin13t:3252_0": "Jotiṃ jalāpayeyyāpi, tassa pācittiyaṃ siyā.",
  "tika-vin13t:3253_0": "47.",
  "tika-vin13t:3254_0": "Kappabindumanādāya, navacīvarabhogino;",
  "tika-vin13t:3255_0": "Hasāpekkhassa pācitti, bhikkhuno cīvarādikaṃ.",
  "tika-vin13t:3256_0": "48.",
  "tika-vin13t:3257_0": "Apanetvā nidhentassa, nidhāpentassa vā pana;",
  "tika-vin13t:3258_0": "Jānaṃ pāṇaṃ mārentassa, tiracchānagatampi ca.",
  "tika-vin13t:3259_0": "49.",
  "tika-vin13t:3260_0": "Chādetukāmo chādeti, duṭṭhullaṃ bhikkhunopi ca;",
  "tika-vin13t:3261_0": "Gāmantaragatassāpi, saṃvidhāyitthiyā saha.",
  "tika-vin13t:3262_0": "50.",
  "tika-vin13t:3263_0": "Bhikkhuṃ paharato vāpi, talasattikamuggire;",
  "tika-vin13t:3264_0": "Codeti vā codāpeti, garukāmūlakenapi.",
  "tika-vin13t:3265_0": "51.",
  "tika-vin13t:3266_0": "Kukkuccuppādane cāpi, bhaṇḍanatthāyupassutiṃ;",
  "tika-vin13t:3267_0": "Sotuṃ bhaṇḍanajātānaṃ, yāti pācittiyaṃ siyā.",
  "tika-vin13t:3268_0": "52.",
  "tika-vin13t:3269_0": "Saṅghassa lābhaṃ pariṇāmitaṃ tu,",
  "tika-vin13t:3270_0": "Nāmeti yo taṃ parapuggalassa;",
  "tika-vin13t:3271_0": "Pucchaṃ akatvāpi ca santabhikkhuṃ,",
  "tika-vin13t:3272_0": "Pācitti gāmassa gate vikāleti.",
  "tika-vin13t:3273_0": "5. Pakiṇṇakaniddeso",
  "tika-vin13t:3274_0": "53.",
  "tika-vin13t:3275_0": "Saṅghikaṃ garubhaṇḍaṃ yo, deti aññassa issaro;",
  "tika-vin13t:3276_0": "Thullaccayaṃ yathāvatthuṃ, theyyā pārājikādipi.",
  "tika-vin13t:3277_0": "54.",
  "tika-vin13t:3278_0": "Kusādimayacīrāni, kambalaṃ kesavālajaṃ;",
  "tika-vin13t:3279_0": "Samayaṃ vinā dhārayato, lūkapakkhājinakkhipaṃ.",
  "tika-vin13t:3280_0": "55.",
  "tika-vin13t:3281_0": "Satthakamme vatthikamme, saṃ nimittañca chindato;",
  "tika-vin13t:3282_0": "Thullaccayaṃ manussānaṃ, maṃsādibhojanepi vā.",
  "tika-vin13t:3283_0": "56.",
  "tika-vin13t:3284_0": "Kadalerakakkadussāni, potthakaṃ sabbanīlakaṃ;",
  "tika-vin13t:3285_0": "Sabbapītādikañcāpi, dhārayantassa dukkaṭaṃ.",
  "tika-vin13t:3286_0": "57.",
  "tika-vin13t:3287_0": "Hatthissuragasoṇānaṃ, sīhabyagghacchadīpinaṃ;",
  "tika-vin13t:3288_0": "Taracchassa ca maṃsādiṃ, uddissakatakampi ca.",
  "tika-vin13t:3289_0": "58.",
  "tika-vin13t:3290_0": "Anāpucchitamaṃsañca, bhuñjato dukkaṭaṃ siyā;",
  "tika-vin13t:3291_0": "Yātānupubbaṃ hitvāna, dakatitthādikaṃ vaje.",
  "tika-vin13t:3292_0": "59.",
  "tika-vin13t:3293_0": "Sahasā vubbhajitvāna, pavise nikkhameyya vā;",
  "tika-vin13t:3294_0": "Vaccapassāvakuṭikaṃ, vinā ukkāsikaṃ vise.",
  "tika-vin13t:3295_0": "60.",
  "tika-vin13t:3296_0": "Nitthunanto kare vaccaṃ, dantakaṭṭhañca khādayaṃ;",
  "tika-vin13t:3297_0": "Vaccapassāvadoṇīnaṃ, bahi vaccādikaṃ kare.",
  "tika-vin13t:3298_0": "61.",
  "tika-vin13t:3299_0": "Kharena cāvalekheyya, kaṭṭhaṃ pāteyya kūpake;",
  "tika-vin13t:3300_0": "Ūhatañca na dhoveyya, uklāpañca na sodhaye.",
  "tika-vin13t:3301_0": "62.",
  "tika-vin13t:3302_0": "Dakakiccaṃ karontassa, katvā “capucapū”ti ca;",
  "tika-vin13t:3303_0": "Anajjhiṭṭhova therena, pātimokkhampi uddise.",
  "tika-vin13t:3304_0": "63.",
  "tika-vin13t:3305_0": "Anāpucchāya pañhassa, kathane vissajjanepi ca;",
  "tika-vin13t:3306_0": "Sajjhāyakaraṇe dīpa-jālane vijjhāpanepi ca.",
  "tika-vin13t:3307_0": "64.",
  "tika-vin13t:3308_0": "Vātapānakavāṭāni, vivareyya thakeyya vā;",
  "tika-vin13t:3309_0": "Vandanādiṃ kare naggo, gamanaṃ bhojanādikaṃ.",
  "tika-vin13t:3310_0": "65.",
  "tika-vin13t:3311_0": "Parikammaṃ kare kāre, tipaṭicchannakaṃ vinā;",
  "tika-vin13t:3312_0": "Kāyaṃ nahāyaṃ ghaṃseyya, kuṭṭe thambhe tarumhi vā.",
  "tika-vin13t:3313_0": "66.",
  "tika-vin13t:3314_0": "Kuruvindakasuttena, aññamaññassa kāyato;",
  "tika-vin13t:3315_0": "Agilāno bahārāme, careyya saupāhano.",
  "tika-vin13t:3316_0": "67.",
  "tika-vin13t:3317_0": "Upāhanaṃ yo dhāreti, sabbanīlādikampi ca;",
  "tika-vin13t:3318_0": "Nimittaṃ itthiyā ratto, mukhaṃ vā bhikkhadāyiyā.",
  "tika-vin13t:3319_0": "68.",
  "tika-vin13t:3320_0": "Ujjhānasaññī aññassa, pattaṃ vā attano mukhaṃ;",
  "tika-vin13t:3321_0": "Ādāsādimhi passeyya, uccāsanamahāsane.",
  "tika-vin13t:3322_0": "69.",
  "tika-vin13t:3323_0": "Nisajjādiṃ karontassa, dukkaṭaṃ vandanepi ca;",
  "tika-vin13t:3324_0": "Ukkhittānupasampanna-nānāsaṃvāsakādinaṃ.",
  "tika-vin13t:3325_0": "70.",
  "tika-vin13t:3326_0": "Ekato paṇḍakitthīhi, ubhatobyañjanena vā;",
  "tika-vin13t:3327_0": "Dīghāsane nisīdeyya, adīghe āsane pana.",
  "tika-vin13t:3328_0": "71.",
  "tika-vin13t:3329_0": "Asamānāsanikena, mañcapīṭhe sayeyya vā;",
  "tika-vin13t:3330_0": "Kulasaṅgahatthaṃ dadato, phalapupphādikampi ca.",
  "tika-vin13t:3331_0": "72.",
  "tika-vin13t:3332_0": "Ganthimādiṃ kare kāre, jinavāritapaccaye;",
  "tika-vin13t:3333_0": "Paribhuñjeyya abyatto, anissāya vaseyya vā.",
  "tika-vin13t:3334_0": "73.",
  "tika-vin13t:3335_0": "Anuññātehi aññassa, bhesajjaṃ vā kare vade;",
  "tika-vin13t:3336_0": "Kare sāpattiko bhikkhu, uposathappavāraṇaṃ.",
  "tika-vin13t:3337_0": "74.",
  "tika-vin13t:3338_0": "Dvārabandhādike ṭhāne, parivattakavāṭakaṃ;",
  "tika-vin13t:3339_0": "Apidhāya vinābhogaṃ, niyogaṃ vā saye divā.",
  "tika-vin13t:3340_0": "75.",
  "tika-vin13t:3341_0": "Dhaññitthirūparatanaṃ, āvudhitthipasādhanaṃ;",
  "tika-vin13t:3342_0": "Tūriyabhaṇḍaṃ phalaṃ rukkhe, pubbaṇṇādiñca āmase.",
  "tika-vin13t:3343_0": "76.",
  "tika-vin13t:3344_0": "Sasitthodakatelehi, phaṇahatthaphaṇehi vā;",
  "tika-vin13t:3345_0": "Kesamosaṇṭhanekasmiṃ, bhājane bhojanepi ca.",
  "tika-vin13t:3346_0": "77.",
  "tika-vin13t:3347_0": "Ekattharaṇapāvuraṇā, sayeyyuṃ dvekamañcake;",
  "tika-vin13t:3348_0": "Dantakaṭṭhañca khādeyya, adhikūnaṃ pamāṇato.",
  "tika-vin13t:3349_0": "78.",
  "tika-vin13t:3350_0": "Yojeti vā yojāpeti, naccaṃ gītañca vāditaṃ;",
  "tika-vin13t:3351_0": "Dassanaṃ savanaṃ tesaṃ, karontassa ca dukkaṭaṃ.",
  "tika-vin13t:3352_0": "79.",
  "tika-vin13t:3353_0": "Vīhādiropime cāpi, bahipākārakuṭṭake;",
  "tika-vin13t:3354_0": "Vaccādichaḍḍanādimhi, dīghakesādidhāraṇe.",
  "tika-vin13t:3355_0": "80.",
  "tika-vin13t:3356_0": "Nakhamaṭṭhakaraṇādimhi, sambādhe lomahāraṇe;",
  "tika-vin13t:3357_0": "Parikammakataṃ bhūmiṃ, akkame saupāhano.",
  "tika-vin13t:3358_0": "81.",
  "tika-vin13t:3359_0": "Adhotaallapādehi, saṅghikaṃ mañcapīṭhakaṃ;",
  "tika-vin13t:3360_0": "Parikammakataṃ bhittiṃ, āmasantassa dukkaṭaṃ.",
  "tika-vin13t:3361_0": "82.",
  "tika-vin13t:3362_0": "Saṅghāṭiyāpi pallatthe, dupparibhuñjeyya cīvaraṃ;",
  "tika-vin13t:3363_0": "Akāyabandhano gāmaṃ, vaje katvāna vaccakaṃ.",
  "tika-vin13t:3364_0": "83.",
  "tika-vin13t:3365_0": "Nācameyya dake sante, samādeyya akappiye;",
  "tika-vin13t:3366_0": "Desanārocanādimhi, sabhāgāpattiyāpi ca.",
  "tika-vin13t:3367_0": "84.",
  "tika-vin13t:3368_0": "Na vase vassaṃ visaṃvāde, suddhacitte paṭissavaṃ;",
  "tika-vin13t:3369_0": "Vassaṃ vasitvā gamane, ananuññātakiccato.",
  "tika-vin13t:3370_0": "85.",
  "tika-vin13t:3371_0": "Vināpadaṃ tarussuddhaṃ, porisamhābhirūhaṇe;",
  "tika-vin13t:3372_0": "Aparissāvanoddhānaṃ, vaje taṃ yācato na de.",
  "tika-vin13t:3373_0": "86.",
  "tika-vin13t:3374_0": "Attano ghātane itthi-rūpādiṃ kārayeyya vā;",
  "tika-vin13t:3375_0": "Hitvā mālādikaṃ cittaṃ, jātakādiṃ sayaṃ kare.",
  "tika-vin13t:3376_0": "87.",
  "tika-vin13t:3377_0": "Bhuñjantamuṭṭhape tassa, sālādīsu nisīdato;",
  "tika-vin13t:3378_0": "Vuḍḍhānaṃ pana okāsaṃ, adatvā vāpi dukkaṭaṃ.",
  "tika-vin13t:3379_0": "88.",
  "tika-vin13t:3380_0": "Yānādimabhirūheyya, kallako ratanattayaṃ;",
  "tika-vin13t:3381_0": "Ārabbha vade davañña-parisāyopalālane.",
  "tika-vin13t:3382_0": "89.",
  "tika-vin13t:3383_0": "Kāyādiṃ vivaritvāna, bhikkhunīnaṃ na dassaye;",
  "tika-vin13t:3384_0": "Vāce lokāyataṃ palitaṃ, gaṇheyya gaṇhāpeyya vā.",
  "tika-vin13t:3385_0": "90.",
  "tika-vin13t:3386_0": "Yattha katthaci peḷāyaṃ, bhuñjato pattahatthako;",
  "tika-vin13t:3387_0": "Vātapānakavāṭaṃ vā, paṇāme sodakampi ca.",
  "tika-vin13t:3388_0": "91.",
  "tika-vin13t:3389_0": "Uṇheyya paṭisāmeyya, atiuṇheyya vodakaṃ;",
  "tika-vin13t:3390_0": "Ṭhapeyya bhūmiyaṃ pattaṃ, aṅke vā mañcapīṭhake.",
  "tika-vin13t:3391_0": "92.",
  "tika-vin13t:3392_0": "Miḍḍhante paribhaṇḍante, pāde chatte ṭhapeti vā;",
  "tika-vin13t:3393_0": "Calakādiṃ ṭhape pattaṃ, patte vā hatthadhovane.",
  "tika-vin13t:3394_0": "93.",
  "tika-vin13t:3395_0": "Pattena nīharantassa, ucchiṭṭhamudakampi ca;",
  "tika-vin13t:3396_0": "Akappiyampi pattaṃ vā, paribhuñjeyya dukkaṭaṃ.",
  "tika-vin13t:3397_0": "94.",
  "tika-vin13t:3398_0": "Vade “jīvā”ti khipite, na sikkhati anādaro;",
  "tika-vin13t:3399_0": "Parimaṇḍalakādimhi, sekhiye dukkaṭaṃ siyā.",
  "tika-vin13t:3400_0": "95.",
  "tika-vin13t:3401_0": "Yo bhaṇḍagāre payutova bhaṇḍakaṃ,",
  "tika-vin13t:3402_0": "Mātūna pācittiyamassa gopaye;",
  "tika-vin13t:3403_0": "Davāya hīnenapi jātiādinā,",
  "tika-vin13t:3404_0": "Vadeyya dubbhāsitamuttamampi yoti.",
  "tika-vin13t:3405_0": "6. Vattādikaṇḍaniddeso",
  "tika-vin13t:3406_0": "96.",
  "tika-vin13t:3407_0": "Upajjhācariyavattañca, gamikāgantukampi ca;",
  "tika-vin13t:3408_0": "Senāsanādivattañca, kātabbaṃ piyasīlinā.",
  "tika-vin13t:3409_0": "97.",
  "tika-vin13t:3410_0": "Hatthapāse ṭhito kiñci, gahitabbaṃ dade tidhā;",
  "tika-vin13t:3411_0": "Gahetukāmo gaṇheyya, dvidhāyaṃ sampaṭiggaho.",
  "tika-vin13t:3412_0": "98.",
  "tika-vin13t:3413_0": "Saṅghāṭimuttarāsaṅgaṃ, tathā antaravāsakaṃ;",
  "tika-vin13t:3414_0": "“Etaṃ imaṃ adhiṭṭhāmi”, tathā “paccuddharāmi”ti.",
  "tika-vin13t:3415_0": "99.",
  "tika-vin13t:3416_0": "“Imaṃ imāni etāni, etampi cīvara”nti vā;",
  "tika-vin13t:3417_0": "“Parikkhāracoḷānī”ti, tathā “paccuddharāmi”ti.",
  "tika-vin13t:3418_0": "100.",
  "tika-vin13t:3419_0": "“Etaṃ imaṃ adhiṭṭhāmi, pattaṃ paccuddharāmi”ti;",
  "tika-vin13t:3420_0": "Evaṃ paccuddharedhiṭṭhe, cīvarādiṃ yathāvidhi.",
  "tika-vin13t:3421_0": "101.",
  "tika-vin13t:3422_0": "Sañcarittaṃ vinā sesā, sacittā garukantimā;",
  "tika-vin13t:3423_0": "Acchinnaṃ pariṇataṃ hitvā, nissaggiyamacittakaṃ.",
  "tika-vin13t:3424_0": "102.",
  "tika-vin13t:3425_0": "Padasodhammaṃ duve seyyā, itthiyā dhammadesanā;",
  "tika-vin13t:3426_0": "Duve senāsanānīpi, sibbanaṃ cīvarassapi.",
  "tika-vin13t:3427_0": "103.",
  "tika-vin13t:3428_0": "Pavāritaṃ surāpānaṃ, pañcasannidhiādikaṃ;",
  "tika-vin13t:3429_0": "Jotinujjālanañceva, kappabindumanādikaṃ;",
  "tika-vin13t:3430_0": "Gāmappavesanantete, pācittīsu acittakā.",
  "tika-vin13t:3431_0": "104.",
  "tika-vin13t:3432_0": "Pakiṇṇakesu uddissa-kataṃ hitvāññamaṃsakaṃ;",
  "tika-vin13t:3433_0": "Ekattharaṇapāvuraṇaṃ, ekamañce tuvaṭṭanaṃ;",
  "tika-vin13t:3434_0": "Ekato bhuñjanañcāpi, naccagītādisattapi.",
  "tika-vin13t:3435_0": "105.",
  "tika-vin13t:3436_0": "Akāyabandhanañcāpi, pattahatthakavāṭakaṃ;",
  "tika-vin13t:3437_0": "Acittakamidaṃ sabbaṃ, sesamettha sacittakaṃ.",
  "tika-vin13t:3438_0": "106.",
  "tika-vin13t:3439_0": "Vītikkamanacittena, sacittakamacittakaṃ;",
  "tika-vin13t:3440_0": "Paññattijānanenāpi, vadantācariyā tathā.",
  "tika-vin13t:3441_0": "107.",
  "tika-vin13t:3442_0": "Pubbakaraṇādikaṃ katvā, uposathappavāraṇaṃ;",
  "tika-vin13t:3443_0": "Navadhā dīpitaṃ sabbaṃ, kātabbaṃ piyasīlinā.",
  "tika-vin13t:3444_0": "108.",
  "tika-vin13t:3445_0": "Sammajjanī padīpo ca, udakaṃ āsanena ca;",
  "tika-vin13t:3446_0": "Uposathassa etāni, pubbakaraṇanti vuccati.",
  "tika-vin13t:3447_0": "109.",
  "tika-vin13t:3448_0": "Chandapārisuddhiutukkhānaṃ, bhikkhugaṇanā ca ovādo;",
  "tika-vin13t:3449_0": "Uposathassa etāni, pubbakiccanti vuccati.",
  "tika-vin13t:3450_0": "110.",
  "tika-vin13t:3451_0": "Uposatho yāvatikā ca bhikkhū kammappattā,",
  "tika-vin13t:3452_0": "Sabhāgāpattiyo ca na vijjanti;",
  "tika-vin13t:3453_0": "Vajjanīyā ca puggalā tasmiṃ na honti,",
  "tika-vin13t:3454_0": "Pattakallanti vuccati.",
  "tika-vin13t:3455_0": "111.",
  "tika-vin13t:3455_1": "Pubbakaraṇapubbakiccāni samāpetvā desitāpattikassa samaggassa bhikkhusaṅghassa anumatiyā pātimokkhaṃ uddisituṃ ārādhanaṃ karoma.",
  "tika-vin13t:3456_0": "112.",
  "tika-vin13t:3457_0": "Pārisuddhiadhiṭṭhāna-suttuddesavasā tidhā;",
  "tika-vin13t:3458_0": "Gaṇapuggalasaṅghā ca, taṃ kareyyuṃ yathākkamaṃ.",
  "tika-vin13t:3459_0": "113.",
  "tika-vin13t:3460_0": "Cātuddaso pannaraso, sāmaggī dinato tidhā;",
  "tika-vin13t:3461_0": "Dinapuggalakattabbā-kārato te naveritā.",
  "tika-vin13t:3462_0": "114.",
  "tika-vin13t:3463_0": "Tayo tayoti katvāna, dinapuggalabhedato;",
  "tika-vin13t:3464_0": "Tevācīdvekavācīti, nava vuttā pavāraṇā.",
  "tika-vin13t:3465_0": "115.",
  "tika-vin13t:3466_0": "Kattikantimapakkhamhā, hemaṃ phaggunapuṇṇamā;",
  "tika-vin13t:3467_0": "Tassa antimapakkhamhā, gimhaṃ āsāḷhipuṇṇamā;",
  "tika-vin13t:3468_0": "Vassakālaṃ tato sesaṃ, catuvīsatuposathā.",
  "tika-vin13t:3469_0": "116.",
  "tika-vin13t:3470_0": "Cātuddasā cha etesu, pakkhā tatiyasattamā;",
  "tika-vin13t:3471_0": "Ñeyyā pannarasā sesā, aṭṭhārasa uposathā.",
  "tika-vin13t:3472_0": "117. “Chandaṃ dammi, chandaṃ me hara, chandaṃ me ārocehī”ti chandaṃ dātabbaṃ.",
  "tika-vin13t:3473_0": "118. “Pārisuddhiṃ dammi, pārisuddhiṃ me hara, pārisuddhiṃ me ārocehī”ti pārisuddhi dātabbā.",
  "tika-vin13t:3474_0": "119.",
  "tika-vin13t:3474_1": "“Pavāraṇaṃ dammi,",
  "tika-vin13t:3474_2": "pavāraṇaṃ me hara,",
  "tika-vin13t:3474_3": "pavāraṇaṃ me ārocehi,",
  "tika-vin13t:3474_4": "mamatthāya pavārehī”ti pavāraṇā dātabbā.",
  "tika-vin13t:3475_0": "120.",
  "tika-vin13t:3475_1": "Āpattidesakena “ahaṃ, bhante,",
  "tika-vin13t:3475_2": "sambahulā nānāvatthukā āpattiyo āpajjiṃ,",
  "tika-vin13t:3475_3": "tā tumhamūle paṭidesemī”ti vatvā paṭiggaṇhantena “passasi, āvuso,",
  "tika-vin13t:3475_4": "tā āpattiyo”ti vutte “āma, bhante,",
  "tika-vin13t:3475_5": "passāmī”ti vatvā puna paṭiggaṇhantena “āyatiṃ, āvuso,",
  "tika-vin13t:3475_6": "saṃvareyyāsī”ti vutte “sādhu, suṭṭhu,",
  "tika-vin13t:3475_7": "bhante saṃvarissāmī”ti tikkhattuṃ vatvā desetabbaṃ.",
  "tika-vin13t:3476_0": "121.",
  "tika-vin13t:3476_1": "Vematiṃ ārocentena “ahaṃ, bhante,",
  "tika-vin13t:3476_2": "sambahulāsu nānāvatthukāsu āpattīsu vematiko,",
  "tika-vin13t:3476_3": "yadā nibbematiko bhavissāmi,",
  "tika-vin13t:3476_4": "tadā tā āpattiyo paṭikarissāmī”ti tikkhattuṃ vatvā ārocetabbaṃ.",
  "tika-vin13t:3477_0": "122.",
  "tika-vin13t:3477_1": "“Ajja me uposatho ‘pannaraso,",
  "tika-vin13t:3477_2": "cātuddaso’ti vā adhiṭṭhāmī”ti tikkhattuṃ vatvā puggalena adhiṭṭhānuposatho kātabbo.",
  "tika-vin13t:3478_0": "123.",
  "tika-vin13t:3478_1": "Dvīsu pana therena “parisuddho ahaṃ āvuso,",
  "tika-vin13t:3478_2": "‘parisuddho’ti maṃ dhārehī”ti tikkhattuṃ vattabbaṃ.",
  "tika-vin13t:3478_3": "Navakenapi tatheva vattabbaṃ. “Bhante,",
  "tika-vin13t:3478_4": "dhārethā”ti vacanaṃ viseso.",
  "tika-vin13t:3479_0": "124.",
  "tika-vin13t:3479_1": "Tīsu pana “suṇantu me āyasmantā,",
  "tika-vin13t:3479_2": "ajjuposatho pannaraso,",
  "tika-vin13t:3479_3": "yadāyasmantānaṃ pattakallaṃ,",
  "tika-vin13t:3479_4": "mayaṃ aññamaññaṃ pārisuddhiuposathaṃ kareyyāmā”ti ñattiṃ ṭhapetvā paṭipāṭiyā vuttanayena pārisuddhiuposatho kātabbo.",
  "tika-vin13t:3480_0": "125.",
  "tika-vin13t:3480_1": "“Ajja me pavāraṇā ‘cātuddasī,",
  "tika-vin13t:3480_2": "pannarasī’ti vā adhiṭṭhāmī”ti tikkhattuṃ vatvā ekena pavāretabbaṃ.",
  "tika-vin13t:3481_0": "126.",
  "tika-vin13t:3481_1": "Dvīsu pana therena “ahaṃ, āvuso,",
  "tika-vin13t:3481_2": "āyasmantaṃ pavāremi diṭṭhena vā sutena vā parisaṅkāya vā,",
  "tika-vin13t:3481_3": "vadatu maṃ āyasmā anukampaṃ upādāya,",
  "tika-vin13t:3481_4": "passanto paṭikarissāmī”ti tikkhattuṃ vatvā pavāretabbaṃ.",
  "tika-vin13t:3481_5": "Navakenāpi tatheva vattabbaṃ.",
  "tika-vin13t:3481_6": "“Bhante”ti vacanaṃ viseso.",
  "tika-vin13t:3482_0": "127.",
  "tika-vin13t:3482_1": "Tīsu vā catūsu vā pana “suṇantu me āyasmantā,",
  "tika-vin13t:3482_2": "ajja pavāraṇā pannarasī,",
  "tika-vin13t:3482_3": "yadāyasmantānaṃ pattakallaṃ,",
  "tika-vin13t:3482_4": "mayaṃ aññamaññaṃ pavāreyyāmā”ti ñattiṃ ṭhapetvā therena “ahaṃ, āvuso,",
  "tika-vin13t:3482_5": "āyasmante pavāremi diṭṭhena vā sutena vā parisaṅkāya vā,",
  "tika-vin13t:3482_6": "vadantu maṃ āyasmantā anukampaṃ upādāya,",
  "tika-vin13t:3482_7": "passanto paṭikarissāmī”ti tikkhattuṃ vatvā pavāretabbaṃ.",
  "tika-vin13t:3482_8": "Navakehipi tatheva paṭipāṭiyā pavāretabbaṃ.",
  "tika-vin13t:3482_9": "“Bhante”tivacanaṃ viseso.",
  "tika-vin13t:3483_0": "128.",
  "tika-vin13t:3483_1": "Catūhi adhikesu pana “suṇātu me āvuso saṅgho,",
  "tika-vin13t:3483_2": "ajja pavāraṇā pannarasī,",
  "tika-vin13t:3483_3": "yadi saṅghassa pattakallaṃ,",
  "tika-vin13t:3483_4": "saṅgho pavāreyyā”ti ñattiṃ ṭhapetvā vuḍḍhatarena “saṅghaṃ, āvuso,",
  "tika-vin13t:3483_5": "pavāremi diṭṭhena vā sutena vā parisaṅkāya vā,",
  "tika-vin13t:3483_6": "vadantu maṃ āyasmanto anukampaṃ upādāya,",
  "tika-vin13t:3483_7": "passanto paṭikarissāmī”ti tikkhattuṃ vatvā pavāretabbaṃ.",
  "tika-vin13t:3483_8": "Navakehipi tatheva paṭipāṭiyā “saṅghaṃ, bhante,",
  "tika-vin13t:3483_9": "pavāremi diṭṭhena vā sutena vā parisaṅkāya vā,",
  "tika-vin13t:3483_10": "vadantu maṃ āyasmanto anukampaṃ upādāya,",
  "tika-vin13t:3483_11": "passanto paṭikarissāmī”ti tikkhattuṃ vatvā pavāretabbaṃ.",
  "tika-vin13t:3484_0": "Mūlasikkhā niṭṭhitā.",
  "tika-vin13t:3485_0": "Namo tassa bhagavato arahato sammāsambuddhassa",
  "tika-vin13t:3486_0": "Mūlasikkhā-ṭīkā",
  "tika-vin13t:3487_0": "Ganthārambhakathā",
  "tika-vin13t:3488_0": "Sabbakāmadadaṃ sabbaratane ratanattayaṃ;",
  "tika-vin13t:3489_0": "Uttamaṃ uttamataraṃ, vanditvā vandanārahaṃ.",
  "tika-vin13t:3490_0": "Caraṇe brahmacārīnaṃ, ācariyānaṃ siraṃ mama;",
  "tika-vin13t:3491_0": "Ṭhapetvāna karissāmi, mūlasikkhatthavaṇṇanaṃ.",
  "tika-vin13t:3492_0": "Ganthārambhakathāvaṇṇanā",
  "tika-vin13t:3493_0": "Tatthādo tāva sabbasakkatassa sabbasattuttamassa satthuno paṇāmaṃ dassento āha “natvā nātha”ntyādi.",
  "tika-vin13t:3493_1": "Nāthaṃ catūhi nāthaṅgehi samannāgataṃ bhagavantaṃ natvā vanditvā ādo ādimhi upasampannato paṭṭhāya navakena",
  "tika-vin13t:3493_2": "bhikkhunā adhunā pabbajitena upasampannena mūlabhāsāya māgadhabhāsāya sikkhituṃ samāsato saṅkhepena mūlasikkhaṃ",
  "tika-vin13t:3493_3": "ahaṃ pavakkhāmīti piṇḍattho.",
  "tika-vin13t:3494_0": "Ayaṃ pana avayavattho –",
  "tika-vin13t:3494_1": "natvāti tanninnatappoṇatappabbhāro hutvā kāyavacīmanodvārehi vanditvāti attho.",
  "tika-vin13t:3494_2": "Nāthatīti nātho,",
  "tika-vin13t:3494_3": "veneyyānaṃ hitasukhaṃ mettāyanavasena āsīsati patthetīti attho,",
  "tika-vin13t:3494_4": "atha vā nāthati veneyyagate kilese upatāpetīti attho,",
  "tika-vin13t:3494_5": "nāthati vā yācatīti attho.",
  "tika-vin13t:3494_6": "Bhagavā hi “sādhu,",
  "tika-vin13t:3494_7": "bhikkhave,",
  "tika-vin13t:3494_8": "bhikkhu kālena kālaṃ attasampattiṃ paccavekkheyyā”tiādinā sattānaṃ taṃ taṃ hitappaṭipattiṃ yācitvāpi karuṇāya samussāhito te tattha niyojeti.",
  "tika-vin13t:3494_9": "Paramena vā cittissariyena samannāgato sabbasatte īsati abhibhavatīti paramissaro bhagavā “nātho”ti vuccati.",
  "tika-vin13t:3494_10": "Sabbo cāyamattho saddasatthānusārato veditabbo.",
  "tika-vin13t:3494_11": "Pavakkhāmīti pakārena kathessāmi.",
  "tika-vin13t:3494_12": "Mūlasikkhāti adhisīlaadhicittaadhipaññāvasena tissopi sikkhā,",
  "tika-vin13t:3494_13": "upasampannassa suppatiṭṭhitabhāvasādhanaṭṭhena mūlā ca sā sikkhitabbato sikkhā cāti mūlasikkhā.",
  "tika-vin13t:3494_14": "Ganthavasenettha saṅkhipitvā vuttattā taddīpano gantho “mūlasikkhā”ti vuccati.",
  "tika-vin13t:3495_0": "Tattha katamaṃ sīlaṃ,",
  "tika-vin13t:3495_1": "katamaṃ adhisīlaṃ,",
  "tika-vin13t:3495_2": "katamaṃ cittaṃ,",
  "tika-vin13t:3495_3": "katamaṃ adhicittaṃ,",
  "tika-vin13t:3495_4": "katamā paññā,",
  "tika-vin13t:3495_5": "katamā adhipaññāti? Vuccate –",
  "tika-vin13t:3495_6": "pañcaṅgaaṭṭhaṅgadasaṅgasīlaṃ tāva sīlameva.",
  "tika-vin13t:3495_7": "Pātimokkhasaṃvarasīlaṃ pana “adhisīla”nti vuccati.",
  "tika-vin13t:3495_8": "Tañhi sūriyo viya pajjotānaṃ,",
  "tika-vin13t:3495_9": "sineru viya pabbatānaṃ sabbalokiyasīlānaṃ adhikañceva uttamañca.",
  "tika-vin13t:3495_10": "Pātimokkhasaṃvaratopi ca maggaphalasampayuttameva sīlaṃ adhisīlaṃ,",
  "tika-vin13t:3495_11": "taṃ pana idha nādhippetaṃ.",
  "tika-vin13t:3495_12": "Na hi taṃ sikkhanto methunaṃ dhammaṃ paṭisevati.",
  "tika-vin13t:3495_13": "Kāmāvacarāni pana aṭṭha kusalacittāni,",
  "tika-vin13t:3495_14": "lokiyaaṭṭhasamāpatticittāni ca ekajjhaṃ katvā cittameva.",
  "tika-vin13t:3495_15": "Vipassanāpādakaṃ aṭṭhasamāpatticittaṃ pana “adhicitta”nti vuccati.",
  "tika-vin13t:3495_16": "Tañhi sabbalokiyacittānaṃ adhikañceva uttamañca.",
  "tika-vin13t:3495_17": "Tatopi ca maggaphalacittameva adhicittaṃ,",
  "tika-vin13t:3495_18": "taṃ pana idha nādhippetaṃ.",
  "tika-vin13t:3495_19": "Na hi taṃ sikkhanto methunaṃ dhammaṃ paṭisevati.",
  "tika-vin13t:3495_20": "“Atthi dinnaṃ,",
  "tika-vin13t:3495_21": "atthi yiṭṭha”ntiādinayappavattaṃ kammassakatāñāṇaṃ paññā,",
  "tika-vin13t:3495_22": "tilakkhaṇākāraparicchedakaṃ pana vipassanāñāṇaṃ “adhipaññā”ti vuccati.",
  "tika-vin13t:3495_23": "Sā hi sabbalokiyapaññānaṃ adhikā ceva uttamā ca.",
  "tika-vin13t:3495_24": "Tatopi ca maggaphalapaññāva adhipaññā,",
  "tika-vin13t:3495_25": "sā pana idha nādhippetā.",
  "tika-vin13t:3495_26": "Na hi taṃ sikkhanto methunaṃ dhammaṃ paṭisevati.",
  "tika-vin13t:3496_0": "Tāsu tīsu adhisīlasikkhā cārittavārittavasena duvidhampi sīlaṃ yathānusiṭṭhaṃ paṭipajjamānena,",
  "tika-vin13t:3496_1": "tappaṭipakkhe kilese tadaṅgappahānavasena pajahantena sikkhitabbā.",
  "tika-vin13t:3496_2": "Adhicittasikkhā yathāvuttesu ārammaṇesu abhiyogavasena jhānappaṭipakkhānaṃ nīvaraṇagaṇānaṃ vikkhambhanappahānaṃ kurumānena sikkhitabbā.",
  "tika-vin13t:3496_3": "Adhipaññāsikkhā pana yathānurūpaṃ tadaṅgappahānasamucchedavasena sānusaye kilese samucchindantena sikkhitabbā.",
  "tika-vin13t:3496_4": "Tasmā suppatiṭṭhitabhāvasādhanaṭṭhena mūlā ca sā sikkhitabbato sikkhā cāti mūlasikkhā,",
  "tika-vin13t:3496_5": "kammavacanicchāyaṃ “mūlasikkha”nti vuttaṃ.",
  "tika-vin13t:3497_0": "Samāsīyate saṅkhipīyateti samāso,",
  "tika-vin13t:3497_1": "tato samāsato.",
  "tika-vin13t:3497_2": "Samaggena saṅghena ñatticatutthena kammena akuppena ṭhānārahena upasampannoti bhikkhu.",
  "tika-vin13t:3497_3": "Tattha sabbantimena pariyāyena pañcavaggakaraṇīye kamme yāvatikā bhikkhū kammappattā,",
  "tika-vin13t:3497_4": "tesaṃ āgatattā,",
  "tika-vin13t:3497_5": "chandārahānaṃ chandassa āhaṭattā,",
  "tika-vin13t:3497_6": "sammukhībhūtānañca appaṭikkosanato ekasmiṃ kamme samaggabhāvaṃ upagatena saṅghena tīhi anussāvanāhi ekāya",
  "tika-vin13t:3497_7": "ñattiyā kātabbakammasaṅkhātena ñatticatutthena dhammikena vinayakammena vatthuñattianussāvanasīmāparisāsampattisampannattā",
  "tika-vin13t:3497_8": "akopetabbataṃ,",
  "tika-vin13t:3497_9": "appaṭikkositabbataṃ upagatena ṭhānārahena kāraṇārahena satthusāsanārahena upasampanno nāma,",
  "tika-vin13t:3497_10": "uparibhāvaṃ samāpanno pattoti attho.",
  "tika-vin13t:3497_11": "Bhikkhubhāvo hi uparibhāvo.",
  "tika-vin13t:3497_12": "Tañcesa yathāvuttena kammena samāpannattā “upasampanno”ti vuccati,",
  "tika-vin13t:3497_13": "tena bhikkhunā.",
  "tika-vin13t:3497_14": "Ūnapañcavassatāya navako,",
  "tika-vin13t:3497_15": "tena navakena adhunā pabbajitena,",
  "tika-vin13t:3497_16": "acirapabbajitenāti vuttaṃ hoti.",
  "tika-vin13t:3497_17": "Ādoti ādimhiyevāti attho,",
  "tika-vin13t:3497_18": "ādito paṭṭhāyāti vā.",
  "tika-vin13t:3497_19": "Api ca thero “ādo”ti vacanena saddhāpabbajitānaṃ kulaputtānaṃ ālasiyadosena,",
  "tika-vin13t:3497_20": "appaṭipajjantānaṃ aññāṇadosena ca aññathā paṭipajjantānaṃ saṃvegaṃ janeti. Kathaṃ?",
  "tika-vin13t:3497_21": "Atidullabhaṃ khaṇaṃ samavāyaṃ paṭilabhitvā taṅkhaṇaṃ na kusītena vā niratthakakathāpasutena vā vītināmetabbaṃ,",
  "tika-vin13t:3497_22": "kiṃ kātabbaṃ?",
  "tika-vin13t:3497_23": "Ādito paṭṭhāya nirantarameva tīsu sikkhāsu ādaro janetabboti.",
  "tika-vin13t:3498_0": "“Sā māgadhī mūlabhāsā, narā yāyādikappikā;",
  "tika-vin13t:3499_0": "Brahmāno cassutālāpā, sambuddhā cāpi bhāsare”ti. –",
  "tika-vin13t:3500_0": "Vacanato mūlabhāsāyāti māgadhamūlāya bhāsāya,",
  "tika-vin13t:3500_1": "sabhāvaniruttiyā bhāsāyāti vuttaṃ hoti.",
  "tika-vin13t:3500_2": "Sikkhitunti uggaṇhituṃ.",
  "tika-vin13t:3501_0": "1. Pārājikaniddesavaṇṇanā",
  "tika-vin13t:3502_0": "1.",
  "tika-vin13t:3502_1": "Idāni sabbasikkhānaṃ pana mūlabhūtattā adhisīlasikkhāva paṭhamaṃ vuttā,",
  "tika-vin13t:3502_2": "tatrāpi mahāsāvajjattā,",
  "tika-vin13t:3502_3": "mūlacchejjavasena pavattanato ca sabbapaṭhamaṃ pārājikaṃ jānitabbanti dassento “saṃ nimitta”ntyādimāha.",
  "tika-vin13t:3502_4": "Tattha maggattaye saṃ nimittaṃ pavesanto bhikkhu cutoti attho.",
  "tika-vin13t:3502_5": "Saṃ nimittanti attano aṅgajātaṃ,",
  "tika-vin13t:3502_6": "sabbantimena paricchedena ekatilabījamattampi attano aṅgajātanti vuttaṃ hoti.",
  "tika-vin13t:3502_7": "Bhikkhūti anikkhittasikkho.",
  "tika-vin13t:3502_8": "Maggattayeti ettha manussāmanussatiracchānagatānaṃ vasena tisso itthiyo,",
  "tika-vin13t:3502_9": "tayo ubhatobyañjanakā,",
  "tika-vin13t:3502_10": "tayo paṇḍakā,",
  "tika-vin13t:3502_11": "tayo purisāti pārājikavatthubhūtānaṃ nimittānaṃ nissayā dvādasa sattā honti.",
  "tika-vin13t:3502_12": "Tesaṃ vaccapassāvamukhamaggavasena tayo maggā.",
  "tika-vin13t:3502_13": "Tattha manussitthiyā tayo,",
  "tika-vin13t:3502_14": "amanussitthiyā tayo,",
  "tika-vin13t:3502_15": "tiracchānagatitthiyā tayoti nava,",
  "tika-vin13t:3502_16": "tathā manussubhatobyañjanakādīnaṃ.",
  "tika-vin13t:3502_17": "Manussapaṇḍakādīnaṃ pana vaccamukhamaggavasena dve dveti cha,",
  "tika-vin13t:3502_18": "tathā manussapurisādīnanti sabbesaṃ vasena tiṃsa maggā honti.",
  "tika-vin13t:3502_19": "Te sabbe pariggahetvā idha “maggattaye”ti vuttaṃ,",
  "tika-vin13t:3502_20": "tasmiṃ maggattaye,",
  "tika-vin13t:3502_21": "dvādasannaṃ sattānaṃ tīsu maggesu yattha katthaci maggeti attho.",
  "tika-vin13t:3502_22": "Cutoti sakkattā vā brahmattā vā cutasatto viya sāsanato cuto hoti,",
  "tika-vin13t:3502_23": "pārājiko hotīti attho.",
  "tika-vin13t:3503_0": "Idāni pavesanaṃ nāma na kevalaṃ attupakkameneva hoti,",
  "tika-vin13t:3503_1": "parūpakkamenāpi hoti,",
  "tika-vin13t:3503_2": "tatthāpi sevanacitte sati pārājiko hotīti dassanatthaṃ “pavesanā”tyādi vuttaṃ.",
  "tika-vin13t:3503_3": "Tassattho –",
  "tika-vin13t:3503_4": "yo bhikkhu pavesanaṭṭhitauddharaṇapaviṭṭhakkhaṇesu aññataraṃ khaṇaṃ cepi sādiyaṃ sādiyanto sacepi tasmiṃ khaṇe sevanacittaṃ upaṭṭhāpento,",
  "tika-vin13t:3503_5": "cuto pārājiko hoti.",
  "tika-vin13t:3503_6": "Yo pana sabbaso asādiyanto āsīvisamukhaṃ aṅgārakāsuṃ paviṭṭhaṃ viya ca maññati,",
  "tika-vin13t:3503_7": "so nipparādho hoti.",
  "tika-vin13t:3503_8": "Ettha pana ṭhitaṃ nāma sukkavissaṭṭhisamayappattaṃ.",
  "tika-vin13t:3503_9": "Paṭhamapārājikaṃ.",
  "tika-vin13t:3504_0": "2- 7.",
  "tika-vin13t:3504_1": "Idāni dutiyaṃ dassetuṃ “adinnaṃ mānusaṃ bhaṇḍa”ntyādimāha.",
  "tika-vin13t:3504_2": "Tattha yo bhikkhu adinnaṃ mānusaṃ garukaṃ bhaṇḍaṃ pañcavīsāvahāresu yena kenaci avahārena ādiyanto cuto bhaveti sambandho.",
  "tika-vin13t:3504_3": "Adinnanti yaṃ kiñci parapariggahitaṃ sassāmikaṃ bhaṇḍaṃ,",
  "tika-vin13t:3504_4": "taṃ tehi sāmikehi kāyena vā vācāya vā na dinnanti adinnaṃ,",
  "tika-vin13t:3504_5": "anissaṭṭhaṃ apariccattaṃ rakkhitaṃ gopitaṃ mamāyitaṃ parapariggahitaṃ.",
  "tika-vin13t:3504_6": "Manussassa idanti mānusaṃ,",
  "tika-vin13t:3504_7": "manussasantakaṃ,",
  "tika-vin13t:3504_8": "“bhaṇḍa”ntiminā tulyādhikaraṇaṃ.",
  "tika-vin13t:3504_9": "Theyyāyekenāti theyyāya ekena,",
  "tika-vin13t:3504_10": "ekena avahārenāti attho.",
  "tika-vin13t:3504_11": "Liṅgabhedaṃ katvā vuttaṃ.",
  "tika-vin13t:3504_12": "“Theyyā kenacī”ti vā pāṭho.",
  "tika-vin13t:3504_13": "Tattha thenoti coro,",
  "tika-vin13t:3504_14": "thenassa bhāvo theyyā,",
  "tika-vin13t:3504_15": "karaṇatthe cetaṃ paccattavacanaṃ,",
  "tika-vin13t:3504_16": "tasmā kenaci theyyena avahārenāti attho.",
  "tika-vin13t:3504_17": "Ādiyanti ādiyanto gaṇhanto.",
  "tika-vin13t:3504_18": "Pañcavīsāvahāresūti pañcapañcake samodhānetvā pañcavīsati avahārā.",
  "tika-vin13t:3504_19": "Tattha pañcapañcakāni nāma nānābhaṇḍapañcakaṃ ekabhaṇḍapañcakaṃ sāhatthikapañcakaṃ pubbappayogapañcakaṃ theyyāvahārapañcakanti.",
  "tika-vin13t:3505_0": "Tattha saviññāṇakāviññāṇakamissakabhaṇḍavasena nānābhaṇḍapañcakaṃ,",
  "tika-vin13t:3505_1": "saviññāṇakabhaṇḍavasena ekabhaṇḍapañcakaṃ.",
  "tika-vin13t:3505_2": "Tattha nānābhaṇḍavasena tāva evaṃ veditabbo –",
  "tika-vin13t:3505_3": "yo ārāmaṃ abhiyuñjati,",
  "tika-vin13t:3505_4": "āpatti dukkaṭassa.",
  "tika-vin13t:3505_5": "Sāmikassa vimatiṃ uppādeti,",
  "tika-vin13t:3505_6": "āpatti thullaccayassa.",
  "tika-vin13t:3505_7": "Sāmiko “na mayhaṃ bhavissatī”ti dhuraṃ nikkhipati,",
  "tika-vin13t:3505_8": "āpatti pārājikassa.",
  "tika-vin13t:3505_9": "Aññassa bhaṇḍaṃ haranto sīse bhāraṃ theyyacitto āmasati,",
  "tika-vin13t:3505_10": "āpatti dukkaṭassa.",
  "tika-vin13t:3505_11": "Phandāpeti,",
  "tika-vin13t:3505_12": "āpatti thullaccayassa.",
  "tika-vin13t:3505_13": "Khandhaṃ oropeti,",
  "tika-vin13t:3505_14": "āpatti pārājikassa.",
  "tika-vin13t:3505_15": "Upanikkhittaṃ bhaṇḍaṃ “dehi me bhaṇḍa”nti vuccamāno “nāhaṃ gaṇhāmī”ti bhaṇati,",
  "tika-vin13t:3505_16": "āpatti dukkaṭassa.",
  "tika-vin13t:3505_17": "Sāmikassa vimatiṃ uppādeti,",
  "tika-vin13t:3505_18": "āpatti thullaccayassa.",
  "tika-vin13t:3505_19": "Sāmiko “na mayhaṃ dassatī”ti dhuraṃ nikkhipati,",
  "tika-vin13t:3505_20": "āpatti pārājikassa.",
  "tika-vin13t:3505_21": "“Sahabhaṇḍahārakaṃ nessāmī”ti paṭhamaṃ pādaṃ saṅkāmeti,",
  "tika-vin13t:3505_22": "āpatti thullaccayassa.",
  "tika-vin13t:3505_23": "Dutiyaṃ pādaṃ saṅkāmeti,",
  "tika-vin13t:3505_24": "āpatti pārājikassa.",
  "tika-vin13t:3505_25": "Thalaṭṭhaṃ bhaṇḍaṃ theyyacitto āmasati,",
  "tika-vin13t:3505_26": "āpatti dukkaṭassa.",
  "tika-vin13t:3505_27": "Phandāpeti,",
  "tika-vin13t:3505_28": "āpatti thullaccayassa.",
  "tika-vin13t:3505_29": "Ṭhānā cāveti,",
  "tika-vin13t:3505_30": "āpatti pārājikassa.",
  "tika-vin13t:3505_31": "Ayamettha nānābhaṇḍavasena yojanā.",
  "tika-vin13t:3505_32": "Ekabhaṇḍavasena pana sassāmikaṃ dāsaṃ vā tiracchānaṃ vā yathāvuttena abhiyogādinā nayena ādiyati vā harati",
  "tika-vin13t:3505_33": "vā avaharati vā iriyāpathaṃ kopeti vā ṭhānā cāveti vāti.",
  "tika-vin13t:3505_34": "Ayamettha ekabhaṇḍavasena yojanā.",
  "tika-vin13t:3506_0": "Pañca avahārā sāhatthiko āṇattiko nissaggiyo atthasādhako dhuranikkhepoti.",
  "tika-vin13t:3506_1": "Tattha sāhatthiko nāma parassa bhaṇḍaṃ sahatthā avaharati.",
  "tika-vin13t:3506_2": "Āṇattiko nāma “asukassa bhaṇḍaṃ avaharā”ti aññaṃ āṇāpeti.",
  "tika-vin13t:3506_3": "Nissaggiyo nāma antosuṅkaghāte ṭhito bahisuṅkaghātaṃ pāteti,",
  "tika-vin13t:3506_4": "āpatti pārājikassa.",
  "tika-vin13t:3506_5": "Atthasādhako nāma “asukaṃ bhaṇḍaṃ yadā sakkosi,",
  "tika-vin13t:3506_6": "tadā avaharā”ti āṇāpeti.",
  "tika-vin13t:3506_7": "Tattha sace paro anantarāyiko hutvā taṃ avaharati,",
  "tika-vin13t:3506_8": "āṇāpako āṇattikkhaṇeyeva pārājiko hoti,",
  "tika-vin13t:3506_9": "avahārako pana avahaṭakāle,",
  "tika-vin13t:3506_10": "ayaṃ atthasādhako.",
  "tika-vin13t:3506_11": "Dhuranikkhepo pana upanikkhittabhaṇḍavasena veditabboti idaṃ sāhatthikapañcakaṃ.",
  "tika-vin13t:3507_0": "Aparepi pañca avahārā pubbappayogo sahappayogo saṃvidhāvahāro saṅketakammaṃ nimittakammanti.",
  "tika-vin13t:3507_1": "Tattha āṇattivasena pubbappayogo veditabbo,",
  "tika-vin13t:3507_2": "ṭhānācāvanavasena sahappayogo.",
  "tika-vin13t:3507_3": "Saṃvidhāvahāro nāma sambahulā bhikkhū “amukaṃ nāma gehaṃ gantvā,",
  "tika-vin13t:3507_4": "chadanaṃ vā bhinditvā,",
  "tika-vin13t:3507_5": "sandhiṃ vā chinditvā bhaṇḍaṃ harissāmā”ti saṃvidahitvā gacchanti,",
  "tika-vin13t:3507_6": "tesu eko bhaṇḍaṃ avaharati,",
  "tika-vin13t:3507_7": "tassuddhāre sabbesaṃ pārājikaṃ.",
  "tika-vin13t:3507_8": "Saṅketakammaṃ nāma sañjānanakammaṃ kālaparicchedavasena saññākaraṇaṃ.",
  "tika-vin13t:3507_9": "Ettha ca “purebhattaṃ avaharā”ti vutte ajja vā purebhattaṃ avaharatu,",
  "tika-vin13t:3507_10": "sve vā anāgate saṃvacchare vā,",
  "tika-vin13t:3507_11": "natthi visaṅketo,",
  "tika-vin13t:3507_12": "saṅketakārakassa āṇattikkhaṇe,",
  "tika-vin13t:3507_13": "itarassa ṭhānā cāvaneti evaṃ āpatti ubhinnaṃ pārājikassa.",
  "tika-vin13t:3507_14": "Nimittakammaṃ nāma saññuppādanatthaṃ kassaci nimittassa karaṇaṃ akkhinikhaṇanahatthālaṅghanapāṇippahāraaṅguliphoṭanagīvunnāmanaukkāsanādinā",
  "tika-vin13t:3507_15": "anekappakāraṃ.",
  "tika-vin13t:3507_16": "Avahārako āṇāpakena yaṃ nimittasaññaṃ katvā vuttaṃ,",
  "tika-vin13t:3507_17": "taṃ “eta”nti maññamāno tameva avaharati,",
  "tika-vin13t:3507_18": "ubhinnaṃ pārājikaṃ.",
  "tika-vin13t:3507_19": "Yaṃ “avaharā”ti vuttaṃ,",
  "tika-vin13t:3507_20": "taṃ “eta”nti maññamāno aññaṃ tasmiṃyeva ṭhāne ṭhapitaṃ avaharati,",
  "tika-vin13t:3507_21": "mūlaṭṭhassa anāpatti.",
  "tika-vin13t:3507_22": "Idaṃ pubbappayogapañcakaṃ.",
  "tika-vin13t:3508_0": "Aparepi pañca avahārā theyyāvahāro pasayhāvahāro parikappāvahāro paṭicchannāvahāro kusāvahāroti.",
  "tika-vin13t:3508_1": "Tattha yo kūṭamānakūṭakahāpaṇādīhi vañcetvā gaṇhāti,",
  "tika-vin13t:3508_2": "tassevaṃ gaṇhato avahāro theyyāvahāro.",
  "tika-vin13t:3508_3": "Yo santajjetvā sayaṃ dassetvā tesaṃ santakaṃ gaṇhāti,",
  "tika-vin13t:3508_4": "yo vā attano pattabalito ca adhikaṃ balakkārena gaṇhāti rājarājamahāmattādayo viya,",
  "tika-vin13t:3508_5": "tassevaṃ gaṇhato avahāro pasayhāvahāro.",
  "tika-vin13t:3508_6": "Parikappetvā gaṇhato panāvahāro parikappāvahāro.",
  "tika-vin13t:3508_7": "So duvidho bhaṇḍokāsaparikappavasena.",
  "tika-vin13t:3508_8": "Tatra yo “sāṭako ce,",
  "tika-vin13t:3508_9": "gaṇhissāmi,",
  "tika-vin13t:3508_10": "suttaṃ ce,",
  "tika-vin13t:3508_11": "na gaṇhissāmī”ti parikappetvā andhakāre pasibbakaṃ gaṇhāti,",
  "tika-vin13t:3508_12": "tatra sāṭako ce,",
  "tika-vin13t:3508_13": "uddhāreyeva pārājikaṃ,",
  "tika-vin13t:3508_14": "suttaṃ ce hoti, rakkhati.",
  "tika-vin13t:3508_15": "Ayaṃ bhaṇḍaparikappo nāma.",
  "tika-vin13t:3508_16": "Yo ṭhānaṃ parikappetvā bhaṇḍaṃ gaṇhāti,",
  "tika-vin13t:3508_17": "tassa taṃ parikappitaparicchedaṃ atikkantamatte pārājikaṃ.",
  "tika-vin13t:3508_18": "Ayaṃ okāsaparikappo nāma.",
  "tika-vin13t:3508_19": "Evamimesaṃ dvinnaṃ parikappānaṃ vasena parikappetvā gaṇhato avahāro parikappāvahāro.",
  "tika-vin13t:3508_20": "Paṭicchādetvā parassa bhaṇḍaṃ gaṇhato avahāro paṭicchannāvahāro nāma.",
  "tika-vin13t:3508_21": "Kusaṃ saṅkāmetvā avaharaṇaṃ kusāvahāro.",
  "tika-vin13t:3508_22": "Yo kusaṃ pātetvā cīvare bhājiyamāne attano koṭṭhāsassa samīpe ṭhitaṃ appagghataraṃ vā mahagghataraṃ vā",
  "tika-vin13t:3508_23": "samasamaṃ vā parassa koṭṭhāsaṃ disvā sace paṭhamataraṃ parakoṭṭhāsato kusadaṇḍakaṃ uddharati,",
  "tika-vin13t:3508_24": "attano koṭṭhāse pātetukāmatāya uddhāre rakkhati,",
  "tika-vin13t:3508_25": "pātanepi rakkhati,",
  "tika-vin13t:3508_26": "attano koṭṭhāsato pana kusadaṇḍaṃ uddharati,",
  "tika-vin13t:3508_27": "uddhāre rakkhati,",
  "tika-vin13t:3508_28": "taṃ uddharitvā parakoṭṭhāse pātentassa hatthato muttamatte pārājikaṃ.",
  "tika-vin13t:3508_29": "Ayaṃ kusāvahāro nāmāti imesu pañcavīsāvahāresu yena kenaci avahārena gaṇhanto pārājiko bhaveti attho.",
  "tika-vin13t:3509_0": "Garukanti pañcamāsakaṃ.",
  "tika-vin13t:3509_1": "Vīsatimāsako hi kahāpaṇo,",
  "tika-vin13t:3509_2": "kahāpaṇassa catuttho bhāgo pādo nāma,",
  "tika-vin13t:3509_3": "tasmā pañcamāsakaṃ vā pādaṃ vā garukanti veditabbaṃ.",
  "tika-vin13t:3509_4": "Tattha “cattāro vīhayo guñjā,",
  "tika-vin13t:3509_5": "dve guñjā māsako bhave”ti vacanato vīhivasena cattālīsa vīhayo dasa guñjā pañcamāsakoti veditabbo.",
  "tika-vin13t:3509_6": "Yaṃ pana sāmaṇerasikkhāyaṃ “vīsativīhī”ti vuttaṃ,",
  "tika-vin13t:3509_7": "taṃ neva pāḷiyaṃ,",
  "tika-vin13t:3509_8": "na aṭṭhakathāyaṃ atthi,",
  "tika-vin13t:3509_9": "vīmaṃsitabbametaṃ.",
  "tika-vin13t:3509_10": "Dutiyapārājikaṃ.",
  "tika-vin13t:3510_0": "8.",
  "tika-vin13t:3510_1": "Idāni tatiyaṃ dassetuṃ “manussapāṇaṃ pāṇo”tyādi vuttaṃ.",
  "tika-vin13t:3510_2": "Tattha yo bhikkhu “manussapāṇo” iti jānanto vadhakacittena manussapāṇaṃ jīvitā viyojeti,",
  "tika-vin13t:3510_3": "so bhikkhu sāsanā pārājiko hotīti samudāyattho.",
  "tika-vin13t:3511_0": "Manussapāṇanti mātukucchismiṃ paṭisandhicittena sahuppannaṃ atiparittaṃ kalalarūpaṃ ādiṃ katvā pakatiyā",
  "tika-vin13t:3511_1": "vīsavassasatāyukassa sattassa yāva maraṇakālā etthantare anupubbena vuddhippatto attabhāvo,",
  "tika-vin13t:3511_2": "eso manussapāṇo nāma,",
  "tika-vin13t:3511_3": "evarūpaṃ manussapāṇanti attho.",
  "tika-vin13t:3511_4": "Pāṇoti jānanti “pāṇo” iti jānanto “taṃ jīvitā voropemī”ti jānanto.",
  "tika-vin13t:3511_5": "Vadhakacetasāti vadhakacittena,",
  "tika-vin13t:3511_6": "itthambhūte karaṇavacanaṃ,",
  "tika-vin13t:3511_7": "vadhakacitto hutvā maraṇādhippāyo hutvāti vuttaṃ hoti.",
  "tika-vin13t:3511_8": "Jīvitāti jīvitindriyato.",
  "tika-vin13t:3511_9": "Yoti aniyamavacanaṃ.",
  "tika-vin13t:3511_10": "Soti etena niyamanaṃ veditabbaṃ.",
  "tika-vin13t:3511_11": "Viyojetīti vuttappakāraṃ manussaviggahaṃ kalalakālepi tāpanamaddanehi vā bhesajjasampadānena vā tato",
  "tika-vin13t:3511_12": "vā uddhampi tadanurūpena upakkamena jīvitā viyojetīti attho.",
  "tika-vin13t:3511_13": "Sāsanāti parāpubbajidhātuppayoge nissakkavacanaṃ,",
  "tika-vin13t:3511_14": "tena satthusāsanatoti attho.",
  "tika-vin13t:3511_15": "Parājitoti parājayamāpanno.",
  "tika-vin13t:3511_16": "Hotīti pāṭhaseso.",
  "tika-vin13t:3511_17": "Tatiyapārājikaṃ.",
  "tika-vin13t:3512_0": "9.",
  "tika-vin13t:3512_1": "Idāni catutthaṃ dassetuṃ “jhānādibheda”ntyādi vuttaṃ.",
  "tika-vin13t:3512_2": "Tattha yo bhikkhu aññāpadesañca adhimānañca vajjetvā hadaye asantaṃ jhānādibhedaṃ dhammaṃ manussajātikassa sattassa vadeyya,",
  "tika-vin13t:3512_3": "tasmiṃ khaṇe ñāte so tato sāsanā pārājiko eva hotīti attho.",
  "tika-vin13t:3513_0": "Jhānādibhedanti “jhānaṃ vimokkho samādhi samāpatti ñāṇadassanaṃ maggabhāvanā phalasacchikiriyā kilesappahānaṃ",
  "tika-vin13t:3513_1": "vinīvaraṇatā cittassa suññāgāre abhiratī”ti evaṃ vuttaṃ jhānādibhedaṃ uttarimanussadhammaṃ.",
  "tika-vin13t:3513_2": "Hadayeti citte.",
  "tika-vin13t:3513_3": "Asantanti asaṃvijjamānaṃ.",
  "tika-vin13t:3513_4": "Aññāpadesanti “yo te vihāre vasi,",
  "tika-vin13t:3513_5": "so bhikkhu paṭhamassa jhānassa lābhī”tiādinā nayena aññāpadesaṃ vajjetvāti attho.",
  "tika-vin13t:3513_6": "Vināti vajjanatthe nipāto,",
  "tika-vin13t:3513_7": "tassa vajjetvāti attho.",
  "tika-vin13t:3513_8": "Adhimānanti “adhigatā mayā”ti evaṃ uppannaṃ mānanti attho.",
  "tika-vin13t:3513_9": "Adhigato mānoti viggaho,",
  "tika-vin13t:3513_10": "taṃ adhimānaṃ vajjetvāti attho.",
  "tika-vin13t:3513_11": "Manussajātissāti manussajātikassa,",
  "tika-vin13t:3513_12": "na devabrahmādīsu aññatarassāti attho.",
  "tika-vin13t:3513_13": "Vadeyyāti āroceyya.",
  "tika-vin13t:3513_14": "Ñātakkhaṇeti ñāte khaṇeti chedo,",
  "tika-vin13t:3513_15": "tasmiṃ tenārocitakkhaṇe manussajātikena ñāteti attho.",
  "tika-vin13t:3513_16": "Tenāti nissakke karaṇavacanaṃ,",
  "tika-vin13t:3513_17": "tato sāsanato pārājikoti attho.",
  "tika-vin13t:3513_18": "Catutthapārājikaṃ.",
  "tika-vin13t:3514_0": "Pārājikaniddesavaṇṇanā niṭṭhitā.",
  "tika-vin13t:3515_0": "2. Garukāpattiniddesavaṇṇanā",
  "tika-vin13t:3516_0": "10.",
  "tika-vin13t:3516_1": "Idāni saṅghādisesaṃ pakāsetuṃ “mocetukāmacittenā”tiādimāraddhaṃ.",
  "tika-vin13t:3516_2": "Tattha mocetuṃ kāmetīti mocetukāmaṃ,",
  "tika-vin13t:3516_3": "mocetukāmañca taṃ cittañcāti mocetukāmacittaṃ, tena,",
  "tika-vin13t:3516_4": "mocanassādacittenāti attho.",
  "tika-vin13t:3516_5": "Ekādasannañhi rāgānaṃ ekena mocanassādena āpatti hotīti vuttaṃ hoti.",
  "tika-vin13t:3517_0": "Tatrime ekādasa assādā mocanassādo muccanassādo muttassādo methunassādo phassassādo kaṇḍūvanassādo dassanassādo",
  "tika-vin13t:3517_1": "nisajjassādo vācassādo gehasitapemaṃ vanabhaṅgiyanti.",
  "tika-vin13t:3517_2": "Tattha mocanassādacetanāya cetento ceva assādento ca upakkamati, muccati,",
  "tika-vin13t:3517_3": "saṅghādiseso,",
  "tika-vin13t:3517_4": "na muccati ce,",
  "tika-vin13t:3517_5": "thullaccayaṃ.",
  "tika-vin13t:3517_6": "Sace pana sayanakāle rāgapariyuṭṭhito hutvā ūrunā vā muṭṭhinā vā aṅgajātaṃ gāḷhaṃ pīḷetvā mocanatthāya saussāho supati,",
  "tika-vin13t:3517_7": "supantassa cassa asuci muccati,",
  "tika-vin13t:3517_8": "saṅghādiseso.",
  "tika-vin13t:3517_9": "Muccanassāde attano dhammatāya muccamānaṃ assādeti,",
  "tika-vin13t:3517_10": "na upakkamati, muccati, anāpatti.",
  "tika-vin13t:3517_11": "Muttassāde attano dhammatāya mutte ṭhānā cute asucimhi pacchā assādentassa vinā upakkamena muccati, anāpatti.",
  "tika-vin13t:3517_12": "Methunassāde methunarāgena mātugāmaṃ gaṇhāti,",
  "tika-vin13t:3517_13": "tena asuci muccati, anāpatti,",
  "tika-vin13t:3517_14": "dukkaṭaṃ pana āpajjati.",
  "tika-vin13t:3517_15": "Phassassādo duvidho ajjhattiko bāhiro cāti.",
  "tika-vin13t:3517_16": "Tattha attano nimittaṃ “thaddhaṃ,",
  "tika-vin13t:3517_17": "mudukanti jānissāmī”ti vā lolabhāvena vā kīḷāpayato asuci muccati, anāpatti.",
  "tika-vin13t:3517_18": "Bāhiraphassassāde pana kāyasaṃsaggarāgena itthiṃ phusato,",
  "tika-vin13t:3517_19": "āliṅgato ca asuci muccati, anāpatti,",
  "tika-vin13t:3517_20": "kāyasaṃsaggasaṅghādisesaṃ pana āpajjati.",
  "tika-vin13t:3518_0": "Kaṇḍūvanassāde daddukacchupiḷakapāṇakādīnaṃ aññatarena khajjamānaṃ nimittaṃ kaṇḍūvanassādena kaṇḍūvato asuci muccati, anāpatti.",
  "tika-vin13t:3518_1": "Dassanassāde itthiyā anokāsaṃ upanijjhāyato asuci muccati, anāpatti,",
  "tika-vin13t:3518_2": "dukkaṭaṃ pana hoti.",
  "tika-vin13t:3518_3": "Nisajjassāde mātugāmena saddhiṃ raho nisinnassa muttepi anāpatti,",
  "tika-vin13t:3518_4": "rahonisajjāpatti pana hoti.",
  "tika-vin13t:3518_5": "Vācassāde mātugāmaṃ methunappaṭisaṃyuttāhi vācāhi obhāsantassa muttepi anāpatti,",
  "tika-vin13t:3518_6": "duṭṭhullavācāsaṅghādisesaṃ pana āpajjati.",
  "tika-vin13t:3518_7": "Gehasitapeme mātādīnaṃ mātādipemena āliṅganādiṃ karontassa muttepi anāpatti.",
  "tika-vin13t:3518_8": "Vanabhaṅgaṃ santhavakaraṇatthāya itthiyā pesitapupphādivanabhaṅgasaññitaṃ paṇṇākāraṃ “itthannāmāya imaṃ",
  "tika-vin13t:3518_9": "pesita”nti assādena āmasantassa muttepi anāpattīti.",
  "tika-vin13t:3518_10": "Evametesu mocanassādena āpatti hotīti dassetuṃ “mocetu…pe…",
  "tika-vin13t:3518_11": "nā”ti vuttaṃ.",
  "tika-vin13t:3518_12": "Atha vā mocetukāmaṃ cittaṃ yassa soyaṃ mocetukāmacitto, tena,",
  "tika-vin13t:3518_13": "itthambhūte karaṇavacanaṃ,",
  "tika-vin13t:3518_14": "mocetukāmacitto hutvāti attho.",
  "tika-vin13t:3519_0": "Upakkammāti hatthādīsu yena kenaci nimitte upakkamitvāti attho.",
  "tika-vin13t:3519_1": "Vimocayanti yaṃ antamaso ekā khuddakamakkhikā piveyya,",
  "tika-vin13t:3519_2": "tattakampi vimocentoti attho.",
  "tika-vin13t:3519_3": "Sukkanti nīlapītalohitodātatakkateladakakhīradadhisappivaṇṇasaṅkhātesu dasavidhesu sukkesu yaṃ kiñci sukkaṃ.",
  "tika-vin13t:3519_4": "Aññatra supināti yā supinante sukkavissaṭṭhi hoti,",
  "tika-vin13t:3519_5": "taṃ ṭhapetvāti attho.",
  "tika-vin13t:3519_6": "Samaṇoti yo koci upasampanno.",
  "tika-vin13t:3519_7": "Garukanti saṅghādisesaṃ.",
  "tika-vin13t:3519_8": "Phuseti āpajjeyyāti attho.",
  "tika-vin13t:3519_9": "Cetanā upakkamo muccananti imānettha tīṇi aṅgānīti.",
  "tika-vin13t:3519_10": "Sukkavissaṭṭhisikkhāpadaṃ.",
  "tika-vin13t:3520_0": "11.",
  "tika-vin13t:3520_1": "Idāni kāyasaṃsaggaṃ dassetuṃ “kāyasaṃsaggarāgenā”tiādimāraddhaṃ.",
  "tika-vin13t:3520_2": "Bhikkhu manussitthiyā manussitthisaññī hutvā kāyasaṃsaggarāgena upakkamitvā manussitthiṃ parāmasanto saṅghādisesaṃ āpajjeyyāti yojanā.",
  "tika-vin13t:3520_3": "Tattha kāyasaṃsaggarāgenāti hatthaggahaṇādikāyasamphassena rāgena kāyamissarāgena.",
  "tika-vin13t:3520_4": "Manussitthinti tadahujātampi jīvamānakamanussitthiṃ.",
  "tika-vin13t:3520_5": "Parāmasanti parāmasanto,",
  "tika-vin13t:3520_6": "itthīti saññā itthisaññā,",
  "tika-vin13t:3520_7": "sā assa atthīti itthisaññī,",
  "tika-vin13t:3520_8": "itthisaññī hutvāti attho.",
  "tika-vin13t:3520_9": "Manussitthī,",
  "tika-vin13t:3520_10": "itthisaññitā,",
  "tika-vin13t:3520_11": "kāyasaṃsaggarāgo,",
  "tika-vin13t:3520_12": "tena rāgena vāyāmo,",
  "tika-vin13t:3520_13": "hatthaggāhādisamāpajjananti imānettha pañca aṅgāni.",
  "tika-vin13t:3520_14": "Kāyasaṃsaggasikkhāpadaṃ.",
  "tika-vin13t:3521_0": "12.",
  "tika-vin13t:3521_1": "Idāni duṭṭhullaṃ dassetuṃ “duṭṭhullavācassādenā”tiādi āraddhaṃ.",
  "tika-vin13t:3521_2": "Tattha duṭṭhullavācassādenāti vaccamaggapassāvamaggamethunadhammappaṭisaṃyuttavācassādarāgena.",
  "tika-vin13t:3521_3": "Maggaṃ vārabbha methunanti vaccamaggapassāvamaggānaṃ aññataraṃ maggaṃ vā methunaṃ vā ārabbhāti attho.",
  "tika-vin13t:3521_4": "Obhāsantoti avabhāsanto.",
  "tika-vin13t:3521_5": "Manussitthinti viññuṃ paṭibalaṃ subhāsitadubbhāsitaṃ duṭṭhullāduṭṭhullaṃ sallakkhaṇasamatthaṃ manussitthiṃ.",
  "tika-vin13t:3521_6": "Suṇamānanti suṇantiṃ.",
  "tika-vin13t:3521_7": "Iminā paṭibalāyapi itthiyā aviññattipathe ṭhitāya dūtena vā paṇṇena vā ārocentassa duṭṭhullavācāpatti na hotīti dīpitaṃ hoti.",
  "tika-vin13t:3521_8": "Manussitthī,",
  "tika-vin13t:3521_9": "itthisaññitā,",
  "tika-vin13t:3521_10": "duṭṭhullavācassādarāgo,",
  "tika-vin13t:3521_11": "tena rāgena obhāsanaṃ,",
  "tika-vin13t:3521_12": "taṅkhaṇavijānananti imānettha pañca aṅgāni.",
  "tika-vin13t:3521_13": "Duṭṭhullavācassādasikkhāpadaṃ.",
  "tika-vin13t:3522_0": "13.",
  "tika-vin13t:3522_1": "Idāni attakāmapāricariyaṃ dassetuṃ “vaṇṇa”ntyādi vuttaṃ.",
  "tika-vin13t:3522_2": "Tattha yo bhikkhu attano kāmapāricariyāya vaṇṇaṃ vatvā methunarāgena itthiṃ methunaṃ yācamāno garuṃ phuseti sambandho.",
  "tika-vin13t:3522_3": "Vaṇṇaṃ vatvāti guṇaṃ ānisaṃsaṃ pakāsetvā.",
  "tika-vin13t:3522_4": "Attanokāmapāricariyāyāti methunadhammasaṅkhātena kāmena pāricariyā kāmapāricariyā,",
  "tika-vin13t:3522_5": "attano atthāya kāmapāricariyā attanokāmapāricariyā,",
  "tika-vin13t:3522_6": "aluttasamāsoyaṃ.",
  "tika-vin13t:3522_7": "Atha vā attanoti katvatthe sāmivacanaṃ,",
  "tika-vin13t:3522_8": "attano kāmitā icchitāti attanokāmā,",
  "tika-vin13t:3522_9": "sayaṃ methunarāgavasena patthitāti attho,",
  "tika-vin13t:3522_10": "attanokāmā ca sā pāricariyā cāti attanokāmapāricariyā,",
  "tika-vin13t:3522_11": "tāya attanokāmapāricariyāya,",
  "tika-vin13t:3522_12": "“etadaggaṃ, bhagini,",
  "tika-vin13t:3522_13": "pāricariyānaṃ,",
  "tika-vin13t:3522_14": "yā mādisaṃ sīlavantaṃ kalyāṇadhammaṃ brahmacāriṃ etena dhammena paricareyyā”ti evaṃ vaṇṇaṃ vatvāti attho.",
  "tika-vin13t:3522_15": "Yācadhātuno dvikammikattā “itthiṃ methunaṃ yācamāno”ti vuttaṃ.",
  "tika-vin13t:3522_16": "Tattha itthinti duṭṭhullobhāsane vuttappakāraṃ itthiṃ.",
  "tika-vin13t:3522_17": "Manussitthī,",
  "tika-vin13t:3522_18": "itthisaññitā,",
  "tika-vin13t:3522_19": "attakāmapāricariyāya rāgo,",
  "tika-vin13t:3522_20": "tena rāgena vaṇṇabhaṇanaṃ,",
  "tika-vin13t:3522_21": "taṅkhaṇavijānananti imānettha pañca aṅgāni.",
  "tika-vin13t:3522_22": "Attakāmapāricariyasikkhāpadaṃ.",
  "tika-vin13t:3523_0": "14.",
  "tika-vin13t:3523_1": "Idāni sañcarittaṃ dassetuṃ “sandesa”ntyādimāraddhaṃ.",
  "tika-vin13t:3523_2": "Tattha bhikkhu purisassa vā sandesaṃ,",
  "tika-vin13t:3523_3": "itthiyā vā sandesaṃ paṭiggahetvā vīmaṃsitvā paccāharanto garukaṃ phuseti sambandho.",
  "tika-vin13t:3523_4": "Tattha sandesanti “gaccha, bhante,",
  "tika-vin13t:3523_5": "itthannāmaṃ māturakkhitaṃ brūhi ‘hohi kira itthannāmassa bhariyā dhanakkītā”ti evaṃ vuttaṃ purisassa sāsanaṃ, “gaccha, bhante,",
  "tika-vin13t:3523_6": "itthannāmaṃ purisaṃ brūhi ‘ahaṃ tassa bhariyā bhavissāmī”ti evaṃ vuttaṃ itthiyā sāsanaṃ.",
  "tika-vin13t:3523_7": "Paṭiggaṇhitvāti “sādhu upāsakā”ti vā “hotū”ti vā “ārocessāmī”ti vā yena kenaci ākārena vacībhedaṃ katvā",
  "tika-vin13t:3523_8": "vā sīsakampanādīhi vā paṭiggaṇhitvā sampaṭicchitvāti attho.",
  "tika-vin13t:3523_9": "Vīmaṃsitvāti vuttappakārena sāsanaṃ gahetvā purisassa vā itthiyā vā tesaṃ avassārocanakānaṃ mātāpitābhātābhaginiādīnaṃ vā ārocetvāti attho.",
  "tika-vin13t:3523_10": "Haraṃpaccāti ettha “paccāhara”nti vattabbe chandahānibhayā hara-",
  "tika-vin13t:3523_11": "saddaṃ pubbanipātaṃ katvā vuttanti daṭṭhabbaṃ.",
  "tika-vin13t:3523_12": "Yattha pahitena tattha gantvā tena ārocitā sā itthī “sādhū”ti sampaṭicchatu vā paṭikkhipatu vā lajjāya vā tuṇhī hotu,",
  "tika-vin13t:3523_13": "puna āgantvā tassa purisassa haranto ettāvatā imāya paṭiggahaṇārocanappaccāharaṇasaṅkhātāya tivaṅgasampattiyā",
  "tika-vin13t:3523_14": "so bhikkhu saṅghādisesaṃ āpajjeyyāti attho.",
  "tika-vin13t:3523_15": "Tesaṃ manussajātikatā,",
  "tika-vin13t:3523_16": "alaṃvacanīyatā,",
  "tika-vin13t:3523_17": "paṭiggaṇhanavīmaṃsanappaccāharaṇānīti imānettha pañca aṅgāni.",
  "tika-vin13t:3523_18": "Sañcarittasikkhāpadaṃ.",
  "tika-vin13t:3524_0": "15.",
  "tika-vin13t:3524_1": "Idāni amūlakaṃ pakāsetuṃ “cāvetukāmo”tiādimāraddhaṃ.",
  "tika-vin13t:3524_2": "Cāvetukāmo bhikkhu amūlantimavatthunā aññaṃ suṇamānaṃ bhikkhuṃ codento vā codāpento vā garuṃ phuseti sambandho.",
  "tika-vin13t:3524_3": "Tattha cāvetukāmoti brahmacariyā cāvetukāmo.",
  "tika-vin13t:3524_4": "Codentoti “tvaṃ pārājikaṃ dhammaṃ āpannosi,",
  "tika-vin13t:3524_5": "assamaṇosi,",
  "tika-vin13t:3524_6": "asakyaputtiyosī”tiādīhi vacanehi sayaṃ codentoti attho.",
  "tika-vin13t:3524_7": "Evaṃ codentassa vācāya vācāya saṅghādiseso.",
  "tika-vin13t:3524_8": "Amūlantimavatthunāti yaṃ codakena cuditakamhi puggale adiṭṭhaṃ asutaṃ aparisaṅkitaṃ,",
  "tika-vin13t:3524_9": "idaṃ etesaṃ dassanasavanaparisaṅkitasaṅkhātānaṃ mūlānaṃ abhāvato nāssa mūlanti amūlaṃ,",
  "tika-vin13t:3524_10": "antimaṃ vatthu yassa pārājikassa tadidaṃ antimavatthu,",
  "tika-vin13t:3524_11": "amūlañca taṃ antimavatthu ceti amūlantimavatthu,",
  "tika-vin13t:3524_12": "tena amūlantimavatthunā,",
  "tika-vin13t:3524_13": "bhikkhuno anurūpesu ekūnavīsatiyā pārājikesu aññatarenāti attho.",
  "tika-vin13t:3524_14": "Codāpayanti codāpayanto,",
  "tika-vin13t:3524_15": "tassa samīpe ṭhatvā aññaṃ bhikkhuṃ āṇāpetvā codāpento tassa āṇattassa vācāya vācāya garuṃ phuseti attho.",
  "tika-vin13t:3524_16": "Suṇamānanti iminā parammukhā dūtena vā paṇṇena vā codentassa na ruhatīti dīpitaṃ hoti.",
  "tika-vin13t:3524_17": "Parammukhā pana sattahi āpattikkhandhehi vadantassa dukkaṭaṃ.",
  "tika-vin13t:3524_18": "Yaṃ codeti,",
  "tika-vin13t:3524_19": "tassa upasampannoti saṅkhyūpagamanaṃ,",
  "tika-vin13t:3524_20": "tasmiṃ suddhasaññitā,",
  "tika-vin13t:3524_21": "yena pārājikena codeti,",
  "tika-vin13t:3524_22": "tassa diṭṭhādivasena amūlakatā,",
  "tika-vin13t:3524_23": "cāvanādhippāyena sammukhā codanā,",
  "tika-vin13t:3524_24": "tassa taṅkhaṇavijānananti imānettha pañca aṅgāni.",
  "tika-vin13t:3524_25": "Amūlakasikkhāpadaṃ.",
  "tika-vin13t:3525_0": "16.",
  "tika-vin13t:3525_1": "Idāni aññabhāgiyaṃ dassetuṃ “lesamatta”ntiādimāha.",
  "tika-vin13t:3525_2": "Tattha lesamattamupādāyāti jātināmagottaliṅgāpattipattacīvarūpajjhāyācariyasenāsanalesasaṅkhātesu dasasu lesesu yo tasmiṃ puggale dissati,",
  "tika-vin13t:3525_3": "taṃ lesamattaṃ upādāya nissāya bhikkhuṃ brahmacariyā cāvetukāmo amūlantimavatthunā suṇamānaṃ bhikkhuṃ codento garuṃ phuseti attho. Kathaṃ?",
  "tika-vin13t:3525_4": "Añño khattiyajātiko iminā codakena pārājikaṃ dhammaṃ ajjhāpajjanto diṭṭho hoti,",
  "tika-vin13t:3525_5": "so aññaṃ attano veriṃ khattiyajātikaṃ bhikkhuṃ passitvā taṃ khattiyajātilesaṃ gahetvā evaṃ “khattiyo mayā diṭṭho pārājikaṃ dhammaṃ ajjhāpajjanto,",
  "tika-vin13t:3525_6": "tvaṃ khattiyo pārājikaṃ dhammaṃ āpannosī”ti vā “tvaṃ so khattiyo, nāñño,",
  "tika-vin13t:3525_7": "pārājikaṃ dhammaṃ ajjhāpannosī”ti vā codeti,",
  "tika-vin13t:3525_8": "evaṃ nāmalesādayopi veditabbā.",
  "tika-vin13t:3525_9": "Aṅgāni panettha anantarasadisāni.",
  "tika-vin13t:3525_10": "Aññabhāgiyasikkhāpadaṃ.",
  "tika-vin13t:3526_0": "Garukāpattiniddesavaṇṇanā niṭṭhitā.",
  "tika-vin13t:3527_0": "3. Nissaggiyaniddesavaṇṇanā",
  "tika-vin13t:3528_0": "17.",
  "tika-vin13t:3528_1": "Idāni cīvaravidhiṃ dassetuṃ “vikappana”ntyādimuddhaṭaṃ.",
  "tika-vin13t:3528_2": "Yo bhikkhu akālacīvaraṃ vikappanañca adhiṭṭhānañca akatvā dasāhaṃ atikkāmeti,",
  "tika-vin13t:3528_3": "tassa bhikkhuno nissaggiyaṃ siyāti piṇḍattho.",
  "tika-vin13t:3528_4": "Tattha akālacīvaranti akāle cīvaraṃ,",
  "tika-vin13t:3528_5": "khomaṃ kappāsikaṃ koseyyaṃ kambalaṃ sāṇaṃ bhaṅganti jātito cha cīvarāni,",
  "tika-vin13t:3528_6": "dukūlaṃ paṭṭuṇṇaṃ somārapaṭṭaṃ cīnapaṭṭaṃ iddhijaṃ devadinnanti imāni pana cha anulomacīvarāni.",
  "tika-vin13t:3528_7": "Tesu dukūlaṃ sāṇassa anulomaṃ vākamayattā.",
  "tika-vin13t:3528_8": "Paṭṭuṇṇādīni tīṇi koseyyassa anulomāni pāṇakehi katasuttamayattā.",
  "tika-vin13t:3528_9": "Iddhijādīni dvayāni khomādīnaṃ anulomāni tesamaññatarabhāvato.",
  "tika-vin13t:3528_10": "Imesaṃ channaṃ cīvarānaṃ aññataraṃ akālacīvaraṃ.",
  "tika-vin13t:3529_0": "Vikappanamadhiṭṭhānanti ettha pana vikappanūpagaṃ adhiṭṭhānūpagañca evaṃ veditabbaṃ.",
  "tika-vin13t:3529_1": "Tatrāyaṃ pāḷi –",
  "tika-vin13t:3529_2": "“anujānāmi,",
  "tika-vin13t:3529_3": "bhikkhave,",
  "tika-vin13t:3529_4": "āyāmena aṭṭhaṅgulaṃ sugataṅgulena caturaṅgulavitthataṃ pacchimacīvaraṃ vikappetu”nti.",
  "tika-vin13t:3529_5": "Majjhimassa purisassa dīghaso dve vidatthiyo,",
  "tika-vin13t:3529_6": "tiriyaṃ vidatthi.",
  "tika-vin13t:3529_7": "Dve vikappanā sammukhāvikappanā ca parammukhāvikappanā ca. Kathaṃ?",
  "tika-vin13t:3529_8": "“Imaṃ cīvaraṃ tuyhaṃ vikappemī”ti vattabbaṃ,",
  "tika-vin13t:3529_9": "ayaṃ sammukhāvikappanā.",
  "tika-vin13t:3529_10": "“Mayhaṃ santakaṃ paribhuñja vā vissajjehi vā yathāpaccayaṃ vā karohī”ti,",
  "tika-vin13t:3529_11": "ekassa santike “imaṃ cīvaraṃ tissassa bhikkhuno vikappemī”ti vattabbaṃ,",
  "tika-vin13t:3529_12": "ayaṃ aparāpi sammukhāvikappanā.",
  "tika-vin13t:3529_13": "Tena bhikkhunā “tissassa bhikkhuno santakaṃ paribhuñja vā vissajjehi vā yathāpaccayaṃ vā karohī”ti,",
  "tika-vin13t:3529_14": "“imaṃ cīvaraṃ tuyhaṃ vikappanatthāya dammī”ti vattabbaṃ,",
  "tika-vin13t:3529_15": "tena vattabbo “ko te mitto vā sandiṭṭho vā sambhatto vā”ti,",
  "tika-vin13t:3529_16": "tato itarena “tisso bhikkhū”ti vattabbaṃ,",
  "tika-vin13t:3529_17": "puna tena “ahaṃ tissassa bhikkhuno dammī”ti vattabbaṃ,",
  "tika-vin13t:3529_18": "ayaṃ parammukhāvikappanā.",
  "tika-vin13t:3529_19": "“Tissassa bhikkhuno santakaṃ paribhuñja vā vissajjehi vā yathāpaccayaṃ vā karohī”ti vutte paccuddhāro nāma hoti.",
  "tika-vin13t:3529_20": "Bahuke “imānī”ti,",
  "tika-vin13t:3529_21": "ahatthapāse “etaṃ,",
  "tika-vin13t:3529_22": "etānī”ti vā.",
  "tika-vin13t:3529_23": "Evaṃ vikappanañca akatvāti attho.",
  "tika-vin13t:3530_0": "Ticīvarassa pana pamāṇaṃ ukkaṭṭhaparicchedena sugatacīvarato ūnakaṃ vaṭṭati,",
  "tika-vin13t:3530_1": "lāmakaparicchedena saṅghāṭiyā,",
  "tika-vin13t:3530_2": "uttarāsaṅgassa ca dīghato muṭṭhipañcakaṃ,",
  "tika-vin13t:3530_3": "tiriyaṃ muṭṭhittikaṃ,",
  "tika-vin13t:3530_4": "antaravāsako dīghato muṭṭhipañcako,",
  "tika-vin13t:3530_5": "tiriyaṃ dvihatthopi aḍḍhateyyo vā vaṭṭati.",
  "tika-vin13t:3530_6": "Vuttappamāṇato adhikañca ūnakañca “parikkhāracoḷa”nti adhiṭṭhātabbaṃ.",
  "tika-vin13t:3530_7": "Dve cīvarassa adhiṭṭhānā kāyena vā adhiṭṭheti,",
  "tika-vin13t:3530_8": "vācāya vā adhiṭṭheti.",
  "tika-vin13t:3530_9": "Ticīvaraṃ adhiṭṭhahantena rajitvā kappabinduṃ datvā purāṇasaṅghāṭiṃ “imaṃ saṅghāṭiṃ paccuddharāmī”ti",
  "tika-vin13t:3530_10": "paccuddharitvā navaṃ saṅghāṭiṃ hatthena gahetvā “imaṃ saṅghāṭiṃ adhiṭṭhāmī”ti cittena ābhogaṃ katvā kāyavikāraṃ",
  "tika-vin13t:3530_11": "karontena kāyena adhiṭṭhātabbā,",
  "tika-vin13t:3530_12": "idaṃ kāyena adhiṭṭhānaṃ.",
  "tika-vin13t:3530_13": "Taṃ yena kenaci sarīrāvayavena aphusantassa na vaṭṭati.",
  "tika-vin13t:3530_14": "Vācāya adhiṭṭhānaṃ pana vacībhedaṃ katvā vācāya adhiṭṭhātabbaṃ,",
  "tika-vin13t:3530_15": "sace hatthapāse “imaṃ saṅghāṭiṃ adhiṭṭhāmī”ti,",
  "tika-vin13t:3530_16": "sace ahatthapāse ṭhapitaṭṭhānaṃ sallakkhetvā “etaṃ saṅghāṭiṃ adhiṭṭhāmī”ti vācā bhinditabbā.",
  "tika-vin13t:3530_17": "Esa nayo uttarāsaṅge,",
  "tika-vin13t:3530_18": "antaravāsake ca.",
  "tika-vin13t:3530_19": "Ticīvarādīni sabbāni ekato katvā “imāni cīvarāni parikkhāracoḷāni adhiṭṭhāmī”ti adhiṭṭhātumpi vaṭṭatīti.",
  "tika-vin13t:3530_20": "Evaṃ adhiṭṭhānañca akatvāti attho.",
  "tika-vin13t:3531_0": "Dasa ahāni dasāhaṃ.",
  "tika-vin13t:3531_1": "Atimāpetīti atikkāmeti.",
  "tika-vin13t:3531_2": "Tassāti tassa bhikkhuno.",
  "tika-vin13t:3531_3": "Nissaggiyanti nissajjanaṃ nissaggiyaṃ,",
  "tika-vin13t:3531_4": "pubbabhāge kattabbassa vinayakammassetaṃ nāmaṃ,",
  "tika-vin13t:3531_5": "nissaggiyamassa atthīti nissaggiyaṃ, kiṃ taṃ?",
  "tika-vin13t:3531_6": "Pācittiyaṃ,",
  "tika-vin13t:3531_7": "taṃ atikkāmayato sahanissaggiyavinayakammaṃ pācittiyaṃ siyā,",
  "tika-vin13t:3531_8": "ayamettha attho.",
  "tika-vin13t:3531_9": "Taṃ panetaṃ cīvaraṃ yaṃ divasaṃ uppannaṃ,",
  "tika-vin13t:3531_10": "tassa yo aruṇo,",
  "tika-vin13t:3531_11": "so uppannadivasanissito,",
  "tika-vin13t:3531_12": "tasmā cīvaruppādadivasena saddhiṃ ekādase aruṇuggamane dasāhātikkamitaṃ hotīti.",
  "tika-vin13t:3531_13": "Cīvarassa attano santakatā,",
  "tika-vin13t:3531_14": "jātippamāṇayuttatā,",
  "tika-vin13t:3531_15": "chinnapalibodhabhāvo,",
  "tika-vin13t:3531_16": "atirekacīvaratā,",
  "tika-vin13t:3531_17": "dasāhātikkamoti imānettha pañca aṅgāni.",
  "tika-vin13t:3531_18": "Paṭhamakathinasikkhāpadaṃ.",
  "tika-vin13t:3532_0": "18.",
  "tika-vin13t:3532_1": "Idāni dutiyaṃ dassetuṃ “bhikkhusammutiyā”tyādimāraddhaṃ.",
  "tika-vin13t:3532_2": "Yo bhikkhusammutiṃ vajjetvā kālañca vinā adhiṭṭhitaṃ ticīvaraṃ ekāhaṃ atikkamāpeti,",
  "tika-vin13t:3532_3": "tassa nissaggiyaṃ siyāti sambandho.",
  "tika-vin13t:3532_4": "Tattha bhikkhusammutiyāññatrāti yaṃ saṅgho gilānassa bhikkhuno ticīvarena vippavāsasammutiṃ deti,",
  "tika-vin13t:3532_5": "taṃ ṭhapetvā.",
  "tika-vin13t:3532_6": "Ticīvaramadhiṭṭhitanti karaṇatthe upayogavacanaṃ,",
  "tika-vin13t:3532_7": "tena ticīvarādhiṭṭhānanayena adhiṭṭhitesu saṅghāṭiādīsu yena kenaci cīvarena.",
  "tika-vin13t:3532_8": "Ekāhanti ekarattaṃ.",
  "tika-vin13t:3532_9": "Atimāpetīti vippavasati,",
  "tika-vin13t:3532_10": "viyutto vasatīti attho.",
  "tika-vin13t:3532_11": "Tassa aladdhasammutikassa bhikkhuno ekarattampi cīvarena vippavāsato nissaggiyaṃ pācittiyaṃ siyāti attho.",
  "tika-vin13t:3532_12": "Samayaṃ vināti cīvarakālaṃ vajjetvā.",
  "tika-vin13t:3532_13": "Adhiṭṭhitacīvaratā,",
  "tika-vin13t:3532_14": "anatthatakathinatā,",
  "tika-vin13t:3532_15": "aladdhasammutitā,",
  "tika-vin13t:3532_16": "rattivippavāsoti imānettha cattāri aṅgāni.",
  "tika-vin13t:3532_17": "Dutiyakathinasikkhāpadaṃ.",
  "tika-vin13t:3533_0": "19.",
  "tika-vin13t:3533_1": "Idāni purāṇacīvaraṃ dassetuṃ “aññātikā”tyādi āraddhaṃ.",
  "tika-vin13t:3533_2": "Tattha aññātikāti aññātikāya “paṭisaṅkhā yoniso”tiādīsu viya,",
  "tika-vin13t:3533_3": "aññātikāya neva mātusambandhena na pitusambandhena sambaddhāyāti vuttaṃ hoti.",
  "tika-vin13t:3533_4": "Bhikkhuniyāti aṭṭhavācikakammena upasampannāya.",
  "tika-vin13t:3533_5": "Ākoṭāpetīti paharāpeti.",
  "tika-vin13t:3533_6": "Tanti nissaggiyaṃ pācittiyaṃ bhaveyyāti attho.",
  "tika-vin13t:3533_7": "Purāṇacīvaratā,",
  "tika-vin13t:3533_8": "upacāre ṭhatvā aññātikāya bhikkhuniyā āṇāpanaṃ,",
  "tika-vin13t:3533_9": "tassā dhovanādīni cāti imānettha tīṇi aṅgāni.",
  "tika-vin13t:3533_10": "Purāṇacīvarasikkhāpadaṃ.",
  "tika-vin13t:3534_0": "20.",
  "tika-vin13t:3534_1": "Kiñci mūlakanti kiñci pābhataṃ.",
  "tika-vin13t:3534_2": "Cīvarādāneti cīvarassa ādāne cīvarappaṭiggahaṇe.",
  "tika-vin13t:3534_3": "Vikappanūpagacīvaratā,",
  "tika-vin13t:3534_4": "pārivattakābhāvo,",
  "tika-vin13t:3534_5": "aññātikāya hatthato gahaṇanti imānettha tīṇi aṅgāni.",
  "tika-vin13t:3534_6": "Cīvarappaṭiggahaṇasikkhāpadaṃ.",
  "tika-vin13t:3535_0": "21.",
  "tika-vin13t:3535_1": "Appavāritanti “vadeyyātha, bhante,",
  "tika-vin13t:3535_2": "yena attho”ti icchāpitaṃ icchaṃ ruciṃ uppāditaṃ,",
  "tika-vin13t:3535_3": "na pavāritanti appavāritaṃ.",
  "tika-vin13t:3535_4": "Viññāpentassāti yācantassa.",
  "tika-vin13t:3535_5": "Aññatra samayāti naṭṭhacīvarakālaṃ ṭhapetvā.",
  "tika-vin13t:3535_6": "Vikappanūpagacīvaratā,",
  "tika-vin13t:3535_7": "samayābhāvo,",
  "tika-vin13t:3535_8": "aññātakaviññatti,",
  "tika-vin13t:3535_9": "tāya ca paṭilābhoti imānettha cattāri aṅgāni.",
  "tika-vin13t:3535_10": "Aññātakaviññattisikkhāpadaṃ.",
  "tika-vin13t:3536_0": "22.",
  "tika-vin13t:3536_1": "Rajatanti rūpiyaṃ.",
  "tika-vin13t:3536_2": "Jātarūpanti suvaṇṇaṃ.",
  "tika-vin13t:3536_3": "Māsakanti tayo māsakā lohamāsako dārumāsako jatumāsakoti.",
  "tika-vin13t:3536_4": "Tattha lohamāsakoti tambalohādīhi katamāsako.",
  "tika-vin13t:3536_5": "Dārumāsakoti sāradārunā vā veḷupesikāya vā antamaso tālapaṇṇenapi rūpaṃ chinditvā katamāsako.",
  "tika-vin13t:3536_6": "Jatumāsakoti lākhāya vā niyyāsena vā rūpaṃ samuṭṭhāpetvā katamāsako.",
  "tika-vin13t:3536_7": "Kahāpaṇanti suvaṇṇamayaṃ vā rūpiyamayaṃ vā pākatikaṃ vā.",
  "tika-vin13t:3536_8": "Gaṇheyyāti attano atthāya dīyamānaṃ vā katthaci ṭhitaṃ vā nippariggahaṃ disvā sayaṃ gaṇheyya.",
  "tika-vin13t:3536_9": "Gaṇhāpeyyāti tadeva aññena gāhāpeyya.",
  "tika-vin13t:3536_10": "Nissaggīti gahaṇādīsu yaṃ kiñci karontassa aghanabaddhesu vatthugaṇanāya nissaggi siyāti attho.",
  "tika-vin13t:3536_11": "Sādiyeyya vāti kāyavācāhi appaṭikkhipitvā cittena adhivāseyya.",
  "tika-vin13t:3536_12": "Jātarūparajatabhāvo,",
  "tika-vin13t:3536_13": "attuddesikatā,",
  "tika-vin13t:3536_14": "gahaṇādīsu aññatarabhāvoti imānettha tīṇi aṅgāni.",
  "tika-vin13t:3536_15": "Rūpiyappaṭiggahaṇasikkhāpadaṃ.",
  "tika-vin13t:3537_0": "23.",
  "tika-vin13t:3537_1": "Rajatādicatubbidhaṃ akappiyaṃ kappiyenāpi parivatteyya sahadhammike ṭhapetvā,",
  "tika-vin13t:3537_2": "nissaggiyaṃ siyāti sambandho.",
  "tika-vin13t:3537_3": "Tattha akappiyanti akappiyavatthuṃ.",
  "tika-vin13t:3537_4": "Kappiyenāti kappiyavatthunā.",
  "tika-vin13t:3537_5": "Sahadhammiketi bhikkhubhikkhunisāmaṇerasāmaṇerisikkhamānasaṅkhāte pañca sahadhammike.",
  "tika-vin13t:3537_6": "Rūpiyabhāvo,",
  "tika-vin13t:3537_7": "parivattanañcāti imānettha dve aṅgāni.",
  "tika-vin13t:3537_8": "Rūpiyaparivattanasikkhāpadaṃ.",
  "tika-vin13t:3538_0": "24.",
  "tika-vin13t:3538_1": "“Imaṃ pattaṃ tuyhaṃ vikappemī”tiādinā vikappanañca “imaṃ pattaṃ adhiṭṭhāmī”tiādinā adhiṭṭhānañca akatvāti attho.",
  "tika-vin13t:3538_2": "Pamāṇikanti etthāyaṃ vinicchayo –",
  "tika-vin13t:3538_3": "anupahatapurāṇasālitaṇḍulānaṃ sukoṭṭitaparisuddhānaṃ dve magadhanāḷiyo gahetvā tehi taṇḍulehi anuttaṇḍulamakilinnamapiṇḍitaṃ",
  "tika-vin13t:3538_4": "suvisadaṃ kundamakuḷarāsisadisaṃ avassāvitodanaṃ pacitvā niravasesaṃ patte pakkhipitvā tassa odanassa",
  "tika-vin13t:3538_5": "catutthabhāgappamāṇo nātighano nātitanuko hatthahāriyo sabbasambhārasaṅkhato muggasūpo pakkhipitabbo,",
  "tika-vin13t:3538_6": "tato ālopassa anurūpaṃ yāvacarimālopappahonakaṃ macchamaṃsādibyañjanaṃ pakkhipitabbaṃ.",
  "tika-vin13t:3538_7": "Sappitelatakkarasakañjikādīni pana agaṇanūpagāni honti.",
  "tika-vin13t:3538_8": "Tāni hi odanagatikāni neva hāpetuṃ,",
  "tika-vin13t:3538_9": "na vaḍḍhetuṃ sakkonti.",
  "tika-vin13t:3538_10": "Evametaṃ sabbampi pakkhittaṃ sace pana pattassa mukhavaṭṭiyā heṭṭhimarājisamaṃ tiṭṭhati,",
  "tika-vin13t:3538_11": "suttena vā hīrena vā chindantassa suttassa vā hīrassa vā heṭṭhimantaṃ phusati,",
  "tika-vin13t:3538_12": "ayaṃ ukkaṭṭho nāma patto.",
  "tika-vin13t:3538_13": "Sace taṃ rājiṃ atikkamma thūpīkataṃ tiṭṭhati,",
  "tika-vin13t:3538_14": "ayaṃ ukkaṭṭhomako nāma patto.",
  "tika-vin13t:3538_15": "Sace taṃ rājiṃ na sampāpuṇāti,",
  "tika-vin13t:3538_16": "antogatameva hoti,",
  "tika-vin13t:3538_17": "ayaṃ ukkaṭṭhukkaṭṭho nāma.",
  "tika-vin13t:3538_18": "Ukkaṭṭhato upaḍḍhappamāṇo majjhimo.",
  "tika-vin13t:3538_19": "Majjhimato upaḍḍhappamāṇo omako.",
  "tika-vin13t:3538_20": "Tesampi vuttanayeneva pabhedo veditabbo.",
  "tika-vin13t:3538_21": "Iccetesu ukkaṭṭhukkaṭṭho ca omakomako cāti dve apattā,",
  "tika-vin13t:3538_22": "sesā satta pattā pamāṇayuttā nāmāti evaṃ pamāṇena yutto pamāṇiko,",
  "tika-vin13t:3538_23": "taṃ pamāṇikaṃ.",
  "tika-vin13t:3538_24": "Pattanti sattasu pattesu aññataraṃ pattaṃ.",
  "tika-vin13t:3538_25": "Pattassa attano santakatā,",
  "tika-vin13t:3538_26": "pamāṇayuttatā,",
  "tika-vin13t:3538_27": "adhiṭṭhānūpagatā,",
  "tika-vin13t:3538_28": "atirekapattatā,",
  "tika-vin13t:3538_29": "dasāhātikkamoti imānettha pañca aṅgāni.",
  "tika-vin13t:3538_30": "Paṭhamapattasikkhāpadaṃ.",
  "tika-vin13t:3539_0": "25.",
  "tika-vin13t:3539_1": "Yo bhikkhu pañcabandhanato ūnapatte sati paraṃ pana navaṃ pattaṃ viññāpeti,",
  "tika-vin13t:3539_2": "tassapi bhikkhuno nissaggiyaṃ siyāti sambandho.",
  "tika-vin13t:3539_3": "Tattha paranti aññaṃ,",
  "tika-vin13t:3539_4": "“navaṃ patta”ntiminā tulyādhikaraṇaṃ.",
  "tika-vin13t:3539_5": "Adhiṭṭhānūpagapattassa ūnapañcabandhanatā,",
  "tika-vin13t:3539_6": "attuddesikatā,",
  "tika-vin13t:3539_7": "kataviññatti,",
  "tika-vin13t:3539_8": "tāya ca paṭilābhoti imānettha cattāri aṅgāni.",
  "tika-vin13t:3539_9": "Ūnapañcabandhanasikkhāpadaṃ.",
  "tika-vin13t:3540_0": "26.",
  "tika-vin13t:3540_1": "Yo sappitelādikaṃ pana bhesajjaṃ paṭiggahetvā sattāhaparamaṃ sannidhikārakaṃ bhuñjanto sattāhaṃ atikkāmeti,",
  "tika-vin13t:3540_2": "tassa nissaggiyaṃ siyāti attho.",
  "tika-vin13t:3540_3": "Tattha sappitelādikanti ettha ādi-",
  "tika-vin13t:3540_4": "saddo navanītamadhuphāṇitaṃ saṅgaṇhāti.",
  "tika-vin13t:3540_5": "Tattha sappi nāma gavādīnaṃ sappi,",
  "tika-vin13t:3540_6": "yesaṃ maṃsaṃ kappati,",
  "tika-vin13t:3540_7": "tesaṃ sappi,",
  "tika-vin13t:3540_8": "tathā navanītaṃ.",
  "tika-vin13t:3540_9": "Telaṃ nāma tilasāsapamadhukaeraṇḍavasādīhi nibbattaṃ.",
  "tika-vin13t:3540_10": "Madhu nāma makkhikāmadhumeva.",
  "tika-vin13t:3540_11": "Ucchurasaṃ upādāya pana apakkā vā avatthukapakkā vā sabbāpi ucchuvikati phāṇitanti veditabbaṃ.",
  "tika-vin13t:3540_12": "Bhesajjavidhānasikkhāpadaṃ.",
  "tika-vin13t:3541_0": "27.",
  "tika-vin13t:3541_1": "Bhikkhussa cīvaraṃ datvā puna taṃ cīvaraṃ sakasaññāya acchindantassa vā acchindāpayatopi vā nissaggiyaṃ siyāti yojanā.",
  "tika-vin13t:3541_2": "Tattha datvāti veyyāvaccādīni paccāsīsamāno datvā.",
  "tika-vin13t:3541_3": "Acchindantassāti veyyāvaccādīni akarontaṃ disvā balakkārena gaṇhantassa,",
  "tika-vin13t:3541_4": "tathā acchindāpayatoti.",
  "tika-vin13t:3541_5": "Vikappanūpagacīvaratā,",
  "tika-vin13t:3541_6": "sāmaṃdinnatā,",
  "tika-vin13t:3541_7": "sakasaññitā,",
  "tika-vin13t:3541_8": "upasampannatā,",
  "tika-vin13t:3541_9": "kodhavasena acchindanaṃ vā acchindāpanaṃ vāti imānettha pañca aṅgāni.",
  "tika-vin13t:3541_10": "Acchindanasikkhāpadaṃ.",
  "tika-vin13t:3542_0": "28.",
  "tika-vin13t:3542_1": "Appavāritaṃ aññātiṃ gahapatiṃ suttaṃ yācitvā ñātippavārite vajjetvā tantavāyehi cīvaraṃ vāyāpentassa nissaggiyaṃ siyāti piṇḍattho.",
  "tika-vin13t:3542_2": "Tattha suttanti chabbidhaṃ khomasuttādikaṃ vā tesaṃ anulomaṃ vā.",
  "tika-vin13t:3542_3": "Yāciyāti cīvaratthāya yācitvā.",
  "tika-vin13t:3542_4": "Cīvaratthāya viññāpitasuttaṃ,",
  "tika-vin13t:3542_5": "attuddesikatā,",
  "tika-vin13t:3542_6": "akappiyatantavāyena akappiyaviññattiyā vāyāpananti imānettha tīṇi aṅgāni.",
  "tika-vin13t:3542_7": "Suttaviññattisikkhāpadaṃ.",
  "tika-vin13t:3543_0": "29.",
  "tika-vin13t:3543_1": "Yo bhikkhu saṅghassa pariṇataṃ lābhaṃ jānanto attano pariṇāmeti,",
  "tika-vin13t:3543_2": "tassa nissaggiyaṃ siyāti attho.",
  "tika-vin13t:3543_3": "Tattha jānanti jānanto.",
  "tika-vin13t:3543_4": "Lābhanti labhitabbaṃ cīvarādivatthuṃ.",
  "tika-vin13t:3543_5": "Pariṇatanti saṅghassa ninnaṃ saṅghassa poṇaṃ saṅghassa pabbhāraṃ hutvā ṭhitaṃ.",
  "tika-vin13t:3543_6": "Attano pariṇāmetīti “mayhaṃ dethā”tiādīni vadanto attani ninnaṃ karoti.",
  "tika-vin13t:3543_7": "Saṅghe pariṇatabhāvo,",
  "tika-vin13t:3543_8": "taṃ ñatvā attano pariṇāmanaṃ,",
  "tika-vin13t:3543_9": "paṭilābhoti imānettha tīṇi aṅgāni.",
  "tika-vin13t:3543_10": "Pariṇāmanasikkhāpadaṃ.",
  "tika-vin13t:3544_0": "Nissaggiyaniddesavaṇṇanā niṭṭhitā.",
  "tika-vin13t:3545_0": "4. Pācittiyaniddesavaṇṇanā",
  "tika-vin13t:3546_0": "30.",
  "tika-vin13t:3546_1": "Idāni pācittiyaṃ dassetuṃ “sampajānamusāvāde”tyādi āraddhaṃ.",
  "tika-vin13t:3546_2": "Tattha sampajānamusāvādeti nimittatthe bhummavacanaṃ,",
  "tika-vin13t:3546_3": "tasmā yo bhikkhu sampajānanto musā vadati,",
  "tika-vin13t:3546_4": "tassa tannimittaṃ taṃhetu tappaccayā pācittiyaṃ udīritanti attho.",
  "tika-vin13t:3546_5": "Bhikkhuñca omasantassāti jātināmagottakammasippavayaābādhaliṅgakilesāpattiakkosesu bhūtena vā abhūtena",
  "tika-vin13t:3546_6": "vā yena kenaci mukhasattinā bhikkhuṃ ovijjhantassa bhikkhuno pācittiyaṃ udīritanti attho.",
  "tika-vin13t:3546_7": "Pesuññaharaṇepi cāti bhikkhussa pesuññaharaṇe,",
  "tika-vin13t:3546_8": "jātiādīhi akkosavatthūhi bhikkhuṃ akkosantassa bhikkhuno sutvā bhikkhuno piyakamyatāya vā bhedādhippāyena vā yo akkuddho,",
  "tika-vin13t:3546_9": "tassa bhikkhussa kāyena vā vācāya vā pesuññaharaṇavacane pācittiyaṃ udīritanti attho.",
  "tika-vin13t:3547_0": "31.",
  "tika-vin13t:3547_1": "Saṅgītittayamāruḷhaṃ piṭakattayaṃ dhammaṃ bhikkhuñca bhikkhuniñca ṭhapetvā aññena puggalena saddhiṃ ekato",
  "tika-vin13t:3547_2": "padaṃ padaṃ bhaṇantassa bhikkhuno padagaṇanāya pācittiyaṃ udīritanti samudāyattho.",
  "tika-vin13t:3548_0": "32.",
  "tika-vin13t:3548_1": "Anupasampannenevāti bhikkhuṃ ṭhapetvā antamaso pārājikavatthubhūtena tiracchānagatenāpi saha tirattiyaṃ",
  "tika-vin13t:3548_2": "sayitvā catutthadivase atthaṅgate sūriye puna sahaseyyāya pācitti siyāti sambandho.",
  "tika-vin13t:3548_3": "Tattha sahaseyyāyāti sabbacchannaparicchinne,",
  "tika-vin13t:3548_4": "yebhuyyenacchannaparicchinne vā senāsane pubbāpariyena vā ekakkhaṇe vā ekato nisajjanāya.",
  "tika-vin13t:3548_5": "Tattha chadanaṃ anāhacca diyaḍḍhahatthubbedhena pākārādinā paricchinnampi sabbaparicchinnamicceva veditabbaṃ.",
  "tika-vin13t:3549_0": "33.",
  "tika-vin13t:3549_1": "Ekarattampi itthiyā saddhiṃ seyyaṃ kappayato tassa bhikkhunopi pācitti siyāti attho.",
  "tika-vin13t:3549_2": "Tattha itthiyāti antamaso tadahujātāyapi manussitthiyā.",
  "tika-vin13t:3549_3": "Desentassa vinā viññuṃ,",
  "tika-vin13t:3549_4": "dhammañca chappaduttarinti viññuṃ purisaṃ vinā itthiyā chappadato uttariṃ dhammaṃ desentassa bhikkhuno pācitti siyāti attho.",
  "tika-vin13t:3549_5": "Tattha “chappaduttari”nti ettha eko gāthāpādo ekaṃ padanti evaṃ sabbattha padappamāṇaṃ veditabbaṃ.",
  "tika-vin13t:3549_6": "Cha padāni chappadaṃ,",
  "tika-vin13t:3549_7": "chappadato uttariṃ chappaduttariṃ.",
  "tika-vin13t:3550_0": "34.",
  "tika-vin13t:3550_1": "Bhikkhusammutiṃ ṭhapetvā bhikkhuno duṭṭhullaṃ vajjaṃ abhikkhuno vadantassa pācittiyaṃ udīritanti attho.",
  "tika-vin13t:3550_2": "Tattha duṭṭhullanti idha saṅghādisesaṃ adhippetaṃ.",
  "tika-vin13t:3550_3": "Bhikkhusammutiyāti yaṃ saṅgho abhiṇhāpattikassa bhikkhuno āyatiṃ saṃvaratthāya āpattīnañca kulānañca",
  "tika-vin13t:3550_4": "pariyantaṃ katvā vā akatvā vā tikkhattuṃ apaloketvā katikaṃ karoti,",
  "tika-vin13t:3550_5": "taṃ ṭhapetvā.",
  "tika-vin13t:3550_6": "Abhikkhunoti anupasampannassa.",
  "tika-vin13t:3550_7": "Vadantassāti ārocentassa.",
  "tika-vin13t:3551_0": "35.",
  "tika-vin13t:3551_1": "Yo akappiyaṃ pathaviṃ khaṇeyya vā khaṇāpeyya vā,",
  "tika-vin13t:3551_2": "tassa pācittiyaṃ siyā.",
  "tika-vin13t:3551_3": "Tattha akappiyanti uddhanapacanādivasena vā tathā tathā adaḍḍhā vā jātapathavī vuccati.",
  "tika-vin13t:3551_4": "Sā tividhā suddhamissapuñjavasena.",
  "tika-vin13t:3551_5": "Tattha suddhapathavī nāma pakatiyā suddhapaṃsu vā suddhamattikā vā.",
  "tika-vin13t:3551_6": "Missapathavī nāma yattha paṃsuto vā mattikato vā pāsāṇasakkharakathalamarumbavālukāsu aññatarassa tatiyabhāgo hoti.",
  "tika-vin13t:3551_7": "Puñjapathavī nāma atirekacātumāsaṃ ovaṭṭho paṃsupuñjo vā mattikāpuñjo vā hoti.",
  "tika-vin13t:3551_8": "Vuttalakkhaṇena pana missakapuñjopi piṭṭhipāsāṇe ṭhitasukhumarajampi ca deve phusayante sakiṃ ce tintaṃ,",
  "tika-vin13t:3551_9": "cātumāsaccayena tintokāso puñjapathavīsaṅkhameva gacchati.",
  "tika-vin13t:3551_10": "Yo bhikkhu bhūtagāmaṃ vikopeyya,",
  "tika-vin13t:3551_11": "tassa pācittiyaṃ siyāti sambandho.",
  "tika-vin13t:3551_12": "Tattha bhūtagāmanti bhavanti,",
  "tika-vin13t:3551_13": "abhavuṃ cāti bhūtā,",
  "tika-vin13t:3551_14": "jāyanti vaḍḍhanti jātā vaḍḍhitā cāti attho,",
  "tika-vin13t:3551_15": "gāmoti rāsi,",
  "tika-vin13t:3551_16": "bhūtānaṃ gāmo,",
  "tika-vin13t:3551_17": "bhūtā eva vā gāmoti bhūtagāmo,",
  "tika-vin13t:3551_18": "patiṭṭhitaharitatiṇarukkhādīnametaṃ adhivacanaṃ.",
  "tika-vin13t:3551_19": "Taṃ bhūtagāmaṃ.",
  "tika-vin13t:3551_20": "Vikopeyyāti chedanabhedanādīni kareyya.",
  "tika-vin13t:3552_0": "36.",
  "tika-vin13t:3552_1": "Yo bhikkhu saṅghikaṃ mañcādiṃ ajjhokāse santharaṇādikaṃ katvā āpucchanādikaṃ akatvā yāti,",
  "tika-vin13t:3552_2": "tassa pācitti siyāti attho.",
  "tika-vin13t:3552_3": "Tattha saṅghikanti saṅghassa santakaṃ.",
  "tika-vin13t:3552_4": "Mañcādinti ettha ādi-",
  "tika-vin13t:3552_5": "saddena pīṭhabhisikocchādiṃ saṅgaṇhāti.",
  "tika-vin13t:3552_6": "Santharaṇādikanti santharaṇādiṃ katvā vā kārāpetvā vā.",
  "tika-vin13t:3552_7": "Āpucchanādikanti āpucchanaṃ vā uddharaṇaṃ vā uddharāpanaṃ vāti attho.",
  "tika-vin13t:3552_8": "Yātīti gacchati.",
  "tika-vin13t:3553_0": "37.",
  "tika-vin13t:3553_1": "Yo bhikkhu saṅghikāvasathe seyyaṃ santharaṇādikaṃ katvā āpucchanādikaṃ akatvā yāti,",
  "tika-vin13t:3553_2": "tassa bhikkhuno pācitti siyāti attho.",
  "tika-vin13t:3553_3": "Tattha saṅghikāvasatheti saṅghassa santake āvasathe vihāre gabbhe vā aññasmiṃ vā sabbaparicchinne guttasenāsane.",
  "tika-vin13t:3553_4": "Seyyanti bhisi cimilikā pāvuraṇaṃ uttarattharaṇaṃ bhūmattharaṇaṃ taṭṭikā cammakkhaṇḍaṃ nisīdanaṃ paccattharaṇaṃ",
  "tika-vin13t:3553_5": "tiṇasanthāro paṇṇasanthāroti evamādikaṃ.",
  "tika-vin13t:3553_6": "Santharaṇādikanti tesu yena kenaci attharaṇādikaṃ katvā vā kārāpetvā vā.",
  "tika-vin13t:3554_0": "38- 9.",
  "tika-vin13t:3554_1": "Yo pana bhikkhu jānaṃ sappāṇakaṃ toyaṃ paribhuñjaye,",
  "tika-vin13t:3554_2": "tassa bhikkhuno pācitti siyāti yojanā.",
  "tika-vin13t:3554_3": "Tattha jānaṃ sappāṇakanti “sappāṇakamida”nti disvā vā sutvā vā yena kenaci ākārena jānanto.",
  "tika-vin13t:3554_4": "Toyanti udakaṃ.",
  "tika-vin13t:3554_5": "Paribhuñjayeti paribhuñjeyya.",
  "tika-vin13t:3554_6": "Yo bhikkhu pārivattakaṃ ṭhapetvā aññātikāya bhikkhuniyā cīvaraṃ deti,",
  "tika-vin13t:3554_7": "tassa bhikkhuno pācitti siyā.",
  "tika-vin13t:3554_8": "Cīvarappaṭiggahaṇasikkhāpade bhikkhu paṭiggāhako idha bhikkhunī,",
  "tika-vin13t:3554_9": "ayaṃ viseso.",
  "tika-vin13t:3554_10": "Aññātikāya bhikkhuniyā cīvaraṃ sibbatopi tassa bhikkhuno pācitti siyāti attho.",
  "tika-vin13t:3554_11": "Cīvaranti nivāsanapārupanūpagaṃ.",
  "tika-vin13t:3554_12": "Sibbatoti sayaṃ sibbantassa sūciṃ pavesetvā nīharaṇe payogagaṇanāya pācitti.",
  "tika-vin13t:3554_13": "Sibbāpentassa pana “sibbā”ti vutto sacepi sabbaṃ sūcikammaṃ niṭṭhāpesi,",
  "tika-vin13t:3554_14": "ekameva pācitti,",
  "tika-vin13t:3554_15": "āṇattassa payogagaṇanāya pācitti hoti.",
  "tika-vin13t:3554_16": "Pavāretvāna atirittaṃ akāretvā bhuñjato pācitti siyāti attho.",
  "tika-vin13t:3554_17": "Tatrāyaṃ vinicchayo –",
  "tika-vin13t:3554_18": "odano sattu kummāso maccho maṃsanti pañcannaṃ bhojanānaṃ aññataraṃ sāsapamattampi ajjhoharitvā bhojanaṃ",
  "tika-vin13t:3554_19": "paṭikkhepaṃ katvā aññena iriyāpathena “alametaṃ sabba”nti atirittaṃ akāretvā paribhuñjato pācitti hotīti.",
  "tika-vin13t:3555_0": "40.",
  "tika-vin13t:3555_1": "Yo bhikkhu āsādanāpekkho bhuttāviṃ pavāritaṃ bhikkhuṃ “handa, bhikkhu,",
  "tika-vin13t:3555_2": "khāda vā bhuñja vā”ti anatirittena pavāreti,",
  "tika-vin13t:3555_3": "bhojane bhutte tassa pācittiyaṃ udīritanti attho.",
  "tika-vin13t:3555_4": "Tattha āsādanāpekkhoti āsādanaṃ codanaṃ maṅkukaraṇabhāvaṃ apekkhamāno.",
  "tika-vin13t:3556_0": "41- 2.",
  "tika-vin13t:3556_1": "Yo bhikkhu sannidhibhojanaṃ bhuñjeyya,",
  "tika-vin13t:3556_2": "tassa bhikkhuno pācitti siyāti attho.",
  "tika-vin13t:3556_3": "Tattha sannidhibhojananti paṭiggahetvā ekarattaṃ vītināmitabhojanaṃ.",
  "tika-vin13t:3556_4": "Vikāle yāvakālikaṃ bhuñjato vāpi pācitti siyāti yojanā.",
  "tika-vin13t:3556_5": "Tattha vikāleti vigatakāle,",
  "tika-vin13t:3556_6": "majjhanhikātikkamato paṭṭhāya yāva aruṇuggamanāti attho.",
  "tika-vin13t:3556_7": "Yāvakālikanti vanamūlaphalādikaṃ āmisabhojanaṃ.",
  "tika-vin13t:3556_8": "Agilāno bhikkhu paṇītakaṃ sappibhattādikampi viññāpetvāna bhuñjeyya,",
  "tika-vin13t:3556_9": "tassa bhikkhuno pācitti siyāti yojanā.",
  "tika-vin13t:3556_10": "Tattha agilānoti kallako.",
  "tika-vin13t:3556_11": "Paṇītakanti sappitelamadhuphāṇitamacchamaṃsakhīradadhisaṅkhātehi saṃsaṭṭhaṃ sattadhaññanibbattaṃ paṇītabhojanaṃ.",
  "tika-vin13t:3556_12": "Yo bhikkhu dantakaṭṭhodakaṃ vajjetvā appaṭiggahitakaṃ bhuñjeyya,",
  "tika-vin13t:3556_13": "pācitti siyāti attho.",
  "tika-vin13t:3556_14": "Tattha appaṭiggahitanti kāyena vā kāyappaṭibaddhena vā gaṇhantassa hatthapāse ṭhatvā kāyakāyappaṭibaddhanissaggiyānaṃ",
  "tika-vin13t:3556_15": "aññatarena na dinnaṃ appaṭiggahitaṃ nāma.",
  "tika-vin13t:3557_0": "43.",
  "tika-vin13t:3557_1": "Yo bhikkhu titthiyassa sahatthato kiñci bhuñjitabbaṃ dadeyya,",
  "tika-vin13t:3557_2": "tassa pācitti siyāti sambandho.",
  "tika-vin13t:3557_3": "Tattha titthiyassāti aññatitthiyassa.",
  "tika-vin13t:3557_4": "Kiñci bhuñjitabbanti yaṃ kiñci bhojanīyaṃ.",
  "tika-vin13t:3557_5": "Sahatthatoti sahatthā.",
  "tika-vin13t:3557_6": "Yo bhikkhu mātugāmena ekato raho nisajjaṃ kappeyya,",
  "tika-vin13t:3557_7": "tassa pācitti siyāti sambandho.",
  "tika-vin13t:3557_8": "Tattha rahoti paṭicchanne.",
  "tika-vin13t:3557_9": "Kappeti kappeyya.",
  "tika-vin13t:3557_10": "Ekatoti saddhiṃ.",
  "tika-vin13t:3558_0": "44.",
  "tika-vin13t:3558_1": "Surāmerayapānepīti ettha piṭṭhādīhi kataṃ majjaṃ surā.",
  "tika-vin13t:3558_2": "Pupphādīhi kato āsavo merayaṃ.",
  "tika-vin13t:3558_3": "Yo bhikkhu tadubhayampi bījato paṭṭhāya kusaggenāpi pivati,",
  "tika-vin13t:3558_4": "tassa tappānapaccayā pācittiyaṃ udīritanti attho.",
  "tika-vin13t:3558_5": "Aṅgulipatodake cāpīti aṅgulīhi upakacchakādīnaṃ ghaṭṭanapaccayā pācitti siyāti attho.",
  "tika-vin13t:3558_6": "Hasadhammepi codaketi uparigopphake udake hasadhamme kīḷānimittaṃ tassa pācitti siyāti attho.",
  "tika-vin13t:3559_0": "45.",
  "tika-vin13t:3559_1": "Anādarepi pācittīti puggalassa vā dhammassa vā anādarakaraṇepi pācitti siyāti attho.",
  "tika-vin13t:3559_2": "Yo bhikkhu upasampannena paññattena vuccamāno tassa vā vacanaṃ akattukāmatāya,",
  "tika-vin13t:3559_3": "taṃ vā dhammaṃ asikkhitukāmatāya anādariyaṃ karoti,",
  "tika-vin13t:3559_4": "tassa tasmiṃ anādariye pācitti siyāti attho.",
  "tika-vin13t:3559_5": "Bhayānakaṃ kathaṃ katvā vā bhayānakaṃ rūpaṃ dassetvā vā bhikkhuṃ bhīsayatopi pācitti siyāti attho.",
  "tika-vin13t:3560_0": "46.",
  "tika-vin13t:3560_1": "Yo bhikkhu agilāno kiñci paccayaṃ ṭhapetvā jotiṃ jaleyya vā jalāpeyya vā,",
  "tika-vin13t:3560_2": "tassa pācittiyaṃ siyāti sambandho.",
  "tika-vin13t:3560_3": "Tattha kiñci paccayanti padīpujjalanaṃ vā pattapacanādīsu jotikaraṇaṃ vāti evarūpaṃ paccayaṃ ṭhapetvā.",
  "tika-vin13t:3560_4": "Jotinti aggiṃ.",
  "tika-vin13t:3561_0": "47- 8.",
  "tika-vin13t:3561_1": "Kappabinduṃ anādāya navacīvarabhogino navaṃ cīvaraṃ bhuñjantassa pācitti siyāti attho.",
  "tika-vin13t:3561_2": "Kappabindunti morakkhimaṇḍalamaṅgulapiṭṭhīnaṃ aññatarappamāṇaṃ kappabinduṃ.",
  "tika-vin13t:3561_3": "Anādāyāti anādiyitvā.",
  "tika-vin13t:3561_4": "Bhikkhuno cīvarādikaṃ parikkhāraṃ apanetvā nidhentassa vā nidhāpentassa vā hasāpekkhassa bhikkhuno pācitti siyāti attho.",
  "tika-vin13t:3561_5": "Cīvarādikanti ādi-",
  "tika-vin13t:3561_6": "saddena pattanisīdanasūcigharakāyabandhanādiṃ saṅgaṇhāti.",
  "tika-vin13t:3561_7": "Nidhentassāti nidahantassa.",
  "tika-vin13t:3561_8": "Hasāpekkhassāti hasādhippāyassa.",
  "tika-vin13t:3561_9": "Jānaṃ pāṇaṃ hane bhikkhu,",
  "tika-vin13t:3561_10": "tiracchānagatampi cāti yo bhikkhu “pāṇo”ti jānanto tiracchānagataṃ pāṇaṃ khuddakampi mahantampi haneyya,",
  "tika-vin13t:3561_11": "tassa pācittiyaṃ siyāti attho.",
  "tika-vin13t:3562_0": "49.",
  "tika-vin13t:3562_1": "Chādetukāmo chādeti,",
  "tika-vin13t:3562_2": "duṭṭhullaṃ bhikkhunopi cāti yo bhikkhu bhikkhuno duṭṭhullasaṅkhātaṃ saṅghādisesaṃ chādetukāmo hutvā chādeti,",
  "tika-vin13t:3562_3": "tassa pācittiyaṃ siyāti attho.",
  "tika-vin13t:3562_4": "Itthiyā saha saṃvidhāya gāmantaragatassa bhikkhuno pācittiyaṃ siyāti yojanā.",
  "tika-vin13t:3563_0": "50.",
  "tika-vin13t:3563_1": "Bhikkhuṃ vā pahareyyāthāti yo bhikkhu bhikkhuṃ pahareyya,",
  "tika-vin13t:3563_2": "tassa pācittiyaṃ siyāti yojanā.",
  "tika-vin13t:3563_3": "Talasattikamuggireti yo bhikkhu paharaṇākāraṃ dassento kāyaṃ vā kāyappaṭibaddhaṃ vā uggireyya,",
  "tika-vin13t:3563_4": "tassa pācittiyaṃ siyāti attho.",
  "tika-vin13t:3563_5": "Codeyya vā codāpeyya,",
  "tika-vin13t:3563_6": "bhikkhuṃ amūlakena cāti yo bhikkhu bhikkhuṃ amūlakena saṅghādisesena codeyya vā codāpeyya vā,",
  "tika-vin13t:3563_7": "tassa pācittiyaṃ siyāti attho.",
  "tika-vin13t:3563_8": "Tattha amūlakenāti diṭṭhādimūlavirahitena.",
  "tika-vin13t:3564_0": "51.",
  "tika-vin13t:3564_1": "Kukkuccuppādane cāpīti “ūnavīsativasso tvaṃ maññe”tiādīni bhaṇanto kukkuccaṃ uppādeyya,",
  "tika-vin13t:3564_2": "tassa kukkuccuppādanapaccayā pācittiyaṃ hoti.",
  "tika-vin13t:3564_3": "Yo bhikkhu bhaṇḍanatthāya bhaṇḍanajātānaṃ vacanaṃ sotuṃ upassutiṃ yāti,",
  "tika-vin13t:3564_4": "tassa pācittiyaṃ siyāti sambandho.",
  "tika-vin13t:3564_5": "Tattha bhaṇḍanatthāyāti kalahatthāya.",
  "tika-vin13t:3564_6": "Bhaṇḍanajātānanti kalahajātānaṃ.",
  "tika-vin13t:3564_7": "Upassutinti sutisamīpaṃ.",
  "tika-vin13t:3565_0": "52.",
  "tika-vin13t:3565_1": "Yo bhikkhu saṅghassa pariṇāmitaṃ yaṃ lābhaṃ,",
  "tika-vin13t:3565_2": "taṃ parapuggalassa nāmeti,",
  "tika-vin13t:3565_3": "tassa pācittiyaṃ siyāti sambandho.",
  "tika-vin13t:3565_4": "Tattha nāmetīti pariṇāmeti.",
  "tika-vin13t:3565_5": "Pucchaṃ akatvāti “vikāle gāmappavesanaṃ āpucchāmī”ti vā “gāmaṃ pavisissāmī”ti vā anāpucchitvā.",
  "tika-vin13t:3565_6": "Santabhikkhunti antoupacārasīmāya dassanūpacāre bhikkhuṃ disvā yaṃ sakkā hoti pakativacanena āpucchituṃ,",
  "tika-vin13t:3565_7": "tādisaṃ vijjamānaṃ bhikkhuṃ.",
  "tika-vin13t:3565_8": "Gāmassāti gāmaṃ,",
  "tika-vin13t:3565_9": "kammatthe sāmivacanaṃ.",
  "tika-vin13t:3565_10": "Gateti sampadānatthe bhummavacanaṃ,",
  "tika-vin13t:3565_11": "gatassāti attho.",
  "tika-vin13t:3565_12": "Santaṃ bhikkhuṃ anāpucchitvā vikāle gāmaṃ gatassa bhikkhuno pācittiyaṃ siyāti attho.",
  "tika-vin13t:3565_13": "Sesaṃ uttānamevāti.",
  "tika-vin13t:3566_0": "Pācittiyaniddesavaṇṇanā niṭṭhitā.",
  "tika-vin13t:3567_0": "5. Pakiṇṇakaniddesavaṇṇanā",
  "tika-vin13t:3568_0": "53.",
  "tika-vin13t:3568_1": "Idāni pakiṇṇakaṃ dassetuṃ “saṅghika”ntyādi āraddhaṃ.",
  "tika-vin13t:3568_2": "Tattha yo bhikkhu issaro hutvā saṅghikaṃ garubhaṇḍaṃ aññassa deti,",
  "tika-vin13t:3568_3": "tassa thullaccayaṃ siyā.",
  "tika-vin13t:3568_4": "Theyyāya aññassa deti,",
  "tika-vin13t:3568_5": "yathāvatthu pārājikādi siyā,",
  "tika-vin13t:3568_6": "dukkaṭavatthu dukkaṭaṃ,",
  "tika-vin13t:3568_7": "thullaccayavatthu thullaccayaṃ,",
  "tika-vin13t:3568_8": "pārājikavatthu pārājikaṃ siyāti vuttaṃ hoti.",
  "tika-vin13t:3569_0": "54.",
  "tika-vin13t:3569_1": "Kusādimayacīrānīti ettha ādi-",
  "tika-vin13t:3569_2": "saddo vākaphalakaṃ saṅgaṇhāti,",
  "tika-vin13t:3569_3": "kusamayacīraṃ vākamayacīraṃ phalakamayacīranti.",
  "tika-vin13t:3569_4": "Tattha kuse ganthetvā katacīraṃ kusamayacīraṃ.",
  "tika-vin13t:3569_5": "Vākamayacīraṃ nāma tāpasānaṃ vakkalaṃ.",
  "tika-vin13t:3569_6": "Phalakamayacīraṃ nāma phalakasaṇṭhānāni phalakāni sibbetvā katacīraṃ.",
  "tika-vin13t:3569_7": "Kambalaṃ kesavālajanti kesajaṃ kambalaṃ vālajaṃ kambalaṃ,",
  "tika-vin13t:3569_8": "kesakambalaṃ vālakambalanti attho.",
  "tika-vin13t:3569_9": "Kesehi tante vāyitvā katakambalaṃ kesakambalaṃ.",
  "tika-vin13t:3569_10": "Camarivālehi vāyitvā katakambalaṃ vālakambalaṃ.",
  "tika-vin13t:3569_11": "Samayaṃ vināti naṭṭhacīvarakālaṃ ṭhapetvā.",
  "tika-vin13t:3569_12": "Dhārayato dhārayantassa.",
  "tika-vin13t:3569_13": "Lūkapakkhājinakkhipanti ulūkapakkhiajinakkhipaṃ.",
  "tika-vin13t:3569_14": "Tattha ulūkapakkhīti ulūkasakuṇapakkhehi katanivāsanaṃ.",
  "tika-vin13t:3569_15": "Ajinakkhipanti salomaṃ sakhuraṃ ajinamigacammaṃ.",
  "tika-vin13t:3569_16": "Naṭṭhacīvarakālaṃ ṭhapetvā imesu sattasu vatthūsu yaṃ kiñci dhārayato thullaccayaṃ siyāti attho.",
  "tika-vin13t:3570_0": "55.",
  "tika-vin13t:3570_1": "Satthakena kattabbaṃ kammaṃ satthakammaṃ,",
  "tika-vin13t:3570_2": "tasmiṃ satthakamme.",
  "tika-vin13t:3570_3": "Vatthimhi kattabbaṃ kammaṃ vatthikammaṃ,",
  "tika-vin13t:3570_4": "tasmiṃ vatthikamme.",
  "tika-vin13t:3570_5": "Saṃ nimittanti attano aṅgajātaṃ.",
  "tika-vin13t:3570_6": "Taṃ chindato thullaccayaṃ siyāti sambandho.",
  "tika-vin13t:3570_7": "Maṃsādibhojaneti ettha ādi-",
  "tika-vin13t:3570_8": "saddo aṭṭhilohitacammalomāni saṅgaṇhāti.",
  "tika-vin13t:3570_9": "Tasmā manussānaṃ maṃsaaṭṭhilohitacammalomabhojanapaccayā thullaccayaṃ siyāti attho.",
  "tika-vin13t:3571_0": "56.",
  "tika-vin13t:3571_1": "Kadalerakakkadussānīti ettha kadalierakaakkavākehi katāni vatthāni dhārayantassa dukkaṭaṃ.",
  "tika-vin13t:3571_2": "Potthakanti makacivākehi kataṃ potthakadussaṃ.",
  "tika-vin13t:3571_3": "Sabbapītādikanti ettha ādi-",
  "tika-vin13t:3571_4": "saddena sabbalohitakasabbakaṇhakasabbamañjeṭṭhikaṃ saṅgaṇhāti.",
  "tika-vin13t:3571_5": "Tattha sabbameva nīlakaṃ sabbanīlakaṃ.",
  "tika-vin13t:3571_6": "Evaṃ sesesupi.",
  "tika-vin13t:3571_7": "Nīlaṃ ummārapupphavaṇṇaṃ.",
  "tika-vin13t:3571_8": "Pītaṃ kaṇikārapupphavaṇṇaṃ.",
  "tika-vin13t:3571_9": "Lohitaṃ jayasumanapupphavaṇṇaṃ.",
  "tika-vin13t:3571_10": "Kaṇhakaṃ addāriṭṭhakavaṇṇaṃ.",
  "tika-vin13t:3571_11": "Mañjeṭṭhikaṃ lākhārasavaṇṇaṃ.",
  "tika-vin13t:3571_12": "Imesu aṭṭhasu vatthūsu yaṃ kiñci dhārayantassa dukkaṭaṃ siyāti attho.",
  "tika-vin13t:3572_0": "57- 8.",
  "tika-vin13t:3572_1": "Hatthissuragasoṇānanti hatthiassauragasoṇānaṃ maṃsaṃ aṭṭhirudhiracammalomāni.",
  "tika-vin13t:3572_2": "Sīhabyagghacchadīpinanti sīhabyagghaacchadīpīnaṃ maṃsādīni.",
  "tika-vin13t:3572_3": "Taracchassa ca maṃsādiṃ uddissakatamaṃsañca anāpucchitamaṃsañca bhuñjato dukkaṭaṃ siyā.",
  "tika-vin13t:3572_4": "Dakatitthādikanti ettha ādi-",
  "tika-vin13t:3572_5": "saddo vaccapassāvakuṭiyo saṅgaṇhāti.",
  "tika-vin13t:3572_6": "Tena yātānupubbaṃ āgatappaṭipāṭiṃ hitvāna vajjetvā nahānatitthañca vaccakuṭiñca passāvakuṭiñca vaje vajeyya gaccheyya,",
  "tika-vin13t:3572_7": "dukkaṭaṃ tassa siyāti attho.",
  "tika-vin13t:3573_0": "59.",
  "tika-vin13t:3573_1": "Sahasāti vegasā vegena.",
  "tika-vin13t:3573_2": "Vubbhajitvānāti antaravāsakaṃ dūratova ukkhipitvā, va-",
  "tika-vin13t:3573_3": "kāro sandhivasenāgato.",
  "tika-vin13t:3573_4": "Paviseti paviseyya.",
  "tika-vin13t:3573_5": "Vaccapassāvakuṭikanti vaccakuṭikaṃ passāvakuṭikaṃ.",
  "tika-vin13t:3573_6": "Viseti paviseyya.",
  "tika-vin13t:3573_7": "Yo bhikkhu vaccapassāvakuṭikaṃ sahasā paviseyya vā nikkhameyya vā,",
  "tika-vin13t:3573_8": "ubbhajitvā vā paviseyya vā nikkhameyya vā,",
  "tika-vin13t:3573_9": "ukkāsikaṃ vajjetvā taṃ paviseyya,",
  "tika-vin13t:3573_10": "tassa dukkaṭaṃ siyāti yojanā.",
  "tika-vin13t:3574_0": "60.",
  "tika-vin13t:3574_1": "Nitthunanto vaccaṃ kareyya dantakaṭṭhañca khādanto,",
  "tika-vin13t:3574_2": "tassa dukkaṭaṃ siyāti attho.",
  "tika-vin13t:3574_3": "Vaccapassāvadoṇīnaṃ bahi vaccādikaṃ vaccapassāvaṃ kareyya,",
  "tika-vin13t:3574_4": "tassa dukkaṭaṃ siyā.",
  "tika-vin13t:3575_0": "61.",
  "tika-vin13t:3575_1": "Kharena cāvalekheyyāti phālitakaṭṭhena vā pharusena vā gaṇṭhikena vā pūtikaṭṭhena vā susirena vā avalekheyyāti attho.",
  "tika-vin13t:3575_2": "Kaṭṭhanti avalekhanakaṭṭhaṃ.",
  "tika-vin13t:3575_3": "Kūpaketi vaccakūpake.",
  "tika-vin13t:3575_4": "Ūhatañcāti gūthamakkhitañca.",
  "tika-vin13t:3575_5": "Na dhoveyyāti attanā vā na dhoveyya parena vā na dhovāpeyya.",
  "tika-vin13t:3575_6": "Uklāpañcāti kacavarañca.",
  "tika-vin13t:3575_7": "Na sodhayena sammajjeyya.",
  "tika-vin13t:3576_0": "62.",
  "tika-vin13t:3576_1": "Capucapūti saddaṃ katvā udakakiccaṃ karontassa ācamantassa dukkaṭaṃ siyāti attho.",
  "tika-vin13t:3576_2": "Anajjhiṭṭhovāti anāṇattoyeva.",
  "tika-vin13t:3576_3": "Therenāti saṅghattherena.",
  "tika-vin13t:3576_4": "Pātimokkhanti pātimokkhuddesaṃ.",
  "tika-vin13t:3576_5": "Uddise uddiseyya,",
  "tika-vin13t:3576_6": "dukkaṭaṃ siyā.",
  "tika-vin13t:3577_0": "63.",
  "tika-vin13t:3577_1": "Anāpucchāya pañhassa kathane,",
  "tika-vin13t:3577_2": "anāpucchāya pañhassa vissajjane,",
  "tika-vin13t:3577_3": "anāpucchāya sajjhāyakaraṇe,",
  "tika-vin13t:3577_4": "anāpucchāya padīpajālane,",
  "tika-vin13t:3577_5": "anāpucchāya padīpavijjhāpaneti imesu catūsu paccayesu tassa dukkaṭaṃ siyā.",
  "tika-vin13t:3578_0": "64.",
  "tika-vin13t:3578_1": "Anāpucchā vātapānakavāṭāni vivareyya vā thakeyya vā,",
  "tika-vin13t:3578_2": "tassa dukkaṭaṃ siyāti sambandho.",
  "tika-vin13t:3578_3": "Vandanādinti ettha ādi-",
  "tika-vin13t:3578_4": "saddo vandāpanaṃ saṅgaṇhāti.",
  "tika-vin13t:3578_5": "Yo bhikkhu naggo vandanaṃ kareyya,",
  "tika-vin13t:3578_6": "vandāpanaṃ kareyya,",
  "tika-vin13t:3578_7": "gamanaṃ kareyya,",
  "tika-vin13t:3578_8": "bhojanaṃ kareyya,",
  "tika-vin13t:3578_9": "pivanaṃ kareyya,",
  "tika-vin13t:3578_10": "khādanaṃ kareyya,",
  "tika-vin13t:3578_11": "gahaṇaṃ kareyya,",
  "tika-vin13t:3578_12": "dānaṃ kareyya,",
  "tika-vin13t:3578_13": "tassa sabbattha dukkaṭanti sambandho.",
  "tika-vin13t:3579_0": "65.",
  "tika-vin13t:3579_1": "Tipaṭicchannakaṃ vināti “anujānāmi,",
  "tika-vin13t:3579_2": "bhikkhave,",
  "tika-vin13t:3579_3": "tisso paṭicchādiyo jantāgharappaṭicchādiṃ udakappaṭicchādiṃ vatthappaṭicchādi”nti evaṃ vuttā tisso paṭicchādiyo samāhaṭāti “tipaṭicchādī”ti vuttaṃ.",
  "tika-vin13t:3579_4": "Tipaṭicchannakaṃ ṭhapetvā parikammaṃ sayaṃ kareyya,",
  "tika-vin13t:3579_5": "paraṃ kārāpeyya,",
  "tika-vin13t:3579_6": "tassa dukkaṭaṃ siyāti attho.",
  "tika-vin13t:3579_7": "Yo bhikkhu nahāyaṃ nahāyanto kuṭṭe vā thambhe vā tarumhi vā kāyaṃ upaghaṃseyya,",
  "tika-vin13t:3579_8": "tassa dukkaṭaṃ siyā.",
  "tika-vin13t:3580_0": "66.",
  "tika-vin13t:3580_1": "Yo bhikkhu nahāyanto kuruvindakasuttena kāyaṃ ghaṃseyya,",
  "tika-vin13t:3580_2": "kāyato kāyena aññamaññaṃ ghaṃseyya,",
  "tika-vin13t:3580_3": "tassa dukkaṭaṃ siyāti sambandho.",
  "tika-vin13t:3580_4": "Yo agilāno saupāhano bahārāme bahiārāme careyya,",
  "tika-vin13t:3580_5": "tassa dukkaṭaṃ siyāti sambandho.",
  "tika-vin13t:3581_0": "67.",
  "tika-vin13t:3581_1": "Sabbanīlādikampi cāti ettha ādi-",
  "tika-vin13t:3581_2": "saddo lohitodātapītakaṇhamañjeṭṭhamahāraṅgamahānāmaraṅgarattādayo upāhanāyo saṅgaṇhāti.",
  "tika-vin13t:3581_3": "Yo bhikkhu sabbanīlasabbalohitādikaṃ upāhanaṃ dhāreti,",
  "tika-vin13t:3581_4": "tassa dukkaṭaṃ siyāti sambandho.",
  "tika-vin13t:3581_5": "Yo bhikkhu ratto rattacitto tadahujātāyapi itthiyā nimittaṃ passeyya,",
  "tika-vin13t:3581_6": "tassa dukkaṭaṃ siyā.",
  "tika-vin13t:3581_7": "Yo bhikkhu bhikkhadāyiyā bhikkhadāyikāya itthiyā mukhaṃ passeyya,",
  "tika-vin13t:3581_8": "tassa dukkaṭaṃ siyā.",
  "tika-vin13t:3582_0": "68- 9.",
  "tika-vin13t:3582_1": "Yo bhikkhu ujjhānasaññī hutvā aññassa bhikkhuno pattaṃ vā passeyya,",
  "tika-vin13t:3582_2": "tassa dukkaṭaṃ siyā.",
  "tika-vin13t:3582_3": "Ādāsādimhi udakapatte attano mukhaṃ passeyya,",
  "tika-vin13t:3582_4": "tassa dukkaṭaṃ siyā.",
  "tika-vin13t:3582_5": "Uccāsanamahāsane nisajjādiṃ nisīdanasayanādiṃ karontassa bhikkhuno dukkaṭaṃ siyā.",
  "tika-vin13t:3582_6": "Ukkhittānupasampannanānāsaṃvāsakādīnaṃ vandanepi dukkaṭaṃ siyāti sambandho.",
  "tika-vin13t:3582_7": "Tattha ukkhittoti āpattiyā adassane ukkhittako,",
  "tika-vin13t:3582_8": "āpattiyā appaṭikamme ukkhittako,",
  "tika-vin13t:3582_9": "pāpikāya diṭṭhiyā appaṭinissagge ukkhittakoti tividhopi idhādhippeto.",
  "tika-vin13t:3582_10": "Anupasampannoti iminā bhikkhunisāmaṇerasāmaṇerisikkhamānapaṇḍakaitthisikkhāpaccakkhātakā gahitā.",
  "tika-vin13t:3582_11": "Nānāsaṃvāsakāti laddhinānāsaṃvāsakā gahitā. Ādi-",
  "tika-vin13t:3582_12": "saddena chinnamūlakā gahitā.",
  "tika-vin13t:3583_0": "70- 71.",
  "tika-vin13t:3583_1": "Yo dīghāsane paṇḍakitthīhi paṇḍakena vā itthiyā vā ubhatobyañjanena vā ekato nisīdeyya,",
  "tika-vin13t:3583_2": "tassa dukkaṭaṃ siyā.",
  "tika-vin13t:3583_3": "Adīghe āsaneti rasse āsane.",
  "tika-vin13t:3583_4": "Yo bhikkhu rassāsane mañce vā pīṭhe vā asamānāsanikena ekato sayeyya,",
  "tika-vin13t:3583_5": "tassa dukkaṭaṃ siyāti attho.",
  "tika-vin13t:3583_6": "Phalapupphādikanti ettha ādi-",
  "tika-vin13t:3583_7": "saddena veḷucuṇṇadantakaṭṭhamattikādayo saṅgahitā.",
  "tika-vin13t:3583_8": "Kulasaṅgahatthāya phalapupphādikaṃ dadato dukkaṭaṃ siyāti sambandho.",
  "tika-vin13t:3584_0": "72- 3.",
  "tika-vin13t:3584_1": "Yo bhikkhu ganthimādiṃ sayaṃ kareyya,",
  "tika-vin13t:3584_2": "paraṃ kārāpeyya,",
  "tika-vin13t:3584_3": "tassa dukkaṭaṃ siyā.",
  "tika-vin13t:3584_4": "Yo bhikkhu jinena vāritapaccaye paribhuñjeyya,",
  "tika-vin13t:3584_5": "tassa dukkaṭaṃ siyā.",
  "tika-vin13t:3584_6": "Abyatto bālo yo bhikkhu ācariyupajjhāye anissāya nissayaṃ aggahetvā vaseyya,",
  "tika-vin13t:3584_7": "tassa dukkaṭaṃ siyā.",
  "tika-vin13t:3584_8": "Yo bhikkhu anuññātehi mātāpituādīhi puggalehi aññassa puggalassa bhesajjaṃ kareyya vā vadeyya vā,",
  "tika-vin13t:3584_9": "tassa dukkaṭaṃ siyā.",
  "tika-vin13t:3584_10": "Sāpattiko yo bhikkhu uposathappavāraṇaṃ kareyya,",
  "tika-vin13t:3584_11": "tassa dukkaṭaṃ siyāti sambandho.",
  "tika-vin13t:3584_12": "Tattha jinena bhagavatā vāritā jinavāritā,",
  "tika-vin13t:3584_13": "jinavāritā ca te paccayā ceti jinavāritapaccayā,",
  "tika-vin13t:3584_14": "te jinavāritapaccaye.",
  "tika-vin13t:3584_15": "Dvemātikāappaguṇatāya abyatto.",
  "tika-vin13t:3585_0": "74.",
  "tika-vin13t:3585_1": "Yo bhikkhu ābhogaṃ vā niyogaṃ vā vajjetvā dvārabandhādike ṭhāne parivattakavāṭakaṃ apidhāya divā sayeyya,",
  "tika-vin13t:3585_2": "tassa dukkaṭaṃ siyāti sambandho.",
  "tika-vin13t:3585_3": "Dvārabandhādiketi yena kenaci parikkhitte abbhokāsepi rukkhamūlepi antamaso iminā lakkhaṇena yuttaākāsaṅgaṇepi.",
  "tika-vin13t:3585_4": "Apidhāyāti apidahitvā.",
  "tika-vin13t:3585_5": "Vinābhoganti “esa dvāraṃ jaggissatī”ti ābhogaṃ ṭhapetvāti attho.",
  "tika-vin13t:3585_6": "Niyoganti avasaṭṭhānaṃ,",
  "tika-vin13t:3585_7": "attano avasaṃ bahusādhāraṇaṭṭhānaṃ ṭhapetvā.",
  "tika-vin13t:3585_8": "“Savaso”ti vā pāṭho,",
  "tika-vin13t:3585_9": "savaso hutvāti attho.",
  "tika-vin13t:3585_10": "Divāti divākāle.",
  "tika-vin13t:3586_0": "75.",
  "tika-vin13t:3586_1": "Dhaññanti sāli vīhi yavo godhumo kaṅgu varako kudrūsakoti sattavidhaṃ dhaññaṃ.",
  "tika-vin13t:3586_2": "Itthirūpanti dārulohamayādiitthirūpaṃ.",
  "tika-vin13t:3586_3": "Ratananti muttādidasavidhaṃ ratanaṃ.",
  "tika-vin13t:3586_4": "Āvudhanti sattitomarādisabbāvudhabhaṇḍaṃ.",
  "tika-vin13t:3586_5": "Itthipasādhananti itthiyā sīsādialaṅkāraṃ.",
  "tika-vin13t:3586_6": "Tūriyabhaṇḍanti dhamanasaṅkhādisabbaṃ tūriyabhaṇḍaṃ.",
  "tika-vin13t:3586_7": "Phalarukkheti phalitarukkhe.",
  "tika-vin13t:3586_8": "Pubbaṇṇādikanti muggamāsādikaṃ. Ādi-",
  "tika-vin13t:3586_9": "saddena vākurakuminādayo gahitā.",
  "tika-vin13t:3586_10": "Etesu yaṃ kiñci āmaseyya,",
  "tika-vin13t:3586_11": "tassa dukkaṭaṃ siyāti attho.",
  "tika-vin13t:3587_0": "76.",
  "tika-vin13t:3587_1": "Sasitthodakatelehīti yo pana madhusitthakatelena vā udakamissakatelena vā yena kenaci cikkhallena vā.",
  "tika-vin13t:3587_2": "Phaṇahatthaphaṇehi vāti dantamayādiphaṇena vā phaṇakiccasādhakehi hatthaṅgulīhi vā kocchena vā kesamosaṇṭhane dukkaṭaṃ siyāti attho.",
  "tika-vin13t:3587_3": "Ekasmiṃ bhājane bhojananimitte dukkaṭaṃ siyāti attho.",
  "tika-vin13t:3588_0": "77.",
  "tika-vin13t:3588_1": "Dve bhikkhū ekattharaṇā sayeyyūṃ,",
  "tika-vin13t:3588_2": "dve bhikkhū ekapāvuraṇā sayeyyuṃ,",
  "tika-vin13t:3588_3": "dve bhikkhū ekamañcake sayeyyuṃ,",
  "tika-vin13t:3588_4": "tesaṃ dukkaṭāni hontīti sambandho.",
  "tika-vin13t:3588_5": "Pamāṇato adhikaṃ vā ūnaṃ vā dantakaṭṭhaṃ khādeyya,",
  "tika-vin13t:3588_6": "tassa dukkaṭaṃ siyāti yojanā.",
  "tika-vin13t:3588_7": "Tattha adhikanti aṭṭhaṅgulato adhikaṃ.",
  "tika-vin13t:3588_8": "Ūnanti caturaṅgulato ūnaṃ.",
  "tika-vin13t:3589_0": "78.",
  "tika-vin13t:3589_1": "Yo bhikkhu naccañca gītañca vāditañca yojeti vā yojāpeti vā,",
  "tika-vin13t:3589_2": "tassa dukkaṭaṃ siyā.",
  "tika-vin13t:3589_3": "Tesaṃ naccānaṃ dassanaṃ,",
  "tika-vin13t:3589_4": "tesaṃ gītānaṃ savanaṃ,",
  "tika-vin13t:3589_5": "tesaṃ vāditānaṃ savanañca karontassa dukkaṭaṃ siyāti attho.",
  "tika-vin13t:3590_0": "79.",
  "tika-vin13t:3590_1": "Vīhādiropimeti vīhiādīnaṃ ruhanaṭṭhāne.",
  "tika-vin13t:3590_2": "Bahipākārakuṭṭaketi pākārakuṭṭānaṃ bahi.",
  "tika-vin13t:3590_3": "Vaccādichaḍḍanādimhīti vaccapassāvasaṅkāracalakādīnaṃ chaḍḍanavissajjanapaccayā dukkaṭaṃ siyāti attho.",
  "tika-vin13t:3590_4": "Dīghakesādidhāraṇeti dīghakesadhāraṇe dīghanakhadhāraṇe dukkaṭaṃ siyāti attho.",
  "tika-vin13t:3591_0": "80.",
  "tika-vin13t:3591_1": "Nakhamaṭṭhakaraṇādimhīti ettha ādi-",
  "tika-vin13t:3591_2": "saddena rajanakaraṇaṃ gahitaṃ.",
  "tika-vin13t:3591_3": "Sambādhe lomahāraṇeti sambādhe upakacchakamuttakaraṇaṭṭhāne lomuddharaṇe.",
  "tika-vin13t:3591_4": "Saupāhano bhikkhu parikammakataṃ bhūmiṃ akkameyyāti sambandho.",
  "tika-vin13t:3592_0": "81.",
  "tika-vin13t:3592_1": "Adhotaallapādehīti yo bhikkhu adhotapādehi vā allapādehi vā saṅghikaṃ mañcaṃ vā pīṭhaṃ vā akkameyya,",
  "tika-vin13t:3592_2": "parikammakataṃ bhittiṃ vā kāyato āmasantassa dukkaṭaṃ siyāti attho.",
  "tika-vin13t:3593_0": "82- 3.",
  "tika-vin13t:3593_1": "Saṅghāṭiyāpi pallattheti adhiṭṭhitacīvarena vihāre vā antaraghare vā pallatthikaṃ kareyya,",
  "tika-vin13t:3593_2": "tassa dukkaṭaṃ.",
  "tika-vin13t:3593_3": "Dupparibhuñjeyya cīvaranti tiṇṇaṃ cīvarānaṃ aññataraṃ cīvaraṃ dupparibhogena paribhuñjeyya.",
  "tika-vin13t:3593_4": "Akāyabandhanoti kāyabandhanavirahito bhikkhu gāmaṃ vajeyya gaccheyya.",
  "tika-vin13t:3593_5": "Yo bhikkhu vaccakaṃ uccāraṃ katvāna udake sante nācameyya udakasuddhiṃ na kareyya,",
  "tika-vin13t:3593_6": "tassa dukkaṭaṃ siyāti attho.",
  "tika-vin13t:3593_7": "Samādeyya akappiyeti bhikkhuṃ vā sāmaṇerādike sesasahadhammike vā akappiye niyojeyya,",
  "tika-vin13t:3593_8": "tassa dukkaṭaṃ siyāti attho.",
  "tika-vin13t:3593_9": "Sabhāgāpattiyā desanārocanapaccayā dukkaṭaṃ siyāti attho.",
  "tika-vin13t:3593_10": "Sabhāgāti ettha vatthusabhāgatāva idhādhippetā,",
  "tika-vin13t:3593_11": "na āpattisabhāgatā.",
  "tika-vin13t:3594_0": "84.",
  "tika-vin13t:3594_1": "Na vase vassanti yo bhikkhu vassaṃ na vaseyya na upagaccheyya,",
  "tika-vin13t:3594_2": "tassa dukkaṭaṃ siyā.",
  "tika-vin13t:3594_3": "Visaṃvāde suddhacitteti ettha sampadānatthe bhummavacanaṃ,",
  "tika-vin13t:3594_4": "paṭissavaṃ visaṃvādentassa suddhacittassa dukkaṭaṃ siyāti attho.",
  "tika-vin13t:3594_5": "Vassaṃ vasitvā ananuññātakiccato ananuññātakiccena bhikkhuno gamane dukkaṭaṃ siyāti yojanā.",
  "tika-vin13t:3595_0": "85.",
  "tika-vin13t:3595_1": "Āpadaṃ vajjetvā tarussa uddhaṃ porisamhā abhiruhaṇe dukkaṭaṃ siyāti sambandho.",
  "tika-vin13t:3595_2": "Āpadanti antarāyaṃ.",
  "tika-vin13t:3595_3": "Tarussāti rukkhassa.",
  "tika-vin13t:3595_4": "Porisamhāti ekaporisappamāṇā majjhimassa purisassa pañcahatthā.",
  "tika-vin13t:3595_5": "Aparissāvano yo bhikkhu addhānaṃ gaccheyya,",
  "tika-vin13t:3595_6": "yo ca bhikkhu taṃ parissāvanaṃ yācato na dadeyya,",
  "tika-vin13t:3595_7": "tassa dukkaṭaṃ siyāti yojanā.",
  "tika-vin13t:3595_8": "Addhānanti addhayojanameva antimamaddhānaṃ.",
  "tika-vin13t:3596_0": "86.",
  "tika-vin13t:3596_1": "Attano ghātane dukkaṭaṃ siyāti sambandho.",
  "tika-vin13t:3596_2": "Yo bhikkhu itthirūpādirūpaṃ kareyya vā kārāpeyya vā,",
  "tika-vin13t:3596_3": "tassa dukkaṭaṃ siyā.",
  "tika-vin13t:3596_4": "Mālādikaṃ vicittaṃ ṭhapetvā jātakādivatthuṃ sayaṃ kareyya,",
  "tika-vin13t:3596_5": "dukkaṭaṃ siyāti sambandho.",
  "tika-vin13t:3597_0": "87.",
  "tika-vin13t:3597_1": "Bhuñjantamuṭṭhapeti yo bhikkhu bhuñjantaṃ uṭṭhāpeyya,",
  "tika-vin13t:3597_2": "tassa dukkaṭaṃ siyā.",
  "tika-vin13t:3597_3": "Bhattasālādīsu vuḍḍhānaṃ okāsaṃ adatvā nisīdato dukkaṭaṃ siyāti yojanā.",
  "tika-vin13t:3598_0": "88.",
  "tika-vin13t:3598_1": "Yānānīti vayhaṃ ratho sakaṭaṃ sandamānikādīni.",
  "tika-vin13t:3598_2": "Kallakoti agilāno.",
  "tika-vin13t:3598_3": "Agilāno yo bhikkhu yānāni abhiruheyya,",
  "tika-vin13t:3598_4": "tassa dukkaṭaṃ siyāti attho.",
  "tika-vin13t:3598_5": "Vade davanti keḷiṃ vadeyya,",
  "tika-vin13t:3598_6": "ratanattayaṃ ārabbha keḷiṃ vadeyya,",
  "tika-vin13t:3598_7": "tassa dukkaṭaṃ siyāti attho.",
  "tika-vin13t:3598_8": "Aññaparisāya upalālane dukkaṭaṃ hoti.",
  "tika-vin13t:3599_0": "89.",
  "tika-vin13t:3599_1": "Kāyādinti ettha ādi-",
  "tika-vin13t:3599_2": "saddo ūrunimittaṃ saṅgaṇhāti.",
  "tika-vin13t:3599_3": "Kāyaṃ vā ūruṃ vā nimittaṃ vā vivaritvā bhikkhunīnaṃ na dassaye na dasseyyāti attho.",
  "tika-vin13t:3599_4": "Lokāyataṃ tiracchānādivijjaṃ na ca sayaṃ vāceyya,",
  "tika-vin13t:3599_5": "parañca na vācāpeyya.",
  "tika-vin13t:3599_6": "Palitaṃ gaṇheyya vā gaṇhāpeyya vā,",
  "tika-vin13t:3599_7": "tassa dukkaṭaṃ siyāti yojanā.",
  "tika-vin13t:3600_0": "90- 92.",
  "tika-vin13t:3600_1": "Yattha katthaci peḷāyaṃ pakkhipitvā bhattaṃ bhuñjantassa dukkaṭaṃ siyāti sambandho.",
  "tika-vin13t:3600_2": "Pattahatthako yo bhikkhu vātapānaṃ vā kavāṭaṃ vā paṇāme paṇāmeyya,",
  "tika-vin13t:3600_3": "sodakaṃ pattaṃ uṇheyya uṇhe otāpeyya vā paṭisāmeyya vā,",
  "tika-vin13t:3600_4": "vodakaṃ pattaṃ atiuṇheyya atiṭhapeyya,",
  "tika-vin13t:3600_5": "tassa dukkaṭaṃ siyāti attho.",
  "tika-vin13t:3600_6": "Yo bhikkhu pattaṃ bhūmiyaṃ vā aṅke vā mañce vā pīṭhe vā miḍḍhante vā paribhaṇḍante vā pāde vā chatte vā ṭhapeyya,",
  "tika-vin13t:3600_7": "tassa dukkaṭaṃ siyāti sambandho.",
  "tika-vin13t:3600_8": "Bhūmiyanti yena kenaci anatthatāya paṃsusakkharamissāya.",
  "tika-vin13t:3600_9": "Aṅketi dvinnaṃ ūrūnaṃ majjhe.",
  "tika-vin13t:3600_10": "Miḍḍhanteti miḍḍhapariyante.",
  "tika-vin13t:3600_11": "Paribhaṇḍanteti bāhirapasse katāya tanukamiḍḍhiyā ante.",
  "tika-vin13t:3600_12": "Yo bhikkhu calakādiṃ vā patte ṭhapeyya,",
  "tika-vin13t:3600_13": "patte vā hatthadhovane hatthassa dhovanappaccayā tassa dukkaṭaṃ siyāti sambandho.",
  "tika-vin13t:3601_0": "93.",
  "tika-vin13t:3601_1": "Ucchiṭṭhaṃ mukhadhovanaṃ udakampi pattena nīharantassa bhikkhuno dukkaṭaṃ siyā.",
  "tika-vin13t:3601_2": "Yo bhikkhu akappiyaṃ pattaṃ paribhuñjeyya,",
  "tika-vin13t:3601_3": "tassa dukkaṭaṃ siyāti attho.",
  "tika-vin13t:3601_4": "Tattha akappiyaṃ pattanti dārumayapattādiṃ.",
  "tika-vin13t:3602_0": "94.",
  "tika-vin13t:3602_1": "Yo bhikkhu khipite “jīvā”ti vade vadeyya,",
  "tika-vin13t:3602_2": "tassa dukkaṭaṃ siyāti attho.",
  "tika-vin13t:3602_3": "Yo bhikkhu parimaṇḍalakādimhi pañcasattati sekhiye anādaro hutvā na sikkhati,",
  "tika-vin13t:3602_4": "tassa dukkaṭaṃ siyāti sambandho.",
  "tika-vin13t:3603_0": "95.",
  "tika-vin13t:3603_1": "Yo bhikkhu bhaṇḍāgāre payuto mātuyā pituno ca bhaṇḍakaṃ gopeyya,",
  "tika-vin13t:3603_2": "assa bhikkhuno pācittiyaṃ siyāti sambandho.",
  "tika-vin13t:3603_3": "Tattha payutoti bhaṇḍāgāre byāpāravasena yuttappayutto.",
  "tika-vin13t:3603_4": "Gopayeti gopeyya.",
  "tika-vin13t:3603_5": "Yo bhikkhu davāya hīnena jātiādinā uttamampi vadeyya,",
  "tika-vin13t:3603_6": "dubbhāsitaṃ siyāti sambandho.",
  "tika-vin13t:3603_7": "Tattha hīnehi vā ukkaṭṭhehi vā jātiādīhi evaṃ ukkaṭṭhaṃ vā hīnaṃ vā “caṇḍālosī”tiādinā nayena ujuṃ vā",
  "tika-vin13t:3603_8": "“santi idhekacce caṇḍālavenanesādā”tiādinā nayena aññāpadesena vā upasampannaṃ vā anupasampannaṃ vā akkosādhippāyaṃ",
  "tika-vin13t:3603_9": "vinā kevalaṃ kīḷādhippāyena vadeyya,",
  "tika-vin13t:3603_10": "dubbhāsitaṃ siyāti.",
  "tika-vin13t:3604_0": "Pakiṇṇakaniddesavaṇṇanā niṭṭhitā.",
  "tika-vin13t:3605_0": "6. Vattādikaṇḍaniddesavaṇṇanā",
  "tika-vin13t:3606_0": "96.",
  "tika-vin13t:3606_1": "Idāni vattaṃ dassetuṃ “upajjhācariyavatta”nti vuttaṃ.",
  "tika-vin13t:3606_2": "Tattha upajjhāyavattañca ācariyavattañca gamikavattañca āgantukavattañca senāsanādivattañca piyasīlena bhikkhunā kātabbanti sambandho.",
  "tika-vin13t:3606_3": "Gamikāgantukanti gamikaṃ āgantukanti chedo,",
  "tika-vin13t:3606_4": "gamikavattaṃ āgantukavattañcāti attho.",
  "tika-vin13t:3607_0": "97.",
  "tika-vin13t:3607_1": "Dātukāmo hatthapāse ṭhito kiñci gahitabbaṃ ekena purisena gahitabbaṃ ukkhipanakkhamaṃ vatthuṃ tidhā tīsu pakāresu ekenākārena dadeyya,",
  "tika-vin13t:3607_2": "gahetukāmo bhikkhu dvidhā dvīsu ekena gaṇheyya,",
  "tika-vin13t:3607_3": "ayaṃ pañcaṅgo paṭiggahoti attho.",
  "tika-vin13t:3608_0": "98- 100.",
  "tika-vin13t:3608_1": "Dūre ṭhitaṃ cīvaraṃ ṭhapitokāsaṃ sallakkhetvā “eta”nti vattabbaṃ.",
  "tika-vin13t:3608_2": "Hatthapāse ṭhitaṃ hatthena āmasitvā “ima”nti vattabbaṃ.",
  "tika-vin13t:3608_3": "“Etaṃ adhiṭṭhāmi,",
  "tika-vin13t:3608_4": "imaṃ adhiṭṭhāmī”ti imesaṃ padānaṃ majjhe saṅghāṭiādīsu paccekaṃ yojetvā ticīvaraṃ adhiṭṭheyya. Kathaṃ?",
  "tika-vin13t:3608_5": "“Etaṃ saṅghāṭiṃ adhiṭṭhāmi,",
  "tika-vin13t:3608_6": "imaṃ saṅghāṭiṃ adhiṭṭhāmī”ti adhiṭṭheyya.",
  "tika-vin13t:3608_7": "Evaṃ sesesu ca cīvaresu.",
  "tika-vin13t:3608_8": "Yathā cīvarādiṃ vidhānaṃ evaṃ pattepi adhiṭṭheyya paccuddhareyyāti attho.",
  "tika-vin13t:3609_0": "101.",
  "tika-vin13t:3609_1": "Sañcarittaṃ ṭhapetvā sesā garukā ca pārājikā ca sacittakāti sambandho.",
  "tika-vin13t:3609_2": "Antimāti pārājikā.",
  "tika-vin13t:3609_3": "Acchinnasikkhāpadaṃ,",
  "tika-vin13t:3609_4": "pariṇatasikkhāpadañcāti imaṃ dvayaṃ ṭhapetvā sesaṃ nissaggiyaṃ acittakanti attho.",
  "tika-vin13t:3610_0": "102- 3.",
  "tika-vin13t:3610_1": "Gāmappavesananteteti gāmappavesanaṃ iti ete.",
  "tika-vin13t:3610_2": "Pācittīsu ete padasodhammādayo gāmappavesanantā sattarasa sikkhāpadā acittakā.",
  "tika-vin13t:3611_0": "104- 5.",
  "tika-vin13t:3611_1": "Pakiṇṇakesu uddissakataṃ ṭhapetvā aññamaṃsakaṃ sesamaṃsaṃ acittakanti attho.",
  "tika-vin13t:3611_2": "Ettha pakiṇṇakesu aññamaṃsādikaṃ pattahattho kavāṭakantaṃ terasavidhaṃ idaṃ sikkhāpadaṃ acittakaṃ,",
  "tika-vin13t:3611_3": "sesaṃ sabbaṃ sacittakanti attho.",
  "tika-vin13t:3612_0": "106.",
  "tika-vin13t:3612_1": "Ācariyā vītikkamanacittena sacittakaṃ acittakanti vadanti,",
  "tika-vin13t:3612_2": "paññattijānanena cittena tathā sacittakaṃ acittakanti ācariyā vadantīti attho. Tathā-",
  "tika-vin13t:3612_3": "saddena “sacittakaṃ acittaka”nti idaṃ gahitaṃ.",
  "tika-vin13t:3613_0": "107-9. Pubbakaraṇādikanti ettha ādi-saddo pubbakiccaṃ saṅgaṇhāti. Tattha –",
  "tika-vin13t:3614_0": "“Sammajjanī padīpo ca, udakaṃ āsanena ca;",
  "tika-vin13t:3615_0": "Uposathassa etāni, pubbakaraṇanti vuccati.",
  "tika-vin13t:3616_0": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin13t:3617_0": "Uposathassa etāni, pubbakiccanti vuccatī”ti. –",
  "tika-vin13t:3618_0": "Evaṃ pubbakaraṇādikaṃ navadhā dīpitaṃ sabbaṃ uposathappavāraṇaṃ piyasīlinā kātabbanti attho.",
  "tika-vin13t:3619_0": "112.",
  "tika-vin13t:3619_1": "Yathākkamanti etthāyamadhippāyo –",
  "tika-vin13t:3619_2": "gaṇo pārisuddhiuposathaṃ kareyya,",
  "tika-vin13t:3619_3": "puggalo adhiṭṭhānauposathaṃ kareyya,",
  "tika-vin13t:3619_4": "saṅgho suttuddesauposathaṃ kareyyāti.",
  "tika-vin13t:3620_0": "113.",
  "tika-vin13t:3620_1": "Cātuddaso pannaraso,",
  "tika-vin13t:3620_2": "sāmaggī dinato tidhāti cātuddaso uposatho,",
  "tika-vin13t:3620_3": "pannaraso uposatho,",
  "tika-vin13t:3620_4": "sāmaggīuposathoti dinato tidhā honti.",
  "tika-vin13t:3620_5": "Dinato puggalato kattabbākārato te uposathā nava iti īritāti attho.",
  "tika-vin13t:3621_0": "114.",
  "tika-vin13t:3621_1": "Tevācī dvekavācīti tevācikā pavāraṇā,",
  "tika-vin13t:3621_2": "dvevācikā pavāraṇā,",
  "tika-vin13t:3621_3": "ekavācikā pavāraṇā iti nava pavāraṇā vuttā.",
  "tika-vin13t:3622_0": "115.",
  "tika-vin13t:3622_1": "Tassāti phaggunamāsassa.",
  "tika-vin13t:3622_2": "Tato sesanti āsāḷhiantimapakkhamhā yāva kattikapuṇṇamā vassakālanti attho.",
  "tika-vin13t:3622_3": "Ettha hi ekasmiṃ saṃvacchare catuvīsatiuposathā honti.",
  "tika-vin13t:3623_0": "116.",
  "tika-vin13t:3623_1": "Etesūti etesu tīsu catūsu ekekasmiṃ utumhi tatiyapakkhā sattamapakkhā.",
  "tika-vin13t:3623_2": "Cātuddasāti cha cātuddasāti attho.",
  "tika-vin13t:3623_3": "Sesāni uttānatthānevāti.",
  "tika-vin13t:3624_0": "Vattādikaṇḍaniddesavaṇṇanā niṭṭhitā.",
  "tika-vin13t:3625_0": "Nigamanakathā",
  "tika-vin13t:3626_0": "Ettāvatā samāraddhā, mūlasikkhatthavaṇṇanā;",
  "tika-vin13t:3627_0": "Niṭṭhitā yā samāsena, aḍḍhamāsassa accaye.",
  "tika-vin13t:3628_0": "Adhunūpasampannānaṃ, hitatthāya samāsato;",
  "tika-vin13t:3629_0": "Imaṃ atthaṃ vaṇṇayatā, yaṃ puññaṃdhigataṃ mayā.",
  "tika-vin13t:3630_0": "Tena puññenayaṃ loko, sukhāya paṭipattiyā;",
  "tika-vin13t:3631_0": "Pāpuṇātu visuddhāya, nibbānaṃ ajaraṃ padaṃ.",
  "tika-vin13t:3632_0": "Nānātarugaṇākiṇṇe, nānākusalakāmino;",
  "tika-vin13t:3633_0": "Ramme yuddhānapatino, vihāre vasatā satā.",
  "tika-vin13t:3634_0": "Sāsane siddhipattassa, siddhinā ñāṇasiddhinā;",
  "tika-vin13t:3635_0": "Paṇḍitena katā esā, mūlasikkhatthavaṇṇanā.",
  "tika-vin13t:3636_0": "Mūlasikkhā-ṭīkā samattā."
}