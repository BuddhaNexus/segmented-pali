{
  "tika-s0501t5:0_0": "Sāsanapaṭṭhānavibhāvanā",
  "tika-s0501t5:1_0": "89.",
  "tika-s0501t5:1_1": "“Tattha katamaṁ nayasamuṭṭhāna”ntiādinā ācariyena sabbathā nayasamuṭṭhānaṁ ṭhapitaṁ,",
  "tika-s0501t5:1_2": "amhehi ca ñātaṁ,",
  "tika-s0501t5:1_3": "“soḷasahārapañcanayaaṭṭhārasamūlapadesu aṭṭhārasa mūlapadā kathaṁ vibhattā,",
  "tika-s0501t5:1_4": "kuhiṁ amhehi daṭṭhabbā”ti vattabbabhāvato “tattha aṭṭhārasa mūlapadā kuhiṁ daṭṭhabbā”tiādi vuttaṁ.",
  "tika-s0501t5:1_5": "Tatthāti tesu soḷasahārapañcanayaaṭṭhārasamūlapadesu aṭṭhārasa mūlapadā kena padena ācariyena vibhattā,",
  "tika-s0501t5:1_6": "kuhiṁ amhehi vitthārato daṭṭhabbāti pucchati.",
  "tika-s0501t5:1_7": "Aṭṭhārasa mūlapadā sāsanapaṭṭhāne mayā vibhattā,",
  "tika-s0501t5:1_8": "tumhehi ca vitthārato sāsanapaṭṭhāne daṭṭhabbāti vissajjeti.",
  "tika-s0501t5:1_9": "Vibhattāyeva hi aṭṭhārasa mūlapadā daṭṭhabbā bhavanti.",
  "tika-s0501t5:1_10": "Aṭṭhakathāyaṁ pana –",
  "tika-s0501t5:2_0": "“Evaṁ sabbathā nayasamuṭṭhānaṁ vibhajitvā idāni sāsanapaṭṭhānaṁ vibhajanto yasmā saṅgahavārādīsu mūlapadeheva",
  "tika-s0501t5:2_1": "paṭṭhānaṁ saṅgahetvā sarūpato na dassitaṁ,",
  "tika-s0501t5:2_2": "tasmā yathā mūlapadehi paṭṭhānaṁ niddhāretabbaṁ,",
  "tika-s0501t5:2_3": "evaṁ paṭṭhānatopi mūlapadāni niddhāretabbānīti dassanatthaṁ ‘aṭṭhārasa mūlapadā kuhiṁ daṭṭhabbā?",
  "tika-s0501t5:2_4": "Sāsanapaṭṭhāne’ti āhā”ti –",
  "tika-s0501t5:3_0": "Vuttaṁ.",
  "tika-s0501t5:3_1": "Sāsanapaṭṭhāne aṭṭhārasa mūlapadā daṭṭhabbāti ācariyena vuttā,",
  "tika-s0501t5:3_2": "“katamaṁ taṁ sāsanapaṭṭhāna”nti pucchitabbattā “tattha katamaṁ sāsanapaṭṭhāna”ntiādi vuttaṁ.",
  "tika-s0501t5:3_3": "Tatthāti tesu aṭṭhārasamūlapadasāsanapaṭṭhānesu katamaṁ taṁ sāsanapaṭṭhānanti idāni mayā niddhāriyamānaṁ",
  "tika-s0501t5:3_4": "bhagavatā desitaṁ saṁkilesabhāgiyādisuttaṁ sāsanapaṭṭhānaṁ nāmāti vissajjeti.",
  "tika-s0501t5:3_5": "Sāsananti pariyattisāsanaṁ.",
  "tika-s0501t5:3_6": "Paṭṭhānanti tassa pariyattisāsanassa saṁkilesabhāgiyatādīhi pakārehi ṭhānaṁ pavattanaṁ paṭṭhānaṁ,",
  "tika-s0501t5:3_7": "taṁdīpanasuttaṁ pana idha paṭṭhānaṁ nāma.",
  "tika-s0501t5:3_8": "Tena vuttaṁ –",
  "tika-s0501t5:3_9": "“saṁkilesabhāgiyaṁ sutta”ntiādi.",
  "tika-s0501t5:3_10": "Atha vā sāsananti adhisīlaadhicittaadhipaññāsikkhattayaṁ sāsanaṁ nāma,",
  "tika-s0501t5:3_11": "taṁ sikkhattayaṁ patiṭṭhahati etena saṁkilesādināti paṭṭhānaṁ,",
  "tika-s0501t5:3_12": "sikkhattayassa sāsanassa paṭṭhānanti sāsanapaṭṭhānaṁ.",
  "tika-s0501t5:3_13": "Tadādhārabhūtaṁ suttampi ṭhānyūpacārato sāsanapaṭṭhānaṁ nāma.",
  "tika-s0501t5:3_14": "Taṁ sāsanapaṭṭhānasuttaṁ sarūpato dassetuṁ –",
  "tika-s0501t5:4_0": "“Saṁkilesabhāgiyaṁ suttaṁ,",
  "tika-s0501t5:4_1": "vāsanābhāgiyaṁ suttaṁ,",
  "tika-s0501t5:4_2": "nibbedhabhāgiyaṁ suttaṁ,",
  "tika-s0501t5:4_3": "asekkhabhāgiyaṁ suttaṁ,",
  "tika-s0501t5:4_4": "saṁkilesabhāgiyañca vāsanābhāgiyañca suttaṁ,",
  "tika-s0501t5:4_5": "saṁkilesabhāgiyañca nibbedhabhāgiyañca suttaṁ,",
  "tika-s0501t5:4_6": "saṁkilesabhāgiyañca asekkhabhāgiyañca suttaṁ,",
  "tika-s0501t5:4_7": "saṁkilesabhāgiyañca nibbedhabhāgiyañca asekkhabhāgiyañca suttaṁ,",
  "tika-s0501t5:4_8": "saṁkilesabhāgiyañca vāsanābhāgiyañca nibbedhabhāgiyañca suttaṁ,",
  "tika-s0501t5:4_9": "vāsanābhāgiyañca nibbedhabhāgiyañca suttaṁ,",
  "tika-s0501t5:4_10": "taṇhāsaṁkilesabhāgiyaṁ suttaṁ,",
  "tika-s0501t5:4_11": "diṭṭhisaṁkilesabhāgiyaṁ suttaṁ,",
  "tika-s0501t5:4_12": "duccaritasaṁkilesabhāgiyaṁ suttaṁ,",
  "tika-s0501t5:4_13": "taṇhāvodānabhāgiyaṁ suttaṁ,",
  "tika-s0501t5:4_14": "diṭṭhivodānabhāgiyaṁ suttaṁ,",
  "tika-s0501t5:4_15": "duccaritavodānabhāgiyaṁ sutta”nti –",
  "tika-s0501t5:5_0": "Vuttaṁ.",
  "tika-s0501t5:5_1": "“Tesu suttesu ye saṁkilesādayo bhagavatā vuttā,",
  "tika-s0501t5:5_2": "tesu saṁkilesādīsu saṁkileso kittako”ti pucchitabbattā “tattha saṁkileso tividho taṇhāsaṁkileso diṭṭhisaṁkileso duccaritasaṁkileso”ti vuttaṁ.",
  "tika-s0501t5:5_3": "Tatthāti tesu suttantesu saṁkilesādīsu dhammesu.",
  "tika-s0501t5:5_4": "“Tividhe tasmiṁ saṁkilese taṇhāsaṁkileso katamena kusalena visujjhatī”ti pucchitabbattā “tattha taṇhāsaṁkileso samathena visujjhatī”ti vuttaṁ.",
  "tika-s0501t5:5_5": "Tatthāti tasmiṁ tividhe taṇhāsaṁkilesādike.",
  "tika-s0501t5:5_6": "“So samatho khandhesu katamo khandho”ti pucchitabbattā “so samatho samādhikkhandho”ti vuttaṁ.",
  "tika-s0501t5:5_7": "“Diṭṭhisaṁkileso kena visujjhatī”ti pucchitabbattā “diṭṭhisaṁkileso vipassanāya visujjhatī”ti vuttaṁ.",
  "tika-s0501t5:5_8": "“Sā vipassanā katamo khandho”ti vattabbattā “sā vipassanā paññākkhandho”ti vuttaṁ.",
  "tika-s0501t5:5_9": "“Duccaritasaṁkileso kena visujjhatī”ti vattabbattā “duccaritasaṁkileso sucaritena visujjhatī”ti vuttaṁ.",
  "tika-s0501t5:5_10": "“Taṁ sucaritaṁ katamo khandho”ti vattabbattā “taṁ sucaritaṁ sīlakkhandho”ti vuttaṁ.",
  "tika-s0501t5:5_11": "“Tasmiṁ sīle ṭhitassa puggalassa kiṁ bhavatī”ti vattabbattā “tassa sīle patiṭṭhitassā”tiādi vuttaṁ.",
  "tika-s0501t5:5_12": "Sīle sucaritasaṅkhāte sīlakkhandhe patiṭṭhitassa tassa sīlavantassa puggalassa bhavesu kāmabhavarūpārūpabhavesu āsatti bhavapatthanā yadi uppajjati,",
  "tika-s0501t5:5_13": "evaṁsāyanti evaṁ assa ayanti padacchedo.",
  "tika-s0501t5:5_14": "Evaṁ sati assa sīle patiṭṭhitassa ayaṁ āsatti bhavapatthanā samathavipassanābhāvanāmayapuññakiriyavatthu ca bhavati, ca-",
  "tika-s0501t5:5_15": "saddena dānamayasīlamayapuññakiriyavatthu ca bhavatīti attho saṅgahito.",
  "tika-s0501t5:5_16": "Tatrāti tesu kāmabhavarūpārūpabhavesu upapattiyā saṁvattatīti.",
  "tika-s0501t5:6_0": "“Saṁkilesādayo yehi suttehi dassitā,",
  "tika-s0501t5:6_1": "tāni suttāni kittakānī”ti vattabbattā “imāni cattāri suttānī”tiādi vuttaṁ.",
  "tika-s0501t5:6_2": "Asādhāraṇāni saṁkilesabhāgiyasuttavāsanābhāgiyasuttanibbedhabhāgiyasuttaasekkhabhāgiyasuttāni cattāri suttāni bhavanti,",
  "tika-s0501t5:6_3": "sādhāraṇāni saṁkilesabhāgiyavāsanābhāgiyasutta,",
  "tika-s0501t5:6_4": "saṁkilesabhāgiyanibbedhabhāgiyasutta,",
  "tika-s0501t5:6_5": "saṁkilesabhāgiyaasekkhabhāgiyasutta,",
  "tika-s0501t5:6_6": "vāsanābhāgiyanibbedhabhāgiyasuttāni katāni missitāni cattāri bhavanti.",
  "tika-s0501t5:6_7": "Iti aṭṭha suttāni bhavanti.",
  "tika-s0501t5:6_8": "Tāniyeva vuttappakārāni aṭṭha suttāni bhavanti.",
  "tika-s0501t5:6_9": "Sādhāraṇāni vāsanābhāgiyaasekkhabhāgiyasuttanibbedhabhāgiyaasekkhabhāgiyasutta-",
  "tika-s0501t5:6_10": "saṁkilesabhāgiyavāsanābhāgiyanibbedhabhāgiyasuttasaṁkilesa-",
  "tika-s0501t5:6_11": "bhāgiyavāsanābhāgiyaasekkhabhāgiyasutta-",
  "tika-s0501t5:6_12": "saṁkilesabhāgiyanibbedhabhāgiyaasekkhabhāgiyasutta-",
  "tika-s0501t5:6_13": "vāsanābhāgiyanibbedhabhāgiyaasekkhabhāgiyasutta-",
  "tika-s0501t5:6_14": "saṁkilesabhāgiyavāsanābhāgiyanibbedhabhāgiyaasekkhabhāgiyasutta-",
  "tika-s0501t5:6_15": "nevasaṁkilesabhāgiyanavāsanā-",
  "tika-s0501t5:6_16": "bhāgiyananibbedhabhāgiyanaasekkhabhāgiyasuttāni katāni missitāni aṭṭha suttāni bhavantīti soḷasa suttāni bhavanti.",
  "tika-s0501t5:6_17": "Tesu soḷasasuttesu cattāri ekakāni suttāni ca cattāri dukāni suttāni ca dve tikāni ca pāḷiyaṁ āgatāni,",
  "tika-s0501t5:6_18": "dve dukāni suttāni ca dve tikāni ca dve catukkāni suttāni ca aṭṭhakathāyaṁ āgatāni.",
  "tika-s0501t5:7_0": "“Yadi paṭṭhānanayena vuttappakārāni soḷasa suttāniyeva vibhattāni,",
  "tika-s0501t5:7_1": "evaṁ sati suttageyyādinavavidhaṁ sakalaṁ pariyattisāsanaṁ paṭṭhānanayena avibhattaṁ bhaveyyā”ti vattabbattā “imehi soḷasahi suttehī”tiādi vuttaṁ.",
  "tika-s0501t5:7_2": "Paṭṭhānanayena vibhattehi soḷasahi imehi suttehi navavidhaṁ sakalaṁ pariyattisuttaṁ paṭṭhānanayena vibhattaṁyeva hutvā bhinnaṁ bhavati.",
  "tika-s0501t5:7_3": "Saṁkilesabhāgiyādipabhedāya gāthāya gāthā anuminitabbā,",
  "tika-s0501t5:7_4": "saṁkilesabhāgiyādipabhedena veyyākaraṇena veyyākaraṇaṁ anuminitabbaṁ.",
  "tika-s0501t5:7_5": "Saṁkilesabhāgiyādipabhedena suttena suttaṁ anuminitabbaṁ bhavatiyevāti.",
  "tika-s0501t5:8_0": "90.",
  "tika-s0501t5:8_1": "“Tesu soḷasasu saṁkilesabhāgiyādīsu suttesu katamaṁ saṁkilesabhāgiyaṁ sutta”nti pucchitabbattā “tattha katamaṁ saṁkilesabhāgiyaṁ sutta”ntiādi vuttaṁ.",
  "tika-s0501t5:8_2": "Tatthāti tesu soḷasasu saṁkilesabhāgiyādīsu suttesu katamaṁ suttaṁ saṁkilesabhāgiyaṁ suttaṁ nāmāti pucchati.",
  "tika-s0501t5:9_0": "“Kāmandhā jālasañchannā, taṇhāchadanachāditā;",
  "tika-s0501t5:10_0": "Pamattabandhanābaddhā, macchāva kumināmukhe;",
  "tika-s0501t5:11_0": "Jarāmaraṇamanventi, vaccho khīrapakova mātara”nti. –",
  "tika-s0501t5:12_0": "Idaṁ suttaṁ saṁkilesabhāge vācakañāpakabhāvena pavattanato saṁkilesabhāgiyaṁ suttaṁ nāma.",
  "tika-s0501t5:12_1": "Ye sattā kāmandhā kāmena andhā jālasañchannā taṇhāchadanena chāditā,",
  "tika-s0501t5:12_2": "pamattabandhanāya baddhā bandhitabbā,",
  "tika-s0501t5:12_3": "te satte jarāmaraṇaṁ anveti,",
  "tika-s0501t5:12_4": "yathā taṁ kumināmukhe ye macchā gahitā,",
  "tika-s0501t5:12_5": "te macche jarāmaraṇaṁ anveti iva,",
  "tika-s0501t5:12_6": "evaṁ te satte jarāmaraṇaṁ anveti.",
  "tika-s0501t5:12_7": "Khīrapako vaccho mātaraṁ anveti iva,",
  "tika-s0501t5:12_8": "evaṁ te satte jarāmaraṇaṁ anvetīti yojanā kātabbā.",
  "tika-s0501t5:12_9": "Atha vā khīrapako vaccho mātaraṁ anveti iva,",
  "tika-s0501t5:12_10": "kumināmukhe gahitā macchā jarāmaraṇaṁ anventi iva ca,",
  "tika-s0501t5:12_11": "evaṁ ye sattā kāmandhā pamattabandhanāya bandhitabbā,",
  "tika-s0501t5:12_12": "te sattā jarāmaraṇaṁ anventīti yojanā.",
  "tika-s0501t5:13_0": "“Idaṁ suttaṁyevā”ti vattabbattā –",
  "tika-s0501t5:14_0": "“Cattārimāni,",
  "tika-s0501t5:14_1": "bhikkhave,",
  "tika-s0501t5:14_2": "agatigamanāni.",
  "tika-s0501t5:14_3": "Katamāni cattāri?",
  "tika-s0501t5:14_4": "Chandāgatiṁ gacchati,",
  "tika-s0501t5:14_5": "dosāgatiṁ gacchati,",
  "tika-s0501t5:14_6": "mohāgatiṁ gacchati,",
  "tika-s0501t5:14_7": "bhayāgatiṁ gacchati,",
  "tika-s0501t5:14_8": "imāni kho,",
  "tika-s0501t5:14_9": "bhikkhave,",
  "tika-s0501t5:14_10": "cattāri agatigamanāni.",
  "tika-s0501t5:14_11": "Idamavoca bhagavā,",
  "tika-s0501t5:14_12": "idaṁ vatvāna sugato,",
  "tika-s0501t5:14_13": "athāparaṁ etadavoca satthā –",
  "tika-s0501t5:15_0": "“Chandā dosā bhayā mohā, yo dhammaṁ ativattati;",
  "tika-s0501t5:16_0": "Nihīyati tassa yaso, kāḷapakkheva candimā”ti. –",
  "tika-s0501t5:17_0": "Idaṁ saṁkilesabhāgiyaṁ suttanti –",
  "tika-s0501t5:18_0": "Vuttaṁ.",
  "tika-s0501t5:18_1": "Chandā chandahetunā dosā dosahetunā bhayā bhayahetunā mohā mohahetunā yo rājādiko yo vinayadharādiko",
  "tika-s0501t5:18_2": "vā dhammaṁ sappurisadhammaṁ ativattati atikkamitvā vattati,",
  "tika-s0501t5:18_3": "tassa rājādino vā tassa vinayadharādino vā yaso kitti ca parivāro ca bhogo ca nihīyati.",
  "tika-s0501t5:18_4": "Candimā kāḷapakkhe pabhāya nihīyati iva,",
  "tika-s0501t5:18_5": "evaṁ nihīyatīti yojanā.",
  "tika-s0501t5:19_0": "“Ettakaṁyevā”ti vattabbattā “manopubbaṅgamā dhammā…pe…",
  "tika-s0501t5:19_1": "cakkaṁva vahato padanti idaṁ saṁkilesabhāgiyaṁ sutta”nti vuttaṁ.",
  "tika-s0501t5:19_2": "Attho pākaṭo.",
  "tika-s0501t5:19_3": "Aṭṭhakathāyampi vibhatto.",
  "tika-s0501t5:20_0": "“Middhī yadā hoti mahagghaso ca, niddāyitā samparivattasāyī;",
  "tika-s0501t5:21_0": "Mahāvarāhova nivāpapuṭṭho, punappunaṁ gabbhamupeti mando”ti. –",
  "tika-s0501t5:22_0": "Idaṁ suttampi saṁkilesabhāge visaye vācakañāpakabhāvena pavattanato saṁkilesabhāgiyaṁ suttaṁ nāma.",
  "tika-s0501t5:22_1": "Nivāpapuṭṭho mahāvarāho gāmasūkaro niddāyitā supanasīlo samparivattasāyī hoti iva,",
  "tika-s0501t5:22_2": "evaṁ yo mando satto yadā mahagghaso hoti,",
  "tika-s0501t5:22_3": "so mando satto middhī thinamiddhābhibhūto hutvā niddāyitā muduphassasayane muduhatthehi parāmasito samparivattasāyī punappunaṁ gabbhaṁ upetīti yojanā.",
  "tika-s0501t5:23_0": "“Ayasāva malaṁ samuṭṭhitaṁ, tatuṭṭhāya tameva khādati;",
  "tika-s0501t5:24_0": "Evaṁ atidhonacārinaṁ, sāni kammāni nayanti duggati”nti. –",
  "tika-s0501t5:25_0": "Idaṁ suttampi saṁkilesabhāgiyaṁ suttaṁ nāma.",
  "tika-s0501t5:25_1": "Ayasā ayato samuṭṭhitaṁ jātamalaṁ tatuṭṭhāya tato ayato uṭṭhahitvā tameva ayaṁ khādati iva,",
  "tika-s0501t5:25_2": "evaṁ atidhonacārinaṁ atikkamitvā dhonacāripuggalaṁ sāni sayaṁ katāni akusalakammāni duggatiṁ nayantīti yojanā.",
  "tika-s0501t5:26_0": "“Coro yathā sandhimukhe gahīto, sakammunā haññati bajjhate ca;",
  "tika-s0501t5:27_0": "Evaṁ ayaṁ pecca pajā parattha, sakammunā haññati bajjhate cā”ti. –",
  "tika-s0501t5:28_0": "Idaṁ suttampi saṁkilesabhāgiyaṁ suttaṁ nāma.",
  "tika-s0501t5:28_1": "Sandhimukhe rājapurisādīhi gahito coro sakammunā attanā katena corakammena haññati ca bajjhate ca yathā,",
  "tika-s0501t5:28_2": "evaṁ ayaṁ pāpakārinī pajā parattha paraloke pecca sakammunā sayaṁ katena akusalakammunā satthādīhi haññati ca addubandhanādīhi bajjhate cāti yojanā.",
  "tika-s0501t5:29_0": "“Sukhakāmāni bhūtāni, yo daṇḍena vihiṁsati;",
  "tika-s0501t5:30_0": "Attano sukhamesāno, pecca so na labhate sukha”nti. –",
  "tika-s0501t5:31_0": "Idaṁ suttampi saṁkilesabhāgiyaṁ suttaṁ nāma.",
  "tika-s0501t5:31_1": "Attano sukhaṁ esāno esamāno yo satto aññāni sukhakāmāni bhūtāni daṇḍena vihiṁsati,",
  "tika-s0501t5:31_2": "so hiṁsako satto paraloke pecca sukhaṁ na labhatīti yojanā.",
  "tika-s0501t5:32_0": "“Gunnaṁ ce taramānānaṁ, jimhaṁ gacchati puṅgavo;",
  "tika-s0501t5:33_0": "Sabbā tā jimhaṁ gacchanti, nette jimhaṁ gate sati.",
  "tika-s0501t5:34_0": "“Evameva manussesu, yo hoti seṭṭhasammato;",
  "tika-s0501t5:35_0": "So ce adhammaṁ carati, pageva itarā pajā;",
  "tika-s0501t5:36_0": "Sabbaṁ raṭṭhaṁ dukkhaṁ seti, rājā ce hoti adhammiko”ti. –",
  "tika-s0501t5:37_0": "Idaṁ suttampi saṁkilesabhāgiyaṁ suttaṁ nāma.",
  "tika-s0501t5:37_1": "Nadiṁ taramānānaṁ gunnaṁ puṅgavo jimhaṁ ce gacchati,",
  "tika-s0501t5:37_2": "evaṁ nette jimhaṁ gate sati sabbā tā gāviyo jimhaṁ gacchanti yathā,",
  "tika-s0501t5:37_3": "evameva manussesu yo rājā seṭṭhasammato,",
  "tika-s0501t5:37_4": "so rājā adhammaṁ carati,",
  "tika-s0501t5:37_5": "evaṁ raññe adhammaṁ carante sati itarā pajā pageva paṭhamameva adhammaṁ carati.",
  "tika-s0501t5:37_6": "Rājā adhammiko ce hoti,",
  "tika-s0501t5:37_7": "evaṁ raññe adhammike sati sabbaṁ raṭṭhaṁ dukkhaṁ setīti yojanā.",
  "tika-s0501t5:38_0": "“Sukiccharūpā vatime manussā, karonti pāpaṁ upadhīsu rattā;",
  "tika-s0501t5:39_0": "Gacchanti te bahujanasannivāsaṁ, nirayaṁ avīciṁ kaṭukaṁ bhayānaka”nti. –",
  "tika-s0501t5:40_0": "Idaṁ suttampi saṁkilesabhāgiyaṁ suttaṁ nāma.",
  "tika-s0501t5:40_1": "Ye manussā upadhīsu kāmaguṇūpadhīsu rattā rāgābhibhūtā hutvā pāpaṁ akusalakammaṁ karonti,",
  "tika-s0501t5:40_2": "ime pāpakammakarā manussā sukiccharūpā vata suṭṭhu kicchāpannarūpā vata bhavanti,",
  "tika-s0501t5:40_3": "te pāpakammakarā manussā kaṭukaṁ bhayānakaṁ bahujanasannivāsaṁ nirayaṁ avīciṁ gacchantīti yojanā.",
  "tika-s0501t5:41_0": "“Phalaṁ ve kadaliṁ hanti, phalaṁ veḷuṁ phalaṁ naḷaṁ;",
  "tika-s0501t5:42_0": "Sakkāro kāpurisaṁ hanti, gabbho assatariṁ yathā”ti. –",
  "tika-s0501t5:43_0": "Idaṁ suttampi saṁkilesabhāgiyaṁ suttaṁ nāma.",
  "tika-s0501t5:43_1": "Phalaṁ kadaliyā phalaṁ kadaliṁ ve ekantena hanti yathā,",
  "tika-s0501t5:43_2": "phalaṁ veḷuṁ ve ekantena hanti yathā,",
  "tika-s0501t5:43_3": "phalaṁ naḷaṁ ve ekantena hanti yathā,",
  "tika-s0501t5:43_4": "gabbho assatariṁ mātaraṁ ve ekantena hanti yathā,",
  "tika-s0501t5:43_5": "evaṁ sakkāro kāpurisaṁ ve ekantena hantīti yojanā.",
  "tika-s0501t5:44_0": "“Kodhamakkhagaru bhikkhu, lābhasakkāragāravo;",
  "tika-s0501t5:45_0": "Sukhette pūtibījaṁva, saddhamme na virūhatī”ti. –",
  "tika-s0501t5:46_0": "Idaṁ suttampi saṁkilesabhāgiyaṁ suttaṁ nāma.",
  "tika-s0501t5:46_1": "Sukhette sundare khettepi khittaṁ pūtibījaṁ na ruhati iva,",
  "tika-s0501t5:46_2": "evaṁ yo bhikkhu lābhasakkāragāravo kodhaṁ kujjhanalakkhaṇaṁ kodhaṁ,",
  "tika-s0501t5:46_3": "makkhaṁ paraguṇasīlamakkhanalakkhaṇaṁ makkhañca garuṁ katvā carati,",
  "tika-s0501t5:46_4": "so caranto bhikkhu saddhammasmiṁ na ruhatīti yojanā.",
  "tika-s0501t5:47_0": "91. “Idhāhaṁ,",
  "tika-s0501t5:47_1": "bhikkhave,",
  "tika-s0501t5:47_2": "ekaccaṁ puggalaṁ paduṭṭhacittaṁ evaṁ cetasā ceto paricca pajānāmi…pe…",
  "tika-s0501t5:47_3": "iti me suta”nti idaṁ suttampi saṁkilesabhāgiyaṁ suttaṁ nāma.",
  "tika-s0501t5:47_4": "Bhikkhave idha sāsane,",
  "tika-s0501t5:47_5": "loke vā ahaṁ ekaccaṁ puggalaṁ paduṭṭhacittaṁ mama cetasā tassa ceto cittaṁ paricca paricchinditvā buddhacakkhunā evaṁ pajānāmi.",
  "tika-s0501t5:47_6": "“Kathaṁ pajānāmī”ti ce puccheyya,",
  "tika-s0501t5:47_7": "yañca paṭipadaṁ paṭipanno,",
  "tika-s0501t5:47_8": "yañca maggaṁ samāruḷho ayaṁ puggalo yathā yāya duppaṭipadāya yena dummaggena iriyati pavattati,",
  "tika-s0501t5:47_9": "tāya duppaṭipadāya tena dummaggena imamhi imasmiṁ samaye duppaṭipajjanakāle ayaṁ duppaṭipannaṁ paṭipanno dummaggasamāruḷho puggalo ce kālaṁ kareyya,",
  "tika-s0501t5:47_10": "evaṁ sati ābhataṁ vatthu nikkhittaṁ yathā,",
  "tika-s0501t5:47_11": "evaṁ niraye nikkhitto.",
  "tika-s0501t5:47_12": "Taṁ kissa hetu?",
  "tika-s0501t5:47_13": "Bhikkhave assa puggalassa cittaṁ paduṭṭhaṁ padositaṁ hi yasmā hoti,",
  "tika-s0501t5:47_14": "tasmā nikkhitto.",
  "tika-s0501t5:47_15": "Evaṁ idha sāsane,",
  "tika-s0501t5:47_16": "loke vā cetopadosahetu ca pana ekacce sattā puggalā kāyassa bhedā paraṁ maraṇā apāyaṁ duggatiṁ vinipātaṁ upapajjantīti pajānāmīti.",
  "tika-s0501t5:47_17": "Etamatthaṁ bhagavā avoca.",
  "tika-s0501t5:47_18": "Tattha tasmiṁ sutte etaṁ “paduṭṭhacittaṁ ñatvāna…pe…",
  "tika-s0501t5:47_19": "nirayaṁ so upapajjatī”ti gāthāvacanaṁ iti evaṁ vuccati.",
  "tika-s0501t5:48_0": "Satthā idha sāsane,",
  "tika-s0501t5:48_1": "loke vā paduṭṭhacittaṁ ekaccaṁ puggalaṁ ñatvāna bhikkhūnaṁ santike etamatthaṁ byākāsi.",
  "tika-s0501t5:48_2": "Imamhi imasmiṁ samaye ayaṁ puggalo ce kālaṁ kayirātha,",
  "tika-s0501t5:48_3": "evaṁ sati paduṭṭhacittasamaṅgī hi nirayasmiṁ upapajjeyya,",
  "tika-s0501t5:48_4": "puggalassa cittaṁ padūsitaṁ hi yasmā hoti,",
  "tika-s0501t5:48_5": "tasmā upapajjeyya,",
  "tika-s0501t5:48_6": "cetopadosahetu sattā duggatiṁ gacchanti ābhataṁ vatthuṁ nikkhipeyya yathā,",
  "tika-s0501t5:48_7": "evamevaṁ tathāvidho duppañño so padosacitto puggalo kāyassa bhedā paraṁ maraṇā nirayaṁ upapajjatīti ayampi attho bhagavatā vutto,",
  "tika-s0501t5:48_8": "iti me mayā sutanti yojanā.",
  "tika-s0501t5:49_0": "“Sace bhāyatha dukkhassa, sace vo dukkhamappiyaṁ;",
  "tika-s0501t5:50_0": "Mākattha pāpakaṁ kammaṁ, āvi vā yadi vā raho.",
  "tika-s0501t5:51_0": "“Sace ca pāpakaṁ kammaṁ, karissatha karotha vā;",
  "tika-s0501t5:52_0": "Na vo dukkhā pamutyatthi, upeccapi palāyata”nti. –",
  "tika-s0501t5:53_0": "Idaṁ suttampi saṁkilesabhāgiyaṁ suttaṁ nāma.",
  "tika-s0501t5:53_1": "Sappurisā tumhe dukkhassa jātidukkhajarādukkhabyādhidukkhamaraṇadukkhaapāyadukkha-",
  "tika-s0501t5:53_2": "atītavaṭṭamūlakadukkhaanāgatavaṭṭamūlakadukkhapaccuppannāhāramūlakadukkhāti aṭṭhavidhassa dukkhassa sace bhāyatha,",
  "tika-s0501t5:53_3": "vo tumhehi dukkhaṁ tathā aṭṭhavidhaṁ dukkhaṁ sace appiyaṁ,",
  "tika-s0501t5:53_4": "evaṁ sati āvi vā yadi raho vā pāpakaṁ kammaṁ mākattha mā akattha.",
  "tika-s0501t5:53_5": "Sappurisā tumhe āvi vā yadi raho vā pāpakaṁ kammaṁ sace karissatha vā sace karotha vā,",
  "tika-s0501t5:53_6": "evaṁ sati upeccapi sañciccāpi palāyataṁ palāyantānaṁ vo tumhākaṁ dukkhā aṭṭhavidhā dukkhato pamutti muccanaṁ natthevāti yojanā.",
  "tika-s0501t5:54_0": "“Adhammena dhanaṁ laddhā, musāvādena cūbhayaṁ;",
  "tika-s0501t5:55_0": "Mameti bālā maññanti, taṁ kathaṁ nu bhavissati.",
  "tika-s0501t5:56_0": "“Antarāyā su bhavissanti, sambhatassa vinassati;",
  "tika-s0501t5:57_0": "Matā saggaṁ na gacchanti, nanu ettāvatā hatā”ti. –",
  "tika-s0501t5:58_0": "Idaṁ suttampi saṁkilesabhāgiyaṁ suttaṁ nāma.",
  "tika-s0501t5:58_1": "Ye bālā adhammena ca musāvādena ca dhanaṁ saviññāṇāviññāṇaṁ sabbaṁ labhitabbaṁ dhanaṁ laddhā ubhayaṁ dhanaṁ “mama dhana”nti maññanti,",
  "tika-s0501t5:58_2": "tesaṁ bālānaṁ taṁ ubhayaṁ dhanaṁ kathaṁ kena nu pakārena bhavissati,",
  "tika-s0501t5:58_3": "adhammena sambhatattā ciraṭṭhitikaṁ na hoti.",
  "tika-s0501t5:58_4": "Antarāyā rājantarāyādayo antarāyā tesaṁ bālānaṁ bhavissanti.",
  "tika-s0501t5:58_5": "Yena adhammavohārādikena yaṁ dhanaṁ sambhataṁ,",
  "tika-s0501t5:58_6": "assa adhammavohārādikassa taṁ sambhataṁ dhanaṁ vinassati.",
  "tika-s0501t5:58_7": "Matā marantā te bālā saggaṁ sugatiṁ na gacchanti.",
  "tika-s0501t5:58_8": "Sugati hi sobhanehi bhogehi aggoti “saggo”ti adhippetā.",
  "tika-s0501t5:58_9": "Ettāvatā ettakena diṭṭhadhammikasamparāyikānaṁ attahitānaṁ hāyanena te bālā hatā vinaṭṭhā bhavanti nanūti yojanā.",
  "tika-s0501t5:59_0": "“Kathaṁ khaṇati attānaṁ, kathaṁ mittehi jīrati;",
  "tika-s0501t5:60_0": "Kathaṁ vivaṭṭate dhammā, kathaṁ saggaṁ na gacchati”.",
  "tika-s0501t5:61_0": "“Lobhā khaṇati attānaṁ, luddho mittehi jīrati;",
  "tika-s0501t5:62_0": "Lobhā vivaṭṭate dhammā, lobhā saggaṁ na gacchatī”ti. –",
  "tika-s0501t5:63_0": "Idaṁ suttampi saṁkilesabhāgiyaṁ suttaṁ nāma. Yojanattho pākaṭo.",
  "tika-s0501t5:64_0": "“Caranti bālā dummedhā, amitteneva attanā;",
  "tika-s0501t5:65_0": "Karontā pāpakaṁ kammaṁ, yaṁ hoti kaṭukapphalaṁ.",
  "tika-s0501t5:66_0": "“Na taṁ kammaṁ kataṁ sādhu, yaṁ katvā anutappati;",
  "tika-s0501t5:67_0": "Yassa assumukho rodaṁ, vipākaṁ paṭisevatī”ti. –",
  "tika-s0501t5:68_0": "Idaṁ suttampi saṁkilesabhāgiyaṁ suttaṁ nāma.",
  "tika-s0501t5:68_1": "Dummedhā nippaññā bālā amittena pāpakaṁ kammaṁ kataṁ iva,",
  "tika-s0501t5:68_2": "evaṁ attanā kaṭukapphalaṁ yaṁ kammaṁ kataṁ hoti,",
  "tika-s0501t5:68_3": "taṁ pāpakaṁ kataṁ kammaṁ karontā caranti.",
  "tika-s0501t5:68_4": "Yaṁ kammaṁ katvā karonto pacchā anutappati,",
  "tika-s0501t5:68_5": "taṁ kataṁ kammaṁ na sādhu.",
  "tika-s0501t5:68_6": "Yassa kammassa vipākaṁ rodaṁ rudanto assumukho paṭisevati,",
  "tika-s0501t5:68_7": "taṁ kataṁ kammaṁ na sādhūti yojanā.",
  "tika-s0501t5:69_0": "“Dukkaraṁ duttitikkhañca…pe…",
  "tika-s0501t5:69_1": "avītarāgo”ti idaṁ suttampi saṁkilesabhāgiyaṁ suttaṁ nāma.",
  "tika-s0501t5:69_2": "Suttattho aṭṭhakathāyaṁ vitthārato vutto.",
  "tika-s0501t5:70_0": "“Appameyyaṁ paminanto, kodha vidvā vikappaye;",
  "tika-s0501t5:71_0": "Appameyyaṁ pamāyinaṁ, nivutaṁ taṁ maññe akissava”nti. –",
  "tika-s0501t5:72_0": "Idaṁ suttampi saṁkilesabhāgiyaṁ suttaṁ nāma.",
  "tika-s0501t5:72_1": "Idha sāsane appameyyaṁ appameyyaguṇaṁ khīṇāsavaṁ puggalaṁ “ayaṁ khīṇāsavo puggalo ettakasīlo ettakasamādhi",
  "tika-s0501t5:72_2": "ettakapañño”ti paminanto ko puthujjano vikappaye.",
  "tika-s0501t5:72_3": "Appameyyaṁ khīṇāsavapuggalaṁ pamāyinaṁ pamāyantaṁ taṁ puthujjanaṁ ayaṁ nivutaṁ avakujjapaññaṁ akissavaṁ apaññanti maññe maññāmīti yojanā.",
  "tika-s0501t5:73_0": "“Purisassa hi jātassa, kuṭhārī jāyate mukhe;",
  "tika-s0501t5:74_0": "Yāya chindati attānaṁ, bālo dubbhāsitaṁ bhaṇaṁ.",
  "tika-s0501t5:75_0": "“Na hi satthaṁ sunisitaṁ, visaṁ halāhalaṁ iva;",
  "tika-s0501t5:76_0": "Evaṁ viraddhaṁ pāteti, vācā dubbhāsitā yathā”ti. –",
  "tika-s0501t5:77_0": "Idaṁ suttampi saṁkilesabhāgiyaṁ suttaṁ nāma.",
  "tika-s0501t5:77_1": "Dubbhāsitaṁ ariyūpavādasaṅkhātaṁ pharusavācaṁ bhaṇaṁ bhaṇanto bālo duṭṭho puriso yāya kuṭhārīsadisiyā dubbhāsitavācāya attānaṁ chindati,",
  "tika-s0501t5:77_2": "sā kuṭhārīsadisī dubbhāsitavācā jātassa purisassa mukhe jāyate jāyati,",
  "tika-s0501t5:77_3": "sā dubbhāsitavācā mukhe jāyati iva,",
  "tika-s0501t5:77_4": "evaṁ sunisitaṁ satthaṁ mukhe na jāyati,",
  "tika-s0501t5:77_5": "yathā halāhalaṁ visaṁ mukhe na jāyati,",
  "tika-s0501t5:77_6": "dubbhāsitā vācā apāyesu viraddhaṁ puggalaṁ pāteti yathā,",
  "tika-s0501t5:77_7": "evaṁ sunisitaṁ satthaṁ apāyesu na pāteti,",
  "tika-s0501t5:77_8": "halāhalaṁ visaṁ apāyesu na pātetīti yojanā.",
  "tika-s0501t5:78_0": "92.",
  "tika-s0501t5:79_0": "“Yo nindiyaṁ pasaṁsati, taṁ vā nindati yo pasaṁsiyo;",
  "tika-s0501t5:80_0": "Vicināti mukhena so kaliṁ, kalinā tena sukhaṁ na vindati.",
  "tika-s0501t5:81_0": "“Appamatto ayaṁ kali, yo akkhesu dhanaparājayo;",
  "tika-s0501t5:82_0": "Sabbassāpi sahāpi attanā, ayameva mahantataro kali;",
  "tika-s0501t5:83_0": "Yo sugatesu manaṁ padosaye.",
  "tika-s0501t5:84_0": "“Sataṁ sahassānaṁ nirabbudānaṁ, chattiṁsatī pañca ca abbudāni;",
  "tika-s0501t5:85_0": "Yamariyagarahī nirayaṁ upeti, vācaṁ manañca paṇidhāya pāpaka”nti. –",
  "tika-s0501t5:86_0": "Idaṁ suttampi saṁkilesabhāgiyaṁ suttaṁ nāma.",
  "tika-s0501t5:86_1": "Yo puggalo nindiyaṁ duccaraṁ dussīlaṁ puggalaṁ pasaṁsati,",
  "tika-s0501t5:86_2": "so pasaṁsako puggalo mukhena kaliṁ vicināti upacināti,",
  "tika-s0501t5:86_3": "tena kalinā sukhaṁ na vindati.",
  "tika-s0501t5:86_4": "Yo sucārī sīlavā puggalo pasaṁsiyo hoti,",
  "tika-s0501t5:86_5": "taṁ vā sucāriṁ vā sīlavantaṁ puggalaṁ yo puggalo nindati,",
  "tika-s0501t5:86_6": "so nindanto puggalo mukhena kaliṁ vicināti upacināti,",
  "tika-s0501t5:86_7": "tena kalinā sukhaṁ na vindati.",
  "tika-s0501t5:87_0": "Attanā sahāpi sabbassa dhanassa vasenapi akkhesu yo dhanaparājayo bhavati,",
  "tika-s0501t5:87_1": "ayaṁ kali ayaṁ dhanaparājayo appamatto hoti.",
  "tika-s0501t5:87_2": "Yo puggalo sugatesu manaṁ padosaye,",
  "tika-s0501t5:87_3": "tassa puggalassa yo kali bhavati,",
  "tika-s0501t5:87_4": "ayameva kali mahantataro hoti.",
  "tika-s0501t5:88_0": "Kasmā?",
  "tika-s0501t5:88_1": "Vācañca manañca paṇidhāya ariyagarahī puggalo yaṁ kālaṁ pāpakaṁ nirayaṁ upeti,",
  "tika-s0501t5:88_2": "so kālo “sataṁ sahassānaṁ nirabbudānañca chattiṁsa nirabbudāni ca pañca abbudāni ca yasmiṁ kāle gaṇīyantī”ti tena kālena samo hoti,",
  "tika-s0501t5:88_3": "tasmā mahantataro hotīti yojanā.",
  "tika-s0501t5:89_0": "“Yo lobhaguṇe anuyutto…pe…",
  "tika-s0501t5:90_0": "Gacchasi kho papataṁ ciraratta”nti. –",
  "tika-s0501t5:91_0": "Idaṁ suttampi saṁkilesabhāgiyaṁ suttaṁ nāma.",
  "tika-s0501t5:91_1": "Yo puggalo lobhaguṇe anuyutto anu punappunaṁ yutto hoti,",
  "tika-s0501t5:91_2": "so puggalo aññe puggale vacasā paribhāsati,",
  "tika-s0501t5:91_3": "assaddho kadariyo avadaññū buddhānaṁ ovādaññū na hoti,",
  "tika-s0501t5:91_4": "maccharī pesuṇiyaṁ pesuṇiyasmiṁ anuyutto hoti.",
  "tika-s0501t5:92_0": "Mukhadugga mukhavisama vibhūta vigatabhūta anariya bhūnahu buddhivināsaka pāpaka dukkaṭakāri purisanta",
  "tika-s0501t5:92_1": "purisalāmaka kali alakkhi avajātaputta tvaṁ nerayiko asi.",
  "tika-s0501t5:92_2": "Idha idāni bahubhāṇī mā hohi.",
  "tika-s0501t5:93_0": "Ahitāya rajaṁ attani mā ākirasi mā pakkhipasi.",
  "tika-s0501t5:93_1": "Kibbisakāri tvaṁ sante khīṇāsave puggale garahasi,",
  "tika-s0501t5:93_2": "bahūni duccaritāni kammāni carasi,",
  "tika-s0501t5:93_3": "caritvā tvaṁ cirarattaṁ racanavirahitaṁ papataṁ narakaṁ nirayaṁ gacchasi kho ekaṁsenāti yojanā.",
  "tika-s0501t5:94_0": "Nānāvidhaṁ saṁkilesabhāgiyaṁ suttaṁ ācariyena niddhāritaṁ,",
  "tika-s0501t5:94_1": "amhehi ca ñātaṁ,",
  "tika-s0501t5:94_2": "“katamaṁ vāsanābhāgiyaṁ sutta”nti pucchitabbattā “tattha katamaṁ vāsanābhāgiyaṁ sutta”ntiādi vuttaṁ.",
  "tika-s0501t5:94_3": "Tatthāti tesu soḷasasu saṁkilesabhāgiyādīsu suttesu katamaṁ suttaṁ vāsanābhāgiyaṁ suttaṁ nāmāti pucchati.",
  "tika-s0501t5:94_4": "“Manopubbaṅgamā dhammā…pe…",
  "tika-s0501t5:94_5": "chāyāva anapāyinī”ti idaṁ vāsanābhāge puññabhāge visaye vācakañāpakabhāvena pavattanato vāsanābhāgiyaṁ suttaṁ nāma.",
  "tika-s0501t5:94_6": "Attho pākaṭo.",
  "tika-s0501t5:95_0": "93.",
  "tika-s0501t5:95_1": "“Mahānāmo sakko bhagavantaṁ etadavoca…pe…",
  "tika-s0501t5:95_2": "apāpikā kālaṅkiriyā”ti idaṁ suttampi vāsanābhāge puññabhāge visaye vācakañāpakabhāvena pavattanato vāsanābhāgiyaṁ suttaṁ nāma.",
  "tika-s0501t5:95_3": "Attho pākaṭo.",
  "tika-s0501t5:96_0": "“Sukhakāmāni bhūtāni, yo daṇḍena na hiṁsati;",
  "tika-s0501t5:97_0": "Attano sukhamesāno, pecca so labhate sukha”nti. –",
  "tika-s0501t5:98_0": "Idaṁ suttampi vāsanābhāgiyaṁ suttaṁ nāma. Attho pākaṭo.",
  "tika-s0501t5:99_0": "“Gunnaṁ ce taramānānaṁ…pe…",
  "tika-s0501t5:99_1": "rājā ce hoti dhammiko”ti idaṁ suttampi vāsanābhāgiyaṁ suttaṁ nāma.",
  "tika-s0501t5:99_2": "Attho pākaṭo.",
  "tika-s0501t5:100_0": "94.",
  "tika-s0501t5:100_1": "“Bhagavā sāvatthiyaṁ viharati…pe…",
  "tika-s0501t5:100_2": "evaṁ pajānātī”ti idaṁ suttampi vāsanā…pe…",
  "tika-s0501t5:100_3": "suttaṁ nāma.",
  "tika-s0501t5:100_4": "Attho pākaṭo.",
  "tika-s0501t5:101_0": "“Kasmā bhagavā janapadacārikaṁ caratī”ti puccheyya,",
  "tika-s0501t5:101_1": "sattahi kāraṇehi buddhā bhagavanto janapadacārikaṁ caranti.",
  "tika-s0501t5:101_2": "Katamehi sattahi?",
  "tika-s0501t5:101_3": "Desantaragatānaṁ veneyyānaṁ vinayanatthaṁ,",
  "tika-s0501t5:101_4": "tatra ṭhitānaṁ ussukkasamuppādanatthaṁ,",
  "tika-s0501t5:101_5": "sāvakānaṁ ekasmiṁ ṭhāne nibaddhavāsanivāraṇatthaṁ,",
  "tika-s0501t5:101_6": "attano ca tattha nibaddhavāse anāsaṅgadassanatthaṁ,",
  "tika-s0501t5:101_7": "sambuddhavasitaṭṭhānatāya desānaṁ cetiyabhāvasampādanatthaṁ,",
  "tika-s0501t5:101_8": "bahūnaṁ sattānaṁ dassanūpasaṅkamanādīhi puññoghappasavanatthaṁ,",
  "tika-s0501t5:101_9": "avuṭṭhiādiupaddavūpasamanatthañcāti imehi sattahi kāraṇehi buddhā bhagavanto janapadacārikaṁ carantīti janapadacaraṇakāraṇaṁ veditabbaṁ.",
  "tika-s0501t5:102_0": "“Ekapupphaṁ cajitvāna, sahassaṁ kappakoṭiyo;",
  "tika-s0501t5:103_0": "Deve ceva manusse ca, sesena parinibbuto”ti. –",
  "tika-s0501t5:104_0": "Idaṁ suttampi vāsanābhāgiyaṁ suttaṁ nāma. Sahassaṁ kappakoṭiyoti sahassaṁ attabhāvato koṭiyo.",
  "tika-s0501t5:105_0": "“Assatthe haritobhāse, saṁvirūḷhamhi pādape;",
  "tika-s0501t5:106_0": "Ekaṁ buddhagataṁ saññaṁ, alabhiṁhaṁ patissato.",
  "tika-s0501t5:107_0": "“Ajja tiṁsaṁ tato kappā, nābhijānāmi duggatiṁ;",
  "tika-s0501t5:108_0": "Tisso vijjā sacchikatā, tassā saññāya vāsanā”ti. –",
  "tika-s0501t5:109_0": "Idaṁ suttampi vāsanābhāgiyaṁ suttaṁ nāma. Haritobhāseti haritaobhāse. Alabhiṁhanti ahaṁ alabhiṁ.",
  "tika-s0501t5:110_0": "“Piṇḍāya kosalaṁ puraṁ…pe…",
  "tika-s0501t5:110_1": "vipāko hoti acintiyo”ti idaṁ suttampi vāsanābhāgiyaṁ suttaṁ nāma.",
  "tika-s0501t5:110_2": "Aggapuggalo anukampako taṇhānighātako muni sambuddho purebhattaṁ piṇḍāya piṇḍaṁ paṭiggaṇhituṁ kosalaṁ puraṁ pāvisi.",
  "tika-s0501t5:111_0": "Yassa purisassa hatthe sabbapupphehi alaṅkato vaṭaṁsako pupphavaṭaṁsakova atthi,",
  "tika-s0501t5:111_1": "so ayaṁ puriso rājamaggena kosalapuraṁ pavisantaṁ bhikkhusaṅghapurakkhataṁ devamānusapūjitaṁ sambuddhaṁ addasa,",
  "tika-s0501t5:111_2": "disvā haṭṭho cittaṁ pasādesi;",
  "tika-s0501t5:111_3": "pasādetvā sambuddhaṁ upasaṅkami.",
  "tika-s0501t5:112_0": "Upasaṅkamitvā so ayaṁ pasanno hutvā surabhiṁ vaṇṇavantaṁ manoramaṁ taṁ vaṭaṁsakaṁ sambuddhassa sehi pāṇībhi upanāmesi.",
  "tika-s0501t5:113_0": "Tato buddhassa lapanantarā lapanassa vadanassa antarā aggisikhā vaṇṇā sahassaraṁsi okkā pabhā nikkhami,",
  "tika-s0501t5:113_1": "abbhā vijju nikkhamati iva,",
  "tika-s0501t5:113_2": "evaṁ ānanā sahassaraṁsi nikkhamitvā ādiccabandhuno sīse tikkhattuṁ padakkhiṇaṁ karitvāna parivaṭṭetvā muddhani antaradhāyatha.",
  "tika-s0501t5:114_0": "Ānando acchariyaṁ abbhutaṁ lomahaṁsanaṁ idaṁ pāṭihāriyaṁ disvā cīvaraṁ ekaṁsaṁ karitvā etaṁ abravi –",
  "tika-s0501t5:114_1": "“mahāmuni,",
  "tika-s0501t5:114_2": "sitakammassa hetu ko?",
  "tika-s0501t5:114_3": "Taṁ hetuṁ byākarohi,",
  "tika-s0501t5:114_4": "dhammāloko bhavissatī”ti.",
  "tika-s0501t5:115_0": "Yassa bhagavato sabbadhammesu ñāṇaṁ sadā pavattati,",
  "tika-s0501t5:115_1": "kaṅkhāvitaraṇo muni so bhagavā kaṅkhiṁ vematikaṁ ānandaṁ theraṁ etaṁ abravi. Ānanda,",
  "tika-s0501t5:115_2": "yo sopuriso mayi cittaṁ pasādayi,",
  "tika-s0501t5:115_3": "so puriso caturāsītikappāni duggatiṁ na gamissati,",
  "tika-s0501t5:115_4": "devesu devasobhaggaṁ dibbaṁ rajjaṁ pasāsitvā manujesu raṭṭhe sakalaraṭṭhe manujindo rājā bhavissati.",
  "tika-s0501t5:115_5": "So puriso carimaṁ pabbajitvā,",
  "tika-s0501t5:115_6": "dhammataṁ sacchikatvā ca dhutarāgo vaṭaṁsako nāma paccekabuddho bhavissati.",
  "tika-s0501t5:116_0": "Tathāgate vā sammāsambuddhe vā paccekasambuddhe vā tassa tathāgatassa sāvake vā citte pasannamhi dakkhiṇā appakā nāma natthi.",
  "tika-s0501t5:117_0": "Buddhā evaṁ ettakāti acintiyā bhavanti.",
  "tika-s0501t5:117_1": "Buddhadhammā buddhaguṇā evaṁ ettakāti acintiyā bhavanti,",
  "tika-s0501t5:117_2": "acintiye pasannānaṁ vipāko puññavipāko evaṁ ettakoti acintiyo hotīti etaṁ abravīti yojanā.",
  "tika-s0501t5:118_0": "96. “Idhāhaṁ,",
  "tika-s0501t5:118_1": "bhikkhave,",
  "tika-s0501t5:118_2": "ekaccaṁ puggalaṁ…pe…",
  "tika-s0501t5:118_3": "ayampi attho vutto bhagavatā iti me suta”nti idaṁ suttampi vāsanābhāgiyaṁ suttaṁ nāma.",
  "tika-s0501t5:118_4": "Bhikkhave,",
  "tika-s0501t5:118_5": "idha imasmiṁ sāsane ahaṁ ekaccaṁ puggalaṁ evaṁ mama cetasā ekaccassa puggalassa ceto cittaṁ paricca buddhacakkhunā evaṁ pajānāmi,",
  "tika-s0501t5:118_6": "yathā yena pakārena ayaṁ puggalo yañca dānādipaṭipadaṁ paṭipanno,",
  "tika-s0501t5:118_7": "yañca dassanādimaggaṁ samāruḷho hutvā taṁ paṭipadaṁ,",
  "tika-s0501t5:118_8": "maggañca iriyati pavatteti,",
  "tika-s0501t5:118_9": "imamhi imasmiñca samaye ayaṁ puggalo ce kālaṁ kareyya,",
  "tika-s0501t5:118_10": "evaṁ sati ābhataṁ vatthuṁ nikkhipati yathā,",
  "tika-s0501t5:118_11": "evaṁ tāya paṭipadāya tena maggena sagge attanikkhitto bhave.",
  "tika-s0501t5:118_12": "Taṁ kissa hetu?",
  "tika-s0501t5:118_13": "Bhikkhave,",
  "tika-s0501t5:118_14": "assa puggalassa cittaṁ hi yasmā pasannaṁ pasāditaṁ,",
  "tika-s0501t5:118_15": "tasmā nikkhitto bhave.",
  "tika-s0501t5:118_16": "Idha sāsane,",
  "tika-s0501t5:118_17": "loke vā ekacce sattā puggalā kāyassa bhedā paraṁ maraṇā sugatiṁ saggaṁ lokaṁ cetopasādahetu kho pana",
  "tika-s0501t5:118_18": "upapajjantīti evaṁ ahaṁ pajānāmīti bhagavā etamatthaṁ avoca.",
  "tika-s0501t5:118_19": "Tattha tasmiṁ atthe saṅgahavasena pavattaṁ etaṁ “pasannacittaṁ ñatvāna…pe…",
  "tika-s0501t5:118_20": "saggaṁ so upapajjatī”ti gāthāvacanaṁ vuccati.",
  "tika-s0501t5:118_21": "Ayampi attho bhagavatā vutto,",
  "tika-s0501t5:118_22": "iti me mayā sutanti yojanā.",
  "tika-s0501t5:119_0": "“Suvaṇṇacchadanaṁ nāvaṁ…pe…",
  "tika-s0501t5:119_1": "etādisaṁ katapuññā labhi”nti idaṁ suttampi vāsanābhāgiyaṁ suttaṁ nāma.",
  "tika-s0501t5:119_2": "Nāri devadhītā suvaṇṇacchadanaṁ suvaṇṇālaṅkārehi chāditaṁ nāvaṁ āruyha tiṭṭhasi,",
  "tika-s0501t5:119_3": "pokkharaṇiṁ devapokkharaṇiṁ ogāhasi,",
  "tika-s0501t5:119_4": "padumaṁ pāṇinā chindasi.",
  "tika-s0501t5:120_0": "Devate kena kammena te tava tādiso vaṇṇo tādiso ānubhāvo tādisī juti bhavati,",
  "tika-s0501t5:120_1": "devate te tava ye keci bhogā manasā icchitā bhavanti,",
  "tika-s0501t5:120_2": "te bhogā ca kena kammena uppajjanti.",
  "tika-s0501t5:120_3": "Devate me pucchitā tvaṁ saṁsa saṁsāhi idaṁ sabbaṁ kissa kammassa ca phalanti sakko pucchati.",
  "tika-s0501t5:121_0": "Devarājena pucchitā sā devadhītā attamanā hutvā pañhaṁ puṭṭhā sakkassa byākāsi.",
  "tika-s0501t5:121_1": "Devarājā addhānaṁ dīghamaggaṁ paṭipannā ahaṁ yasassino kassapassa bhagavato manoramaṁ thūpaṁ addassaṁ,",
  "tika-s0501t5:121_2": "disvā tattha thūpe cittaṁ pasādesiṁ.",
  "tika-s0501t5:121_3": "Pasannāhaṁ sehi pāṇīhi padumapupphehi pūjesiṁ.",
  "tika-s0501t5:121_4": "Tasseva kammassa idaṁ sabbaṁ phalaṁ vipāko bhave.",
  "tika-s0501t5:121_5": "Katapuññāhaṁ etādisaṁ phalaṁ alabhinti sakkassa byākāsi.",
  "tika-s0501t5:121_6": "Iti me sutanti mahāmoggallāno vadatīti yojanā.",
  "tika-s0501t5:122_0": "“Yathāniddhāritasuttāniyeva vāsanābhāgiyasuttāni paripuṇṇānī”ti vattabbattā “dānakathā sīlakathā saggakathā",
  "tika-s0501t5:122_1": "puññakathā puññavipākakathāti idaṁ vāsanābhāgiya”ntiādi vuttaṁ.",
  "tika-s0501t5:122_2": "Tattha yāya desanāya dānañca dānaphalañca dassitaṁ,",
  "tika-s0501t5:122_3": "sā desanā dānakathā nāma.",
  "tika-s0501t5:122_4": "Yāya desanāya sīlañca sīlaphalañca dassitaṁ,",
  "tika-s0501t5:122_5": "sā desanā sīlakathā nāma.",
  "tika-s0501t5:122_6": "Yāya desanāya saggā ca saggesu nibbattāpakañca kammaṁ dassitaṁ,",
  "tika-s0501t5:122_7": "sā saggakathā nāma.",
  "tika-s0501t5:122_8": "Yāya desanāya dānasīlabhāvanādivasena dasavidhaṁ puññakammaṁ dassitaṁ,",
  "tika-s0501t5:122_9": "sā puññakathā nāma.",
  "tika-s0501t5:122_10": "Yāya desanāya tādisassa puññakammassa vividho ayaṁ vipāko imassa puññassa vipākoti niyametvā dassito,",
  "tika-s0501t5:122_11": "sā puññavipākakathā nāma.",
  "tika-s0501t5:123_0": "Dasabaladharānaṁ sammāsambuddhānaṁ uddissakatesu sarīradhātuṁ abbhantare ṭhapetvā paṁsūhi katesu thūpesu ye narā pasannā,",
  "tika-s0501t5:123_1": "te narā tattha thūpe kāraṁ puññaṁ katvā saggesu uppajjitvā pamodantīti yojanā.",
  "tika-s0501t5:123_2": "Idaṁ suttaṁ vā…pe… suttaṁ.",
  "tika-s0501t5:124_0": "97.Devaputtasarīravaṇṇā devaputtasarīrasadisavaṇṇā subhagasaṇṭhiti sobhaggayuttasaṇṭhānā sabbe janā udakena paṁsuṁ temetvā thūpaṁ vaḍḍhetha,",
  "tika-s0501t5:124_1": "so ayaṁ thūpo kassa puggalassa thūpoti pucchati.",
  "tika-s0501t5:125_0": "Sugatte sundaragatte devate tasmiṁ thūpe pasannā ime devamanujā kāraṁ puññaṁ karontā hutvā jarāmaraṇato pamuccare.",
  "tika-s0501t5:125_1": "So ayaṁ thūpo mahesino dasabaladhammadhārino sugatassa thūpoti veditabboti āhāti yojanā.",
  "tika-s0501t5:125_2": "Idaṁ suttaṁ vā…pe… suttaṁ.",
  "tika-s0501t5:126_0": "Yāhaṁ yā ahaṁ mahesino thūpaṁ cattāri uppalāni ca mālañca abhiropayiṁ,",
  "tika-s0501t5:126_1": "tena mayā kataṁ taṁ puññaṁ uḷāraṁ vata āsi ahosi.",
  "tika-s0501t5:126_2": "Tato kappato ajja kappā tiṁsaṁ dharanti satthuno thūpaṁ pūjetvā tattakāni duggatiṁ na jānāmi,",
  "tika-s0501t5:126_3": "vinipātaṁ na gacchāmīti yojanā.",
  "tika-s0501t5:126_4": "Idaṁ suttaṁ vā…pe… suttaṁ.",
  "tika-s0501t5:127_0": "Ahaṁ bāttiṁsalakkhaṇadharassa bāttiṁsalakkhaṇadharena sampannassa vijitavijayassa lokanāthassa thūpaṁ apūjesiṁ,",
  "tika-s0501t5:127_1": "pūjetvā satasahassaṁ kappe āyukappe pamudito āsiṁ.",
  "tika-s0501t5:127_2": "Mayā yaṁ puññaṁ pasutaṁ,",
  "tika-s0501t5:127_3": "tena puññena vinipātaṁ anāgantuna anāgantvā devasobhaggaṁ sampattiṁ ca devarajjāni ca tāni akāriṁ.",
  "tika-s0501t5:127_4": "Atha vā devasobhaggañca mayā kāritaṁ,",
  "tika-s0501t5:127_5": "rajjāni ca mayā kāritāni.",
  "tika-s0501t5:128_0": "Adantadamakassa sāsane yaṁ cakkhu paññācakkhu paṇihitaṁ,",
  "tika-s0501t5:128_1": "tathā cittaṁ yaṁ vimuttacittaṁ paṇihitaṁ,",
  "tika-s0501t5:128_2": "taṁ sabbaṁ paññācakkhu vimuttacittaṁ me mayā laddhaṁ,",
  "tika-s0501t5:128_3": "ahaṁ vidhutalatāsaṅkhātataṇhā hutvā vimuttacittā phalavimuttacittasampannā amhīti avocāti yojanā.",
  "tika-s0501t5:128_4": "Idaṁ suttaṁ vā…pe… suttaṁ.",
  "tika-s0501t5:129_0": "98.Vimuttacitte phalavimuttacittasampanne akhile pañcacetokhīlarahite anāsave araṇavihārimhi araṇavihārasīle",
  "tika-s0501t5:129_1": "asaṅgamānase alaggamānase paccekabuddhasmiṁ sāmākapatthodanamattameva dakkhiṇaṁ adāsiṁ.",
  "tika-s0501t5:130_0": "Tasmiṁ paccekabuddhe uttamaṁ dhammaṁ paccekabodhidhammaṁ okappayiṁ “so uttamo dhammo atthī”ti saddahiṁ.",
  "tika-s0501t5:130_1": "Evaṁ ariyavihārena vihārīhi paccekabuddhehi me mama saṅgamo kato siyā bhave,",
  "tika-s0501t5:130_2": "kudāsupi ca ahaṁ apekkhavā mā bhaveyyanti mānasaṁ tasmiñca dhamme paṇidhesiṁ “iminā paccekabuddhena laddhadhammaṁ",
  "tika-s0501t5:130_3": "ahampi sacchikareyya”nti cittaṁ paṇidahiṁ.",
  "tika-s0501t5:131_0": "Tasseva paccekabuddhe katasseva kammassa vipākato ahaṁ dīghāyukesu amamesu “mama pariggaho”ti pariggahābhāvena",
  "tika-s0501t5:131_1": "apariggahesu visesagāmīsu ahīnagāmīsu kurūsu uttarakurūsu pāṇīsu sattesu sahassakkhattuṁ upapajjatha",
  "tika-s0501t5:131_2": "upapajjiṁ.",
  "tika-s0501t5:132_0": "Tasseva kammassa vipākato vicitramālābharaṇānulepīsu yasassīsu parivāravantesu tidaso devo ahaṁ visiṭṭhakāyūpagato hutvā sahassakkhattuṁ upapajjatha.",
  "tika-s0501t5:133_0": "Tasseva kammassa vipākato ahaṁ vimuttacitto akhīlo anāsavo hutvā hitāhitāsīhi kusalākusalavītivattehi antimadehadhāribhi imehi paccekabuddhehi,",
  "tika-s0501t5:133_1": "buddhasāvakehi vā me mama samāgamo āsi.",
  "tika-s0501t5:134_0": "“Sīlavato yaṁ icchitaṁ,",
  "tika-s0501t5:134_1": "taṁ samijjhate”ti imaṁ vacanaṁ tathāgato jino paccakkhaṁ katvā avaca kho,",
  "tika-s0501t5:134_2": "yathā yathā yena yena pakārena me manasā vicintitaṁ,",
  "tika-s0501t5:134_3": "tathā tathā tena tena pakārena samiddhaṁ bhavati.",
  "tika-s0501t5:134_4": "Ayaṁ bhavo antimo bhavoti yojanā.",
  "tika-s0501t5:134_5": "Idaṁ suttaṁ vā…pe… suttaṁ.",
  "tika-s0501t5:135_0": "Ekatiṁsamhi kappamhi jino anejo anantadassī “sikhī”ti itināmako uppajji.",
  "tika-s0501t5:135_1": "Tassāpi bhagavato rājā bhātā sikhiddhe ca sikhī itināmake buddhe ca tassa bhagavato dhamme ca abhippasanno",
  "tika-s0501t5:135_2": "lokavināyakamhi parinibbute sati devātidevassa naruttamassa mahesino vipulaṁ mahantaṁ samantato gāvutikaṁ",
  "tika-s0501t5:135_3": "thūpaṁ akāsiṁ.",
  "tika-s0501t5:136_0": "Tasmiṁ thūpe baliṁ pūjābaliṁ abhihārī manusso jātisumanaṁ paggayha pahaṭṭho pūjesi.",
  "tika-s0501t5:136_1": "Assa manussassa ekaṁ pupphaṁ vātena paharitaṁ hutvā patitaṁ.",
  "tika-s0501t5:136_2": "Ahaṁ taṁ patitaṁ ekaṁ pupphaṁ gahetvā tasseva pupphasāmikassa adāsiṁ.",
  "tika-s0501t5:137_0": "So manusso pupphasāmiko abhippasannacitto hutvā maṁ “tvameva etaṁ ekaṁ pupphaṁ pūjā”ti adāsi.",
  "tika-s0501t5:137_1": "Dadāsīti ettha da-",
  "tika-s0501t5:137_2": "kāro āgamo.",
  "tika-s0501t5:137_3": "Ahaṁ taṁ ekaṁ pupphaṁ gahetvā buddhaṁ buddhaguṇaṁ punappunaṁ anussaranto yasmiṁ kappe abhiropayiṁ,",
  "tika-s0501t5:137_4": "tato kappato ajja kappā tiṁsaṁ ahesuṁ.",
  "tika-s0501t5:137_5": "Tesu kappesu duggatiṁ nābhijānāmi,",
  "tika-s0501t5:137_6": "vinipātañca na gacchāmi,",
  "tika-s0501t5:137_7": "idaṁ phalaṁ thūpapūjāya phalanti avocāti yojanā.",
  "tika-s0501t5:137_8": "Idaṁ suttaṁ vā…pe… suttaṁ.",
  "tika-s0501t5:138_0": "Brahmadattassa brahmadattanāmakassa rājino kapilaṁ nāma nagaraṁ suvibhattaṁ bhāgato suṭṭhu vibhattaṁ,",
  "tika-s0501t5:138_1": "mahāpathaṁ mahāpathasampannaṁ ākiṇṇaṁ,",
  "tika-s0501t5:138_2": "nānājātikehi manussehi paripuṇṇaṁ,",
  "tika-s0501t5:138_3": "iddhaṁ phītañca āsi.",
  "tika-s0501t5:139_0": "Pañcālānaṁ tattha puruttame ahaṁ kummāsaṁ vikkiṇiṁ,",
  "tika-s0501t5:139_1": "so ahaṁ yasassinaṁ upariṭṭhaṁ upasamīpe ṭhitaṁ ariṭṭhaṁ nāma sambuddhaṁ paccekabuddhaṁ addasiṁ,",
  "tika-s0501t5:139_2": "disvā haṭṭho cittaṁ pasādetvā naruttamaṁ ariṭṭhaṁ me gehasmiṁ yaṁ dhuvabhattaṁ vijjatha vijji,",
  "tika-s0501t5:139_3": "tena dhuvabhattena nimantesiṁ.",
  "tika-s0501t5:140_0": "Yato ca yasmiṁ kāle ca kattiko yassaṁ pannarasīpuṇṇo,",
  "tika-s0501t5:140_1": "sā puṇṇamāsī pannarasī upaṭṭhitā,",
  "tika-s0501t5:140_2": "tato ca tasmiṁ kāle ca ahaṁ navaṁ dussayugaṁ gayha ariṭṭhassa ariṭṭhanāmakassa paccekabuddhassa upanāmesiṁ.",
  "tika-s0501t5:141_0": "Naruttamo anukampako kāruṇiko taṇhānighātako muni paccekabuddho pasannacittaṁ maṁ ñatvāna paṭiggaṇhi.",
  "tika-s0501t5:142_0": "Ahaṁ kalyāṇaṁ buddhavaṇṇitaṁ kammaṁ karitvāna deve ca manusse ca sandhāvitvā tato cuto bārāṇasiyaṁ nagare",
  "tika-s0501t5:142_1": "aḍḍhe kulasmiṁ seṭṭhissa ekaputtako uppajjiṁ,",
  "tika-s0501t5:142_2": "pāṇehi ca piyataro āsiṁ.",
  "tika-s0501t5:143_0": "Tato ca tasmiṁ kāle viññutaṁ patto hutvā devaputtena codito ahaṁ pāsādā oruhitvāna sambuddhaṁ bhagavantaṁ gotamaṁ upasaṅkamiṁ.",
  "tika-s0501t5:144_0": "So sambuddho bhagavā gotamo anukampāya me dhammaṁ adesesi.",
  "tika-s0501t5:144_1": "Dukkhaṁ dukkhasaccañca dukkhasamuppādaṁ samudayasaccañca dukkhassa atikkamaṁ nirodhasaccañca ariyaṁ aṭṭhaṅgikaṁ",
  "tika-s0501t5:144_2": "dukkhūpasamagāminaṁ maggaṁ maggasaccañca iti cattāri saccāni desitāni,",
  "tika-s0501t5:144_3": "taduppādakaṁ dhammaṁ muni bhagavā gotamo adesayi.",
  "tika-s0501t5:145_0": "Ahaṁ tassa bhagavato gotamassa vacanaṁ sutvā sāsane rato hutvā vihariṁ,",
  "tika-s0501t5:145_1": "ahaṁ rattindivaṁ atandito hutvā samathaṁ paṭivijjhiṁ.",
  "tika-s0501t5:146_0": "Ajjhattañca ye āsavā,",
  "tika-s0501t5:146_1": "bahiddhā ca ye āsavā maggena samucchinnā āsuṁ,",
  "tika-s0501t5:146_2": "sabbe te āsavā me mama vijjiṁsu,",
  "tika-s0501t5:146_3": "puna na ca uppajjare.",
  "tika-s0501t5:147_0": "Dukkhaṁ “pariyantakataṁ yassa dukkhassā”ti pariyantakataṁ āsi,",
  "tika-s0501t5:147_1": "ayaṁ samussayo jātimaraṇasaṁsāro carimo antimo āsi,",
  "tika-s0501t5:147_2": "idāni imassa attabhāvassa anantaraṁ punabbhavo mama natthīti avocāti yojanā.",
  "tika-s0501t5:147_3": "Yaṁ nānāvidhaṁ vāsanābhāgiyaṁ suttaṁ udāharaṇavasena niddhāritaṁ,",
  "tika-s0501t5:147_4": "idaṁ nānāvidhaṁ suttaṁ vāsanābhāge puññakoṭṭhāse visaye vācakañāpakabhāvena pavattanato vāsanābhāgiyaṁ suttaṁ nāma.",
  "tika-s0501t5:148_0": "Nānāvidhaṁ vāsanābhāgiyaṁ suttaṁ ācariyena niddhāritaṁ,",
  "tika-s0501t5:148_1": "amhehi ca ñātaṁ,",
  "tika-s0501t5:148_2": "“katamaṁ nibbedhabhāgiyaṁ sutta”nti pucchitabbattā “tattha katamaṁ nibbedhabhāgiyaṁ sutta”ntiādi vuttaṁ.",
  "tika-s0501t5:148_3": "Tattha tesu soḷasasu saṁkilesabhāgiyādīsu suttesu katamaṁ suttaṁ nibbedhabhāgiyaṁ suttaṁ nāmāti pucchati.",
  "tika-s0501t5:149_0": "Uddhaṁ brahmaloke adho kāmāvacare bhave sabbadhi sabbesu bhavesu vippamutto arahā “ayaṁ nāma dhammo ahaṁ asmī”ti anānupassī,",
  "tika-s0501t5:149_1": "evaṁ vimutto arahā atiṇṇapubbaṁ oghaṁ apunabbhavāya udatāri uttiṇṇoti yojanā.",
  "tika-s0501t5:149_2": "Idaṁ suttaṁ nibbedhabhāge sekkhadhamme visaye vācakañāpakabhāvena pavattanato nibbedhabhāgiyaṁ suttaṁ nāma.",
  "tika-s0501t5:150_0": "“Ettakamevā”ti vattabbattā “sīlavato”tiādi vuttaṁ. Ānanda,",
  "tika-s0501t5:150_1": "sīlavato puggalassa “kinti me mama avippaṭisāro jāyeyya pavatteyyā”ti cetanā na karaṇīyā na kātabbā. Ānanda,",
  "tika-s0501t5:150_2": "sīlavato avippaṭisāro yaṁ jāyeyya pavatteyya,",
  "tika-s0501t5:150_3": "esā avippaṭisārassa jāyanā pavattanā dhammatā bhavati. Ānanda,",
  "tika-s0501t5:150_4": "avippaṭisārinā puggalena “kinti me mama pāmojjaṁ jāyeyya pavatteyyā”ti cetanā na karaṇīyā, ānanda,",
  "tika-s0501t5:150_5": "avippaṭisārino puggalassa pāmojjaṁ yaṁ jāyeyya pavatteyya,",
  "tika-s0501t5:150_6": "esā pāmojjassa jāyanā pavattanā dhammatā.",
  "tika-s0501t5:150_7": "Sesesupi imassa yojanānayānusārena yojanānayo gahetabbo.",
  "tika-s0501t5:150_8": "Idaṁ suttampi nibbedhabhāgiyaṁ suttaṁ nāma.",
  "tika-s0501t5:151_0": "Ātāpino kilesānaṁ ātāpena sammappadhānena samannāgatassa jhāyato jhāyantassa brāhmaṇassa bāhitapāpassa",
  "tika-s0501t5:151_1": "khīṇāsavassa dhammā anulomapaccayākārapaṭivedhasādhakā bodhipakkhiyadhammā yadā yasmiṁ kāle have ekantena",
  "tika-s0501t5:151_2": "pātubhavanti uppajjanti.",
  "tika-s0501t5:151_3": "Atha vā dhammā catuariyasaccadhammā pātubhavanti pakāsayanti abhisamayavasena pākaṭā honti.",
  "tika-s0501t5:151_4": "Atha vā pātubhavanakāle assa ātāpino jhāyato brāhmaṇassa khīṇāsavassa sabbā kaṅkhā vapayanti apagacchanti nirujjhanti. Kasmā?",
  "tika-s0501t5:151_5": "Sahetudhammaṁ avijjādikena hetunā saha pavattaṁ saṅkhārādikaṁ sukhena asammissaṁ dukkhakkhandhadhammaṁ yato yasmā pajānāti aññāsi paṭivijjhati,",
  "tika-s0501t5:151_6": "tato tasmā vapayanti apagacchanti nirujjhantīti yojanā.",
  "tika-s0501t5:151_7": "Idaṁ suttaṁ nibbedhabhāgiyaṁ suttaṁ nāma.",
  "tika-s0501t5:152_0": "Dutiyagāthāyaṁ pana paccayānaṁ khayaṁ khayasaṅkhātaṁ nibbānaṁ yato yasmā avedi aññāsi paṭivijjhi,",
  "tika-s0501t5:152_1": "tato tasmā sabbāpi kaṅkhā vapayantīti yojanā.",
  "tika-s0501t5:152_2": "Idaṁ suttaṁ nibbedhabhāgiyaṁ suttaṁ.",
  "tika-s0501t5:153_0": "Tissa,",
  "tika-s0501t5:153_1": "tvaṁ kiṁ nu kujjhasi?",
  "tika-s0501t5:153_2": "Mā kujjhi, tissa,",
  "tika-s0501t5:153_3": "te tava akkodho akujjhanaṁ varaṁ uttamaṁ,",
  "tika-s0501t5:153_4": "hi saccaṁ, tissa,",
  "tika-s0501t5:153_5": "tayā kodhamānamakkhavinayatthaṁ brahmacariyaṁ vussati nūti bhagavā avocāti yojanā.",
  "tika-s0501t5:154_0": "Āraññaṁ āraññakaṁ paṁsukūlikaṁ aññātuñchena aññātaanabhilakkhitagharapaṭipāṭiyā ṭhatvā uñchena piṇḍapātacaraṇavīriyena",
  "tika-s0501t5:154_1": "laddhena missakabhojanena yāpentaṁ nandaṁ kadā kāle ahaṁ passeyyanti avocāti yojanā.",
  "tika-s0501t5:154_2": "Idaṁ suttaṁ nibbedhabhāgiyaṁ suttaṁ.",
  "tika-s0501t5:155_0": "Gotama,",
  "tika-s0501t5:155_1": "kiṁsu katamaṁ chetvā vadhitvā vadhanto kodhapariḷāhena aparidayhamāno hutvā sukhaṁ seti sayati,",
  "tika-s0501t5:155_2": "kiṁsu katamaṁ chetvā vadhitvā vadhanto kodhavināsena vinaṭṭhadomanasso hutvā na socati, gotama,",
  "tika-s0501t5:155_3": "tvaṁ kissa ekadhammassa vadhaṁ vadhanaṁ rocesīti brāhmaṇo pucchati.",
  "tika-s0501t5:156_0": "Brāhmaṇa,",
  "tika-s0501t5:156_1": "kodhaṁ kujjhanaṁ chetvā vadhitvā vadhanto kodhapariḷāhena aparidayhamāno hutvā sukhaṁ seti sayati,",
  "tika-s0501t5:156_2": "kodhaṁ kujjhanaṁ chetvā vadhitvā vadhanto kodhavināsena vinaṭṭhadomanasso hutvā na socati,",
  "tika-s0501t5:156_3": "visamūlassa visasadisassa dukkhassa mūlabhūtassa madhuraggassa madhurasaṅkhātassa sukhapariyosānassa",
  "tika-s0501t5:156_4": "kodhassa kujjhanassa vadhaṁ vadhanaṁ ariyā buddhādayo puggalā pasaṁsanti.",
  "tika-s0501t5:156_5": "Hi saccaṁ taṁ kodhaṁ kujjhanaṁ chetvā vadhitvā vadhanto kodhavināsena vinaṭṭhadomanasso hutvā seti sayatīti yojanā.",
  "tika-s0501t5:156_6": "Madhuraggassāti ca madhuraṁ cetasikasukhaṁ assādaaggaṁ pariyosānaṁ assa kodhassāti madhuraggoti samāso veditabbo.",
  "tika-s0501t5:156_7": "Kujjhantassa hi akkositvā paribhāsitvā paharitvā pariyosāne cetasikasukhassādo uppajjatīti.",
  "tika-s0501t5:156_8": "Idaṁ suttaṁ nibbedhabhāgiyaṁ suttaṁ.",
  "tika-s0501t5:157_0": "Gotama,",
  "tika-s0501t5:157_1": "hananto dhīro uppatitaṁ kiṁsu katamaṁ hane haneyya.",
  "tika-s0501t5:157_2": "Vinodento dhīro jātaṁ kiṁsu katamaṁ vinodaye vinodayeyya.",
  "tika-s0501t5:157_3": "Pajahanto dhīro kiṁ ca katamaṁ pajahe pajaheyya.",
  "tika-s0501t5:157_4": "Dhīrassa kissa dhammassa abhisamayo sukhoti devatā pucchati.",
  "tika-s0501t5:158_0": "Devaputta,",
  "tika-s0501t5:158_1": "hananto dhīro uppatitaṁ kodhaṁ kujjhanaṁ hane haneyya.",
  "tika-s0501t5:158_2": "Vinodento dhīro jātaṁ rāgaṁ vinodaye vinodayeyya.",
  "tika-s0501t5:158_3": "Pajahanto dhīro avijjaṁ pajahe pajaheyya.",
  "tika-s0501t5:158_4": "Saccadhammassa abhisamayo sukhoti bhagavā avocāti yojanā.",
  "tika-s0501t5:158_5": "Idaṁ suttaṁ nibbedhabhāgiyaṁ suttaṁ.",
  "tika-s0501t5:159_0": "101.",
  "tika-s0501t5:159_1": "Bhagavā sattiyā omaṭṭho uparito yāva heṭṭhā viddho puriso sattippahānāya vīriyaṁ ārabhati viya,",
  "tika-s0501t5:159_2": "agginā matthake ḍayhamāno ādittasiro puriso agginibbāpanatthāya vīriyaṁ ārabhati iva,",
  "tika-s0501t5:159_3": "evaṁ kāmarāgena ḍayhamāno bhikkhu kāmarāgappahānāya kāmarāgavikkhambhanāya appamatto vāyamamāno sato",
  "tika-s0501t5:159_4": "satisampanno hutvā paribbaje vihareyyāti devatā kathesi.",
  "tika-s0501t5:160_0": "Bhagavā pana “samucchedappahānāya vīriyaṁ ārabhīyatī”ti dassetuṁ “sattiyā viya omaṭṭho”tiādimāha.",
  "tika-s0501t5:160_1": "Devaputta,",
  "tika-s0501t5:160_2": "sattiyā omaṭṭho puriso sattippahānāya vīriyaṁ ārabhati viya,",
  "tika-s0501t5:160_3": "agginā matthake ḍayhamāno ādittasiro puriso agginibbāpanatthāya vīriyaṁ ārabhati iva,",
  "tika-s0501t5:160_4": "evaṁ sakkāyadiṭṭhiyā abhibhūto bhikkhu sakkāyadiṭṭhiyā pahānāya maggena samucchedappahānāya appamatto",
  "tika-s0501t5:160_5": "vāyamamāno sato satisampanno hutvā paribbaje vihareyyāti bhagavā avocāti yojanā.",
  "tika-s0501t5:160_6": "Idaṁ suttaṁ nibbedhabhāgiyaṁ suttaṁ nāma.",
  "tika-s0501t5:161_0": "Sabbe nicayā bhogā khayantā khayapariyosānā bhavanti,",
  "tika-s0501t5:161_1": "sabbe samussayā dhammā patanantā patanapariyosānā bhavanti,",
  "tika-s0501t5:161_2": "sabbesaṁ sattānaṁ maraṇamāgamma sabbesaṁ sattānaṁ jīvitaṁ addhuvaṁ bhavati,",
  "tika-s0501t5:161_3": "iti etaṁ vuttappakāraṁ bhayaṁ bhayahetuṁ maraṇaṁ sammutimaraṇaṁ apekkhamāno paṇḍito sukhāvahāni diṭṭhadhammikasamparāyikasukhāvahāni",
  "tika-s0501t5:161_4": "puññāni dānasīlabhāvanāmayapuññāni kayirāthāti devatā avoca.",
  "tika-s0501t5:162_0": "Devaputta,",
  "tika-s0501t5:162_1": "sabbe nicayā bhogā khayantā khayapariyosānā,",
  "tika-s0501t5:162_2": "sabbe samussayā dhammā patanantā patanapariyosānā,",
  "tika-s0501t5:162_3": "sabbesaṁ sattānaṁ maraṇamāgamma sabbesaṁ sattānaṁ jīvitaṁ addhuvaṁ,",
  "tika-s0501t5:162_4": "iti etaṁ vuttappakāraṁ bhayaṁ bhayahetuṁ maraṇaṁ apekkhamāno santipekkho sabbasaṅkhārupasamaṁ nibbānaṁ",
  "tika-s0501t5:162_5": "apekkhamāno paṇḍito lokāmisaṁ kāmaguṇaṁ pajahe pajaheyyāti bhagavā avocāti yojanā.",
  "tika-s0501t5:162_6": "Idaṁ suttaṁ nibbedhabhāgiyaṁ suttaṁ nāma.",
  "tika-s0501t5:163_0": "Māvidha yesaṁ munīnaṁ cittaṁ jhānarataṁ jhāne rataṁ hoti,",
  "tika-s0501t5:163_1": "te munayo sukhaṁ sayanti na socanti.",
  "tika-s0501t5:163_2": "Paññavā maggapaññavā susamāhito āraddhavīriyo pahitatto nibbānaṁ pesitacitto puggalo duttaraṁ oghaṁ saṁsāroghaṁ tarati.",
  "tika-s0501t5:164_0": "Kāmasaññāya virato vigatacitto yo khīṇāsavo sabbasaṁyojanātīto arahattamaggena sabbe saṁyojane atīto nandibhavaparikkhīṇo ahosi,",
  "tika-s0501t5:164_1": "so khīṇāsavo gambhīre saṁsāraṇṇave na sīdatīti yojanā.",
  "tika-s0501t5:164_2": "Nandisaṅkhātā taṇhā ca kāmabhavarūpabhavaarūpabhavā ca nandibhavā,",
  "tika-s0501t5:164_3": "nandibhavā parikkhīṇā yassa khīṇāsavassāti nandibhavaparikkhīṇoti samāso veditabbo.",
  "tika-s0501t5:164_4": "Idaṁ suttaṁ nibbedhabhāgiyaṁ suttaṁ nāma.",
  "tika-s0501t5:165_0": "Arahataṁ arahantānaṁ buddhapaccekabuddhasāvakānaṁ dhammaṁ sucaritādibhedañca sattatiṁsabodhipakkhiyabhedañca",
  "tika-s0501t5:165_1": "dhammaṁ yo paṇḍito saddahāno saddahanto hutvā nibbānappattiyā appamatto vicakkhaṇo hutvā sussūsaṁ sussūsanto bhave,",
  "tika-s0501t5:165_2": "so paṇḍito paññaṁ lokiyalokuttarapaññaṁ labhate labhati.",
  "tika-s0501t5:166_0": "Yo vīriyavā puggalo patirūpadesakārī desakālādīni ahāpetvā lokiyalokuttaradhammapatirūpaṁ adhigamūpāyaṁ karoti,",
  "tika-s0501t5:166_1": "dhuravā cetasikavīriyena anikkhittadhuro uṭṭhātā kāyikavīriyavasena uṭṭhānasampanno hoti,",
  "tika-s0501t5:166_2": "so vīriyavā puggalo dhanaṁ lokiyalokuttaradhanaṁ vindate adhigacchati.",
  "tika-s0501t5:166_3": "Saccena vacīsaccena ca paramatthasaccena ca buddhādiko saccadhamme ṭhito sappuriso kittiṁ pappoti.",
  "tika-s0501t5:166_4": "Dadaṁ dadanto yaṁ kiñci icchitaṁ patthitaṁ catusaṅgahavatthuṁ dadanto saṅgahanto sappuriso mittāni ekantamittāni ganthati sampādeti,",
  "tika-s0501t5:166_5": "evaṁ catūhi saccadhammadhiticāgehi samannāgato so sappuriso asmā lokā paraṁ lokaṁ pecca gantvā ekantena sokakāraṇassa abhāvato na socatīti yojanā.",
  "tika-s0501t5:167_0": "Gotama,",
  "tika-s0501t5:167_1": "sabbaganthappahīno tīhi bhavehi vippamutto sato satisampanno tvaṁ, samaṇo,",
  "tika-s0501t5:167_2": "aññaṁ devamanussādikaṁ yaṁ anusāsasi yaṁ anusāsanaṁ karosi,",
  "tika-s0501t5:167_3": "taṁ anusāsanaṁ sabbaganthappahīnassa tīhi bhavehi vippamuttassa samaṇassa te tava na sādhūti sakkanāmako mārapakkhiko yakkho gāthāya ajjhabhāsi.",
  "tika-s0501t5:168_0": "“Sakka sakkanāmaka yakkha anukampitena purisena saddhiṁ yena kenaci vaṇṇena kāraṇena saṁvāso ekasmiṁ ṭhāne sahavāso jāyati,",
  "tika-s0501t5:168_1": "taṁ anukampitabbaṁ sahavāsagataṁ purisaṁ sappañño manasā anukampituṁ na arahati anukampituṁyeva arahati.",
  "tika-s0501t5:168_2": "Yā anukampā karuṇā,",
  "tika-s0501t5:168_3": "yā anuddayā mettā,",
  "tika-s0501t5:168_4": "muditā ca uppannā,",
  "tika-s0501t5:168_5": "tāya anukampāya karuṇāya,",
  "tika-s0501t5:168_6": "tāya anuddayāya mettāya muditāya ca samussāhitena pasannena manasā yo sappañño sappuriso aññaṁ devamanussādikaṁ yaṁ anusāsati yaṁ anusāsanaṁ karoti,",
  "tika-s0501t5:168_7": "so sappañño sappuriso tena anusāsanena saṁyutto kāmacchandādīnaṁ saṁyojanānaṁ vasena ananulomasaṁyogena saṁyutto na hotīti bhagavā avocāti yojanā.",
  "tika-s0501t5:169_0": "102. Samaṇa,",
  "tika-s0501t5:169_1": "rāgo ca doso ca ime dve dhammā kutonidānā,",
  "tika-s0501t5:169_2": "kiṁnidānā,",
  "tika-s0501t5:169_3": "kiṁpaccayā bhavanti,",
  "tika-s0501t5:169_4": "arati ca rati ca lomahaṁso ca ime tayo kutojā kuto bhavanti?",
  "tika-s0501t5:169_5": "Kumārakā dhaṅkaṁ kākaṁ gahetvā pāde dīghasuttakena bandhitvā suttakoṭiṁ aṅguliyaṁ veṭhetvā osajanti iva,",
  "tika-s0501t5:169_6": "evaṁ manovitakkā kuto samuṭṭhāya cittaṁ osajantīti sūcilomayakkho bhagavantaṁ pucchi.",
  "tika-s0501t5:170_0": "Rāgo ca doso ca ime dve dhammā itonidānā ito attabhāvato nidānā jāyanti;",
  "tika-s0501t5:170_1": "arati ca rati ca lomahaṁso ca ime tayo itojā ito attato bhavanti;",
  "tika-s0501t5:170_2": "kumārakā dhaṅkaṁ kākaṁ gahetvā pāde dīghasuttakena bandhitvā suttakoṭiṁ aṅguliyaṁ veṭhetvā osajanti iva,",
  "tika-s0501t5:170_3": "evaṁ manovitakkā ito attabhāvato samuṭṭhāya cittaṁ osajanti.",
  "tika-s0501t5:171_0": "Nigrodhassa khandhajā pārohā sākhāsu jāyanti iva,",
  "tika-s0501t5:171_1": "vane rukkhaṁ nissāya jātā māluvā latā taṁ rukkhaṁ ajjhottharitvā vitatā otatavitatā tiṭṭhati iva, evaṁ, yakkha,",
  "tika-s0501t5:171_2": "tvaṁ suṇohi snehajā taṇhāsnehato jātā attasambhūtā attani sambhūtā puna anekappakārā manovitakkā pāpamanovitakkā",
  "tika-s0501t5:171_3": "ceva taṁsampayuttakilesā ca kāmesu vatthukāmesu visattā laggā saṁsibbitā ṭhitā.",
  "tika-s0501t5:172_0": "Ye paṇḍitā “yaṁ nidānaṁ assa attabhāvassā”ti yatonidānaṁ naṁ kilesagahanaṁ samudayasaccaṁ pajānanti,",
  "tika-s0501t5:172_1": "te paṇḍitā attabhāvasaṅkhātassa dukkhasaccassa nidānabhūtaṁ naṁ kilesagahanaṁ samudayasaccaṁ maggasaccena vinodenti.",
  "tika-s0501t5:172_2": "Apunabbhavāya apunabhavasaṅkhātāya nirodhasaccatthāya atiṇṇapubbaṁ anamatagge saṁsāre supinenāpi atiṇṇapubbaṁ",
  "tika-s0501t5:172_3": "duttaraṁ imaṁ oghaṁ catubbidhaṁ saṁkilesoghaṁ tarantīti bhagavā avocāti yojanā.",
  "tika-s0501t5:173_0": "“Bhagavā,",
  "tika-s0501t5:173_1": "samaṇadhammassa karaṇaṁ nāma dukkaraṁ, bhagavā,",
  "tika-s0501t5:173_2": "samaṇadhammassa karaṇaṁ nāma sudukkaraṁ suṭṭhutaraṁ dukkara”nti eko kulaputto pabbajitvā samaṇadhammaṁ",
  "tika-s0501t5:173_3": "katvā ariyabhūmiṁ appatvā kālaṁ katvā devaloke nibbatto,",
  "tika-s0501t5:173_4": "so devaputto bhagavantaṁ upasaṅkamitvā āha. Kāmada,",
  "tika-s0501t5:173_5": "sīlasamāhitā ṭhitattā ṭhitasabhāvā satta sekkhā puggalā dukkaraṁ vāpi samaṇadhammaṁ karonti.",
  "tika-s0501t5:173_6": "Anagāriyupetassa anagāriyaṁ niggehabhāvaṁ upagatassa pabbajitassa tuṭṭhi catupaccayasantoso sukhāvahā hotī”ti bhagavā avoca.",
  "tika-s0501t5:174_0": "“Bhagavā,",
  "tika-s0501t5:174_1": "yadidaṁ yā esā tuṭṭhi sukhāvahā,",
  "tika-s0501t5:174_2": "esā tuṭṭhi dullabhā”ti so devaputto āha. “Kāmada,",
  "tika-s0501t5:174_3": "yesaṁ sekkhānaṁ mano divā ca ratto ca bhāvanāya rato cittavūpasame rato,",
  "tika-s0501t5:174_4": "te sekkhā dullabhaṁ vāpi tussanaṁ labhantī”ti bhagavā avoca.",
  "tika-s0501t5:175_0": "“Bhagavā,",
  "tika-s0501t5:175_1": "yadidaṁ yaṁ idaṁ cittaṁ bhāvanāya rataṁ,",
  "tika-s0501t5:175_2": "taṁ cittaṁ dussamādaha”nti so devaputto āha. “Kāmada,",
  "tika-s0501t5:175_3": "ye ariyā indriyūpasame rattindivaṁ ratā,",
  "tika-s0501t5:175_4": "te ariyā dussamādahaṁ vāpi cittaṁ samādahanti, kāmada,",
  "tika-s0501t5:175_5": "te ariyā maccuno jālaṁ kilesajālaṁ chetvā maggaṁ gacchantī”ti bhagavā avoca.",
  "tika-s0501t5:176_0": "“Bhagavā,",
  "tika-s0501t5:176_1": "yo maggo pubbabhāgapaṭipadāvasena visamo,",
  "tika-s0501t5:176_2": "so maggo duggamo”ti so devaputto āha. “Kāmada,",
  "tika-s0501t5:176_3": "ariyā duggame visame vāpi maggaṁ gacchanti,",
  "tika-s0501t5:176_4": "anariyā visame magge avaṁsirā papatanti,",
  "tika-s0501t5:176_5": "ariyānaṁ so maggo samova bhave, na asamo.",
  "tika-s0501t5:176_6": "Hi saccaṁ visame visattakāye ariyā samā bhavantī”ti bhagavā avocāti yojanā.",
  "tika-s0501t5:177_0": "103.",
  "tika-s0501t5:177_1": "Yaṁ jetavanaṁ isisaṅghanisevitaṁ dhammarājena āvutthaṁ,",
  "tika-s0501t5:177_2": "idaṁ taṁ jetavanaṁ mama pītisañjananaṁ pītiyā sañjananaṁ karaṁ hi karaṁ eva.",
  "tika-s0501t5:178_0": "Kammaṁ maggacetanākammañca vijjā maggapaññā ca dhammo samādhi ceva samādhipakkhiko ca dhammo sīlaṁ,",
  "tika-s0501t5:178_1": "sīle ṭhitassa jīvitaṁ uttamaṁ,",
  "tika-s0501t5:178_2": "etena aṭṭhaṅgikena maggena sattā sujjhanti,",
  "tika-s0501t5:178_3": "gottena vā dhanena vā sattā na sujjhanti.",
  "tika-s0501t5:179_0": "Tasmā maggeneva sattānaṁ visujjhanato attano atthaṁ sampassaṁ passanto paṇḍito poso yoniso upāyena dhammaṁ bodhipakkhiyadhammaṁ vicine vicineyya,",
  "tika-s0501t5:179_1": "evaṁ vicinane sati tattha ariyamagge vicinanto puggalo sujjhati.",
  "tika-s0501t5:180_0": "Sāriputto sīlena ca upasamena ca pāraṅgato iva,",
  "tika-s0501t5:180_1": "evaṁ yopi bhikkhu sīlena ca upasamena ca pāraṅgato,",
  "tika-s0501t5:180_2": "so bhikkhu etāva paramo sāriputtasadisova siyāti anāthapiṇḍikanāmo devaputto bhagavantaṁ upasaṅkamitvā āhāti yojanā.",
  "tika-s0501t5:180_3": "Idaṁ suttaṁ nibbedhabhāgiyaṁ suttaṁ nāma.",
  "tika-s0501t5:181_0": "Atītaṁ atītakkhandhapañcakaṁ taṇhādiṭṭhīhi nānvāgameyya,",
  "tika-s0501t5:181_1": "anāgataṁ anāgatakkhandhapañcakaṁ taṇhādiṭṭhīhi nappaṭikaṅkhe na pattheyya.",
  "tika-s0501t5:181_2": "Yaṁ yasmā atītaṁ pahīnaṁ niruddhaṁ atthaṅgataṁ,",
  "tika-s0501t5:181_3": "tasmā atītassa pahīnattā niruddhattā atthaṅgatattā nānvāgameyya.",
  "tika-s0501t5:181_4": "Yaṁ yasmā anāgataṁ appattaṁ,",
  "tika-s0501t5:181_5": "tasmā na paṭikaṅkhe.",
  "tika-s0501t5:182_0": "Paccuppannaṁ khandhapañcakaṁ vayadhammaṁ yattha yattha santāne vā,",
  "tika-s0501t5:182_1": "yattha yattha araññādīsu vā uppannaṁ,",
  "tika-s0501t5:182_2": "tattha tattha santāne vā,",
  "tika-s0501t5:182_3": "tattha tattha araññādīsu vā naṁ paccuppannadhammaṁ yāhi aniccānupassanādīhi vipassati,",
  "tika-s0501t5:182_4": "tāhi aniccānupassanādīhi nibbānaṁ rāgādīhi asaṁhīraṁ asaṁkuppaṁ bhavati,",
  "tika-s0501t5:182_5": "taṁ nibbānaṁ vipassako puggalo vidvā nibbānārammaṇaṁ phalasamāpattiṁ appento hutvā anubrūhaye vaḍḍheyya.",
  "tika-s0501t5:183_0": "Ātappaṁ saṁkilesānaṁ ātapantaṁ vīriyaṁ ajjeva kiccaṁ kātabbaṁ,",
  "tika-s0501t5:183_1": "suve jīvitaṁ vā maraṇaṁ vā ko jaññā jāneyya,",
  "tika-s0501t5:183_2": "“suve vā dānādipuññaṁ jānissāmī”ti cittaṁ anuppādetvā “ajjeva karissāmī”ti evaṁ vīriyaṁ kātabbaṁ.",
  "tika-s0501t5:183_3": "Hi saccaṁ maraṇakāraṇabhāvatāya ahivicchikavisasatthādianekāya senāya vasena mahāsenena tena maccunā",
  "tika-s0501t5:183_4": "saddhiṁ mittasanthavākārena vā lañjadānena vā saṅgaraṁ natthīti.",
  "tika-s0501t5:184_0": "Evaṁ manasi katvā vihāriṁ viharantaṁ ātāpiṁ ahorattaṁ atanditaṁ analasaṁ uṭṭhāhakaṁ sappurisaṁ “bhaddekaratto”ti",
  "tika-s0501t5:184_1": "santo muni ve ekantena ācikkhate ācikkhatiyevāti yojanā.",
  "tika-s0501t5:185_0": "“Cattārimāni bhikkhave”tyādisuttaṁ pāḷito ca aṭṭhakathāto ca pākaṭaṁ.",
  "tika-s0501t5:186_0": "104.",
  "tika-s0501t5:186_1": "Nānāvidhaṁ nibbedhabhāgiyaṁ suttaṁ ācariyena niddhāritaṁ,",
  "tika-s0501t5:186_2": "amhehi ca ñātaṁ,",
  "tika-s0501t5:186_3": "“katamaṁ asekkhabhāgiyaṁ sutta”nti pucchitabbattā “tattha katamaṁ asekkhabhāgiyaṁ sutta”ntiādi vuttaṁ.",
  "tika-s0501t5:186_4": "Tatthāti tesu soḷasasu saṁkilesabhāgiyādīsu suttesu katamaṁ suttaṁ asekkhabhāgiyaṁ suttaṁ nāmāti pucchati.",
  "tika-s0501t5:187_0": "Yassa uttamapurisassa cittaṁ selūpamaṁ ṭhitaṁ lokadhammavātehi nānukampati,",
  "tika-s0501t5:187_1": "rajanīyesu lābhādīsu virattaṁ bhave,",
  "tika-s0501t5:187_2": "so uttamapuriso kopaneyye alābhādike na kuppati,",
  "tika-s0501t5:187_3": "tassa uttamapurisassa cittaṁ evaṁ aniccatādinā bhāvitaṁ,",
  "tika-s0501t5:187_4": "naṁ bhāvitacittaṁ uttamapurisaṁ vītikkantalokadhammahetukaṁ dukkhaṁ kuto essatīti yojanā.",
  "tika-s0501t5:187_5": "Idaṁ suttaṁ asekkhabhāge visaye vācakañāpakabhāvena pavattanato asekkhabhāgiyaṁ suttaṁ nāma.",
  "tika-s0501t5:187_6": "Esa nayo ito paresupi veditabbo.",
  "tika-s0501t5:188_0": "“Asekkhabhāgiyaṁ suttaṁ idamevā”ti vattabbabhāvato “āyasmato cā”tiādi vuttaṁ.",
  "tika-s0501t5:189_0": "Yo brāhmaṇo bāhitapāpadhammattā bāhitapāpadhammo bhave,",
  "tika-s0501t5:189_1": "so brāhmaṇo niggatahuṁhuṁkattā nihuṁhuṅko bhave,",
  "tika-s0501t5:189_2": "niggatakilesakasāvattā nikkasāvo bhave,",
  "tika-s0501t5:189_3": "sīlasaṁvarena saṁyatacittatāya yatatto bhave,",
  "tika-s0501t5:189_4": "yo brāhmaṇo catumaggañāṇavedehi antaṁ nibbānaṁ gatattā vedantagū bhave,",
  "tika-s0501t5:189_5": "dhammena vusitabrahmacariyattā vusitabrahmacariyo bhave.",
  "tika-s0501t5:189_6": "Yassa brāhmaṇassa kuhiñci loke ussadā rāgussado dosussado mohussado mānussado diṭṭhussado natthi,",
  "tika-s0501t5:189_7": "so brāhmaṇo brahmavādaṁ “ahaṁ brāhmaṇomhī”ti vācaṁ vadeyyāti bhagavā avocāti yojanā.",
  "tika-s0501t5:190_0": "Ye buddhā pāpake akusale dhamme bāhitvā sadā caranti satā satisampannā khīṇasaṁyojanā,",
  "tika-s0501t5:190_1": "te buddhā lokasmiṁ brāhmaṇāti ve ekantena kathīyantīti avocāti yojanā.",
  "tika-s0501t5:191_0": "Yattha nibbāne āpo ca pathavī ca tejo ca vāyo ca na gādhati na patiṭṭhahati,",
  "tika-s0501t5:191_1": "tattha nibbāne sukkā gahā ceva tārakā ca na jotanti,",
  "tika-s0501t5:191_2": "tattha nibbāne ādicco nappakāsati,",
  "tika-s0501t5:191_3": "tattha nibbāne candimā na bhāti,",
  "tika-s0501t5:191_4": "tattha nibbāne tamo na vijjati.",
  "tika-s0501t5:192_0": "Yo brāhmaṇo attanā sayaṁ muni monena yadā taṁ nibbānaṁ avedi vindati paṭilabhati paṭivijjhati,",
  "tika-s0501t5:192_1": "atha paṭivijjhanakkhaṇe so brāhmaṇo rūpā rūpadhammato ca arūpā arūpadhammato ca sukhadukkhā sukhadukkhato ca pamuccatīti avocāti yojanā.",
  "tika-s0501t5:193_0": "Yakkha,",
  "tika-s0501t5:193_1": "yo brāhmaṇo sakesu sakaattabhāvesu dhammesu upādānakkhandhesu saccesu,",
  "tika-s0501t5:193_2": "dhammesu ca pāragū hoti,",
  "tika-s0501t5:193_3": "atha pāragamanakkhaṇe so brāhmaṇo etaṁ ajakalāpakaṁ tayā vuttaṁ etaṁ pisācaṁ kilesapisācañca,",
  "tika-s0501t5:193_4": "tayā kataṁ akkulañca akkulaṁ,",
  "tika-s0501t5:193_5": "pakkulakaraṇaṁ ativattatīti avocāti yojanā.",
  "tika-s0501t5:194_0": "Yo bhikkhu āyantiṁ āgacchantiṁ purāṇadutiyikaṁ bhariyaṁ vā,",
  "tika-s0501t5:194_1": "aññaṁ āgacchantiṁ itthiṁ vā cittena na abhinandati,",
  "tika-s0501t5:194_2": "pakkamantiṁ purāṇadutiyikaṁ bhariyaṁ vā,",
  "tika-s0501t5:194_3": "aññaṁ pakkamantiṁ itthiṁ vā cittena na socati,",
  "tika-s0501t5:194_4": "saṅgā pañcavidhatopi saṅgato muttaṁ saṅgāmajiṁ taṁ bhikkhuṁ “brāhmaṇa”nti ahaṁ vadāmīti avocāti yojanā.",
  "tika-s0501t5:195_0": "Ettha nadiyaṁ bahujano nhāyati,",
  "tika-s0501t5:195_1": "so bahujano nhāyako udakena udakanhānena sucī na hoti.",
  "tika-s0501t5:195_2": "Yamhi puggale saccaṁ,",
  "tika-s0501t5:195_3": "saccato sesadhammo ca atthi,",
  "tika-s0501t5:195_4": "so puggalo sucī ca hoti,",
  "tika-s0501t5:195_5": "so puggalo brāhmaṇo ca hotīti avocāti yojanā;",
  "tika-s0501t5:195_6": "suciasucibhāvo ṭīkāyaṁ vitthārato vuttova.",
  "tika-s0501t5:196_0": "Ātāpino jhāyato yassa brāhmaṇassa dhammā saccadhammā yadā have ekantena pātubhavanti,",
  "tika-s0501t5:196_1": "tadā dhammānaṁ pātubhavanakkhaṇe so brāhmaṇo mārasenaṁ vidhūpayaṁ vidhūpayanto tiṭṭhati.",
  "tika-s0501t5:196_2": "“Kimivā”ti vattabbattā “sūriyova obhāsayamantalikkha”nti vuttaṁ.",
  "tika-s0501t5:196_3": "Sūriyo antalikkhaṁ obhāsayanto tiṭṭhati iva,",
  "tika-s0501t5:196_4": "evaṁ tiṭṭhatīti yojanā.",
  "tika-s0501t5:197_0": "Yo paṁsukūliko bhikkhu sabbāni cattāri yogāni upātivatto sakiñcane loke akiñcano iriyati catubbidhairiyāpathaṁ vatteti.",
  "tika-s0501t5:197_1": "Apahānadhammaṁ kenaci maggena appahānasabhāvaṁ appattakāyena appattaṁ tevijjapattaṁ,",
  "tika-s0501t5:197_2": "iriyamānaṁ santindriyaṁ taṁ paṁsukūlikaṁ bhikkhuṁ tumhe passatha.",
  "tika-s0501t5:198_0": "Ājāniyaṁ purisaājānīyaṁ jātibalanisedhaṁ “ahaṁ jātibrāhmaṇo”ti jātimattakena pavattamānabalanisedhakaṁ",
  "tika-s0501t5:198_1": "taṁ paṁsukūlikaṁ bhikkhuṁ sambahulā uḷārā devatā brahmaṁ vimānaṁ upasaṅkamitvā idha sāsane,",
  "tika-s0501t5:198_2": "brahmavimāne vā pasannacittā hutvā namassanti.",
  "tika-s0501t5:198_3": "Nidhāti ca ettha na-",
  "tika-s0501t5:198_4": "kāro āgamo.",
  "tika-s0501t5:199_0": "Purisājañña te tava amhākaṁ namo atthu,",
  "tika-s0501t5:199_1": "purisuttama te tava amhākaṁ namo atthu,",
  "tika-s0501t5:199_2": "yassa te tava nissayaṁ mayaṁ nābhijānāma,",
  "tika-s0501t5:199_3": "so tvaṁ kiṁ puggalaṁ nissāya jhāyasīti avocunti yojanā.",
  "tika-s0501t5:200_0": "Ye bhikkhū kālena kālaṁ dhammassavanavasena cirarattaṁ sametikā bhavanti,",
  "tika-s0501t5:200_1": "ime bhikkhū sahāyā honti vata.",
  "tika-s0501t5:200_2": "Nesaṁ sahāyānaṁ bhikkhūnaṁ dhamme buddhappavedite dhamme saddhammo sameti.",
  "tika-s0501t5:201_0": "Kappinena ariyappavedite dhamme suvinītā te sahāyakā bhikkhū savāhiniṁ māraṁ jetvā antimaṁ dehaṁ attabhāvaṁ dhārentīti avocāti yojanā.",
  "tika-s0501t5:202_0": "Sithilaṁ vīriyaṁ ārabbha sabbadukkhappamocanaṁ idaṁ nibbānaṁ yogāvacarena na adhigantabbaṁ,",
  "tika-s0501t5:202_1": "appena appakena thāmasā idaṁ nibbānaṁ na adhigantabbaṁ.",
  "tika-s0501t5:203_0": "Ayañca yogāvacaro bhikkhu daharo,",
  "tika-s0501t5:203_1": "yo puriso savāhiniṁ māraṁ jetvā antimaṁ dehaṁ attabhāvaṁ dhāreti,",
  "tika-s0501t5:203_2": "so ayaṁ puriso so uttamapurisovāti avocāti yojanā.",
  "tika-s0501t5:203_3": "“Puriso”ti vattabbe chandānurakkhaṇavasena “poriso”ti vuttaṁ.",
  "tika-s0501t5:204_0": "Mogharāja,",
  "tika-s0501t5:204_1": "dubbaṇṇako lūkhacīvaro sadā sato satisampanno khīṇāsavo ca visaṁyutto ca katakicco ca anāsavo ca tevijjo",
  "tika-s0501t5:204_2": "ca iddhippatto ca cetopariyāyakovido ca so bhikkhu savāhiniṁ māraṁ jetvā antimaṁ dehaṁ dhāretīti avocāti yojanā.",
  "tika-s0501t5:205_0": "105.“Tathāgato”tiādīsu yojanā pākaṭā.",
  "tika-s0501t5:205_1": "Idaṁ suttaṁ asekkhabhāge visaye vācakañāpakabhāvena pavattanato asekkhabhāgiyaṁ suttaṁ nāma.",
  "tika-s0501t5:206_0": "106.",
  "tika-s0501t5:206_1": "Nānāvidhaṁ asekkhabhāgiyaṁ suttaṁ ācariyena niddhāritaṁ,",
  "tika-s0501t5:206_2": "amhehi ca ñātaṁ,",
  "tika-s0501t5:206_3": "“katamaṁ saṁkilesabhāgiyañca vāsanābhāgiyañca sutta”nti vattabbattā “tattha katamaṁ saṁkilesabhāgiyañca vāsanābhāgiyañca sutta”ntiādi vuttaṁ.",
  "tika-s0501t5:206_4": "Tatthāti tesu soḷasasu saṁkilesabhāgiyādīsu suttesu katamaṁ suttaṁ saṁkilesabhāgiyañca vāsanābhāgiyañca suttaṁ nāmāti pucchati.",
  "tika-s0501t5:207_0": "Channaṁ āpattiṁ āpajjitvā channaṁ chādentaṁ bhikkhuṁ dukkaṭādivasso ativassati,",
  "tika-s0501t5:207_1": "vivaṭaṁ āpattiṁ āpajjitvā vivaṭaṁ desentaṁ ācikkhantaṁ bhikkhuṁ dukkaṭādivasso nātivassati,",
  "tika-s0501t5:207_2": "tasmā channassa ativassanato ca vivaṭassa nātivassanato ca channaṁ chāditabbaṁ āpattiṁ vivaretha desetha ārocetha,",
  "tika-s0501t5:207_3": "evaṁ vivaraṇe sati taṁ vivarantaṁ bhikkhuṁ dukkaṭādivasso nātivassatīti yojanā.",
  "tika-s0501t5:208_0": "“Imasmiṁ sutte kittakena saṁkileso dassito,",
  "tika-s0501t5:208_1": "kittakena vāsanā dassitā”ti pucchitabbattā “channamativassatī”ti saṁkileso,",
  "tika-s0501t5:208_2": "‘vivaṭaṁ nātivassatī’ti vāsanā,",
  "tika-s0501t5:208_3": "‘tasmā channaṁ vivaretha,",
  "tika-s0501t5:208_4": "evaṁ taṁ nātivassatī’ti ayaṁ saṁkileso ca vāsanā cā”ti vuttaṁ.",
  "tika-s0501t5:208_5": "“Channamativassatī”ti ettakena saṁkileso dassito.",
  "tika-s0501t5:208_6": "“Vivaṭaṁ nātivassatī”ti ettakena vāsanā dassitā.",
  "tika-s0501t5:208_7": "“Tasmā channaṁ vivaretha,",
  "tika-s0501t5:208_8": "evaṁ taṁ nātivassatī”ti ettakena ayaṁ saṁkileso ca dassito,",
  "tika-s0501t5:208_9": "ayaṁ vāsanā ca dassitā.",
  "tika-s0501t5:208_10": "Idaṁ “channaṁ…pe...",
  "tika-s0501t5:208_11": "vassatī”ti suttaṁ saṁkilesabhāge visaye ca vāsanābhāge visaye ca vācakañāpakabhāvena pavattanato saṁkilesabhāgiyañca vāsanābhāgiyañca suttaṁ nāma.",
  "tika-s0501t5:209_0": "“Saṁkilesabhāgiyañca vāsanābhāgiyañca suttaṁ ettakamevā”ti vattabbattā “cattārome mahārājā”tiādi vuttaṁ.",
  "tika-s0501t5:209_1": "“Tesu catūsu puggalesu katame puggalā saṁkilesabhāgiyā,",
  "tika-s0501t5:209_2": "katame puggalā vāsanābhāgiyā”ti pucchitabbattā “tattha yo ca puggalo”tiādi vuttaṁ.",
  "tika-s0501t5:209_3": "Tatthāti tesu catūsu tamotamaparāyaṇādīsu puggalesu.",
  "tika-s0501t5:209_4": "Tassattho pākaṭo.",
  "tika-s0501t5:209_5": "Idaṁ “cattārome”tiādikaṁ suttaṁ saṁkilesabhāgiyesu dvīsu puggalesu ca vāsanābhāgiyesu dvīsu puggalesu",
  "tika-s0501t5:209_6": "ca vācakañāpakabhāvena pavattanato saṁkilesabhāgiyañca vāsanābhāgiyañca suttaṁ nāma.",
  "tika-s0501t5:210_0": "Nānāvidhaṁ saṁkilesabhāgiyañca vāsanābhāgiyañca suttaṁ ācariyena niddhāritaṁ,",
  "tika-s0501t5:210_1": "amhehi ca ñātaṁ,",
  "tika-s0501t5:210_2": "“katamaṁ saṁkilesabhāgiyañca nibbedhabhāgiyañca suttaṁ nāmā”ti pucchitabbattā tattha katamaṁsaṁkilesabhāgiyañca",
  "tika-s0501t5:210_3": "nibbedhabhāgiyañca sutta”ntiādi vuttaṁ.",
  "tika-s0501t5:210_4": "Tassattho vuttanayena veditabbo.",
  "tika-s0501t5:211_0": "Ayasaṁ yaṁ bandhanañca dārujaṁ yaṁ bandhanañca pabbajaṁ yaṁ bandhanañca loke atthi,",
  "tika-s0501t5:211_1": "taṁ ayasādibandhanaṁ “daḷhaṁ bandhana”nti dhīrā buddhādayo paṇḍitapurisā na āhu.",
  "tika-s0501t5:211_2": "Maṇikuṇḍalesu ca puttesu ca dāresu ca yā sārattarattā balavarāgarattā apekkhā loke vijjati,",
  "tika-s0501t5:211_3": "taṁ sārattarattaapekkhāsaṅkhātaṁ rāgabandhanaṁ “daḷhaṁ bandhana”nti dhīrā paṇḍitapurisā āhu.",
  "tika-s0501t5:211_4": "Iminā suttappadesena ayaṁ sārattarattaapekkhāsaṅkhāto akusaladhammo saṁkileso dassito.",
  "tika-s0501t5:212_0": "“Kena nibbedho dassito”ti vattabbattā “eta”ntiādi vuttaṁ.",
  "tika-s0501t5:212_1": "Dhīrā paṇḍitapurisā etaṁ rāgabandhanaṁ “daḷhaṁ bandhana”nti āhu.",
  "tika-s0501t5:212_2": "Etaṁ rāgabandhanaṁ ohārinaṁ heṭṭhā apāyaṁ avaharaṇaṁ hoti,",
  "tika-s0501t5:212_3": "sithilaṁ bandhanaṭṭhāne chaviādīni akopetattā sithilaṁ hoti,",
  "tika-s0501t5:212_4": "duppamuñcaṁ lobhavasena ekavārampi uppannassa rāgabandhanassa dummocayattā duppamuñcaṁ hoti,",
  "tika-s0501t5:212_5": "paṇḍitapurisā etampi vuttappakāraṁ rāgabandhanampi maggena chetvāna anapekkhino hutvā kāmasukhaṁ pahāya paribbajanti.",
  "tika-s0501t5:212_6": "Iti iminā suttappadesena ayaṁ maggo nibbedho dassito.",
  "tika-s0501t5:212_7": "Idaṁ “ayasa”ntiādikaṁ suttaṁ rāgādisaṁkilesabhāge visaye ca vāsanābhāge visaye ca vācakañāpakabhāvena",
  "tika-s0501t5:212_8": "pavattanato saṁkilesabhāgiyañca vāsanābhāgiyañca suttaṁ nāma.",
  "tika-s0501t5:213_0": "107.",
  "tika-s0501t5:213_1": "Bhikkhave,",
  "tika-s0501t5:213_2": "yañca ceteti yañca cetanaṁ nibbatteti,",
  "tika-s0501t5:213_3": "yañca pakappeti yañca pakappanaṁ karoti,",
  "tika-s0501t5:213_4": "yañca anuseti yañca anusayanaṁ bhavati,",
  "tika-s0501t5:213_5": "etaṁ cetanaṁ etaṁ pakappanaṁ etaṁ anusayanaṁ viññāṇassa ṭhitiyā ārammaṇaṁ paccayo hoti.",
  "tika-s0501t5:213_6": "Ārammaṇe paccaye sati tassa abhisaṅkhāra viññāṇassa patiṭṭhā hoti.",
  "tika-s0501t5:213_7": "Tasmiṁ abhisaṅkhāraviññāṇe patiṭṭhite viruḷhe sati āyatiṁ punabbhavābhinibbatti viññāṇādinibbatti hoti.",
  "tika-s0501t5:213_8": "Āyatiṁ punabbhavābhinibbattiyā sati āyatiṁ jātijarāmaraṇaṁ sambhavati.",
  "tika-s0501t5:213_9": "Āyatiṁ soka…pe…",
  "tika-s0501t5:213_10": "samudayo hoti.",
  "tika-s0501t5:214_0": "Bhikkhave,",
  "tika-s0501t5:214_1": "ce no ceteti,",
  "tika-s0501t5:214_2": "ce no pakappeti,",
  "tika-s0501t5:214_3": "atha tathāpi ce anuseti anusayanaṁ bhavati,",
  "tika-s0501t5:214_4": "evaṁ sati etaṁ anusayanaṁ viññāṇassa abhisaṅkhāraviññāṇassa ārammaṇaṁ paccayo hoti…pe…",
  "tika-s0501t5:214_5": "samudayo hoti.",
  "tika-s0501t5:214_6": "Iti iminā suttappadesena ayaṁ vuttappakāro cetayanādiko akusaladhammo saṁkileso dassito.",
  "tika-s0501t5:215_0": "“Kena nibbedho dassito”ti vattabbattā “yato cā”tiādi vuttaṁ.",
  "tika-s0501t5:215_1": "Bhikkhave,",
  "tika-s0501t5:215_2": "yato ca ariyamaggiko neva ceteti,",
  "tika-s0501t5:215_3": "no ca pakappeti,",
  "tika-s0501t5:215_4": "no ca anuseti,",
  "tika-s0501t5:215_5": "etaṁ acetayanaṁ etaṁ akappanaṁ etaṁ ananusayanaṁ viññāṇassa abhisaṅkhāraviññāṇassa ārammaṇaṁ paccayo na hoti…pe…",
  "tika-s0501t5:215_6": "āyatiṁ jātijarāmaraṇaṁ nirujjhati,",
  "tika-s0501t5:215_7": "āyatiṁ soka…pe…",
  "tika-s0501t5:215_8": "yāsā nirujjhanti…pe…",
  "tika-s0501t5:215_9": "nirodho hoti.",
  "tika-s0501t5:215_10": "Iti iminā suttappadesena ayaṁ ariyamaggo nibbedho dassito.",
  "tika-s0501t5:215_11": "Idaṁ “yañca bhikkhave”tiādikaṁ suttaṁ saṁkilesabhāge visaye ca nibbedhabhāge visaye ca vācakañāpakabhāvena",
  "tika-s0501t5:215_12": "pavattanato saṁkilesabhāgiyañca nibbedhabhāgiyañca suttaṁ nāma.",
  "tika-s0501t5:216_0": "108.",
  "tika-s0501t5:216_1": "Nānāvidhaṁ saṁkilesabhāgiyañca nibbedhabhāgiyañca suttaṁ ācariyena niddhāritaṁ,",
  "tika-s0501t5:216_2": "amhehi ca ñātaṁ,",
  "tika-s0501t5:216_3": "“katamaṁ saṁkilesabhāgiyañca asekkhabhāgiyañca sutta”nti pucchitabbattā “tattha katamaṁ saṁkilesabhāgiyañca asekkhabhāgiyañca sutta”ntiādi vuttaṁ.",
  "tika-s0501t5:216_4": "Tassattho vuttanayena veditabbo.",
  "tika-s0501t5:217_0": "Bhikkhave,",
  "tika-s0501t5:217_1": "assutavā puthujjano samuddo jalasāgarasamuddo “samuddo samuddo”ti bhāsati.",
  "tika-s0501t5:217_2": "Kenaṭṭhena bhāsati?",
  "tika-s0501t5:217_3": "Duppūraṇaṭṭhena ca saṁsaraṇaṭṭhena ca duratikkamanaṭṭhena ca samuddoti bhāsati.",
  "tika-s0501t5:217_4": "Evaṁ sati,",
  "tika-s0501t5:217_5": "bhikkhave,",
  "tika-s0501t5:217_6": "eso jalasāgarasamuddo ariyassa bhagavato vinaye vuttappakāraṭṭhena samuddo na hoti.",
  "tika-s0501t5:217_7": "Bhikkhave,",
  "tika-s0501t5:217_8": "eso jalasāgarasamuddo mahā udakarāsi mahā udakaṇṇavo hoti.",
  "tika-s0501t5:217_9": "Bhikkhave,",
  "tika-s0501t5:217_10": "cakkhu purisassa samuddo hoti,",
  "tika-s0501t5:217_11": "tassa cakkhussa rūpamayo rūpāyatanamayo vego.",
  "tika-s0501t5:217_12": "Kenaṭṭhena?",
  "tika-s0501t5:217_13": "Pathavito yāva akaniṭṭhabrahmalokā nīlādirūpārammaṇaṁ samosarantampi duppūraṇaṭṭhena ca anamatagge saṁsāre",
  "tika-s0501t5:217_14": "saṁsaraṇaṭṭhena ca duratikkamanaṭṭhena ca cakkhumeva samuddo hoti.",
  "tika-s0501t5:217_15": "Nīlādirūpāyatanassa appameyyassa appameyyena ūmimayena vegena saṁsaraṇaṭṭhena nīlādirūpameva vego hoti.",
  "tika-s0501t5:217_16": "Iti iminā suttappadesena ayaṁ cakkhu samuddo rūpamayo vego ca saṁkileso saṁkilesahetu dassito.",
  "tika-s0501t5:218_0": "“Kena asekkho dassito”ti vattabbattā “yo ta”ntiādi vuttaṁ.",
  "tika-s0501t5:218_1": "Yasmiṁ arahattaphale ṭhito yo arahā rūpamayaṁ taṁ vegaṁ sahati manāpe rūpe rāgaṁ,",
  "tika-s0501t5:218_2": "amanāpe rūpe dosaṁ,",
  "tika-s0501t5:218_3": "asamapekkhane mohaṁ anuppādento hutvā upekkhakabhāvena sahati,",
  "tika-s0501t5:218_4": "ayaṁ arahā,",
  "tika-s0501t5:218_5": "bhikkhave,",
  "tika-s0501t5:218_6": "saūmiṁ sāvaṭṭaṁ sagahaṁ sarakkhasaṁ cakkhusamuddaṁ atarīti vuccati,",
  "tika-s0501t5:218_7": "tiṇṇo pāraṅgato thale tiṭṭhati brāhmaṇoti vuccati.",
  "tika-s0501t5:218_8": "Iti iminā suttappadesena ayaṁ arahattaphalabhūto asekkho dassito.",
  "tika-s0501t5:219_0": "“Sotaṁbhikkhave”tiādīsupi iminā nayena yathāsambhavaṁ attho veditabbo.",
  "tika-s0501t5:219_1": "Idaṁ “samuddo”tiādikaṁ suttaṁ saṁkilesabhāge visaye ca asekkhabhāge visaye ca vācakañāpakabhāvena pavattanato",
  "tika-s0501t5:219_2": "saṁkilesabhāgiyañca asekkhabhāgiyañca suttaṁ nāma.",
  "tika-s0501t5:220_0": "“Ettakamevā”ti vattabbattā “chayime”tiādi vuttaṁ.",
  "tika-s0501t5:220_1": "Bhikkhave,",
  "tika-s0501t5:220_2": "lokasmiṁ sattānaṁ anayāya anatthāya pāṇīnaṁ byābādhāya ime mayā vuccamānā baḷisā cha bhavanti.",
  "tika-s0501t5:220_3": "Katame cha?",
  "tika-s0501t5:220_4": "Bhikkhave,",
  "tika-s0501t5:220_5": "cakkhuviññeyyā cakkhuviññāṇena viññeyyā iṭṭhā kantā kāmanīyā manāpā manavaḍḍhakā piyarūpā piyasabhāvā",
  "tika-s0501t5:220_6": "kāmūpasaṁhitā kilesakāmasahitā rajanīyā rūpā nīlādirūpārammaṇā santi,",
  "tika-s0501t5:220_7": "taṁ vuttappakāraṁ rūpaṁ bhikkhu ce abhinandati sappītikataṇhāya abhimukho nandati,",
  "tika-s0501t5:220_8": "ce abhivadati “aho sukhaṁ aho sukha”nti vadāpentiyā taṇhāyanavasena abhivadati,",
  "tika-s0501t5:220_9": "ce ajjhosāya tiṭṭhati gilitvā viya pariniṭṭhapetvā tiṭṭhati,",
  "tika-s0501t5:220_10": "evaṁ sati,",
  "tika-s0501t5:220_11": "bhikkhave,",
  "tika-s0501t5:220_12": "ayaṁ bhikkhu “gilitabaḷiso…pe…",
  "tika-s0501t5:220_13": "pāpimato”ti vuccati.",
  "tika-s0501t5:220_14": "Ettha ca nīlādibhedena anekavidhattā “rūpā iṭṭhā…pe…",
  "tika-s0501t5:220_15": "rajanīyā”ti bahuvacananiddeso katopi rūpāyatanarūpārammaṇabhāvena ca cakkhuviññeyyabhāvena ca ekavidhataṁ",
  "tika-s0501t5:220_16": "anativattanato “ta”nti ekavacananiddeso katoti veditabbo. “Santi,",
  "tika-s0501t5:220_17": "bhikkhave,",
  "tika-s0501t5:220_18": "sotaviññeyyā”tiādīsupi iminā nayena yathāsambhavaṁ attho veditabbo.",
  "tika-s0501t5:220_19": "Iti iminā suttappadesena ayaṁ cakkhuviññeyyādiko chabbidho baḷiso saṁkileso kilesahetu dassito.",
  "tika-s0501t5:221_0": "“Kena asekkho dassito”ti vattabbattā “santi cā”tiādi vuttaṁ.",
  "tika-s0501t5:222_0": "Abhedi bhindi,",
  "tika-s0501t5:222_1": "paribhedi parisamantato bhindi.",
  "tika-s0501t5:222_2": "Iti iminā suttappadesena ayaṁ arahattaphalabhūto asekkho dassito.",
  "tika-s0501t5:222_3": "Idaṁ “chayime”tiādikaṁ suttaṁ vuttanayena saṁkilesabhāgiyañca asekkhabhāgiyañca suttaṁ nāma.",
  "tika-s0501t5:223_0": "109.",
  "tika-s0501t5:223_1": "Nānāvidhaṁ saṁkilesabhāgiyañca asekkhabhāgiyañca suttaṁ ācariyena niddhāritaṁ,",
  "tika-s0501t5:223_2": "amhehi ca ñātaṁ,",
  "tika-s0501t5:223_3": "“katamaṁ saṁkilesabhāgiyañca nibbedhabhāgiyañca asekkhabhāgiyañca sutta”nti pucchitabbattā “tattha katamaṁ",
  "tika-s0501t5:223_4": "saṁkilesabhāgiyañca nibbedhabhāgiyañca asekkhabhāgiyañca sutta”ntiādi vuttaṁ.",
  "tika-s0501t5:224_0": "Ayaṁloko sattaloko santāpajāto ñātibyasanādivasena jātasokasantāpo ceva rāgādivasena jātapariḷāhasantāpo",
  "tika-s0501t5:224_1": "ca phassapareto anekehi dukkhasamphassehi abhibhūto rodaṁ rodanto vadati.",
  "tika-s0501t5:224_2": "Kinti vadati?",
  "tika-s0501t5:224_3": "Attanā phuṭṭhaṁ dukkhaṁ abhāvitakāyatāya adhivāsetuṁ asakkonto hutvā “aho dukkhaṁ,",
  "tika-s0501t5:224_4": "īdisaṁ dukkhaṁ mayhaṁ sattunopi mā hotū”tiādinā rodanto vilapanto vadati,",
  "tika-s0501t5:224_5": "“kasmā evaṁ vadatī”ti vattabbattā “attato yena yena hi maññantī”tiādi vuttaṁ.",
  "tika-s0501t5:224_6": "Ete sattā yena yena kāmajjhosādinā pakārena attato dukkhassa paṭikāraṁ maññanti,",
  "tika-s0501t5:224_7": "tato pakārato aññathā aññena pakārena taṁ dukkhaṁ tikicchitabbaṁ hi yasmā hoti.",
  "tika-s0501t5:225_0": "Aññathābhāvīti yasmā rodaṁ rodanto vadati,",
  "tika-s0501t5:225_1": "yena yena vā paravihiṁsādipakārena attano vaḍḍhiṁ maññanti āsīsanti,",
  "tika-s0501t5:225_2": "tato pakārato aññathā avaḍḍhi eva hoti.",
  "tika-s0501t5:225_3": "Taṁ āsīsitabbaṁ aññathābhāvi avaḍḍhitabhāvi eva hi yasmā hoti,",
  "tika-s0501t5:225_4": "tasmā maññitabbassa āsīsitabbassa aññathā bhavanasīlattā rodaṁ rodanto vadati,",
  "tika-s0501t5:225_5": "ayaṁ sattaloko rodanto ca hutvā vadati.",
  "tika-s0501t5:225_6": "“Ki”nti pucchitabbattā “bhavasatto”tiādi vuttaṁ.",
  "tika-s0501t5:225_7": "Bhavasatto kāmabhavādīsu satto visatto loko bhavameva kāmabhavādibhavameva abhinandati.",
  "tika-s0501t5:225_8": "Yaṁ bhavaṁ abhinandati,",
  "tika-s0501t5:225_9": "taṁ jarāmaraṇādianekabyasanānubandhattā bhayānakaṭṭhena bhayaṁ hoti.",
  "tika-s0501t5:225_10": "Yassa yato jarāmaraṇādito bhāyati,",
  "tika-s0501t5:225_11": "taṁ jarāmaraṇādidukkhassa adhiṭṭhānabhāvato dukkhaṁ dukkhādhiṭṭhānaṁ hoti.",
  "tika-s0501t5:225_12": "Iti iminā suttappadesena ayaṁ santāpādiko saṁkileso saṁkilesahetu dassito.",
  "tika-s0501t5:226_0": "Saṁkileso dassito,",
  "tika-s0501t5:226_1": "“kena nibbedho dassito”ti vattabbattā “bhavavippahānāya kho”tiādi vuttaṁ.",
  "tika-s0501t5:226_2": "Bhavavippahānāya kho pana kāmabhavādikassa bhavassa pajahanatthāya eva idaṁ mayā adhigataṁ maggabrahmacariyaṁ vussati.",
  "tika-s0501t5:226_3": "Iti iminā suttappadesena ayaṁ brahmacariyabhūto maggo nibbedho dassito.",
  "tika-s0501t5:227_0": "“Bhavavippahānāyā”tiādinā ekantena niyyānikamaggo nibbedho ācariyena dassito,",
  "tika-s0501t5:227_1": "amhehi ca ñāto,",
  "tika-s0501t5:227_2": "“katamo aniyyānikamaggo”ti pucchitabbattā “ye hi keci samaṇā vā”tiādi vuttaṁ. Hi-",
  "tika-s0501t5:227_3": "saddo vācāsiliṭṭhattho.",
  "tika-s0501t5:227_4": "Ye keci samaṇā vā ye keci brāhmaṇā vā bhavena rūpabhavena bhavassa kāmabhavassa vippamokkhaṁ āhaṁsu,",
  "tika-s0501t5:227_5": "bhavena arūpabhavena bhavassa kāmabhavassa ceva rūpabhavassa ca vippamokkhaṁ āhaṁsu,",
  "tika-s0501t5:227_6": "sabbe te samaṇā vā sabbe te brāhmaṇā vā bhavasmā vuttappakārabhavato avippamuttā bhavantīti ahaṁ vadāmi.",
  "tika-s0501t5:228_0": "“Rūpabhavādinā ye ca kāmabhavādibhavassa vippamokkhaṁ āhaṁsū”ti vattabbattā vibhavena bhavassa nissaraṇaṁ āhaṁsūti dassetuṁ “ye vā panā”tiādi vuttaṁ.",
  "tika-s0501t5:228_1": "Ye vā pana keci samaṇā vā ye vā pana keci brāhmaṇā vā vibhavena ucchedadiṭṭhiyā bhavassa saṁsārabhavassa nissaraṇaṁ āhaṁsu,",
  "tika-s0501t5:228_2": "sabbe te samaṇā vā sabbe te brāhmaṇā vā bhavasmā saṁsārabhavato anissaṭāva hontīti ahaṁ vadāmi.",
  "tika-s0501t5:228_3": "“Kasmā anissaṭā”ti vattabbattā anissaṭakāraṇaṁ dassetuṁ “upadhiṁ hī”tiādi vuttaṁ.",
  "tika-s0501t5:228_4": "Idaṁ dukkhaṁ saṁsāradukkhaṁ upadhiṁ khandhūpadhikilesūpadhiabhisaṅkhārūpadhayo paṭicca hi yasmā sambhoti,",
  "tika-s0501t5:228_5": "tasmā anissaṭā honti.",
  "tika-s0501t5:228_6": "Iti iminā suttappadesena ayaṁ micchādiṭṭhisaṅkhāto saṁkileso dassito.",
  "tika-s0501t5:229_0": "Ye hi “kecī”tiādinā saṁkileso dassito,",
  "tika-s0501t5:229_1": "“kena nibbedho dassito”ti vattabbattā “sabbupādānakkhayā”tiādi vuttaṁ.",
  "tika-s0501t5:229_2": "Sabbupādānakkhayā ariyamaggato dukkhassa saṁsāradukkhassa sambhavo natthi.",
  "tika-s0501t5:229_3": "Iti iminā suttappadesena ayaṁ ariyamaggo nibbedho dassito.",
  "tika-s0501t5:230_0": "“Vuttappakārā aññasuttappadesenapi dassito”ti dassetuṁ “lokamima”ntiādi vuttaṁ.",
  "tika-s0501t5:230_1": "Puthū visuṁ visuṁ avijjāya paretaṁ abhibhūtaṁ bhūtarataṁ bhūtesu itthipurisesu aññamaññarataṁ bhūtaṁ",
  "tika-s0501t5:230_2": "khandhapañcakaṁ bhavehi aparimuttaṁ imaṁ lokaṁ mama citta tvaṁ passa.",
  "tika-s0501t5:230_3": "Ye keci bhavā ittarakhaṇā vā bhavā,",
  "tika-s0501t5:230_4": "dīghāyukā vā bhavā,",
  "tika-s0501t5:230_5": "sātavanto vā bhavā,",
  "tika-s0501t5:230_6": "asātavanto vā bhavā pañcakkhandhā sabbadhi “uddhaṁ adho tiriya”nti imesu sabbesu sabbatthatāya sabbatthabhāvena ahesuṁ,",
  "tika-s0501t5:230_7": "sabbe te vuttappakārā bhavā niccadhuvarahitattā aniccā sampīḷitattā dukkhā vipariṇāmabhāvato vipariṇāmadhammā ahesuṁ.",
  "tika-s0501t5:230_8": "Iti iminā suttappadesena ayaṁ avijjādiko saṁkileso dassito.",
  "tika-s0501t5:231_0": "“Lokamima”ntiādinā saṁkileso dassito,",
  "tika-s0501t5:231_1": "“kena nibbedho dassito”ti vattabbattā “evameta”ntiādi vuttaṁ.",
  "tika-s0501t5:231_2": "Evaṁ vuttappakārena etaṁ khandhapañcakaṁ yathābhūtaṁ sammappaññāya sassa attano maggapaññāya,",
  "tika-s0501t5:231_3": "vipassanāpaññāya vā passato passantassa puggalassa bhavataṇhā pahīyati,",
  "tika-s0501t5:231_4": "sammappaññāya yathābhūtaṁ khandhapañcakaṁ passanto vibhavaṁ ucchedadiṭṭhiṁ nābhinandati na pattheti.",
  "tika-s0501t5:231_5": "Tassa puggalassa sabbaso taṇhānaṁ khayā asesavirāganirodho asesavirāgasaṅkhātena maggena nirodho nirujjhanaṁ nibbānaṁ nibbuti hoti.",
  "tika-s0501t5:231_6": "Iti iminā suttappadesena ayaṁ maggo nibbedho dassito.",
  "tika-s0501t5:232_0": "“Evameta”ntiādinā nibbedho dassito,",
  "tika-s0501t5:232_1": "“kena asekkho dassito”ti vattabbattā “tassa nibbutassā”tiādi vuttaṁ.",
  "tika-s0501t5:232_2": "Taṇhādiṭṭhinibbutassa tassa bhikkhuno anupādā kilesābhisaṅkhārānaṁ anuppādanato aggahaṇato punabbhavo na hoti,",
  "tika-s0501t5:232_3": "evaṁbhūtena ariyapuggalena pubbe attānaṁ abhibhūto pañcavidho māro vijito ahosi,",
  "tika-s0501t5:232_4": "anena ariyapuggalena pañcahi mārehi saṅgāmo vijito, saṅgāme,",
  "tika-s0501t5:232_5": "iṭṭhāniṭṭhādīsu vā tādī tādilakkhaṇappatto ariyapuggalo sabbabhavāni upaccagā atikkantova jāto.",
  "tika-s0501t5:232_6": "Iti iminā suttappadesena ayaṁ asekkho dassito.",
  "tika-s0501t5:232_7": "Idaṁ vuttappakāraṁ “ayaṁ loko”tiādikaṁ suttaṁ saṁkilesabhāge visaye ca nibbedhabhāge visaye ca asekkhabhāge",
  "tika-s0501t5:232_8": "visaye ca vācakañāpakabhāvena ekadesavasena pavattanato saṁkilesabhāgiyañca nibbedhabhāgiyañca asekkhabhāgiyañca",
  "tika-s0501t5:232_9": "suttaṁ nāma.",
  "tika-s0501t5:233_0": "“Ettakamevā”ti vattabbattā “cattārome”tiādi vuttaṁ.",
  "tika-s0501t5:233_1": "Andhaputhujjano saṁsārasotassa anukūlabhāvena gacchanato anusotagāmī nāma,",
  "tika-s0501t5:233_2": "kalyāṇaputhujjano saṁsārasotassa nibbidānupassanādīhi paṭikkūlavasena pavattanato paṭisotagāmī nāma,",
  "tika-s0501t5:233_3": "sekkho acalappasādādisamannāgamena ṭhitasabhāvattā ṭhitatto nāma,",
  "tika-s0501t5:233_4": "asekkho saṁsārapāraṅgatavasena tiṭṭhanato “thale tiṭṭhatī”ti vuccati.",
  "tika-s0501t5:234_0": "“Tesu catūsu puggalesu katamo puggalo saṁkilesabhāgiyādī”ti vattabbabhāvato “tattha yoya”ntiādi vuttaṁ.",
  "tika-s0501t5:235_0": "110.",
  "tika-s0501t5:235_1": "Nānāvidhaṁ saṁkilesabhāgiyañca nibbedhabhāgiyañca asekkhabhāgiyañca suttaṁ ācariyena niddhāritaṁ,",
  "tika-s0501t5:235_2": "amhehi ca ñātaṁ,",
  "tika-s0501t5:235_3": "“katamaṁ saṁkilesabhāgiyañca vāsanābhāgiyañca nibbedhabhāgiyañca sutta”nti pucchitabbattā “tattha katama”ntiādi vuttaṁ.",
  "tika-s0501t5:236_0": "Abhijātiyo puggalā cha saṁvijjanti lokasmiṁ,",
  "tika-s0501t5:236_1": "kaṇhe nīce kule nibbatto kaṇhābhijātiko,",
  "tika-s0501t5:236_2": "kaṇhadhammasamannāgatattā vā kaṇho kaṇhābhijātiko hutvā kaṇhaṁ kāḷakaṁ dasavidhaṁ dussīlyadhammaṁ abhijāyati pasavati,",
  "tika-s0501t5:236_3": "eso puggalo atthi.",
  "tika-s0501t5:236_4": "Vuttappakārena kaṇho kaṇhābhijātiko hutvā sukkaṁ dasavidhaṁ kusaladhammaṁ abhijāyati,",
  "tika-s0501t5:236_5": "eso puggalo atthi.",
  "tika-s0501t5:236_6": "Kaṇho kaṇhābhijātiko hutvā akaṇhaṁ asukkaṁ akaṇhaasukkavipākaṁ accantadiṭṭhaṁ nibbānaṁ ārādheti,",
  "tika-s0501t5:236_7": "eso puggalo atthi.",
  "tika-s0501t5:236_8": "Vuttavipariyāyena tayo puggalā jānitabbā.",
  "tika-s0501t5:237_0": "“Tesu katame puggalā saṁkilesabhāgiyā”tiādinā vattabbattā “tattha yo cā”tiādi vuttaṁ.",
  "tika-s0501t5:238_0": "“Ettakamevā”ti vattabbattā “cattārimānī”tiādi vuttaṁ.",
  "tika-s0501t5:239_0": "111.",
  "tika-s0501t5:239_1": "Nānāvidhaṁ saṁkilesabhāgiyañca vāsanābhāgiyañca nibbedhabhāgiyañca suttaṁ ācariyena niddhāritaṁ,",
  "tika-s0501t5:239_2": "amhehi ca ñātaṁ,",
  "tika-s0501t5:239_3": "“katamaṁ vāsanābhāgiyañca nibbedhabhāgiyañca sutta”nti pucchitabbattā “tattha katamaṁ vāsanābhāgiyañca nibbedhabhāgiyañcā”tiādi vuttaṁ.",
  "tika-s0501t5:240_0": "Mānusattaṁ manussabhāvaṁ laddhāna kiccaṁ,",
  "tika-s0501t5:240_1": "akiccañca dve bhavanti,",
  "tika-s0501t5:240_2": "dve kiccāniyeva kattabbāni.",
  "tika-s0501t5:240_3": "Tenāha aṭṭhakathācariyo “kattabba”nti dasseti.",
  "tika-s0501t5:240_4": "“Katamaṁ kattabbaṁ kicca”nti vattabbattā kattabbakiccaṁ dassetuṁ “sukiccaṁ cevā”tiādi vuttaṁ.",
  "tika-s0501t5:240_5": "Puññāni ca kattabbattā sukiccaṁ eva,",
  "tika-s0501t5:240_6": "saṁyojanavippahānaṁ vā kattabbattā sukiccaṁ nāmāti yojanā.",
  "tika-s0501t5:241_0": "“Tattha sutte katamena katamo dassito”ti vattabbattā “sukiccaṁceva puññānīti vāsanā,",
  "tika-s0501t5:241_1": "saṁyojanavippahānaṁ vāti nibbedho”ti vutto.",
  "tika-s0501t5:242_0": "“Ettakamevā”ti vattabbattā “puññāni karitvānā”tiādi vuttaṁ.",
  "tika-s0501t5:242_1": "Puññāni karitvāna katapuññā puggalā saggā saggato saggaṁyeva vajanti.",
  "tika-s0501t5:242_2": "Saṁyojanappahānā ariyā jarāmaraṇā jarāmaraṇato vippamuccanti.",
  "tika-s0501t5:243_0": "“Tattha sutte katamena katamo dassito”ti vattabbattā “puññāni karitvāna,",
  "tika-s0501t5:243_1": "saggā saggaṁ vajanti katapuññā’ti vāsanā,",
  "tika-s0501t5:243_2": "‘saṁyojanappahānā,",
  "tika-s0501t5:243_3": "jarāmaraṇā vippamuccantī’ti nibbedho”ti vuttaṁ.",
  "tika-s0501t5:244_0": "“Ettakamevā”ti vattabbattā “dvemānī”tiādi vuttaṁ.",
  "tika-s0501t5:244_1": "“Katamena katamo dassito”ti vattabbattā “tattha yo…pe…",
  "tika-s0501t5:244_2": "ayaṁ nibbedho”ti vuttaṁ.",
  "tika-s0501t5:245_0": "Nānāvidhaṁ vāsanābhāgiyañca nibbedhabhāgiyañca suttaṁ ācariyena niddhāritaṁ,",
  "tika-s0501t5:245_1": "amhehi ca ñātaṁ,",
  "tika-s0501t5:245_2": "“katamaṁ taṇhāsaṁkilesabhāgiyaṁ sutta”nti pucchitabbattā “tattha taṇhāsaṁkilesabhāgiya”ntiādi vuttaṁ.",
  "tika-s0501t5:245_3": "Tatthāti tesu soḷasasu saṁkilesabhāgiyādīsu suttesu taṇhāsaṁkilesabhāgiyaṁ suttaṁ taṇhāpakkheneva niddisitabbaṁ,",
  "tika-s0501t5:245_4": "bahuvisayattā niyametvāna niddhāressāmīti vuttaṁ hoti.",
  "tika-s0501t5:245_5": "“Kena pakārena niddisitabba”nti vattabbattā “tīhi taṇhāhī”tiādi vuttaṁ.",
  "tika-s0501t5:245_6": "Bhavataṇhāyāti rūpabhavataṇhāya.",
  "tika-s0501t5:245_7": "Vibhavataṇhāyāti arūpabhavataṇhāya.",
  "tika-s0501t5:245_8": "Yena yena vā pana vatthunā taṇhāpabhedaucchedādivatthunā ajjhositā bhavataṇhādivasena ajjhositā,",
  "tika-s0501t5:245_9": "tena tena pakārena taṇhādinā vā taṇhāpabhedaucchedādivatthunā vā taṇhāsaṁkilesabhāgiyaṁ suttaṁ niddisitabbaṁ.",
  "tika-s0501t5:246_0": "Taṇhāsaṁkilesabhāgiyaṁ suttaṁ taṇhāpakkheneva niddisitabbanti ācariyena vuttaṁ,",
  "tika-s0501t5:246_1": "amhehi ca lakkhitaṁ,",
  "tika-s0501t5:246_2": "“diṭṭhisaṁkilesabhāgiyaṁ suttaṁ kena pakkhena niddisitabba”nti vattabbattā “tattha diṭṭhisaṁkilesabhāgiya”ntiādi vuttaṁ.",
  "tika-s0501t5:246_3": "Yena yena vā pana vatthunāti diṭṭhippabhedaamarāvikkhepādivatthunā.",
  "tika-s0501t5:247_0": "Diṭṭhisaṁkilesabhāgiyaṁ suttaṁ diṭṭhipakkheneva niddisitabbanti ācariyena vuttaṁ,",
  "tika-s0501t5:247_1": "amhehi ca lakkhitaṁ,",
  "tika-s0501t5:247_2": "“duccaritasaṁkilesabhāgiyaṁ suttaṁ kena pakārena niddisitabba”nti vattabbattā “tattha duccaritasaṁkilesabhāgiya”ntiādi vuttaṁ.",
  "tika-s0501t5:247_3": "Tatheva vattabbattā “tattha taṇhāvodānabhāgiya”ntiādi vuttaṁ,",
  "tika-s0501t5:247_4": "“diṭṭhivodānabhāgiya”ntiādi vuttaṁ,",
  "tika-s0501t5:247_5": "“duccaritavodānabhāgiya”ntiādi vuttaṁ.",
  "tika-s0501t5:248_0": "112.",
  "tika-s0501t5:248_1": "Yasmiṁ sāsanapaṭṭhāne aṭṭhārasa mūlapadā daṭṭhabbā,",
  "tika-s0501t5:248_2": "taṁ sāsanapaṭṭhānaṁ soḷasahi saṁkilesabhāgiyādīhi suttehi ekadesaniddhāraṇavasena vibhajitaṁ,",
  "tika-s0501t5:248_3": "amhehi ca ñātaṁ,",
  "tika-s0501t5:248_4": "“kiṁ pana taṁ sāsanapaṭṭhānaṁ tehi soḷasahi eva saṁkilesabhāgiyādīhi vibhajitabbaṁ,",
  "tika-s0501t5:248_5": "udāhu aññehi suttehipi vibhajitabba”nti vattabbattā aññehi aṭṭhavīsasuttehipi vibhajituṁ “tattha katame aṭṭhārasa mūlapadā?",
  "tika-s0501t5:248_6": "Lokiyaṁ lokuttara”ntiādi vuttaṁ.",
  "tika-s0501t5:248_7": "“Yadi aññehipi aṭṭhavīsasuttehi vibhajitabbaṁ,",
  "tika-s0501t5:248_8": "evaṁ sati ‘lokiya’ntiādivacanameva vattabbaṁ,",
  "tika-s0501t5:248_9": "kasmā ‘tattha katame aṭṭhārasa mūlapadā’ti vuttā”ti ce?",
  "tika-s0501t5:248_10": "Tassa sāsanapaṭṭhānavibhāgo aṭṭhārasahi mūlapadehi saṅgahito,",
  "tika-s0501t5:248_11": "aṭṭhārasa mūlapadāpi vibhajite sāsanapaṭṭhāne daṭṭhabbā,",
  "tika-s0501t5:248_12": "tasmā mūlapadā vibhattāyeva.",
  "tika-s0501t5:248_13": "Tāni mūlapadāni vibhajituṁ “tattha katame aṭṭhārasa mūlapadā”ti vuttaṁ.",
  "tika-s0501t5:248_14": "Aṭṭhakathāyaṁ pana –",
  "tika-s0501t5:249_0": "“Evaṁ soḷasavidhena sāsanapaṭṭhānaṁ nānāsuttehi udāharaṇavasena vibhajitvā idāni aṭṭhavīsatividhena sāsanapaṭṭhānaṁ",
  "tika-s0501t5:249_1": "dassentena yasmā ayampi paṭṭhānavibhāgo mūlapadehi saṅgahito,",
  "tika-s0501t5:249_2": "na imassāpi tehi asaṅgahito padeso atthi,",
  "tika-s0501t5:249_3": "tasmā mūlapadaṁ,",
  "tika-s0501t5:249_4": "vibhajitabbatañca dassetuṁ ‘tattha katame aṭṭhārasa mūlapadā’ti pucchāya vasena mūlapadāni uddharitvā ‘lokiyaṁ lokuttara’ntiādinā nava tikā,",
  "tika-s0501t5:249_5": "thavo cāti aṭṭhavīsatividhaṁ sāsanapaṭṭhānaṁ uddiṭṭha”nti –",
  "tika-s0501t5:250_0": "Vuttaṁ.",
  "tika-s0501t5:250_1": "Tatthāti tesu soḷasahārapañcakanayaaṭṭhārasamūlapadesu katamāni padāni mūlapadāni hontīti pucchati.",
  "tika-s0501t5:250_2": "Loke niyutto sabhāvadhammoti lokiyo,",
  "tika-s0501t5:250_3": "loke vā vidūhi vidito sabhāvotipi lokiyo,",
  "tika-s0501t5:250_4": "lokiyo sabhāvadhammo assa visesasuttassa atthīti taṁ visesasuttaṁ lokiyaṁ nāma.",
  "tika-s0501t5:250_5": "Esa nayo “lokuttara”ntiādīsupi veditabbo.",
  "tika-s0501t5:250_6": "Jānātīti ñāṇaṁ,",
  "tika-s0501t5:250_7": "ñāṇaṁ assa visesasuttassa atthīti ñāṇaṁ.",
  "tika-s0501t5:250_8": "Ñātabbāti ñeyyā,",
  "tika-s0501t5:250_9": "ñeyyā assa visesasuttassa atthīti ñeyyaṁ.",
  "tika-s0501t5:250_10": "Eseva nayo –",
  "tika-s0501t5:250_11": "“ñāṇañca ñeyyañcā”ti etthāpi veditabbo.",
  "tika-s0501t5:250_12": "Nibbānaṁ paṭhamaṁ passatīti dassanaṁ,",
  "tika-s0501t5:250_13": "paṭhamamaggañāṇaṁ,",
  "tika-s0501t5:250_14": "dassanaṁ assa visesasuttassa atthīti dassanaṁ.",
  "tika-s0501t5:250_15": "Bhāvanā assa visesasuttassa pāḷiyā atthīti bhāvanā.",
  "tika-s0501t5:250_16": "“Dassanañca bhāvanā cā”ti etthāpi esa nayo veditabbo.",
  "tika-s0501t5:250_17": "Sassa attano vacananti sakaṁ,",
  "tika-s0501t5:250_18": "sakaṁ vacanaṁ sakavacanaṁ,",
  "tika-s0501t5:250_19": "bhagavato vacananti attho.",
  "tika-s0501t5:250_20": "Parassa vacanaṁ paravacanaṁ.",
  "tika-s0501t5:250_21": "Vissajjanīyo assa visesasuttassa atthīti vissajjanīyaṁ.",
  "tika-s0501t5:250_22": "Natthi vissajjanīyo assa visesasuttassāti avissajjanīyaṁ.",
  "tika-s0501t5:250_23": "Kammaṁ assa visesasuttassa atthīti kammaṁ.",
  "tika-s0501t5:250_24": "Vipāko assa pāṭhassa atthīti vipāko.",
  "tika-s0501t5:250_25": "Sesesupi assatthiattho gahetabbo.",
  "tika-s0501t5:250_26": "Atha vā lokiyādiattho mukhyattho,",
  "tika-s0501t5:250_27": "taṁvācakasuttampi ṭhānyūpacārena vuttaṁ.",
  "tika-s0501t5:250_28": "Buddhādīnaṁ guṇe abhitthavati etena suttappadesenāti thavo,",
  "tika-s0501t5:250_29": "suttappadeso.",
  "tika-s0501t5:251_0": "“Tesu aṭṭhavīsatividhesu lokiyādīsu sāsanapaṭṭhānasuttesu katamaṁ suttaṁ lokiyaṁ sutta”nti pucchitabbattā “tattha katamaṁ lokiya”ntiādi vuttaṁ.",
  "tika-s0501t5:251_1": "Tatthāti tesu aṭṭhavīsatividhesu lokiyādīsu sāsanapaṭṭhānasuttesu katamaṁ suttaṁ lokiyaṁ sāsanapaṭṭhānaṁ suttanti pucchati.",
  "tika-s0501t5:252_0": "Bhikkhave,",
  "tika-s0501t5:252_1": "dhenuyā thanehi nikkhantaṁ sajjukhīraṁ nikkhantakkhaṇe na muccati na pariṇamati khīrabhāvaṁ pajahitvā dadhibhāvaṁ na pāpuṇāti,",
  "tika-s0501t5:252_2": "takkādiambilasamāyogato pacchā khīrabhāvaṁ pajahati dadhibhāvaṁ pāpuṇāti iva,",
  "tika-s0501t5:252_3": "evaṁ yena bālena pāpaṁ yaṁ kammaṁ kataṁ,",
  "tika-s0501t5:252_4": "taṁ kammaṁ karaṇakkhaṇe tassa bālassa apāyadukkhādinibbattāpanavasena na vipaccati.",
  "tika-s0501t5:252_5": "Dutiye pana vā tatiyādimhi vā attabhāve vipaccati.",
  "tika-s0501t5:252_6": "Bhasmacchanno chārikāya paṭicchanno pāvako aggi akkantaṁ janaṁ akkamanakkhaṇe na ḍahati.",
  "tika-s0501t5:252_7": "Chārikaṁ pana tāpetvā kālantare ḍahati iva,",
  "tika-s0501t5:252_8": "evaṁ yena bālena pāpaṁ yaṁ kammaṁ kataṁ,",
  "tika-s0501t5:252_9": "taṁ kammaṁ karaṇakkhaṇe taṁ bālaṁ apāyadukkhādinibbattāpanavasena ḍahāpentaṁ hutvā na anveti.",
  "tika-s0501t5:252_10": "Dutiye vā tatiyādimhi vā attabhāve apāyadukkhādinibbattāpanavasena ḍahāpentaṁ hutvā ḍahantaṁ taṁ bālaṁ taṁ anvetīti yojanā.",
  "tika-s0501t5:252_11": "Idaṁ “na hi…pe…",
  "tika-s0501t5:252_12": "pāvako”ti suttaṁ lokiye atthe vācakañāpakabhāvena pavattanato lokiyaṁ nāma.",
  "tika-s0501t5:253_0": "“Ettakameva lokiya”nti vattabbattā “cattārimānī”tiādi vuttaṁ.",
  "tika-s0501t5:253_1": "Attho pākaṭo.",
  "tika-s0501t5:253_2": "Idaṁ “cattārimāni…pe…",
  "tika-s0501t5:253_3": "kāḷapakkheva candimā”ti suttaṁ lokiye atthe vācakañāpakabhāvena pavattanato lokiyaṁ nāma.",
  "tika-s0501t5:254_0": "“Evaṁ duvidhaṁyeva lokiya”nti vattabbattā “aṭṭhime,",
  "tika-s0501t5:254_1": "bhikkhave,",
  "tika-s0501t5:254_2": "lokadhammā”tiādi vuttaṁ.",
  "tika-s0501t5:254_3": "Attho pākaṭo.",
  "tika-s0501t5:254_4": "Idaṁ “aṭṭhime”tiādikaṁ suttaṁ lokiyesu aṭṭhavidhesu atthesu vācakañāpakabhāvena pavattanato lokiyaṁ nāma.",
  "tika-s0501t5:255_0": "Nānāvidhaṁ lokiyaṁ ācariyena niddhāritaṁ,",
  "tika-s0501t5:255_1": "amhehi ca ñātaṁ,",
  "tika-s0501t5:255_2": "“katamaṁ suttaṁ lokuttara”nti vattabbattā “tattha katamaṁ lokuttara”ntiādi vuttaṁ.",
  "tika-s0501t5:255_3": "Ito paresupi esa nayo veditabbo.",
  "tika-s0501t5:255_4": "Tatthāti tesu aṭṭhavīsatividhesu lokiyādīsu suttesu.",
  "tika-s0501t5:256_0": "Chekena sārathinā sudantā assā samathaṅgatā yathā,",
  "tika-s0501t5:256_1": "evaṁ pahīnamānassa pahīnanavavidhamānassa yassa anāsavassa bhikkhuno indriyāni chabbidhāni cakkhundriyādīni samathaṅgatāni.",
  "tika-s0501t5:256_2": "Tādino tādilakkhaṇena samannāgatassa anāsavassa tassa bhikkhuno devāpi manussāpi pihayantīti yojanā.",
  "tika-s0501t5:256_3": "Idaṁ “yassindriyānī”tiādikaṁ suttaṁ lokuttare atthe vācakañāpakabhāvena pavattanato lokuttaraṁ nāma.",
  "tika-s0501t5:257_0": "“Ettakamevā”ti vattabbattā “pañcimāni bhikkhave indriyānī”tiādi vuttaṁ.",
  "tika-s0501t5:257_1": "Idaṁ “pañcimānī”tiādikaṁ suttampi lokuttare atthe vācakañāpakabhāvena pavattanato lokuttaraṁ nāma. (1)",
  "tika-s0501t5:258_0": "“Laddhāna mānusattaṁ dve,",
  "tika-s0501t5:258_1": "kiccaṁ akiccameva cā”tiādikā dve gāthā vuttā.",
  "tika-s0501t5:258_2": "Iha gāthāsu “sukiccaṁ ceva puññānī”ti yaṁ gāthāpadañca “puññāni karitvāna,",
  "tika-s0501t5:258_3": "saggā saggaṁ vajanti katapuññā”ti yaṁ gāthāpadañca vuttaṁ,",
  "tika-s0501t5:258_4": "idaṁ gāthāpadaṁ lokiye atthe vācakañāpakabhāvena pavattanato lokiyaṁ nāma.",
  "tika-s0501t5:259_0": "Iha gāthāsu “saṁyojanavippahānaṁ vā”ti yaṁ gāthāpadañca “saṁyojanavippahānā,",
  "tika-s0501t5:259_1": "jarāmaraṇā vippamuccantī”ti yaṁ gāthāpadañca vuttaṁ,",
  "tika-s0501t5:259_2": "idaṁ gāthāpadaṁ vuttanayena lokuttaraṁ nāma.",
  "tika-s0501t5:259_3": "Idaṁ “laddhānā”tiādikaṁ vuttappakārena lokiyañca lokuttarañca.",
  "tika-s0501t5:260_0": "Bhikkhave,",
  "tika-s0501t5:260_1": "viññāṇe āhāre āhārapaṭibaddhe chandarāge sati nāmarūpassa avakkanti hoti.",
  "tika-s0501t5:260_2": "“Viññāṇe…pe…",
  "tika-s0501t5:260_3": "hotī”ti idaṁ vuttanayena lokiyaṁ nāma.",
  "tika-s0501t5:260_4": "“Viññāṇe…pe…",
  "tika-s0501t5:260_5": "nirodho”ti idaṁ suttaṁ lokuttaraṁ nāma.",
  "tika-s0501t5:260_6": "Idaṁ “viññāṇe ce bhikkhave”tiādikaṁ suttaṁ lokiye atthe ca lokuttare atthe ca ekadesavasena vācakañāpakavasena pavattanato lokiyañca lokuttarañca. (2)",
  "tika-s0501t5:261_0": "113.",
  "tika-s0501t5:261_1": "Sattaloke sabbā disā anuparigamma kvaci disāyaṁ cetasā attanā attato piyataraṁ aññaṁ neva ajjhagā,",
  "tika-s0501t5:261_2": "attāva piyataro yathā,",
  "tika-s0501t5:261_3": "evaṁ paresaṁ sattānaṁ puthu visuṁ visuṁ attāva piyo piyataro,",
  "tika-s0501t5:261_4": "tasmā attanova piyatarattā attakāmo attano hitakāmo paṇḍito sattaloko attānaṁ upamaṁ katvā paraṁ na hiṁse na hiṁseyyāti yojanā.",
  "tika-s0501t5:261_5": "Idaṁ “sabbā disā”tiādikaṁ suttaṁ sattesu vācakañāpakabhāvena pavattanato sattādhiṭṭhānaṁ nāma.",
  "tika-s0501t5:262_0": "Ye keci khīṇāsavā puggalā bhūtāva na bhavissanti,",
  "tika-s0501t5:262_1": "sabbe te khīṇāsavā puggalā dehaṁ attabhāvaṁ pahāya nibbānaṁ gamissanti.",
  "tika-s0501t5:262_2": "Ye ca puthujjanādayo sattā punabbhavesu bhavissanti,",
  "tika-s0501t5:262_3": "sabbe te puthujjanādayo sattā dehaṁ attabhāvaṁ pahāya paralokaṁ gamissanti,",
  "tika-s0501t5:262_4": "taṁ sabbajāniṁ sabbassa sattassa hāniṁ maraṇaṁ,",
  "tika-s0501t5:262_5": "vināsaṁ vā kusalo yo puggalo vijānāti,",
  "tika-s0501t5:262_6": "so kusalo puggalo taṁ sabbajāniṁ viditvā ātāpiyo brahmacariyaṁ careyyāti yojanā.",
  "tika-s0501t5:262_7": "Idaṁ “ye kecī”tiādikaṁ vuttanayena sattādhiṭṭhānaṁ.",
  "tika-s0501t5:263_0": "Sattahi aṅgehi samannāgataṁ kalyāṇamittaṁ yāvajīvaṁ kusalena puggalena na vijahitabbaṁ.",
  "tika-s0501t5:263_1": "Katamehi sattahi?",
  "tika-s0501t5:263_2": "Parisuddhasīlasampattiparisuddhadiṭṭhisampattīhi samannāgatattā piyo ca piyāyitabbo ca hoti,",
  "tika-s0501t5:263_3": "pāsāṇachattaṁ viya garu ca hoti,",
  "tika-s0501t5:263_4": "sambhāvetabbatāya bhāvanīyo ca hoti,",
  "tika-s0501t5:263_5": "“kālena vadāmi,",
  "tika-s0501t5:263_6": "no akālenā”tiādike pañcadhamme attani upaṭṭhāpetvā sabrahmacārīnaṁ vā sissānaṁ vā vinicchayaullumpanaovādadānabhāve ṭhatvā vattā ca hoti,",
  "tika-s0501t5:263_7": "sabrahmacārīhi vā sissādīhi vā vuccamāno suvaco hutvā tesaṁ vacanakkhamo ca hoti,",
  "tika-s0501t5:263_8": "saccapaṭiccasamuppādādigambhīraṁ vā aññaṁ gambhīraṁ vā kathaṁ kattā ca hoti,",
  "tika-s0501t5:263_9": "dhammavinayādivaseneva dīpanato aṭṭhāne ca na niyojako hoti.",
  "tika-s0501t5:263_10": "Imehi sattahi aṅgehi samannāgataṁ kalyāṇamittaṁ yāvajīvaṁ na vijahitabbaṁ.",
  "tika-s0501t5:263_11": "Idaṁ “sattahī”tiādivacanaṁ bhagavā avoca.",
  "tika-s0501t5:263_12": "Idaṁ “sattahī”tiādikaṁ vacanaṁ sugato vatvā athāparaṁ etaṁ gāthāvacanaṁ satthā avoca.",
  "tika-s0501t5:263_13": "Kiṁ avoca?",
  "tika-s0501t5:264_0": "“Piyo garu bhāvanīyo, vattā ca vacanakkhamo;",
  "tika-s0501t5:265_0": "Gambhīrañca kathaṁ kattā, na caṭṭhāne niyojako;",
  "tika-s0501t5:266_0": "Taṁ mittaṁ mittakāmena, yāvajīvampi seviya”nti. –",
  "tika-s0501t5:267_0": "Etaṁ gāthāvacanaṁ satthā avocāti yojanā.",
  "tika-s0501t5:267_1": "“Na ca aṭṭhānayojako”ti pāṭho atthi.",
  "tika-s0501t5:267_2": "Idaṁ “sattahī”tiādikaṁ vacanaṁ sattādhiṭṭhānaṁ.",
  "tika-s0501t5:268_0": "Loke yaṁ kāmasukhañca yaṁ idaṁ diviyaṁ sukhañca atthi,",
  "tika-s0501t5:268_1": "ete kāmasukhadiviyasukhā taṇhākkhayasukhassa soḷasiṁ kalaṁ na agghantīti yojanā.",
  "tika-s0501t5:268_2": "Idaṁ “yañcā”tiādikaṁ suttaṁ dhammādhiṭṭhānaṁ.",
  "tika-s0501t5:269_0": "Yattha nibbāne dukkhaṁ nirujjhati,",
  "tika-s0501t5:269_1": "sammāsambuddhadesitaṁ asokaṁ virajaṁ khemaṁ taṁ nibbānaṁ susukhaṁ vatāti yojanā.",
  "tika-s0501t5:269_2": "Idaṁ “susukha”ntiādikaṁ suttampi dhammādhiṭṭhānaṁ. (3)",
  "tika-s0501t5:270_0": "Tīsu bhavesu sattānaṁ jananato taṇhāsaṅkhātaṁ mātarañca,",
  "tika-s0501t5:270_1": "pitaraṁ nissāya mānassa uppajjanato mānasaṅkhātaṁ pitarañca,",
  "tika-s0501t5:270_2": "raṭṭhe loko raṭṭhissaraṁ rājānaṁ bhajati viya dvinnaṁ sassatucchedadiṭṭhīnaṁ sabbadiṭṭhigatehi bhajanīyattā",
  "tika-s0501t5:270_3": "sassatucchedadiṭṭhisaṅkhāte khattiye dve rājāno ca,",
  "tika-s0501t5:270_4": "āyasādhako puriso raṭṭhe atthaṁ anucarati iva nandirāgassa dvādasāyatane anucaraṇato nandirāgasaṅkhātena",
  "tika-s0501t5:270_5": "anucaraṇena saha pavattanaṭṭhānaṁ dvādasāyatanasaṅkhātaṁ raṭṭhañca khīṇāsavo yo brāhmaṇo hanati,",
  "tika-s0501t5:270_6": "so brāhmaṇo hantvā anīgho niddukkho hutvā yātīti yojanā.",
  "tika-s0501t5:270_7": "Iha “mātara”ntiādigāthāyaṁ “mātaraṁ…pe…",
  "tika-s0501t5:270_8": "hantvā”ti idaṁ gāthāvacanaṁ dhammādhiṭṭhānaṁ.",
  "tika-s0501t5:270_9": "“Anīgho yāti brāhmaṇo”ti idaṁ gāthāvacanaṁ sattādhiṭṭhānaṁ.",
  "tika-s0501t5:270_10": "Idaṁ “mātara”ntiādikaṁ suttaṁ sattādhiṭṭhānañca dhammādhiṭṭhānañca.",
  "tika-s0501t5:271_0": "“Cattārome bhikkhave iddhipādā”ti idaṁ suttappadesavacanaṁ dhammādhiṭṭhānaṁ.",
  "tika-s0501t5:271_1": "So catūhi iddhipādehi samannāgato puggalo kāyepi karajakāyepi cittaṁ pādakajjhānacittaṁ samodahati pakkhipati,",
  "tika-s0501t5:271_2": "so puggalo dissamānakāyena gantukāmo karajakāyagatikaṁ pādakajjhānacittaṁ adhiṭṭhahati.",
  "tika-s0501t5:271_3": "Cittepi pādakajjhānacittepi kāyaṁ karajakāyaṁ samodahati pakkhipati,",
  "tika-s0501t5:271_4": "so puggalo sīghaṁ aññaṁ gantukāmo pādakajjhānacittagatikaṁ karajakāyaṁ adhiṭṭhahati.",
  "tika-s0501t5:271_5": "Kāye karajakāye sukhasaññañca sukhavihārasaññañca lahusaññañca lahugamanasaññañca okkamitvā aññaṁ gamaneyyaṁ",
  "tika-s0501t5:271_6": "icchitaṭṭhānaṁ ekacittakkhaṇeneva ca gantvā upasampajja viharati.",
  "tika-s0501t5:271_7": "Idaṁ “so”tiādikaṁ suttappadesavacanaṁ sattādhiṭṭhānaṁ.",
  "tika-s0501t5:271_8": "Idaṁ “cattārome”tiādikaṁ suttaṁ sattādhiṭṭhānañca dhammādhiṭṭhānañca. (4)",
  "tika-s0501t5:272_0": "114.",
  "tika-s0501t5:272_1": "Yaṁ sabbaññutañāṇaṁ lokuttaraṁ lokaṁ uttaritvā abhibhavitvā ṭhitaṁ,",
  "tika-s0501t5:272_2": "yena sabbaññutaññāṇena bhagavā “sabbaññū”ti vuccati,",
  "tika-s0501t5:272_3": "tassa sabbaññutaññāṇassa parihānaṁ natthi,",
  "tika-s0501t5:272_4": "taṁ sabbaññutaññāṇaṁ sabbakāle jānituṁ āvajjanakāle pavattatīti yojanā.",
  "tika-s0501t5:272_5": "Idaṁ “yaṁ ta”ntiādikaṁ ñāṇe atthe vācakañāpakabhāvenapi pavattanato ñāṇaṁ nāma.",
  "tika-s0501t5:273_0": "Yāya nibbānagāminiyā maggapaññāya jātimaraṇasaṅkhayaṁ pajānāti,",
  "tika-s0501t5:273_1": "sā nibbānagāminī maggapaññā sabbāhi lokiyāhi paññāhi seṭṭhā pasatthāti yojanā.",
  "tika-s0501t5:273_2": "Idaṁ “paññā hī”tiādikaṁ vuttanayena ñāṇaṁ nāma.",
  "tika-s0501t5:274_0": "“Dhotaka,",
  "tika-s0501t5:274_1": "vo tumhākaṁ santiṁ ahaṁ kittayissāmī”ti bhagavā avoca.",
  "tika-s0501t5:274_2": "“Diṭṭhe dhamme dukkhādidhamme vā attabhāve vā sato aniccānupassanādisatisampanno hutvā caraṁ caranto",
  "tika-s0501t5:274_3": "yogāvacaro anītihaṁ yaṁ santiṁ yaṁ nibbānaṁ ariyamaggena viditvā loke saṁsāraloke visattikaṁ visappakaṁ",
  "tika-s0501t5:274_4": "taṇhaṁ tare tareyyā”ti bhagavā avoca.",
  "tika-s0501t5:275_0": "Dhotako bhagavantaṁ vadati “mahesi mahante sīlakkhandhādī esanasīla, gotama,",
  "tika-s0501t5:275_1": "sato ‘sabbe saṅkhārā aniccā’tiādisaraṇasampanno hutvā caraṁ caranto yogāvacaro uttamaṁ yaṁ santiṁ yaṁ",
  "tika-s0501t5:275_2": "nibbānaṁ ariyamaggena viditvā loke saṁsāraloke visattikaṁ taṇhaṁ tare tareyyāti tañca vacanaṁ tañca santiṁ",
  "tika-s0501t5:275_3": "nibbānaṁ ahaṁ abhinandāmi abhipatthayāmi,",
  "tika-s0501t5:275_4": "mahesi tvaṁ,",
  "tika-s0501t5:275_5": "yañca sampajānāsī”ti dhotako bhagavantaṁ vadati.",
  "tika-s0501t5:276_0": "“Dhotakā”ti ālapitvā bhagavā dhotakaṁ avoca.",
  "tika-s0501t5:276_1": "“Uddhaṁ anāgataṁ upari adho atītaṁ heṭṭhā ca tiriyañcāpi majjhe paccuppannaṁ parito ca loke saṁsāraloke",
  "tika-s0501t5:276_2": "etaṁ taṇhaṁ bhavābhavāya khuddakabhavamahantabhavatthāya saṅgo laggoti viditvā vicaranto tvaṁ taṇhaṁ",
  "tika-s0501t5:276_3": "mākāsi mā akāsī”ti bhagavā dhotakaṁ avocāti yojanā.",
  "tika-s0501t5:276_4": "Idaṁ “kittayissāmī”tiādikaṁ ñeyye visaye atthe vācakañāpakabhāvena pavattanato ñeyyaṁ nāma.",
  "tika-s0501t5:277_0": "“Ettakamevā”ti vattabbattā “catunnaṁ bhikkhave”tiādi vuttaṁ.",
  "tika-s0501t5:277_1": "Bhikkhave,",
  "tika-s0501t5:277_2": "catunnaṁ ariyasaccānaṁ ariyabhāvakarānaṁ saccānaṁ ananubodhā abujjhanena appaṭivedhā appaṭivijjhanena",
  "tika-s0501t5:277_3": "evaṁ iminā kāraṇena mamañceva tumhākañca dīghamaddhānaṁ idaṁ sandhāvitaṁ sandhāvanaṁ,",
  "tika-s0501t5:277_4": "idaṁ saṁsaritaṁ saṁsaraṇaṁ ahosīti,",
  "tika-s0501t5:277_5": "bhikkhave,",
  "tika-s0501t5:277_6": "ajja tayidaṁ taṁ idaṁ dukkhaṁ ariyasaccaṁ mayā anubuddhaṁ paṭividdhaṁ…pe…",
  "tika-s0501t5:277_7": "tayidaṁ taṁ idaṁ dukkhanirodhagāminī paṭipadā ariyasaccaṁ mayā anubuddhaṁ paṭividdhaṁ,",
  "tika-s0501t5:277_8": "mama bhavataṇhā ucchinnā,",
  "tika-s0501t5:277_9": "bhavanetti taṇhā khīṇā,",
  "tika-s0501t5:277_10": "idāni mama punabbhavo natthi,",
  "tika-s0501t5:277_11": "iti idaṁ “catunna”ntiādikaṁ bhagavā avoca,",
  "tika-s0501t5:277_12": "sugato idaṁ “catunna”ntiādikaṁ vatvā athāparaṁ etaṁ “catunna”ntiādigāthāvacanaṁ satthā avocāti yojetvā gāthāyañca tatheva yojanā kātabbā.",
  "tika-s0501t5:277_13": "Idaṁ “catunna”ntiādikaṁ vuttanayena ñeyyaṁ nāma. (5)",
  "tika-s0501t5:278_0": "“Rūpaṁ aniccaṁ…pe…",
  "tika-s0501t5:278_1": "viññāṇaṁ anicca”nti idaṁ suttaṁ ñeyye rūpādidhamme vācakañāpakabhāvena pavattanato ñeyyaṁ nāma.",
  "tika-s0501t5:279_0": "Evaṁ “rūpaṁ anicca”ntiādinā pakārena jānaṁ jānanto evaṁ “rūpaṁ anicca”ntiādinā pakārena passaṁ passanto",
  "tika-s0501t5:279_1": "ariyasāvako ariyassa bhagavato sāvako “idaṁ rūpaṁ anicca”nti rūpaṁ passati,",
  "tika-s0501t5:279_2": "“ayaṁ vedanā aniccā”ti vedanaṁ passati,",
  "tika-s0501t5:279_3": "“ayaṁ saññā aniccā”ti saññaṁ passati,",
  "tika-s0501t5:279_4": "“ime saṅkhārā aniccā”ti saṅkhāre passati,",
  "tika-s0501t5:279_5": "“idaṁ viññāṇaṁ anicca”nti viññāṇaṁ passati.",
  "tika-s0501t5:279_6": "Iti idaṁ suttaṁ rūpādipassane ñāṇe vācakañāpakabhāvena pavattanato ñāṇaṁ nāma.",
  "tika-s0501t5:280_0": "So “rūpaṁ anicca”ntiādinā pakārena passanto ariyasāvako rūpena rūparāgena parimuccati…pe…",
  "tika-s0501t5:280_1": "viññāṇamhā viññāṇarāgamhā parimuccatīti dukkhasmā parimuccatīti ahaṁ vadāmīti yojanā.",
  "tika-s0501t5:280_2": "Idaṁ “so parimuccatī”tiādikaṁ suttaṁ ñāṇe ca ñeyye ca vācakañāpakabhāvena pavattanato ñāṇañca ñeyyañca hoti.",
  "tika-s0501t5:281_0": "Sabbe pañcakkhandhā paccayehi saṅkharitattā saṅkhārā ādiantavantabhāvato,",
  "tika-s0501t5:281_1": "aniccantikabhāvato,",
  "tika-s0501t5:281_2": "tāvakālikabhāvato ca khaṇaparittabhāvato aniccā bhavanti.",
  "tika-s0501t5:281_3": "Idaṁ “sabbe saṅkhārā aniccā”ti suttappadesavacanaṁ vuttanayena ñeyyaṁ nāma.",
  "tika-s0501t5:281_4": "Yadā vipassanākaraṇakāle paññāya vipassanāpaññāya passati aniccatādikaṁ passati.",
  "tika-s0501t5:281_5": "Idaṁ “yadā paññāya passatī”ti suttappadesavacanaṁ ñāṇaṁ nāma.",
  "tika-s0501t5:281_6": "Atha passanakkhaṇe dukkhe pañcakkhandhe vipassako nibbindati,",
  "tika-s0501t5:281_7": "nibbindanto puggalo dukkhādijānanādivasena cattāri saccāni paṭivijjhati,",
  "tika-s0501t5:281_8": "eso catusaccapaṭivedho visuddhiyā visuddhatthāya maggoti.",
  "tika-s0501t5:281_9": "Idaṁ “athā”tiādikaṁ suttappadesavacanaṁ ñāṇañca ñeyyañca hoti.",
  "tika-s0501t5:282_0": "Soṇāti soṇaṁ ālapati.",
  "tika-s0501t5:282_1": "Samaṇā bāhirakasamaṇā brāhmaṇā jātibrāhmaṇā aniccena rūpena,",
  "tika-s0501t5:282_2": "dukkhena rūpena,",
  "tika-s0501t5:282_3": "vipariṇāmadhammena rūpena “ahaṁ parehi seyyo uttamo asmī”ti vā samanupassanti,",
  "tika-s0501t5:282_4": "“ahaṁ parena sadiso samāno asmī”ti vā samanupassanti,",
  "tika-s0501t5:282_5": "“ahaṁ parato hīno lāmako asmī”ti vā samanupassanti,",
  "tika-s0501t5:282_6": "yathābhūtassa adassanā aññatra vajjetvā aññaṁ kiṁ nāma kāraṇaṁ siyā,",
  "tika-s0501t5:282_7": "yathābhūtaṁ adassanato tāva samanupassanassa aññaṁ kāraṇaṁ natthi,",
  "tika-s0501t5:282_8": "yathābhūtaṁ adassanameva kāraṇanti veditabbaṁ.",
  "tika-s0501t5:282_9": "“Aniccāya vedanāyā”tiādīsupi iminā vuttanayena vuttanayānusārena yojanā kātabbā.",
  "tika-s0501t5:282_10": "Idaṁ “ye hi kecī”tiādikaṁ suttappadesavacanaṁ ñeyyaṁ nāma.",
  "tika-s0501t5:282_11": "“Ye ca kho kecī”tiādiko sukkapakkho pana vuttavipariyāyena veditabbo.",
  "tika-s0501t5:282_12": "Idaṁ “ye ca kho”tiādikaṁ suttappadesavacanaṁ ñāṇaṁ nāma.",
  "tika-s0501t5:282_13": "Idaṁ “ye hi kecī”tiādikaṁ suttaṁ ñāṇe ca ñeyye ca atthe vācakañāpakabhāvena pavattanato ñāṇañca ñeyyañca hoti. (6)",
  "tika-s0501t5:283_0": "Nānāvidhaṁ ñāṇañca ñeyyañca sāsanapaṭṭhānasuttaṁ ācariyena niddhāritaṁ,",
  "tika-s0501t5:283_1": "amhehi ca ñātaṁ,",
  "tika-s0501t5:283_2": "“katamaṁ dassana”nti pucchitabbattā “tattha katamaṁ dassana”ntiādi vuttaṁ.",
  "tika-s0501t5:283_3": "Tatthāti tesu lokiyādīsu aṭṭhavīsatividhesu sāsanapaṭṭhānesu suttesu katamaṁ suttaṁ dassanaṁ nāmāti pucchati.",
  "tika-s0501t5:284_0": "115.Gambhīrapaññena sabbaññubuddhena sudesitāni saṅkhepavitthārādīhi tehi tehi nayehi suṭṭhu desitāni",
  "tika-s0501t5:284_1": "ariyasaccāni ye bhāvitabhāvanā ariyapuggalā paññāobhāsena vibhāvayanti,",
  "tika-s0501t5:284_2": "te bhāvitabhāvanā ariyapuggalā devarajjacakkavattirajjādipamādaṭṭhānaṁ āgamma bhusaṁ pamattā kiñcāpi honti,",
  "tika-s0501t5:284_3": "tathāpi te bhāvitabhāvanā ariyapuggalā sotāpattimaggañāṇena abhisaṅkhāraviññāṇassa nirodhena aṭṭhamabhavādīsu",
  "tika-s0501t5:284_4": "uppajjanārahānaṁ nāmarūpānaṁ niruddhattā aṭṭhamakkhattuvasena aṭṭhamaṁ bhavaṁ na ādiyantīti yojanā.",
  "tika-s0501t5:284_5": "Idaṁ “ye ariyasaccānī”tiādikaṁ suttaṁ dassane paṭhamamaggañāṇe vācakañāpakabhāvena pavattanato dassanaṁ nāma.",
  "tika-s0501t5:285_0": "Nagaradvārabāhathirakaraṇatthaṁ ummārabbhantare pathaviyaṁ aṭṭhahatthadasahatthappamāṇaṁ āvāṭaṁ khaṇitvā",
  "tika-s0501t5:285_1": "tasmiṁ āvāṭe ussāpitattā pathavissito pathavinissito antopathavinissito indakhīlo sāradārumayo thambho",
  "tika-s0501t5:285_2": "catubbhi catūhi disāhi āgatehi vātehi mahāvātehi asampakampiyo sampakampituṁ asakkuṇeyyo siyā yathā,",
  "tika-s0501t5:285_3": "yo sappuriso ariyasaccāni avecca passati,",
  "tika-s0501t5:285_4": "taṁ sappurisaṁ sabbatitthiyavādavātehi asampakampiyattā tathūpamaṁ ahaṁ vadāmīti yojanā.",
  "tika-s0501t5:285_5": "Idaṁ “yathindakhīlo”tiādikaṁ suttaṁ vuttanayena dassanaṁ nāma.",
  "tika-s0501t5:286_0": "Bhikkhave,",
  "tika-s0501t5:286_1": "catūhi sotāpattiyaṅgehi samannāgato ariyasāvako ariyassa bhagavato sammāsambuddhassa sāvako ācikkhituṁ",
  "tika-s0501t5:286_2": "ākaṅkhamāno hutvā attanāva sayameva attānaṁ byākareyya “bho,",
  "tika-s0501t5:286_3": "mama atta ahaṁ idāni khīṇanirayo amhi,",
  "tika-s0501t5:286_4": "khīṇatiracchānayoni amhi…pe….",
  "tika-s0501t5:286_5": "dukkhassantaṁ karissāmī”ti byākareyya.",
  "tika-s0501t5:286_6": "Caturaṅgasarūpaṁ dassetuṁ “katamehi catūhī”tiādi vuttaṁ.",
  "tika-s0501t5:286_7": "Idaṁ “catūhī”tiādikaṁ dassanaṁ nāma.",
  "tika-s0501t5:287_0": "Nānāvidhaṁ dassanaṁ niddhāritaṁ,",
  "tika-s0501t5:287_1": "“katamā bhāvanā”ti pucchitabbattā “tattha katamā bhāvanā”tiādi vuttaṁ.",
  "tika-s0501t5:288_0": "Idha sāsane yassa ariyasāvakassa ajjhattaṁ kāmabhave nibbattāpakānaṁ orambhāgiyasaṁyojanānaṁ pajahanavasena",
  "tika-s0501t5:288_1": "ca bahiddhā rūpārūpabhavesu nibbattāpakānaṁ uddhambhāgiyasaṁyojanānaṁ pajahanavasena ca indriyāni saddhindriyādīni",
  "tika-s0501t5:288_2": "indriyāni subhāvitāni ariyamaggabhāvanāvasena suṭṭhu bhāvitāni bhavanti,",
  "tika-s0501t5:288_3": "bhāvito bhāvitamaggo sa danto so ariyasāvako imaṁ lokañca paraṁ lokañca nibbijjha nibbijjhitvā paṭivijjhitvā kālaṁ maraṇakāle,",
  "tika-s0501t5:288_4": "kālaṁkiriyaṁ vā kaṅkhati patthetīti yojanā.",
  "tika-s0501t5:288_5": "Ayaṁ “yassindriyānī”tiādikā pāḷi bhāvanāya vācakañāpakabhāvena pavattanato bhāvanā nāma.",
  "tika-s0501t5:289_0": "Dhammapadāni jhānavipassanāmaggaphalanibbānadhammakoṭṭhāsāni.",
  "tika-s0501t5:289_1": "Anabhijjhā dhammapadaṁ anabhijjhāsīsena adhigatajhānavipassanāmagganibbānadhammapadaṁ koṭṭhāsaṁ.",
  "tika-s0501t5:289_2": "Esa nayo sesesupi.",
  "tika-s0501t5:289_3": "Ayaṁ “cattārimānī”tiādikā pāḷi vuttanayena bhāvanā nāma. (7)",
  "tika-s0501t5:290_0": "Devaputta chindanto puggalo pañca orambhāgiyasaṁyojanāni heṭṭhā maggattayena chinde chindeyya,",
  "tika-s0501t5:290_1": "pajahanto puggalo pañca uddhambhāgiyasaṁyojanāni arahattamaggena jahe pajaheyya,",
  "tika-s0501t5:290_2": "bhāvayanto puggalo pañca saddhindriyādīni ca uttari bhāvaye bhāveyya.",
  "tika-s0501t5:290_3": "Pañcasaṅgātigo rāgasaṅgadosasaṅgamohasaṅgamānasaṅgadiṭṭhisaṅgātigo bhikkhu oghatiṇṇoti kāmoghabhavoghadiṭṭhoghaavijjoghatiṇṇoti",
  "tika-s0501t5:290_4": "vuccati kathīyatīti yojanā.",
  "tika-s0501t5:290_5": "“Pañca chinde pañca jahe”ti idaṁ vacanaṁ dassanaṁ nāma.",
  "tika-s0501t5:290_6": "“Pañca cuttari…pe…",
  "tika-s0501t5:290_7": "vuccatī”ti ayaṁ pāḷi bhāvanā nāma.",
  "tika-s0501t5:290_8": "Idaṁ “pañcā”tiādikaṁ suttaṁ dassanañca bhāvanā ca hoti.",
  "tika-s0501t5:291_0": "“Tīṇimāni, bhikkhave”tiādīsu yojanā pākaṭā. (8)",
  "tika-s0501t5:292_0": "116.",
  "tika-s0501t5:292_1": "“Sabbapāpassa akaraṇaṁ…pe…",
  "tika-s0501t5:292_2": "buddhāna sāsana”nti idaṁ suttaṁ sammāsambuddhassa vacanabhāvato sakavacanaṁ nāma.",
  "tika-s0501t5:292_3": "Attho heṭṭhā vuttova.",
  "tika-s0501t5:293_0": "Bhikkhave,",
  "tika-s0501t5:293_1": "bālassa bālalakkhaṇāni bālaupalakkhaṇakāraṇāni bālanimittāni “ayaṁ bālo”ti gahaṇakāraṇāni bālāpadānāni",
  "tika-s0501t5:293_2": "bālassa apadānāni porāṇāni viruḷhāni kammāni yehi bālalakkhaṇādīhi bālaṁ “bālo”ti pare paṇḍitā sañjānanti,",
  "tika-s0501t5:293_3": "imāni bālalakkhaṇāni mayā vuccamānāni tīṇi.",
  "tika-s0501t5:293_4": "Katamāni tīṇi?",
  "tika-s0501t5:293_5": "Bhikkhave,",
  "tika-s0501t5:293_6": "bālo duccintitacintī ca duccintitaṁ abhijjhābyāpādamicchādassanaṁ cintī ca hoti,",
  "tika-s0501t5:293_7": "dubbhāsitabhāsī dubbhāsitaṁ musāvādādiṁ bhāsī ca hoti.",
  "tika-s0501t5:293_8": "dukkaṭakammakārī ca dukkaṭaṁ pāṇātipātādikammaṁ kārī ca hoti.",
  "tika-s0501t5:293_9": "Bhikkhave,",
  "tika-s0501t5:293_10": "bālassa…pe…",
  "tika-s0501t5:293_11": "bālāpadānāni iminā mayā vuttāni tīṇi kho bhavanti.",
  "tika-s0501t5:293_12": "Sukkapakkho pana vuttavipariyāyena veditabbo.",
  "tika-s0501t5:293_13": "Idaṁ “tīṇimāni bhikkhave”tiādikaṁ vacanaṁ sammāsambuddhassa vacanabhāvato sakavacanaṁ nāma.",
  "tika-s0501t5:294_0": "Pathavīsamo vitthato sambodho nāma natthi.",
  "tika-s0501t5:294_1": "Pātaṁ vuṭṭhaṁ udakaṁ ābhuso lābhi gaṇhātīti pātālo,",
  "tika-s0501t5:294_2": "pātālena samo pātālasamo ninno na vijjati.",
  "tika-s0501t5:294_3": "Merusamo unnato natthi,",
  "tika-s0501t5:294_4": "cakkavattisadiso poriso natthīti yojanā.",
  "tika-s0501t5:294_5": "Idaṁ “pathavīsamo”tiādikaṁ vacanaṁ parassa devassa vacanabhāvato paravacanaṁ hoti.",
  "tika-s0501t5:295_0": "“Devānaṁ inda,",
  "tika-s0501t5:295_1": "tava subhāsitena jayo hotī”ti vatvā “vepacitti,",
  "tika-s0501t5:295_2": "tava subhāsitena jayo hotū”ti vatvā “vepacitti,",
  "tika-s0501t5:295_3": "tvaṁ gāthaṁ bhaṇa bhaṇāhī”ti avoca.",
  "tika-s0501t5:295_4": "Bhikkhave,",
  "tika-s0501t5:295_5": "atha kho asurindo vepacitti imaṁ vuccamānaṁ gāthaṁ abhāsi “te paṭisedhako no ce assa no ce bhaveyya,",
  "tika-s0501t5:295_6": "evaṁ sati bālā bhiyyo pakujjheyyuṁ,",
  "tika-s0501t5:295_7": "tasmā dhīro paṇḍito bhusena daṇḍena bālaṁ nisedhaye”ti.",
  "tika-s0501t5:296_0": "Gāthāya,",
  "tika-s0501t5:296_1": "bhikkhave,",
  "tika-s0501t5:296_2": "asurindena vepacittinā bhāsitāya asurā anumodiṁsu,",
  "tika-s0501t5:296_3": "devā tuṇhī ahesuṁ.",
  "tika-s0501t5:296_4": "Bhikkhave,",
  "tika-s0501t5:296_5": "atha kho asurindo vepacitti devānaṁ indaṁ sakkaṁ etaṁ vacanaṁ avoca “devānaminda,",
  "tika-s0501t5:296_6": "tvaṁ gāthaṁ bhaṇa bhaṇāhī”ti etaṁ vacanaṁ avoca.",
  "tika-s0501t5:296_7": "Bhikkhave,",
  "tika-s0501t5:296_8": "atha kho devānamindo sakko imaṁ gāthaṁ abhāsi “bālassa paṭisedhanaṁ paraṁ paccatthikaṁ saṅkupitaṁ ñatvā sato satimā yo paṇḍito kodhato upasammati,",
  "tika-s0501t5:296_9": "tassa paṇḍitassa etadeva upasamaṁ varanti ahaṁ maññe”ti.",
  "tika-s0501t5:297_0": "Gāthāya,",
  "tika-s0501t5:297_1": "bhikkhave,",
  "tika-s0501t5:297_2": "devānamindena sakkena bhāsitāya devā anumodiṁsu,",
  "tika-s0501t5:297_3": "asurā tuṇhī ahesuṁ.",
  "tika-s0501t5:297_4": "Bhikkhave,",
  "tika-s0501t5:297_5": "atha kho devānamindo sakko asurindaṁ vepacittiṁ etaṁ vacanaṁ avoca “vepacitti,",
  "tika-s0501t5:297_6": "tvaṁ gāthaṁ bhaṇāhī”ti etaṁ vacanaṁ avoca.",
  "tika-s0501t5:297_7": "Bhikkhave,",
  "tika-s0501t5:297_8": "atha kho asurindo vepacitti imaṁ gāthaṁ abhāsi “vāsava yadā titikkhati,",
  "tika-s0501t5:297_9": "tadā naṁ titikkhantaṁ puggalaṁ bālo “ayaṁ me bhayā titikkhatī”ti maññati,",
  "tika-s0501t5:297_10": "titikkhāya etadeva vajjaṁ ahaṁ passāmi.",
  "tika-s0501t5:297_11": "Vāsava gogaṇo palāyinaṁ gavaṁ ajjhottharati iva,",
  "tika-s0501t5:297_12": "evaṁ dummedho khamantaṁ bhiyyo ajjhāruhati ajjhottharati.",
  "tika-s0501t5:298_0": "Gāthāya,",
  "tika-s0501t5:298_1": "bhikkhave,",
  "tika-s0501t5:298_2": "asurindena vepacittinā bhāsitāya asurā anumodiṁsu,",
  "tika-s0501t5:298_3": "devā tuṇhī ahesuṁ.",
  "tika-s0501t5:298_4": "Jāyamāne ca goyuddhe paṭhamaṁ dveyeva goṇā yujjhanti,",
  "tika-s0501t5:298_5": "gogaṇo pana yāva eko goṇo na palāyati,",
  "tika-s0501t5:298_6": "tāva olokentova tiṭṭhati.",
  "tika-s0501t5:298_7": "Yadā ca eko goṇo palāyati,",
  "tika-s0501t5:298_8": "tadā sabbo goṇo taṁ palāyinaṁ gavaṁ bhiyyo ajjhottharatīti goyuddhasabhāvo veditabbo.",
  "tika-s0501t5:298_9": "“Atha kho”tiādīnaṁ yojanattho pākaṭo.",
  "tika-s0501t5:299_0": "Vepacitti,",
  "tika-s0501t5:299_1": "yo puggalo titikkhati,",
  "tika-s0501t5:299_2": "taṁ khamantaṁ puggalaṁ “ayaṁ me bhayā titikkhatī”ti kāmaṁ maññatu vā,",
  "tika-s0501t5:299_3": "mā maññatu vā,",
  "tika-s0501t5:299_4": "taṁ maññanaṁ nipphalameva.",
  "tika-s0501t5:299_5": "Atthā sadatthaparamā bhavanti.",
  "tika-s0501t5:299_6": "Khantyā khantito bhiyyo sadattho nāma na vijjati.",
  "tika-s0501t5:300_0": "Yo balavā santo dubbalassa have titikkhatīti tassa balavantassa taṁ titikkhanaṁ paramaṁ khantinti sappurisā āhu,",
  "tika-s0501t5:300_1": "dubbalo niccaṁ khamati eva.",
  "tika-s0501t5:301_0": "Yassa bālassa bālabalaṁ atthi,",
  "tika-s0501t5:301_1": "tassa bālassa bālabalaṁ “abala”nti sappurisā āhu,",
  "tika-s0501t5:301_2": "yassa dhammaguttassa yaṁ balaṁ atthi,",
  "tika-s0501t5:301_3": "tassa dhammaguttassa tassa balassa paṭivattā paṭippharitvā vattā na vijjati.",
  "tika-s0501t5:302_0": "Vepacitti,",
  "tika-s0501t5:302_1": "yo puggalo kuddhaṁ paṭhamaṁ kujjhantassa paṭikujjhati,",
  "tika-s0501t5:302_2": "so paṭikujjhanto puggalo tena paṭikujjhanena tassa paṭhamaṁ kujjhantassa pāpapuggalassa pāpapuggalato pāpiyo eva pāpataro hīnataro eva bhave.",
  "tika-s0501t5:303_0": "Vepacitti,",
  "tika-s0501t5:303_1": "yo sappuriso sato satimā paraṁ saṅkupitaṁ ñatvā paṭhamaṁ kujjhantassa appaṭikujjhantova bhave,",
  "tika-s0501t5:303_2": "so sappuriso dujjayaṁ saṅgāmaṁ jeti nāma,",
  "tika-s0501t5:303_3": "attano ca parassa ca ubhinnaṁ atthaṁ carati nāma.",
  "tika-s0501t5:304_0": "Attano ca parassa ca tikicchantānaṁ ubhinnaṁ kodho upasammati,",
  "tika-s0501t5:304_1": "ye janā dhammassa khantidhammassa atthe,",
  "tika-s0501t5:304_2": "catusaccadhamme vā akovidā bhavanti,",
  "tika-s0501t5:304_3": "te janā khamantaṁ sappurisaṁ “ayaṁ bālo”ti maññanti,",
  "tika-s0501t5:304_4": "tesaṁ akovidānaṁ janānaṁ taṁ maññanaṁ nipphalanti.",
  "tika-s0501t5:305_0": "Gāthāsu,",
  "tika-s0501t5:305_1": "bhikkhave,",
  "tika-s0501t5:305_2": "devānamindena sakkena bhāsitāsu devā anumodiṁsu,",
  "tika-s0501t5:305_3": "asurā tuṇhī ahesunti yojanā.",
  "tika-s0501t5:305_4": "Idaṁ “bhiyyo bālā”tiādikaṁ vacanaṁ sakkavepacittīnaṁ vacanabhāvato paravacanaṁ nāma. (9)",
  "tika-s0501t5:306_0": "117.Pattaṁ etarahi adhigataṁ yañca kāmūpakaraṇaṁ,",
  "tika-s0501t5:306_1": "āyatiṁ pattabbaṁ adhigataṁ yañca kāmūpakaraṇaṁ atthi,",
  "tika-s0501t5:306_2": "etaṁ ubhayaṁ rajānukiṇṇaṁ rāgarajādikiṇṇaṁ iti āturassa āturānaṁyeva puggalānaṁ santike anusikkhato anusikkhantassa sikkhāsārā hutvā upaṭṭhahanti,",
  "tika-s0501t5:306_3": "sīlaṁ vataṁ jīvitaṁ brahmacariyaṁ ime sikkhāsārā hutvā upaṭṭhahantīti ye upaṭṭhānasārā puggalā sārato gahetvā ṭhitā.",
  "tika-s0501t5:306_4": "Ettha sīlaṁ nāma “na karomī”ti oramaṇaṁ.",
  "tika-s0501t5:306_5": "Vataṁ nāma bhojanakiccakaraṇādi.",
  "tika-s0501t5:306_6": "Jīvitaṁ nāma ājīvo.",
  "tika-s0501t5:306_7": "Brahmacariyaṁ nāma methunavirativisesabhāvo veditabbo.",
  "tika-s0501t5:306_8": "Tesaṁ upaṭṭhānasārānaṁ puggalānaṁ ayaṁ vādo eko paṭhamo anto lāmako.",
  "tika-s0501t5:306_9": "Ye ca puggalā “kāmesu doso natthī”ti evaṁvādino evaṁdiṭṭhino hutvā ṭhitā,",
  "tika-s0501t5:306_10": "tesaṁ puggalānaṁ ayaṁ vādo eko dutiyo anto lāmako.",
  "tika-s0501t5:306_11": "Iccete ubho antā antavādā puggalā kaṭasivaḍḍhanā kaṭasiyo diṭṭhiṁ vaḍḍhenti.",
  "tika-s0501t5:306_12": "Ete ubho ante attakilamathānuyoge kāmasukhallikānuyoge eke puggalā anabhiññāya olīyanti,",
  "tika-s0501t5:306_13": "eke puggalā atidhāvantīti yojanā.",
  "tika-s0501t5:306_14": "Idaṁ “yañca patta”ntiādikaṁ vacanaṁ paresaṁ puggalānaṁ vacanabhāvato paravacanaṁ nāma.",
  "tika-s0501t5:307_0": "Ye ca sammādiṭṭhipuggalā te ubho ante attakilamathānuyogakāmasukhallikānuyoge abhiññāya tatra ca ante na ahesuṁ.",
  "tika-s0501t5:307_1": "Tena ca abhijānanena te ubho ante na amaññiṁsu,",
  "tika-s0501t5:307_2": "tesaṁ sammādiṭṭhipuggalānaṁ vaṭṭaṁ tividhaṁ vaṭṭaṁ paññāpanāya natthi.",
  "tika-s0501t5:307_3": "Iti evaṁ idaṁ “ye cā”tiādikaṁ vacanaṁ bhagavato vacanabhāvato sakavacanaṁ nāma.",
  "tika-s0501t5:307_4": "Ayaṁ udāno “yañca pattaṁ…pe…",
  "tika-s0501t5:307_5": "paññāpanāyā”ti ayaṁ udāno vuttanayena sakavacanañca paravacanañca hoti.",
  "tika-s0501t5:308_0": "Pasenadi nāma kosalo kosalissaro rājā bhagavantaṁ etaṁ “idha mayhaṁ…pe…",
  "tika-s0501t5:308_1": "tesaṁ piyo attā”ti vacanaṁ avoca. Bhante,",
  "tika-s0501t5:308_2": "idha rahogatassa paṭisallīnassa mayhaṁ mama cetaso cittassa evaṁ parivitakko udapādi,",
  "tika-s0501t5:308_3": "kesaṁ sattānaṁ attā piyo nu kho,",
  "tika-s0501t5:308_4": "kesaṁ sattānaṁ attā appiyo nu kho iti etaṁ parivitakkanaṁ udapādi. Bhante,",
  "tika-s0501t5:308_5": "tassa mayhaṁ etaṁ parivitakkanaṁ ahosi,",
  "tika-s0501t5:308_6": "ye ca keci sattā kāyena duccaritaṁ caranti kho…pe…",
  "tika-s0501t5:308_7": "manasā duccaritaṁ caranti kho,",
  "tika-s0501t5:308_8": "tesaṁ sattānaṁ attā appiyo kho.",
  "tika-s0501t5:308_9": "Te duccaritaṁ carantā sattā “no attā piyo”ti evaṁ kiñcāpi vadeyyuṁ,",
  "tika-s0501t5:308_10": "atha kho tesaṁ duccaritaṁ carantānaṁ sattānaṁ attā appiyova.",
  "tika-s0501t5:308_11": "Taṁ kissa hetu?",
  "tika-s0501t5:308_12": "Appiyo appiyassa anatthāya yaṁ duccaritaṁ kareyya,",
  "tika-s0501t5:308_13": "taṁ duccaritaṁ te duccaritaṁ carantā sattā attanāva. sayameva.",
  "tika-s0501t5:308_14": "Attano anatthāya hi yasmā karonti,",
  "tika-s0501t5:308_15": "tasmā tesaṁ duccaritaṁ carantānaṁ sattānaṁ attā appiyovāti etaṁ parivitakkanaṁ ahosi.",
  "tika-s0501t5:309_0": "Bhante,",
  "tika-s0501t5:309_1": "ye ca keci sattā kāyena sucaritaṁ caranti kho…pe…",
  "tika-s0501t5:309_2": "manasā sucaritaṁ caranti kho,",
  "tika-s0501t5:309_3": "tesaṁ sucaritaṁ carantānaṁ sattānaṁ attā piyo kho,",
  "tika-s0501t5:309_4": "te sucaritaṁ carantā sattā “no attā appiyo”ti evaṁ kiñcāpi vadeyyuṁ,",
  "tika-s0501t5:309_5": "atha kho tesaṁ sucaritaṁ carantānaṁ sattānaṁ attā piyova.",
  "tika-s0501t5:309_6": "Taṁ kissa hetu?",
  "tika-s0501t5:309_7": "Piyo piyassa atthāya yaṁ sucaritaṁ careyya,",
  "tika-s0501t5:309_8": "taṁ sucaritaṁ te sucaritaṁ carantā sattā attanāva sayameva attano atthāya hi yasmā karonti,",
  "tika-s0501t5:309_9": "tasmā tesaṁ sucaritaṁ carantānaṁ sattānaṁ attā piyovāti etaṁ parivitakkanaṁ ahosi.",
  "tika-s0501t5:309_10": "Etaṁ vacanaṁ avocāti yojanā.",
  "tika-s0501t5:310_0": "“Evametaṁ mahārājā”ti vacanaṁ paṭhamaṁ vatvā “ye hi kecī”tiādike bhagavato vuttavacanepi yojanā tatheva kātabbā.",
  "tika-s0501t5:311_0": "Gāthāsu pana yo paṇḍito attānaṁ “piya”nti ce jaññā,",
  "tika-s0501t5:311_1": "evaṁ sati so paṇḍito naṁ attānaṁ pāpena kammena na saṁyuje na saṁyojeyya,",
  "tika-s0501t5:311_2": "taṁ vacanaṁ hi saccaṁ piyaṁ attānaṁ sulabhaṁ na hoti,",
  "tika-s0501t5:311_3": "dukkaṭakārinā sukhaṁ sulabhaṁ na hoti.",
  "tika-s0501t5:312_0": "Antakena maccunā adhipannassa mānusaṁ bhavaṁ jahato pajahantassa tassa maraṇamukhe ṭhitassa sattassa kiṁ sakaṁ hoti,",
  "tika-s0501t5:312_1": "maraṇamukhe ṭhito so satto kiñca ādāya paralokaṁ gacchati,",
  "tika-s0501t5:312_2": "chāyā gacchantaṁ sattaṁ anapāyinī iva,",
  "tika-s0501t5:312_3": "evaṁ assa paralokagatassa sattassa kiñca anugaṁ hoti.",
  "tika-s0501t5:313_0": "Iti bhagavā evaṁ pucchati,",
  "tika-s0501t5:313_1": "pucchitvā “ubho”tiādivissajjanavacanañca āha.",
  "tika-s0501t5:313_2": "Idha loke yo macco yaṁ puññañca yaṁ pāpañca ubho kamme kurute karoti,",
  "tika-s0501t5:313_3": "tassa paralokagatassa maccassa taṁ puññapāpadvayaṁ sakaṁ hoti.",
  "tika-s0501t5:313_4": "Paralokaṁ gato macco taṁva puññapāpadvayaṁ ādāya paralokaṁ gacchati,",
  "tika-s0501t5:313_5": "chāyā gacchantaṁ sattaṁ anapāyinī iva,",
  "tika-s0501t5:313_6": "evaṁ assa paralokagatassa maccassa taṁva puññapāpadvayaṁ anugaṁ hoti.",
  "tika-s0501t5:314_0": "Tasmā paṇḍito samparāyikaṁ samparāye phalanibbattāpakaṁ kalyāṇaṁ nicayaṁ nicayanto hutvā kareyya.",
  "tika-s0501t5:314_1": "Pāṇinaṁ paralokasmiṁ puññāni patiṭṭhā honti,",
  "tika-s0501t5:314_2": "iti bhagavā āhāti yojanā kātabbā.",
  "tika-s0501t5:314_3": "Idaṁ “rājā pasenadī”tiādikaṁ suttaṁ kosalarañño vacanabhāvato paravacanaṁ hoti.",
  "tika-s0501t5:314_4": "“Evametaṁ, mahārāja,",
  "tika-s0501t5:314_5": "evametaṁ mahārājā”tiādikā anugīti bhagavato vacanabhāvato sakavacanaṁ hoti.",
  "tika-s0501t5:314_6": "Idaṁ dvayaṁ vacanaṁ sakavacanañca paravacanañca hoti. (10)",
  "tika-s0501t5:315_0": "118.",
  "tika-s0501t5:315_1": "Pañhe pucchite idaṁ dukkhasaccaṁ abhiññeyyaṁ,",
  "tika-s0501t5:315_2": "idaṁ samudayasaccaṁ pahātabbaṁ,",
  "tika-s0501t5:315_3": "idaṁ maggasaccaṁ bhāvetabbaṁ,",
  "tika-s0501t5:315_4": "idaṁ nirodhasaccaṁ,",
  "tika-s0501t5:315_5": "phalaṁ vā sacchikātabbaṁ,",
  "tika-s0501t5:315_6": "ime kusalākusalā dhammā evaṁ kusalākusalabhāvena gahitā anavajjasāvajjabhāvena vā gahitā sukhavipākadukkhavipākabhāvena vā gahitā,",
  "tika-s0501t5:315_7": "idaṁ iṭṭhavipākaṁ idaṁ aniṭṭhavipākaṁ phalaṁ nibbattayaiti evaṁgahitānaṁ tesaṁ kusalākusaladhammānaṁ ayaṁ vuḍḍhi attho,",
  "tika-s0501t5:315_8": "ayaṁ hāni atthoti.",
  "tika-s0501t5:315_9": "Iti idaṁ “pañhe pucchite”tiādikaṁ suttaṁ vissajjanīye atthe vācakañāpakabhāvena pavattanato vissajjanīyaṁ nāma.",
  "tika-s0501t5:316_0": "“Uḷāro buddho bhagavā”ti iminā padena buddhauḷārataṁ ekaṁseneva ekakoṭṭhāseneva niddise.",
  "tika-s0501t5:316_1": "“Svākkhāto dhammo”ti iminā padena dhammasvākkhātataṁ ekaṁseneva ekakoṭṭhāseneva niddise.",
  "tika-s0501t5:316_2": "“Suppaṭipanno saṅgho”ti iminā padena saṅghasuppaṭipattiṁ ekaṁseneva ekakoṭṭhāseneva niddise “sabbe saṅkhārā",
  "tika-s0501t5:316_3": "aniccā”ti iminā padena saṅkhārāniccataṁ ekaṁseneva niddise.",
  "tika-s0501t5:316_4": "“Sabbe saṅkhārā dukkhā”ti iminā padena saṅkhāradukkhataṁ ekaṁseneva niddise.",
  "tika-s0501t5:316_5": "“Sabbe dhammā anattā”ti iminā padena dhammānattataṁ ekaṁseneva niddise.",
  "tika-s0501t5:316_6": "“Sabbe saṅkhārā anattā”ti avatvā “sabbe dhammā anattā”ti vuttena iminā padena saṅkhārehi aññaṁ yaṁ vā",
  "tika-s0501t5:316_7": "pana maggaphalanirodhasamāpattidhammajātaṁ atthi,",
  "tika-s0501t5:316_8": "taṁ maggaphalanirodhasamāpattidhammajātampi evaṁjātiyaṁ evaṁ ekaṁsabyākaraṇīyanti maggaphalanirodhasamāpattidhammajātassāpi",
  "tika-s0501t5:316_9": "anattataṁ ekaṁseneva niddiseti yojanā.",
  "tika-s0501t5:316_10": "Idaṁ “uḷāro”tiādikaṁ suttaṁ vissajjanīye buddhauḷāratādike vācakañāpakabhāvena pavattanato vissajjanīyaṁ nāma.",
  "tika-s0501t5:317_0": "Naradammasārathi ākaṅkhato te bhagavato manasā sabbaññutaññāṇasahitādimanasā vicintitaṁ ñeyyadhammaṁ devā manussā sabbe pāṇino na jaññā na jāneyyuṁ.",
  "tika-s0501t5:317_1": "Santaṁ araṇaṁ samādhiṁ nisevato te bhagavato manasā vicintitā kasiṇāpi sabbe pāṇino na jaññā na jāneyyuṁ.",
  "tika-s0501t5:317_2": "Kasiṇāpi vā kasiṇārammaṇāya paññāyapi na jaññā na jāneyyuṁ.",
  "tika-s0501t5:317_3": "Kasiṇāpīti ettha ca “kasiṇāyapī”ti vattabbepi ya-",
  "tika-s0501t5:317_4": "kāra lopavasena “kasiṇāpī”ti vuttaṁ.",
  "tika-s0501t5:317_5": "Atha vā “yaṁ ākaṅkhati yaṁ ākaṅkhanaṁ karoti,",
  "tika-s0501t5:317_6": "taṁ ākaṅkhanaṁ kiṁ katama”nti pucchitaṁ pañhaṁ aññesaṁ avisayattā avissajjanīyaṁ hotīti yojanā.",
  "tika-s0501t5:317_7": "Idaṁ “ākaṅkhato”tiādikaṁ suttaṁ avissajjanīye visaye vācakañāpakabhāvena pavattanato avissajjanīyaṁ nāma.",
  "tika-s0501t5:318_0": "Bhagavā sīlakkhandhe sīlakkhandhahetu ettako etaparimāṇo,",
  "tika-s0501t5:318_1": "bhagavā samādhikkhandhe samādhikkhandhahetu ettako etaparimāṇo,",
  "tika-s0501t5:318_2": "bhagavā paññākkhandhe paññākkhandhahetu ettako etaparimāṇo,",
  "tika-s0501t5:318_3": "bhagavā vimuttikkhandhe vimuttikkhandhahetu ettako etaparimāṇo,",
  "tika-s0501t5:318_4": "bhagavā vimuttiñāṇadassanakkhandhe vimuttiñāṇadassanakkhandhahetu ettako etaparimāṇo,",
  "tika-s0501t5:318_5": "bhagavā iriyāyaṁ kāyavacīsamācāre kāyavacīsamācārahetu ettako etaparimāṇo,",
  "tika-s0501t5:318_6": "bhagavā pabhāve ānubhāvahetu ettako etaparimāṇo,",
  "tika-s0501t5:318_7": "bhagavā hitesitāyaṁ mettāhetu ettako etaparimāṇo,",
  "tika-s0501t5:318_8": "bhagavā karuṇāyaṁ karuṇāhetu ettako etaparimāṇo,",
  "tika-s0501t5:318_9": "bhagavā iddhiyaṁ iddhividhahetu ettako etaparimāṇoti avissajjanīyoti yojanā.",
  "tika-s0501t5:318_10": "Idaṁ “ettako”tiādikaṁ suttaṁ avissajjanīye visaye vācakañāpakabhāvena pavattanato avissajjanīyaṁ nāma.",
  "tika-s0501t5:319_0": "Bhikkhave,",
  "tika-s0501t5:319_1": "arahato sammāsambuddhassa tathāgatassa loke uppādā uppādahetu tiṇṇaṁ ratanānaṁ uppādo sambhavati,",
  "tika-s0501t5:319_2": "āyatiṁ buddharatanassa uppādo sambhavati,",
  "tika-s0501t5:319_3": "ekassa buddharatanassa dharamānakkhaṇena hi aññassa buddharatanassa anuppajjanato āyatinti vuttaṁ,",
  "tika-s0501t5:319_4": "dhammaratanassa uppādo sambhavati,",
  "tika-s0501t5:319_5": "saṅgharatanassa uppādo sambhavatīti tīṇi ratanāni.",
  "tika-s0501t5:319_6": "“Tāni tīṇi ratanāni guṇato kiṁpamāṇānī”ti pucchite sati tāni tīṇi ratanāni guṇato etaparimāṇānīti na vissajjitabbānīti yojanā.",
  "tika-s0501t5:319_7": "Idaṁ “tathāgatassā”tiādikaṁ suttaṁ avissajjanīye visaye vācakañāpakabhāvena pavattanato avissajjanīyaṁ nāma.",
  "tika-s0501t5:320_0": "Buddhavisayo puggalaparo puggalapadhāno pañho avissajjanīyo,",
  "tika-s0501t5:320_1": "buddhavisayāva puggalaparoparaññutā avissajjanīyā.",
  "tika-s0501t5:320_2": "Bhikkhave,",
  "tika-s0501t5:320_3": "avijjānīvaraṇānaṁ sattānaṁ pubbā koṭi na paññāyati taṇhāsaṁyojanānaṁ,",
  "tika-s0501t5:320_4": "sakiṁ nirayaṁ sandhāvataṁ saṁsarataṁ sattānaṁ,",
  "tika-s0501t5:320_5": "sakiṁ tiracchānayoniṁ sandhāvataṁ saṁsarataṁ sattānaṁ,",
  "tika-s0501t5:320_6": "sakiṁ pettivisayaṁ sandhāvataṁ saṁsarataṁ sattānaṁ,",
  "tika-s0501t5:320_7": "sakiṁ asurayoniṁ sandhāvataṁ saṁsarataṁ sattānaṁ,",
  "tika-s0501t5:320_8": "sakiṁ deve sandhāvataṁ saṁsarataṁ sattānaṁ,",
  "tika-s0501t5:320_9": "sakiṁ manusse sandhāvataṁ saṁsarataṁ sattānaṁ pubbā koṭi na paññāyati na dissati na upalabbhatīti.",
  "tika-s0501t5:320_10": "“Sā pubbā koṭi katamā”ti kenaci kataṁ pucchanaṁ avissajjanīyaṁ saṁsārassa pubbakoṭiyā abhāvato avissajjanīyaṁ hoti.",
  "tika-s0501t5:320_11": "“Na paññāyatī”ti desanā sāvakānaṁ ñāṇavekallena katā,",
  "tika-s0501t5:320_12": "na attano ñāṇavekallena.",
  "tika-s0501t5:320_13": "“Na paññāyatī”ti desanā attano ceva sāvakānañca ñāṇavekallena kātabbā siyāti codanaṁ manasi katvā “duvidhā",
  "tika-s0501t5:320_14": "buddhānaṁ bhagavantānaṁ desanā”tiādi vuttaṁ.",
  "tika-s0501t5:320_15": "Attā upanetabbo etissā desanāyāti attūpanāyikā.",
  "tika-s0501t5:320_16": "Paro upanetabbo etissā desanāyāti parūpanāyikā.",
  "tika-s0501t5:320_17": "“Katamā attūpanāyikā desanā,",
  "tika-s0501t5:320_18": "katamā parūpanāyikā desanā”ti pucchitabbattā niyametvā dassetuṁ “na paññāyatī”tiādi vuttaṁ.",
  "tika-s0501t5:320_19": "“Na paññāyatī”ti desanā sāvakānaṁ netabbānaṁ vasena desitattā parūpanāyikā desanā nāma,",
  "tika-s0501t5:320_20": "“natthi buddhānaṁ bhagavantānaṁ avijānanā”ti desanā attano netabbassa vasena desitattā attūpanāyikā desanā nāma.",
  "tika-s0501t5:320_21": "“Natthi buddhānaṁ bhagavantānaṁ avijānanā”ti vuttattā pubbāya koṭiyā abhāvato eva na paññāyatīti viññāyati,",
  "tika-s0501t5:320_22": "bhagavato ñāṇassa paññāpanaṁ kātuṁ asamatthattā na paññāyatīti na viññāyati tena aṭṭhakathāyaṁ “natthi",
  "tika-s0501t5:320_23": "buddhānaṁ bhagavantānaṁ avijānanāti etena purimāya koṭiyā abhāvato eva na paññāyati,",
  "tika-s0501t5:320_24": "na tattha ñāṇassa paṭighātoti dassetī”ti vuttaṁ.",
  "tika-s0501t5:321_0": "“Kathaṁ pana buddhānaṁ bhagavantānaṁ avijānanāya natthibhāvovijānitabbo”ti vattabbattā avijānanāya natthibhāvaṁ",
  "tika-s0501t5:321_1": "jānāpetuṁ “yathā bhagavā kokālikaṁ bhikkhu”ntiādi vuttaṁ.",
  "tika-s0501t5:321_2": "Aṭṭhakathāyaṁ pana –",
  "tika-s0501t5:321_3": "“yaṁ pana atthi,",
  "tika-s0501t5:321_4": "taṁ aññesaṁ appameyyampi bhagavato na appameyyanti bhagavato sabbattha appaṭihatañāṇataṁ dassetuṁ ‘yathā",
  "tika-s0501t5:321_5": "bhagavā kokālikaṁ bhikkhuṁ ārabbhā’tiādimāhā”ti vuttaṁ.",
  "tika-s0501t5:321_6": "Bhagavā kokālikaṁ bhikkhuṁ ārabbha “kīva dīghaṁ nu kho, bhante,",
  "tika-s0501t5:321_7": "padume niraye āyuppamāṇa”nti pañhaṁ pucchitvā nisinnaṁ aññataraṁ bhikkhuṁ yathā yena pakārena “seyyathāpi…pe…",
  "tika-s0501t5:321_8": "āghātetvā”ti evamāha.",
  "tika-s0501t5:321_9": "Tato tena pakārena avijānanāya natthibhāvo vijānitabboti attho gahetabbo.",
  "tika-s0501t5:322_0": "Bhikkhu,",
  "tika-s0501t5:322_1": "tvaṁ sallakkhehi,",
  "tika-s0501t5:322_2": "kokāliko vīsatikhāriko kosalako tilavāho rāsiṁ katvā ṭhapito,",
  "tika-s0501t5:322_3": "tato tilato puriso vassasatassa vassasatassa accayena ekamekaṁ tilaṁ uddhareyya,",
  "tika-s0501t5:322_4": "so vīsatikhāriko kosalako tilavāho iminā uddharānupakkamena khippataraṁ parikkhayaṁ pariyādānaṁ seyyathāpi gaccheyya,",
  "tika-s0501t5:322_5": "eko abbudo nirayo parikkhayaṁ pariyādānaṁ na tveva gaccheyya.",
  "tika-s0501t5:322_6": "Vīsati abbudā nirayā tattake kāle parikkhayaṁ pariyādānaṁ seyyathāpi gaccheyyuṁ,",
  "tika-s0501t5:322_7": "evameva eko nirabbudo nirayo tattake kāle parikkhayaṁ pariyādānaṁ na tveva gaccheyya.",
  "tika-s0501t5:322_8": "Esa nayo sesesupi.",
  "tika-s0501t5:322_9": "Sāriputtamoggallānesu cittaṁ āghātetvā padumaṁ nirayaṁ kokāliko bhikkhu upapanno kho, bhikkhu,",
  "tika-s0501t5:322_10": "tvaṁ evaṁ sallakkhehīti bhagavā āhāti yojanā.",
  "tika-s0501t5:322_11": "Bhagavā “ayaṁ appameyyo ayaṁ asaṅkhyeyyo”ti vā na kiñci āha.",
  "tika-s0501t5:322_12": "“Tasmiṁ appameyye katamo appameyyo,",
  "tika-s0501t5:322_13": "tasmiṁ asaṅkhyeyye katamo asaṅkhyeyyo”ti kenaci kataṁ pucchanaṁ buddhavisayattā avissajjanīyaṁ.",
  "tika-s0501t5:322_14": "Idaṁ appameyyaasaṅkhyeyyasuttaṁ vuttanayena avissajjanīyaṁ. (11)",
  "tika-s0501t5:323_0": "119.“Yadā so upako”tiādīsu yojanā pākaṭā.",
  "tika-s0501t5:324_0": "“Kathaṁ kena pakārena jino”ti upakena kataṁ pucchanaṁ “kilesappahānapakārena jino”ti vissajjanīyattā vissajjanīyaṁ.",
  "tika-s0501t5:324_1": "“Kena pakārena jino”ti upakena kataṁ pucchanaṁ “pāpakānaṁ dhammānaṁ jitattā jino”ti vissajjanīyattā vissajjanīyaṁ.",
  "tika-s0501t5:324_2": "“Katamo jino”ti kataṁ pucchanaṁ “rūpādiko jino”ti vā “rūpādikaṁ muñcitvā añño jino”ti vā vissajjetuṁ asakkuṇeyyattā avissajjanīyaṁ.",
  "tika-s0501t5:324_3": "“Katamo āsavakkhayo,",
  "tika-s0501t5:324_4": "katamo rāgakkhayo,",
  "tika-s0501t5:324_5": "katamo dosakkhayo,",
  "tika-s0501t5:324_6": "katamo mohakkhayo”ti kataṁ pucchanaṁ “nibbānaṁ āsavakkhayo”ti vā “arahattamaggo āsavakkhayo”ti vā “arahattaphalaṁ",
  "tika-s0501t5:324_7": "rāgakkhayo”ti vā iti evamādinā vissajjanīyattā vissajjanīyaṁ.",
  "tika-s0501t5:324_8": "“Kittako āsavakkhayo,",
  "tika-s0501t5:324_9": "kittako rāgakkhayo,",
  "tika-s0501t5:324_10": "kittako dosakkhayo,",
  "tika-s0501t5:324_11": "kittako mohakkhayo”ti kataṁ pucchanaṁ “ettako etaparimāṇo āsavakkhayo”ti evamādinā avissajjanīyattā avissajjanīyaṁ.",
  "tika-s0501t5:324_12": "Idaṁ vuttappakāraṁ suttaṁ vuttanayena vissajjanīyañca avissajjanīyañca hoti. (12)",
  "tika-s0501t5:325_0": "“Tathāgato satto atthī”ti pucchanaṁ “pañcakkhandhe upādāya paññāpetabbo sattabhūto atthī”ti vissajjanīyattā vissajjanīyaṁ.",
  "tika-s0501t5:325_1": "“Atthi rūpa”nti kataṁ pucchanaṁ rūpassa vissajjamānattā “āmantā”ti vissajjanīyattā vissajjanīyaṁ,",
  "tika-s0501t5:325_2": "“rūpaṁ tathāgato”ti kataṁ pucchanaṁ tathābhāvato alabbhanato avissajjanīyattā avissajjanīyaṁ.",
  "tika-s0501t5:325_3": "“Rūpavā tathāgato”tiādīsupi esa nayo yathāsambhavaṁ yojetabbo.",
  "tika-s0501t5:325_4": "Idaṁ vuttappakāraṁ suttaṁ vuttanayena vissajjanīyañca avissajjanīyañca hoti.",
  "tika-s0501t5:326_0": "“Passati bhagavā dibbena cakkhunā…pe…",
  "tika-s0501t5:326_1": "yathākammūpage satte pajānātī”ti kataṁ pucchanaṁ “passati bhagavā”ti vā…pe…",
  "tika-s0501t5:326_2": "“pajānāti bhagavā”ti vā vissajjanīyattā vissajjanīyaṁ.",
  "tika-s0501t5:326_3": "“Katame sattā,",
  "tika-s0501t5:326_4": "katamo tathāgato”ti kataṁ pucchanaṁ paramatthato alabbhanato avissajjanīyattā avissajjanīyaṁ.",
  "tika-s0501t5:327_0": "“Atthitathāgato”ti kataṁ pucchanaṁ heṭṭhā vuttanayena vissajjanīyaṁ.",
  "tika-s0501t5:327_1": "“Atthi tathāgato paraṁ maraṇā”ti kataṁ pucchanaṁ “atthi tathāgato paraṁ maraṇā”ti vissajjamāne sati ca idhaloko eva paralokoti āpajjati,",
  "tika-s0501t5:327_2": "“natthi tathāgato paraṁ maraṇā”ti vissajjamāne sati ca idhalokato añño paralokoti āpajjati,",
  "tika-s0501t5:327_3": "tasmā avissajjanīyattā avissajjanīyaṁ.",
  "tika-s0501t5:327_4": "Idaṁ vuttappakāraṁ suttaṁ vissajjanīye visaye ca avissajjanīye visaye ca vācakañāpakabhāvena pavattanato vissajjanīyañca avissajjanīyañca hoti.",
  "tika-s0501t5:328_0": "120.",
  "tika-s0501t5:328_1": "Nānāvidhaṁ vissajjanīyāvissajjanīyasuttaṁ ācariyena niddhāritaṁ,",
  "tika-s0501t5:328_2": "amhehi ca ñātaṁ,",
  "tika-s0501t5:328_3": "“katamaṁ suttaṁ kamma”nti pucchitabbattā “tattha katamaṁ kamma”ntiādi vuttaṁ.",
  "tika-s0501t5:329_0": "“Antakenādhipannassā”tiādīsu attho heṭṭhā vuttanayattā pākaṭo “maraṇenābhibhūtassa…pe…",
  "tika-s0501t5:329_1": "chāyāva anapāyinī”ti idaṁ suttaṁ puññakammapāpakammadvaye vācakañāpakabhāvena pavattanato kammaṁ nāma.",
  "tika-s0501t5:330_0": "Bhikkhave,",
  "tika-s0501t5:330_1": "tumhe puna caparaṁ kammaṁ sallakkhetha.",
  "tika-s0501t5:330_2": "(Anuṭṭhānagilānaṁ) anuṭṭhānagilānassa pīṭhasamāruḷhaṁ pīṭhasamāruḷhassa bālaṁ bālassa vā mañcasamāruḷhaṁ",
  "tika-s0501t5:330_3": "mañcasamāruḷhassa bālaṁ bālassa vā chamāyaṁ bhūmiyaṁ semānaṁ semānassa sayantassa bālaṁ bālassa vā kāyena",
  "tika-s0501t5:330_4": "duccaritāni vācāya duccaritāni manasā duccaritāni pāpakāni yāni kammāni pubbe pubbakāle vā atīte anekakappakoṭisatasahasse",
  "tika-s0501t5:330_5": "vā assa bālena katāni,",
  "tika-s0501t5:330_6": "tāni pāpakāni kammāni tamhi pīṭhasamāruḷhādisamaye olambanti viya upaṭṭhahanti ajjholambanti viya upaṭṭhahanti abhippalambanti viya upaṭṭhahanti.",
  "tika-s0501t5:330_7": "Bhikkhave,",
  "tika-s0501t5:330_8": "mahataṁ mahantānaṁ pabbatakūṭānaṁ chāyā sāyanhasamayaṁ pathaviyaṁ seyyathāpi olambanti ajjholambanti abhippalambanti yathā,",
  "tika-s0501t5:330_9": "bhikkhave,",
  "tika-s0501t5:330_10": "evameva bālaṁ…pe…",
  "tika-s0501t5:330_11": "abhippalambanti.",
  "tika-s0501t5:330_12": "Bhikkhave,",
  "tika-s0501t5:330_13": "tatra tasmiṁ upaṭṭhānākāre upaṭṭhānākārahetu bālassa katapāpassa evaṁ parivitakko hoti “me mayā kalyāṇaṁ akataṁ vata,",
  "tika-s0501t5:330_14": "me mayā kusalaṁ akataṁ vata,",
  "tika-s0501t5:330_15": "bhīruttāṇaṁ kataṁ vata,",
  "tika-s0501t5:330_16": "me mayā pāpaṁ kataṁ vata,",
  "tika-s0501t5:330_17": "me mayā luddaṁ kataṁ vata,",
  "tika-s0501t5:330_18": "me mayā kibbisaṁ kataṁ vata,",
  "tika-s0501t5:330_19": "bho agilāna sappurisa akatakalyāṇānaṁ akatakusalānaṁ akatabhīruttāṇānaṁ katapāpānaṁ kataluddānaṁ katakibbisānaṁ yāvatā gati duggati atthi,",
  "tika-s0501t5:330_20": "taṁ gatiṁ ahaṁ pecca gacchāmī”ti evaṁ parivitakko hoti.",
  "tika-s0501t5:330_21": "Evaṁ vitakkento so bālo socati kilamati paridevati,",
  "tika-s0501t5:330_22": "urattāḷiṁ kandati sammohaṁ āpajjatīti yojanā.",
  "tika-s0501t5:331_0": "Pabbatakūṭānaṁ chāyā nāma sūriyuggamanakālepi pathaviyā olambantīpi chāyā hāyanavasena olambanti.",
  "tika-s0501t5:331_1": "Sāyanhasamayaṁ pana chāyā vaḍḍhanavasena olambanti,",
  "tika-s0501t5:331_2": "tatheva kammānipi tasmiṁ kāle vaḍḍhanavasena upaṭṭhahanti,",
  "tika-s0501t5:331_3": "tasmā tameva vaḍḍhanupaṭṭhānaṁ sandhāya “sāyanhasamaya”nti vuttaṁ.",
  "tika-s0501t5:331_4": "Sukkapakkhepi yojanā kaṇhapakkhe yojanānusārena kātabbā.",
  "tika-s0501t5:331_5": "Idaṁ “puna capara”ntiādikaṁ suttadvayaṁ kusalakammaakusalakammesu vācakañāpakabhāvena pavattanato kammaṁ nāma.",
  "tika-s0501t5:332_0": "Nānāvidhaṁ kammaṁ ācariyena niddhāritaṁ,",
  "tika-s0501t5:332_1": "amhehi ca ñātaṁ,",
  "tika-s0501t5:332_2": "“katamo vipāko”ti pucchitabbattā tattha katamo vipāko”tiādi vuttaṁ.",
  "tika-s0501t5:332_3": "Tattha tesu aṭṭhavīsatividhesu lokiyādīsu sāsanapaṭṭhānesu katamo vipākoti pucchati.",
  "tika-s0501t5:332_4": "Bhikkhave,",
  "tika-s0501t5:332_5": "vo tumhehi ye manussattasaddhāpaṭilābhādayo paṭiladdhā,",
  "tika-s0501t5:332_6": "te manussattasaddhāpaṭilābhādayo vo tumhākaṁ lābhā bhavanti.",
  "tika-s0501t5:332_7": "Tumhehi pabbajitvā yaṁ catupārisuddhisīlādisampādanaṁ laddhaṁ,",
  "tika-s0501t5:332_8": "taṁ catupārisuddhisīlādisampādanaṁ vo tumhākaṁ suladdhaṁ bhavati.",
  "tika-s0501t5:332_9": "Bhikkhave,",
  "tika-s0501t5:332_10": "yo buddhuppādo navamo khaṇo tumhehi laddho,",
  "tika-s0501t5:332_11": "so buddhuppādo navamo khaṇo vo tumhākaṁ brahmacariyavāsāya paṭiladdho bhavati.",
  "tika-s0501t5:333_0": "Bhikkhave,",
  "tika-s0501t5:333_1": "mayā chaphassāyatanikā nāma nirayā diṭṭhā,",
  "tika-s0501t5:333_2": "tattha tesu diṭṭhesu chaphassāyatanikesu nāma nirayesu yaṁ kiñci rūpaṁ cakkhunā passati,",
  "tika-s0501t5:333_3": "taṁ aniṭṭharūpaṁyeva passati,",
  "tika-s0501t5:333_4": "no iṭṭharūpaṁ.",
  "tika-s0501t5:333_5": "Akantarūpaṁyeva passati,",
  "tika-s0501t5:333_6": "no kantarūpaṁ.",
  "tika-s0501t5:333_7": "Amanāparūpaṁyeva passati,",
  "tika-s0501t5:333_8": "no manāparūpaṁ.",
  "tika-s0501t5:334_0": "Yaṁ kiñci saddaṁ sotena…pe…",
  "tika-s0501t5:334_1": "ghānena…pe…",
  "tika-s0501t5:334_2": "jivhāya…pe…",
  "tika-s0501t5:334_3": "kāyena…pe…",
  "tika-s0501t5:334_4": "yaṁ kiñci dhammaṁ manasā vijānāti,",
  "tika-s0501t5:334_5": "taṁ aniṭṭhadhammaṁyeva vijānāti,",
  "tika-s0501t5:334_6": "no iṭṭhadhammaṁ.",
  "tika-s0501t5:334_7": "Akantadhammaṁyeva vijānāti,",
  "tika-s0501t5:334_8": "no kantadhammaṁ.",
  "tika-s0501t5:334_9": "Amanāpadhammaṁyeva vijānāti,",
  "tika-s0501t5:334_10": "no manāpadhammanti pāṭho yutto.",
  "tika-s0501t5:334_11": "“Aniṭṭharūpaṁyeva vijānāti,",
  "tika-s0501t5:334_12": "no iṭṭharūpa”ntiādipāṭho ayutto,",
  "tika-s0501t5:334_13": "katthaci pāḷiyaṁ ayuttapāṭho diṭṭho.",
  "tika-s0501t5:334_14": "Sukkapakkhe vuttanayavipariyāyena yojanā kātabbā.",
  "tika-s0501t5:334_15": "Ayaṁ vuttappakārā “lābhā vo,",
  "tika-s0501t5:334_16": "bhikkhave”tiādiko pāṭho vipāke vācakañāpakabhāveneva pavattanato vipāko nāma.",
  "tika-s0501t5:335_0": "Mārisā niraye paccamānānaṁ amhākaṁ sabbaso nimujjanaummujjanavasena saṭṭhivassasahassāni paripuṇṇāni,",
  "tika-s0501t5:335_1": "nirayassa anto pariyosānaṁ kadā kasmiṁ kāle bhavissati.",
  "tika-s0501t5:336_0": "Nirayassa anto pariyosānaṁ natthi.",
  "tika-s0501t5:336_1": "Nirayassa anto pariyosānaṁ kuto atthi?",
  "tika-s0501t5:336_2": "Nirayassa anto pariyosānaṁ amhākaṁ na paṭidissati. Mārisā,",
  "tika-s0501t5:336_3": "yadā tumhe ca ahañca seṭṭhiputtā jātā,",
  "tika-s0501t5:336_4": "tadā tuyhaṁ tumhākañca mayhaṁ mama ca pāpaṁ hi yasmā pakataṁ pakārehi kataṁ,",
  "tika-s0501t5:336_5": "tasmā nirayassa anto pariyosānaṁ amhākaṁ na dissatīti ayaṁ pāṭho vipāke vācakañāpakabhāvena pavattanato vipāko nāma. (13)",
  "tika-s0501t5:337_0": "121.",
  "tika-s0501t5:337_1": "Adhammacārī naro kusaladhammesu pamatto hi yasmā hoti,",
  "tika-s0501t5:337_2": "tasmā so adhammacārī pamatto naro yahiṁ yahiṁ yaṁ yaṁ duggatiṁ gacchati,",
  "tika-s0501t5:337_3": "taṁ taṁ gacchantaṁ adhammacāriṁ naṁ naraṁ attanā carito so dhammova hanati.",
  "tika-s0501t5:337_4": "Kimiva hanati?",
  "tika-s0501t5:337_5": "Sayaṁ attanā gahito kaṇhasappo gaṇhantaṁ janaṁ hanati yathā,",
  "tika-s0501t5:337_6": "evaṁ attanā carito adhammo adhammacāriṁ naṁ hanati.",
  "tika-s0501t5:337_7": "“Na hi dhammo adhammo cā”tiādigāthāya attho pākaṭo.",
  "tika-s0501t5:337_8": "Idaṁ suttadvayaṁ kamme ca vipāke ca vācakañāpakabhāvena pavattanato kammañca vipāko ca hoti.",
  "tika-s0501t5:338_0": "Bhikkhave,",
  "tika-s0501t5:338_1": "tumhe puññānaṁ mā bhāyittha;",
  "tika-s0501t5:338_2": "bhikkhave,",
  "tika-s0501t5:338_3": "yadidaṁ yaṁ idaṁ “puññānī”ti adhivacanaṁ pavattaṁ;",
  "tika-s0501t5:338_4": "etaṁ “puññānī”ti adhivacanaṁ iṭṭhassa kantassa piyassa manāpassa sukhassa sukhavipākajanakassa kammassa adhivacanaṁ hoti.",
  "tika-s0501t5:338_5": "Bhikkhave,",
  "tika-s0501t5:338_6": "ahaṁ dīgharattaṁ katānaṁ puññānaṁ dīgharattaṁ paccanubhūtaṁ iṭṭhaṁ kantaṁ piyaṁ manāpaṁ abhijānāmi kho.",
  "tika-s0501t5:338_7": "“Kathaṁ abhijānāmī”ti ce puccheyya,",
  "tika-s0501t5:338_8": "pubbe satta vassāni mettacittaṁ mettāya sahitaṁ dutiyajjhānacittaṁ bhāvetvā satta saṁvaṭṭavivaṭṭakappe imaṁ lokaṁ manussalokaṁ puna na āgamāsiṁ.",
  "tika-s0501t5:338_9": "Satta saṁvaṭṭavivaṭṭakappeti cettha saṁvaṭṭaggahaṇena saṁvaṭṭaṭṭhāyī,",
  "tika-s0501t5:338_10": "vivaṭṭaggahaṇena vivaṭṭaṭṭhāyīpi gahitāti veditabbā.",
  "tika-s0501t5:338_11": "Sesesupi evameva gahetabbo.",
  "tika-s0501t5:338_12": "Bhikkhave,",
  "tika-s0501t5:338_13": "saṁvaṭṭamāne kappe ahaṁ ābhassarūpago homi,",
  "tika-s0501t5:338_14": "vivaṭṭakappe suññaṁ brahmavimānaṁ upapajjāmi.",
  "tika-s0501t5:338_15": "Bhikkhave,",
  "tika-s0501t5:338_16": "tatra brahmavimāne tatra upapajjamāne upapajjamānahetu ahaṁ brahmā homi,",
  "tika-s0501t5:338_17": "aññe mahānubhāvena abhibhavanato abhibhū,",
  "tika-s0501t5:338_18": "aññehi anabhibhavanato anabhibhūto mahābrahmā homi,",
  "tika-s0501t5:338_19": "aññadatthu ekaṁsena daso ahaṁ vasavattī homi.",
  "tika-s0501t5:339_0": "Bhikkhave,",
  "tika-s0501t5:339_1": "ahaṁ devānamindo sakko chattiṁsakkhattuṁ ahosiṁ kho,",
  "tika-s0501t5:339_2": "dhammiko dhammarājā cāturanto vijitāvī janapadatthāvariyappatto cakkaratanādisattaratanasamannāgato cakkavattirājā anekasatakkhattuṁ ahosiṁ,",
  "tika-s0501t5:339_3": "padesarajjassa rājabhāve ko pana vādo.",
  "tika-s0501t5:340_0": "Bhikkhave,",
  "tika-s0501t5:340_1": "tassa cakkavattirājabhūtassa mayhaṁ etaṁ parivitakkanaṁ ahosi “yena phalena yena vipākena ahaṁ etarahi evaṁmahiddhiko evaṁmahānubhāvo amhi,",
  "tika-s0501t5:340_2": "taṁ idaṁ phalaṁ kissa kammassa phalaṁ nu kho,",
  "tika-s0501t5:340_3": "so ayaṁ vipāko kissa kammassa vipāko nu kho”ti etaṁ parivitakkanaṁ ahosi.",
  "tika-s0501t5:340_4": "Bhikkhave,",
  "tika-s0501t5:340_5": "tassa vitakkentassa mayhaṁ etaṁ parivitakkanaṁ ahosi “yena phalena yena vipākena ahaṁ etarahi evaṁmahiddhiko evaṁmahānubhāvo amhi,",
  "tika-s0501t5:340_6": "me pavattaṁ taṁ idaṁ phalaṁ tiṇṇaṁ kammānaṁ phalaṁ kho,",
  "tika-s0501t5:340_7": "so ayaṁ vipāko tiṇṇaṁ kammānaṁ vipāko kho,",
  "tika-s0501t5:340_8": "seyyathidaṁ katamesaṁ tiṇṇaṁ kammānaṁ phalaṁ vipāko?",
  "tika-s0501t5:340_9": "Dānassa damassa saṁyamassāti tiṇṇaṁ kammānaṁ phalaṁ vipāko”ti etaṁ parivitakkanaṁ ahosīti avocāti yojanā.",
  "tika-s0501t5:341_0": "Tattha tasmiṁ “mā,",
  "tika-s0501t5:341_1": "bhikkhave,",
  "tika-s0501t5:341_2": "puññānaṁ bhāyitthā”tiādike sutte yañca dānaṁ,",
  "tika-s0501t5:341_3": "yo ca damo,",
  "tika-s0501t5:341_4": "yo ca saṁyamo atthi,",
  "tika-s0501t5:341_5": "idaṁ dānādittayaṁ kammaṁ,",
  "tika-s0501t5:341_6": "taṁvācakañāpakaṁ suttampi kammaṁ nāma.",
  "tika-s0501t5:341_7": "Tappaccayo taṁkammapaccayo paccayuppannabhūto paccanubhūto yo vipāko atthi,",
  "tika-s0501t5:341_8": "etaṁ vipāke phalampi pakkhipitabbaṁ,",
  "tika-s0501t5:341_9": "ayaṁ vipāko taṁvācakañāpako pāṭhopi vipāko nāma.",
  "tika-s0501t5:341_10": "Cūḷakammavibhaṅgo cūḷakammavipākaputhuttavibhāgo tathā vattabbo.",
  "tika-s0501t5:342_0": "Todeyyaputtassa subhassa māṇavassa yaṁ suttaṁ bhagavatā desitaṁ,",
  "tika-s0501t5:342_1": "tattha sutte vuttā ye pāṇātipātādayo dhammā appāyukadīghāyukatāya saṁvattanti,",
  "tika-s0501t5:342_2": "ye hiṁsanādayo dhammā bahvābādhaappābādhatāya saṁvattanti,",
  "tika-s0501t5:342_3": "ye usūyanādayo dhammā appesakkhamahesakkhatāya saṁvattanti,",
  "tika-s0501t5:342_4": "ye kodhādayo dhammā dubbaṇṇasuvaṇṇatāya saṁvattanti,",
  "tika-s0501t5:342_5": "ye agāravādayo dhammā nīcakulikauccakulikatāya saṁvattanti,",
  "tika-s0501t5:342_6": "ye maccherādayo dhammā appabhogamahābhogatāya saṁvattanti,",
  "tika-s0501t5:342_7": "ye asallakkhaṇādayo dhammā duppaññapaññavantatāya saṁvattanti.",
  "tika-s0501t5:342_8": "Idaṁ pāṇātipātasattayugaṁ kammaṁ,",
  "tika-s0501t5:342_9": "taṁvācakañāpakaṁ suttampi kammaṁ nāma.",
  "tika-s0501t5:342_10": "Tattha subhasutte yā appāyukadīghāyukatā vuttā…pe…",
  "tika-s0501t5:342_11": "yā duppaññapaññavantatā vuttā,",
  "tika-s0501t5:342_12": "so ayaṁ appāyukadīghāyukatādiko vipāko,",
  "tika-s0501t5:342_13": "taṁvācakañāpakapāṭhopi vipāko.",
  "tika-s0501t5:342_14": "Idaṁ subhasuttaṁ kusalākusalakamme ceva vipāke ca vācakañāpakabhāvena pavattanato kammañca vipāko ca hoti. (14)",
  "tika-s0501t5:343_0": "122.",
  "tika-s0501t5:343_1": "Yo puggalo vacīduccaritaparivajjanena vācānurakkhī bhaveyya,",
  "tika-s0501t5:343_2": "abhijjhādianuppādanena manasā saṁvuto bhaveyya,",
  "tika-s0501t5:343_3": "pāṇātipātādipajahanena kāyena akusalaṁ na kayirā,",
  "tika-s0501t5:343_4": "iti tayo ete kammapathe visodhaye,",
  "tika-s0501t5:343_5": "so puggalo isippaveditaṁ maggaṁ ariyaṁ aṭṭhaṅgikaṁ maggaṁ ārādhaye ārādhayeyyāti yojanā.",
  "tika-s0501t5:343_6": "Idaṁ “vācānurakkhī”tiādikaṁ suttaṁ kusale vācakañāpakabhāvena pavattanato kusalaṁ nāma.",
  "tika-s0501t5:344_0": "Yassa puggalassa kāyena dukkaṭaṁ duggatisaṁvattaniyakammaṁ natthi,",
  "tika-s0501t5:344_1": "vācāya dukkaṭakammaṁ natthi,",
  "tika-s0501t5:344_2": "manasā dukkaṭakammaṁ natthi,",
  "tika-s0501t5:344_3": "tīhi ṭhānehi uppajjanaṭṭhānehi saṁvutaṁ taṁ puggalaṁ “brāhmaṇa”nti ahaṁ vadāmīti yojanā.",
  "tika-s0501t5:344_4": "Idaṁ gāthāvacanaṁ vuttanayena kusalaṁ nāma.",
  "tika-s0501t5:345_0": "“Tīṇimāni,",
  "tika-s0501t5:345_1": "bhikkhave…pe…",
  "tika-s0501t5:345_2": "kusalamūlānī”ti idaṁ vacanaṁ vuttanayena kusalaṁ.",
  "tika-s0501t5:345_3": "Bhikkhave,",
  "tika-s0501t5:345_4": "kusalānaṁ dhammānaṁ samāpattiyā vijjā pubbaṅgamā hoti,",
  "tika-s0501t5:345_5": "hirī ca ottappañca anudevāti yojanā.",
  "tika-s0501t5:345_6": "Idaṁ vacanaṁ vuttanayena kusalaṁ nāma.",
  "tika-s0501t5:346_0": "Māluvā sālaṁ rukkhaṁ onataṁ bhūmiyaṁ patanaṁ karoti iva,",
  "tika-s0501t5:346_1": "tathā yassa janassa accantaṁ dvīsu tīsu bhavesu dussīlyaṁ atthi,",
  "tika-s0501t5:346_2": "so jano attānaṁ onataṁ apāyesu pākaṭaṁ karoti.",
  "tika-s0501t5:346_3": "Anatthakāmo jano yathā anatthaṁ icchati,",
  "tika-s0501t5:346_4": "tathā anatthaṁ karoti yathā,",
  "tika-s0501t5:346_5": "tathā īdiso dussīlo naṁ attānaṁ anatthaṁ karotīti yojanā.",
  "tika-s0501t5:346_6": "Idaṁ “yassā”tiādikaṁ vacanaṁ vuttanayena akusalaṁ.",
  "tika-s0501t5:347_0": "Asmamayaṁ asmasaṅkhātaṁ pāsāṇamaṇimayaṁ vajiraṁ vajirassa uṭṭhānasaṅkhātaṁ pāsāṇamaṇiṁ abhimatthati vidhaṁseti iva,",
  "tika-s0501t5:347_1": "tathā attanā hi sayameva kataṁ attajaṁ attasambhavaṁ pāpaṁ dummedhaṁ pāpaṁ karontaṁ janaṁ abhimatthatīti yojanā.",
  "tika-s0501t5:347_2": "Idaṁ “attanā hī”tiādikaṁ vacanaṁ vuttanayena akusalaṁ.",
  "tika-s0501t5:348_0": "Devate kusalehi vivajjitā akusalā dasa kammapathe niseviya katvā garahā gārayhā bhavanti,",
  "tika-s0501t5:348_1": "bālamatī mandabuddhino nirayesu paccareti yojanā.",
  "tika-s0501t5:348_2": "Idaṁ “dasa kammapathe”tiādikaṁ suttaṁ vuttanayena akusalaṁ.",
  "tika-s0501t5:349_0": "“Tīṇimāni, bhikkhave…pe… akusalamūlānī”ti idaṁ vacanaṁ vuttanayena akusalaṁ. (15)",
  "tika-s0501t5:350_0": "Yādisaṁ yaṁ bījaṁ vapate,",
  "tika-s0501t5:350_1": "taṁ bījaṁ tādisaṁ phalaṁ harate iva,",
  "tika-s0501t5:350_2": "tathā kalyāṇakārī paṇḍito kalyāṇaṁ phalaṁ harate,",
  "tika-s0501t5:350_3": "pāpakārī bālo ca pāpakaṁ phalaṁ harateti yojanā.",
  "tika-s0501t5:350_4": "Tattha “yādisa”ntiādike sutte “kalyāṇakārī kalyāṇa”nti yaṁ vacanaṁ āha,",
  "tika-s0501t5:350_5": "idaṁ vacanaṁ kusalaṁ.",
  "tika-s0501t5:350_6": "“Pāpakārī ca pāpaka”nti yaṁ vacanaṁ āha,",
  "tika-s0501t5:350_7": "idaṁ vacanaṁ akusalaṁ.",
  "tika-s0501t5:350_8": "Idaṁ dvivacanaṁ vuttanayena kusalañca akusalañca hoti.",
  "tika-s0501t5:351_0": "Kalyāṇakārī sappurisā subhena kammena suggatiṁ vajanti gacchanti,",
  "tika-s0501t5:351_1": "pāpakārī kāpurisā asubhena kammunā apāyabhūmiṁ vajanti gacchanti,",
  "tika-s0501t5:351_2": "kammassa abhisaṅkhāraviññāṇasahagatakammassa khayā khayanato vimuttacetasā samucchedavimuttipaṭippassaddhivimutticittā te sappurisā asubhe nibbanti.",
  "tika-s0501t5:351_3": "Kimiva nibbanti?",
  "tika-s0501t5:351_4": "Indhanakkhayā joti nibbāti iva,",
  "tika-s0501t5:351_5": "tathā te sappurisā kammassa khayā anavasesakhayanato nibbantīti yojanā.",
  "tika-s0501t5:351_6": "Tattha tasmiṁ “subhenā”tiādigāthāvacane “subhena…pe…",
  "tika-s0501t5:351_7": "suggati”nti yaṁ vacanaṁ āha,",
  "tika-s0501t5:351_8": "idaṁ “subhena…pe…suggati”nti vacanaṁ kusale vācakañāpakabhāvena pavattanato kusalaṁ nāma.",
  "tika-s0501t5:351_9": "“Apāyabhūmiṁ asubhena kammunā”ti yaṁ vacanaṁ āha,",
  "tika-s0501t5:351_10": "idaṁ “apāya…pe…",
  "tika-s0501t5:351_11": "kammunā”ti vacanaṁ akusale vācakañāpakabhāvena pavattanato akusalaṁ nāma.",
  "tika-s0501t5:351_12": "Idaṁ “subhenā”tiādikaṁ gāthāvacanaṁ vuttanayena kusalañca akusalañca hoti. (16)",
  "tika-s0501t5:352_0": "123.“Yathāpi bhamaro pupphaṁ…pe…",
  "tika-s0501t5:352_1": "munī care”ti idaṁ gāthāvacanaṁ anuññāte caraṇe vācakañāpakabhāvena pavattanato anuññātaṁ nāma.",
  "tika-s0501t5:353_0": "Bhamaro nāma puppharasapivanagahaṇavasena caraṇako madhukarādiko bhamaro.",
  "tika-s0501t5:353_1": "So puppharasaṁ gaṇhanto mandavego hutvā pupphañca vaṇṇañca gandhañca avināsetvā yāvadatthaṁ puppharasaṁ",
  "tika-s0501t5:353_2": "pivitvā madhukaraṇatthāya ca puppharasaṁ gahetvā madhukaraṇaṭṭhānaṁ vanasaṇḍaṁ paleti.",
  "tika-s0501t5:353_3": "Pupphavaṇṇagandhā pākatikāva honti.",
  "tika-s0501t5:353_4": "Evameva piṇḍāya gāmaṁ pavisanto muni pasādajanakaṁ ālokanavilokanagamanatiṭṭhanādikaṁ janetvā pītisomanassasahitaṁ",
  "tika-s0501t5:353_5": "pasādaṁ janetvā saddhādeyyaṁ piṇḍapātaṁ yāpanamattaṁ paṭiggahetvā gāmato nikkhamitvā udakaphāsukaṭṭhāne",
  "tika-s0501t5:353_6": "vane bhesajjaṁ limpanto viya,",
  "tika-s0501t5:353_7": "kantāre puttamaṁsaṁ khādanto viya,",
  "tika-s0501t5:353_8": "piṇḍapātaṁ paccavekkhitvā paribhuñjitvā bhamaro vane madhuṁ karoti viya,",
  "tika-s0501t5:353_9": "kammaṭṭhānānurūpaṁ vanasaṇḍaṁ pavisitvā jhānamaggaphalanibbattanatthāya samaṇadhammakaraṇatthāya gāme care careyyāti adhippāyo veditabbo.",
  "tika-s0501t5:354_0": "“Tīṇimāni,",
  "tika-s0501t5:354_1": "bhikkhave,",
  "tika-s0501t5:354_2": "bhikkhūnaṁ karaṇīyāni…pe…",
  "tika-s0501t5:354_3": "imāni kho,",
  "tika-s0501t5:354_4": "bhikkhave,",
  "tika-s0501t5:354_5": "bhikkhūnaṁ tīṇi karaṇīyānī”ti idaṁ suttaṁ bhagavatā anuññāte ācāre atthe vācakañāpakabhāvena pavattanato anuññātaṁ nāma.",
  "tika-s0501t5:354_6": "Tasmiṁ sutte yo bhikkhu sīlaṁ pāti rakkhati,",
  "tika-s0501t5:354_7": "iti rakkhaṇato so bhikkhu pāti nāma.",
  "tika-s0501t5:354_8": "Yaṁ sīlaṁ taṁ pātiṁ bhikkhuṁ apāyādidukkhato moceti,",
  "tika-s0501t5:354_9": "iti mocanato taṁ sīlaṁ pātimokkhaṁ nāma.",
  "tika-s0501t5:354_10": "Yena sīlena bhikkhu saṁvaritabbacakkhundriyādikaṁ saṁvarati,",
  "tika-s0501t5:354_11": "iti saṁvaraṇakaraṇato taṁ sīlaṁ saṁvaraṁ nāma,",
  "tika-s0501t5:354_12": "pātimokkhaṁ eva saṁvaraṁ pātimokkhasaṁvaraṁ,",
  "tika-s0501t5:354_13": "pātimokkhasaṁvarena saṁvuto samannāgato hutvā saṁvuṇanato catuiriyāpathesu cārako hoti,",
  "tika-s0501t5:354_14": "iti saṁvuṇanato bhikkhu pātimokkhasaṁvarasaṁvuto nāma.",
  "tika-s0501t5:354_15": "Viharati catuiriyāpathe pavatteti.",
  "tika-s0501t5:354_16": "Vārittacāraṁ vajjetvā cārittasīlaṁ ādāya caraṇaṁ ācāro,",
  "tika-s0501t5:354_17": "agocare vajjetvā gocare caraṇaṁ gocaroti.",
  "tika-s0501t5:354_18": "Attho vuccamāno ativitthāro bhavissati,",
  "tika-s0501t5:354_19": "tasmā kiñcimattaṁ kathetvā sāsanapaṭṭhānasuttabhāvaṁ kathessāma.",
  "tika-s0501t5:355_0": "“Ettakameva suttaṁ ‘anuññāta’nti niddhāritabba”nti vattabbattā “dasayime,",
  "tika-s0501t5:355_1": "bhikkhave,",
  "tika-s0501t5:355_2": "dhammā pabbajitena abhiṇhaṁ paccavekkhitabbā”tiādi vuttaṁ.",
  "tika-s0501t5:355_3": "Idaṁ “dasā”tiādikaṁ suttampi anuññāte dasavidhe paccavekkhitabbe dhamme vācakañāpakabhāvena pavattanato anuññātaṁ nāma.",
  "tika-s0501t5:355_4": "“Tīṇimāni…pe…",
  "tika-s0501t5:355_5": "karaṇīyānī”ti idaṁ suttampi anuññāte tividhe sucarite vācakañāpakabhāvena pavattanato anuññātaṁ nāma.",
  "tika-s0501t5:356_0": "Nānāvidhaṁ anuññātaṁ suttaṁ ācariyena niddhāritaṁ,",
  "tika-s0501t5:356_1": "amhehi ca ñātaṁ,",
  "tika-s0501t5:356_2": "“katamaṁ suttaṁ paṭikkhitta”nti pucchitabbattā “tattha katamaṁ paṭikkhitta”ntiādi vuttaṁ.",
  "tika-s0501t5:357_0": "“Natthi puttasamaṁ pemaṁ, natthi gosamitaṁ dhanaṁ;",
  "tika-s0501t5:358_0": "Natthi sūriyasamā ābhā, samuddaparamā sarā”ti. –",
  "tika-s0501t5:359_0": "Idaṁ devaputtavacanaṁ paṭikkhipanto bhagavā –",
  "tika-s0501t5:360_0": "“Natthi attasamaṁ pemaṁ, natthi dhaññasamaṁ dhanaṁ;",
  "tika-s0501t5:361_0": "Natthi paññāsamā ābhā, vuṭṭhi ve paramā sarā”ti. –",
  "tika-s0501t5:362_0": "Gāthaṁ āha.",
  "tika-s0501t5:362_1": "Ettha etasmiṁ gāthādvaye yaṁ “natthi puttasamaṁ pema”ntiādikaṁ purimakaṁ hoti.",
  "tika-s0501t5:362_2": "Idaṁ “natthi puttasamaṁ pema”ntiādikaṁ devaputtavacanaṁ bhagavatā paṭikkhittattā,",
  "tika-s0501t5:362_3": "paṭikkhitte atthe pavattanato ca paṭikkhittaṁ nāma.",
  "tika-s0501t5:363_0": "Dubbhikkhakāle vā kantāre vā mātāpitaro puttadhītaro ghātetvāpi attānameva posenti,",
  "tika-s0501t5:363_1": "tasmā “natthi attasamaṁ pema”nti vuttaṁ.",
  "tika-s0501t5:363_2": "Dubbhikkhakālādīsu hiraññasuvaṇṇasārādīni,",
  "tika-s0501t5:363_3": "gomahiṁsādīnipi dhaññagahaṇatthāya dhaññassāmikānaṁ datvā dhaññameva gaṇhanti,",
  "tika-s0501t5:363_4": "tasmā “natthi dhaññasamaṁdhana”nti vuttaṁ.",
  "tika-s0501t5:363_5": "Sūriyādīnaṁ ābhā paccuppannatamaṁ ekadesaṁva vinodeti,",
  "tika-s0501t5:363_6": "paññā pana dasasahassilokadhātumpi ekapajjotaṁ ekobhāsaṁ kātuṁ samatthā,",
  "tika-s0501t5:363_7": "atītānāgatapaccuppannadhammakoṭṭhāsesupi paṭicchādakaṁ kilesatamampi vidhamati,",
  "tika-s0501t5:363_8": "tasmā “natthi paññāsamā ābhā”ti vuttaṁ.",
  "tika-s0501t5:363_9": "Samuddo bhūmiyā ca ekadeseyeva tiṭṭhati,",
  "tika-s0501t5:363_10": "so ca deve avuṭṭhe sati khayanasabhāvo bhaveyya,",
  "tika-s0501t5:363_11": "vuṭṭhi pana koṭisatasahassacakkavāḷesupi yāva ābhassarā brahmalokāpi pūrā bhavati,",
  "tika-s0501t5:363_12": "tasmā “vuṭṭhi ve paramāsarā”ti vuttaṁ.",
  "tika-s0501t5:364_0": "“Idameva paṭikkhittaṁ niddhāritabba”nti vattabbattā “tīṇimāni bhikkhave”tiādi vuttaṁ.",
  "tika-s0501t5:364_1": "Idaṁ “tīṇimānī”tiādikaṁ suttampi paṭikkhitte duccarite vācakañāpakabhāvena pavattanato paṭikkhittaṁ nāma. (17)",
  "tika-s0501t5:365_0": "124.",
  "tika-s0501t5:365_1": "Nānāvidhaṁ paṭikkhittaṁ ācariyena niddhāritaṁ,",
  "tika-s0501t5:365_2": "amhehi ca ñātaṁ,",
  "tika-s0501t5:365_3": "“katamaṁ anuññātañca paṭikkhittañcā”ti pucchitabbattā “tattha katamaṁ anuññātañcā”tiādi vuttaṁ.",
  "tika-s0501t5:366_0": "Bhūripaññabhūripaññavanta gotama,",
  "tika-s0501t5:366_1": "taṁ bhūripaññaṁ gotamaṁ ahaṁ pucchāmi.",
  "tika-s0501t5:366_2": "Idha loke anekā yā janatā bhītā,",
  "tika-s0501t5:366_3": "sā janatā kiṁsu katamā bhave.",
  "tika-s0501t5:366_4": "Yo ca maggo anekāyatano iti pavutto,",
  "tika-s0501t5:366_5": "so ca maggo kiṁsu katamo bhave.",
  "tika-s0501t5:366_6": "Kismiṁ dhamme ṭhito jano paralokaṁ na bhāye na bhāyeyyāti pucchatīti yojanā.",
  "tika-s0501t5:367_0": "Devaputta yo jano sammāvācañca paṇidhāya,",
  "tika-s0501t5:367_1": "sammāmanañca paṇidhāya,",
  "tika-s0501t5:367_2": "kāyena pāpāni akubbamāno ca bhave, ayaṁ eko.",
  "tika-s0501t5:367_3": "Bahvannapānaṁ gharaṁ āvasanto ca bhave, ayaṁ eko.",
  "tika-s0501t5:367_4": "Saddho saddhāsampanno cittamudubhāvena mudu ca bhave, ayaṁ eko.",
  "tika-s0501t5:367_5": "Vadaññū yācakānaṁ yācanavasena vuttavacanaññū hutvā saṁvibhāgī ca bhave, ayaṁ eko.",
  "tika-s0501t5:367_6": "Iti etesu catūsu dhammesu ṭhito jano dhammesu ṭhito hutvā paralokaṁ na bhāye na bhāyeyyāti yojanā.",
  "tika-s0501t5:368_0": "“Tasmiṁ sutte katamaṁ anuññātaṁ,",
  "tika-s0501t5:368_1": "katamaṁ paṭikkhittaṁ nāmā”ti pucchitabbattā “tattha yaṁ āhā”tiādi vuttaṁ.",
  "tika-s0501t5:368_2": "Tattha tasmiṁ “kiṁsūdhā”tiādipañhāya vissajjane “vācaṁ manañcā”tiādivacane “vācaṁ manañca paṇidhāya sammā”ti yaṁ vacanaṁ bhagavā āha,",
  "tika-s0501t5:368_3": "idaṁ “vācaṁ…pe…",
  "tika-s0501t5:368_4": "sammā”ti vacanaṁ anuññāte vacanīyādike atthe vācakañāpakabhāvena pavattanato anuññātaṁ nāma.",
  "tika-s0501t5:368_5": "“Kāyena pāpāni akubbamāno”ti yaṁ vacanaṁ āha,",
  "tika-s0501t5:368_6": "idaṁ “kāyena …pe…",
  "tika-s0501t5:368_7": "māno”ti vacanaṁ pāpakubbena paṭikkhitte vuttanayena pavattanato paṭikkhittaṁ nāma.",
  "tika-s0501t5:368_8": "“Bahvanna…pe…",
  "tika-s0501t5:368_9": "na bhāye”ti yaṁ vacanaṁ āha,",
  "tika-s0501t5:368_10": "idaṁ “bahvanna…pe…",
  "tika-s0501t5:368_11": "na bhāye”ti vacanaṁ vuttanayena anuññātaṁ nāma.",
  "tika-s0501t5:368_12": "Idaṁ “vāca”ntiādikaṁ vacanaṁ vuttanayadvayena anuññātañca paṭikkhittañca hoti.",
  "tika-s0501t5:369_0": "“Sabbapāpassa akaraṇa”ntiādiko vuttatthova.",
  "tika-s0501t5:369_1": "“Tasmiṁ sabbapāpassātiādike katamaṁ anuññātaṁ,",
  "tika-s0501t5:369_2": "katamaṁ paṭikkhitta”nti vattabbabhāvato “tattha ya”ntiādi vuttaṁ.",
  "tika-s0501t5:370_0": "Devānaminda,",
  "tika-s0501t5:370_1": "ahaṁ kāyasamācārampi duvidhena vadāmi –",
  "tika-s0501t5:370_2": "sevitabbaṁ anavajjaṁ kāyasamācārampi vadāmi,",
  "tika-s0501t5:370_3": "asevitabbaṁ sāvajjaṁ kāyasamācārampi ahaṁ vadāmi.",
  "tika-s0501t5:370_4": "Vacīsamācārādīsupi vuttanayānusārena yojanā kātabbā.",
  "tika-s0501t5:371_0": "“Kiñca vaḍḍhanahāyanaṁ āgamma kāyasamācārādikaṁ sevitabbāsevitabbabhedena vutta”nti vattabbabhāvato “kiñcetaṁ paṭiccā”tiādi vuttaṁ.",
  "tika-s0501t5:371_1": "Akusaladhammavaḍḍhanaṁ,",
  "tika-s0501t5:371_2": "kusaladhammahāyanañca paṭicca kāyasamācārādayo na sevitabbā,",
  "tika-s0501t5:371_3": "kusaladhammavaḍḍhanaṁ,",
  "tika-s0501t5:371_4": "akusaladhammahāyanañca paṭicca kāyasamācārādayo sevitabbāti sallakkhetabbā. (18)",
  "tika-s0501t5:372_0": "125.",
  "tika-s0501t5:372_1": "Nānāvidhaṁ anuññātañca paṭikkhittañca ācariyena niddhāritaṁ,",
  "tika-s0501t5:372_2": "amhehi ca ñātaṁ,",
  "tika-s0501t5:372_3": "“katamo suttaviseso thavo”ti pucchitabbattā tathā pucchitvā ayaṁ suttaviseso thavo nāmāti viññāpetuṁ “tattha katamo thavo”tiādi vuttaṁ.",
  "tika-s0501t5:372_4": "Tattha tatthāti tesu aṭṭhavīsatividhesu lokiyādīsu sāsanapaṭṭhānasuttesu katamo suttaviseso thavo nāmāti pucchati.",
  "tika-s0501t5:373_0": "Maggānaṁ jaṅghamaggadiṭṭhimaggādīnaṁ aṭṭhaṅgiko sammādiṭṭhimaggaṅgādiaṭṭhaṅgiko maggo seṭṭho uttamo.",
  "tika-s0501t5:373_1": "Saccānaṁ vacīsaccakhattiyādisammutisaccaparamatthasaccānaṁ caturo dukkhasamudayanirodhanirodhagāminipaṭipadāvasena",
  "tika-s0501t5:373_2": "caturo ariyasaccā padā seṭṭhā uttamā.",
  "tika-s0501t5:373_3": "Dhammānaṁ sabbasaṅkhatasappaccayadhammānaṁ virāgo asaṅkhatanibbānasaṅkhāto virāgo dhammo seṭṭho uttamo.",
  "tika-s0501t5:373_4": "Dvipadānaṁ sabbadevamanussādīnaṁ dvipadānaṁ cakkhumā pañcavidhacakkhumā bhagavā seṭṭho uttamoti yojanā.",
  "tika-s0501t5:373_5": "Ayaṁ “maggānaṭṭhaṅgiko”tiādisuttaviseso thave atthe vācakañāpakabhāvena pavattanato thavo nāma.",
  "tika-s0501t5:374_0": "“Ayameva suttaviseso thavo”ti vattabbattā “tīṇimāni bhikkhave”tiādi vuttaṁ.",
  "tika-s0501t5:374_1": "Apadā ahimacchādayo vā,",
  "tika-s0501t5:374_2": "dvipadā manussasakuṇapakkhijātikādayo vā,",
  "tika-s0501t5:374_3": "catuppadā hatthiassagomahiṁsādayo vā,",
  "tika-s0501t5:374_4": "bahuppadā satapadiādayo vā,",
  "tika-s0501t5:374_5": "rūpino kāmarūpasattā vā,",
  "tika-s0501t5:374_6": "arūpino arūpasattā vā,",
  "tika-s0501t5:374_7": "saññino sattaviññāṇaṭṭhitisattā vā,",
  "tika-s0501t5:374_8": "asaññino asaññasattā vā,",
  "tika-s0501t5:374_9": "nevasaññīnāsaññino bhavagge nibbattasattā vā yāvatā yattakā sattā saṁvijjanti,",
  "tika-s0501t5:374_10": "tesaṁ tattakānaṁ apadādīnaṁ sattānaṁ yadidaṁ yo ayaṁ arahaṁ sammāsambuddho tathāgato uppanno,",
  "tika-s0501t5:374_11": "so ayaṁ arahaṁ sammāsambuddho tathāgato aggaṁ aggoti akkhāyati,",
  "tika-s0501t5:374_12": "seṭṭhaṁ seṭṭhoti akkhāyati,",
  "tika-s0501t5:374_13": "pavaraṁ pavaroti akkhāyati,",
  "tika-s0501t5:374_14": "ayaṁ paṭhamo aggo.",
  "tika-s0501t5:375_0": "Saṅkhatānaṁ dhammānaṁ vā sappaccayasabhāvānaṁ vā,",
  "tika-s0501t5:375_1": "asaṅkhatānaṁ paccayehi asaṅkharitānaṁ paṇṇattimattabhūtānaṁ dhammānaṁ vā yāvatā yattakā paṇṇattī voharīyanti,",
  "tika-s0501t5:375_2": "tattakehi paṇṇattīhi paññapetabbānaṁ tesaṁ saṅkhatāsaṅkhatānaṁ dhammānaṁ yadidaṁ yo ayaṁ madanimmadano…pe…",
  "tika-s0501t5:375_3": "yo ayaṁ nirodho,",
  "tika-s0501t5:375_4": "yaṁ idaṁ nibbānamaggaphalānamālambaṇaṁ bhavati,",
  "tika-s0501t5:375_5": "so ayaṁ madanimmadanādiko dhammo aggaṁ aggoti akkhāyati…pe…",
  "tika-s0501t5:375_6": "akkhāyati,",
  "tika-s0501t5:375_7": "ayaṁ dutiyo aggo.",
  "tika-s0501t5:376_0": "Saṅghānaṁ yāvatā paṇṇatti,",
  "tika-s0501t5:376_1": "gaṇānaṁ yāvatā paṇṇatti,",
  "tika-s0501t5:376_2": "mahājanasannipātānaṁ yāvatā paṇṇatti voharīyanti,",
  "tika-s0501t5:376_3": "tattakehi paṇṇattīhi paññapetabbānaṁ tesaṁ saṅghagaṇādīnaṁ yāni imāni cattāri puggalāni purisayugāni,",
  "tika-s0501t5:376_4": "ye ime aṭṭha purisapuggalā…pe…",
  "tika-s0501t5:376_5": "lokassa yaṁ idaṁ puññakkhettaṁ saṁvijjati,",
  "tika-s0501t5:376_6": "so ayaṁ catupurisayugādiko tathāgatasāvakasaṅgho aggaṁ aggoti akkhāyati…pe…",
  "tika-s0501t5:376_7": "akkhāyati,",
  "tika-s0501t5:376_8": "ayaṁ tatiyo aggo.",
  "tika-s0501t5:376_9": "Imāni tīṇi tathāgatanibbānaariyasaṅgharatanāni aggāni bhavanti.",
  "tika-s0501t5:377_0": "Sabbalokuttaro apadādisabbasattalokato uttaro satthā ca,",
  "tika-s0501t5:377_1": "kusalapakkhato kusalaanavajjapakkhabhāvato uttaro dhammo ca,",
  "tika-s0501t5:377_2": "narasīhassa satthuno gaṇo ca iti tīṇi satthudhammagaṇaratanāni aggāni,",
  "tika-s0501t5:377_3": "tāni tīṇi satthudhammagaṇaratanāni visissare guṇavasena visissanti.",
  "tika-s0501t5:378_0": "Samaṇapadumasañcayo sare ruhamānaṁ padumaṁ sobhanaṁ iva sāsane sobhanasamaṇapadumasamūho gaṇo ca,",
  "tika-s0501t5:378_1": "dhammavaro ca,",
  "tika-s0501t5:378_2": "vidūnaṁ sakkato naravaradamako naravarānaṁ brahmadevamanussarājarājamahāmaccādīnaṁ damako anudamako cakkhumā",
  "tika-s0501t5:378_3": "sambuddho ca iti tīṇi gaṇadhammabuddharatanāni lokassa uttari bhavanti.",
  "tika-s0501t5:379_0": "Appaṭisamo satthā ca,",
  "tika-s0501t5:379_1": "nirupadāho niggataupadāho,",
  "tika-s0501t5:379_2": "sabbo dhammo ca ariyo gaṇavaro ca iti yāni tīṇi buddhadhammagaṇaratanāni aggāni,",
  "tika-s0501t5:379_3": "tāni tīṇi…pe…",
  "tika-s0501t5:379_4": "nāni khalu ekaṁsena visissare visissanti.",
  "tika-s0501t5:380_0": "Saccanāmo avitathasaccadesanato saccanāmo khemo sabbābhibhū sabbe manussadevādike anabhibhavamānopi guṇātirekavasena",
  "tika-s0501t5:380_1": "abhibhavamāno viya pavattanato sabbābhibhū jino ca,",
  "tika-s0501t5:380_2": "saccadhammo avitathasabhāvato saccadhammo ca,",
  "tika-s0501t5:380_3": "tassa saccadhammassa uttari uttamo añño dhammo natthi,",
  "tika-s0501t5:380_4": "viññūnaṁ niccaṁ pūjito pūjāraho ariyasaṅgho ca iti tīṇi lokassa uttari uttamāni bhavanti.",
  "tika-s0501t5:381_0": "Ekāyanapadassa vacanattho aṭṭhakathāyaṁ bahudhā vutto.",
  "tika-s0501t5:381_1": "Jātikhayantadassī hitānukampī bhagavā ekāyanaṁ maggaṁ pajānāti.",
  "tika-s0501t5:381_2": "“Yaṁ ekāyanaṁ maggaṁ pajānāti,",
  "tika-s0501t5:381_3": "tena maggena kiṁ taratī”ti vattabbabhāvato “etena maggenā”tiādi vuttaṁ.",
  "tika-s0501t5:381_4": "Yaṁ maggaṁ bhagavā jānāti,",
  "tika-s0501t5:381_5": "etena maggena pubbe atītamaddhānaṁ buddhādayo ariyā oghaṁ saṁsāroghaṁ tariṁsu,",
  "tika-s0501t5:381_6": "anāgatamaddhānaṁ tarissanti,",
  "tika-s0501t5:381_7": "ye cāpi buddhādayo paccuppanne uppajjanti,",
  "tika-s0501t5:381_8": "te cāpi buddhādayo paccuppanne taranti,",
  "tika-s0501t5:381_9": "visuddhipekkhā visuddhiṁ apekkhamānā sattā devamanussaseṭṭhaṁ tādisaṁ yathāvuttaguṇaṁ taṁ sammāsambuddhaṁ namassanti,",
  "tika-s0501t5:381_10": "iti ayaṁ nānāvidhasuttavisesopi thave ratanattaye,",
  "tika-s0501t5:381_11": "ratanattayaguṇe ca vācakañāpakabhāvena pavattanato thavo nāma.",
  "tika-s0501t5:381_12": "Iccetaṁ sāsanapaṭṭhānasuttavisesadassako saṁvaṇṇanāvisesopi sāsanapaṭṭhānaṁ nāmāti veditabbo.",
  "tika-s0501t5:382_0": "Amhākācariya tumhehi amhākācariyehi soḷasappabhedasaṁkilesabhāgiyādisāsanapaṭṭhānasuttañceva aṭṭhavīsatividhaṁ",
  "tika-s0501t5:382_1": "lokiyādisāsanapaṭṭhānasuttañca niddhāritaṁ,",
  "tika-s0501t5:382_2": "amhehi ca ñātaṁ,",
  "tika-s0501t5:382_3": "“tesu saṁkilesabhāgiyādīsu sāsanapaṭṭhānasuttavisesesu katamaṁ suttavisesaṁ katamena suttavisesena saṁsanditvā",
  "tika-s0501t5:382_4": "niddisitabba”nti vattabbattā “tattha lokiyaṁsutta”ntiādi āraddhaṁ.",
  "tika-s0501t5:382_5": "Aṭṭhakathāyaṁ pana –",
  "tika-s0501t5:382_6": "“evaṁ duvidhampi sāsanapaṭṭhānaṁ nānāsuttapadāni udāharantena vibhajitvā idāni saṁkilesabhāgiyādīhi saṁsanditvā",
  "tika-s0501t5:382_7": "dassetuṁ puna ‘lokiyaṁ sutta’ntiādi āraddha”nti vuttaṁ.",
  "tika-s0501t5:383_0": "Tattha tatthāti tesu soḷasavidhesu saṁkilesabhāgiyādīsu sāsanapaṭṭhānasuttavisesesu ceva aṭṭhavīsatividhesu",
  "tika-s0501t5:383_1": "lokiyādīsu sāsanapaṭṭhānasuttavisesesu ca akusalapakkhe pavattaṁ lokiyaṁ suttaṁ saṁkilesabhāgiyasuttena",
  "tika-s0501t5:383_2": "samānatthabhāvena saṁsandati,",
  "tika-s0501t5:383_3": "kusalapakkhe pavattaṁ lokiyaṁ suttaṁ vāsanābhāgiyasuttena samānatthabhāvena saṁsandati,",
  "tika-s0501t5:383_4": "tasmā lokiyaṁ suttaṁ ekavidhampi saṁkilesabhāgiyena ca vāsanābhāgiyena ca dvīhi suttehi niddisitabbaṁ.",
  "tika-s0501t5:383_5": "Dassanapakkhe pavattaṁ lokuttaraṁ suttaṁ dassanabhāgiyena samānatthabhāvena saṁsandati,",
  "tika-s0501t5:383_6": "bhāvanāpakkhe pavattaṁ lokuttaraṁ suttaṁ bhāvanābhāgiyena samānatthabhāvena saṁsandati,",
  "tika-s0501t5:383_7": "asekkhapakkhe pavattaṁ lokuttaraṁ suttaṁ asekkhabhāgiyena samānatthabhāvena saṁsandati,",
  "tika-s0501t5:383_8": "tasmā lokuttarampi suttaṁ dassanabhāgiyena ca bhāvanābhāgiyena ca asekkhabhāgiyena ca tīhi suttehi niddisitabbaṁ.",
  "tika-s0501t5:383_9": "Vuttanayānusārena sesesupi saṁsandanayojanā kātabbā.",
  "tika-s0501t5:384_0": "Amhākācariya tumhehi amhākācariyehi nayadassanavasena suttavisesasaṁsandanaṁ dassitaṁ,",
  "tika-s0501t5:384_1": "amhehi ca ñātaṁ,",
  "tika-s0501t5:384_2": "“kimatthāya saṁkilesabhāgiyādibhedena vibhajitvā bhagavatā vutta”nti vattabbattā “vāsanābhāgiyaṁ suttaṁ",
  "tika-s0501t5:384_3": "saṁkilesabhāgiyassa suttassa nigghātāyā”tiādi vuttaṁ.",
  "tika-s0501t5:384_4": "Ettha ca suttavasena suttatthā gahitā.",
  "tika-s0501t5:385_0": "“Yaṁ sattādhiṭṭhānaṁ ācariyena niddhāritaṁ,",
  "tika-s0501t5:385_1": "taṁ sattādhiṭṭhānaṁ kittakehi suttehi vibhajitvā niddisitabba”nti vattabbattā “lokuttaraṁ suttaṁ sattādhiṭṭhānaṁ",
  "tika-s0501t5:385_2": "chabbisatiyā puggalehi niddisitabba”nti vuttaṁ.",
  "tika-s0501t5:385_3": "“Te chabbīsati puggalā katihi suttehi samanvesitabbā”ti vattabbattā “te tīhī”tiādi vuttaṁ.",
  "tika-s0501t5:385_4": "Dassanabhāgiyena sattādhiṭṭhānena,",
  "tika-s0501t5:385_5": "bhāvanābhāgiyena sattādhiṭṭhānena,",
  "tika-s0501t5:385_6": "asekkhabhāgiyena sattādhiṭṭhānena cāti tīhi suttehi te chabbīsati puggalā samanvesitabbā.",
  "tika-s0501t5:386_0": "“Katamehi katamehi katamaṁ katamaṁ suttaṁ niddisitabba”nti vattabbattā “tattha dassanabhāgiya”ntiādi vuttaṁ.",
  "tika-s0501t5:386_1": "Tattha tatthāti tesu tīsu dassanabhāgiyādīsu suttesu.",
  "tika-s0501t5:386_2": "Tatthāti vā tesu chabbīsatiyā puggalesu.",
  "tika-s0501t5:386_3": "Sattādhiṭṭhānekadesaṁ dassanabhāgiyaṁ suttaṁ ekabījinā puggalena ca niddisitabbaṁ…pe…",
  "tika-s0501t5:386_4": "dhammānusārinā puggalena ca niddisitabbaṁ,",
  "tika-s0501t5:386_5": "iti imehi pañcahi puggalehi sattādhiṭṭhānekadesaṁ dassanabhāgiyaṁ suttaṁ niddisitabbaṁ.",
  "tika-s0501t5:386_6": "Ettha ca dassanaggahaṇena sotāpattiphalaṭṭhāpi gahitā,",
  "tika-s0501t5:386_7": "tasmā ekabījikolaṁkolasattakkhattuparamā phalaṭṭhāpi gahitā.",
  "tika-s0501t5:387_0": "Saddhānusārī pana yo vipassanākkhaṇe saddhaṁ dhuraṁ katvā sotāpattimaggaṁ nibbatteti,",
  "tika-s0501t5:387_1": "so puggalo nibbattetabbasotāpattimaggakkhaṇe saddhānusārī nāma,",
  "tika-s0501t5:387_2": "saddhāya samāpattiṁ anussarati,",
  "tika-s0501t5:387_3": "iti saddhāya samāpattiyā anussaraṇato sotāpattimaggaṭṭho puggalo saddhānusārī nāma.",
  "tika-s0501t5:387_4": "So puggalo sotāpattiphalakkhaṇe saddhāya vimuttattā saddhāvimutto hutvā ekabījikolaṁkolasattakkhattuparamo bhavati.",
  "tika-s0501t5:387_5": "Yo pana puggalo vipassanākkhaṇe paññaṁ dhuraṁ katvā sotāpattimaggaṁ nibbatteti,",
  "tika-s0501t5:387_6": "so puggalo nibbattetabbasotāpattimaggakkhaṇe dhammānusārī nāma,",
  "tika-s0501t5:387_7": "dhammena paññāya samāpattiṁ anussarati,",
  "tika-s0501t5:387_8": "iti dhammena paññāya samāpattiyā anussaraṇato dhammānusārī nāma.",
  "tika-s0501t5:387_9": "So puggalo phalakkhaṇe diṭṭhiyā paññāya nirodhaṁ pattattā diṭṭhipatto hutvā ekabīji…pe…",
  "tika-s0501t5:387_10": "paramo bhavati.",
  "tika-s0501t5:387_11": "Dhammoti cettha paññā gahitā.",
  "tika-s0501t5:387_12": "Iti pabhedato dve maggaṭṭhā,",
  "tika-s0501t5:387_13": "cha phalaṭṭhāti aṭṭhahi ariyapuggalehi,",
  "tika-s0501t5:387_14": "sampiṇḍite pana pañcahi ariyapuggalehi sattādhiṭṭhānekadesaṁ dassanabhāgiyaṁ suttaṁ niddisitabbaṁ.",
  "tika-s0501t5:388_0": "Imesaṁ ekabījiādīnaṁ puggalānaṁ sattādhiṭṭhānekadesatthattā ceva dassanabhāgiyatthattā ca sattādhiṭṭhānekadesaṁ",
  "tika-s0501t5:388_1": "dassanabhāgiyaṁ suttaṁ ettakehi puggalehi niddisitabbanti niyametvā ācariyena vibhattaṁ,",
  "tika-s0501t5:388_2": "amhehi ca ñātaṁ,",
  "tika-s0501t5:388_3": "“sattādhiṭṭhānekadesaṁ dassanabhāgiyaṁ suttaṁ kittakehi puggalehi niddisitabba”nti pucchitabbattā –",
  "tika-s0501t5:389_0": "“Bhāvanābhāgiyaṁ suttaṁ dvādasahi puggalehi niddisitabbaṁ sakadāgāmiphalasacchikiriyāya paṭipannena,",
  "tika-s0501t5:389_1": "sakadāgāminā,",
  "tika-s0501t5:389_2": "anāgāmiphalasacchikiriyāya paṭipannena,",
  "tika-s0501t5:389_3": "anāgāminā,",
  "tika-s0501t5:389_4": "antarāparinibbāyinā,",
  "tika-s0501t5:389_5": "upahaccaparinibbāyinā,",
  "tika-s0501t5:389_6": "asaṅkhāraparinibbāyinā,",
  "tika-s0501t5:389_7": "sasaṅkhāraparinibbāyinā,",
  "tika-s0501t5:389_8": "uddhaṁsotena akaniṭṭhagāminā,",
  "tika-s0501t5:389_9": "saddhāvimuttena,",
  "tika-s0501t5:389_10": "diṭṭhippattena,",
  "tika-s0501t5:389_11": "kāyasakkhinā cāti bhāvanābhāgiyaṁ suttaṁ imehi dvādasahi puggalehi niddisitabba”nti –",
  "tika-s0501t5:390_0": "Vuttaṁ.",
  "tika-s0501t5:390_1": "Tatthāpi sattādhiṭṭhānekadesaṁ bhāvanābhāgiyaṁ suttanti gahetabbaṁ.",
  "tika-s0501t5:390_2": "Sakadā…pe…",
  "tika-s0501t5:390_3": "pannena sakadāgāmimaggaṭṭhena puggalena,",
  "tika-s0501t5:390_4": "sakadāgāminā sakadāgāmiphalaṭṭhena,",
  "tika-s0501t5:390_5": "anāgāmi…pe…",
  "tika-s0501t5:390_6": "pannena anāgāmimaggaṭṭhena,",
  "tika-s0501t5:390_7": "anāgāminā anāgāmiphalaṭṭhena,",
  "tika-s0501t5:390_8": "avihādīsu pañcasu suddhāvāsesu āyuvemajjhaṁ anatikkamitvā arahattaṁ patvā parinibbāyanasabhāvena antarāparinibbāyīnāmakena anāgāminā,",
  "tika-s0501t5:390_9": "āyuvemajjhaṁ atikkamitvā arahattaṁ patvā parinibbāyanasabhāvena upahaccaparinibbāyīnāmakena anāgāminā,",
  "tika-s0501t5:390_10": "asaṅkhārena appayogena arahattaṁ patvā parinibbāyanasabhāvena asaṅkhāraparinibbāyīnāmakena anāgāminā,",
  "tika-s0501t5:390_11": "sasaṅkhārena sappayogena arahattaṁ patvā parinibbāyanasabhāvena sasaṅkhāraparinibbāyīnāmakena anāgāminā,",
  "tika-s0501t5:390_12": "avihādīhi uddhaṁ atappādīsu upapattisotena arahattaṁ patvā parinibbāyanasabhāvena uddhaṁsotanāmakena anāgāminā,",
  "tika-s0501t5:390_13": "akaniṭṭhaṁ gantvā arahattaṁ patvā parinibbāyanasabhāvena akaniṭṭhagāmīnāmakena anāgāminā,",
  "tika-s0501t5:390_14": "saddhāya vimuttattā saddhāvimuttanāmakena anāgāminā,",
  "tika-s0501t5:390_15": "diṭṭhiyā paññāya nirodhaṁ pattattā diṭṭhippattanāmakena anāgāminā cāti imehi ekādasahi ajhānalābhīpuggalehi ca,",
  "tika-s0501t5:390_16": "kāyena nāmakāye phuṭṭhānaṁ arūpajhānānaṁ anantaraṁ nibbānaṁ sacchikaroti,",
  "tika-s0501t5:390_17": "iti sacchikaraṇato kāyasakkhīnāmakena jhānalābhinā cāti dvādasahi puggalehi niddisitabbaṁ.",
  "tika-s0501t5:391_0": "Imesaṁ vuttappakārānaṁ puggalānaṁ sattādhiṭṭhānekadesatthattā ceva bhāvanābhāgiyatthattā ca sattādhiṭṭhānekadesaṁ",
  "tika-s0501t5:391_1": "bhāvanābhāgiyaṁ suttaṁ ettakehi puggalehi niddisitabbanti niyametvā ācariyena vibhattaṁ,",
  "tika-s0501t5:391_2": "amhehi ca ñātaṁ,",
  "tika-s0501t5:391_3": "“kittakehi puggalehi sattādhiṭṭhānekadesaṁ asekkhabhāgiyaṁ suttaṁ niddisitabba”nti vattabbattā –",
  "tika-s0501t5:392_0": "“Asekkhabhāgiyaṁ suttaṁ navahi puggalehi niddisitabbaṁ saddhāvimuttena,",
  "tika-s0501t5:392_1": "paññāvimuttena,",
  "tika-s0501t5:392_2": "suññatavimuttena,",
  "tika-s0501t5:392_3": "animittavimuttena,",
  "tika-s0501t5:392_4": "appaṇihitavimuttena,",
  "tika-s0501t5:392_5": "ubhatobhāgavimuttena,",
  "tika-s0501t5:392_6": "samasīsinā,",
  "tika-s0501t5:392_7": "paccekabuddhehi,",
  "tika-s0501t5:392_8": "sammāsambuddhehi cāti asekkhabhāgiyaṁ suttaṁ imehi navahi puggalehi niddisitabba”nti –",
  "tika-s0501t5:393_0": "Vuttaṁ.",
  "tika-s0501t5:393_1": "Tattha sattādhiṭṭhānekadesaṁ asekkhabhāgiyaṁ suttaṁ niddisitabbanti yojetabbaṁ.",
  "tika-s0501t5:393_2": "Saddhāya kilesehi vimuttattā arahattaphalakkhaṇe saddhāvimutto arahā,",
  "tika-s0501t5:393_3": "tena saddhāvimuttena.",
  "tika-s0501t5:393_4": "Paññāya vimuttattā arahattaphalakkhaṇe paññāvimutto arahā,",
  "tika-s0501t5:393_5": "tena paññāvimuttena.",
  "tika-s0501t5:393_6": "Suññatavipassanāsaṅkhātena anattānupassanena vimuttattā suññatavimutto arahā,",
  "tika-s0501t5:393_7": "tena suññatavimuttena.",
  "tika-s0501t5:393_8": "Animittānupassanāsaṅkhātena aniccānupassanena vimuttattā animittavimutto arahā,",
  "tika-s0501t5:393_9": "tena animittavimuttena.",
  "tika-s0501t5:393_10": "Appaṇihitānupassanāsaṅkhātena dukkhānupassanena vimuttattā appaṇihitavimutto arahā,",
  "tika-s0501t5:393_11": "tena appaṇihitavimuttena.",
  "tika-s0501t5:393_12": "Ubhato rūpakāyanāmakāyato ubhatobhāgato vimuttattā ubhatobhāgavimutto arahā,",
  "tika-s0501t5:393_13": "tena ubhatobhāgavimuttena.",
  "tika-s0501t5:393_14": "Purimā pañca puggalā ajhānalābhino gahitā,",
  "tika-s0501t5:393_15": "ubhatobhāgavimutto pana jhānalābhīgahito.",
  "tika-s0501t5:394_0": "Samasīsī nāma iriyāpathasamasīsī,",
  "tika-s0501t5:394_1": "rogasamasīsī,",
  "tika-s0501t5:394_2": "jīvitasamasīsīti tividhā honti.",
  "tika-s0501t5:394_3": "Imesu tīsu samasīsīsu yo arahā catūsu iriyāpathesu ekekasmiṁ iriyāpathe arahattaṁ patvā aññaṁ iriyāpathaṁ",
  "tika-s0501t5:394_4": "asaṅkamitvā tasmiṁ tasmiṁ iriyāpatheyeva parinibbāyati,",
  "tika-s0501t5:394_5": "ayaṁ arahā iriyāpathasamasīsī nāma.",
  "tika-s0501t5:394_6": "Yo arahā yasmiṁ roge uppanne arahattaṁ patvā tato rogato anuṭṭhahitvā tasmiṁ rogeyeva parinibbāyati,",
  "tika-s0501t5:394_7": "ayaṁ arahā rogasamasīsī nāma.",
  "tika-s0501t5:394_8": "Yo arahā paccavekkhaṇavīthiyānantaraṁ bhavaṅgaṁ otaritvā tato maraṇāsannajavanavīthiyānantarameva parinibbāyati,",
  "tika-s0501t5:394_9": "ayaṁ arahā vārasamatāya jīvitasamasīsī nāma.",
  "tika-s0501t5:394_10": "Vārasamatāti ca paccavekkhaṇavīthi maggavithyānuvattakattā paccavekkhaṇavīthianantaraṁ pavattamānāyapi",
  "tika-s0501t5:394_11": "maraṇāsannavīthi maggavīthianantaraṁ pavattāti vattabbārahā,",
  "tika-s0501t5:394_12": "tasmā vīthianantaratā vārasamatā nāma.",
  "tika-s0501t5:394_13": "Tāya vārasamatāya ca jīvitasamasīsī vutto.",
  "tika-s0501t5:395_0": "Saha paṭisambhidāhi arahattaṁ pāpuṇīti etthapi paccavekkhaṇavīthiyānantaraṁ bhavaṅgaṁ otaritvā bhavaṅgato",
  "tika-s0501t5:395_1": "vuṭṭhāya pavattavīthiyā paṭisambhidāñāṇāni pavattanti.",
  "tika-s0501t5:395_2": "Vuttanayena vīthianantaratāya vārasamatāya “saha paṭisambhidāhī”ti vuttaṁ.",
  "tika-s0501t5:395_3": "Bhagavato sabbaññutaññāṇampi paccavekkhaṇavīthiyānantaraṁ bhavaṅgaṁ otaritvā bhavaṅgato vuṭṭhāya pavattavīthiyā paṭhamaṁ pavattatīti veditabbaṁ.",
  "tika-s0501t5:395_4": "Iminā jīvitasamasīsinā,",
  "tika-s0501t5:395_5": "sabbehi paccekabuddhehi,",
  "tika-s0501t5:395_6": "sabbehi sammāsambuddhehi cāti imehi navahi puggalehi sattādhiṭṭhānekadesaṁ asekkhabhāgiyaṁ suttaṁ niddisitabbaṁ.",
  "tika-s0501t5:396_0": "Imesaṁ puggalānaṁ sattādhiṭṭhānekadesatthattā ceva asekkhabhāgiyatthattā ca evaṁ iminā “lokuttaraṁ suttaṁ",
  "tika-s0501t5:396_1": "sattādhiṭṭhāna”ntiādinā pakārena vuttehi imehi chabbīsatiyā puggalehi ariyehi dassanabhāgiyavāsanābhāgiyaasekkhabhāgiyasuttānaṁ",
  "tika-s0501t5:396_2": "vasena lokuttaraṁ suttaṁ sattādhiṭṭhānekadesaṁ suttaṁ niddisitabbaṁ.",
  "tika-s0501t5:397_0": "Imesaṁ chabbīsatiyā puggalānaṁ sakalalokuttarasuttatthattā ceva sattādhiṭṭhānekadesasuttatthattā ca lokuttaraṁ sattādhiṭṭhānekadesaṁ suttaṁ.",
  "tika-s0501t5:397_1": "Ettakehi puggalehi niddisitabbanti ācariyena niyametvā vibhattaṁ,",
  "tika-s0501t5:397_2": "amhehi ca ñātaṁ,",
  "tika-s0501t5:397_3": "“lokiyaṁ sattādhiṭṭhānekadesaṁ suttaṁ kittakehi puggalehi niddisitabba”nti vattabbattā “lokiyaṁ suttaṁ",
  "tika-s0501t5:397_4": "sattādhiṭṭhānaṁ ekūnavīsatiyā puggalehi niddisitabba”ntiādi vuttaṁ.",
  "tika-s0501t5:397_5": "“Te ekūnavīsati lokiyā puggalā katamehi dhammehi niddiṭṭhā samanvesitabbā”ti vattabbattā “te caritehī”tiādi vuttaṁ.",
  "tika-s0501t5:397_6": "Te ekūnavīsati lokiyā puggalā caritehi caritavisesehi niddiṭṭhā samanvesitabbāti.",
  "tika-s0501t5:397_7": "“Kathaṁ caritehi niddiṭṭhā”ti vattabbattā “keci rāgacaritā”tiādi vuttaṁ.",
  "tika-s0501t5:397_8": "Rāgacaritadosacaritādīhi caritehi ekūnavīsati lokiyapuggalā rāgacaritā,",
  "tika-s0501t5:397_9": "keci dosacaritā…pe…",
  "tika-s0501t5:397_10": "mohacarito cāti niddiṭṭhā.",
  "tika-s0501t5:397_11": "Iti niddiṭṭhehi imehi ekūnavīsatiyā puggalehi lokiyasattādhiṭṭhānekadesaṁ suttaṁ niddisitabbaṁ.",
  "tika-s0501t5:397_12": "“Lokiya”nti sāmaññavasena vuttampi “saṁkilesabhāgiyaṁ lokiya”nti visesato viññātabbaṁ.",
  "tika-s0501t5:398_0": "Lokiyaṁ sattādhiṭṭhānekadesaṁ suttaṁ ettakehi puggalehi niddisitabbanti ācariyena niyametvā vibhattaṁ,",
  "tika-s0501t5:398_1": "amhehi ca ñātaṁ,",
  "tika-s0501t5:398_2": "“vāsanābhāgiyaṁ sattādhiṭṭhānekadesaṁ suttaṁ katamehi puggalehi niddisitabba”nti vattabbattā “vāsanābhāgiya”ntiādi vuttaṁ.",
  "tika-s0501t5:398_3": "Vāsanābhāgiyaṁ sattādhiṭṭhānekadesaṁ suttaṁ sīlavantehi puggalehi,",
  "tika-s0501t5:398_4": "dhammehi ca niddisitabbanti yojetabbaṁ.",
  "tika-s0501t5:398_5": "“Kittakā sīlavantapuggalā”ti vattabbattā “te sīlavanto pañca puggalā”ti vuttaṁ.",
  "tika-s0501t5:398_6": "“Kittakā dhammā”ti vattabbattā “pakatisīla”ntiādi vuttaṁ.",
  "tika-s0501t5:398_7": "Idaṁ vuttaṁ hoti –",
  "tika-s0501t5:398_8": "pakatisīlavanto ca samādānasīlavanto ca cittappasādavanto ca samathavanto ca vipassanāvanto cāti pañca puggalā,",
  "tika-s0501t5:398_9": "pakatisīladhammo ca samādānasīladhammo ca cittappasādadhammo ca samathadhammo ca vipassanādhammo cāti pañca dhammāti imehi pañcahi puggalehi,",
  "tika-s0501t5:398_10": "imehi pañcahi dhammehi vāsanābhāgiyaṁ sattādhiṭṭhānekadesadhammādhiṭṭhānekadesaṁ suttaṁ yathākkamaṁ niddisitabbanti.",
  "tika-s0501t5:399_0": "Lokuttaraṁ sattādhiṭṭhānaṁ suttaṁ dassanabhāgiyavāsanābhāgiyaasekkhabhāgiyasuttehi niddisitabbanti ācariyena niyametvā vibhattaṁ,",
  "tika-s0501t5:399_1": "amhehi ca ñātaṁ,",
  "tika-s0501t5:399_2": "“lokuttaraṁ dhammādhiṭṭhānaṁ suttaṁ kittakehi suttehi niddisitabba”nti vattabbattā “lokuttaraṁ suttaṁ dhammādhiṭṭhānaṁ…pe…",
  "tika-s0501t5:399_3": "asekkhabhāgiyenā”ti vuttaṁ.",
  "tika-s0501t5:400_0": "“Lokiyañca lokuttarañca sattādhiṭṭhānañca dhammādhiṭṭhānañca kittakehi niddisitabba”nti vattabbattā “lokiyañca…pe…",
  "tika-s0501t5:400_1": "ubhayena niddisitabba”nti vuttaṁ.",
  "tika-s0501t5:400_2": "Ubhayenāti lokiyalokuttarena,",
  "tika-s0501t5:400_3": "sattādhiṭṭhānadhammādhiṭṭhānena samānatthabhāvena niddisitabbanti.",
  "tika-s0501t5:401_0": "“Ñāṇaṁ kittakehi niddisitabba”nti vattabbattā “ñāṇaṁ paññāyā”tiādi vuttaṁ.",
  "tika-s0501t5:401_1": "Yasmiṁ yasmiṁ sutte ñāṇaṁ āgataṁ,",
  "tika-s0501t5:401_2": "tasmiṁ tasmiṁ sutte ñāṇaṁ ñāṇapariyāyena paññādinā niddisitabbanti.",
  "tika-s0501t5:402_0": "“Ñeyyaṁ kittakena niddisitabba”nti vattabbattā “ñeyyaṁ atītānāgatapaccuppannehī”tiādi vuttaṁ.",
  "tika-s0501t5:402_1": "Yasmiṁ yasmiṁ sutte ñeyyaṁ āgataṁ,",
  "tika-s0501t5:402_2": "tasmiṁ tasmiṁ sutte ñeyyaṁ ñeyyapariyāyena niddisitabbanti.",
  "tika-s0501t5:403_0": "“Ñāṇañca ñeyyañca kittakena niddisitabba”nti vattabbattā “ñāṇañca ñeyyañca tadubhayenā”tiādi vuttaṁ.",
  "tika-s0501t5:403_1": "Yasmiṁ yasmiṁ sutte ñāṇañeyyā āgatā,",
  "tika-s0501t5:403_2": "tasmiṁ tasmiṁ sutte ñāṇañeyyā ñāṇañeyyapariyāyena niddisitabbanti.",
  "tika-s0501t5:404_0": "Dassanasutte yathā niddiṭṭhaṁ,",
  "tika-s0501t5:404_1": "tathā upadhārayitvā labbhamānato niddisitabbaṁ.",
  "tika-s0501t5:404_2": "Bhāvanāsutte yathā niddiṭṭhaṁ,",
  "tika-s0501t5:404_3": "tathā upadhārayitvā labbhamānato niddisitabbaṁ.",
  "tika-s0501t5:404_4": "Tadubhayaṁ dassanañca bhāvanā ca sutte yathā niddiṭṭhaṁ,",
  "tika-s0501t5:404_5": "tathā upadhārayitvā labbhamānato niddisitabbaṁ.",
  "tika-s0501t5:405_0": "“Sakavacanaṁparavacana”ntiādīsupi evameva visuṁ visuṁ ca ekato ca sutte yathā niddiṭṭhaṁ,",
  "tika-s0501t5:405_1": "tathā upadhārayitvā labbhamānato niddisitabbanti yojanā kātabbā.",
  "tika-s0501t5:405_2": "“Ettakameva niddisitabba”nti vattabbattā “yaṁ vā panā”tiādi vuttaṁ.",
  "tika-s0501t5:406_0": "“Vipākassa hetu kammamevā”ti vattabbattā “duvidho hetū”tiādi vuttaṁ.",
  "tika-s0501t5:406_1": "Kilesā saṁkilesabhāgiyasuttena samānatthabhāvena niddisitabbā.",
  "tika-s0501t5:406_2": "Taṇhāsaṅkhāto samudayo vā kilesasaṅkhāto samudayo vā akusalasaṅkhāto samudayo vā saṁkilesabhāgiyena suttena samānatthabhāvena niddisitabbo.",
  "tika-s0501t5:406_3": "Lokiyakusalahetusaṅkhāto samudayo vā lokiyakusalasaṅkhāto samudayo vā vāsanābhāgiyena suttena samānatthabhāvena niddisitabbo.",
  "tika-s0501t5:407_0": "Kammañca vipāko ca yathārahaṁ labbhamānasuttena niddisitabboti sāmaññavasena vibhatto,",
  "tika-s0501t5:407_1": "“kusalaṁ katamena niddisitabba”nti vattabbattā “tattha kusala”ntiādi vuttaṁ.",
  "tika-s0501t5:407_2": "Tatthāti tesu aṭṭhavīsatiyā sāsanapaṭṭhānasuttesu kusalaṁ catūhi suttehi samānatthabhāvena niddisitabbaṁ.",
  "tika-s0501t5:407_3": "“Katamehi catūhī”ti vattabbattā “vāsanābhāgiyenā”tiādi vuttaṁ.",
  "tika-s0501t5:407_4": "Lokiyakusalaṁ vāsanābhāgiyena niddisitabbaṁ samānatthattā,",
  "tika-s0501t5:407_5": "lokuttarakusalaṁ dassanabhāgiyena,",
  "tika-s0501t5:407_6": "vāsanābhāgiyena,",
  "tika-s0501t5:407_7": "asekkhabhāgiyena ca yathārahaṁ samānatthabhāvena niddisitabbaṁ.",
  "tika-s0501t5:407_8": "Kusalaṁ ettakehi niddisitabbanti niyametvā vibhattaṁ,",
  "tika-s0501t5:407_9": "“akusalaṁ katamena niddisitabba”nti vattabbattā “akusala”ntiādi vuttaṁ.",
  "tika-s0501t5:407_10": "“Kusalañca akusalañca katamena niddisitabba”nti vattabbattā “kusalañca akusalañca tadubhayena niddisitabba”nti vuttaṁ.",
  "tika-s0501t5:407_11": "Yasmiṁ yasmiṁ sutte tadubhayaṁ āgataṁ,",
  "tika-s0501t5:407_12": "tasmiṁ tasmiṁ sutte āgatena tadubhayena niddisitabbaṁ.",
  "tika-s0501t5:408_0": "“Anuññātaṁ katamena niddisitabba”nti vattabbattā “anuññāta”ntiādi vuttaṁ.",
  "tika-s0501t5:408_1": "Anuññātaṁ bhagavato anuññātāya samānatāya niddisitabbaṁ.",
  "tika-s0501t5:408_2": "“Katividhaṁ anuññāta”nti vattabbattā “taṁ pañcavidha”ntiādi vuttaṁ.",
  "tika-s0501t5:408_3": "Yaṁ anuññātaṁ yāsu yāsu bhūmīsu dissati,",
  "tika-s0501t5:408_4": "taṁ anuññātaṁ tāsu tāsu bhūmīsu āgatena samānena kappiyānulomena niddisitabbaṁ.",
  "tika-s0501t5:409_0": "Anuññātaṁ iminā niddisitabbanti ācariyena niyametvā vibhattaṁ,",
  "tika-s0501t5:409_1": "“paṭikkhittaṁ katamena niddisitabba”nti vattabbattā “paṭikkhittaṁ bhagavatā”tiādi vuttaṁ.",
  "tika-s0501t5:409_2": "Bhagavatā paṭikkhittaṁ bhagavatā paṭikkhittakāraṇena sutte āgatena vatthunā kāraṇaphalabhāvena niddisitabbaṁ.",
  "tika-s0501t5:409_3": "Yaṁ paṭikkhittaṁ yāsu yāsu bhūmīsu dissati,",
  "tika-s0501t5:409_4": "taṁ pana paṭikkhittaṁ tāsu tāsu bhūmīsu āgatena pākaṭena akappiyānulomena niddisitabbaṁ.",
  "tika-s0501t5:410_0": "“Anuññātañca paṭikkhittañca katamena niddisitabba”nti vattabbattā “anuññātañca paṭikkhittañca tadubhayena niddisitabba”nti vuttaṁ.",
  "tika-s0501t5:410_1": "Yasmiṁ yasmiṁ sutte anuññātañca paṭikkhittañca āgataṁ,",
  "tika-s0501t5:410_2": "tasmiṁ tasmiṁ sutte āgatena tadubhayena niddisitabbaṁ.",
  "tika-s0501t5:411_0": "“Thavo katamena niddisitabbo”ti vattabbattā “thavo pasaṁsāyā”tiādi vuttaṁ.",
  "tika-s0501t5:411_1": "Yasmiṁ yasmiṁ sutte yā yā pasaṁsā āgatā,",
  "tika-s0501t5:411_2": "tasmiṁ tasmiṁ sutte āgatāya tāya tāya pasaṁsāya thavo niddisitabbo.",
  "tika-s0501t5:411_3": "“Yo thavo pasaṁsāya niddisitabbo,",
  "tika-s0501t5:411_4": "so thavo katividhena niddisitabbo”ti vattabbattā “so pañcavidhenā”tiādi vuttaṁ.",
  "tika-s0501t5:411_5": "Bhagavato thavo ca dhammassa thavo ca ariyasaṅghassa thavo ca ariyadhammānaṁ sikkhāya thavo ca lokiyaguṇasampattiyā thavo cāti pañcavidhena veditabbo.",
  "tika-s0501t5:411_6": "Iti evaṁ vuttappakārena pañcavidhena thavo niddisitabbo.",
  "tika-s0501t5:412_0": "Amhākācariya amhākācariyena aṭṭhārasa mūlapadā sāsanapaṭṭhāne daṭṭhabbāti vuttā,",
  "tika-s0501t5:412_1": "“katamāni tāni aṭṭhārasa mūlapadānī”ti pucchitabbattā “indriyabhūmī”tiādi vuttaṁ.",
  "tika-s0501t5:412_2": "Sāsanapaṭṭhāne indriyabhūmi saddhindriyādiindriyabhūmi yehi navahi padehi niddisitabbā,",
  "tika-s0501t5:412_3": "sāsanapaṭṭhāne kilesabhūmi yehi navahi padehi niddisitabbā,",
  "tika-s0501t5:412_4": "evaṁ iminā pakārena etāni mūlapadāni nava padāni kusalapadāni,",
  "tika-s0501t5:412_5": "nava padāni akusalapadānīti aṭṭhārasa mūlapadāni honti.",
  "tika-s0501t5:412_6": "Sāsanapaṭṭhāne daṭṭhabbā,",
  "tika-s0501t5:412_7": "“kena kāraṇena aṭṭhārasa mūlapadā sāsanapaṭṭhāne daṭṭhabbāti viññāyatī”ti vattabbattā “tathā hī”tiādi vuttaṁ.",
  "tika-s0501t5:412_8": "Tathā hīti tato eva aṭṭhārasamūlapadānaṁ sāsanapaṭṭhāne daṭṭhabbattā “aṭṭhārasa mūlapadā kuhiṁ daṭṭhabbā?",
  "tika-s0501t5:412_9": "Sāsanapaṭṭhāne”ti yaṁ vacanaṁ vuttaṁ,",
  "tika-s0501t5:412_10": "tena vacanena viññāyatīti.",
  "tika-s0501t5:412_11": "“Kena mūlapadānaṁ navakusalapadanavaakusalapadabhāvena aṭṭhārasabhāvo viññāyatī”ti vattabbattā “tenāhā”tiādi vuttaṁ.",
  "tika-s0501t5:412_12": "Tena mūlapadānaṁ navakusalapadanavaakusalapadabhāvato āyasmā mahākaccāno –",
  "tika-s0501t5:413_0": "“Navahi ca padehi kusalā, navahi ca yujjanti akusalapakkhā;",
  "tika-s0501t5:414_0": "Ete kho mūlapadā, bhavanti aṭṭhārasa padānī”ti. –",
  "tika-s0501t5:415_0": "Yaṁ vacanaṁ āha,",
  "tika-s0501t5:415_1": "tena “navahi…pe…",
  "tika-s0501t5:415_2": "padānī”ti vacanena mūlapadānaṁ navakusalapadanavaakusalapadabhāvena aṭṭhārasabhāvo viññāyatīti.",
  "tika-s0501t5:416_0": "“Yaṁ yaṁ saṁkilesabhāgiyādisoḷasavidhaṁ sāsanapaṭṭhānañceva yaṁ yaṁ lokiyādiaṭṭhavīsatividhaṁ sāsanapaṭṭhānañca ācariyena niddhāritaṁ,",
  "tika-s0501t5:416_1": "ettakameva paripuṇṇaṁ,",
  "tika-s0501t5:416_2": "aññaṁ sāsanapaṭṭhānaṁ niddhāretvā yuttaṁ yujjitabbaṁ natthī”ti vattabbattā “niyuttaṁ sāsanapaṭṭhāna”nti vuttaṁ.",
  "tika-s0501t5:416_3": "Yathāniddhāritasāsanapaṭṭhānato yaṁ yaṁ aññaṁ sāsanapaṭṭhānaṁ niddhāritaṁ atthi,",
  "tika-s0501t5:416_4": "taṁ taṁ aññaṁ sāsanapaṭṭhānaṁ niyuttaṁ yathārahaṁ niddhāretvā yuttaṁ yujjitabbanti attho gahetabboti.",
  "tika-s0501t5:417_0": "“Yaṁ loko pūjayate…pe…",
  "tika-s0501t5:417_1": "niyuttaṁ sāsanapaṭṭhānanti yattako vacanakkamo bhāsito,",
  "tika-s0501t5:417_2": "ettakena vacanakkamena kiṁ netti samattā,",
  "tika-s0501t5:417_3": "udāhu asamattā”ti vattabbattā “ettāvatā”tiādi vuttaṁ.",
  "tika-s0501t5:417_4": "Āyasmatā mahākaccānena yā netti bhāsitā,",
  "tika-s0501t5:417_5": "bhagavatā sā netti anumoditā,",
  "tika-s0501t5:417_6": "mūlasaṅgītiyaṁ saṅgāyantehi therāsabhehi yā netti saṅgītā,",
  "tika-s0501t5:417_7": "sā netti “yaṁ loko pūjayate…pe…",
  "tika-s0501t5:417_8": "niyuttaṁ sāsanapaṭṭhāna”nti ettāvatā vacanakkamena samattā paripuṇṇāva hoti.",
  "tika-s0501t5:418_0": "Iti samattāya āyasmatā mahākaccānena bhāsitāya bhagavatā anumoditāya mūlasaṅgītiyaṁ saṅgāyantehi therāsabhehi",
  "tika-s0501t5:418_1": "saṅgītāya nettiyā atthavaṇṇanā saddhammapālanāmena mahādhammarājagurunā mahātherena racitā jinaputtānaṁ",
  "tika-s0501t5:418_2": "hitakarā nettivibhāvanā chabbīsādhikanavasate sakkarāje sāvaṇamāse sukkapakkhe navamadivase sūriyuggamanasamaye samattā.",
  "tika-s0501t5:419_0": "Iti sāsanapaṭṭhāne sattibalānurūpā racitā vibhāvanā",
  "tika-s0501t5:420_0": "Niṭṭhitā.",
  "tika-s0501t5:421_0": "Nigamanakathā",
  "tika-s0501t5:422_0": "Sabbasattuttamo nātho, loke uppajji nāyako;",
  "tika-s0501t5:423_0": "Sambuddho gotamo jino, anekaguṇalaṅkato.",
  "tika-s0501t5:424_0": "Sāsanaṁ tassa seṭṭhassa, aṭṭhavassasatādhikaṁ;",
  "tika-s0501t5:425_0": "Dvisahassaṁ yadā pattaṁ, nimmalaṁ vaḍḍhanaṁ subhaṁ.",
  "tika-s0501t5:426_0": "Tadā bhūmissaro mahādhammarājā mahiddhiko;",
  "tika-s0501t5:427_0": "Āṇācakkena sāreti, rājā noanuvattake.",
  "tika-s0501t5:428_0": "Laddhā setagaje vare, loke vimhayajānake;",
  "tika-s0501t5:429_0": "Appamatto mahāvīro, puññaṁ katvābhimodati.",
  "tika-s0501t5:430_0": "Tasmiṁ vasseva sāvaṇe, māse navamadivase;",
  "tika-s0501t5:431_0": "Sūriyuggamane kāle, nibbattāyaṁ vibhāvanā.",
  "tika-s0501t5:432_0": "Yattakaṁ sāsanaṁ ṭhitaṁ, tattakaṁ racitaṁ mayā;",
  "tika-s0501t5:433_0": "Ṭhātu nettivibhāvanā, jinaputtahitāvahā.",
  "tika-s0501t5:434_0": "Iti taṁ racayantena, puññaṁ adhigataṁ mayā;",
  "tika-s0501t5:435_0": "Hontu tassānubhāvena, sabbe vimuttibhāgino.",
  "tika-s0501t5:436_0": "Rājadevī puttanattā, panattā ca sajātikā;",
  "tika-s0501t5:437_0": "Sabbe rajjasukhe ṭhatvā, carantu caritaṁ sukhī.",
  "tika-s0501t5:438_0": "Devo kāle suvassatu, sabbo raṭṭhajano sukhī;",
  "tika-s0501t5:439_0": "Aññamaññaṁ ahiṁsanto, piyo hotu hitāvahoti.",
  "tika-s0501t5:440_0": "Nettivibhāvinī niṭṭhitā."
}