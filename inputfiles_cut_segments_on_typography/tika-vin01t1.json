{
  "tika-vin01t1:6_0": "Namo tassa bhagavato arahato sammāsambuddhassa",
  "tika-vin01t1:7_0": "Vinayapiṭake",
  "tika-vin01t1:8_0": "Sāratthadīpanī-ṭīkā (paṭhamo bhāgo)",
  "tika-vin01t1:9_0": "Ganthārambhakathā",
  "tika-vin01t1:10_0": "Mahākāruṇikaṃ buddhaṃ, dhammañca vimalaṃ varaṃ;",
  "tika-vin01t1:11_0": "Vande ariyasaṅghañca, dakkhiṇeyyaṃ niraṅgaṇaṃ.",
  "tika-vin01t1:12_0": "Uḷārapuññatejena, katvā sattuvimaddanaṃ;",
  "tika-vin01t1:13_0": "Pattarajjābhisekena, sāsanujjotanatthinā.",
  "tika-vin01t1:14_0": "Nissāya sīhaḷindena, yaṃ parakkamabāhunā;",
  "tika-vin01t1:15_0": "Katvā nikāyasāmaggiṃ, sāsanaṃ suvisodhitaṃ.",
  "tika-vin01t1:16_0": "Kassapaṃ taṃ mahātheraṃ, saṅghassa pariṇāyakaṃ;",
  "tika-vin01t1:17_0": "Dīpasmiṃ tambapaṇṇimhi, sāsanodayakārakaṃ.",
  "tika-vin01t1:18_0": "Paṭipattiparādhīnaṃ, sadāraññanivāsinaṃ;",
  "tika-vin01t1:19_0": "Pākaṭaṃ gagane canda-maṇḍalaṃ viya sāsane.",
  "tika-vin01t1:20_0": "Saṅghassa pitaraṃ vande, vinaye suvisāradaṃ;",
  "tika-vin01t1:21_0": "Yaṃ nissāya vasantohaṃ, vuddhippattosmi sāsane.",
  "tika-vin01t1:22_0": "Anutheraṃ mahāpuññaṃ, sumedhaṃ sutivissutaṃ;",
  "tika-vin01t1:23_0": "Avikhaṇḍitasīlādi-parisuddhaguṇodayaṃ.",
  "tika-vin01t1:24_0": "Bahussutaṃ satimantaṃ, dantaṃ santaṃ samāhitaṃ;",
  "tika-vin01t1:25_0": "Namāmi sirasā dhīraṃ, garuṃ me gaṇavācakaṃ.",
  "tika-vin01t1:26_0": "Āgatāgamatakkesu, saddasatthanayaññusu;",
  "tika-vin01t1:27_0": "Yassantevāsibhikkhūsu, sāsanaṃ suppatiṭṭhitaṃ.",
  "tika-vin01t1:28_0": "Vinayaṭṭhakathāyāhaṃ, līnasāratthadīpaniṃ;",
  "tika-vin01t1:29_0": "Karissāmi suviññeyyaṃ, paripuṇṇamanākulaṃ.",
  "tika-vin01t1:30_0": "Porāṇehi kataṃ yaṃ tu, līnatthassa pakāsanaṃ;",
  "tika-vin01t1:31_0": "Na taṃ sabbattha bhikkhūnaṃ, atthaṃ sādheti sabbaso.",
  "tika-vin01t1:32_0": "Duviññeyyasabhāvāya, sīhaḷāya niruttiyā;",
  "tika-vin01t1:33_0": "Gaṇṭhipadesvanekesu, likhitaṃ kiñci katthaci.",
  "tika-vin01t1:34_0": "Māgadhikāya bhāsāya, ārabhitvāpi kenaci;",
  "tika-vin01t1:35_0": "Bhāsantarehi sammissaṃ, likhitaṃ kiñcideva ca.",
  "tika-vin01t1:36_0": "Asāraganthabhāropi, tattheva bahu dissati;",
  "tika-vin01t1:37_0": "Ākulañca kataṃ yattha, suviññeyyampi atthato.",
  "tika-vin01t1:38_0": "Tato aparipuṇṇena, tādisenettha sabbaso;",
  "tika-vin01t1:39_0": "Kathamatthaṃ vijānanti, nānādesanivāsino.",
  "tika-vin01t1:40_0": "Bhāsantaraṃ tato hitvā, sāramādāya sabbaso;",
  "tika-vin01t1:41_0": "Anākulaṃ karissāmi, paripuṇṇavinicchayanti.",
  "tika-vin01t1:42_0": "Ganthārambhakathāvaṇṇanā",
  "tika-vin01t1:43_0": "Vinayasaṃvaṇṇanārambhe ratanattayaṃ namassitukāmo tassa visiṭṭhaguṇayogasandassanatthaṃ “yo kappakoṭīhipī”tiādimāha.",
  "tika-vin01t1:43_1": "Visiṭṭhaguṇayogena hi vandanārahabhāvo,",
  "tika-vin01t1:43_2": "vandanārahe ca katā vandanā yathādhippetamatthaṃ sādheti.",
  "tika-vin01t1:43_3": "Ettha ca saṃvaṇṇanārambhe ratanattayapaṇāmakaraṇappayojanaṃ tattha tattha bahudhā papañcenti ācariyā.",
  "tika-vin01t1:43_4": "Tathā hi vaṇṇayanti –",
  "tika-vin01t1:44_0": "“Saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ,",
  "tika-vin01t1:44_1": "taṃ pana dhammasaṃvaṇṇanāsu viññūnaṃ bahumānuppādanatthaṃ,",
  "tika-vin01t1:44_2": "taṃ sammadeva tesaṃ uggahaṇadhāraṇādikkamaladdhabbāya sammāpaṭipattiyā sabbahitasukhanipphādanatthaṃ.",
  "tika-vin01t1:44_3": "Atha vā maṅgalabhāvato,",
  "tika-vin01t1:44_4": "sabbakiriyāsu pubbakiccabhāvato,",
  "tika-vin01t1:44_5": "paṇḍitehi samācaritabhāvato,",
  "tika-vin01t1:44_6": "āyatiṃ paresaṃ diṭṭhānugatiāpajjanato ca saṃvaṇṇanāyaṃ ratanattayapaṇāmakiriyā”ti.",
  "tika-vin01t1:45_0": "Mayaṃ pana idhādhippetameva payojanaṃ dassayissāma.",
  "tika-vin01t1:45_1": "Tasmā saṃvaṇṇanārambhe ratanattayapaṇāmakaraṇaṃ yathāpaṭiññātasaṃvaṇṇanāya anantarāyena parisamāpanatthanti veditabbaṃ.",
  "tika-vin01t1:45_2": "Idameva hi payojanaṃ ācariyena idhādhippetaṃ.",
  "tika-vin01t1:45_3": "Tathā hi vakkhati –",
  "tika-vin01t1:46_0": "“Iccevamaccantanamassaneyyaṃ,",
  "tika-vin01t1:47_0": "Namassamāno ratanattayaṃ yaṃ;",
  "tika-vin01t1:48_0": "Puññābhisandaṃ vipulaṃ alatthaṃ,",
  "tika-vin01t1:49_0": "Tassānubhāvena hatantarāyo”ti.",
  "tika-vin01t1:50_0": "Ratanattayapaṇāmakaraṇena cettha yathāpaṭiññātasaṃvaṇṇanāya anantarāyena parisamāpanaṃ ratanattayapūjāya paññāpāṭavabhāvato,",
  "tika-vin01t1:50_1": "tāya paññāpāṭavañca rāgādimalavidhamanato.",
  "tika-vin01t1:50_2": "Vuttañhetaṃ –",
  "tika-vin01t1:51_0": "“Yasmiṃ, mahānāma,",
  "tika-vin01t1:51_1": "samaye ariyasāvako tathāgataṃ anussarati,",
  "tika-vin01t1:51_2": "nevassa tasmiṃ samaye rāgapariyuṭṭhitaṃ cittaṃ hoti,",
  "tika-vin01t1:51_3": "na dosapariyuṭṭhitaṃ cittaṃ hoti,",
  "tika-vin01t1:51_4": "na mohapariyuṭṭhitaṃ cittaṃ hoti,",
  "tika-vin01t1:51_5": "ujugatamevassa tasmiṃ samaye cittaṃ hotī”tiādi.",
  "tika-vin01t1:52_0": "Tasmā ratanattayapūjanena vikkhālitamalāya paññāya pāṭavasiddhi.",
  "tika-vin01t1:53_0": "Atha vā ratanattayapūjanassa paññāpadaṭṭhānasamādhihetuttā paññāpāṭavaṃ.",
  "tika-vin01t1:53_1": "Vuttañhi tassa samādhihetuttaṃ –",
  "tika-vin01t1:54_0": "“Evaṃ ujugatacitto kho, mahānāma,",
  "tika-vin01t1:54_1": "ariyasāvako labhati atthavedaṃ,",
  "tika-vin01t1:54_2": "labhati dhammavedaṃ,",
  "tika-vin01t1:54_3": "labhati dhammūpasaṃhitaṃ pāmojjaṃ,",
  "tika-vin01t1:54_4": "pamuditassa pīti jāyati,",
  "tika-vin01t1:54_5": "pītimanassa kāyo passambhati,",
  "tika-vin01t1:54_6": "passaddhakāyo sukhaṃ vediyati,",
  "tika-vin01t1:54_7": "sukhino cittaṃ samādhiyatī”ti.",
  "tika-vin01t1:55_0": "Samādhissa ca paññāya padaṭṭhānabhāvo vuttoyeva “samāhito yathābhūtaṃ pajānātī”ti.",
  "tika-vin01t1:55_1": "Tato evaṃ paṭubhūtāya paññāya paṭiññāmahattakataṃ khedamabhibhuyya anantarāyena saṃvaṇṇanaṃ samāpayissati.",
  "tika-vin01t1:55_2": "Tena vuttaṃ “anantarāyena parisamāpanattha”nti.",
  "tika-vin01t1:56_0": "Atha vā ratanattayapūjāya āyuvaṇṇasukhabalavaḍḍhanato anantarāyena parisamāpanaṃ veditabbaṃ.",
  "tika-vin01t1:56_1": "Ratanattayapaṇāmena hi āyuvaṇṇasukhabalāni vaḍḍhanti.",
  "tika-vin01t1:56_2": "Vuttañhetaṃ –",
  "tika-vin01t1:57_0": "“Abhivādanasīlissa, niccaṃ vuḍḍhāpacāyino;",
  "tika-vin01t1:58_0": "Cattāro dhammā vaḍḍhanti, āyu vaṇṇo sukhaṃ bala”nti. ;",
  "tika-vin01t1:59_0": "Tato āyuvaṇṇasukhabalavuḍḍhiyā hoteva kāriyaniṭṭhānamiti vuttaṃ “anantarāyena parisamāpanattha”nti.",
  "tika-vin01t1:60_0": "Atha vā ratanattayagāravassa paṭibhānāparihānāvahattā.",
  "tika-vin01t1:60_1": "Aparihānāvahañhi tīsupi ratanesu gāravaṃ.",
  "tika-vin01t1:60_2": "Vuttañhetaṃ –",
  "tika-vin01t1:61_0": "“Sattime,",
  "tika-vin01t1:61_1": "bhikkhave,",
  "tika-vin01t1:61_2": "aparihāniyā dhammā.",
  "tika-vin01t1:61_3": "Katame satta?",
  "tika-vin01t1:61_4": "Satthugāravatā dhammagāravatā saṅghagāravatā sikkhāgāravatā samādhigāravatā kalyāṇamittatā sovacassatā”ti.",
  "tika-vin01t1:62_0": "Hoteva ca tato paṭibhānāparihānena yathāpaṭiññātaparisamāpanaṃ.",
  "tika-vin01t1:63_0": "Atha vā pasādavatthūsu pūjāya puññātisayabhāvato. Vuttañhi tassa puññātisayattaṃ –",
  "tika-vin01t1:64_0": "“Pūjārahe pūjayato, buddhe yadiva sāvake;",
  "tika-vin01t1:65_0": "Papañcasamatikkante, tiṇṇasokapariddave.",
  "tika-vin01t1:66_0": "“Te tādise pūjayato, nibbute akutobhaye;",
  "tika-vin01t1:67_0": "Na sakkā puññaṃ saṅkhātuṃ, imettamapi kenacī”ti. ;",
  "tika-vin01t1:68_0": "Puññātisayo ca yathādhippetaparisamāpanupāyo. Yathāha –",
  "tika-vin01t1:69_0": "“Esa devamanussānaṃ, sabbakāmadado nidhi;",
  "tika-vin01t1:70_0": "Yaṃ yadevābhipatthenti, sabbametena labbhatī”ti. ;",
  "tika-vin01t1:71_0": "Upāyesu ca paṭipannassa hoteva kāriyaniṭṭhānaṃ.",
  "tika-vin01t1:71_1": "Ratanattayapūjā hi niratisayapuññakkhettasaṃbuddhiyā aparimeyyappabhavo puññātisayoti bahuvidhantarāyepi",
  "tika-vin01t1:71_2": "lokasannivāse antarāyanibandhanasakalasaṃkilesaviddhaṃsanāya pahoti,",
  "tika-vin01t1:71_3": "bhayādiupaddavañca nivāreti.",
  "tika-vin01t1:71_4": "Tasmā suvuttaṃ “saṃvaṇṇanārambhe ratanattayapaṇāmakaraṇaṃ yathāpaṭiññātasaṃvaṇṇanāya anantarāyena parisamāpanatthanti veditabba”nti.",
  "tika-vin01t1:72_0": "Evaṃ pana sappayojanaṃ ratanattayavandanaṃ kattukāmo paṭhamaṃ tāva bhagavato vandanaṃ kātuṃ tammūlakattā sesaratanānaṃ “yo kappa…pe…",
  "tika-vin01t1:72_1": "mahākāruṇikassa tassā”ti āha.",
  "tika-vin01t1:72_2": "Ettha pana yassā desanāya saṃvaṇṇanaṃ kattukāmo,",
  "tika-vin01t1:72_3": "sā yasmā karuṇāppadhānā,",
  "tika-vin01t1:72_4": "na suttantadesanā viya karuṇāpaññāppadhānā,",
  "tika-vin01t1:72_5": "nāpi abhidhammadesanā viya paññāppadhānā,",
  "tika-vin01t1:72_6": "tasmā karuṇāppadhānameva bhagavato thomanaṃ āraddhaṃ.",
  "tika-vin01t1:72_7": "Esā hi ācariyassa pakati,",
  "tika-vin01t1:72_8": "yadidaṃ ārambhānurūpathomanā.",
  "tika-vin01t1:72_9": "Teneva suttantadesanāya saṃvaṇṇanārambhe “karuṇāsītalahadayaṃ,",
  "tika-vin01t1:72_10": "paññāpajjotavihatamohatama”nti karuṇāpaññāppadhānaṃ,",
  "tika-vin01t1:72_11": "abhidhammadesanāya saṃvaṇṇanārambhe “karuṇā viya sattesu,",
  "tika-vin01t1:72_12": "paññā yassa mahesino”ti paññāppadhānañca thomanaṃ āraddhaṃ.",
  "tika-vin01t1:72_13": "Karuṇāpaññāppadhānā hi suttantadesanā tesaṃ tesaṃ sattānaṃ āsayānusayādhimutticariyādibhedaparicchindanasamatthāya",
  "tika-vin01t1:72_14": "paññāya sattesu ca mahākaruṇāya tattha sātisayappavattito.",
  "tika-vin01t1:72_15": "Suttantadesanāya hi mahākaruṇāsamāpattibahulo veneyyasantānesu tadajjhāsayānulomena gambhīramatthapadaṃ patiṭṭhāpesi.",
  "tika-vin01t1:72_16": "Abhidhammadesanā ca kevalaṃ paññāppadhānā paramatthadhammānaṃ yathāsabhāvapaṭivedhasamatthāya paññāya tattha sātisayappavattito.",
  "tika-vin01t1:73_0": "Vinayadesanā pana āsayādinirapekkhaṃ kevalaṃ karuṇāya pākatikasattenapi asotabbārahaṃ suṇanto apucchitabbārahaṃ",
  "tika-vin01t1:73_1": "pucchanto avattabbārahañca vadanto bhagavā sikkhāpadaṃ paññapesīti karuṇāppadhānā.",
  "tika-vin01t1:73_2": "Tathā hi ukkaṃsapariyantagatahirottappopi bhagavā lokiyasādhujanehipi pariharitabbāni “sikharaṇīsī”tiādīni",
  "tika-vin01t1:73_3": "vacanāni yathāparādhañca garahavacanāni vinayapiṭakadesanāya mahākaruṇāsañcoditamānaso mahāparisamajjhe abhāsi,",
  "tika-vin01t1:73_4": "taṃtaṃsikkhāpadapaññattikāraṇāpekkhāya verañjādīsu sārīrikañca khedamanubhosi.",
  "tika-vin01t1:73_5": "Tasmā kiñcāpi bhūmantarapaccayākārasamayantarakathānaṃ viya vinayapaññattiyāpi samuṭṭhāpikā paññā anaññasādhāraṇatāya atisayakiccavatī,",
  "tika-vin01t1:73_6": "karuṇāya kiccaṃ pana tatopi adhikanti karuṇāppadhānā vinayadesanā.",
  "tika-vin01t1:73_7": "Karuṇābyāpārādhikatāya hi desanāya karuṇāppadhānatā.",
  "tika-vin01t1:73_8": "Tasmā ārambhānurūpaṃ karuṇāppadhānameva ettha thomanaṃ katanti veditabbaṃ.",
  "tika-vin01t1:74_0": "Karuṇāggahaṇena ca aparimeyyappabhāvā sabbepi buddhaguṇā saṅgahitāti daṭṭhabbā taṃmūlakattā sesabuddhaguṇānaṃ.",
  "tika-vin01t1:74_1": "Mahākaruṇāya vā chasu asādhāraṇañāṇesu aññatarattā taṃsahacaritasesāsādhāraṇañāṇānampi gahaṇasabbhāvato sabbepi buddhaguṇā nayato dassitāva honti.",
  "tika-vin01t1:74_2": "Esoyeva hi niravasesato buddhaguṇānaṃ dassanupāyo yadidaṃ nayaggāho.",
  "tika-vin01t1:74_3": "Aññathā ko nāma samattho bhagavato guṇe anupadaṃ niravasesato dassetuṃ.",
  "tika-vin01t1:74_4": "Tenevāha –",
  "tika-vin01t1:75_0": "“Buddhopi buddhassa bhaṇeyya vaṇṇaṃ,",
  "tika-vin01t1:76_0": "Kappampi ce aññamabhāsamāno;",
  "tika-vin01t1:77_0": "Khīyetha kappo ciradīghamantare,",
  "tika-vin01t1:78_0": "Vaṇṇo na khīyetha tathāgatassā”ti. ;",
  "tika-vin01t1:79_0": "Teneva ca āyasmatā sāriputtattherenapi buddhaguṇaparicchedanaṃ patianuyuttena “no hetaṃ,",
  "tika-vin01t1:79_1": "bhante”ti paṭikkhipitvā “apica me, bhante,",
  "tika-vin01t1:79_2": "dhammanvayo vidito”ti vuttaṃ.",
  "tika-vin01t1:79_3": "Tasmā “yo kappakoṭīhipī”tiādinā karuṇāmukhena saṅkhepato sakalasabbaññuguṇehi bhagavantaṃ abhitthavīti daṭṭhabbaṃ.",
  "tika-vin01t1:79_4": "Ayamettha samudāyattho.",
  "tika-vin01t1:80_0": "Ayaṃ pana avayavattho –",
  "tika-vin01t1:80_1": "yoti aniyamavacanaṃ.",
  "tika-vin01t1:80_2": "Tassa “nātho”ti iminā sambandho.",
  "tika-vin01t1:80_3": "“Kappakoṭīhipī”tiādinā pana yāya karuṇāya so “mahākāruṇiko”ti vuccati,",
  "tika-vin01t1:80_4": "tassā vasena kappakoṭigaṇanāyapi appameyyaṃ kālaṃ lokahitatthāya atidukkaraṃ karontassa bhagavato dukkhānubhavanaṃ dasseti.",
  "tika-vin01t1:80_5": "Karuṇāya baleneva hi so bhagavā hatthagatampi nibbānaṃ pahāya saṃsārapaṅke nimuggaṃ sattanikāyaṃ tato",
  "tika-vin01t1:80_6": "samuddharaṇatthaṃ cintetumpi asakkuṇeyyaṃ nayanajīvitaputtabhariyadānādikaṃ atidukkaramakāsi.",
  "tika-vin01t1:80_7": "Kappakoṭīhipi appameyyaṃ kālanti kappakoṭigaṇanāyapi “ettakā kappakoṭiyo”ti pametuṃ asakkuṇeyyaṃ kālaṃ,",
  "tika-vin01t1:80_8": "kappakoṭigaṇanavasenapi paricchinditumasakkuṇeyyattā aparicchinnāni kappasatasahassādhikāni cattāri asaṅkhyeyyānīti vuttaṃ hoti.",
  "tika-vin01t1:80_9": "Kappakoṭivaseneva hi so kālo appameyyo,",
  "tika-vin01t1:80_10": "asaṅkhyeyyavasena pana paricchinnoyeva.",
  "tika-vin01t1:80_11": "“Kappakoṭīhipī”ti apisaddo kappakoṭivasenapi tāva pametuṃ na sakkā,",
  "tika-vin01t1:80_12": "pageva vassagaṇanāyāti dasseti.",
  "tika-vin01t1:80_13": "“Appameyyaṃ kāla”nti accantasaṃyoge upayogavacanaṃ “māsamadhīte,",
  "tika-vin01t1:80_14": "divasaṃ caratī”tiādīsu viya.",
  "tika-vin01t1:80_15": "Karonto atidukkarānīti pañcamahāpariccāgādīni atidukkarāni karonto.",
  "tika-vin01t1:80_16": "Evamatidukkarāni karonto kiṃ vindīti ce?",
  "tika-vin01t1:80_17": "Khedaṃ gato,",
  "tika-vin01t1:80_18": "kāyikaṃ khedamupagato,",
  "tika-vin01t1:80_19": "parissamaṃ pattoti attho,",
  "tika-vin01t1:80_20": "dukkhamanubhavīti vuttaṃ hoti.",
  "tika-vin01t1:80_21": "Dukkhañhi khijjati sahitumasakkuṇeyyanti “khedo”ti vuccati.",
  "tika-vin01t1:80_22": "Lokahitāyāti “anamatagge saṃsāre vaṭṭadukkhena accantapīḷitaṃ sattalokaṃ tamhā dukkhato mocetvā nibbānasukhabhāgiyaṃ",
  "tika-vin01t1:80_23": "karissāmī”ti evaṃ sattalokassa hitakaraṇatthāyāti attho.",
  "tika-vin01t1:80_24": "Assa ca “atidukkarāni karonto”ti iminā sambandho.",
  "tika-vin01t1:80_25": "Lokahitāya khedaṃ gatoti yojanāyapi natthi doso.",
  "tika-vin01t1:80_26": "Mahāgaṇṭhipadepi hi “atidukkarāni karonto khedaṃ gato,",
  "tika-vin01t1:80_27": "kimatthanti ce?",
  "tika-vin01t1:80_28": "Lokahitāyā”ti vuttaṃ.",
  "tika-vin01t1:81_0": "Yaṃ pana evaṃ yojanaṃ asambhāventena kenaci vuttaṃ “na hi bhagavā lokahitāya saṃsāradukkhamanubhavati.",
  "tika-vin01t1:81_1": "Na hi kassaci dukkhānubhavanaṃ lokassa upakāraṃ āvahatī”ti,",
  "tika-vin01t1:81_2": "taṃ tassa matimattaṃ.",
  "tika-vin01t1:81_3": "Evaṃ yojanāyapi atidukkarāni karontassa bhagavato dukkhānubhavanaṃ lokahitakaraṇatthāyāti ayamattho viññāyati,",
  "tika-vin01t1:81_4": "na tu dukkhānubhavaneneva lokahitasiddhīti.",
  "tika-vin01t1:81_5": "Paṭhamaṃ vuttayojanāyapi hi na dukkarakaraṇamattena lokahitasiddhi.",
  "tika-vin01t1:81_6": "Na hi dukkaraṃ karonto kañci sattaṃ maggaphalādīsu patiṭṭhāpeti,",
  "tika-vin01t1:81_7": "atha kho tādisaṃ atidukkaraṃ katvā sabbaññubhāvaṃ sacchikatvā niyyānikadhammadesanāya maggaphalādīsu satte patiṭṭhāpento lokassa hitaṃ sādheti.",
  "tika-vin01t1:82_0": "Kāmañcettha sattasaṅkhārabhājanavasena tividho loko,",
  "tika-vin01t1:82_1": "hitakaraṇassa pana adhippetattā taṃvisayasseva sattalokassa vasena attho gahetabbo.",
  "tika-vin01t1:82_2": "So hi lokīyanti ettha puññapāpāni taṃvipāko cāti “loko”ti vuccati.",
  "tika-vin01t1:82_3": "Katthaci pana “sanarāmaralokagaru”ntiādīsu samūhatthopi lokasaddo samudāyavasena lokīyati paññāpīyatīti.",
  "tika-vin01t1:82_4": "Yaṃ panettha kenaci vuttaṃ “iminā sattalokañca jātilokañca saṅgaṇhāti,",
  "tika-vin01t1:82_5": "tasmā tassa sattalokassa idhalokaparalokahitaṃ,",
  "tika-vin01t1:82_6": "atikkantaparalokānaṃ vā ucchinnalokasamudayānaṃ idha jātiloke okāsaloke vā diṭṭhadhammasukhavihārasaṅkhātañca hitaṃ sampiṇḍetvā lokassa, lokānaṃ,",
  "tika-vin01t1:82_7": "loke vā hitanti sarūpekasesaṃ katvā lokahitamiccevāhā”ti,",
  "tika-vin01t1:82_8": "na taṃ sārato paccetabbaṃ diṭṭhadhammasukhavihārasaṅkhaātahitassapi sattalokavisayattā,",
  "tika-vin01t1:82_9": "sattalokaggahaṇeneva ucchinnamūlānaṃ khīṇāsavānampi saṅgahitattā.",
  "tika-vin01t1:83_0": "Sabbattha “kenacī”ti vutte “vajirabuddhiṭīkākārenā”ti gahetabbaṃ.",
  "tika-vin01t1:83_1": "“Mahāgaṇṭhipade”ti vā “majjhimagaṇṭhipade”ti vā “cūḷagaṇṭhipade”ti vā vutte “sīhaḷagaṇṭhipadesū”ti gahetabbaṃ.",
  "tika-vin01t1:83_2": "Kevalaṃ “gaṇṭhipade”ti vutte “māgadhabhāsāya likhite gaṇṭhipade”ti gahetabbaṃ.",
  "tika-vin01t1:84_0": "Nāthoti lokapaṭisaraṇo,",
  "tika-vin01t1:84_1": "lokasāmī lokanāyakoti vuttaṃ hoti.",
  "tika-vin01t1:84_2": "Tathā hi sabbānatthapaahārapubbaṅgamāya niravasesahitasukhavidhānatapparāya niratisayāya payogasampattiyā",
  "tika-vin01t1:84_3": "sadevamanussāya pajāya accantupakāritāya aparimitanirupamappabhāvaguṇavisesasamaṅgitāya ca sabbasattuttamo",
  "tika-vin01t1:84_4": "bhagavā aparimāṇāsu lokadhātūsu aparimāṇānaṃ sattānaṃ ekapaṭisaraṇo patiṭṭhā.",
  "tika-vin01t1:84_5": "Atha vā nāthatīti nātho,",
  "tika-vin01t1:84_6": "veneyyānaṃ hitasukhaṃ mettāyanavasena āsīsati patthetīti attho.",
  "tika-vin01t1:84_7": "Atha vā nāthati veneyyagate kilese upatāpetīti attho,",
  "tika-vin01t1:84_8": "nāthatīti vā yācatīti attho.",
  "tika-vin01t1:84_9": "Bhagavā hi “sādhu,",
  "tika-vin01t1:84_10": "bhikkhave,",
  "tika-vin01t1:84_11": "bhikkhu kālena kālaṃ attasampattiṃ paccavekkheyyā”tiādinā sattānaṃ taṃ taṃ hitapaṭipattiṃ yācitvāpi karuṇāya samussāhito te tattha niyojeti.",
  "tika-vin01t1:84_12": "Paramena vā cittissariyena samannāgato sabbasatte īsati abhibhavatīti paramissaro bhagavā “nātho”ti vuccati.",
  "tika-vin01t1:84_13": "Sabbopi cāyamattho saddasatthānusārato veditabbo.",
  "tika-vin01t1:85_0": "Mahākāruṇikassāti yo karuṇāya kampitahadayattā lokahitatthaṃ atidukkarakiriyāya anekappakāraṃ tādisaṃ saṃsāradukkhamanubhavitvā āgato,",
  "tika-vin01t1:85_1": "tassa mahākāruṇikassāti attho.",
  "tika-vin01t1:85_2": "Tattha kiratīti karuṇā,",
  "tika-vin01t1:85_3": "paradukkhaṃ vikkhipati apanetīti attho.",
  "tika-vin01t1:85_4": "Dukkhitesu vā kirīyati pasārīyatīti karuṇā.",
  "tika-vin01t1:85_5": "Atha vā kiṇātīti karuṇā,",
  "tika-vin01t1:85_6": "paradukkhe sati kāruṇikaṃ hiṃsati vibādheti,",
  "tika-vin01t1:85_7": "vināseti vā parassa dukkhanti attho.",
  "tika-vin01t1:85_8": "Paradukkhe sati sādhūnaṃ kampanaṃ hadayakhedaṃ karotīti vā karuṇā.",
  "tika-vin01t1:85_9": "Atha vā kamiti sukhaṃ,",
  "tika-vin01t1:85_10": "taṃ rundhatīti karuṇā.",
  "tika-vin01t1:85_11": "Esā hi paradukkhāpanayanakāmatālakkhaṇā attasukhanirapekkhatāya kāruṇikānaṃ sukhaṃ rundhati vibādhetīti.",
  "tika-vin01t1:85_12": "Karuṇāya niyuttoti kāruṇiko yathā “dovāriko”ti.",
  "tika-vin01t1:85_13": "Yathā hi dvāraṭṭhānato aññattha vattamānopi dvārapaṭibaddhajīviko puriso dvārānativattavuttitāya dvāre niyuttoti “dovāriko”ti vuccati,",
  "tika-vin01t1:85_14": "evaṃ bhagavā mettādivasena karuṇāvihārato aññattha vattamānopi karuṇānativattavuttitāya karuṇāya niyuttoti “kāruṇiko”ti vuccati.",
  "tika-vin01t1:85_15": "Mahābhinīhārato paṭṭhāya hi yāva mahāparinibbānā lokahitatthameva lokanāthā tiṭṭhanti.",
  "tika-vin01t1:85_16": "Mahanto kāruṇikoti mahākāruṇiko.",
  "tika-vin01t1:85_17": "Satipi bhagavato tadaññaguṇānampi vasena mahantabhāve kāruṇikasaddasannidhānena vuttattā karuṇāvasenettha",
  "tika-vin01t1:85_18": "mahantabhāvo veditabbo yathā “mahāveyyākaraṇo”ti.",
  "tika-vin01t1:85_19": "Evañca katvā “mahākāruṇikassā”ti iminā padena puggalādhiṭṭhānena satthu mahākaruṇā vuttā hoti.",
  "tika-vin01t1:86_0": "Atha vā karuṇā karuṇāyanaṃ sīlaṃ pakati etassāti kāruṇiko,",
  "tika-vin01t1:86_1": "pathavīphassādayo viya kakkhaḷaphusanādisabhāvā karuṇāyanasabhāvo sabhāvabhūtakaruṇoti attho.",
  "tika-vin01t1:86_2": "Sesaṃ purimasadisameva.",
  "tika-vin01t1:86_3": "Atha vā mahāvisayatāya mahānubhāvatāya mahābalatāya ca mahatī karuṇāti mahākaruṇā.",
  "tika-vin01t1:86_4": "Bhagavato hi karuṇā niravasesesu sattesu pavattati,",
  "tika-vin01t1:86_5": "pavattamānā ca anaññasādhāraṇā pavattati,",
  "tika-vin01t1:86_6": "diṭṭhadhammikādibhedañca mahantameva sattānaṃ hitasukhaṃ ekantato nipphādeti,",
  "tika-vin01t1:86_7": "mahākaruṇāya niyuttoti mahākāruṇikoti sabbaṃ vuttanayeneva veditabbaṃ.",
  "tika-vin01t1:86_8": "Atha vā mahatī pasatthā karuṇā assa atthīti mahākāruṇiko.",
  "tika-vin01t1:86_9": "Pūjāvacano hettha mahantasaddo “mahāpuriso”tiādīsu viya.",
  "tika-vin01t1:86_10": "Pasatthā ca bhagavato karuṇā mahākaruṇāsamāpattivasenapi pavattito anaññasādhāraṇattāti.",
  "tika-vin01t1:87_0": "Evaṃ karuṇāmukhena saṅkhepato sakalasabbaññuguṇehi bhagavantaṃ thometvā idāni saddhammaṃ thometuṃ “asambudha”ntiādimāha.",
  "tika-vin01t1:87_1": "Tattha asambudhanti pubbakālakiriyāniddeso,",
  "tika-vin01t1:87_2": "tassa asambujjhanto appaṭivijjhantoti attho,",
  "tika-vin01t1:87_3": "yathāsabhāvaṃ appaṭivijjhanatoti vuttaṃ hoti.",
  "tika-vin01t1:87_4": "Hetuattho hettha antasaddo “paṭhanto nisīdatī”tiādīsu viya.",
  "tika-vin01t1:87_5": "Yanti pubbakālakiriyāya aniyamato kammaniddeso.",
  "tika-vin01t1:87_6": "Buddhanisevitanti tassa visesanaṃ.",
  "tika-vin01t1:87_7": "Tattha buddhasaddassa tāva “bujjhitā saccānīti buddho,",
  "tika-vin01t1:87_8": "bodhetā pajāyāti buddho”tiādinā niddesanayena attho veditabbo.",
  "tika-vin01t1:87_9": "Atha vā savāsanāya aññāṇaniddāya accantavigamato,",
  "tika-vin01t1:87_10": "buddhiyā vā vikasitabhāvato buddhavāti buddho jāgaraṇavikasanatthavasena.",
  "tika-vin01t1:87_11": "Atha vā kassacipi ñeyyadhammassa anavabuddhassa abhāvena ñeyyavisesassa kammabhāvena aggahaṇato kammavacanicchāya",
  "tika-vin01t1:87_12": "abhāvena avagamanatthavaseneva kattuniddeso labbhatīti buddhavāti buddho.",
  "tika-vin01t1:87_13": "Atthato pana pāramitāparibhāvito sayambhūñāṇena saha vāsanāya vihataviddhaṃsitaniravasesakileso mahākaruṇāsabbaññutaññāṇādiaparimeyyaguṇagaṇādhāro",
  "tika-vin01t1:87_14": "khandhasantāno buddho.",
  "tika-vin01t1:87_15": "Yathāha “buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi,",
  "tika-vin01t1:87_16": "tattha ca sabbaññutaṃ patto balesu ca vasībhāva”nti.",
  "tika-vin01t1:87_17": "Tena evaṃ nirupamappabhāvena buddhena nisevitaṃ gocarāsevanābhāvanāsevanāhi yathārahaṃ nisevitaṃ anubhūtanti attho.",
  "tika-vin01t1:88_0": "Tattha nibbānaṃ gocarāsevanāvaseneva nisevitaṃ,",
  "tika-vin01t1:88_1": "maggo pana attanā bhāvito ca bhāvanāsevanāvasena sevito,",
  "tika-vin01t1:88_2": "parehi uppāditāni pana maggaphalāni cetopariyañāṇādinā yadā parijānāti,",
  "tika-vin01t1:88_3": "attanā uppāditāni vā paccavekkhaṇañāṇena paricchindati,",
  "tika-vin01t1:88_4": "tadā gocarāsevanāvasenapi sevitāni hontiyeva.",
  "tika-vin01t1:88_5": "Ettha ca pariyattidhammassapi pariyāyato dhammaggahaṇena gahaṇe sati sopi desanāsammasanañāṇagocaratāya gocarāsevanāya sevitoti sakkā gahetuṃ.",
  "tika-vin01t1:88_6": "“Abhidhammanayasamuddaṃ adhigacchati,",
  "tika-vin01t1:88_7": "tīṇi piṭakāni sammasī”ti ca aṭṭhakathāyaṃ vuttattā pariyattidhammassapi sacchikiriyāya sammasanapariyāyo",
  "tika-vin01t1:88_8": "labbhatīti yaṃ asambudhaṃ asambujjhanto asacchikarontoti atthasambhavato sopi idha vutto evāti daṭṭhabbaṃ.",
  "tika-vin01t1:88_9": "Tampi ca appaṭivijjhanto bhavābhavaṃ gacchati,",
  "tika-vin01t1:88_10": "pariññātadhammavinayo pana tadatthapaṭipattiyā sammāpaṭipanno na cirasseva dukkhassantaṃ karissati.",
  "tika-vin01t1:88_11": "Vuttañhetaṃ –",
  "tika-vin01t1:89_0": "“Yo imasmiṃ dhammavinaye, appamatto vihassati;",
  "tika-vin01t1:90_0": "Pahāya jātisaṃsāraṃ, dukkhassantaṃ karissatī”ti. ;",
  "tika-vin01t1:91_0": "Ettha ca kiñcāpi maggaphalanibbānāni paccekabuddhabuddhasāvakehipi gocarāsevanādinā sevitāni honti,",
  "tika-vin01t1:91_1": "tathāpi ukkaṭṭhaparicchedavasena “buddhanisevita”nti vuttaṃ.",
  "tika-vin01t1:91_2": "Kenaci pana buddhasaddassa sāmaññato buddhānubuddhapaccekabuddhānampi ettheva saṅgaho vutto.",
  "tika-vin01t1:92_0": "Bhavābhavanti aparakālakiriyāya kammaniddeso,",
  "tika-vin01t1:92_1": "bhavato bhavanti attho.",
  "tika-vin01t1:92_2": "Atha vā bhavābhavanti sugatiduggativasena hīnapaṇītavasena ca khuddakaṃ mahantañca bhavanti attho.",
  "tika-vin01t1:92_3": "Vuddhatthopi hi a-",
  "tika-vin01t1:92_4": "kāro dissati “asekkhā dhammā”tiādīsu viya.",
  "tika-vin01t1:92_5": "Tasmā abhavoti mahābhavo vuccati.",
  "tika-vin01t1:92_6": "Atha vā bhavoti vuddhi,",
  "tika-vin01t1:92_7": "abhavoti hāni.",
  "tika-vin01t1:92_8": "Bhavoti vā sassatadiṭṭhi,",
  "tika-vin01t1:92_9": "abhavoti ucchedadiṭṭhi.",
  "tika-vin01t1:92_10": "Vuttappakāro bhavo ca abhavo ca bhavābhavo.",
  "tika-vin01t1:92_11": "Taṃ bhavābhavaṃ.",
  "tika-vin01t1:92_12": "Gacchatīti aparakālakiriyāniddeso.",
  "tika-vin01t1:92_13": "Jīvalokoti sattaloko.",
  "tika-vin01t1:92_14": "Jīvaggahaṇena hi saṅkhārabhājanalokaṃ nivatteti tassa bhavābhavagamanāsambhavato.",
  "tika-vin01t1:92_15": "Namo atthūti pāṭhaseso daṭṭhabbo.",
  "tika-vin01t1:93_0": "Avijjādikilesajālaviddhaṃsinoti dhammavisesanaṃ.",
  "tika-vin01t1:93_1": "Tattha avindiyaṃ vindatīti avijjā.",
  "tika-vin01t1:93_2": "Pūretuṃ ayuttaṭṭhena kāyaduccaritādi avindiyaṃ nāma,",
  "tika-vin01t1:93_3": "aladdhabbanti attho.",
  "tika-vin01t1:93_4": "Tabbiparītato kāyasucaritādi vindiyaṃ nāma,",
  "tika-vin01t1:93_5": "taṃ vindiyaṃ na vindatīti vā avijjā,",
  "tika-vin01t1:93_6": "khandhānaṃ rāsaṭṭhaṃ,",
  "tika-vin01t1:93_7": "āyatanānaṃ āyatanaṭṭhaṃ,",
  "tika-vin01t1:93_8": "dhātūnaṃ suññataṭṭhaṃ,",
  "tika-vin01t1:93_9": "indriyānaṃ adhipatiyaṭṭhaṃ,",
  "tika-vin01t1:93_10": "saccānaṃ tathaṭṭhaṃ aviditaṃ karotīti vā avijjā,",
  "tika-vin01t1:93_11": "dukkhādīnaṃ pīḷanādivasena vuttaṃ catubbidhaṃ atthaṃ aviditaṃ karotītipi avijjā,",
  "tika-vin01t1:93_12": "antavirahite saṃsāre sabbayonigatibhavaviññāṇaṭṭhitisattāvāsesu satte javāpetīti vā avijjā,",
  "tika-vin01t1:93_13": "paramatthato avijjamānesupi itthipurisādīsu javati,",
  "tika-vin01t1:93_14": "vijjamānesupi khandhādīsu na javatīti vā avijjā.",
  "tika-vin01t1:93_15": "Sā ādi yesaṃ taṇhādīnaṃ te avijjādayo,",
  "tika-vin01t1:93_16": "teyeva kilissanti etehi sattāti kilesā,",
  "tika-vin01t1:93_17": "teyeva ca sattānaṃ bandhanaṭṭhena jālasadisāti jālaṃ,",
  "tika-vin01t1:93_18": "taṃ viddhaṃseti sabbaso vināseti sīlenāti avijjādikilesajālaviddhaṃsī.",
  "tika-vin01t1:93_19": "Nanu cettha sapariyattiko navalokuttaradhammo adhippeto,",
  "tika-vin01t1:93_20": "tattha ca maggoyeva kilese viddhaṃseti,",
  "tika-vin01t1:93_21": "netareti ce? Vuccate.",
  "tika-vin01t1:93_22": "Maggassapi nibbānamāgamma kilesaviddhaṃsanato nibbānampi kilese viddhaṃseti nāma,",
  "tika-vin01t1:93_23": "maggassa kilesaviddhaṃsanakiccaṃ phalena nipphannanti phalampi “kilesaviddhaṃsī”ti vuccati.",
  "tika-vin01t1:93_24": "Pariyattidhammopi kilesaviddhaṃsanassa paccayattā “kilesaviddhaṃsī”ti vattumarahatīti na koci doso.",
  "tika-vin01t1:94_0": "Dhammavarassa tassāti pubbe aniyamitassa niyamavacanaṃ.",
  "tika-vin01t1:94_1": "Tattha yathānusiṭṭhaṃ paṭipajjamāne catūsu apāyesu apatamāne dhāretīti dhammo.",
  "tika-vin01t1:95_0": "“Ye keci dhammaṃ saraṇaṃ gatāse, na te gamissanti apāyabhūmiṃ;",
  "tika-vin01t1:96_0": "Pahāya mānusaṃ dehaṃ, devakāyaṃ paripūressantī”ti. –",
  "tika-vin01t1:97_0": "Hi vuttaṃ.",
  "tika-vin01t1:97_1": "Saṃsāradukkhe vā apatamāne katvā dhāretīti dhammo maggaphaluppattiyā sattakkhattuparamatādivasena saṃsārassa paricchinnattā.",
  "tika-vin01t1:97_2": "Apāyādinibbattakakilesaviddhaṃsanañcettha dhāraṇaṃ.",
  "tika-vin01t1:97_3": "Evañca katvā ariyamaggo tassa tadatthasiddhihetutāya nibbānañcāti ubhayameva nippariyāyato dhāreti,",
  "tika-vin01t1:97_4": "ariyaphalaṃ pana taṃsamucchinnakilesapaṭippassambhanena tadanuguṇatāya,",
  "tika-vin01t1:97_5": "pariyattidhammo tadadhigamahetutāyāti ubhayaṃ pariyāyato dhāretīti veditabbaṃ.",
  "tika-vin01t1:97_6": "Vuttappakāro dhammoyeva attano uttaritarābhāvena varo pavaro anuttaroti dhammavaro,",
  "tika-vin01t1:97_7": "tassa dhammavarassa namo atthūti sambandho.",
  "tika-vin01t1:97_8": "Ettāvatā cettha amhehi sārattho pakāsito.",
  "tika-vin01t1:97_9": "Yaṃ panettha kenaci papañcitaṃ,",
  "tika-vin01t1:97_10": "amhehi ca idha na dassitaṃ,",
  "tika-vin01t1:97_11": "na taṃ sārato paccetabbaṃ.",
  "tika-vin01t1:97_12": "Ito paresupi evameva daṭṭhabbaṃ.",
  "tika-vin01t1:97_13": "Tasmā ito paṭṭhāya ettakampi avatvā sāratthameva dassayissāma.",
  "tika-vin01t1:97_14": "Yattha pana kenaci accantaviruddhaṃ likhitaṃ,",
  "tika-vin01t1:97_15": "tampi katthaci dassayissāma.",
  "tika-vin01t1:97_16": "Ettha ca “avijjādikilesajālaviddhaṃsino”ti etena svākkhātatādīhi dhammaṃ thometi,",
  "tika-vin01t1:97_17": "“dhammavarassā”ti etena aññassa visiṭṭhassa abhāvadīpanato paripuṇṇatāya.",
  "tika-vin01t1:97_18": "Paṭhamena vā pahānasampadaṃ dhammassa dasseti,",
  "tika-vin01t1:97_19": "dutiyena pabhāvasampadaṃ.",
  "tika-vin01t1:98_0": "Evaṃ saṅkhepeneva sabbadhammaguṇehi saddhammaṃ thometvā idāni ariyasaṅghaṃ thometuṃ “guṇehī”tiādimāha.",
  "tika-vin01t1:98_1": "“Guṇehī”ti padassa “yutto”ti iminā sambandho.",
  "tika-vin01t1:98_2": "Idāni yehi guṇehi yutto,",
  "tika-vin01t1:98_3": "te dassento “sīlasamādhī”tiādimāha.",
  "tika-vin01t1:98_4": "Tattha catupārisuddhisīlādi “sīla”nti vuccati.",
  "tika-vin01t1:98_5": "Samādhīti paṭhamajjhānādi.",
  "tika-vin01t1:98_6": "Samādhisīsena hi paṭhamajjhānādayo vuttā.",
  "tika-vin01t1:98_7": "Paññāti maggapaññā.",
  "tika-vin01t1:98_8": "Vimutti ca vimuttiñāṇañca vimuttivimuttiñāṇanti vattabbe ekadesasarūpekasesanayena “vimuttiñāṇa”nti vuttaṃ.",
  "tika-vin01t1:98_9": "Ādisaddapariyāyena pabhutisaddena vā vimuttiggahaṇaṃ veditabbaṃ.",
  "tika-vin01t1:98_10": "Tattha vimuttīti phalaṃ.",
  "tika-vin01t1:98_11": "Vimuttiñāṇanti paccavekkhaṇañāṇaṃ. Pabhuti-",
  "tika-vin01t1:98_12": "saddena chaḷabhiññācatupaṭisambhidādayo guṇā saṅgahitāti daṭṭhabbaṃ.",
  "tika-vin01t1:98_13": "Ettha ca sīlādayo guṇā lokiyā lokuttarā ca yathāsambhavaṃ niddiṭṭhāti veditabbā.",
  "tika-vin01t1:98_14": "Yaṃ panettha kenaci vuttaṃ “sīlādayo kiñcāpi lokiyalokuttarā yathāsambhavaṃ labbhanti,",
  "tika-vin01t1:98_15": "tathāpi ante ‘ariyasaṅgha’nti vacanato sīlādayo cattāro dhammakkhandhā lokuttarāvā”ti,",
  "tika-vin01t1:98_16": "taṃ tassa matimattaṃ.",
  "tika-vin01t1:98_17": "Na hi ariyasaṅghassa lokiyaguṇehipi thomanāya koci doso dissati,",
  "tika-vin01t1:98_18": "sabbaññubuddhassapi tāva lokiyalokuttaraguṇehi thomanā hoti,",
  "tika-vin01t1:98_19": "kimaṅgaṃ pana ariyasaṅghassāti.",
  "tika-vin01t1:99_0": "Kusalatthikānaṃ janānaṃ puññassa vuddhiyā khettasadisattā khettanti āha “khettaṃ janānaṃ kusalatthikāna”nti.",
  "tika-vin01t1:99_1": "Khittaṃ bījaṃ mahapphalabhāvakaraṇena tāyatīti hi khettaṃ,",
  "tika-vin01t1:99_2": "pubbaṇṇāparaṇṇaviruhanabhūmi,",
  "tika-vin01t1:99_3": "taṃsadisattā ariyasaṅghopi “khetta”nti vuccati.",
  "tika-vin01t1:99_4": "Iminā ariyasaṅghassa anuttarapuññakkhettabhāvaṃ dīpeti.",
  "tika-vin01t1:99_5": "“Anuttaraṃ puññakkhettaṃ lokassā”ti hi vuttaṃ.",
  "tika-vin01t1:99_6": "Tanti pubbe “yo”ti aniyamena vuttassa niyamavacanaṃ.",
  "tika-vin01t1:99_7": "Ariyasaṅghanti ettha ārakattā kilesehi,",
  "tika-vin01t1:99_8": "anaye na iriyanato,",
  "tika-vin01t1:99_9": "aye ca iriyanato ariyā niruttinayena.",
  "tika-vin01t1:99_10": "Atha vā sadevakena lokena saraṇanti araṇīyato upagantabbato upagatānañca tadatthasiddhito ariyā.",
  "tika-vin01t1:99_11": "Ariyānaṃ saṅgho samūhoti ariyasaṅgho.",
  "tika-vin01t1:99_12": "Atha vā ariyo ca so yathāvuttanayena saṅgho ca diṭṭhisīlasāmaññena saṃhatabhāvatoti ariyasaṅgho,",
  "tika-vin01t1:99_13": "aṭṭha ariyapuggalā.",
  "tika-vin01t1:99_14": "Taṃ ariyasaṅghaṃ.",
  "tika-vin01t1:99_15": "Bhagavato aparabhāge buddhadhammaratanānampi samadhigamo saṅgharatanādhīnoti ariyasaṅghassa bahūpakārataṃ",
  "tika-vin01t1:99_16": "dassetuṃ idheva “sirasā namāmī”ti vuttanti daṭṭhabbaṃ.",
  "tika-vin01t1:100_0": "Evaṃ gāthāttayena saṅkhepato sakalaguṇasaṃkittanamukhena ratanattayassa paṇāmaṃ katvā idāni taṃ nipaccakāraṃ",
  "tika-vin01t1:100_1": "yathādhippete payojane pariṇāmento āha “icceva”miccādi.",
  "tika-vin01t1:100_2": "Iccevaṃ yathāvuttanayena accantaṃ ekantena namassaneyyaṃ namassitabbaṃ ratanattayaṃ namassamāno kāyavācācittehi",
  "tika-vin01t1:100_3": "vandamāno ahaṃ vipulaṃ yaṃ puññābhisandaṃ alatthanti sambandho.",
  "tika-vin01t1:100_4": "Tattha buddhādayo ratijananaṭṭhena ratanaṃ.",
  "tika-vin01t1:100_5": "Tesañhi “itipi so bhagavā”tiādinā yathābhūtaguṇe āvajjentassa amatādhigamahetubhūtaṃ anappakaṃ pītipāmojjaṃ uppajjati. Yathāha –",
  "tika-vin01t1:101_0": "“Yasmiṃ, mahānāma,",
  "tika-vin01t1:101_1": "samaye ariyasāvako tathāgataṃ anussarati,",
  "tika-vin01t1:101_2": "nevassa tasmiṃ samaye rāgapariyuṭṭhitaṃ cittaṃ hoti,",
  "tika-vin01t1:101_3": "na dosapariyuṭṭhitaṃ cittaṃ hoti,",
  "tika-vin01t1:101_4": "na mohapariyuṭṭhitaṃ cittaṃ hoti,",
  "tika-vin01t1:101_5": "ujugatamevassa tasmiṃ samaye cittaṃ hoti,",
  "tika-vin01t1:101_6": "ujugatacitto kho pana, mahānāma,",
  "tika-vin01t1:101_7": "ariyasāvako labhati atthavedaṃ,",
  "tika-vin01t1:101_8": "labhati dhammavedaṃ,",
  "tika-vin01t1:101_9": "labhati dhammūpasaṃhitaṃ pāmojjaṃ,",
  "tika-vin01t1:101_10": "pamuditassa pīti jāyatī”tiādi.",
  "tika-vin01t1:102_0": "Cittīkatādibhāvo vā ratanaṭṭho. Vuttañhetaṃ –",
  "tika-vin01t1:103_0": "“Cittīkataṃ mahagghañca, atulaṃ dullabhadassanaṃ;",
  "tika-vin01t1:104_0": "Anomasattaparibhogaṃ, ratanaṃ tena vuccatī”ti. ;",
  "tika-vin01t1:105_0": "Cittīkatabhāvādayo ca anaññasādhāraṇā buddhādīsuyeva labbhantīti.",
  "tika-vin01t1:106_0": "“Puññābhisandanti puññarāsiṃ puññappavattaṃ vā”ti mahāgaṇṭhipade vuttaṃ.",
  "tika-vin01t1:106_1": "Majjhimagaṇṭhipade pana cūḷagaṇṭhipade ca “puññābhisandanti puññābhinisaṃsa”ntipi attho vutto.",
  "tika-vin01t1:106_2": "Puññābhisandanti puññanadiṃ,",
  "tika-vin01t1:106_3": "puññappavāhanti evaṃ panettha attho veditabbo.",
  "tika-vin01t1:106_4": "Avicchedena pavattiyamānañhi puññaṃ abhisandanaṭṭhena “puññābhisando”ti vuccati.",
  "tika-vin01t1:106_5": "Teneva sāratthapakāsiniyā saṃyuttanikāyaṭṭhakathāya –",
  "tika-vin01t1:107_0": "“Cattārome,",
  "tika-vin01t1:107_1": "bhikkhave,",
  "tika-vin01t1:107_2": "puññābhisandā kusalābhisandā sukhassāhārā.",
  "tika-vin01t1:107_3": "Katame cattāro? Idha,",
  "tika-vin01t1:107_4": "bhikkhave,",
  "tika-vin01t1:107_5": "ariyasāvako buddhe aveccappasādena samannāgato hoti ‘itipi so bhagavā…pe…",
  "tika-vin01t1:107_6": "buddho bhagavā’ti,",
  "tika-vin01t1:107_7": "ayaṃ paṭhamo puññābhisando kusalābhisando sukhassāhāro”ti –",
  "tika-vin01t1:108_0": "Evamādikāya pāḷiyā atthaṃ dassento “puññābhisandā kusalābhisandāti puññanadiyo kusalanadiyo”ti vuttaṃ.",
  "tika-vin01t1:108_1": "Yaṃ pana gaṇṭhipade vuttaṃ “puññābhisandanti puññaphala”nti,",
  "tika-vin01t1:108_2": "taṃ na sundaraṃ.",
  "tika-vin01t1:108_3": "Na hi ratanattayaṃ namassamāno tasmiṃ khaṇe puññaphalaṃ alattha,",
  "tika-vin01t1:108_4": "kintu anappakaṃ puññarāsiṃ tadā alabhi,",
  "tika-vin01t1:108_5": "tassa ca phalaṃ paralokabhāgī,",
  "tika-vin01t1:108_6": "diṭṭhadhamme tu antarāyavighāto tassa ca puññassa ānisaṃsamattakaṃ,",
  "tika-vin01t1:108_7": "“tassānubhāvena hatantarāyo”ti ca vuttaṃ,",
  "tika-vin01t1:108_8": "na ca puññaphale anuppanne tassānubhāvena hatantarāyabhāvo na sijjhati,",
  "tika-vin01t1:108_9": "na cetaṃ tasmiṃyeva khaṇe diṭṭhadhammavedanīyaṃ ahosi.",
  "tika-vin01t1:108_10": "Tasmā tassa mahato puññappavāhassa ānubhāvena hatantarāyoti ayameva attho yujjati.",
  "tika-vin01t1:108_11": "Athāpi paṇāmakiriyāya janitattā puññameva puññaphalanti tassādhippāyo siyā,",
  "tika-vin01t1:108_12": "evaṃ sati yujjeyya.",
  "tika-vin01t1:108_13": "So ca puññappavāho na appamattako,",
  "tika-vin01t1:108_14": "atha kho mahantoyevāti dassento āha “vipula”nti,",
  "tika-vin01t1:108_15": "mahantaṃ anappakanti vuttaṃ hoti.",
  "tika-vin01t1:108_16": "Alatthanti alabhiṃ,",
  "tika-vin01t1:108_17": "pāpuṇinti attho.",
  "tika-vin01t1:109_0": "Tassānubhāvenāti tassa yathāvuttassa puññappavāhassa ānubhāvena balena.",
  "tika-vin01t1:109_1": "Hatantarāyoti taṃtaṃsampattiyā vibandhanavasena sattasantānassa antare vemajjhe eti āgacchatīti antarāyo,",
  "tika-vin01t1:109_2": "diṭṭhadhammikādianattho.",
  "tika-vin01t1:109_3": "Paṇāmapayojane vuttavidhinā hato viddhasto antarāyo upaddavo assāti hatantarāyo.",
  "tika-vin01t1:109_4": "Assa “vaṇṇayissaṃ vinaya”nti iminā sambandho,",
  "tika-vin01t1:109_5": "hatantarāyo hutvā vinayaṃ vaṇṇayissanti vuttaṃ hoti.",
  "tika-vin01t1:109_6": "Etena tassa puññappavāhassa attano pasādasampattiyā ratanattayassa ca khettabhāvasampattiyā atthasaṃvaṇṇanāya",
  "tika-vin01t1:109_7": "upaghātakaupaddavānaṃ hanane samatthataṃ dīpeti.",
  "tika-vin01t1:110_0": "Evaṃ ratanattayassa nipaccakārakaraṇe payojanaṃ dassetvā idāni yassa vinayapiṭakassa atthaṃ saṃvaṇṇetukāmo,",
  "tika-vin01t1:110_1": "tassa tāva bhagavato sāsanassa mūlapatiṭṭhānabhāvaṃ dassetvā tampi thomento āha “yasmiṃ ṭhite”tiādi.",
  "tika-vin01t1:110_2": "Aṭṭhitassa susaṇṭhitassa bhagavato sāsanaṃ yasmiṃ ṭhite patiṭṭhitaṃ hotīti yojetabbaṃ.",
  "tika-vin01t1:110_3": "Tattha yasminti yasmiṃ vinayapiṭake.",
  "tika-vin01t1:110_4": "Ṭhiteti pāḷito ca atthato ca anūnaṃ hutvā lajjīpuggalesu pavattanaṭṭhena ṭhiteti attho.",
  "tika-vin01t1:110_5": "Sāsananti adhisīlaadhicittaadhipaññāsaṅkhātasikkhattayasaṅgahitaṃ sāsanaṃ.",
  "tika-vin01t1:110_6": "Aṭṭhitassāti kāmasukhallikattakilamathānuyogasaṅkhāte antadvaye aṭṭhitassāti attho.",
  "tika-vin01t1:110_7": "“Appatiṭṭhaṃ khvāhaṃ, āvuso,",
  "tika-vin01t1:110_8": "anāyūhaṃ oghamatari”nti hi vuttaṃ.",
  "tika-vin01t1:110_9": "Ayañcattho tīsupi sīhaḷagaṇṭhipadesu vuttoyeva.",
  "tika-vin01t1:110_10": "Gaṇṭhipade pana “aṭṭhitassāti parinibbutassapi bhagavato”ti vuttaṃ.",
  "tika-vin01t1:111_0": "Patiṭṭhitaṃ hotīti tesuyeva lajjīpuggalesu pavattanaṭṭhena patiṭṭhitaṃ hoti.",
  "tika-vin01t1:111_1": "Susaṇṭhitassāti ettha tāva tīsupi gaṇṭhipadesu idaṃ vuttaṃ “dvattiṃsamahāpurisalakkhaṇaasītianubyañjanehi samannāgamanavasena susaṇṭhānassāti attho.",
  "tika-vin01t1:111_2": "Anena assa rūpakāyasampattiṃ nidassetī”ti.",
  "tika-vin01t1:111_3": "Gaṇṭhipade pana “yathāṭhāne patiṭṭhitehi lakkhaṇehi samannāgatattā rūpakāyena susaṇṭhito,",
  "tika-vin01t1:111_4": "kāyavaṅkādirahitattā tādilakkhaṇasamannāgatattā ca nāmakāyenapī”ti vuttaṃ.",
  "tika-vin01t1:111_5": "Kenaci pana “catubrahmavihāravasena sattesu suṭṭhu sammā ca ṭhitassāti atthavasena vā susaṇṭhitassa.",
  "tika-vin01t1:111_6": "Susaṇṭhitattā hesa kevalaṃ sattānaṃ dukkhaṃ apanetukāmo hitaṃ upasaṃharitukāmo sampattiyā ca pamudito apakkhapatito ca hutvā vinayaṃ deseti.",
  "tika-vin01t1:111_7": "Tasmā imasmiṃ vinayasaṃvaṇṇanādhikāre sāruppāya thutiyā thomento āha ‘susaṇṭhitassā”’ti vatvā “gaṇṭhipadesu",
  "tika-vin01t1:111_8": "vuttattho adhippetādhikārānurūpo na hotī”ti vuttaṃ.",
  "tika-vin01t1:111_9": "Ayaṃ panettha amhākaṃ khanti –",
  "tika-vin01t1:111_10": "yathāvuttakāmasukhallikādiantadvaye aṭṭhitattāyeva majjhimāya paṭipadāya sammā ṭhitattā susaṇṭhitassāti evamattho gahetabboti.",
  "tika-vin01t1:111_11": "Evañhi sati ārambhānurūpathomanā katā hoti yathāvuttaantadvayaṃ vivajjetvā majjhimāya paṭipadāya vinayapaññattiyāyeva yebhuyyena pakāsanato.",
  "tika-vin01t1:112_0": "Tanti pubbe “yasmi”nti aniyametvā vuttassa niyamavacanaṃ,",
  "tika-vin01t1:112_1": "tassa “vinaya”nti iminā sambandho.",
  "tika-vin01t1:112_2": "Asammissanti bhāvanapuṃsakaniddeso,",
  "tika-vin01t1:112_3": "nikāyantaraladdhīhi asammissaṃ katvā anākulaṃ katvā vaṇṇayissanti vuttaṃ hoti.",
  "tika-vin01t1:112_4": "Sikkhāpadapaññattiyā anurūpassa kālamattassapi dhammasenāpatisāriputtattherasadisenapi duviññeyyabhāvato",
  "tika-vin01t1:112_5": "kevalaṃ buddhavisayaṃ vinayapiṭakaṃ attano balena vaṇṇayissāmīti vacanamattampi aññehi vattumasakkuṇeyyattā",
  "tika-vin01t1:112_6": "“nissāya pubbācariyānubhāva”nti āha.",
  "tika-vin01t1:112_7": "Pubbācariyānubhāvo nāma atthato pubbācariyehi saṃvaṇṇitā aṭṭhakathā,",
  "tika-vin01t1:112_8": "tatoyeva ca “pubbācariyānubhāvo aṭṭhakathā”ti sabbattha gaṇṭhipadesu vuttaṃ.",
  "tika-vin01t1:112_9": "Tasmā pubbācariyehi saṃvaṇṇitaṃ aṭṭhakathaṃ nissāya vaṇṇayissaṃ,",
  "tika-vin01t1:112_10": "na attanoyeva balaṃ nissāyāti vuttaṃ hoti.",
  "tika-vin01t1:113_0": "Atha “porāṇaṭṭhakathāsu vijjamānāsu puna vinayasaṃvaṇṇanāya kiṃ payojana”nti yo vadeyya,",
  "tika-vin01t1:113_1": "tassa porāṇaṭṭhakathāya anūnabhāvaṃ attano ca saṃvaṇṇanāya payojanaṃ dassento “kāmañcā”tiādimāha.",
  "tika-vin01t1:113_2": "Kāmanti ekantena,",
  "tika-vin01t1:113_3": "yathicchakaṃ vā,",
  "tika-vin01t1:113_4": "sabbasoti vuttaṃ hoti,",
  "tika-vin01t1:113_5": "tassa “saṃvaṇṇito”ti iminā sambandho.",
  "tika-vin01t1:113_6": "Kāmaṃ saṃvaṇṇitoyeva,",
  "tika-vin01t1:113_7": "no na saṃvaṇṇitoti attho.",
  "tika-vin01t1:113_8": "Kehi pana so vinayo saṃvaṇṇitoti āha “pubbācariyāsabhehī”ti.",
  "tika-vin01t1:113_9": "Mahākassapattherādayo pubbācariyā eva akampiyaṭṭhena uttamaṭṭhena ca āsabhā,",
  "tika-vin01t1:113_10": "tehi pubbācariyāsabhehīti vuttaṃ hoti.",
  "tika-vin01t1:113_11": "Kīdisā panete pubbācariyāti āha “ñāṇambū”tiādi.",
  "tika-vin01t1:113_12": "Aggamaggañāṇasaṅkhātena ambunā salilena niddhotāni nissesato āyatiṃ anuppattidhammatāpādanena dhotāni",
  "tika-vin01t1:113_13": "vikkhālitāni visodhitāni rāgādīni tīṇi malāni kāmāsavādayo ca cattāro āsavā yehi te ñāṇambuniddhātamalāsavā,",
  "tika-vin01t1:113_14": "tehīti attho.",
  "tika-vin01t1:113_15": "Iminā ca na kevalaṃ etesu ācariyabhāvoyeva,",
  "tika-vin01t1:113_16": "atha kho rāgādimalarahitā khīṇāsavā visuddhasattā eteti dasseti.",
  "tika-vin01t1:114_0": "Khīṇāsavabhāvepi na ete sukkhavipassakā,",
  "tika-vin01t1:114_1": "atha kho evarūpehipi ānubhāvehi samannāgatāti dassento āha “visuddhavijjāpaṭisambhidehī”ti.",
  "tika-vin01t1:114_2": "Visuddhā accantaparisuddhā vijjā catasso ca paṭisambhidā yesaṃ te visuddhavijjāpaṭisambhidā, tehi.",
  "tika-vin01t1:114_3": "Ekadesena paṭisambhidaṃ appattānaṃ ariyānameva abhāvato etehi adhigatapaṭisambhidā paṭutaraladdhappabhedāti dassetuṃ visuddhaggahaṇaṃ kataṃ.",
  "tika-vin01t1:114_4": "Vijjāti tisso vijjā,",
  "tika-vin01t1:114_5": "aṭṭha vijjā vā.",
  "tika-vin01t1:114_6": "Tattha dibbacakkhuñāṇaṃ pubbenivāsañāṇaṃ āsavakkhayañāṇañcāti imā tisso vijjā.",
  "tika-vin01t1:114_7": "Aṭṭha vijjā pana –",
  "tika-vin01t1:115_0": "“Vipassanāñāṇamanomayiddhi,",
  "tika-vin01t1:116_0": "Iddhippabhedopi ca dibbasotaṃ;",
  "tika-vin01t1:117_0": "Parassa cetopariyāyañāṇaṃ,",
  "tika-vin01t1:118_0": "Pubbenivāsānugatañca ñāṇaṃ;",
  "tika-vin01t1:119_0": "Dibbañca cakkhāsavasaṅkhayo ca,",
  "tika-vin01t1:120_0": "Etāni ñāṇāni idhaṭṭha vijjā”ti. –",
  "tika-vin01t1:121_0": "Evaṃ vipassanāñāṇamanomayiddhīhi saddhiṃ pariggahitā cha abhiññāyeva.",
  "tika-vin01t1:121_1": "Atthapaṭisambhidā dhammapaṭisambhidā niruttipaṭisambhidā paṭibhānapaṭisambhidāti catasso paṭisambhidā.",
  "tika-vin01t1:121_2": "Tattha saṅkhepato hetuphale ñāṇaṃ atthapaṭisambhidā,",
  "tika-vin01t1:121_3": "hetumhi ñāṇaṃ dhammapaṭisambhidā,",
  "tika-vin01t1:121_4": "hetuhetuphalānurūpaṃ vohāresu ñāṇaṃ niruttipaṭisambhidā,",
  "tika-vin01t1:121_5": "idaṃ ñāṇaṃ imamatthaṃ jotayatīti iminā ākārena heṭṭhā vuttesu tīsu ñāṇesu pavattañāṇaṃ paṭibhānapaṭisambhidā.",
  "tika-vin01t1:121_6": "Etāsaṃ pana vitthārakathā atipapañcabhāvato idha na vuccati.",
  "tika-vin01t1:121_7": "Paṭisambhidāppattānaṃ saddhammesu chekabhāvato āha “saddhammasaṃvaṇṇanakovidehī”ti.",
  "tika-vin01t1:121_8": "“Paṭisambhidāppattānampi dhammesu abhiyogavasena viseso hotīti laddhapaṭisambhidāsu sātisayataṃ dassetuṃ āhā”tipi vadanti.",
  "tika-vin01t1:121_9": "Saddhammasaṃvaṇṇanakovidehīti piṭakattayasaṅkhātassa saddhammassa saṃvaṇṇane sabbaso atthappakāsane kovidehi chekehi,",
  "tika-vin01t1:121_10": "kusalehīti attho.",
  "tika-vin01t1:122_0": "Kilesajālaṃ parikkhārabāhullaṃ vā saṃlikhati tanuṃ karotīti sallekho.",
  "tika-vin01t1:122_1": "Idha pana khīṇāsavādhikārattā parikkhārabāhullassa sallikhanavaseneva attho gahetabbo,",
  "tika-vin01t1:122_2": "tatoyeva ca gaṇṭhipade “sallekhiye parimitaparikkhāravuttiyā”ti attho vutto.",
  "tika-vin01t1:122_3": "Sallekhassa bhāvo sallekhiyaṃ,",
  "tika-vin01t1:122_4": "tasmiṃ sallekhiye,",
  "tika-vin01t1:122_5": "sallekhapaṭipattiyanti vuttaṃ hoti.",
  "tika-vin01t1:122_6": "Nosulabhūpamehīti asulabhūpamehi sallekhapaṭipattiyā asukasadisāti tesaṃ upamāya anucchavikapuggalānaṃ",
  "tika-vin01t1:122_7": "dullabhattā natthi sulabhā upamā etesanti nosulabhūpamā.",
  "tika-vin01t1:122_8": "Mahāvihārassāti cittalapabbataabhayagirisesanikāyadvayaṃ paṭikkhipati.",
  "tika-vin01t1:122_9": "Dhajūpamehīti rathassa sañjānanahetukaṃ rathe baddhadhajaṃ viya ajānantānaṃ “asukehi ca asukehi ca therehi",
  "tika-vin01t1:122_10": "nivāsito mahāvihāro nāmā”ti evaṃ mahāvihārassa sañjānanahetuttā mahāvihārassa dhajūpamehi.",
  "tika-vin01t1:122_11": "Saṃvaṇṇitoti sammā anūnaṃ katvā vaṇṇito.",
  "tika-vin01t1:122_12": "Saṃvaṇṇito ayaṃ vinayoti padacchedo kātabbo.",
  "tika-vin01t1:122_13": "Cittehi nayehīti anekappabhedanayattā vicittehi nayehi.",
  "tika-vin01t1:122_14": "Sambuddhavaranvayehīti sabbaññubuddhavaraṃ anugatehi,",
  "tika-vin01t1:122_15": "bhagavato adhippāyānugatehi nayehīti vuttaṃ hoti.",
  "tika-vin01t1:122_16": "Atha vā buddhavaraṃ anugatehi pubbācariyāsabhehīti sambandho kātabbo.",
  "tika-vin01t1:123_0": "Evaṃ porāṇaṭṭhakathāya anūnabhāvaṃ dassetvā idāni attano saṃvaṇṇanāya payojanavisesaṃ dassetuṃ “saṃvaṇṇanā”tiādimāha.",
  "tika-vin01t1:123_1": "Idaṃ vuttaṃ hoti –",
  "tika-vin01t1:123_2": "kiñcāpi pubbācariyāsabhehi yathāvuttaguṇavisiṭṭhehi ayaṃ vinayo sabbaso vaṇṇito,",
  "tika-vin01t1:123_3": "tathāpi tesaṃ esā saṃvaṇṇanā sīhaḷadīpavāsīnaṃ bhāsāya saṅkhatattā racitattā dīpantare bhikkhujanassa",
  "tika-vin01t1:123_4": "sīhaḷadīpato aññadīpavāsino bhikkhugaṇassa kiñci atthaṃ payojanaṃ yasmā nābhisambhuṇāti na sampādeti",
  "tika-vin01t1:123_5": "na sādheti,",
  "tika-vin01t1:123_6": "tasmā imaṃ saṃvaṇṇanaṃ pāḷinayānurūpaṃ katvā buddhasirittherena ajjhiṭṭho idāni samārabhissanti.",
  "tika-vin01t1:123_7": "Tattha saṃvaṇṇiyati attho etāyāti saṃvaṇṇanā,",
  "tika-vin01t1:123_8": "aṭṭhakathā.",
  "tika-vin01t1:123_9": "Sā pana dhammasaṅgāhakattherehi paṭhamaṃ tīṇi piṭakāni saṅgāyitvā tassa atthavaṇṇanānurūpeneva vācanāmaggaṃ",
  "tika-vin01t1:123_10": "āropitattā tisso saṅgītiyo āruḷhoyeva buddhavacanassa atthasaṃvaṇṇanābhūto kathāmaggo.",
  "tika-vin01t1:123_11": "Soyeva ca mahāmahindattherena tambapaṇṇidīpaṃ ābhato,",
  "tika-vin01t1:123_12": "pacchā tambapaṇṇiyehi mahātherehi nikāyantaraladdhīhi saṅkarapariharaṇatthaṃ sīhaḷabhāsāya ṭhapito.",
  "tika-vin01t1:123_13": "Tenāha “sīhaḷadīpakenā”tiādi.",
  "tika-vin01t1:123_14": "Sīhassa lānato gahaṇato sīhaḷo,",
  "tika-vin01t1:123_15": "sīhakumāro.",
  "tika-vin01t1:123_16": "Taṃvaṃsajātatāya tambapaṇṇidīpe khattiyānaṃ tesaṃ nivāsatāya tambapaṇṇidīpassapi sīhaḷabhāvo veditabbo,",
  "tika-vin01t1:123_17": "tasmiṃ sīhaḷadīpe bhūtattā sīhaḷadīpakena vākyena vacanena,",
  "tika-vin01t1:123_18": "sīhaḷabhāsāyāti vuttaṃ hoti.",
  "tika-vin01t1:124_0": "Pāḷinayānurūpanti pāḷinayassa anurūpaṃ katvā,",
  "tika-vin01t1:124_1": "māgadhabhāsāya parivattitvāti vuttaṃ hoti.",
  "tika-vin01t1:124_2": "Ajjhesananti garuṭṭhāniyaṃ payirupāsitvā garutaraṃ payojanaṃ uddissa abhipatthanā ajjhesanā,",
  "tika-vin01t1:124_3": "taṃ ajjhesanaṃ,",
  "tika-vin01t1:124_4": "āyācananti attho.",
  "tika-vin01t1:124_5": "Tassa “samanussaranto”ti iminā sambandho.",
  "tika-vin01t1:124_6": "Kassa ajjhesananti āha “buddhasirivhayassa therassā”ti.",
  "tika-vin01t1:124_7": "Buddhasirīti avhayo nāmaṃ yassa soyaṃ buddhasirivhayo, tassa,",
  "tika-vin01t1:124_8": "itthannāmassa therassa ajjhesanaṃ sammā ādarena samanussaranto hadaye ṭhapentoti attho.",
  "tika-vin01t1:125_0": "Idāni attano saṃvaṇṇanāya karaṇappakāraṃ dassento “saṃvaṇṇanaṃ tañcā”tiādimāha.",
  "tika-vin01t1:125_1": "Tattha tañca idāni vuccamānaṃ saṃvaṇṇanaṃ samārabhanto sakalāyapi mahāaṭṭhakathāya idha gahetabbato mahāaṭṭhakathaṃ",
  "tika-vin01t1:125_2": "tassā idāni vuccamānāya saṃvaṇṇanāya sarīraṃ katvā mahāpaccariyaṃ yo vinicchayo vutto,",
  "tika-vin01t1:125_3": "tatheva kurundīnāmādīsu vissutāsu aṭṭhakathāsu yo vinicchayo vutto,",
  "tika-vin01t1:125_4": "tatopi vinicchayato yuttamatthaṃ apariccajanto antogadhattheravādaṃ katvā saṃvaṇṇanaṃ samārabhissanti padatthasambandho veditabbo.",
  "tika-vin01t1:125_5": "Ettha ca attho kathiyati etāyāti atthakathā,",
  "tika-vin01t1:125_6": "sāyeva aṭṭhakathā tthakārassa ṭṭhakāraṃ katvā “dukkhassa pīḷanaṭṭho”tiādīsu viya.",
  "tika-vin01t1:125_7": "Mahāpaccariyanti ettha paccarīti uḷumpaṃ vuccati,",
  "tika-vin01t1:125_8": "tasmiṃ nisīditvā katattā tameva nāmaṃ jātaṃ.",
  "tika-vin01t1:125_9": "Kurundivallivihāro nāma atthi,",
  "tika-vin01t1:125_10": "tattha katattā kurundīti nāmaṃ jātanti vadanti.",
  "tika-vin01t1:125_11": "Ādisaddena andhakaṭṭhakathaṃ saṅkhepaṭṭhakathañca saṅgaṇhāti.",
  "tika-vin01t1:125_12": "Vissutāsūti sabbattha patthaṭāsu,",
  "tika-vin01t1:125_13": "pākaṭāsūti vuttaṃ hoti.",
  "tika-vin01t1:126_0": "Yuttamatthanti ettha tāva majjhimagaṇṭhipade cūḷagaṇṭhipade ca idaṃ vuttaṃ “yuttamatthanti saṃvaṇṇetabbaṭṭhānassa yuttamatthaṃ,",
  "tika-vin01t1:126_1": "na pana tattha ayuttampi atthīti vuttaṃ hotī”ti.",
  "tika-vin01t1:126_2": "Mahāgaṇṭhipade panettha na kiñci vuttaṃ.",
  "tika-vin01t1:126_3": "Kenaci pana “mahāaṭṭhakathānayena vinayayuttiyā vā yuttamattha”nti vuttaṃ,",
  "tika-vin01t1:126_4": "taṃ yuttaṃ viya dissati mahāpaccariādīsupi katthaci ayuttassāpi atthassa upari vibhāvanato.",
  "tika-vin01t1:126_5": "“Aṭṭhakathaṃyeva gahetvā saṃvaṇṇanaṃ karissāmī”ti vutte aṭṭhakathāsu vuttattheravādānaṃ bāhirabhāvo siyāti",
  "tika-vin01t1:126_6": "tepi antokattukāmo “antogadhatheravāda”nti āha,",
  "tika-vin01t1:126_7": "theravādepi antokatvāti vuttaṃ hoti.",
  "tika-vin01t1:126_8": "Saṃvaṇṇananti aparakālakiriyāya kammaniddeso.",
  "tika-vin01t1:126_9": "Pubbe vuttaṃ tu “saṃvaṇṇana”nti vacanaṃ tattheva “samārabhanto”ti pubbakālakiriyāya kammabhāvena yojetabbaṃ.",
  "tika-vin01t1:126_10": "Sammāti vattabbe gāthābandhavasena rassabhāvo katoti veditabbo.",
  "tika-vin01t1:127_0": "Evaṃ karaṇappakāraṃ dassetvā idāni sotūhi paṭipajjitabbavidhiṃ dassento “taṃ me”tiādimāha.",
  "tika-vin01t1:127_1": "Idaṃ vuttaṃ hoti –",
  "tika-vin01t1:127_2": "idāni vuccamānaṃ taṃ mama saṃvaṇṇanaṃ dhammapadīpassa tathāgatassa dhammaṃ sāsanadhammaṃ pāḷidhammaṃ",
  "tika-vin01t1:127_3": "vā sakkaccaṃ paṭimānayantā pūjentā thirehi sīlakkhandhādīhi samannāgatattā therā,",
  "tika-vin01t1:127_4": "acirapabbajitattā navā,",
  "tika-vin01t1:127_5": "tesaṃ majjhe bhavattā majjhimā ca bhikkhū pasannacittā yathāvuttanayena sappayojanattā upari vakkhamānavidhinā",
  "tika-vin01t1:127_6": "pamāṇattā ca saddahitvā pītisomanassayuttacittā issāpakatā ahutvā nisāmentu suṇantūti.",
  "tika-vin01t1:127_7": "Tattha dhammappadīpassāti dhammoyeva sattasantānesu mohandhakāravidhamanato padīpasadisattā padīpo assāti dhammapadīpo, bhagavā.",
  "tika-vin01t1:127_8": "Tassa dhammapadīpassa.",
  "tika-vin01t1:128_0": "Idāni attano saṃvaṇṇanāya āgamavisuddhiṃ dassetvā pamāṇabhāvaṃ dassento “buddhenā”tiādimāha.",
  "tika-vin01t1:128_1": "Yatheva buddhena yo dhammo ca vinayo ca vutto,",
  "tika-vin01t1:128_2": "so tassa buddhassa yehi puttehi dhammasenāpatiādīhi tatheva ñāto,",
  "tika-vin01t1:128_3": "tesaṃ buddhaputtānaṃ matimaccajantā sīhaḷaṭṭhakathācariyā yasmā pure aṭṭhakathā akaṃsūti ayamettha sambandho.",
  "tika-vin01t1:128_4": "Tattha dhammoti suttābhidhamme saṅgaṇhāti,",
  "tika-vin01t1:128_5": "vinayoti sakalaṃ vinayapiṭakaṃ.",
  "tika-vin01t1:128_6": "Ettāvatā ca sabbampi buddhavacanaṃ niddiṭṭhaṃ hoti.",
  "tika-vin01t1:128_7": "Sakalañhi buddhavacanaṃ dhammavinayavasena duvidhaṃ hoti.",
  "tika-vin01t1:128_8": "Vuttoti pāḷito ca atthato ca buddhena bhagavatā vutto.",
  "tika-vin01t1:128_9": "Na hi bhagavatā abyākataṃ nāma tantipadaṃ atthi,",
  "tika-vin01t1:128_10": "sabbesaṃyeva attho kathito,",
  "tika-vin01t1:128_11": "tasmā sammāsambuddheneva tiṇṇaṃ piṭakānaṃ atthavaṇṇanākkamopi bhāsitoti daṭṭhabbaṃ.",
  "tika-vin01t1:128_12": "Tattha tattha bhagavatā pavattitā pakiṇṇakadesanāyeva hi aṭṭhakathā.",
  "tika-vin01t1:128_13": "Tatheva ñātoti yatheva buddhena vutto,",
  "tika-vin01t1:128_14": "tatheva ekapadampi ekakkharampi avināsetvā adhippāyañca avikopetvā ñāto viditoti attho.",
  "tika-vin01t1:128_15": "Tesaṃ matimaccajantāti tesaṃ buddhaputtānaṃ adhippāyaṃ apariccajantā.",
  "tika-vin01t1:128_16": "Aṭṭhakathā akaṃsūti aṭṭhakathāyo akaṃsu.",
  "tika-vin01t1:128_17": "Katthaci “aṭṭhakathāmakaṃsū”ti pāṭho dissati,",
  "tika-vin01t1:128_18": "tatthāpi soyevattho, ma-",
  "tika-vin01t1:128_19": "kāro pana padasandhivasena āgatoti daṭṭhabbo.",
  "tika-vin01t1:128_20": "“Aṭṭhakathā”ti bahuvacananiddesena mahāpaccariyādikaṃ saṅgaṇhāti.",
  "tika-vin01t1:129_0": "Tasmāti yasmā tesaṃ buddhaputtānaṃ adhippāyaṃ avikopetvā pure aṭṭhakathā akaṃsu,",
  "tika-vin01t1:129_1": "tasmāti attho.",
  "tika-vin01t1:129_2": "Hīti nipātamattaṃ hetuatthassa “tasmā”ti imināyeva pakāsitattā.",
  "tika-vin01t1:129_3": "Yadi aṭṭhakathāsu vuttaṃ sabbampi pamāṇaṃ,",
  "tika-vin01t1:129_4": "evaṃ sati tattha pamādalekhāpi pamāṇaṃ siyāti āha “vajjayitvāna pamādalekha”nti.",
  "tika-vin01t1:129_5": "Tattha pamādalekhanti aparabhāge potthakāruḷhakāle pamajjitvā likhanavasena pavattaṃ pamādapāṭhaṃ.",
  "tika-vin01t1:129_6": "Idaṃ vuttaṃ hoti –",
  "tika-vin01t1:129_7": "pamādena satiṃ apaccupaṭṭhapetvā adinnādānassa pubbapayoge “saccepi alikepi dukkaṭa”nti vuttavacanasadisaṃ yaṃ likhitaṃ,",
  "tika-vin01t1:129_8": "taṃ vajjayitvā apanetvā sabbaṃ pamāṇanti.",
  "tika-vin01t1:129_9": "Vakkhati hi tattha –",
  "tika-vin01t1:130_0": "“Mahāaṭṭhakathāyaṃ pana saccepi alikepi dukkaṭameva vuttaṃ,",
  "tika-vin01t1:130_1": "taṃ pamādalikhitanti veditabbaṃ.",
  "tika-vin01t1:130_2": "Na hi adinnādānassa pubbapayoge pācittiyaṭṭhāne dukkaṭaṃ nāma atthī”ti.",
  "tika-vin01t1:131_0": "Kesaṃ pamāṇanti āha “sikkhāsu sagāravānaṃ idha paṇḍitāna”nti.",
  "tika-vin01t1:131_1": "Idhāti imasmiṃ sāsane.",
  "tika-vin01t1:131_2": "Puna “yasmā”ti vacanassa ko sambandhoti ce?",
  "tika-vin01t1:131_3": "Ettha tāva mahāgaṇṭhipade gaṇṭhipade ca na kiñci vuttaṃ,",
  "tika-vin01t1:131_4": "majjhimagaṇṭhipade pana cūḷagaṇṭhipade ca idaṃ vuttaṃ “yasmā pamāṇaṃ,",
  "tika-vin01t1:131_5": "tasmā nisāmentu pasannacittā”ti.",
  "tika-vin01t1:131_6": "Evamassa sambandho daṭṭhabbo.",
  "tika-vin01t1:131_7": "Yasmā aṭṭhakathāsu vuttaṃ pamāṇaṃ,",
  "tika-vin01t1:131_8": "tasmā idha vuttampi pamāṇamevāti pāṭhasesaṃ katvā vajirabuddhitthero vadati.",
  "tika-vin01t1:131_9": "Tattha idhāti imissā samantapāsādikāyāti attho gahetabbo.",
  "tika-vin01t1:132_0": "Tattha “yasmā”ti vacanassa paṭhamaṃ vuttasambandhavasena aṭṭhakathāsu vuttaṃ sabbampi pamāṇanti sādhitattā",
  "tika-vin01t1:132_1": "idāni vuccamānāpi saṃvaṇṇanā kevalaṃ vacanamatteneva bhinnā,",
  "tika-vin01t1:132_2": "atthato pana aṭṭhakathāyevāti dassetuṃ “tato ca bhāsantaramevā”tiādimāha.",
  "tika-vin01t1:132_3": "Pacchā vuttasambandhavasena pana idha vuttampi kasmā pamāṇanti ce?",
  "tika-vin01t1:132_4": "Yasmā vacanamattaṃ ṭhapetvā esāpi aṭṭhakathāyeva,",
  "tika-vin01t1:132_5": "tasmā pamāṇanti dassetuṃ “tato ca bhāsantaramevā”tiādimāha.",
  "tika-vin01t1:132_6": "Evamākulaṃ dubbiññeyyasabhāvañca katvā gaṇṭhipadesu sambandho dassito,",
  "tika-vin01t1:132_7": "anākulavacano ca bhadantabuddhaghosācariyo.",
  "tika-vin01t1:132_8": "Na hi so evamākulaṃ katvā vattumarahati,",
  "tika-vin01t1:132_9": "tasmā yathādhippetamatthamanākulaṃ suviññeyyañca katvā yathāṭhitassa sambandhavaseneva dassayissāma. Kathaṃ?",
  "tika-vin01t1:132_10": "Yasmā aṭṭhakathāsu vuttaṃ pamāṇaṃ,",
  "tika-vin01t1:132_11": "tasmā sakkaccaṃ anusikkhitabbāti evamettha sambandho daṭṭhabbo.",
  "tika-vin01t1:132_12": "Yadi nāma aṭṭhakathāsu vuttaṃ pamāṇaṃ,",
  "tika-vin01t1:132_13": "ayaṃ pana idāni vuccamānā kasmā sakkaccaṃ anusikkhitabbāti āha “tato ca bhāsantarameva hitvā”tiādi.",
  "tika-vin01t1:132_14": "Idaṃ vuttaṃ hoti –",
  "tika-vin01t1:132_15": "yasmā aṭṭhakathāsu vuttaṃ pamāṇaṃ,",
  "tika-vin01t1:132_16": "yasmā ca ayaṃ saṃvaṇṇanāpi bhāsantarapariccāgādimattavisiṭṭhā,",
  "tika-vin01t1:132_17": "atthato pana abhinnāva,",
  "tika-vin01t1:132_18": "tatoyeva ca pamāṇabhūtā hessati,",
  "tika-vin01t1:132_19": "tasmā sakkaccaṃ ādaraṃ katvā anusikkhitabbāti.",
  "tika-vin01t1:132_20": "Tathā hi porāṇaṭṭhakathānaṃ pamāṇabhāvo,",
  "tika-vin01t1:132_21": "imissā ca saṃvaṇṇanāya bhāsantarapariccāgādimattavisiṭṭhāya atthato tato abhinnabhāvoti ubhayampetaṃ sakkaccaṃ anusikkhitabbabhāvahetūti daṭṭhabbaṃ.",
  "tika-vin01t1:132_22": "Na hi kevalaṃ porāṇaṭṭhakathānaṃ satipi pamāṇabhāve ayaṃ saṃvaṇṇanā tato bhinnā atthato aññāyeva ca sakkaccaṃ anusikkhitabbāti vattumarahati,",
  "tika-vin01t1:132_23": "nāpi imissā saṃvaṇṇanāya tatoabhinnabhāvepi porāṇaṭṭhakathānaṃ asati pamāṇabhāve ayaṃ saṃvaṇṇanā sakkaccaṃ anusikkhitabbāti vattuṃ yuttarūpā hoti,",
  "tika-vin01t1:132_24": "tasmā yathāvuttanayena ubhayampetaṃ sakkaccaṃ anusikkhitabbabhāvahetūti daṭṭhabbaṃ.",
  "tika-vin01t1:133_0": "Tatoti aṭṭhakathāto.",
  "tika-vin01t1:133_1": "Bhāsantarameva hitvāti kañcukasadisaṃ sīhaḷabhāsaṃ apanetvā.",
  "tika-vin01t1:133_2": "Vitthāramaggañca samāsayitvāti porāṇaṭṭhakathāsu upari vuccamānampi ānetvā tattha tattha papañcitaṃ “ñatticatutthena",
  "tika-vin01t1:133_3": "kammena akuppena ṭhānārahena upasampannoti bhikkhū”ti ettha apalokanādīnaṃ catunnampi kammānaṃ vitthārakathā",
  "tika-vin01t1:133_4": "viya tādisaṃ vitthāramaggaṃ saṅkhipitvā vaṇṇayissāmāti adhippāyo.",
  "tika-vin01t1:133_5": "Tathā hi vakkhati –",
  "tika-vin01t1:134_0": "“Ettha ca ñatticatutthakammaṃ ekameva āgataṃ,",
  "tika-vin01t1:134_1": "imasmiṃ pana ṭhāne ṭhatvā cattāri saṅghakammāni nīharitvā vitthārato kathetabbānīti sabbaaṭṭhakathāsu vuttaṃ,",
  "tika-vin01t1:134_2": "tāni ca ‘apalokanakammaṃ ñattikammaṃ ñattidutiyakammaṃ ñatticatutthakamma’nti paṭipāṭiyā ṭhapetvā vitthārena",
  "tika-vin01t1:134_3": "khandhakato parivārāvasāne kammavibhaṅgato ca pāḷiṃ āharitvā kathitāni.",
  "tika-vin01t1:134_4": "Tāni mayaṃ parivārāvasāne kammavibhaṅgeyeva vaṇṇayissāma.",
  "tika-vin01t1:134_5": "Evañhi sati paṭhamapārājikavaṇṇanā ca na bhāriyā bhavissati,",
  "tika-vin01t1:134_6": "yathāṭhitāya ca pāḷiyā vaṇṇanā suviññeyyā bhavissati,",
  "tika-vin01t1:134_7": "tāni ca ṭhānāni asuññāni bhavissanti,",
  "tika-vin01t1:134_8": "tasmā anupadavaṇṇanameva karomā”ti.",
  "tika-vin01t1:135_0": "Vinicchayaṃ sabbamasesayitvāti taṃtaṃaṭṭhakathāsu vuttaṃ sabbampi vinicchayaṃ asesayitvā sesaṃ akatvā,",
  "tika-vin01t1:135_1": "kiñcimattampi apariccajitvāti vuttaṃ hoti.",
  "tika-vin01t1:135_2": "Vaṇṇituṃ yuttarūpaṃ hutvā anukkamena āgataṃ pāḷiṃ apariccajitvā saṃvaṇṇanato sīhaḷaṭṭhakathāsu ayuttaṭṭhāne",
  "tika-vin01t1:135_3": "vaṇṇitaṃ yathāṭhāneyeva saṃvaṇṇanato ca vuttaṃ “tantikkamaṃ kiñci avokkamitvā”ti,",
  "tika-vin01t1:135_4": "kiñci pāḷikkamaṃ anatikkamitvā anukkameneva vaṇṇayissāmāti adhippāyo.",
  "tika-vin01t1:136_0": "Suttantikānaṃ vacanānamatthanti suttantapāḷiyaṃ āgatānampi vacanānamatthaṃ.",
  "tika-vin01t1:136_1": "Sīhaḷaṭṭhakathāsu “suttantikānaṃ bhāro”ti vatvā avuttānampi verañjakaṇḍādīsu jhānakathāānāpānassatisamaādhiādīnaṃ",
  "tika-vin01t1:136_2": "suttantavacanānamatthaṃ taṃtaṃsuttānurūpaṃ sabbaso paridīpayissāmīti adhippāyo.",
  "tika-vin01t1:136_3": "Hessatīti bhavissati,",
  "tika-vin01t1:136_4": "kariyissatīti vā attho.",
  "tika-vin01t1:136_5": "Ettha ca paṭhamasmiṃ atthavikappe bhāsantarapariccāgādikaṃ catubbidhaṃ kiccaṃ nipphādetvā suttantikānaṃ",
  "tika-vin01t1:136_6": "vacanānamatthaṃ paridīpayantī ayaṃ vaṇṇanā bhavissatīti vaṇṇanāya vasena samānakattukatā veditabbā.",
  "tika-vin01t1:136_7": "Pacchimasmiṃ atthavikappe pana heṭṭhāvuttabhāsantarapariccāgādiṃ katvā suttantikānaṃ vacanānamatthaṃ",
  "tika-vin01t1:136_8": "paridīpayantī ayaṃ vaṇṇanā amhehi kariyissatīti evaṃ ācariyavasena samānakattukatā veditabbā.",
  "tika-vin01t1:136_9": "Vaṇṇanāpīti ettha apisaddaṃ gahetvā “tasmāpi sakkaccaṃ anusikkhitabbāti yojetabba”nti cūḷagaṇṭhipade vuttaṃ.",
  "tika-vin01t1:136_10": "Tattha pubbe vuttappayojanavisesaṃ pamāṇabhāvañca sampiṇḍetīti adhippāyo.",
  "tika-vin01t1:136_11": "Majjhimagaṇṭhipade pana “tasmā sakkaccaṃ anusikkhitabbāpī”ti sambandho vutto.",
  "tika-vin01t1:136_12": "Ettha pana na kevalaṃ ayaṃ vaṇṇanā hessati,",
  "tika-vin01t1:136_13": "atha kho anusikkhitabbāpīti imamatthaṃ sampiṇḍetīti adhippāyo.",
  "tika-vin01t1:136_14": "Etthāpi yathāṭhitavaseneva apisaddassa attho gahetabboti amhākaṃ khanti.",
  "tika-vin01t1:136_15": "Idaṃ vuttaṃ hoti –",
  "tika-vin01t1:136_16": "yasmā aṭṭhakathāsu vuttaṃ pamāṇaṃ,",
  "tika-vin01t1:136_17": "yasmā ca ayaṃ vaṇṇanāpi tato abhinnattā pamāṇabhūtāyeva hessati,",
  "tika-vin01t1:136_18": "tasmā sakkaccaṃ anusikkhitabbāti.",
  "tika-vin01t1:137_0": "Ganthārambhakathāvaṇṇanā niṭṭhitā.",
  "tika-vin01t1:138_0": "Bāhiranidānakathā",
  "tika-vin01t1:139_0": "Idāni “taṃ vaṇṇayissaṃ vinaya”nti paṭiññātattā yathāpaṭiññātavinayasaṃvaṇṇanaṃ kattukāmo saṃvaravinayapahānavinayādivasena",
  "tika-vin01t1:139_1": "vinayassa bahuvidhattā idha saṃvaṇṇetabbabhāvena adhippeto tāva vinayo vavatthapetabboti dassento āha",
  "tika-vin01t1:139_2": "“tatthā”tiādi.",
  "tika-vin01t1:139_3": "Tattha tatthāti tāsu gāthāsu. Tāva-",
  "tika-vin01t1:139_4": "saddo paṭhamanti imasmiṃ atthe daṭṭhabbo.",
  "tika-vin01t1:139_5": "Tena paṭhamaṃ vinayaṃ vavatthapetvā pacchā tassa vaṇṇanaṃ karissāmīti dīpeti.",
  "tika-vin01t1:139_6": "Vavatthapetabboti niyametabbo.",
  "tika-vin01t1:139_7": "Tenetaṃ vuccatīti yasmā vavatthapetabbo,",
  "tika-vin01t1:139_8": "tena hetunā etaṃ “vinayo nāmā”tiādikaṃ niyāmakavacanaṃ vuccatīti attho.",
  "tika-vin01t1:139_9": "Assāti vinayassa.",
  "tika-vin01t1:139_10": "Mātikāti uddeso.",
  "tika-vin01t1:139_11": "So hi niddesapadānaṃ jananīṭhāne ṭhitattā mātā viyāti mātikāti vuccati.",
  "tika-vin01t1:140_0": "Idāni vaṇṇetabbamatthaṃ mātikaṃ ṭhapetvā dassento āha “vuttaṃ yenā”tiādi.",
  "tika-vin01t1:140_1": "Idaṃ vuttaṃ hoti –",
  "tika-vin01t1:140_2": "etaṃ “tena samayena buddho bhagavā verañjāyaṃ viharatī”tiādinidānavacanapaṭimaṇḍitaṃ vinayapiṭakaṃ yena puggalena vuttaṃ,",
  "tika-vin01t1:140_3": "yasmiṃ kāle vuttaṃ,",
  "tika-vin01t1:140_4": "yasmā kāraṇā vuttaṃ,",
  "tika-vin01t1:140_5": "yena dhāritaṃ,",
  "tika-vin01t1:140_6": "yena ca ābhataṃ,",
  "tika-vin01t1:140_7": "yesu patiṭṭhitaṃ,",
  "tika-vin01t1:140_8": "etaṃ yathāvuttavidhānaṃ vatvā tato “tena samayenā”tiādipāṭhassa atthaṃ anekappakārato dassayanto vinayassa atthavaṇṇanaṃ karissāmīti.",
  "tika-vin01t1:140_9": "Ettha ca “vuttaṃ yena yadā yasmā”ti idaṃ vacanaṃ “tena samayena buddho bhagavā”tiādinidānavacanamattaṃ",
  "tika-vin01t1:140_10": "apekkhitvā vattukāmopi visuṃ avatvā “nidānena ādikalyāṇaṃ,",
  "tika-vin01t1:140_11": "‘idamavocā’ti nigamanena pariyosānakalyāṇa”nti ca vacanato nidānanigamanānipi satthudesanāya anuvidhānattā",
  "tika-vin01t1:140_12": "tadantogadhānevāti nidānassapi vinayapāḷiyaṃyeva antogadhattā “vuttaṃ yena yadā yasmā”ti idampi vinayapiṭakasambandhaṃyeva",
  "tika-vin01t1:140_13": "katvā mātikaṃ ṭhapesi.",
  "tika-vin01t1:140_14": "Mātikāya hi “eta”nti vuttaṃ vinayapiṭakaṃyeva sāmaññato sabbattha sambandhamupagacchati.",
  "tika-vin01t1:141_0": "Idāni pana taṃ visuṃ nīharitvā dassento “tattha vuttaṃ yenā”tiādimāha.",
  "tika-vin01t1:141_1": "Tattha tatthāti tesu mātikāpadesu.",
  "tika-vin01t1:141_2": "Atha kasmā idameva vacanaṃ sandhāya vuttanti āha “idañhī”tiādi.",
  "tika-vin01t1:141_3": "Idanti “tena samayena buddho bhagavā”tiādivacanaṃ. Hi-",
  "tika-vin01t1:141_4": "saddo yasmāti atthe daṭṭhabbo,",
  "tika-vin01t1:141_5": "yasmā buddhassa bhagavato attapaccakkhavacanaṃ na hoti,",
  "tika-vin01t1:141_6": "tasmāti vuttaṃ hoti.",
  "tika-vin01t1:141_7": "Attapaccakkhavacanaṃ na hotīti attano paccakkhaṃ katvā vuttavacanaṃ na hoti,",
  "tika-vin01t1:141_8": "bhagavatā vuttavacanaṃ na hotīti adhippāyo.",
  "tika-vin01t1:141_9": "“Attapaccakkhavacanaṃ na hotīti āhacca bhāsitaṃ na hotīti adhippāyo”ti kenaci vuttaṃ.",
  "tika-vin01t1:141_10": "Gaṇṭhipade pana “attapaccakkhavacanaṃ na hotīti attano dharamānakāle vuttavacanaṃ na hotī”ti likhitaṃ.",
  "tika-vin01t1:141_11": "Tadubhayampi atthato samānameva.",
  "tika-vin01t1:141_12": "Idāni pañhakaraṇaṃ vatvā anukkamena yathāvuttapañhavissajjanaṃ karonto “āyasmatā”tiādimāha.",
  "tika-vin01t1:141_13": "Iminā puggalaṃ niyameti,",
  "tika-vin01t1:141_14": "“tañcā”tiādinā kālaṃ niyameti.",
  "tika-vin01t1:141_15": "Tañca upālittherena vuttavacanaṃ kālato paṭhamamahāsaṅgītikāle vuttanti attho.",
  "tika-vin01t1:142_0": "Paṭhamamahāsaṅgītikathāvaṇṇanā",
  "tika-vin01t1:143_0": "Idāni taṃ paṭhamamahāsaṅgītiṃ dassetukāmo tassā tantiāruḷhāya idha vacane kāraṇaṃ dassento “paṭhamamahāsaṅgīti nāma cesā…pe…",
  "tika-vin01t1:143_1": "veditabbā”ti āha.",
  "tika-vin01t1:143_2": "Paṭhamamahāsaṅgīti nāma cesāti ca-",
  "tika-vin01t1:143_3": "saddo īdisesu ṭhānesu vattabbasampiṇḍanattho,",
  "tika-vin01t1:143_4": "tañca paṭhamamahāsaṅgītikāle vuttaṃ,",
  "tika-vin01t1:143_5": "esā ca paṭhamamahāsaṅgīti evaṃ veditabbāti vuttaṃ hoti.",
  "tika-vin01t1:143_6": "Upaññāsattho vā ca- saddo.",
  "tika-vin01t1:143_7": "Upaññāsoti ca vākyārambho vuccati.",
  "tika-vin01t1:143_8": "Esā hi ganthakārānaṃ pakati,",
  "tika-vin01t1:143_9": "yadidaṃ kiñci vatvā puna paraṃ vattumārabhantānaṃ casaddappayogo.",
  "tika-vin01t1:143_10": "Yaṃ pana kenaci vuttaṃ “paṭhamamahāsaṅgīti nāma cāti ettha ca-",
  "tika-vin01t1:143_11": "saddo atirekattho,",
  "tika-vin01t1:143_12": "tena aññāpi atthīti dīpetī”ti.",
  "tika-vin01t1:143_13": "Tadeva tassa ganthakkame akovidataṃ dasseti.",
  "tika-vin01t1:143_14": "Na hettha casaddena atirekattho viññāyati.",
  "tika-vin01t1:143_15": "Yadi cettha etadatthoyeva ca-",
  "tika-vin01t1:143_16": "kāro adhippeto siyā,",
  "tika-vin01t1:143_17": "evaṃ sati na kattabboyeva paṭhamasaddeneva aññāsaṃ dutiyādisaṅgītīnampi atthibhāvassa dīpitattā.",
  "tika-vin01t1:143_18": "Dutiyādiṃ upādāya hi paṭhamasaddappayogo dīghādiṃ upādāya rassādisaddappayogo viya.",
  "tika-vin01t1:143_19": "Yathāpaccayaṃ tattha tattha desitattā paññattattā ca vippakiṇṇānaṃ dhammavinayānaṃ saṅgahetvā gāyanaṃ kathanaṃ saṅgīti.",
  "tika-vin01t1:143_20": "Etena taṃtaṃsikkhāpadānaṃ suttānañca ādipariyosānesu antarantarā ca sambandhavasena ṭhapitaṃ saṅgītikāravacanaṃ saṅgahitaṃ hoti.",
  "tika-vin01t1:143_21": "Mahāvisayattā pūjanīyattā ca mahatī saṅgīti mahāsaṅgīti,",
  "tika-vin01t1:143_22": "paṭhamā mahāsaṅgīti paṭhamamahāsaṅgīti.",
  "tika-vin01t1:143_23": "Nidānakosallatthanti nidadāti desanaṃ desakālādivasena aviditaṃ viditaṃ katvā nidassetīti nidānaṃ,",
  "tika-vin01t1:143_24": "tattha kosallaṃ nidānakosallaṃ,",
  "tika-vin01t1:143_25": "tadatthanti attho.",
  "tika-vin01t1:144_0": "Sattānaṃ dassanānuttariyasaraṇādipaṭilābhahetubhūtāsu vijjamānāsupi aññāsu bhagavato kiriyāsu “buddho",
  "tika-vin01t1:144_1": "bodheyya”nti paṭiññāya anulomanato veneyyānaṃ maggaphaluppattihetubhūtā kiriyā nippariyāyena buddhakiccanti",
  "tika-vin01t1:144_2": "āha “dhammacakkappavattanañhi ādiṃ katvā”ti.",
  "tika-vin01t1:144_3": "Tattha saddhindriyādidhammoyeva pavattanaṭṭhena cakkanti dhammacakkaṃ.",
  "tika-vin01t1:144_4": "Atha vā cakkanti āṇā,",
  "tika-vin01t1:144_5": "dhammato anapetattā dhammañca taṃ cakkañcāti dhammacakkaṃ,",
  "tika-vin01t1:144_6": "dhammena ñāyena cakkantipi dhammacakkaṃ. Yathāha –",
  "tika-vin01t1:145_0": "“Dhammañca pavatteti cakkañcāti dhammacakkaṃ,",
  "tika-vin01t1:145_1": "cakkañca pavatteti dhammañcāti dhammacakkaṃ,",
  "tika-vin01t1:145_2": "dhammena pavattetīti dhammacakkaṃ,",
  "tika-vin01t1:145_3": "dhammacariyāya pavattetīti dhammacakka”ntiādi.",
  "tika-vin01t1:146_0": "Katabuddhakicceti kataṃ pariniṭṭhāpitaṃ buddhakiccaṃ yena,",
  "tika-vin01t1:146_1": "tasmiṃ katabuddhakicce bhagavati lokanātheti sambandho.",
  "tika-vin01t1:146_2": "Etena buddhakattabbassa kassacipi asesitabhāvaṃ dasseti.",
  "tika-vin01t1:146_3": "Tatoyeva hi so bhagavā parinibbutoti.",
  "tika-vin01t1:146_4": "Nanu ca sāvakehi vinītāpi vineyyā bhagavatāyeva vinītā honti,",
  "tika-vin01t1:146_5": "tathā hi sāvakabhāsitaṃ suttaṃ buddhavacananti vuccati,",
  "tika-vin01t1:146_6": "sāvakavineyyā ca na tāva vinītāti?",
  "tika-vin01t1:146_7": "Nāyaṃ doso tesaṃ vinayanūpāyassa sāvakesu ṭhapitattā.",
  "tika-vin01t1:146_8": "Tenevāha –",
  "tika-vin01t1:147_0": "“Na tāvāhaṃ pāpima parinibbāyissāmi,",
  "tika-vin01t1:147_1": "yāva na bhikkhū viyattā vinītā visāradā bahussutā āgatāgamā dhammadharā vinayadharā mātikādharā uppannaṃ",
  "tika-vin01t1:147_2": "parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desessantī”tiādi.",
  "tika-vin01t1:148_0": "“Kusinārāya”ntiādinā bhagavato parinibbutadesakālavisesadassanaṃ,",
  "tika-vin01t1:148_1": "“aparinibbuto bhagavā”ti gāhassa micchābhāvadassanatthaṃ loke jātasaṃvaḍḍhabhāvadassanatthañca.",
  "tika-vin01t1:148_2": "Tathā hi manussabhāvassa supākaṭakaraṇatthaṃ mahābodhisattā carimabhave dārapariggahādīnipi karontīti.",
  "tika-vin01t1:148_3": "Kusinārāyanti evaṃnāmake nagare.",
  "tika-vin01t1:148_4": "Samīpatthe cetaṃ bhummavacanaṃ.",
  "tika-vin01t1:148_5": "Upavattane mallānaṃ sālavaneti tassa nagarassa upavattanabhūtaṃ mallarājūnaṃ sālavanuyyānaṃ dasseti.",
  "tika-vin01t1:148_6": "Tattha nagaraṃ pavisitukāmā uyyānato upecca vattanti gacchanti etenāti upavattananti sālavanaṃ vuccati.",
  "tika-vin01t1:148_7": "Yathā hi anurādhapurassa thūpārāmo dakkhiṇapacchimadisāyaṃ,",
  "tika-vin01t1:148_8": "evaṃ taṃ uyyānaṃ kusinārāya dakkhiṇapacchimadisāya hoti.",
  "tika-vin01t1:148_9": "Yathā ca thūpārāmato dakkhiṇadvārena nagaraṃ pavisanamaggo pācīnamukho gantvā uttarena nivattati,",
  "tika-vin01t1:148_10": "evaṃ uyyānato sālapanti pācīnamukhā gantvā uttarena nivattā,",
  "tika-vin01t1:148_11": "tasmā taṃ “upavattana”nti vuccati.",
  "tika-vin01t1:148_12": "Yamakasālānamantareti yamakasālānaṃ vemajjhe.",
  "tika-vin01t1:148_13": "Tattha kira bhagavato paññattassa parinibbānamañcassa ekā sālapanti sīsabhāge hoti,",
  "tika-vin01t1:148_14": "ekā pādabhāge,",
  "tika-vin01t1:148_15": "tatrāpi eko taruṇasālo sīsabhāgassa āsanno hoti,",
  "tika-vin01t1:148_16": "eko pādabhāgassa,",
  "tika-vin01t1:148_17": "tasmā “yamakasālānamantare”ti vuttaṃ.",
  "tika-vin01t1:148_18": "Api ca “yamakasālā nāma mūlakkhandhaviṭapapattehi aññamaññaṃ saṃsibbetvā ṭhitasālā”tipi mahāaṭṭhakathāyaṃ vuttaṃ.",
  "tika-vin01t1:149_0": "Anupādisesāya nibbānadhātuyāti upādīyate kammakilesehīti upādi,",
  "tika-vin01t1:149_1": "vipākakkhandhā kaṭattā ca rūpaṃ.",
  "tika-vin01t1:149_2": "So pana upādi kilesābhisaṅkhāramāranimmathanena nibbānappattiyaṃ anossaṭṭho,",
  "tika-vin01t1:149_3": "idha khandhamaccumāranimmathanena ossaṭṭho nisesitoti ayaṃ anupādisesā nibbānadhātu natthi etissā upādisesoti katvā.",
  "tika-vin01t1:149_4": "Nibbānadhātūti cettha nibbutimattaṃ adhippetaṃ,",
  "tika-vin01t1:149_5": "itthambhūtalakkhaṇe cāyaṃ karaṇaniddeso.",
  "tika-vin01t1:149_6": "Parinibbāneti parinibbānaṭṭhāne,",
  "tika-vin01t1:149_7": "nimittatthe vā bhummavacanaṃ,",
  "tika-vin01t1:149_8": "parinibbānahetu sannipatitānanti attho.",
  "tika-vin01t1:149_9": "Saṅghassa thero saṅghatthero.",
  "tika-vin01t1:149_10": "So pana saṅgho kiṃparimāṇoti āha “sattannaṃ bhikkhusatasahassāna”nti.",
  "tika-vin01t1:149_11": "Niccasāpekkhattā hi īdisesu samāso hotiyeva yathā “devadattassa garukula”nti.",
  "tika-vin01t1:149_12": "Sattannaṃ bhikkhusatasahassānanti ca saṅghattherānaṃyeva sattannaṃ bhikkhusatasahassānaṃ.",
  "tika-vin01t1:149_13": "Tadā hi “sannipatitā bhikkhū ettakā”ti pamāṇarahitā.",
  "tika-vin01t1:149_14": "Tathā hi veḷuvagāme vedanāvikkhambhanato paṭṭhāya “na cirena bhagavā parinibbāyissatī”ti sutvā tato tato",
  "tika-vin01t1:149_15": "āgatesu bhikkhūsu ekabhikkhupi pakkanto nāma natthi,",
  "tika-vin01t1:149_16": "tasmā gaṇanaṃ vītivatto saṅgho ahosi.",
  "tika-vin01t1:149_17": "Āyasmā mahākassapo dhammavinayasaṅgāyanatthaṃ bhikkhūnaṃ ussāhaṃ janesīti sambandho.",
  "tika-vin01t1:150_0": "Tattha mahākassapoti mahantehi sīlakkhandhādīhi samannāgatattā mahanto kassapoti mahākassapo,",
  "tika-vin01t1:150_1": "apica kumārakassapattheraṃ upādāya ayaṃ mahāthero “mahākassapo”ti vuccati.",
  "tika-vin01t1:150_2": "Atha kimatthaṃ āyasmā mahākassapo dhammavinayasaṅgāyanatthaṃ ussāhaṃ janesīti āha “sattāhaparinibbute”tiādi.",
  "tika-vin01t1:150_3": "Satta ahāni samāhaṭāni sattāhaṃ,",
  "tika-vin01t1:150_4": "sattāhaṃ parinibbutassa assāti sattāhaparinibbuto, bhagavā,",
  "tika-vin01t1:150_5": "tasmiṃ sattāhaparinibbute bhagavati,",
  "tika-vin01t1:150_6": "bhagavato parinibbānadivasato paṭṭhāya sattāhe vītivatteti vuttaṃ hoti.",
  "tika-vin01t1:150_7": "Subhaddena vuḍḍhapabbajitena vuttavacanaṃ samanussarantoti sambandho.",
  "tika-vin01t1:150_8": "Tattha subhaddoti tassa nāmaṃ,",
  "tika-vin01t1:150_9": "vuḍḍhakāle pana pabbajitattā vuḍḍhapabbajitoti vuccati.",
  "tika-vin01t1:150_10": "“Alaṃ āvuso”tiādinā tena vuttavacanaṃ nidasseti.",
  "tika-vin01t1:150_11": "So hi sattāhaparinibbute bhagavati āyasmatā mahākassapattherena saddhiṃ pāvāya kusināraṃ addhānamaggappaṭipannesu",
  "tika-vin01t1:150_12": "pañcamattesu bhikkhusatesu avītarāge bhikkhū antarāmagge diṭṭhaājīvakassa santikā bhagavato parinibbānaṃ",
  "tika-vin01t1:150_13": "sutvā pattacīvarāni chaḍḍetvā bāhā paggayha nānappakāraṃ paridevante disvā evamāha.",
  "tika-vin01t1:151_0": "Kasmā pana so evamāha?",
  "tika-vin01t1:151_1": "Bhagavati āghātena.",
  "tika-vin01t1:151_2": "Ayaṃ kira so khandhake āgate ātumāvatthusmiṃ nahāpitapubbako vuḍḍhapabbajito bhagavati kusinārato nikkhamitvā",
  "tika-vin01t1:151_3": "aḍḍhateḷasehi bhikkhusatehi saddhiṃ ātumaṃ gacchante “bhagavā āgacchatī”ti sutvā āgatakāle “yāgudānaṃ",
  "tika-vin01t1:151_4": "karissāmī”ti sāmaṇerabhūmiyaṃ ṭhite dve putte etadavoca “bhagavā kira tātā ātumaṃ āgacchati mahatā bhikkhusaṅghena",
  "tika-vin01t1:151_5": "saddhiṃ aḍḍhateḷasehi bhikkhusatehi,",
  "tika-vin01t1:151_6": "gacchatha tumhe tātā khurabhaṇḍaṃ ādāya nāḷiyāvāpakena anugharakaṃ anugharakaṃ āhiṇḍatha,",
  "tika-vin01t1:151_7": "loṇampi telampi taṇḍulampi khādanīyampi saṃharatha,",
  "tika-vin01t1:151_8": "bhagavato āgatassa yāgudānaṃ karissāmī”ti.",
  "tika-vin01t1:151_9": "Te tathā akaṃsu.",
  "tika-vin01t1:151_10": "Atha bhagavati ātumaṃ āgantvā bhusāgārakaṃ paviṭṭhe subhaddo sāyanhasamayaṃ gāmadvāraṃ gantvā manusse",
  "tika-vin01t1:151_11": "āmantetvā “hatthakammamattaṃ me dethā”ti hatthakammaṃ yācitvā “kiṃ bhante karomā”ti vutte “idañcidañca",
  "tika-vin01t1:151_12": "gaṇhathā”ti sabbūpakaraṇāni gāhāpetvā vihāre uddhanāni kāretvā ekaṃ kāḷakaṃ kāsāvaṃ nivāsetvā tādisameva",
  "tika-vin01t1:151_13": "pārupitvā “idaṃ karotha,",
  "tika-vin01t1:151_14": "idaṃ karothā”ti sabbarattiṃ vicārento satasahassaṃ vissajjetvā bhojjayāguñca madhugoḷakañca paṭiyādāpesi.",
  "tika-vin01t1:151_15": "Bhojjayāgu nāma bhuñjitvā pātabbayāgu,",
  "tika-vin01t1:151_16": "tattha sappimadhuphāṇitamacchamaṃsapupphaphalarasādi yaṃ kiñci khādanīyaṃ nāma atthi,",
  "tika-vin01t1:151_17": "taṃ sabbaṃ pavisati,",
  "tika-vin01t1:151_18": "kīḷitukāmānaṃ sīsamakkhanayoggā hoti sugandhagandhā.",
  "tika-vin01t1:152_0": "Atha bhagavā kālasseva sarīrapaṭijagganaṃ katvā bhikkhusaṅghaparivuto piṇḍāya carituṃ ātumābhimukho pāyāsi.",
  "tika-vin01t1:152_1": "Manussā tassa ārocesuṃ “bhagavā piṇḍāya gāmaṃ pavisati,",
  "tika-vin01t1:152_2": "tayā kassa yāgu paṭiyāditā”ti.",
  "tika-vin01t1:152_3": "So yathānivatthapāruteheva tehi kāḷakakāsāvehi ekena hatthena dabbiñca kaṭacchuñca gahetvā brahmā viya",
  "tika-vin01t1:152_4": "dakkhiṇajāṇumaṇḍalaṃ bhūmiyaṃ patiṭṭhāpetvā vanditvā “paṭiggaṇhatu me bhante bhagavā yāgu”nti āha.",
  "tika-vin01t1:152_5": "Tato “jānantāpi tathāgatā pucchantī”ti khandhake āgatanayena bhagavā pucchitvā ca sutvā ca taṃ vuḍḍhapabbajitaṃ",
  "tika-vin01t1:152_6": "vigarahitvā tasmiṃ vatthusmiṃ akappiyasamādāpanasikkhāpadaṃ khurabhaṇḍapariharaṇasikkhāpadañcāti dve",
  "tika-vin01t1:152_7": "sikkhāpadāni paññapetvā “bhikkhave anekakappakoṭiyo bhojanaṃ pariyesanteheva vītināmitā,",
  "tika-vin01t1:152_8": "idaṃ pana tumhākaṃ akappiyaṃ,",
  "tika-vin01t1:152_9": "adhammena uppannabhojanaṃ imaṃ paribhuñjitvā anekāni attabhāvasahassāni apāyesveva nibbattissanti,",
  "tika-vin01t1:152_10": "apetha mā gaṇhathā”ti bhikkhācārābhimukho agamāsi,",
  "tika-vin01t1:152_11": "ekabhikkhunāpi na kiñci gahitaṃ.",
  "tika-vin01t1:153_0": "Subhaddo anattamano hutvā “ayaṃ ‘sabbaṃ jānāmī’ti āhiṇḍati,",
  "tika-vin01t1:153_1": "sace na gahetukāmo pesetvā ārocetabbaṃ assa,",
  "tika-vin01t1:153_2": "pakkāhāro nāma sabbaciraṃ tiṭṭhanto sattāhamattaṃ tiṭṭheyya,",
  "tika-vin01t1:153_3": "idañca mama yāvajīvaṃ pariyattaṃ assa,",
  "tika-vin01t1:153_4": "sabbaṃ tena nāsitaṃ,",
  "tika-vin01t1:153_5": "ahitakāmo ayaṃ mayha”nti bhagavati āghātaṃ bandhitvā dasabale dharamāne kiñci vattuṃ nāsakkhi.",
  "tika-vin01t1:153_6": "Evaṃ kirassa ahosi “ayaṃ uccakulā pabbajito mahāpuriso,",
  "tika-vin01t1:153_7": "sace kiñci vakkhāmi,",
  "tika-vin01t1:153_8": "mamaṃyeva santajjessatī”ti.",
  "tika-vin01t1:153_9": "Svāyaṃ ajja mahākassapattherena saddhiṃ āgacchanto “parinibbuto bhagavā”ti sutvā laddhassāso viya haṭṭhatuṭṭho evamāha.",
  "tika-vin01t1:153_10": "Thero pana taṃ sutvā hadaye pahāraṃ viya matthake patitasukkāsaniṃ viya maññi,",
  "tika-vin01t1:153_11": "dhammasaṃvego cassa uppajji “sattāhamattaparinibbuto bhagavā,",
  "tika-vin01t1:153_12": "ajjāpissa suvaṇṇavaṇṇaṃ sarīraṃ dharatiyeva,",
  "tika-vin01t1:153_13": "dukkhena bhagavatā ārādhitasāsane nāma evaṃ lahuṃ mahantaṃ pāpakasaṭaṃ kaṇṭako uppanno,",
  "tika-vin01t1:153_14": "alaṃ kho panesa pāpo vaḍḍhamāno aññepi evarūpe sahāye labhitvā sāsanaṃ osakkāpetu”nti.",
  "tika-vin01t1:154_0": "Tato thero cintesi “sace kho panāhaṃ imaṃ mahallakaṃ idheva pilotikaṃ nivāsetvā chārikāya okirāpetvā nīharāpessāmi,",
  "tika-vin01t1:154_1": "manussā ‘samaṇassa gotamassa sarīre dharamāneyeva sāvakā vivadantī’ti amhākaṃ dosaṃ dassessanti,",
  "tika-vin01t1:154_2": "adhivāsemi tāva.",
  "tika-vin01t1:154_3": "Bhagavatā hi desitadhammo asaṅgahitapuppharāsisadiso,",
  "tika-vin01t1:154_4": "tattha yathā vātena pahaṭapupphāni yato vā tato vā gacchanti,",
  "tika-vin01t1:154_5": "evameva evarūpānaṃ vasena gacchante gacchante kāle vinaye ekaṃ dve sikkhāpadāni nassissanti vinassissanti,",
  "tika-vin01t1:154_6": "sutte eko dve pañhavārā nassissanti,",
  "tika-vin01t1:154_7": "abhidhamme ekaṃ dve bhūmantarāni nassissanti,",
  "tika-vin01t1:154_8": "evaṃ anukkamena mūle naṭṭhe pisācasadisā bhavissāma,",
  "tika-vin01t1:154_9": "tasmā dhammavinayasaṅgahaṃ karissāmi,",
  "tika-vin01t1:154_10": "evaṃ sati daḷhasuttena saṅgahitapupphāni viya ayaṃ dhammavinayo niccalo bhavissati.",
  "tika-vin01t1:154_11": "Etadatthañhi bhagavā mayhaṃ tīṇi gāvutāni paccuggamanaṃ akāsi,",
  "tika-vin01t1:154_12": "tīhi ovādehi upasampadaṃ akāsi,",
  "tika-vin01t1:154_13": "kāyato cīvaraparivattanaṃ akāsi,",
  "tika-vin01t1:154_14": "ākāse pāṇiṃ cāletvā candopamapaṭipadaṃ kathento maññeva sakkhiṃ katvā kathesi,",
  "tika-vin01t1:154_15": "tikkhattuṃ sakalasāsanaratanaṃ paṭicchāpesi,",
  "tika-vin01t1:154_16": "mādise bhikkhumhi tiṭṭhamāne ayaṃ pāpo sāsane vaḍḍhiṃ mā alatthu,",
  "tika-vin01t1:154_17": "yāva adhammo na dippati,",
  "tika-vin01t1:154_18": "dhammo na paṭibāhīyati,",
  "tika-vin01t1:154_19": "avinayo na dippati,",
  "tika-vin01t1:154_20": "vinayo na paṭibāhīyati,",
  "tika-vin01t1:154_21": "adhammavādino na balavanto honti,",
  "tika-vin01t1:154_22": "dhammavādino na dubbalā honti,",
  "tika-vin01t1:154_23": "avinayavādino na balavanto honti,",
  "tika-vin01t1:154_24": "vinayavādino na dubbalā honti,",
  "tika-vin01t1:154_25": "tāva dhammañca vinayañca saṅgāyissāmi,",
  "tika-vin01t1:154_26": "tato bhikkhū attano attano pahonakaṃ gahetvā kappiyākappiye kathessanti,",
  "tika-vin01t1:154_27": "athāyaṃ pāpo sayameva niggahaṃ pāpuṇissati,",
  "tika-vin01t1:154_28": "puna sīsaṃ ukkhipituṃ na sakkhissati,",
  "tika-vin01t1:154_29": "sāsanaṃ iddhañceva phītañca bhavissatī”ti.",
  "tika-vin01t1:154_30": "Cintetvā so “evaṃ nāma mayhaṃ cittaṃ uppanna”nti kassaci anārocetvā bhikkhusaṅghaṃ samassāsetvā atha",
  "tika-vin01t1:154_31": "pacchā dhātubhājanadivase dhammavinayasaṅgāyanatthaṃ bhikkhūnaṃ ussāhaṃ janesi.",
  "tika-vin01t1:154_32": "Tena vuttaṃ “āyasmā mahākassapo sattāhaparinibbute…pe…",
  "tika-vin01t1:154_33": "dhammavinayasaṅgāyanatthaṃ bhikkhūnaṃ ussāhaṃ janesī”ti.",
  "tika-vin01t1:155_0": "Tattha alanti paṭikkhepavacanaṃ.",
  "tika-vin01t1:155_1": "Āvusoti paridevante bhikkhū ālapati.",
  "tika-vin01t1:155_2": "Mā socitthāti citte uppannabalavasokena mā socittha.",
  "tika-vin01t1:155_3": "Mā paridevitthāti vācāya mā paridevittha “paridevanaṃ vilāpo”ti vacanato.",
  "tika-vin01t1:155_4": "Idāni asocanādīsu kāraṇaṃ dassento “sumuttā maya”ntiādimāha.",
  "tika-vin01t1:155_5": "Tena mahāsamaṇenāti nissakke karaṇavacanaṃ,",
  "tika-vin01t1:155_6": "tato mahāsamaṇato suṭṭhu muttā mayanti attho,",
  "tika-vin01t1:155_7": "upaddutā ca homa tadāti adhippāyo.",
  "tika-vin01t1:155_8": "Homāti vā atītatthe vattamānavacanaṃ,",
  "tika-vin01t1:155_9": "ahumhāti attho,",
  "tika-vin01t1:155_10": "anussaranto dhammasaṃvegavasenāti adhippāyo.",
  "tika-vin01t1:155_11": "Dhammasabhāvacintāvasena pavattaṃ sahottappañāṇaṃ dhammasaṃvego.",
  "tika-vin01t1:155_12": "Vuttañhetaṃ –",
  "tika-vin01t1:156_0": "“Sabbasaṅkhatadhammesu, ottappākārasaṇṭhitaṃ;",
  "tika-vin01t1:157_0": "Ñāṇamohitabhārānaṃ, dhammasaṃvegasaññita”nti.",
  "tika-vin01t1:158_0": "Ṭhānaṃ kho panetaṃ vijjatīti tiṭṭhati ettha phalaṃ tadāyattavuttitāyāti ṭhānaṃ, hetu.",
  "tika-vin01t1:158_1": "Khoti avadhāraṇe,",
  "tika-vin01t1:158_2": "etaṃ kāraṇaṃ vijjateva,",
  "tika-vin01t1:158_3": "no na vijjatīti attho.",
  "tika-vin01t1:158_4": "Kiṃ taṃ kāraṇanti āha “yaṃ pāpabhikkhū”tiādi.",
  "tika-vin01t1:158_5": "Ettha yanti nipātamattaṃ,",
  "tika-vin01t1:158_6": "kāraṇaniddeso vā,",
  "tika-vin01t1:158_7": "yena kāraṇena antaradhāpeyyuṃ,",
  "tika-vin01t1:158_8": "tadetaṃ kāraṇaṃ vijjatīti attho.",
  "tika-vin01t1:158_9": "Pāpabhikkhūti pāpikāya lāmikāya icchāya samannāgatā bhikkhū.",
  "tika-vin01t1:158_10": "Atīto atikkanto satthā ettha,",
  "tika-vin01t1:158_11": "etassāti vā atītasatthukaṃ,",
  "tika-vin01t1:158_12": "pāvacanaṃ.",
  "tika-vin01t1:158_13": "Padhānaṃ vacanaṃ pāvacanaṃ,",
  "tika-vin01t1:158_14": "dhammavinayanti vuttaṃ hoti.",
  "tika-vin01t1:158_15": "Pakkhaṃ labhitvāti alajjīpakkhaṃ labhitvā.",
  "tika-vin01t1:158_16": "Na cirassevāti na cireneva.",
  "tika-vin01t1:158_17": "Yāva ca dhammavinayo tiṭṭhatīti yattakaṃ kālaṃ dhammo ca vinayo ca lajjīpuggalesu tiṭṭhati.",
  "tika-vin01t1:159_0": "Vuttañhetaṃ bhagavatāti parinibbānamañcake nipannena bhagavatā bhikkhū ovadantena etaṃ vuttanti attho.",
  "tika-vin01t1:159_1": "Desito paññattoti dhammopi desito ceva paññatto ca.",
  "tika-vin01t1:159_2": "Suttābhidhammasaṅgahitassa hi dhammassa abhisajjanaṃ pabodhanaṃ desanā,",
  "tika-vin01t1:159_3": "tasseva pakārato ñāpanaṃ vineyyasantāne ṭhapanaṃ paññāpanaṃ,",
  "tika-vin01t1:159_4": "tasmā dhammopi desito ceva paññatto cāti vutto.",
  "tika-vin01t1:159_5": "Paññattoti ca ṭhapitoti attho.",
  "tika-vin01t1:159_6": "Vinayopi desito ceva paññatto ca.",
  "tika-vin01t1:159_7": "Vinayatantisaṅgahitassa hi atthassa kāyavācānaṃ vinayanato vinayoti laddhādhivacanassa atisajjanaṃ pabodhanaṃ desanā,",
  "tika-vin01t1:159_8": "tasseva pakārato ñāpanaṃ asaṅkarato ṭhapanaṃ paññāpanaṃ,",
  "tika-vin01t1:159_9": "tasmā vinayopi desito ceva paññatto cāti vuccati.",
  "tika-vin01t1:160_0": "So vo mamaccayenāti so dhammavinayo tumhākaṃ mamaccayena satthā.",
  "tika-vin01t1:160_1": "Idaṃ vuttaṃ hoti –",
  "tika-vin01t1:160_2": "mayā vo ṭhiteneva “idaṃ lahukaṃ,",
  "tika-vin01t1:160_3": "idaṃ garukaṃ,",
  "tika-vin01t1:160_4": "idaṃ satekicchaṃ,",
  "tika-vin01t1:160_5": "idaṃ atekicchaṃ,",
  "tika-vin01t1:160_6": "idaṃ lokavajjaṃ,",
  "tika-vin01t1:160_7": "idaṃ paṇṇattivajjaṃ.",
  "tika-vin01t1:160_8": "Ayaṃ āpatti puggalassa santike vuṭṭhāti,",
  "tika-vin01t1:160_9": "ayaṃ gaṇassa,",
  "tika-vin01t1:160_10": "ayaṃ saṅghassa santike vuṭṭhātī”ti sattannaṃ āpattikkhandhānaṃ avītikkamanīyatāvasena otiṇṇavatthusmiṃ",
  "tika-vin01t1:160_11": "sakhandhakaparivāro ubhatovibhaṅgo mahāvinayo nāma desito,",
  "tika-vin01t1:160_12": "taṃ sakalampi vinayapiṭakaṃ mayi parinibbute tumhākaṃ satthukiccaṃ sādhessati “idaṃ vo kattabbaṃ,",
  "tika-vin01t1:160_13": "idaṃ vo na kattabba”nti kattabbākattabbassa vibhāgena anusāsanato.",
  "tika-vin01t1:160_14": "Ṭhiteneva ca mayā “ime cattāro satipaṭṭhānā,",
  "tika-vin01t1:160_15": "cattāro sammappadhānā,",
  "tika-vin01t1:160_16": "cattāro iddhipādā,",
  "tika-vin01t1:160_17": "pañcindriyāni,",
  "tika-vin01t1:160_18": "pañca balāni,",
  "tika-vin01t1:160_19": "satta bojjhaṅgāni,",
  "tika-vin01t1:160_20": "ariyo aṭṭhaṅgiko maggo”ti tena tena vineyyānaṃ ajjhāsayānurūpena pakārena ime sattatiṃsa bodhipakkhiyadhamme vibhajitvā suttantapiṭakaṃ desitaṃ,",
  "tika-vin01t1:160_21": "taṃ sakalampi suttantapiṭakaṃ mayi parinibbute tumhākaṃ satthukiccaṃ sādhessati taṃtaṃcariyānurūpaṃ sammāpaṭipattiyā anusāsanato.",
  "tika-vin01t1:160_22": "Ṭhiteneva ca mayā “pañcakkhandhā,",
  "tika-vin01t1:160_23": "dvādasāyatanāni,",
  "tika-vin01t1:160_24": "aṭṭhārasa dhātuyo,",
  "tika-vin01t1:160_25": "cattāri saccāni,",
  "tika-vin01t1:160_26": "bāvīsatindriyāni,",
  "tika-vin01t1:160_27": "nava hetū,",
  "tika-vin01t1:160_28": "cattāro āhārā,",
  "tika-vin01t1:160_29": "satta phassā,",
  "tika-vin01t1:160_30": "satta vedanā,",
  "tika-vin01t1:160_31": "satta saññā,",
  "tika-vin01t1:160_32": "satta cetanā,",
  "tika-vin01t1:160_33": "satta cittāni,",
  "tika-vin01t1:160_34": "tatrāpi ettakā dhammā kāmāvacarā,",
  "tika-vin01t1:160_35": "ettakā rūpāvacarā,",
  "tika-vin01t1:160_36": "ettakā arūpāvacarā,",
  "tika-vin01t1:160_37": "ettakā pariyāpannā,",
  "tika-vin01t1:160_38": "ettakā apariyāpannā,",
  "tika-vin01t1:160_39": "ettakā lokiyā,",
  "tika-vin01t1:160_40": "ettakā lokuttarā”ti ime dhamme vibhajitvā abhidhammapiṭakaṃ desitaṃ,",
  "tika-vin01t1:160_41": "taṃ sakalampi abhidhammapiṭakaṃ mayi parinibbute tumhākaṃ satthukiccaṃ sādhessati,",
  "tika-vin01t1:160_42": "khandhādivibhāgena ñāyamānaṃ catusaccasambodhāvahattā satthārā sammāsambuddhena kattabbakiccaṃ nipphādessati.",
  "tika-vin01t1:160_43": "Iti sabbampetaṃ abhisambodhito yāva parinibbānā pañcacattālīsa vassāni bhāsitaṃ lapitaṃ,",
  "tika-vin01t1:160_44": "tīṇi piṭakāni,",
  "tika-vin01t1:160_45": "pañca nikāyā,",
  "tika-vin01t1:160_46": "navaṅgāni,",
  "tika-vin01t1:160_47": "caturāsīti dhammakkhandhasahassānīti evaṃ mahappabhedaṃ hoti.",
  "tika-vin01t1:160_48": "Iti imāni caturāsīti dhammakkhandhasahassāni tiṭṭhanti,",
  "tika-vin01t1:160_49": "ahaṃ ekova parinibbāyāmi,",
  "tika-vin01t1:160_50": "ahañca panidāni ekova ovadāmi anusāsāmi,",
  "tika-vin01t1:160_51": "mayi parinibbute imāni caturāsīti buddhasahassāni tumhe ovadissanti anusāsissanti ovādānusāsanīkiccassa nipphādanatoti.",
  "tika-vin01t1:161_0": "Sāsananti pariyattipaṭipattipaṭivedhavasena tividhaṃ sāsanaṃ,",
  "tika-vin01t1:161_1": "nippariyāyato pana sattatiṃsa bodhipakkhiyadhammā.",
  "tika-vin01t1:161_2": "Addhaniyanti addhānamaggagāmīti addhaniyaṃ,",
  "tika-vin01t1:161_3": "addhānakkhamanti attho.",
  "tika-vin01t1:161_4": "Ciraṭṭhitikanti ciraṃ ṭhiti etassāti ciraṭṭhitikaṃ, sāsanaṃ,",
  "tika-vin01t1:161_5": "assa bhaveyyāti sambandho.",
  "tika-vin01t1:161_6": "Idaṃ vuttaṃ hoti –",
  "tika-vin01t1:161_7": "yathā yena pakārena idaṃ sāsanaṃ dīghamaddhānaṃ pavattituṃ samatthaṃ,",
  "tika-vin01t1:161_8": "tatoyeva ciraṭṭhitikaṃ assa,",
  "tika-vin01t1:161_9": "tathā tena pakārena dhammañca vinayañca saṅgāyeyyanti.",
  "tika-vin01t1:162_0": "Idāni sammāsambuddhena attano kataṃ anuggahavisesaṃ vibhāvento āha “yañcāhaṃ bhagavatā”tiādi.",
  "tika-vin01t1:162_1": "Tattha “yañcāha”nti etassa “anuggahito”ti etena sambandho.",
  "tika-vin01t1:162_2": "Tattha yanti yasmā,",
  "tika-vin01t1:162_3": "yena kāraṇenāti vuttaṃ hoti.",
  "tika-vin01t1:162_4": "Kiriyāparāmasanaṃ vā etaṃ,",
  "tika-vin01t1:162_5": "tena “anuggahito”ti ettha anuggaṇhanaṃ parāmasati.",
  "tika-vin01t1:162_6": "Dhāressasītiādikaṃ pana bhagavā aññatarasmiṃ rukkhamūle mahākassapattherena paññattasaṅghāṭiyaṃ nisinno",
  "tika-vin01t1:162_7": "taṃ cīvaraṃ vikasitapadumapupphavaṇṇena pāṇinā antare parāmasanto āha.",
  "tika-vin01t1:162_8": "Vuttañhetaṃ kassapasaṃyutte mahākassapatthereneva ānandattheraṃ āmantetvā kathentena –",
  "tika-vin01t1:163_0": "“Atha kho, āvuso,",
  "tika-vin01t1:163_1": "bhagavā maggā okkamma yena aññataraṃ rukkhamūlaṃ tenupasaṅkami,",
  "tika-vin01t1:163_2": "atha khvāhaṃ, āvuso,",
  "tika-vin01t1:163_3": "paṭapilotikānaṃ saṅghāṭiṃ catugguṇaṃ paññāpetvā bhagavantaṃ etadavocaṃ ‘idha, bhante,",
  "tika-vin01t1:163_4": "bhagavā nisīdatu,",
  "tika-vin01t1:163_5": "yaṃ mamassa dīgharattaṃ hitāya sukhāyā’ti.",
  "tika-vin01t1:163_6": "Nisīdi kho, āvuso,",
  "tika-vin01t1:163_7": "bhagavā paññatte āsane,",
  "tika-vin01t1:163_8": "nisajja kho maṃ, āvuso,",
  "tika-vin01t1:163_9": "bhagavā etadavoca ‘mudukā kho tyāyaṃ kassapa paṭapilotikānaṃ saṅghāṭī’ti.",
  "tika-vin01t1:163_10": "‘Paṭiggaṇhātu me, bhante,",
  "tika-vin01t1:163_11": "bhagavā paṭapilotikānaṃ saṅghāṭiṃ anukampaṃ upādāyā’ti.",
  "tika-vin01t1:163_12": "‘Dhāressasi pana me tvaṃ kassapa sāṇāni paṃsukūlāni nibbasanānī’ti.",
  "tika-vin01t1:163_13": "‘Dhāressāmahaṃ, bhante,",
  "tika-vin01t1:163_14": "bhagavato sāṇāni paṃsukūlāni nibbasanānī’ti.",
  "tika-vin01t1:163_15": "So khvāhaṃ, āvuso,",
  "tika-vin01t1:163_16": "paṭapilotikānaṃ saṅghāṭiṃ bhagavato pādāsiṃ,",
  "tika-vin01t1:163_17": "ahaṃ pana bhagavato sāṇāni paṃsukūlāni nibbasanāni paṭipajji”nti.",
  "tika-vin01t1:164_0": "Tattha mudukā kho tyāyanti mudukā kho te ayaṃ.",
  "tika-vin01t1:164_1": "Kasmā bhagavā evamāhāti?",
  "tika-vin01t1:164_2": "Therena saha cīvaraṃ parivattetukāmatāya.",
  "tika-vin01t1:164_3": "Kasmā parivattetukāmo jātoti?",
  "tika-vin01t1:164_4": "Theraṃ attano ṭhāne ṭhapetukāmatāya.",
  "tika-vin01t1:164_5": "Kiṃ sāriputtamoggallānā natthīti? Atthi,",
  "tika-vin01t1:164_6": "evaṃ panassa ahosi “ime na ciraṃ ṭhassanti,",
  "tika-vin01t1:164_7": "kassapo pana vīsavassasatāyuko,",
  "tika-vin01t1:164_8": "‘so mayi parinibbute sattapaṇṇiguhāyaṃ vasitvā dhammavinayasaṅgahaṃ katvā mama sāsanaṃ pañcavassasahassaparimāṇaṃ",
  "tika-vin01t1:164_9": "kālaṃ pavattanakaṃ karissatī’ti attano naṃ ṭhāne ṭhapemi,",
  "tika-vin01t1:164_10": "evaṃ bhikkhū kassapassa sussūsitabbaṃ maññissantī”ti,",
  "tika-vin01t1:164_11": "tasmā evamāha.",
  "tika-vin01t1:164_12": "Thero pana yasmā cīvarassa vā pattassa vā vaṇṇe kathite “imaṃ tumhākaṃ gaṇhathā”ti cārittameva,",
  "tika-vin01t1:164_13": "tasmā “paṭiggaṇhātu me bhante bhagavā”ti āha.",
  "tika-vin01t1:164_14": "Dhāressasi pana me tvaṃ kassapāti kassapa tvaṃ imāni paribhogajiṇṇāni paṃsukūlāni pārupituṃ sakkhissasīti vadati.",
  "tika-vin01t1:164_15": "Tañca kho na kāyabalaṃ sandhāya,",
  "tika-vin01t1:164_16": "paṭipattipūraṇaṃ pana sandhāya evamāha.",
  "tika-vin01t1:164_17": "Ayañhettha adhippāyo –",
  "tika-vin01t1:164_18": "ahaṃ imaṃ cīvaraṃ puṇṇaṃ nāma dāsiṃ pārupitvā āmakasusāne chaḍḍitaṃ tumbamattehi pāṇakehi samparikiṇṇaṃ",
  "tika-vin01t1:164_19": "te pāṇake vidhunitvā mahāariyavaṃse ṭhatvā aggahesiṃ,",
  "tika-vin01t1:164_20": "tassa me imaṃ cīvaraṃ gahitadivase dasasahassacakkavāḷe mahāpathavī mahāravaṃ viravamānā kampittha,",
  "tika-vin01t1:164_21": "ākāsaṃ taṭataṭāyi,",
  "tika-vin01t1:164_22": "cakkavāḷadevatā sādhukāraṃ adaṃsu “imaṃ cīvaraṃ gaṇhantena bhikkhunā jātipaṃsukūlikena jātiāraññikena",
  "tika-vin01t1:164_23": "jātiekāsanikena jātisapadānacārikena bhavituṃ vaṭṭati,",
  "tika-vin01t1:164_24": "tvaṃ imassa cīvarassa anucchavikaṃ kātuṃ sakkhissasī”ti.",
  "tika-vin01t1:164_25": "Theropi attanā pañcannaṃ hatthīnaṃ balaṃ dhāreti.",
  "tika-vin01t1:164_26": "So taṃ atakkayitvā “ahametaṃ paṭipattiṃ pūressāmī”ti ussāhena sugatacīvarassa anucchavikaṃ kātukāmo “dhāressāmahaṃ bhante”ti āha.",
  "tika-vin01t1:164_27": "Paṭipajjinti paṭipannosiṃ.",
  "tika-vin01t1:164_28": "Evaṃ pana cīvaraparivattanaṃ katvā therena pārutacīvaraṃ bhagavā pārupi,",
  "tika-vin01t1:164_29": "satthu cīvaraṃ thero.",
  "tika-vin01t1:164_30": "Tasmiṃ samaye mahāpathavī udakapariyantaṃ katvā unnadantī kampittha.",
  "tika-vin01t1:165_0": "Sāṇāni paṃsukūlānīti matakaḷevaraṃ pariveṭhetvā chaḍḍitāni tumbamatte kimī papphoṭetvā gahitāni sāṇavākamayāni paṃsukūlacīvarāni.",
  "tika-vin01t1:165_1": "Rathikasusānasaṅkārakūṭādīnaṃ yattha katthaci paṃsūnaṃ upari ṭhitattā abbhuggataṭṭhena tesu paṃsukūlamivāti paṃsukūlaṃ.",
  "tika-vin01t1:165_2": "Atha vā paṃsu viya kucchitabhāvaṃ ulati gacchatīti paṃsukūlanti paṃsukūlasaddassa attho daṭṭhabbo.",
  "tika-vin01t1:165_3": "Nibbasanānīti niṭṭhitavasanakiccāni,",
  "tika-vin01t1:165_4": "paribhogajiṇṇānīti attho.",
  "tika-vin01t1:165_5": "Ettha “kiñcāpi ekameva taṃ cīvaraṃ,",
  "tika-vin01t1:165_6": "anekāvayavattā pana bahuvacanaṃ kata”nti majjhimagaṇṭhipade vuttaṃ.",
  "tika-vin01t1:165_7": "Cīvare sādhāraṇaparibhogenāti ettha attanā sādhāraṇaparibhogenāti viññāyamānattā viññāyamānatthassa ca-",
  "tika-vin01t1:165_8": "saddassa payoge kāmācārattā “attanā”ti na vuttaṃ.",
  "tika-vin01t1:165_9": "“Dhāressasi pana me tvaṃ, kassapa,",
  "tika-vin01t1:165_10": "sāṇāni paṃsukūlānī”ti hi vuttattā attanāva sādhāraṇaparibhogo viññāyati, nāññena.",
  "tika-vin01t1:165_11": "Na hi kevalaṃ saddatoyeva sabbattha atthanicchayo bhavissati atthapakaraṇādināpi yebhuyyena atthassa niyametabbattā.",
  "tika-vin01t1:165_12": "Ācariyadhammapālattherena panettha idaṃ vuttaṃ “cīvare sādhāraṇaparibhogenāti ettha attanā samasamaṭṭhapanenāti",
  "tika-vin01t1:165_13": "idha attanāsaddaṃ ānetvā cīvare attanā sādhāraṇaparibhogenā”ti yojetabbaṃ.",
  "tika-vin01t1:166_0": "“Yassa yena hi sambandho, dūraṭṭhampi ca tassa taṃ;",
  "tika-vin01t1:167_0": "Atthato hyasamānānaṃ, āsannattamakāraṇa”nti.",
  "tika-vin01t1:168_0": "Atha vā bhagavatā cīvare sādhāraṇaparibhogena bhagavatā anuggahitoti yojanīyaṃ ekassapi karaṇaniddesassa sahayogakattutthajotakattasambhavatoti.",
  "tika-vin01t1:168_1": "Sabbattha “ācariyadhammapālattherenā”ti vutte suttantaṭīkākārenāti gahetabbaṃ.",
  "tika-vin01t1:168_2": "Samānaṃ dhāraṇametassāti sādhāraṇo,",
  "tika-vin01t1:168_3": "paribhogo.",
  "tika-vin01t1:168_4": "Sādhāraṇaparibhogena ceva samasamaṭṭhapanena ca anuggahitoti sambandho.",
  "tika-vin01t1:169_0": "Idāni –",
  "tika-vin01t1:170_0": "“Ahaṃ,",
  "tika-vin01t1:170_1": "bhikkhave,",
  "tika-vin01t1:170_2": "yāvade ākaṅkhāmi vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharāmi.",
  "tika-vin01t1:170_3": "Kassapopi,",
  "tika-vin01t1:170_4": "bhikkhave,",
  "tika-vin01t1:170_5": "yāvade ākaṅkhati vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati.",
  "tika-vin01t1:171_0": "“Ahaṃ,",
  "tika-vin01t1:171_1": "bhikkhave,",
  "tika-vin01t1:171_2": "yāvade ākaṅkhāmi vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ",
  "tika-vin01t1:171_3": "samādhijaṃ pītisukhaṃ dutiyaṃ jhānaṃ upasampajja viharāmi.",
  "tika-vin01t1:171_4": "Kassapopi,",
  "tika-vin01t1:171_5": "bhikkhave,",
  "tika-vin01t1:171_6": "yāvade ākaṅkhati vitakkavicārānaṃ vūpasamā…pe…",
  "tika-vin01t1:171_7": "dutiyaṃ jhānaṃ upasampajja viharati.",
  "tika-vin01t1:172_0": "“Ahaṃ,",
  "tika-vin01t1:172_1": "bhikkhave,",
  "tika-vin01t1:172_2": "yāvade ākaṅkhāmi pītiyā ca virāgā upekkhako ca viharāmi,",
  "tika-vin01t1:172_3": "sato ca sampajāno sukhañca kāyena paṭisaṃvedemi,",
  "tika-vin01t1:172_4": "yaṃ taṃ ariyā ācikkhanti ‘upekkhako satimā sukhavihārī’ti,",
  "tika-vin01t1:172_5": "tatiyaṃ jhānaṃ upasampajja viharāmi.",
  "tika-vin01t1:172_6": "Kassapopi,",
  "tika-vin01t1:172_7": "bhikkhave,",
  "tika-vin01t1:172_8": "yāvade ākaṅkhati pītiyā ca virāgā upekkhako ca viharati…pe…",
  "tika-vin01t1:172_9": "tatiyaṃ jhānaṃ upasampajja viharati.",
  "tika-vin01t1:173_0": "“Ahaṃ,",
  "tika-vin01t1:173_1": "bhikkhave,",
  "tika-vin01t1:173_2": "yāvade ākaṅkhāmi sukhassa ca pahānā dukkhassa ca pahānā pubbeva somanassadomanassānaṃ atthaṅgamā adukkhamasukhaṃ",
  "tika-vin01t1:173_3": "upekkhāsatipārisuddhiṃ catutthaṃ jhānaṃ upasampajja viharāmi.",
  "tika-vin01t1:173_4": "Kassapopi,",
  "tika-vin01t1:173_5": "bhikkhave,",
  "tika-vin01t1:173_6": "yāvade ākaṅkhati sukhassa ca pahānā dukkhassa ca pahānā pubbeva…pe…",
  "tika-vin01t1:173_7": "catutthaṃ jhānaṃ upasampajja viharati.",
  "tika-vin01t1:174_0": "“Ahaṃ,",
  "tika-vin01t1:174_1": "bhikkhave,",
  "tika-vin01t1:174_2": "yāvade ākaṅkhāmi sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā",
  "tika-vin01t1:174_3": "‘ananto ākāso’ti ākāsānañcāyatanaṃ upasampajja viharāmi.",
  "tika-vin01t1:174_4": "Kassapopi,",
  "tika-vin01t1:174_5": "bhikkhave,",
  "tika-vin01t1:174_6": "yāvade ākaṅkhati sabbaso rūpasaññānaṃ samatikkamā…pe…",
  "tika-vin01t1:174_7": "ākāsānañcāyatanaṃ upasampajja viharati.",
  "tika-vin01t1:175_0": "“Ahaṃ,",
  "tika-vin01t1:175_1": "bhikkhave,",
  "tika-vin01t1:175_2": "yāvade ākaṅkhāmi sabbaso ākāsānañcāyatanaṃ samatikkama ‘anantaṃ viññāṇa’nti viññāṇañcāyatanaṃ upasampajja viharāmi.",
  "tika-vin01t1:175_3": "Kassapopi,",
  "tika-vin01t1:175_4": "bhikkhave,",
  "tika-vin01t1:175_5": "yāvade ākaṅkhati sabbaso ākāsānañcāyatanaṃ samatikkamma…pe…",
  "tika-vin01t1:175_6": "viññāṇañcāyatanaṃ upasampajja viharati.",
  "tika-vin01t1:176_0": "“Ahaṃ,",
  "tika-vin01t1:176_1": "bhikkhave,",
  "tika-vin01t1:176_2": "yāvade ākaṅkhāmi sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanaṃ upasampajja viharāmi.",
  "tika-vin01t1:176_3": "Kassapopi,",
  "tika-vin01t1:176_4": "bhikkhave,",
  "tika-vin01t1:176_5": "yāvade ākaṅkhati…pe…",
  "tika-vin01t1:176_6": "ākiñcaññāyatanaṃ upasampajja viharati.",
  "tika-vin01t1:177_0": "“Ahaṃ,",
  "tika-vin01t1:177_1": "bhikkhave,",
  "tika-vin01t1:177_2": "yāvade ākaṅkhāmi sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharāmi.",
  "tika-vin01t1:177_3": "Kassapopi,",
  "tika-vin01t1:177_4": "bhikkhave,",
  "tika-vin01t1:177_5": "yāvade ākaṅkhati…pe…",
  "tika-vin01t1:177_6": "nevasaññānāsaññāyatanaṃ upasampajja viharati.",
  "tika-vin01t1:178_0": "“Ahaṃ,",
  "tika-vin01t1:178_1": "bhikkhave,",
  "tika-vin01t1:178_2": "yāvade ākaṅkhāmi sabbaso nevasaññānāsaññāyatanaṃ samatikkamma saññāvedayitanirodhaṃ upasampajja viharāmi.",
  "tika-vin01t1:178_3": "Kassapopi…pe…",
  "tika-vin01t1:178_4": "saññāvedayitanirodhaṃ upasampajja viharati.",
  "tika-vin01t1:179_0": "“Ahaṃ,",
  "tika-vin01t1:179_1": "bhikkhave,",
  "tika-vin01t1:179_2": "yāvade ākaṅkhāmi anekavihitaṃ iddhividhaṃ paccanubhomi,",
  "tika-vin01t1:179_3": "ekopi hutvā bahudhā homi,",
  "tika-vin01t1:179_4": "bahudhāpi hutvā eko homi,",
  "tika-vin01t1:179_5": "āvibhāvaṃ tirobhāvaṃ tirokuṭṭaṃ tiropākāraṃ tiropabbataṃ asajjamāno gacchāmi seyyathāpi ākāse,",
  "tika-vin01t1:179_6": "pathaviyāpi ummujjanimujjaṃ karomi seyyathāpi udake,",
  "tika-vin01t1:179_7": "udakepi abhijjamāne gacchāmi seyyathāpi pathaviyaṃ,",
  "tika-vin01t1:179_8": "ākāsepi pallaṅkena kamāmi seyyathāpi pakkhī sakuṇo,",
  "tika-vin01t1:179_9": "imepi candimasūriye evaṃmahiddhike evaṃmahānubhāve pāṇinā parimasāmi parimajjāmi,",
  "tika-vin01t1:179_10": "yāva brahmalokāpi kāyena vasaṃ vattemi.",
  "tika-vin01t1:179_11": "Kassapopi bhikkhave yāvade ākaṅkhati anekavihitaṃ iddhividhaṃ paccanubhoti…pe…",
  "tika-vin01t1:179_12": "yāva brahmalokāpi kāyena vasaṃ vatteti.",
  "tika-vin01t1:180_0": "“Ahaṃ,",
  "tika-vin01t1:180_1": "bhikkhave,",
  "tika-vin01t1:180_2": "yāvade ākaṅkhāmi dibbāya sotadhātuyā visuddhāya atikkantamānusikāya ubho sadde suṇāmi dibbe ca mānuse ca ye dūre santike ca.",
  "tika-vin01t1:180_3": "Kassapopi,",
  "tika-vin01t1:180_4": "bhikkhave,",
  "tika-vin01t1:180_5": "yāvade ākaṅkhati dibbāya sotadhātuyā…pe…",
  "tika-vin01t1:180_6": "ye dūre santike ca.",
  "tika-vin01t1:181_0": "“Ahaṃ,",
  "tika-vin01t1:181_1": "bhikkhave,",
  "tika-vin01t1:181_2": "yāvade ākaṅkhāmi parasattānaṃ parapuggalānaṃ cetasā ceto paricca pajānāmi,",
  "tika-vin01t1:181_3": "sarāgaṃ vā cittaṃ ‘sarāgaṃ citta’nti pajānāmi,",
  "tika-vin01t1:181_4": "vītarāgaṃ vā cittaṃ ‘vītarāgaṃ citta’nti pajānāmi,",
  "tika-vin01t1:181_5": "sadosaṃ vā cittaṃ…pe…",
  "tika-vin01t1:181_6": "vītadosaṃ vā cittaṃ…pe…",
  "tika-vin01t1:181_7": "samohaṃ vā cittaṃ…pe…",
  "tika-vin01t1:181_8": "vītamohaṃ vā cittaṃ…pe…",
  "tika-vin01t1:181_9": "saṃkhittaṃ vā cittaṃ…pe…",
  "tika-vin01t1:181_10": "vikkhittaṃ vā cittaṃ…pe…",
  "tika-vin01t1:181_11": "mahaggataṃ vā cittaṃ…pe…",
  "tika-vin01t1:181_12": "amahaggataṃ vā cittaṃ…pe…",
  "tika-vin01t1:181_13": "sauttaraṃ vā cittaṃ…pe…",
  "tika-vin01t1:181_14": "anuttaraṃ vā cittaṃ…pe…",
  "tika-vin01t1:181_15": "samāhitaṃ vā cittaṃ…pe…",
  "tika-vin01t1:181_16": "asamāhitaṃ vā cittaṃ…pe…",
  "tika-vin01t1:181_17": "vimuttaṃ vā cittaṃ…pe…",
  "tika-vin01t1:181_18": "avimuttaṃ vā cittaṃ ‘avimuttaṃ citta’nti pajānāmi.",
  "tika-vin01t1:181_19": "Kassapopi,",
  "tika-vin01t1:181_20": "bhikkhave,",
  "tika-vin01t1:181_21": "yāvade ākaṅkhati parasattānaṃ parapuggalānaṃ cetasā ceto paricca pajānāti,",
  "tika-vin01t1:181_22": "sarāgaṃ vā cittaṃ ‘sarāgaṃ citta’nti pajānāti…pe…",
  "tika-vin01t1:181_23": "avimuttaṃ vā cittaṃ ‘avimuttaṃ citta’nti pajānāti.",
  "tika-vin01t1:182_0": "“Ahaṃ,",
  "tika-vin01t1:182_1": "bhikkhave,",
  "tika-vin01t1:182_2": "yāvade ākaṅkhāmi anekavihitaṃ pubbenivāsaṃ anussarāmi.",
  "tika-vin01t1:182_3": "Seyyathidaṃ –",
  "tika-vin01t1:182_4": "ekampi jātiṃ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo",
  "tika-vin01t1:182_5": "tiṃsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi anekepi",
  "tika-vin01t1:182_6": "saṃvaṭṭakappe anekepi vivaṭṭakappe anekepi saṃvaṭṭavivaṭṭakappe ‘amutrāsiṃ evaṃnāmo evaṃgotto evaṃvaṇṇo",
  "tika-vin01t1:182_7": "evamāhāro evaṃsukhadukkhappaṭisaṃvedī evamāyupariyanto,",
  "tika-vin01t1:182_8": "so tato cuto amutra udapādiṃ,",
  "tika-vin01t1:182_9": "tatrāpāsiṃ evaṃnāmo evaṃgotto evaṃvaṇṇo evamāhāro evaṃsukhadukkhappaṭisaṃvedī evamāyupariyanto,",
  "tika-vin01t1:182_10": "so tato cuto idhūpapanno’ti.",
  "tika-vin01t1:182_11": "Iti sākāraṃ sauddesaṃ anekavihitaṃ pubbenivāsaṃ anussarāmi.",
  "tika-vin01t1:182_12": "Kassapopi,",
  "tika-vin01t1:182_13": "bhikkhave,",
  "tika-vin01t1:182_14": "yāvade ākaṅkhati anekavihitaṃ pubbenivāsaṃ anussarati.",
  "tika-vin01t1:182_15": "Seyyathidaṃ –",
  "tika-vin01t1:182_16": "ekampi jātiṃ…pe…",
  "tika-vin01t1:182_17": "iti sākāraṃ sauddesaṃ anekavihitaṃ pubbenivāsaṃ anussarati.",
  "tika-vin01t1:183_0": "“Ahaṃ,",
  "tika-vin01t1:183_1": "bhikkhave,",
  "tika-vin01t1:183_2": "yāvade ākaṅkhāmi dibbena cakkhunā visuddhena atikkantamānusakena satte passāmi cavamāne upapajjamāne hīne paṇīte suvaṇṇe dubbaṇṇe sugate duggate,",
  "tika-vin01t1:183_3": "yathākammūpage satte pajānāmi ‘ime vata bhonto sattā kāyaduccaritena samannāgatā vacīduccaritena samannāgatā",
  "tika-vin01t1:183_4": "manoduccaritena samannāgatā ariyānaṃ upavādakā micchādiṭṭhikā micchādiṭṭhikammasamādānā,",
  "tika-vin01t1:183_5": "te kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapannā.",
  "tika-vin01t1:183_6": "Ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā",
  "tika-vin01t1:183_7": "ariyānaṃ anupavādakā sammādiṭṭhikā sammādiṭṭhikammasamādānā,",
  "tika-vin01t1:183_8": "te kāyassa bhedā paraṃ maraṇā sugatiṃ saggaṃ lokaṃ upapannā’ti.",
  "tika-vin01t1:183_9": "Iti dibbena cakkhunā visuddhena atikkantamānusakena satte passāmi cavamāne upapajjamāne hīne paṇīte suvaṇṇe dubbaṇṇe sugate duggate,",
  "tika-vin01t1:183_10": "yathākammūpage satte pajānāmi.",
  "tika-vin01t1:183_11": "Kassapopi,",
  "tika-vin01t1:183_12": "bhikkhave,",
  "tika-vin01t1:183_13": "yāvade ākaṅkhati dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate,",
  "tika-vin01t1:183_14": "yathākammūpage satte pajānāti.",
  "tika-vin01t1:184_0": "“Ahaṃ,",
  "tika-vin01t1:184_1": "bhikkhave,",
  "tika-vin01t1:184_2": "āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharāmi.",
  "tika-vin01t1:184_3": "Kassapopi,",
  "tika-vin01t1:184_4": "bhikkhave,",
  "tika-vin01t1:184_5": "āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharatī”ti –",
  "tika-vin01t1:185_0": "Evaṃ navānupubbavihārachaḷabhiññāppabhede uttarimanussadhamme attanā samasamaṭṭhapanatthāya bhagavatā",
  "tika-vin01t1:185_1": "vuttaṃ kassapasaṃyutte āgataṃ pāḷimimaṃ peyyālamukhena ādiggahaṇena ca saṅkhipitvā dassento āha “ahaṃ",
  "tika-vin01t1:185_2": "bhikkhave”tiādi.",
  "tika-vin01t1:186_0": "Tattha yāvade ākaṅkhāmīti yāvadeva icchāmīti attho.",
  "tika-vin01t1:186_1": "Tatoyeva hi majjhimagaṇṭhipade cūḷagaṇṭhipade ca “yāvadeti yāvadevāti vuttaṃ hotī”ti likhitaṃ.",
  "tika-vin01t1:186_2": "Saṃyuttanikāyaṭṭhakathāyampi “yāvade ākaṅkhāmīti yāvadeva icchāmī”ti attho vutto.",
  "tika-vin01t1:186_3": "Tathā hi tattha līnatthapakāsaniyaṃ ācariyadhammapālatthereneva vuttaṃ “yāvadevāti iminā samānatthaṃ yāvadeti idaṃ pada”nti.",
  "tika-vin01t1:186_4": "Potthakesu pana katthaci “yāvadevā”ti ayameva pāṭho dissati.",
  "tika-vin01t1:186_5": "Yāni pana ito paraṃ “vivicceva kāmehī”tiādinā nayena cattāri rūpāvacarakiriyajhānāni,",
  "tika-vin01t1:186_6": "“sabbaso rūpasaññānaṃ samatikkamā”tiādinā nayena catasso arūpasamāpattiyo,",
  "tika-vin01t1:186_7": "“sabbaso nevasaññānāsaññāyatanaṃ samatikkamma saññāvedayitanirodha”ntiādinā nayena nirodhasamāpatti,",
  "tika-vin01t1:186_8": "“anekavihitaṃ iddhividha”ntiādinā nayena abhiññā ca vuttā.",
  "tika-vin01t1:186_9": "Tattha yaṃ vattabbaṃ siyā,",
  "tika-vin01t1:186_10": "taṃ anupadavaṇṇanāya ceva bhāvanāvidhānena ca saddhiṃ visuddhimagge sabbaso vitthāritaṃ.",
  "tika-vin01t1:186_11": "Idhāpi ca verañjakaṇḍe cattāri rūpāvacarajhānāni tisso ca vijjā āvi bhavissanti,",
  "tika-vin01t1:186_12": "tasmā tattha yaṃ vattabbaṃ,",
  "tika-vin01t1:186_13": "taṃ tattheva vaṇṇayissāma.",
  "tika-vin01t1:187_0": "Navānupubbavihārachaḷabhiññāppabhedeti ettha navānupubbavihārā nāma anupaṭipāṭiyā samāpajjitabbabhāvato",
  "tika-vin01t1:187_1": "evaṃsaññitā nirodhasamāpattiyā saha aṭṭha samāpattiyo.",
  "tika-vin01t1:187_2": "Chaḷabhiññā nāma āsavakkhayañāṇena saddhiṃ pañcābhiññāyoti evaṃ lokiyalokuttarabhedā sabbā abhiññāyo.",
  "tika-vin01t1:187_3": "Uttarimanussadhammeti uttarimanussānaṃ jhāyīnañceva ariyānañca dhammo uttarimanussadhammo.",
  "tika-vin01t1:187_4": "Atha vā uttari manussadhammāti uttarimanussadhammo,",
  "tika-vin01t1:187_5": "manussadhammo nāma dasakusalakammapathadhammo.",
  "tika-vin01t1:187_6": "So hi vinā bhāvanāmanasikārena pakatiyāva manussehi nibbattetabbato manussattabhāvāvahato vā “manussadhammo”ti vuccati,",
  "tika-vin01t1:187_7": "tato uttari pana jhānādīni “uttarimanussadhammo”ti veditabbāni.",
  "tika-vin01t1:187_8": "Attanā samasamaṭṭhapanenāti ahaṃ yattakaṃ kālaṃ yattake vā samāpattivihāre abhiññāyo ca vaḷañjemi,",
  "tika-vin01t1:187_9": "tathā kassapopīti evaṃ yathāvuttauttarimanussadhamme attanā samasamaṃ katvā ṭhapanena.",
  "tika-vin01t1:187_10": "Idañca navānupubbavihārachaḷabhiññādibhāvasāmaññena pasaṃsāmattaṃ vuttanti daṭṭhabbaṃ.",
  "tika-vin01t1:187_11": "Na hi āyasmā mahākassapo bhagavā viya devasikaṃ catuvīsatikoṭisatasahassasaṅkhā samāpattiyo samāpajjati,",
  "tika-vin01t1:187_12": "yamakapāṭihāriyādivasena vā abhiññāyo vaḷañjeti.",
  "tika-vin01t1:187_13": "Ettha ca “uttarimanussadhamme attanā samasamaṭṭhapanenā”ti idaṃ nidassanamattanti veditabbaṃ.",
  "tika-vin01t1:187_14": "Tathā hi –",
  "tika-vin01t1:188_0": "“Ovada kassapa bhikkhū,",
  "tika-vin01t1:188_1": "karohi kassapa bhikkhūnaṃ dhammiṃ kathaṃ,",
  "tika-vin01t1:188_2": "ahaṃ vā kassapa bhikkhū ovadeyyaṃ tvaṃ vā,",
  "tika-vin01t1:188_3": "ahaṃ vā kassapa bhikkhūnaṃ dhammiṃ kathaṃ kareyyaṃ tvaṃ vā”ti.",
  "tika-vin01t1:189_0": "Evampi attanā samasamaṭṭhāne ṭhapetiyeva,",
  "tika-vin01t1:189_1": "tassa kimaññaṃ āṇaṇyaṃ bhavissati aññatra dhammavinayasaṅgāyanāti adhippāyo.",
  "tika-vin01t1:189_2": "Tattha “tassāti tassa anuggahassā”ti majjhimagaṇṭhipade vuttaṃ.",
  "tika-vin01t1:189_3": "Tassa meti vā attho gahetabbo.",
  "tika-vin01t1:189_4": "Potthakesu hi katthaci “tassa me”ti pāṭhoyeva dissati,",
  "tika-vin01t1:189_5": "dhammavinayasaṅgāyanaṃ ṭhapetvā aññaṃ kiṃ nāma tassa me āṇaṇyaṃ aṇaṇabhāvo bhavissatīti attho.",
  "tika-vin01t1:189_6": "“Nanu maṃ bhagavā”tiādinā vuttamevatthaṃ upamāvasena vibhāveti.",
  "tika-vin01t1:189_7": "Sakakavacaissariyānuppadānenāti ettha cīvarassa nidassanavasena kavacassa gahaṇaṃ kataṃ,",
  "tika-vin01t1:189_8": "samāpattiyā nidassanavasena issariyaṃ gahitaṃ.",
  "tika-vin01t1:189_9": "Kulavaṃsappatiṭṭhāpakanti kulavaṃsassa kulappaveṇiyā patiṭṭhāpakaṃ.",
  "tika-vin01t1:189_10": "“Me saddhammavaṃsappatiṭṭhāpako”ti niccasāpekkhattā samāso daṭṭhabbo,",
  "tika-vin01t1:189_11": "me saddhammavaṃsassa patiṭṭhāpako pavattakoti vuttaṃ hoti.",
  "tika-vin01t1:189_12": "Vuttavacanamanussaranto anuggahesīti cintayanto dhammavinayasaṅgāyanatthaṃ bhikkhūnaṃ ussāhaṃ janesīti sambandho,",
  "tika-vin01t1:189_13": "dhātubhājanadivase tattha sannipatitānaṃ bhikkhūnaṃ ussāhaṃ janesīti attho.",
  "tika-vin01t1:190_0": "Idāni yathāvuttamatthaṃ pāḷiyā vibhāvento āha “yathāhā”tiādi.",
  "tika-vin01t1:190_1": "Tattha ekamidāhanti ettha idanti nipātamattaṃ.",
  "tika-vin01t1:190_2": "Ekaṃ samayanti ca bhummatthe upayogavacanaṃ,",
  "tika-vin01t1:190_3": "ekasmiṃ samayeti vuttaṃ hoti.",
  "tika-vin01t1:190_4": "Pāvāyāti pāvānagarato,",
  "tika-vin01t1:190_5": "tattha piṇḍāya caritvā kusināraṃ gamissāmīti addhānamaggappaṭipannoti vuttaṃ hoti.",
  "tika-vin01t1:190_6": "Addhānamaggoti ca dīghamaggo vuccati.",
  "tika-vin01t1:190_7": "Dīghapariyāyo hettha addhānasaddo.",
  "tika-vin01t1:190_8": "Mahatā bhikkhusaṅghena saddhinti guṇamahattenapi saṅkhyāmahattenapi mahatā.",
  "tika-vin01t1:190_9": "Bhikkhūnaṃ saṅghena bhikkhusaṅghena,",
  "tika-vin01t1:190_10": "samaṇagaṇena saddhiṃ ekatoti attho.",
  "tika-vin01t1:190_11": "“Pañcamattehī”tiādinā saṅkhyāmahattaṃ vibhāveti. Matta-",
  "tika-vin01t1:190_12": "saddo cettha pamāṇavacano “bhojane mattaññutā”tiādīsu viya.",
  "tika-vin01t1:190_13": "Sabbaṃ subhaddakaṇḍaṃ vitthārato veditabbanti sabbaṃ subhaddakaṇḍaṃ idha ānetvā vitthārato dassetabbanti adhippāyo.",
  "tika-vin01t1:191_0": "“Tato paranti tato bhikkhūnaṃ ussāhajananato para”nti ācariyadhammapālattherena vuttaṃ.",
  "tika-vin01t1:191_1": "Mahāgaṇṭhipade pana “tato paranti subhaddakaṇḍato para”nti vuttaṃ.",
  "tika-vin01t1:191_2": "Idamevettha sārato paccetabbanti no takko.",
  "tika-vin01t1:191_3": "Ayameva hi ussāhajananappakāro,",
  "tika-vin01t1:191_4": "yadidaṃ “handa mayaṃ, āvuso,",
  "tika-vin01t1:191_5": "dhammañca vinayañca saṅgāyeyyāma,",
  "tika-vin01t1:191_6": "pure adhammo dippatī”tiādi,",
  "tika-vin01t1:191_7": "tasmā ussāhajananato paranti na vattabbaṃ heṭṭhā ussāhajananappakārassa pāḷiyaṃ avuttattā.",
  "tika-vin01t1:191_8": "Ayañhettha pāḷikkamo –",
  "tika-vin01t1:192_0": "“Atha kho āyasmā mahākassapo bhikkhū āmantesi,",
  "tika-vin01t1:192_1": "ekamidāhaṃ, āvuso,",
  "tika-vin01t1:192_2": "samayaṃ pāvāya kusināraṃ addhānamaggappaṭipanno mahatā bhikkhusaṅghena saddhiṃ pañcamattehi bhikkhusatehi.",
  "tika-vin01t1:192_3": "Atha khvāhaṃ, āvuso,",
  "tika-vin01t1:192_4": "maggā okkamma aññatarasmiṃ rukkhamūle nisīdiṃ.",
  "tika-vin01t1:193_0": "“Tena kho pana samayena aññataro ājīvako kusinārāya mandāravapupphaṃ gahetvā pāvaṃ addhānamaggappaṭipanno hoti.",
  "tika-vin01t1:193_1": "Addasaṃ kho ahaṃ, āvuso,",
  "tika-vin01t1:193_2": "taṃ ājīvakaṃ dūratova āgacchantaṃ,",
  "tika-vin01t1:193_3": "disvāna taṃ ājīvakaṃ etadavocaṃ ‘apāvuso,",
  "tika-vin01t1:193_4": "amhākaṃ satthāraṃ jānāsī’ti? ‘Āma, āvuso, jānāmi.",
  "tika-vin01t1:193_5": "Ajja sattāhaparinibbuto samaṇo gotamo,",
  "tika-vin01t1:193_6": "tato me idaṃ mandāravapupphaṃ gahitanti.",
  "tika-vin01t1:193_7": "Tatrāvuso,",
  "tika-vin01t1:193_8": "ye te bhikkhū avītarāgā,",
  "tika-vin01t1:193_9": "appekacce bāhā paggayha kandanti,",
  "tika-vin01t1:193_10": "chinnapātaṃ papatanti āvaṭṭanti vivaṭṭanti,",
  "tika-vin01t1:193_11": "‘atikhippaṃ bhagavā parinibbuto,",
  "tika-vin01t1:193_12": "atikhippaṃ sugato parinibbuto,",
  "tika-vin01t1:193_13": "atikhippaṃ cakkhuṃ loke antarahita’nti.",
  "tika-vin01t1:193_14": "Ye pana te bhikkhū vītarāgā,",
  "tika-vin01t1:193_15": "te satā sampajānā adhivāsenti ‘aniccā saṅkhārā,",
  "tika-vin01t1:193_16": "taṃ kutettha labbhā”’ti.",
  "tika-vin01t1:194_0": "“Atha khvāhaṃ, āvuso,",
  "tika-vin01t1:194_1": "te bhikkhū etadavocaṃ – ‘alaṃ, āvuso,",
  "tika-vin01t1:194_2": "mā socittha mā paridevittha, nanvetaṃ, āvuso,",
  "tika-vin01t1:194_3": "bhagavatā paṭikacceva akkhātaṃ ‘sabbeheva piyehi manāpehi nānābhāvo vinābhāvo aññathābhāvo.",
  "tika-vin01t1:194_4": "Taṃ kutettha, āvuso, labbhā,",
  "tika-vin01t1:194_5": "yaṃ taṃ jātaṃ bhūtaṃ saṅkhataṃ palokadhammaṃ,",
  "tika-vin01t1:194_6": "taṃ vata mā palujjī’ti netaṃ ṭhānaṃ vijjatī”ti.",
  "tika-vin01t1:195_0": "“Tena kho pana samayena, āvuso,",
  "tika-vin01t1:195_1": "subhaddo nāma vuḍḍhapabbajito tassaṃ parisāyaṃ nisinno hoti.",
  "tika-vin01t1:195_2": "Atha kho āvuso subhaddo vuḍḍhapabbajito te bhikkhū etadavoca ‘alaṃ, āvuso,",
  "tika-vin01t1:195_3": "mā socittha mā paridevittha,",
  "tika-vin01t1:195_4": "sumuttā mayaṃ tena mahāsamaṇena,",
  "tika-vin01t1:195_5": "upaddutā ca mayaṃ homa’ ‘idaṃ vo kappati,",
  "tika-vin01t1:195_6": "idaṃ vo na kappatī’ti,",
  "tika-vin01t1:195_7": "‘idāni pana mayaṃ yaṃ icchissāma,",
  "tika-vin01t1:195_8": "taṃ karissāma,",
  "tika-vin01t1:195_9": "yaṃ na icchissāma,",
  "tika-vin01t1:195_10": "na taṃ karissāmā’ti.",
  "tika-vin01t1:195_11": "Handa mayaṃ āvuso dhammañca vinayañca saṅgāyeyyāma,",
  "tika-vin01t1:195_12": "pure adhammo dippati,",
  "tika-vin01t1:195_13": "dhammo paṭibāhīyati,",
  "tika-vin01t1:195_14": "avinayo pure dippati,",
  "tika-vin01t1:195_15": "vinayo paṭibāhīyati,",
  "tika-vin01t1:195_16": "pure adhammavādino balavanto honti,",
  "tika-vin01t1:195_17": "dhammavādino dubbalā honti,",
  "tika-vin01t1:195_18": "pure avinayavādino balavanto honti,",
  "tika-vin01t1:195_19": "vinayavādino dubbalā hontī”ti.",
  "tika-vin01t1:196_0": "“‘Tena hi, bhante,",
  "tika-vin01t1:196_1": "thero bhikkhū uccinatū’ti.",
  "tika-vin01t1:196_2": "Atha kho āyasmā mahākassapo ekenūnapañcaarahantasatāni uccini.",
  "tika-vin01t1:196_3": "Bhikkhū āyasmantaṃ mahākassapaṃ etadavocuṃ ‘ayaṃ, bhante,",
  "tika-vin01t1:196_4": "āyasmā ānando kiñcāpi sekkho,",
  "tika-vin01t1:196_5": "abhabbo chandā dosā mohā bhayā agatiṃ gantuṃ,",
  "tika-vin01t1:196_6": "bahu cānena bhagavato santike dhammo ca vinayo ca pariyatto. Tena hi, bhante,",
  "tika-vin01t1:196_7": "thero āyasmantampi ānandaṃ uccinatū”’tiādi.",
  "tika-vin01t1:197_0": "Tasmā tato paranti ettha subhaddakaṇḍato paranti evamattho daṭṭhabbo.",
  "tika-vin01t1:197_1": "“Sabbaṃ subhaddakaṇḍaṃ vitthārato veditabba”nti hi iminā “yaṃ na icchissāma,",
  "tika-vin01t1:197_2": "na taṃ karissāmā”ti etaṃ pariyantaṃ subhaddakaṇḍapāḷiṃ dassetvā idāni avasesaṃ ussāhajananappakārappavattaṃ",
  "tika-vin01t1:197_3": "pāḷimeva dassento “handa mayaṃ āvuso”tiādimāha.",
  "tika-vin01t1:198_0": "Tattha pure adhammo dippatīti ettha adhammo nāma dasakusalakammapathadhammapaṭipakkhabhūto adhammo.",
  "tika-vin01t1:198_1": "Pure dippatīti api nāma dippati.",
  "tika-vin01t1:198_2": "Atha vā yāva adhammo dhammaṃ paṭibāhituṃ samattho hoti,",
  "tika-vin01t1:198_3": "tato puretaramevāti attho.",
  "tika-vin01t1:198_4": "Āsanne hi anāgate ayaṃ puresaddo.",
  "tika-vin01t1:198_5": "Dippatīti dippissati. Pure-",
  "tika-vin01t1:198_6": "saddayogena hi anāgatatthe ayaṃ vattamānapayogo yathā “purā vassati devo”ti.",
  "tika-vin01t1:198_7": "Keci panettha evaṃ vaṇṇayanti “pureti pacchā anāgate yathā addhānaṃ gacchantassa gantabbamaggo ‘pure’ti vuccati,",
  "tika-vin01t1:198_8": "tathā idha daṭṭhabba”nti.",
  "tika-vin01t1:198_9": "Avinayoti pahānavinayasaṃvaravinayānaṃ paṭipakkhabhūto avinayo.",
  "tika-vin01t1:198_10": "“Vinayavādino dubbalā hontī”ti evaṃ iti-",
  "tika-vin01t1:198_11": "saddopi ettha daṭṭhabbo,",
  "tika-vin01t1:198_12": "“tato paraṃ āhā”ti iminā sambandho.",
  "tika-vin01t1:198_13": "Potthakesu pana katthaci iti-",
  "tika-vin01t1:198_14": "saddo na dissati,",
  "tika-vin01t1:198_15": "pāḷiyaṃ pana dīghanikāyaṭṭhakathāyañca attheva iti- saddo.",
  "tika-vin01t1:199_0": "Tena hīti uyyojanatthe nipāto.",
  "tika-vin01t1:199_1": "Uccinane uyyojentā hi taṃ mahākassapattheraṃ evamāhaṃsu.",
  "tika-vin01t1:199_2": "Bhikkhū uccinatūti saṅgītiyā anurūpe bhikkhū uccinitvā gaṇhātūti attho.",
  "tika-vin01t1:199_3": "“Sakalanavaṅga…pe…",
  "tika-vin01t1:199_4": "pariggahesī”ti etena sukkhavipassakakhīṇāsavapariyantānaṃ yathāvuttapuggalānaṃ satipi āgamādhigamasabbhāve",
  "tika-vin01t1:199_5": "saha paṭisambhidāhi tevijjādiguṇayuttānaṃ āgamādhigamasampattiyā ukkaṃsagatattā saṅgītiyā bahūpakārataṃ dasseti.",
  "tika-vin01t1:199_6": "Tattha sakalanavaṅgasatthusāsanapariyattidhareti sakalaṃ suttageyyādi navaṅgaṃ ettha,",
  "tika-vin01t1:199_7": "etassa vā atthīti sakalanavaṅgaṃ,",
  "tika-vin01t1:199_8": "satthusāsanaṃ.",
  "tika-vin01t1:199_9": "Atthakāmena pariyāpuṇitabbato diṭṭhadhammikādipurisattapariyattabhāvato ca pariyattīti tīṇi piṭakāni vuccanti,",
  "tika-vin01t1:199_10": "taṃ sakalanavaṅgasatthusāsanasaṅkhātaṃ pariyattiṃ dhārentīti sakalanavaṅgasatthusāsanapariyattidharā,",
  "tika-vin01t1:199_11": "tādiseti attho.",
  "tika-vin01t1:199_12": "Bahūnaṃ nānappakārānaṃ kilesānaṃ sakkāyadiṭṭhiyā ca avihatattā tā janenti,",
  "tika-vin01t1:199_13": "tāhi vā janitāti puthujjanā.",
  "tika-vin01t1:199_14": "Duvidhā puthujjanā andhaputhujjanā kalyāṇaputhujjanāti.",
  "tika-vin01t1:199_15": "Tattha yesaṃ khandhadhātuāyatanādīsu uggahaparipucchāsavanadhāraṇapaccavekkhaṇāni natthi,",
  "tika-vin01t1:199_16": "te andhaputhujjanā.",
  "tika-vin01t1:199_17": "Yesaṃ tāni atthi,",
  "tika-vin01t1:199_18": "te kalyāṇaputhujjanā.",
  "tika-vin01t1:199_19": "Te idha “puthujjanā”ti adhippetā.",
  "tika-vin01t1:199_20": "Samathabhāvanāsinehābhāvena sukkhā lūkhā asiniddhā vipassanā etesanti sukkhavipassakā.",
  "tika-vin01t1:200_0": "Tipiṭakasabbapariyattippabhedadhareti tiṇṇaṃ piṭakānaṃ samāhāro tipiṭakaṃ,",
  "tika-vin01t1:200_1": "tipiṭakasaṅkhātaṃ navaṅgādivasena anekadhā bhinnaṃ sabbapariyattippabhedaṃ dhārentīti tipiṭakasabbapariyattippabhedadharā,",
  "tika-vin01t1:200_2": "tādiseti attho.",
  "tika-vin01t1:200_3": "Anu anu taṃsamaṅgīnaṃ bhāveti vaḍḍhetīti anubhāvo,",
  "tika-vin01t1:200_4": "anubhāvo eva ānubhāvo, pabhāvo.",
  "tika-vin01t1:200_5": "Mahanto ānubhāvo yesaṃ te mahānubhāvā.",
  "tika-vin01t1:200_6": "Tevijjādibhedeti tisso vijjāyeva tevijjā,",
  "tika-vin01t1:200_7": "tā ādi yesaṃ chaḷabhiññādīnaṃ te tevijjādayo,",
  "tika-vin01t1:200_8": "te bhedā anekappakārā bhinnā etesanti tevijjādibhedā,",
  "tika-vin01t1:200_9": "khīṇāsavā,",
  "tika-vin01t1:200_10": "tādiseti attho.",
  "tika-vin01t1:200_11": "Atha vā tisso vijjā etassa atthīti tevijjo,",
  "tika-vin01t1:200_12": "so ādi yesaṃ chaḷabhiññādīnaṃ te tevijjādayo,",
  "tika-vin01t1:200_13": "te bhedā yesaṃ khīṇāsavānaṃ te tevijjādibhedā,",
  "tika-vin01t1:200_14": "tādiseti attho.",
  "tika-vin01t1:200_15": "Ye sandhāya idaṃ vuttanti ye bhikkhū sandhāya idaṃ “atha kho āyasmā”tiādivacanaṃ saṅgītikkhandhake vuttanti attho.",
  "tika-vin01t1:201_0": "Kissa panāti kasmā pana.",
  "tika-vin01t1:201_1": "Sikkhatīti sekkho,",
  "tika-vin01t1:201_2": "atha vā sikkhanaṃ sikkhā,",
  "tika-vin01t1:201_3": "sāyeva tassa sīlanti sekkho.",
  "tika-vin01t1:201_4": "So hi apariyositasikkhattā ca tadadhimuttattā ca ekantena sikkhanasīlo na asekkho viya pariniṭṭhitasikkho tattha paṭipassaddhussāho,",
  "tika-vin01t1:201_5": "nāpi vissaṭṭhasikkho pacurajano viya tattha anadhimutto.",
  "tika-vin01t1:201_6": "Atha vā ariyāya jātiyā tīsu sikkhāsu jāto,",
  "tika-vin01t1:201_7": "tattha vā bhavoti sekkho.",
  "tika-vin01t1:201_8": "Atha vā ikkhati etāyāti ikkhā,",
  "tika-vin01t1:201_9": "maggaphalasammādiṭṭhi.",
  "tika-vin01t1:201_10": "Saha ikkhāyāti sekkho.",
  "tika-vin01t1:201_11": "Uparimaggattayakiccassa apariyositattā saha karaṇīyenāti sakaraṇīyo.",
  "tika-vin01t1:201_12": "Assāti anena.",
  "tika-vin01t1:201_13": "Asammukhā paṭiggahitaṃ nāma natthīti nanu ca –",
  "tika-vin01t1:202_0": "“Dvāsīti buddhato gaṇhiṃ, dve sahassāni bhikkhuto;",
  "tika-vin01t1:203_0": "Caturāsīti sahassāni, ye me dhammā pavattino”ti. –",
  "tika-vin01t1:204_0": "Vuttattā kathametaṃ yujjatīti?",
  "tika-vin01t1:204_1": "Dve sahassāni bhikkhutoti vuttampi bhagavato santike paṭiggahitamevāti katvā vuttanti nāyaṃ virodho.",
  "tika-vin01t1:204_2": "Bahukārattāti bahuupakārattā.",
  "tika-vin01t1:204_3": "Upakāravacano hettha kārasaddo.",
  "tika-vin01t1:204_4": "Assāti bhaveyya.",
  "tika-vin01t1:205_0": "Ativiya vissatthoti ativiya vissāsiko.",
  "tika-vin01t1:205_1": "Nanti ānandattheraṃ,",
  "tika-vin01t1:205_2": "“ovadatī”ti iminā sambandho.",
  "tika-vin01t1:205_3": "Ānandattherassa yebhuyyena navakāya parisāya vibbhamanena mahākassapatthero evamāha “na vāyaṃ kumārako mattamaññāsī”ti.",
  "tika-vin01t1:205_4": "Tathā hi parinibbute satthari mahākassapatthero satthuparinibbāne sannipatitassa bhikkhusaṅghassa majjhe",
  "tika-vin01t1:205_5": "nisīditvā dhammavinayasaṅgāyanatthaṃ pañcasate bhikkhū uccinitvā “āvuso,",
  "tika-vin01t1:205_6": "rājagahe vassaṃ vasantā dhammavinayaṃ saṅgāyeyyāma,",
  "tika-vin01t1:205_7": "tumhe pure vassūpanāyikāya attano attano palibodhaṃ pacchinditvā rājagahe sannipatathā”ti vatvā attanā rājagahaṃ gato.",
  "tika-vin01t1:205_8": "Ānandattheropi bhagavato pattacīvaramādāya mahājanaṃ saññāpento sāvatthiṃ gantvā tato nikkhamma rājagahaṃ gacchanto dakkhiṇagirismiṃ cārikaṃ cari.",
  "tika-vin01t1:205_9": "Tasmiṃ samaye ānandattherassa tiṃsamattā saddhivihārikā yebhuyyena kumārabhūtā ekavassikaduvassikabhikkhū ceva anupasampannā ca vibbhamiṃsu.",
  "tika-vin01t1:205_10": "Kasmā panete pabbajitā,",
  "tika-vin01t1:205_11": "kasmā vibbhamiṃsūti?",
  "tika-vin01t1:205_12": "Tesaṃ kira mātāpitaro cintesuṃ “ānandatthero satthuvissāsiko aṭṭha vare yācitvā upaṭṭhahati,",
  "tika-vin01t1:205_13": "icchiticchitaṭṭhānaṃ satthāraṃ gahetvā gantuṃ sakkoti,",
  "tika-vin01t1:205_14": "amhākaṃ dārake etassa santike pabbājessāma,",
  "tika-vin01t1:205_15": "so satthāraṃ gahetvā āgamissati,",
  "tika-vin01t1:205_16": "tasmiṃ āgate mayaṃ mahāsakkāraṃ kātuṃ labhissāmā”ti iminā tāva kāraṇena nesaṃ ñātakā te pabbājesuṃ.",
  "tika-vin01t1:205_17": "Satthari pana parinibbute tesaṃ sā patthanā upacchinnā,",
  "tika-vin01t1:205_18": "atha ne ekadivaseneva uppabbājesuṃ.",
  "tika-vin01t1:206_0": "Atha ānandattheraṃ dakkhiṇagirismiṃ cārikaṃ caritvā rājagahamāgataṃ disvā mahākassapatthero evamāha “na vāyaṃ kumārako mattamaññāsī”ti.",
  "tika-vin01t1:206_1": "Vuttañhetaṃ kassapasaṃyutte –",
  "tika-vin01t1:207_0": "“Atha kiñcarahi tvaṃ,",
  "tika-vin01t1:207_1": "āvuso ānanda,",
  "tika-vin01t1:207_2": "imehi navehi bhikkhūhi indriyesu aguttadvārehi bhojane amattaññūhi jāgariyaṃ ananuyuttehi saddhiṃ cārikaṃ carasi,",
  "tika-vin01t1:207_3": "sassaghātaṃ maññe carasi,",
  "tika-vin01t1:207_4": "kulūpaghātaṃ maññe carasi,",
  "tika-vin01t1:207_5": "olujjati kho te,",
  "tika-vin01t1:207_6": "āvuso ānanda, parisā,",
  "tika-vin01t1:207_7": "palujjanti kho te āvuso navappāyā,",
  "tika-vin01t1:207_8": "na vāyaṃ kumārako mattamaññāsīti.",
  "tika-vin01t1:208_0": "“Api me bhante kassapa sirasmiṃ palitāni jātāni,",
  "tika-vin01t1:208_1": "atha ca pana mayaṃ ajjāpi āyasmato mahākassapassa kumārakavādā na muccāmāti.",
  "tika-vin01t1:208_2": "Tathā hi pana tvaṃ,",
  "tika-vin01t1:208_3": "āvuso ānanda,",
  "tika-vin01t1:208_4": "imehi navehi bhikkhūhi indriyesu aguttadvārehi bhojane amattaññūhi jāgariyaṃ ananuyuttehi saddhiṃ cārikaṃ carasi,",
  "tika-vin01t1:208_5": "sassaghātaṃ maññe carasi,",
  "tika-vin01t1:208_6": "kulūpaghātaṃ maññe carasi,",
  "tika-vin01t1:208_7": "olujjati kho te,",
  "tika-vin01t1:208_8": "āvuso ānanda, parisā,",
  "tika-vin01t1:208_9": "palujjanti kho te āvuso navappāyā,",
  "tika-vin01t1:208_10": "na vāyaṃ kumārako mattamaññāsī”ti.",
  "tika-vin01t1:209_0": "Tattha sassaghātaṃ maññecarasīti sassaṃ ghātento viya āhiṇḍasi.",
  "tika-vin01t1:209_1": "Kulūpaghātaṃ maññe carasīti kulāni upaghātento viya hananto viya āhananto viya āhiṇḍasi.",
  "tika-vin01t1:209_2": "Olujjatīti palujjati bhijjati.",
  "tika-vin01t1:209_3": "Palujjanti kho te āvuso navappāyāti, āvuso,",
  "tika-vin01t1:209_4": "evaṃ ete tuyhaṃ pāyena yebhuyyena navakā ekavassikaduvassikadaharā ceva sāmaṇerā ca palujjanti.",
  "tika-vin01t1:209_5": "Na vāyaṃ kumārako mattamaññāsīti ayaṃ kumārako attano pamāṇaṃ na vata jānātīti theraṃ tajjento āha.",
  "tika-vin01t1:209_6": "Kumārakavādā na muccāmāti kumārakavādato na muccāma.",
  "tika-vin01t1:209_7": "Tathā hi pana tvanti idamassa evaṃ vattabbatāya kāraṇadassanatthaṃ vuttaṃ.",
  "tika-vin01t1:209_8": "Ayañhettha adhippāyo –",
  "tika-vin01t1:209_9": "yasmā tvaṃ imehi navakehi bhikkhūhi indriyasaṃvararahitehi saddhiṃ vicarasi,",
  "tika-vin01t1:209_10": "tasmā kumārakehi saddhiṃ caranto “kumārako”ti vattabbataṃ arahasīti.",
  "tika-vin01t1:210_0": "“Na vāyaṃ kumārako mattamaññāsī”ti ettha vā-",
  "tika-vin01t1:210_1": "saddo padapūraṇe. Vā-",
  "tika-vin01t1:210_2": "saddo hi upamānasamuccayasaṃsayavavassaggapadapūraṇavikappādīsu bahūsu atthesu dissati.",
  "tika-vin01t1:210_3": "Tathā hesa “paṇḍito vāpi tena so”tiādīsu upamāne dissati,",
  "tika-vin01t1:210_4": "sadisabhāveti attho.",
  "tika-vin01t1:210_5": "“Taṃ vāpi dhīrā muni vedayantī”tiādīsu samuccaye.",
  "tika-vin01t1:210_6": "“Ke vā ime kassa vā”tiādīsu saṃsaye.",
  "tika-vin01t1:210_7": "“Ayaṃ vā imesaṃ samaṇabrāhmaṇānaṃ sabbabālo sabbamūḷho”tiādīsu vavassagge.",
  "tika-vin01t1:210_8": "“Ye hi keci,",
  "tika-vin01t1:210_9": "bhikkhave,",
  "tika-vin01t1:210_10": "samaṇā vā brāhmaṇā vā”tiādīsu vikappeti.",
  "tika-vin01t1:210_11": "Idha pana padapūraṇe daṭṭhabbo.",
  "tika-vin01t1:210_12": "Teneva ca ācariyadhammapālattherena vuttaṃ “vāsaddassa atthuddhāraṃ karontena ‘na vāyaṃ kumārako mattamaññāsī’tiādīsu padapūraṇe”ti.",
  "tika-vin01t1:210_13": "Aṭṭhakathāyampi ettakameva vuttaṃ “na vāyaṃ kumārako mattamaññāsīti ayaṃ kumārako attano pamāṇaṃ na vata jānātīti theraṃ tajjento āhā”ti.",
  "tika-vin01t1:210_14": "Etthāpi vatāti vacanasiliṭṭhatāya vuttaṃ.",
  "tika-vin01t1:210_15": "Yaṃ panettha kenaci vuttaṃ “na vāyanti ettha vāti vibhāsā,",
  "tika-vin01t1:210_16": "aññāsipi na aññāsipīti attho”ti.",
  "tika-vin01t1:210_17": "Taṃ tassa matimattanti daṭṭhabbaṃ.",
  "tika-vin01t1:210_18": "Na hettha ayamattho sambhavati,",
  "tika-vin01t1:210_19": "tasmā attano pamāṇaṃ nāññāsīti evamattho veditabbo.",
  "tika-vin01t1:210_20": "Tatrāti evaṃ sati.",
  "tika-vin01t1:210_21": "Chandāgamanaṃ viyāti ettha chandā āgamanaṃ viyāti padacchedo kātabbo,",
  "tika-vin01t1:210_22": "chandena āgamanaṃ pavattanaṃ viyāti attho,",
  "tika-vin01t1:210_23": "chandena akattabbakaraṇaṃ viyāti vuttaṃ hoti.",
  "tika-vin01t1:210_24": "Chandaṃ vā āgacchati sampayogavasenāti chandāgamanaṃ,",
  "tika-vin01t1:210_25": "tathā pavatto apāyagamanīyo akusalacittuppādo.",
  "tika-vin01t1:210_26": "Atha vā ananurūpaṃ gamanaṃ agamanaṃ,",
  "tika-vin01t1:210_27": "chandena agamanaṃ chandāgamanaṃ,",
  "tika-vin01t1:210_28": "chandena sinehena ananurūpaṃ gamanaṃ pavattanaṃ akattabbakaraṇaṃ viyāti vuttaṃ hoti.",
  "tika-vin01t1:210_29": "Asekkhapaṭisambhidāppatteti asekkhabhūtā paṭisambhidā asekkhapaṭisambhidā,",
  "tika-vin01t1:210_30": "taṃ patte,",
  "tika-vin01t1:210_31": "paṭiladdhaasekkhapaṭisambhideti attho.",
  "tika-vin01t1:210_32": "Anumatiyāti anuññāya,",
  "tika-vin01t1:210_33": "yācanāyāti vuttaṃ hoti.",
  "tika-vin01t1:211_0": "“Kiñcāpi sekkho”ti idaṃ na sekkhānaṃ agatigamanasabbhāvena vuttaṃ,",
  "tika-vin01t1:211_1": "asekkhānaṃyeva pana uccinitattāti daṭṭhabbaṃ.",
  "tika-vin01t1:211_2": "Paṭhamamaggeneva hi cattāri agatigamanāni pahīyanti,",
  "tika-vin01t1:211_3": "tasmā kiñcāpi sekkho,",
  "tika-vin01t1:211_4": "tathāpi thero āyasmantampi ānandaṃ uccinatūti evamettha sambandho veditabbo.",
  "tika-vin01t1:211_5": "Na pana kiñcāpi sekkho,",
  "tika-vin01t1:211_6": "tathāpi abhabbo agatiṃ gantunti yojetabbaṃ.",
  "tika-vin01t1:211_7": "“Abhabbo”tiādinā pana dhammasaṅgītiyā tassa arahabhāvaṃ dassentā vijjamāne guṇe kathenti.",
  "tika-vin01t1:211_8": "Tattha chandāti chandena,",
  "tika-vin01t1:211_9": "sinehenāti attho.",
  "tika-vin01t1:211_10": "Agatiṃ gantunti agantabbaṃ gantuṃ,",
  "tika-vin01t1:211_11": "akattabbaṃ kātunti vuttaṃ hoti.",
  "tika-vin01t1:211_12": "Imāni pana cattāri agatigamanāni bhaṇḍabhājanīye ca vinicchayaṭṭhāne ca labbhanti.",
  "tika-vin01t1:211_13": "Tattha bhaṇḍabhājanīye tāva attano bhārabhūtānaṃ bhikkhūnaṃ amanāpe bhaṇḍe sampatte taṃ parivattitvā manāpaṃ dento chandāgatiṃ gacchati nāma.",
  "tika-vin01t1:211_14": "Attano pana abhārabhūtānaṃ manāpe bhaṇḍe sampatte taṃ parivattitvā amanāpaṃ dento dosāgatiṃ gacchati nāma.",
  "tika-vin01t1:211_15": "Bhaṇḍesu bhājanīyavatthuñca ṭhitikañca ajānanto mohāgatiṃ gacchati nāma.",
  "tika-vin01t1:211_16": "Mukharānaṃ vā rājādinissitānaṃ vā “ime me amanāpe bhaṇḍe dinne anatthaṃ kareyyu”nti bhayena parivattitvā manāpaṃ dento bhayāgatiṃ gacchati nāma.",
  "tika-vin01t1:211_17": "Yo pana evaṃ na gacchati,",
  "tika-vin01t1:211_18": "sabbesaṃ tulābhūto pamāṇabhūto majjhattova hutvā yaṃ yassa pāpuṇāti,",
  "tika-vin01t1:211_19": "tadeva tassa deti,",
  "tika-vin01t1:211_20": "ayaṃ catubbidhampi agatiṃ na gacchati nāma.",
  "tika-vin01t1:211_21": "Vinicchayaṭṭhāne pana attano bhārabhūtassa garukāpattiṃ lahukāpattiṃ katvā kathento chandāgatiṃ gacchati nāma.",
  "tika-vin01t1:211_22": "Itarassa lahukāpattiṃ garukāpattiṃ katvā kathento dosāgatiṃ gacchati nāma.",
  "tika-vin01t1:211_23": "Āpattivuṭṭhānaṃ pana samuccayakkhandhakañca ajānanto mohāgatiṃ gacchati nāma.",
  "tika-vin01t1:211_24": "Mukharassa vā rājapūjitassa vā “ayaṃ me garukaṃ katvā āpattiṃ kathentassa anatthampi kareyyā”ti garukameva",
  "tika-vin01t1:211_25": "lahukāpattiṃ kathento bhayāgatiṃ gacchati nāma.",
  "tika-vin01t1:211_26": "Yo pana sabbesaṃ yathābhūtameva kathesi,",
  "tika-vin01t1:211_27": "ayaṃ catubbidhampi agatigamanaṃ na gacchati nāma.",
  "tika-vin01t1:211_28": "Theropi tādiso catunnampi agatigamanānaṃ paṭhamamaggeneva pahīnattā,",
  "tika-vin01t1:211_29": "tasmā saṅgāyanavasena dhammavinayavinicchaye sampatte chandādivasena aññathā akathetvā yathābhūtameva kathetīti vuttaṃ “abhabbo…pe…",
  "tika-vin01t1:211_30": "agatiṃ gantu”nti.",
  "tika-vin01t1:211_31": "Pariyattoti adhīto,",
  "tika-vin01t1:211_32": "uggahitoti attho.",
  "tika-vin01t1:212_0": "Uccinitenāti uccinitvā gahitena.",
  "tika-vin01t1:212_1": "Etadahosīti etaṃ parivitakkanaṃ ahosi.",
  "tika-vin01t1:212_2": "Rājagahaṃ kho mahāgocaranti ettha “rājagahanti rājagahasāmantaṃ gahetvā vutta”nti cūḷagaṇṭhipade majjhimagaṇṭhipade ca vuttaṃ.",
  "tika-vin01t1:212_3": "Gāvo caranti etthāti gocaro,",
  "tika-vin01t1:212_4": "gocaro viya gocaro,",
  "tika-vin01t1:212_5": "bhikkhācaraṇaṭṭhānaṃ.",
  "tika-vin01t1:212_6": "So mahanto assa,",
  "tika-vin01t1:212_7": "etthāti vā mahāgocaraṃ,",
  "tika-vin01t1:212_8": "rājagahaṃ.",
  "tika-vin01t1:212_9": "Thāvarakammanti ciraṭṭhāyikammaṃ.",
  "tika-vin01t1:212_10": "Visabhāgapuggalo subhaddasadiso.",
  "tika-vin01t1:212_11": "Ukkoṭeyyāti nivāreyyāti attho.",
  "tika-vin01t1:212_12": "Ñattidutiyena kammena sāvesīti –",
  "tika-vin01t1:213_0": "“Suṇātu me, āvuso, saṅgho,",
  "tika-vin01t1:213_1": "yadi saṅghassa pattakallaṃ,",
  "tika-vin01t1:213_2": "saṅgho imāni pañca bhikkhusatāni sammanneyya ‘rājagahe vassaṃ vasantāni dhammañca vinayañca saṅgāyituṃ,",
  "tika-vin01t1:213_3": "na aññehi bhikkhūhi rājagahe vassaṃ vasitabba’nti,",
  "tika-vin01t1:213_4": "esā ñatti.",
  "tika-vin01t1:214_0": "“Suṇātu me, āvuso, saṅgho,",
  "tika-vin01t1:214_1": "saṅgho imāni pañca bhikkhusatāni sammannati ‘rājagahe vassaṃ vasantāni dhammañca vinayañca saṅgāyituṃ,",
  "tika-vin01t1:214_2": "na aññehi bhikkhūhi rājagahe vassaṃ vasitabba’nti,",
  "tika-vin01t1:214_3": "yassāyasmato khamati imesaṃ pañcannaṃ bhikkhusatānaṃ sammuti ‘rājagahe vassaṃ vasantānaṃ dhammañca vinayañca saṅgāyituṃ,",
  "tika-vin01t1:214_4": "na aññehi bhikkhūhi rājagahe vassaṃ vasitabba’nti,",
  "tika-vin01t1:214_5": "so tuṇhassa.",
  "tika-vin01t1:214_6": "Yassa nakkhamati,",
  "tika-vin01t1:214_7": "so bhāseyya.",
  "tika-vin01t1:215_0": "“Sammatāni saṅghena imāni pañca bhikkhusatāni ‘rājagahe vassaṃ vasantāni dhammañca vinayañca saṅgāyituṃ,",
  "tika-vin01t1:215_1": "na aññehi bhikkhūhi rājagahe vassaṃ vasitabba’nti,",
  "tika-vin01t1:215_2": "khamati saṅghassa,",
  "tika-vin01t1:215_3": "tasmā tuṇhī,",
  "tika-vin01t1:215_4": "evametaṃ dhārayāmī”ti –",
  "tika-vin01t1:216_0": "Evaṃ ñattidutiyena kammena sāvesi.",
  "tika-vin01t1:216_1": "Idaṃ sandhāya vuttaṃ “taṃ saṅgītikkhandhake vuttanayeneva ñātabba”nti.",
  "tika-vin01t1:217_0": "Ayaṃ pana kammavācā tathāgatassa parinibbānato ekavīsatime divase katā.",
  "tika-vin01t1:217_1": "Vuttañhetaṃ dīghanikāyaṭṭhakathāyaṃ “ayaṃ pana kammavācā tathāgatassa parinibbānato ekavīsatime divase katā.",
  "tika-vin01t1:217_2": "Bhagavā hi visākhapuṇṇamāyaṃ paccūsasamaye parinibbuto,",
  "tika-vin01t1:217_3": "athassa sattāhaṃ suvaṇṇavaṇṇaṃ sarīraṃ gandhamālādīhi pūjayiṃsu.",
  "tika-vin01t1:217_4": "Evaṃ sattāhaṃ sādhukīḷanadivasā nāma ahesuṃ.",
  "tika-vin01t1:217_5": "Tato sattāhaṃ citakāya agginā jhāyi,",
  "tika-vin01t1:217_6": "sattāhaṃ sattipañjaraṃ katvā santhāgārasālāyaṃ dhātupūjaṃ kariṃsūti ekavīsati divasā gatā.",
  "tika-vin01t1:217_7": "Jeṭṭhamūlasukkapakkhapañcamiyaṃ pana dhātuyo bhājayiṃsu.",
  "tika-vin01t1:217_8": "Etasmiṃ dhātubhājanadivase sannipatitassa mahābhikkhusaṅghassa subhaddena vuḍḍhapabbajitena kataṃ anācāraṃ",
  "tika-vin01t1:217_9": "ārocetvā vuttanayeneva bhikkhū uccinitvā ayaṃ kammavācā katā.",
  "tika-vin01t1:217_10": "Imañca pana kammavācaṃ katvā thero bhikkhū āmantesi ‘āvuso idāni tumhākaṃ cattālīsadivasā okāso,",
  "tika-vin01t1:217_11": "tato paraṃ ayaṃ nāma no palibodho atthīti vattuṃ na labbhā,",
  "tika-vin01t1:217_12": "tasmā etthantare yassa rogapalibodho vā ācariyupajjhāyapalibodho vā mātāpitupalibodho vā atthi,",
  "tika-vin01t1:217_13": "pattaṃ vā pana pacitabbaṃ cīvaraṃ vā kātabbaṃ,",
  "tika-vin01t1:217_14": "so taṃ palibodhaṃ chinditvā karaṇīyaṃ karotū’ti.",
  "tika-vin01t1:217_15": "Evañca pana vatvā thero attano pañcasatāya parisāya parivuto rājagahaṃ gato,",
  "tika-vin01t1:217_16": "aññepi mahātherā attano attano parivāraṃ gahetvā sokasallasamappitaṃ mahājanaṃ assāsetukāmā taṃ taṃ disaṃ pakkantā.",
  "tika-vin01t1:217_17": "Puṇṇatthero pana sattasatabhikkhuparivāro ‘tathāgatassa parinibbānaṭṭhānaṃ āgatāgataṃ mahājanaṃ assāsessāmī’ti kusinārāyameva aṭṭhāsi.",
  "tika-vin01t1:217_18": "Āyasmā ānando yathā pubbe aparinibbutassa,",
  "tika-vin01t1:217_19": "evaṃ parinibbutassapi bhagavato sayameva pattacīvaramādāya pañcahi bhikkhusatehi saddhiṃ yena sāvatthi tena cārikaṃ pakkāmi.",
  "tika-vin01t1:217_20": "Gacchato panassa parivārā bhikkhū gaṇanapathaṃ vītivattā”ti.",
  "tika-vin01t1:217_21": "Tasmā tathāgatassa parinibbānato tīsu sattāhesu atikkantesu ekavīsatime divase imaṃ kammavācaṃ sāvetvā thero rājagahaṃ pakkantoti veditabbaṃ.",
  "tika-vin01t1:218_0": "Yadi evaṃ kasmā pana idha maṅgalasuttaṭṭhakathāyañca “sattasu sādhukīḷanadivasesu sattasu ca dhātupūjādivasesu vītivattesū”ti vuttaṃ?",
  "tika-vin01t1:218_1": "Sattasu dhātupūjādivasesu gahitesu tadavinābhāvato majjhe citakāya jhāpanasattāhampi gahitamevāti katvā visuṃ na vuttaṃ viya dissati.",
  "tika-vin01t1:218_2": "Yadi evaṃ atha kasmā “aḍḍhamāso atikkanto,",
  "tika-vin01t1:218_3": "diyaḍḍhamāso seso”ti ca vuttanti?",
  "tika-vin01t1:218_4": "Nāyaṃ doso.",
  "tika-vin01t1:218_5": "Appakañhi ūnamadhikaṃ vā gaṇanūpagaṃ na hoti,",
  "tika-vin01t1:218_6": "tasmā samudāyo appakena adhikopi anadhiko viya hotīti katvā aḍḍhamāsato adhikepi pañca divase “aḍḍhamāso",
  "tika-vin01t1:218_7": "atikkanto”ti vuttaṃ “dvāsītikhandhakavattānaṃ katthaci asītikhandhakavattānī”ti vacanaṃ viya.",
  "tika-vin01t1:218_8": "Tathā appakena ūnopi ca samudāyo anūno viya hotīti katvā “diyaḍḍhamāsato ūnepi pañca divase diyaḍḍhamāso seso”ti ca vuttaṃ.",
  "tika-vin01t1:218_9": "Satipaṭṭhānavibhaṅgaṭṭhakathāyañhi chamāsato ūnepi aḍḍhamāse “cha māse sajjhāyo kātabbo”ti vuttavacanaṃ viya.",
  "tika-vin01t1:218_10": "Tattha hi tacapañcakādīsu catūsu pañcakesu dvīsu ca chakkesu ekekasmiṃ anulomato pañcāhaṃ,",
  "tika-vin01t1:218_11": "paṭilomato pañcāhaṃ,",
  "tika-vin01t1:218_12": "anulomapaṭilomato pañcāhaṃ,",
  "tika-vin01t1:218_13": "tathā purimapurimehi pañcakachakkehi saddhiṃ anulomato pañcāhaṃ,",
  "tika-vin01t1:218_14": "paṭilomato pañcāhaṃ,",
  "tika-vin01t1:218_15": "anulomapaṭilomato pañcāhanti evaṃ visuṃ tipañcāhaṃ ekato tipañcāhañca sajjhāyaṃ katvā chamāsaṃ sajjhāyo kātabboti vacanaṃ viya.",
  "tika-vin01t1:218_16": "Tattha hi vakkapañcakādīsu tīsu pañcakesu dvīsu ca chakkesu visuṃ heṭṭhimehi ekato ca sajjhāye pañcannaṃ",
  "tika-vin01t1:218_17": "pañcannaṃ pañcakānaṃ vasena pañcamāsaparipuṇṇā labbhanti,",
  "tika-vin01t1:218_18": "tacapañcake pana visuṃ tipañcāhamevāti aḍḍhamāsoyeveko labbhatīti aḍḍhamāsādhikapañcamāsā labbhanti.",
  "tika-vin01t1:219_0": "Evaṃ sati yathā tattha aḍḍhamāse ūnepi māsaparicchedena paricchijjamāne sajjhāye cha māsā paricchedakā",
  "tika-vin01t1:219_1": "hontīti paricchijjamānassa sajjhāyassa sattamāsādimāsantaragamananivāraṇatthaṃ chamāsaggahaṇaṃ kataṃ,",
  "tika-vin01t1:219_2": "na sakalachamāse sajjhāyappavattidassanatthaṃ,",
  "tika-vin01t1:219_3": "evamidhāpi māsavasena kāle paricchijjamāne ūnepi pañcadivase diyaḍḍhamāso paricchedako hotīti paricchijjamānassa",
  "tika-vin01t1:219_4": "kālassa dvimāsādimāsantaragamananivāraṇatthaṃ “diyaḍḍhamāso seso”ti diyaḍḍhamāsaggahaṇaṃ katanti evamettha",
  "tika-vin01t1:219_5": "attho gahetabbo.",
  "tika-vin01t1:219_6": "Aññathā ca aṭṭhakathāvacanānaṃ aññamaññavirodho āpajjati.",
  "tika-vin01t1:219_7": "Ekāhameva vā bhagavato sarīraṃ citakāya jhāyīti khuddakabhāṇakānaṃ adhippāyoti gahetabbaṃ.",
  "tika-vin01t1:219_8": "Evañhi sati parinibbānato sattasu sādhukīḷanadivasesu vītivattesu aṭṭhamiyaṃ citakāya bhagavato sarīraṃ",
  "tika-vin01t1:219_9": "jhāpetvā tato paraṃ sattasu divasesu dhātupūjaṃ akaṃsūti aḍḍhamāso atikkanto,",
  "tika-vin01t1:219_10": "gimhānaṃ diyaḍḍho ca māso seso hoti.",
  "tika-vin01t1:219_11": "Parinibbānasuttantapāḷiyampi hi citakāya jhāpanasattāhaṃ na āgataṃ,",
  "tika-vin01t1:219_12": "dveyeva sattāhāni āgatāni,",
  "tika-vin01t1:219_13": "upaparikkhitvā pana yaṃ ruccati,",
  "tika-vin01t1:219_14": "taṃ gahetabbaṃ.",
  "tika-vin01t1:219_15": "Ito aññena vā pakārena yathā na virujjhati,",
  "tika-vin01t1:219_16": "tathā kāraṇaṃ pariyesitabbaṃ.",
  "tika-vin01t1:219_17": "Yaṃ panettha kenaci vuttaṃ “aḍḍhamāso atikkantoti ettha eko divaso naṭṭho.",
  "tika-vin01t1:219_18": "So pāṭipadadivaso kolāhaladivaso nāma,",
  "tika-vin01t1:219_19": "tasmā idha na gahito”ti.",
  "tika-vin01t1:219_20": "Taṃ na sundaraṃ parinibbānasuttantapāḷiyaṃ pāṭipadadivasatoyeva paṭṭhāya sattāhassa vuttattā aṭṭhakathāyañca",
  "tika-vin01t1:219_21": "parinibbānadivasenapi saddhiṃ tiṇṇaṃ sattāhānaṃ gahitattā.",
  "tika-vin01t1:219_22": "Tathā hi parinibbānadivasena saddhiṃ tiṇṇaṃ sattāhānaṃ gahitattā jeṭṭhamūlasukkapañcamī ekavīsatimo divaso hoti.",
  "tika-vin01t1:220_0": "Sattasu sādhukīḷanadivasesūti ettha sādhukīḷanaṃ nāma saṃvegavatthuṃ kittetvā kittetvā aniccatāpaṭisaṃyuttāni",
  "tika-vin01t1:220_1": "gītāni gāyitvā pūjāvasena kīḷanato sundaraṃ kīḷananti sādhukīḷanaṃ.",
  "tika-vin01t1:220_2": "Atha vā saparahitasādhanaṭṭhena sādhu,",
  "tika-vin01t1:220_3": "tesaṃ saṃvegavatthuṃ kittetvā kittetvā kīḷanaṃ sādhukīḷanaṃ,",
  "tika-vin01t1:220_4": "uḷārapuññapasavanato samparāyikatthāvirodhikīḷāvihāroti attho.",
  "tika-vin01t1:220_5": "Ettha ca purimasmiṃ sattāhe sādhukīḷāya ekadesena katattā sādhukīḷanadivasā nāma te jātā.",
  "tika-vin01t1:220_6": "Visesato pana dhātupūjādivasesuyeva sādhukīḷanaṃ akaṃsu.",
  "tika-vin01t1:220_7": "Tatoyeva ca mahāparinibbānasuttantapāḷiyaṃ –",
  "tika-vin01t1:221_0": "“Atha kho kosinārakā mallā bhagavato sarīrāni sattāhaṃ santhāgāre sattipañjaraṃ karitvā dhanupākāraṃ",
  "tika-vin01t1:221_1": "parikkhipāpetvā naccehi gītehi vāditehi mālehi gandhehi sakkariṃsu garuṃ kariṃsu mānesuṃ pūjesu”nti.",
  "tika-vin01t1:222_0": "Etassa aṭṭhakathāyaṃ vuttaṃ –",
  "tika-vin01t1:223_0": "“Kasmā panete evamakaṃsūti?",
  "tika-vin01t1:223_1": "Ito purimesu dvīsu sattāhesu te bhikkhusaṅghassa ṭhānanisajjokāsaṃ karontā khādanīyabhojanīyādīni saṃvidahantā sādhukīḷikāya okāsaṃ na labhiṃsu.",
  "tika-vin01t1:223_2": "Tato nesaṃ ahosi ‘imaṃ sattāhaṃ sādhukīḷitaṃ kīḷissāma,",
  "tika-vin01t1:223_3": "ṭhānaṃ kho panetaṃ vijjati,",
  "tika-vin01t1:223_4": "yaṃ amhākaṃ pamattabhāvaṃ ñatvā kocideva āgantvā dhātuyo gaṇheyya,",
  "tika-vin01t1:223_5": "tasmā ārakkhaṃ ṭhapetvā kīḷissāmā’ti,",
  "tika-vin01t1:223_6": "tena te evamakaṃsū”ti.",
  "tika-vin01t1:224_0": "Tasmā visesato sādhukīḷikā dhātupūjādivasesuyevāti daṭṭhabbaṃ.",
  "tika-vin01t1:224_1": "Te pana dhātupūjāya katattā “dhātupūjādivasā”ti pākaṭā jātāti āha “sattasu ca dhātupūjādivasesū”ti.",
  "tika-vin01t1:224_2": "Upakaṭṭhāti āsannā.",
  "tika-vin01t1:224_3": "Vassaṃ upanenti upagacchanti etthāti vassūpanāyikā.",
  "tika-vin01t1:224_4": "Ekaṃ maggaṃ gatoti cārikaṃ caritvā mahājanaṃ assāsetuṃ ekena maggena gato.",
  "tika-vin01t1:224_5": "Evaṃ anuruddhattherādayopi tesu tesu janapadesu cārikaṃ caritvā mahājanaṃ assāsentā gatāti daṭṭhabbaṃ.",
  "tika-vin01t1:224_6": "Yena sāvatthi,",
  "tika-vin01t1:224_7": "tena cārikaṃ pakkāmīti yattha sāvatthi,",
  "tika-vin01t1:224_8": "tattha cārikaṃ pakkāmi,",
  "tika-vin01t1:224_9": "yena vā disābhāgena sāvatthi pakkamitabbā hoti,",
  "tika-vin01t1:224_10": "tena disābhāgena cārikaṃ pakkāmīti attho.",
  "tika-vin01t1:225_0": "Tatrāti tassaṃ sāvatthiyaṃ.",
  "tika-vin01t1:225_1": "Sudanti nipātamattaṃ.",
  "tika-vin01t1:225_2": "Aniccatādipaṭisaṃyuttāyāti “sabbe saṅkhārā aniccā”tiādinayappavattāya.",
  "tika-vin01t1:225_3": "Asamucchinnataṇhānusayattā avijjātaṇhābhisaṅkhatena kammunā bhavayonigatiṭhitisattāvāsesu khandhapañcakasaṅkhātaṃ",
  "tika-vin01t1:225_4": "attabhāvaṃ janeti abhinibbattetīti jano,",
  "tika-vin01t1:225_5": "kilese janeti, ajani,",
  "tika-vin01t1:225_6": "janissatīti vā jano,",
  "tika-vin01t1:225_7": "mahanto janoti mahājano,",
  "tika-vin01t1:225_8": "taṃ mahājanaṃ,",
  "tika-vin01t1:225_9": "bahujananti attho.",
  "tika-vin01t1:225_10": "Saññāpetvāti samassāsetvā.",
  "tika-vin01t1:225_11": "Gandhakuṭiyā dvāraṃ vivaritvāti paribhogacetiyabhāvato gandhakuṭiṃ vanditvā gandhakuṭiyā dvāraṃ vivarīti veditabbaṃ.",
  "tika-vin01t1:225_12": "Teneva dīghanikāyaṭṭhakathāyaṃ “gandhakuṭiṃ vanditvā”ti vuttaṃ.",
  "tika-vin01t1:225_13": "Milātaṃ mālākacavaraṃ milātamālākacavaraṃ.",
  "tika-vin01t1:225_14": "Yathāṭhāne ṭhapetvāti paṭhamaṭhitaṭṭhānaṃ anatikkamitvā yathāṭhitaṭṭhāneyeva ṭhapetvāti attho.",
  "tika-vin01t1:225_15": "Bhagavato ṭhitakāle karaṇīyaṃ vattaṃ sabbamakāsīti senāsane kattabbavattaṃ sandhāya vuttaṃ.",
  "tika-vin01t1:225_16": "Karonto ca nhānakoṭṭhake sammajjanaudakūpaṭṭhānādikālesu gandhakuṭiṃ gantvā “nanu bhagavā ayaṃ tumhākaṃ nhānakālo,",
  "tika-vin01t1:225_17": "ayaṃ dhammadesanākālo,",
  "tika-vin01t1:225_18": "ayaṃ bhikkhūnaṃ ovādadānakālo,",
  "tika-vin01t1:225_19": "ayaṃ sīhaseyyaṃ kappanakālo,",
  "tika-vin01t1:225_20": "ayaṃ mukhadhovanakālo”tiādinā nayena paridevamānova akāsi.",
  "tika-vin01t1:225_21": "Tamenaṃ aññatarā devatā “bhante ānanda,",
  "tika-vin01t1:225_22": "tumhe evaṃ paridevamānā kathaṃ aññe assāsayissathā”ti saṃvejesi.",
  "tika-vin01t1:225_23": "So tassā vacanena saṃviggahadayo santhambhitvā tathāgatassa parinibbānato pabhuti ṭhānanisajjabahulatāya",
  "tika-vin01t1:225_24": "ussannadhātukaṃ kāyaṃ samassāsetuṃ khīravirecanaṃ pivi.",
  "tika-vin01t1:225_25": "Idāni taṃ dassento “atha thero”tiādimāha.",
  "tika-vin01t1:226_0": "Ussannadhātukanti upacitasemhādidhātukaṃ kāyaṃ.",
  "tika-vin01t1:226_1": "Samassāsetunti santappetuṃ.",
  "tika-vin01t1:226_2": "Dutiyadivaseti devatāya saṃvejitadivasato.",
  "tika-vin01t1:226_3": "“Jetavanavihāraṃ paviṭṭhadivasato vā dutiyadivase”ti vadanti.",
  "tika-vin01t1:226_4": "Viriccati etenāti virecanaṃ,",
  "tika-vin01t1:226_5": "osadhaparibhāvitaṃ khīrameva virecananti khīravirecanaṃ.",
  "tika-vin01t1:226_6": "Yaṃ sandhāyāti yaṃ bhesajjapānaṃ sandhāya.",
  "tika-vin01t1:226_7": "Aṅgasubhatāya subhoti evaṃ laddhanāmattā subhena māṇavena.",
  "tika-vin01t1:226_8": "Pahitaṃ māṇavakanti “satthā parinibbuto ānandatthero kirassa pattacīvaraṃ gahetvā āgato,",
  "tika-vin01t1:226_9": "mahājano ca taṃ dassanāya upasaṅkamatī”ti sutvā “vihāraṃ kho pana gantvā mahājanamajjhe na sakkā sukhena",
  "tika-vin01t1:226_10": "paṭisanthāraṃ vā kātuṃ dhammakathaṃ vā sotuṃ,",
  "tika-vin01t1:226_11": "gehaṃ āgataṃyeva naṃ disvā sukhena paṭisanthāraṃ karissāmi,",
  "tika-vin01t1:226_12": "ekā ca me kaṅkhā atthi,",
  "tika-vin01t1:226_13": "tampi naṃ pucchissāmī”ti cintetvā subhena māṇavena pesitaṃ māṇavakaṃ.",
  "tika-vin01t1:226_14": "Etadavocāti etaṃ “akālo kho”tiādikaṃ ānandatthero avoca.",
  "tika-vin01t1:226_15": "Akālo khoti ajja gantuṃ yuttakālo na hoti.",
  "tika-vin01t1:226_16": "Kasmāti ce āha “atthi me ajjā”tiādi.",
  "tika-vin01t1:226_17": "Bhesajjamattāti appamattakaṃ bhesajjaṃ.",
  "tika-vin01t1:226_18": "Appattho hi ayaṃ mattāsaddo “mattā sukhapariccāgā”tiādīsu viya.",
  "tika-vin01t1:227_0": "Dutiyadivaseti khīravirecanaṃ pītadivasato dutiyadivase.",
  "tika-vin01t1:227_1": "Cetakattherenāti cetiyaraṭṭhe jātattā “cetako”ti evaṃladdhanāmena.",
  "tika-vin01t1:227_2": "Subhena māṇavena puṭṭhoti “yesu dhammesu bhavaṃ gotamo imaṃ lokaṃ patiṭṭhāpesi,",
  "tika-vin01t1:227_3": "te tassa accayena naṭṭhā nu kho, dharanti,",
  "tika-vin01t1:227_4": "sace dharanti,",
  "tika-vin01t1:227_5": "ānando jānissati,",
  "tika-vin01t1:227_6": "handa naṃ pucchāmī”ti evaṃ cintetvā “yesaṃ so bhavaṃ gotamo dhammānaṃ vaṇṇavādī ahosi,",
  "tika-vin01t1:227_7": "yattha ca imaṃ janataṃ samādapesi nivesesi patiṭṭhāpesi,",
  "tika-vin01t1:227_8": "katamesānaṃ kho bho ānanda dhammānaṃ so bhavaṃ gotamo vaṇṇavādī ahosī”tiādinā subhena māṇavena puṭṭho.",
  "tika-vin01t1:227_9": "Athassa thero tīṇi piṭakāni sīlakkhandhādīhi tīhi khandhehi saṅgahetvā dassento “tiṇṇaṃ kho, māṇava,",
  "tika-vin01t1:227_10": "khandhānaṃ so bhagavā vaṇṇavādī”tiādinā subhasuttamabhāsi.",
  "tika-vin01t1:227_11": "Taṃ sandhāya vuttaṃ “dīghanikāye subhasuttaṃ nāma dasamaṃ suttamabhāsī”ti.",
  "tika-vin01t1:228_0": "Khaṇḍaphullapaṭisaṅkharaṇanti ettha khaṇḍanti chinnaṃ.",
  "tika-vin01t1:228_1": "Phullanti bhinnaṃ.",
  "tika-vin01t1:228_2": "Tesaṃ paṭisaṅkharaṇaṃ puna sammā pākatikakaraṇaṃ,",
  "tika-vin01t1:228_3": "abhinavakaraṇanti vuttaṃ hoti.",
  "tika-vin01t1:228_4": "Rājagahanti evaṃnāmakaṃ nagaraṃ.",
  "tika-vin01t1:228_5": "Tañhi mandhatumahāgovindādīhi pariggahitattā “rājagaha”nti vuccati.",
  "tika-vin01t1:228_6": "Chaḍḍitapatitauklāpāti chaḍḍitā ca patitā ca uklāpā ca ahesunti attho.",
  "tika-vin01t1:228_7": "Idaṃ vuttaṃ hoti –",
  "tika-vin01t1:228_8": "bhagavato parinibbānaṭṭhānaṃ gacchantehi bhikkhūhi chaḍḍitā vissaṭṭhā,",
  "tika-vin01t1:228_9": "tatoyeva ca upacikādīhi khāditattā ito cito ca patitā,",
  "tika-vin01t1:228_10": "sammajjanābhāvena ākiṇṇakacavarattā uklāpā ca ahesunti.",
  "tika-vin01t1:228_11": "Imamevatthaṃ dassento āha “bhagavato hī”tiādi.",
  "tika-vin01t1:228_12": "Paricchedavasena veṇiyati dissatīti pariveṇaṃ.",
  "tika-vin01t1:228_13": "Tatthāti tesu vihāresu.",
  "tika-vin01t1:228_14": "Khaṇḍaphullapaṭisaṅkharaṇanti iminā sambandho.",
  "tika-vin01t1:228_15": "Paṭhamaṃ māsanti vassānassa paṭhamaṃ māsaṃ,",
  "tika-vin01t1:228_16": "accantasaṃyoge cetaṃ upayogavacanaṃ.",
  "tika-vin01t1:228_17": "Senāsanavattānaṃ paññattattā senāsanakkhandhake ca senāsanapaṭibaddhānaṃ bahūnaṃ vacanato “bhagavatā…pe…",
  "tika-vin01t1:228_18": "vaṇṇita”nti vuttaṃ.",
  "tika-vin01t1:229_0": "Dutiyadivaseti “khaṇḍaphullapaṭisaṅkharaṇaṃ karomā”ti cintitadivasato dutiyadivase.",
  "tika-vin01t1:229_1": "So ca vassūpanāyikadivasato dutiyadivasoti veditabbo.",
  "tika-vin01t1:229_2": "Te hi therā āsāḷhīpuṇṇamāya uposathaṃ katvā pāṭipade sannipatitvā vassaṃ upagantvā evaṃ cintesuṃ.",
  "tika-vin01t1:229_3": "Ajātasattu rājāti ajāto hutvā pituno paccatthiko jātoti “ajātasattū”ti laddhavohāro rājā.",
  "tika-vin01t1:229_4": "Tasmiṃ kira kucchigate deviyā evarūpo dohaḷo uppajji “aho vatāhaṃ rañño dakkhiṇabāhuto lohitaṃ piveyya”nti.",
  "tika-vin01t1:229_5": "Atha tassā kathetuṃ asakkontiyā kisabhāvaṃ dubbaṇṇabhāvañca disvā rājā sayameva pucchitvā ñatvā ca vejje",
  "tika-vin01t1:229_6": "pakkosāpetvā suvaṇṇasatthakena bāhuṃ phāletvā suvaṇṇasarakena lohitaṃ gahetvā udakena sambhinditvā pāyesi.",
  "tika-vin01t1:229_7": "Nemittakā taṃ sutvā “esa gabbho rañño sattu bhavissati,",
  "tika-vin01t1:229_8": "iminā rājā haññissatī”ti byākariṃsu,",
  "tika-vin01t1:229_9": "tasmā “ajātoyeva rañño sattu bhavissatī”ti nemittakehi niddiṭṭhattā ajātasattu nāma jāto.",
  "tika-vin01t1:229_10": "Kinti kāraṇapucchanatthe nipāto,",
  "tika-vin01t1:229_11": "kasmāti attho.",
  "tika-vin01t1:229_12": "Paṭivedesunti nivedesuṃ,",
  "tika-vin01t1:229_13": "jānāpesunti attho.",
  "tika-vin01t1:229_14": "Vissatthāti nirāsaṅkacittā.",
  "tika-vin01t1:229_15": "Āṇācakkanti āṇāyeva appaṭihatavuttiyā pavattanaṭṭhena cakkanti āṇācakkaṃ.",
  "tika-vin01t1:229_16": "Sannisajjaṭṭhānanti sannipatitvā nisīdanaṭṭhānaṃ.",
  "tika-vin01t1:230_0": "Rājabhavanavibhūtinti rājabhavanasampattiṃ.",
  "tika-vin01t1:230_1": "Avahasantamivāti avahāsaṃ kurumānaṃ viya.",
  "tika-vin01t1:230_2": "Siriyā niketamivāti siriyā vasanaṭṭhānamiva.",
  "tika-vin01t1:230_3": "Ekanipātatitthamiva ca devamanussanayanavihaṅgānanti ekasmiṃ pānīyatitthe sannipatantā pakkhino viya",
  "tika-vin01t1:230_4": "sabbesaṃ janānaṃ cakkhūni maṇḍapeyeva nipatantīti devamanussānaṃ nayanasaṅkhātavihaṅgānaṃ ekanipātatitthamiva ca.",
  "tika-vin01t1:230_5": "Lokarāmaṇeyyakamiva sampiṇḍitanti ekattha sampiṇḍitaṃ rāsikataṃ loke ramaṇīyabhāvaṃ viya.",
  "tika-vin01t1:230_6": "Yadi loke vijjamānaṃ ramaṇīyattaṃ sabbameva ānetvā ekattha sampiṇḍitaṃ siyā,",
  "tika-vin01t1:230_7": "taṃ viyāti vuttaṃ hoti.",
  "tika-vin01t1:230_8": "“Daṭṭhabbasāramaṇḍanti pheggurahitasāraṃ viya kasaṭavinimuttaṃ pasannabhūtaṃ viya ca daṭṭhabbesu daṭṭhuṃ",
  "tika-vin01t1:230_9": "araharūpesu sārabhūtaṃ pasannabhūtañcā”ti tīsupi gaṇṭhipadesu vuttaṃ.",
  "tika-vin01t1:230_10": "Daṭṭhabbo dassanīyo sārabhūto visiṭṭhataro maṇḍo maṇḍanaṃ alaṅkāro etassāti daṭṭhabbasāramaṇḍo,",
  "tika-vin01t1:230_11": "maṇḍapoti evamettha attho gahetabboti amhākaṃ khanti,",
  "tika-vin01t1:230_12": "upaparikkhitvā yuttataraṃ gahetabbaṃ.",
  "tika-vin01t1:230_13": "Maṇḍaṃ sūriyarasmiṃ pāti nivāretīti maṇḍapo.",
  "tika-vin01t1:230_14": "Vividha…pe…",
  "tika-vin01t1:230_15": "cāruvitānanti ettha kusumadāmāni ca tāni olambakāni cāti kusumadāmaolambakāni.",
  "tika-vin01t1:230_16": "Ettha ca visesanassa paranipāto daṭṭhabbo,",
  "tika-vin01t1:230_17": "olambakakusumadāmānīti attho.",
  "tika-vin01t1:230_18": "Tāni vividhāni anekappakārāni viniggalantaṃ vamentaṃ nikkhāmentamiva cāru sobhanaṃ vitānaṃ etthāti vividhakusumadāmaolambakaviniggalantacāruvitāno, maṇḍapo,",
  "tika-vin01t1:230_19": "taṃ alaṅkaritvāti yojetabbaṃ.",
  "tika-vin01t1:230_20": "Ratanavicitramaṇikaoṭṭimatalamivāti nānāpupphūpahāravicittasupariniṭṭhitabhūmikammattāyeva nānāratanehi vicittabhūtamaṇikoṭṭimatalamivāti attho.",
  "tika-vin01t1:230_21": "Ettha ca ratanavicittaggahaṇaṃ nānāpupphūpahāravicittatāya nidassanaṃ,",
  "tika-vin01t1:230_22": "maṇikoṭṭimatalaggahaṇaṃ supariniṭṭhitabhūmiparikammatāyāti veditabbaṃ.",
  "tika-vin01t1:230_23": "Maṇiyo koṭṭetvā katatalattā maṇikoṭṭanena nibbattatalanti maṇikoṭṭimatalaṃ.",
  "tika-vin01t1:230_24": "Nanti maṇḍapaṃ.",
  "tika-vin01t1:230_25": "Pupphūpahāro pupphapūjā.",
  "tika-vin01t1:230_26": "Uttarābhimukhanti uttaradisābhimukhaṃ.",
  "tika-vin01t1:230_27": "Āsanārahanti nisīdanārahaṃ.",
  "tika-vin01t1:230_28": "Dantakhacitanti dantehi racitaṃ,",
  "tika-vin01t1:230_29": "dantehi katanti vuttaṃ hoti.",
  "tika-vin01t1:230_30": "Etthāti āsane.",
  "tika-vin01t1:230_31": "Niṭṭhitaṃ bhante mama kiccanti mayā kattabbakiccaṃ niṭṭhitanti attho.",
  "tika-vin01t1:231_0": "Tasmiṃ pana divase ekacce bhikkhū āyasmantaṃ ānandaṃ sandhāya evamāhaṃsu “imasmiṃ bhikkhusaṅghe eko bhikkhu vissagandhaṃ vāyanto vicaratī”ti.",
  "tika-vin01t1:231_1": "Thero taṃ sutvā “imasmiṃ bhikkhusaṅghe añño vissagandhaṃ vāyanto vicaraṇakabhikkhu nāma natthi,",
  "tika-vin01t1:231_2": "addhā ete maṃ sandhāya vadantī”ti saṃvegaṃ āpajji.",
  "tika-vin01t1:231_3": "Ekacce naṃ āhaṃsuyeva “sve, āvuso,",
  "tika-vin01t1:231_4": "sannipāto”tiādi.",
  "tika-vin01t1:231_5": "Idāni taṃ dassento āha “bhikkhū āyasmantaṃ ānandaṃ āhaṃsū”tiādi.",
  "tika-vin01t1:231_6": "Tenāti tasmā.",
  "tika-vin01t1:231_7": "Āvajjesīti upanāmesi.",
  "tika-vin01t1:231_8": "Anupādāyāti taṇhādiṭṭhivasena kañci dhammaṃ agahetvā,",
  "tika-vin01t1:231_9": "yehi vā kilesehi sabbehi vimuccati,",
  "tika-vin01t1:231_10": "tesaṃ lesamattampi agahetvāti attho.",
  "tika-vin01t1:231_11": "Āsavehīti bhavato ābhavaggaṃ dhammato vā āgotrabhuṃ savanato pavattanato āsavasaññitehi kilesehi.",
  "tika-vin01t1:231_12": "Lakkhaṇavacanañcetaṃ āsavehīti,",
  "tika-vin01t1:231_13": "tadekaṭṭhatāya pana sabbehipi kilesehi,",
  "tika-vin01t1:231_14": "sabbehipi pāpadhammehi cittaṃ vimuccatiyeva.",
  "tika-vin01t1:231_15": "Cittaṃ vimuccīti cittaṃ arahattamaggakkhaṇe āsavehi vimuccamānaṃ katvā arahattaphalakkhaṇe vimuccīti attho.",
  "tika-vin01t1:231_16": "Caṅkamenāti caṅkamanakiriyāya.",
  "tika-vin01t1:231_17": "Vivaṭṭūpanissayabhūtaṃ kataṃ upacitaṃ puññaṃ etenāti katapuñño,",
  "tika-vin01t1:231_18": "arahattādhigamāya katādhikāroti attho.",
  "tika-vin01t1:231_19": "Padhānamanuyuñjāti vīriyaṃ anuyuñja,",
  "tika-vin01t1:231_20": "arahattādhigamāya anuyogaṃ karohīti attho.",
  "tika-vin01t1:231_21": "Kathādoso nāma natthīti kathāya aparajjhaṃ nāma natthi.",
  "tika-vin01t1:231_22": "Accāraddhaṃ vīriyanti ativiya āraddhaṃ vīriyaṃ.",
  "tika-vin01t1:231_23": "Uddhaccāyāti uddhatabhāvāya.",
  "tika-vin01t1:231_24": "Vīriyasamataṃ yojemīti caṅkamanavīriyassa adhimattattā tassa pahānavasena samādhinā samarasatāpādanena vīriyasamataṃ yojemi.",
  "tika-vin01t1:232_0": "Dutiyadivaseti therena arahattappattadivasato dutiyadivase.",
  "tika-vin01t1:232_1": "Dhammasabhāyaṃ sannipatitāti pakkhassa pañcamiyaṃ sannipatiṃsu.",
  "tika-vin01t1:232_2": "Attano arahattappattiṃ ñāpetukāmoti “sekkhatāya dhammasaṅgītiyā gahetuṃ ayuttampi bahussutattā gaṇhissāmā”ti",
  "tika-vin01t1:232_3": "cintetvā nisinnānaṃ therānaṃ “idāni arahattappatto”ti somanassuppādanatthaṃ “appamatto hohī”ti dinnaovādassa",
  "tika-vin01t1:232_4": "saphalatādīpanatthaṃ attupanāyikaṃ akatvā aññabyākaraṇassa bhagavatā saṃvaṇṇitattā ca thero attano arahattappattiṃ",
  "tika-vin01t1:232_5": "ñāpetukāmo ahosīti veditabbaṃ.",
  "tika-vin01t1:232_6": "Yathāvuḍḍhanti vuḍḍhapaṭipāṭiṃ anatikkamitvā.",
  "tika-vin01t1:232_7": "Eketi majjhimabhāṇakānaṃyeva eke.",
  "tika-vin01t1:232_8": "Pubbe vuttampi hi sabbaṃ majjhimabhāṇakā vadantiyevāti veditabbaṃ.",
  "tika-vin01t1:232_9": "Dīghabhāṇakā panettha evaṃ vadanti –",
  "tika-vin01t1:233_0": "“Atha kho āyasmā ānando arahā samāno sannipātaṃ agamāsi.",
  "tika-vin01t1:233_1": "Kathaṃ agamāsi?",
  "tika-vin01t1:233_2": "‘Idānimhi sannipātamajjhaṃ pavisanāraho’ti haṭṭhatuṭṭhacitto ekaṃsaṃ cīvaraṃ katvā bandhanā muttatālapakkaṃ",
  "tika-vin01t1:233_3": "viya paṇḍukambale nikkhittajātimaṇi viya vigatavalāhake nabhe samuggatapuṇṇacando viya bālātapasamphassavikasitareṇupiñjaragabbhaṃ",
  "tika-vin01t1:233_4": "padumaṃ viya ca parisuddhena pariyodātena sappabhena sassirikena mukhavarena attano arahattappattiṃ ārocayamāno",
  "tika-vin01t1:233_5": "viya ca agamāsi.",
  "tika-vin01t1:233_6": "Atha naṃ disvā āyasmato mahākassapassa etadahosi ‘sobhati vata bho arahattappatto ānando,",
  "tika-vin01t1:233_7": "sace satthā dhareyya,",
  "tika-vin01t1:233_8": "addhā ajja ānandassa sādhukāraṃ dadeyya,",
  "tika-vin01t1:233_9": "handa imassāhaṃ idāni satthārā dātabbaṃ sādhukāraṃ dadāmī’ti tikkhattuṃ sādhukāramadāsī”ti.",
  "tika-vin01t1:234_0": "Ākāsena āgantvā nisīdītipi eketi ettha pana tesaṃ tesaṃ tathā tathā gahetvā āgatamattaṃ ṭhapetvā visuṃ",
  "tika-vin01t1:234_1": "visuṃ vacane aññaṃ visesakāraṇaṃ natthīti vadanti.",
  "tika-vin01t1:234_2": "Upatissatthero panāha “sattamāsaṃ katāya dhammasaṅgītiyā kadāci pathaviyaṃ nimujjitvā āgatattā taṃ gahetvā eke vadanti.",
  "tika-vin01t1:234_3": "Kadāci ākāsena āgatattā taṃ gahetvā eke vadantī”ti.",
  "tika-vin01t1:235_0": "Bhikkhū āmantesīti bhikkhū ālapi abhāsi sambodhesīti ayamettha attho.",
  "tika-vin01t1:235_1": "Aññatra pana ñāpanepi hoti. Yathāha –",
  "tika-vin01t1:235_2": "“āmantayāmi vo,",
  "tika-vin01t1:235_3": "bhikkhave,",
  "tika-vin01t1:235_4": "paṭivedayāmi vo,",
  "tika-vin01t1:235_5": "bhikkhave”ti.",
  "tika-vin01t1:235_6": "Pakkosanepi dissati.",
  "tika-vin01t1:235_7": "Yathāha “ehi tvaṃ, bhikkhu,",
  "tika-vin01t1:235_8": "mama vacanena sāriputtaṃ āmantehī”ti.",
  "tika-vin01t1:235_9": "Āvusoti āmantanākāradīpanaṃ.",
  "tika-vin01t1:235_10": "Kaṃ dhuraṃ katvāti kaṃ jeṭṭhakaṃ katvā.",
  "tika-vin01t1:235_11": "Kiṃ ānando nappahotīti aṭṭhakathācariyehi ṭhapitapucchā.",
  "tika-vin01t1:235_12": "Nappahotīti na sakkoti.",
  "tika-vin01t1:235_13": "Etadagganti eso aggo.",
  "tika-vin01t1:235_14": "Liṅgavipallāsena hi ayaṃ niddeso.",
  "tika-vin01t1:235_15": "Yadidanti ca yo ayanti attho,",
  "tika-vin01t1:235_16": "yadidaṃ khandhapañcakanti vā yojetabbaṃ.",
  "tika-vin01t1:235_17": "Sammannīti sammataṃ akāsi.",
  "tika-vin01t1:235_18": "Upāliṃ vinayaṃ puccheyyanti pucchadhātussa dvikammakattā vuttaṃ.",
  "tika-vin01t1:235_19": "Bījaniṃ gahetvāti ettha bījanīgahaṇaṃ dhammakathikānaṃ dhammatāti veditabbaṃ.",
  "tika-vin01t1:235_20": "Bhagavāpi hi dhammakathikānaṃ dhammatādassanatthameva vicittabījaniṃ gaṇhāti.",
  "tika-vin01t1:235_21": "Na hi aññathā sabbassapi lokassa alaṅkārabhūtaṃ paramukkaṃsagatasikkhāsaṃyamānaṃ buddhānaṃ mukhacandamaṇḍalaṃ paṭicchādetabbaṃ hoti.",
  "tika-vin01t1:235_22": "“Paṭhamaṃ,",
  "tika-vin01t1:235_23": "āvuso upāli,",
  "tika-vin01t1:235_24": "pārājikaṃ kattha paññatta”nti kasmā vuttaṃ,",
  "tika-vin01t1:235_25": "nanu tassa saṅgītiyā purimakāle paṭhamabhāvo na yuttoti?",
  "tika-vin01t1:235_26": "No na yutto bhagavatā paññattānukkamena pātimokkhuddesānukkamena ca paṭhamabhāvassa siddhattā.",
  "tika-vin01t1:235_27": "Yebhuyyena hi tīṇi piṭakāni bhagavato dharamānakāle ṭhitānukkameneva saṅgītāni,",
  "tika-vin01t1:235_28": "visesato vinayābhidhammapiṭakānīti daṭṭhabbaṃ.",
  "tika-vin01t1:235_29": "Kismiṃ vatthusmiṃ methunadhammeti ca nimittatthe bhummavacanaṃ.",
  "tika-vin01t1:236_0": "Vatthumpi pucchītiādi “kattha paññatta”ntiādinā dassitena saha tato avasiṭṭhampi saṅgahetvā dassanavasena vuttaṃ.",
  "tika-vin01t1:236_1": "Kiṃ panettha paṭhamapārājikapāḷiyaṃ kiñci apanetabbaṃ vā pakkhipitabbaṃ vā āsi nāsīti?",
  "tika-vin01t1:236_2": "Buddhassa bhagavato bhāsite apanetabbaṃ nāma natthi.",
  "tika-vin01t1:236_3": "Na hi tathāgatā ekabyañjanampi niratthakaṃ vadanti,",
  "tika-vin01t1:236_4": "sāvakānaṃ pana devatānaṃ vā bhāsite apanetabbampi hoti,",
  "tika-vin01t1:236_5": "taṃ dhammasaṅgāhakattherā apanayiṃsu,",
  "tika-vin01t1:236_6": "pakkhipitabbaṃ pana sabbatthāpi atthi,",
  "tika-vin01t1:236_7": "tasmā yaṃ yattha pakkhipituṃ yuttaṃ,",
  "tika-vin01t1:236_8": "taṃ tattha pakkhipiṃsuyeva.",
  "tika-vin01t1:236_9": "Kiṃ pana tanti ce?",
  "tika-vin01t1:236_10": "“Tena samayenā”ti vā “tena kho pana samayenā”ti vā “atha kho”iti vā “evaṃ vutte”ti vā “etadavocā”ti vā evamādikaṃ sambandhavacanamattaṃ.",
  "tika-vin01t1:236_11": "Evaṃ pakkhipitabbayuttaṃ pakkhipitvā pana idaṃ paṭhamapārājikanti ṭhapesuṃ.",
  "tika-vin01t1:236_12": "Paṭhamapārājike saṅgahamāruḷhe pañca arahantasatāni saṅgahaṃ āropitanayeneva gaṇasajjhāyamakaṃsu.",
  "tika-vin01t1:236_13": "“Tena samayena buddho bhagavā verañjāyaṃ viharatī”ti ca nesaṃ sajjhāyārambhakāleyeva sādhukāraṃ dadamānā",
  "tika-vin01t1:236_14": "viya mahāpathavī udakapariyantaṃ katvā kampittha.",
  "tika-vin01t1:236_15": "Te eteneva nayena sesapārājikānipi saṅgahaṃ āropetvā “idaṃ pārājikakaṇḍa”nti ṭhapesuṃ.",
  "tika-vin01t1:236_16": "Evaṃ terasa saṅghādisesāni “terasaka”ntiādīni vatvā vīsādhikāni dve sikkhāpadasatāni “mahāvibhaṅgo”ti kittetvā ṭhapesuṃ.",
  "tika-vin01t1:236_17": "Mahāvibhaṅgāvasānepi purimanayeneva mahāpathavī akampittha.",
  "tika-vin01t1:236_18": "Tato bhikkhunivibhaṅge aṭṭha sikkhāpadāni “pārājikakaṇḍaṃ nāmā”tiādīni vatvā tīṇi sikkhāpadasatāni cattāri",
  "tika-vin01t1:236_19": "ca sikkhāpadāni “bhikkhunivibhaṅgo”ti kittetvā “ayaṃ ubhatovibhaṅgo nāma catusaṭṭhibhāṇavāro”ti ṭhapesuṃ.",
  "tika-vin01t1:236_20": "Ubhatovibhaṅgāvasānepi vuttanayeneva pathavī akampittha.",
  "tika-vin01t1:236_21": "Etenevupāyena asītibhāṇavāraparimāṇaṃ khandhakaṃ pañcavīsatibhāṇavāraparimāṇaṃ parivārañca saṅgahaṃ āropetvā “idaṃ vinayapiṭakaṃ nāmā”ti ṭhapesuṃ.",
  "tika-vin01t1:236_22": "Vinayapiṭakāvasānepi vuttanayeneva pathavīkampo ahosi.",
  "tika-vin01t1:236_23": "Taṃ āyasmantaṃ upālittheraṃ paṭicchāpesuṃ “āvuso,",
  "tika-vin01t1:236_24": "idaṃ tuyhaṃ nissitake vācehī”ti evamettha avuttopi viseso veditabbo.",
  "tika-vin01t1:237_0": "Evaṃ vinayapiṭakaṃ saṅgahamāropetvā suttantapiṭakaṃ saṅgāyiṃsu.",
  "tika-vin01t1:237_1": "Idāni taṃ dassento āha “vinayaṃ saṅgāyitvā”tiādi.",
  "tika-vin01t1:237_2": "Mahākassapatthero ānandattheraṃ dhammaṃ pucchīti ettha ayamanukkamo veditabbo –",
  "tika-vin01t1:237_3": "ānandatthere dantakhacitaṃ bījaniṃ gahetvā dhammāsane nisinne āyasmā mahākassapatthero bhikkhū pucchi “kataraṃ, āvuso,",
  "tika-vin01t1:237_4": "piṭakaṃ paṭhamaṃ saṅgāyāmā”ti?",
  "tika-vin01t1:237_5": "“Suttantapiṭakaṃ, bhanteti.",
  "tika-vin01t1:237_6": "Suttantapiṭake catasso saṅgītiyo,",
  "tika-vin01t1:237_7": "tāsu paṭhamaṃ kataraṃ saṅgītinti?",
  "tika-vin01t1:237_8": "Dīghasaṅgītiṃ, bhanteti.",
  "tika-vin01t1:237_9": "Dīghasaṅgītiyaṃ catuttiṃsa suttāni,",
  "tika-vin01t1:237_10": "tayo ca vaggā,",
  "tika-vin01t1:237_11": "tesu paṭhamaṃ kataraṃ vagganti.",
  "tika-vin01t1:237_12": "Sīlakkhandhavaggaṃ, bhanteti.",
  "tika-vin01t1:237_13": "Sīlakkhandhavagge terasa suttantā,",
  "tika-vin01t1:237_14": "tesu paṭhamaṃ kataraṃ suttanti?",
  "tika-vin01t1:237_15": "Brahmajālasuttaṃ nāma bhante tividhasīlālaṅkataṃ nānāvidhamicchājīvakuhanalapanādividdhaṃsanaṃ dvāsaṭṭhidiṭṭhijālaviniveṭhanaṃ",
  "tika-vin01t1:237_16": "dasasahassilokadhātupakampanaṃ,",
  "tika-vin01t1:237_17": "taṃ paṭhamaṃ saṅgāyāmā”ti.",
  "tika-vin01t1:237_18": "Atha kho āyasmā mahākassapo āyasmantaṃ ānandaṃ etadavoca “brahmajālaṃ,",
  "tika-vin01t1:237_19": "āvuso ānanda,",
  "tika-vin01t1:237_20": "kattha bhāsita”nti?",
  "tika-vin01t1:238_0": "Antarā ca bhante rājagahaṃ antarā ca nāḷandanti ettha antarā-",
  "tika-vin01t1:238_1": "saddo kāraṇakhaṇacittavemajjhavivarādīsu dissati.",
  "tika-vin01t1:238_2": "Tathā hi “tadantaraṃ ko jāneyya aññatra tathāgatā”ti ca,",
  "tika-vin01t1:238_3": "“janā saṅgamma mantenti,",
  "tika-vin01t1:238_4": "mañca tañca kimantara”nti ca ādīsu kāraṇe antarāsaddo vattati.",
  "tika-vin01t1:238_5": "“Addasa maṃ bhante aññatarā itthī vijjantarikāya bhājanaṃ dhovantī”tiādīsu khaṇe.",
  "tika-vin01t1:238_6": "“Yassantarato na santi kopā”tiādīsu citte.",
  "tika-vin01t1:238_7": "“Antarā vosānamāpādī”tiādīsu vemajjhe.",
  "tika-vin01t1:238_8": "“Api cāyaṃ tapodā dvinnaṃ mahānirayānaṃ antarikāya āgacchatī”tiādīsu vivare.",
  "tika-vin01t1:238_9": "Svāyamidha vivare vattati,",
  "tika-vin01t1:238_10": "tasmā rājagahassa ca nāḷandāya ca vivareti evamettha attho daṭṭhabbo,",
  "tika-vin01t1:238_11": "antarāsaddena pana yuttattā upayogavacanaṃ kataṃ.",
  "tika-vin01t1:238_12": "Īdisesu ca ṭhānesu akkharacintakā “antarā gāmañca nadiñca yātī”ti evaṃ ekameva antarāsaddaṃ payujjanti,",
  "tika-vin01t1:238_13": "so dutiyapadenapi yojetabbo hoti.",
  "tika-vin01t1:238_14": "Ayojiyamāne upayogavacanaṃ na pāpuṇāti sāmivacanappasaṅge antarāsaddayogena upayogavacanassa icchitattā.",
  "tika-vin01t1:238_15": "Idha pana yojetvā evaṃ vutto.",
  "tika-vin01t1:238_16": "Rājāgāraketi tattha rañño kīḷanatthaṃ paṭibhānacittavicitraṃ agāraṃ akaṃsu,",
  "tika-vin01t1:238_17": "taṃ rājāgārakanti pavuccati, tasmiṃ.",
  "tika-vin01t1:238_18": "Ambalaṭṭhikāti rañño uyyānaṃ.",
  "tika-vin01t1:238_19": "Tassa kira dvārasamīpe taruṇo ambarukkho atthi,",
  "tika-vin01t1:238_20": "taṃ ambalaṭṭhikāti vadanti.",
  "tika-vin01t1:238_21": "Tassa avidūrabhavattā uyyānampi ambalaṭṭhikātveva saṅkhyaṃ gataṃ “varuṇānagara”ntiādīsu viya.",
  "tika-vin01t1:239_0": "Suppiyañca paribbājakanti ettha suppiyoti tassa nāmaṃ,",
  "tika-vin01t1:239_1": "paribbājakoti sañjayassa antevāsī channaparibbājako.",
  "tika-vin01t1:239_2": "Brahmadattañca māṇavakanti ettha brahmadattoti tassa nāmaṃ.",
  "tika-vin01t1:239_3": "Māṇavoti sattopi coropi taruṇopi vuccati.",
  "tika-vin01t1:239_4": "Tathā hi –",
  "tika-vin01t1:240_0": "“Coditā devadūtehi, ye pamajjanti māṇavā;",
  "tika-vin01t1:241_0": "Te dīgharattaṃ socanti, hīnakāyūpagā narā”ti. –",
  "tika-vin01t1:242_0": "Ādīsu satto māṇavoti vutto.",
  "tika-vin01t1:242_1": "“Māṇavehipi samāgacchanti katakammehipi akatakammehipī”tiādīsu coro.",
  "tika-vin01t1:242_2": "“Ambaṭṭhamāṇavo aṅgako māṇavo”tiādīsu taruṇo māṇavoti vutto.",
  "tika-vin01t1:242_3": "Idhāpi ayameva adhippeto.",
  "tika-vin01t1:242_4": "Idaṃ vuttaṃ hoti “brahmadattaṃ nāma taruṇapurisaṃ ārabbhā”ti.",
  "tika-vin01t1:242_5": "Jīvakambavaneti jīvakassa komārabhaccassa ambavane.",
  "tika-vin01t1:242_6": "Atha “kaṃ ārabbhā”ti avatvā “kenasaddhi”nti kasmā vuttaṃ?",
  "tika-vin01t1:242_7": "Na etaṃ suttaṃ bhagavatā eva vuttaṃ,",
  "tika-vin01t1:242_8": "raññāpi “yathā nu kho imāni puthusippāyatanānī”tiādinā kiñci kiñci vuttaṃ atthi,",
  "tika-vin01t1:242_9": "tasmā evaṃ vuttanti daṭṭhabbaṃ.",
  "tika-vin01t1:242_10": "Vedehiputtenāti ayaṃ kosalarañño dhītāya putto,",
  "tika-vin01t1:242_11": "na videharañño,",
  "tika-vin01t1:242_12": "“vedehī”ti pana paṇḍitādhivacanametaṃ.",
  "tika-vin01t1:242_13": "Vidanti etenāti vedo,",
  "tika-vin01t1:242_14": "ñāṇassetaṃ adhivacanaṃ.",
  "tika-vin01t1:242_15": "Vedena īhati ghaṭati vāyamatīti vedehī,",
  "tika-vin01t1:242_16": "vedehiyā putto vedehiputto, tena.",
  "tika-vin01t1:243_0": "Etenevupāyena pañca nikāye pucchīti ettha ayamanukkamo veditabbo.",
  "tika-vin01t1:243_1": "Vuttanayena brahmajālassa pucchāvisajjanāvasāne pañca arahantasatāni sajjhāyamakaṃsu.",
  "tika-vin01t1:243_2": "Vuttanayeneva ca pathavīkampo ahosi.",
  "tika-vin01t1:243_3": "Evaṃ brahmajālaṃ saṅgāyitvā tato paraṃ “sāmaññaphalaṃ panāvuso ānanda,",
  "tika-vin01t1:243_4": "kattha bhāsita”ntiādinā pucchāvisajjanānukkamena saddhiṃ brahmajālena terasasuttantaṃ saṅgāyitvā “ayaṃ sīlakkhandhavaggo nāmā”ti kittetvā ṭhapesuṃ.",
  "tika-vin01t1:243_5": "Tadanantaraṃ mahāvaggaṃ,",
  "tika-vin01t1:243_6": "tadanantaraṃ pāthikavagganti evaṃ tivaggasaṅgahaṃ catuttiṃsasuttantapaṭimaṇḍitaṃ catusaṭṭhibhāṇavāraparimāṇaṃ",
  "tika-vin01t1:243_7": "tantiṃ saṅgāyitvā “ayaṃ dīghanikāyo nāmā”ti vatvā āyasmantaṃ ānandattheraṃ paṭicchāpesuṃ “āvuso,",
  "tika-vin01t1:243_8": "imaṃ tuyhaṃ nissitake vācehī”ti.",
  "tika-vin01t1:243_9": "Tato anantaraṃ asītibhāṇavāraparimāṇaṃ majjhimanikāyaṃ saṅgāyitvā dhammasenāpatisāriputtattherassa nissitake paṭicchāpesuṃ “imaṃ tumhe pariharathā”ti.",
  "tika-vin01t1:243_10": "Tadanantaraṃ bhāṇavārasataparimāṇaṃ saṃyuttanikāyaṃ saṅgāyitvā mahākassapattheraṃ paṭicchāpesuṃ “bhante,",
  "tika-vin01t1:243_11": "imaṃ tumhākaṃ nissitake vācethā”ti.",
  "tika-vin01t1:243_12": "Tadanantaraṃ vīsatibhāṇavārasatapaamāṇaṃ aṅguttaranikāyaṃ saṅgāyitvā anuruddhattheraṃ paṭicchāpesuṃ “imaṃ tumhākaṃ nissitake vācethā”ti.",
  "tika-vin01t1:244_0": "Tadanantaraṃ –",
  "tika-vin01t1:245_0": "“Dhammasaṅgaṇiṃ vibhaṅgañca, kathāvatthuñca puggalaṃ;",
  "tika-vin01t1:246_0": "Dhātuyamakaṃ paṭṭhānaṃ, abhidhammoti vuccatī”ti. –",
  "tika-vin01t1:247_0": "Evaṃ saṃvaṇṇitaṃ sukhumañāṇagocaraṃ tantiṃ saṅgāyitvā “idaṃ abhidhammapiṭakaṃ nāmā”ti vatvā pañca arahantasatāni sajjhāyamakaṃsu.",
  "tika-vin01t1:247_1": "Vuttanayeneva pathavīkampo ahosi.",
  "tika-vin01t1:247_2": "Tato paraṃ jātakaṃ mahāniddeso paṭisambhidāmaggo apadānaṃ suttanipāto khuddakapāṭho dhammapadaṃ udānaṃ",
  "tika-vin01t1:247_3": "itivuttakaṃ vimānavatthu petavatthu theragāthā therīgāthāti imaṃ tantiṃ saṅgāyitvā “khuddakagantho nāma",
  "tika-vin01t1:247_4": "aya”nti ca vatvā abhidhammapiṭakasmiṃyeva saṅgahaṃ āropayiṃsūti dīghabhāṇakā vadanti.",
  "tika-vin01t1:247_5": "Majjhimabhāṇakā pana “cariyāpiṭakabuddhavaṃsehi saddhiṃ sabbampi taṃ khuddakaganthaṃ suttantapiṭake pariyāpanna”nti vadanti.",
  "tika-vin01t1:247_6": "Ayamettha adhippāyo –",
  "tika-vin01t1:247_7": "jātakādike khuddakanikāyapariyāpanne yebhuyyena ca dhammaniddesabhūte tādise abhidhammapiṭake saṅgaṇhituṃ yuttaṃ,",
  "tika-vin01t1:247_8": "na pana dīghanikāyādippakāre suttantapiṭake,",
  "tika-vin01t1:247_9": "nāpi paññattiniddesabhūte vinayapiṭaketi.",
  "tika-vin01t1:247_10": "Dīghabhāṇakā “jātakādīnaṃ abhidhammapiṭake saṅgaho”ti vadanti.",
  "tika-vin01t1:247_11": "Cariyāpiṭakabuddhavaṃsānañcettha aggahaṇaṃ jātakagatikattā.",
  "tika-vin01t1:247_12": "Majjhimabhāṇakā pana aṭṭhuppattivasena desitānaṃ jātakādīnaṃ yathānulomadesanābhāvato tādise suttantapiṭake saṅgaho yutto,",
  "tika-vin01t1:247_13": "na pana sabhāvadhammaniddesabhūte yathādhammasāsane abhidhammapiṭaketi jātakādīnaṃ suttapariyāpannataṃ vadanti.",
  "tika-vin01t1:247_14": "Tattha yuttaṃ vicāretvā gahetabbaṃ.",
  "tika-vin01t1:247_15": "Khuddakanikāyassa sesanikāyānaṃ viya apākaṭattā sese ṭhapetvā khuddakanikāyaṃ pākaṭaṃ katvā dassento “tattha khuddakanikāyo nāmā”tiādimāha.",
  "tika-vin01t1:247_16": "Tatthāti tesu nikāyesu.",
  "tika-vin01t1:247_17": "Tatthāti khuddakanikāye.",
  "tika-vin01t1:248_0": "Evaṃ nimittapayojanakāladesakārakakaraṇappakārehi paṭhamamahāsaṅgītiṃ dassetvā idāni tattha vavatthāpitesu",
  "tika-vin01t1:248_1": "dhammavinayesu nānappakārakosallatthaṃ ekavidhādibhede dassetuṃ “tadetaṃ sabbampī”tiādimāha.",
  "tika-vin01t1:248_2": "Tattha anuttaraṃ sammāsambodhinti ettha anāvaraṇañāṇapadaṭṭhānaṃ maggañāṇaṃ maggañāṇapadaṭṭhānañca anāvaraṇañāṇaṃ “sammāsambodhī”ti vuccati.",
  "tika-vin01t1:248_3": "Paccavekkhantena vāti udānādivasena pavattadhammaṃ sandhāyāha.",
  "tika-vin01t1:248_4": "Vimuttirasanti arahattaphalassādaṃ vimuttisampattikaṃ vā aggaphalanipphādanato,",
  "tika-vin01t1:248_5": "vimuttikiccaṃ vā kilesānaṃ accantavimuttisampādanato.",
  "tika-vin01t1:249_0": "Kiñcāpi avisesena sabbampi buddhavacanaṃ kilesavinayanena vinayo,",
  "tika-vin01t1:249_1": "yathānusiṭṭhaṃ paṭipajjamāne apāyapatanādito dhāraṇena dhammo ca hoti,",
  "tika-vin01t1:249_2": "idhādhippete pana dhammavinaye niddhāretuṃ “tattha vinayapiṭaka”ntiādimāha.",
  "tika-vin01t1:249_3": "Khandhādivasena sabhāvadhammadesanābāhullato āha “avasesaṃ buddhavacanaṃ dhammo”ti.",
  "tika-vin01t1:249_4": "Atha vā yadipi dhammoyeva vinayo pariyattiādibhāvato,",
  "tika-vin01t1:249_5": "tathāpi vinayasaddasannidhāno abhinnādhikaraṇabhāvena payutto dhammasaddo vinayatantiviparītaṃ tantiṃ dīpeti yathā “puññañāṇasambhāro,",
  "tika-vin01t1:249_6": "gobalībadda”ntiādi.",
  "tika-vin01t1:250_0": "Anekajātisaṃsāranti ayaṃ gāthā bhagavatā attano sabbaññutaññāṇapadaṭṭhānaṃ arahattappattiṃ paccavekkhantena",
  "tika-vin01t1:250_1": "ekūnavīsatimassa paccavekkhaṇañāṇassa anantaraṃ bhāsitā.",
  "tika-vin01t1:250_2": "Tenāha “idaṃ paṭhamabuddhavacana”nti.",
  "tika-vin01t1:250_3": "Idaṃ kira sabbabuddhehi avijahitaudānaṃ.",
  "tika-vin01t1:250_4": "Ayamassa saṅkhepattho –",
  "tika-vin01t1:250_5": "ahaṃ imassa attabhāvagehassa kārakaṃ taṇhāvaḍḍhakiṃ gavesanto yena ñāṇena taṃ daṭṭhuṃ sakkā,",
  "tika-vin01t1:250_6": "tassa bodhiñāṇassatthāya dīpaṅkarapādamūle katābhinīhāro ettakaṃ kālaṃ anekajātisaṃsāraṃ anekajātisatasahassasaṅkhyaṃ",
  "tika-vin01t1:250_7": "saṃsāravaṭṭaṃ anibbisaṃ anibbisanto taṃ ñāṇaṃ avindanto alabhantoyeva sandhāvissaṃ saṃsariṃ.",
  "tika-vin01t1:250_8": "Yasmā jarābyādhimaraṇamissatāya jāti nāmesā punappunaṃ upagantuṃ dukkhā,",
  "tika-vin01t1:250_9": "na ca sā tasmiṃ adiṭṭhe nivattati,",
  "tika-vin01t1:250_10": "tasmā taṃ gavesanto sandhāvissanti attho.",
  "tika-vin01t1:251_0": "Diṭṭhosīti idāni mayā sabbaññutaññāṇaṃ paṭivijjhantena diṭṭho asi.",
  "tika-vin01t1:251_1": "Puna gehanti puna imaṃ attabhāvasaṅkhātaṃ mama gehaṃ na kāhasi na karissasi.",
  "tika-vin01t1:251_2": "Tava sabbā anavasesā kilesaphāsukā mayā bhaggā.",
  "tika-vin01t1:251_3": "Imassa tayā katassa attabhāvagehassa kūṭaṃ avijjāsaṅkhātaṃ kaṇṇikamaṇḍalaṃ visaṅkhataṃ viddhaṃsitaṃ.",
  "tika-vin01t1:251_4": "Visaṅkhāraṃ nibbānaṃ ārammaṇakaraṇavasena gataṃ anupaviṭṭhaṃ idāni mama cittaṃ,",
  "tika-vin01t1:251_5": "ahañca taṇhānaṃ khayasaṅkhātaṃ arahattamaggaṃ arahattaphalaṃ vā ajjhagā adhigato pattosmīti attho.",
  "tika-vin01t1:251_6": "Gaṇṭhipadesu pana “visaṅkhāragatanti cittameva taṇhānaṃ khayasaṅkhātaṃ arahattamaggaṃ arahattaphalaṃ vā ajjhagā adhigato patto”ti evampi attho vutto.",
  "tika-vin01t1:251_7": "Ayaṃ manasā pavattitadhammānaṃ ādi.",
  "tika-vin01t1:251_8": "“Yadā have pātubhavanti dhammāti ayaṃ pana vācāya pavattitadhammānaṃ ādī”ti vadanti.",
  "tika-vin01t1:251_9": "Antojappanavasena kira bhagavā “anekajātisaṃsāra”ntiādimāha.",
  "tika-vin01t1:252_0": "Kecīti khandhakabhāṇakā.",
  "tika-vin01t1:252_1": "Paṭhamaṃ vutto pana dhammapadabhāṇakānaṃ adhippāyoti veditabbo.",
  "tika-vin01t1:252_2": "Ettha ca khandhakabhāṇakā vadanti “dhammapadabhāṇakānaṃ gāthā manasā desitattā tadā mahato janassa upakārāya na hoti,",
  "tika-vin01t1:252_3": "amhākaṃ pana gāthā vacībhedaṃ katvā desitattā tadā suṇantānaṃ devabrahmānaṃ upakārāya ahosi,",
  "tika-vin01t1:252_4": "tasmā idameva paṭhamabuddhavacana”nti.",
  "tika-vin01t1:252_5": "Dhammapadabhāṇakā pana “desanāya janassa upakārānupakārabhāvo lakkhaṇaṃ na hoti,",
  "tika-vin01t1:252_6": "bhagavatā manasā desitattāyeva idaṃ paṭhamabuddhavacana”nti vadanti,",
  "tika-vin01t1:252_7": "tasmā ubhayampi aññamaññaṃ viruddhaṃ na hotīti veditabbaṃ.",
  "tika-vin01t1:252_8": "Nanu ca yadi “anekajātisaṃsāra”nti manasā desitaṃ,",
  "tika-vin01t1:252_9": "atha kasmā dhammapadaaṭṭhakathāyaṃ “anekajātisaṃsāranti imaṃ dhammadesanaṃ satthā bodhirukkhamūle nisinno",
  "tika-vin01t1:252_10": "udānavasena udānetvā aparabhāge ānandattherena puṭṭho kathesī”ti vuttanti?",
  "tika-vin01t1:252_11": "Tatthāpi manasā udānetvāti evamattho gahetabbo.",
  "tika-vin01t1:252_12": "Atha vā manasāva desitanti evaṃ gahaṇe kiṃ kāraṇanti ce?",
  "tika-vin01t1:252_13": "Yadi vacībhedaṃ katvā desitaṃ siyā,",
  "tika-vin01t1:252_14": "udānapāḷiyaṃ āruḷhaṃ bhaveyya,",
  "tika-vin01t1:252_15": "tasmā udānapāḷiyaṃ anāruḷhabhāvoyeva vacībhedaṃ akatvā manasā desitabhāve kāraṇanti vadanti.",
  "tika-vin01t1:253_0": "Yadā have pātubhavanti dhammāti ettha itisaddo ādiattho.",
  "tika-vin01t1:253_1": "Tena “ātāpino jhāyato brāhmaṇassa,",
  "tika-vin01t1:253_2": "athassa kaṅkhā vapayanti sabbā.",
  "tika-vin01t1:253_3": "Yato pajānāti sahetudhamma”nti ādigāthāttayaṃ saṅgaṇhāti.",
  "tika-vin01t1:253_4": "Udānagāthanti pana jātiyā ekavacanaṃ,",
  "tika-vin01t1:253_5": "tatthāpi paṭhamagāthaṃyeva vā gahetvā vuttanti veditabbaṃ.",
  "tika-vin01t1:253_6": "Ettha pana yaṃ vattabbaṃ,",
  "tika-vin01t1:253_7": "taṃ khandhake āvi bhavissati.",
  "tika-vin01t1:253_8": "Pāṭipadadivaseti idaṃ “sabbaññubhāvappattassā”ti na etena sambandhitabbaṃ,",
  "tika-vin01t1:253_9": "“paccavekkhantassa uppannā”ti etena pana sambandhitabbaṃ.",
  "tika-vin01t1:253_10": "Visākhapuṇṇamāyameva hi bhagavā paccūsasamaye sabbaññutaṃ pattoti.",
  "tika-vin01t1:253_11": "Somanassamayañāṇenāti somanassasampayuttañāṇena.",
  "tika-vin01t1:253_12": "Āmantayāmīti nivedayāmi,",
  "tika-vin01t1:253_13": "bodhemīti attho.",
  "tika-vin01t1:253_14": "Vayadhammāti aniccalakkhaṇamukhena dukkhānattalakkhaṇampi saṅkhārānaṃ vibhāveti “yadaniccaṃ taṃ dukkhaṃ,",
  "tika-vin01t1:253_15": "yaṃ dukkhaṃ tadanattā”ti vacanato.",
  "tika-vin01t1:253_16": "Lakkhaṇattayavibhāvananayeneva tadārammaṇaṃ vipassanaṃ dassento sabbatitthiyānaṃ avisayabhūtaṃ buddhāveṇikaṃ",
  "tika-vin01t1:253_17": "catusaccakammaṭṭhānādhiṭṭhānaṃ aviparītaṃ nibbānagāminiṃ paṭipadaṃ pakāsetīti daṭṭhabbaṃ.",
  "tika-vin01t1:253_18": "Idāni tattha sammāpaṭipattiyaṃ niyojeti “appamādena sampādethā”ti.",
  "tika-vin01t1:253_19": "Atha vā “vayadhammā saṅkhārā”ti etena saṅkhepena saṃvejetvā “appamādena sampādethā”ti saṅkhepeneva niravasesaṃ sammāpaṭipattiṃ dasseti.",
  "tika-vin01t1:253_20": "Appamādapadañhi sikkhattayasaṅgahitaṃ kevalaparipuṇṇaṃ sāsanaṃ pariyādiyitvā tiṭṭhatīti.",
  "tika-vin01t1:253_21": "Antareti antarāḷe,",
  "tika-vin01t1:253_22": "vemajjheti attho.",
  "tika-vin01t1:254_0": "Suttantapiṭakanti ettha yathā kammameva kammantaṃ,",
  "tika-vin01t1:254_1": "evaṃ suttameva suttantanti veditabbaṃ.",
  "tika-vin01t1:254_2": "Asaṅgītanti saṅgītikkhandhakakathāvatthuppakaraṇādi.",
  "tika-vin01t1:254_3": "Keci pana “subhasuttampi paṭhamasaṅgītiyaṃ asaṅgīta”nti vadanti,",
  "tika-vin01t1:254_4": "taṃ na yujjati.",
  "tika-vin01t1:254_5": "“Paṭhamasaṅgītito puretarameva hi āyasmatā ānandattherena jetavane viharantena subhassa māṇavassa desita”nti ācariyadhammapālattherena vuttaṃ.",
  "tika-vin01t1:254_6": "Subhasuttaṃ pana “evaṃ me sutaṃ –",
  "tika-vin01t1:254_7": "ekaṃ samayaṃ āyasmā ānando sāvatthiyaṃ viharati jetavane anāthapiṇḍikassa ārāme aciraparinibbute bhagavatī”tiādinā āgataṃ.",
  "tika-vin01t1:254_8": "Tattha “evaṃ me suta”ntiādivacanaṃ paṭhamasaṅgītiyaṃ āyasmatā ānandatthereneva vattuṃ yuttarūpaṃ na hoti.",
  "tika-vin01t1:254_9": "Na hi ānandatthero sayameva subhasuttaṃ desetvā “evaṃ me suta”ntiādīni vadati.",
  "tika-vin01t1:254_10": "Evaṃ pana vattabbaṃ siyā “ekamidāhaṃ, bhante,",
  "tika-vin01t1:254_11": "samayaṃ sāvatthiyaṃ viharāmi jetavane anāthapiṇḍikassa ārāme”ti,",
  "tika-vin01t1:254_12": "tasmā dutiyatatiyasaṅgītikārakehi “evaṃ me suta”ntiādinā subhasuttaṃ saṅgītimāropitaṃ viya dissati.",
  "tika-vin01t1:254_13": "Atha ācariyadhammapālattherassa evamadhippāyo siyā “ānandatthereneva vuttampi subhasuttaṃ paṭhamasaṅgītiṃ",
  "tika-vin01t1:254_14": "āropetvā tantiṃ ṭhapetukāmehi mahākassapattherādīhi aññesu suttesu āgatanayeneva ‘evaṃ me suta’ntiādinā",
  "tika-vin01t1:254_15": "tanti ṭhapitā”ti,",
  "tika-vin01t1:254_16": "evaṃ sati yujjeyya.",
  "tika-vin01t1:254_17": "Atha vā āyasmā ānandatthero subhasuttaṃ sayaṃ desentopi sāmaññaphalādīsu bhagavatā desitanayeneva desesīti",
  "tika-vin01t1:254_18": "bhagavato sammukhā laddhanaye ṭhatvā desitattā bhagavatā desitaṃ dhammaṃ attani adahanto “evaṃ me suta”ntiādimāhāti",
  "tika-vin01t1:254_19": "evamadhippāyo veditabbo.",
  "tika-vin01t1:255_0": "Ubhayāni pātimokkhānīti bhikkhubhikkhunīpātimokkhavasena.",
  "tika-vin01t1:255_1": "Dve vibhaṅgānīti bhikkhubhikkhunīvibhaṅgavaseneva dve vibhaṅgāni.",
  "tika-vin01t1:255_2": "Dvāvīsati khandhakānīti mahāvaggacūḷavaggesu āgatāni dvāvīsati khandhakāni.",
  "tika-vin01t1:255_3": "Soḷasaparivārāti soḷasahi parivārehi upalakkhitattā soḷasaparivārāti vuttaṃ.",
  "tika-vin01t1:255_4": "Tathā hi parivārapāḷiyaṃ “yaṃ tena bhagavatā jānatā passatā arahatā sammāsambuddhena paṭhamaṃ pārājikaṃ kattha paññatta”ntiādinā paññattivāro,",
  "tika-vin01t1:255_5": "tato paraṃ “methunaṃ dhammaṃ paṭisevanto kati āpattiyo āpajjatī”tiādinā katāpattivāro,",
  "tika-vin01t1:255_6": "“methunaṃ dhammaṃ paṭisevantassa āpattiyo catunnaṃ vipattīnaṃ kati vipattiyo bhajantī”tiādippabhedo vipattivāro,",
  "tika-vin01t1:255_7": "“methunaṃ dhammaṃ paṭisevantassa āpattiyo sattannaṃ āpattikkhandhānaṃ katihi āpattikkhandhehi saṅgahitā”tiādippabhedo saṅgahavāro,",
  "tika-vin01t1:255_8": "“methunaṃ dhammaṃ paṭisevantassa āpattiyo channaṃ āpattisamuṭṭhānānaṃ katihi samuṭṭhānehi samuṭṭhantī”tiādinā samuṭṭhānavāro,",
  "tika-vin01t1:255_9": "“methunaṃ dhammaṃ paṭisevantassa āpattiyo catunnaṃ adhikaraṇānaṃ katamaṃ adhikaraṇa”ntiādinā adhikaraṇavāro,",
  "tika-vin01t1:255_10": "“methunaṃ dhammaṃ paṭisevantassa āpattiyo sattannaṃ samathānaṃ katihi samathehi sammantī”tiādippabhedo samathavāro,",
  "tika-vin01t1:255_11": "tadanantaraṃ samuccayavāro cāti aṭṭha vārā vuttā.",
  "tika-vin01t1:255_12": "Tato paraṃ “methunaṃ dhammaṃ paṭisevanapaccayā pārājikaṃ kattha paññatta”ntiādinā nayena puna paccayavasena eko paññattivāro,",
  "tika-vin01t1:255_13": "tassa vasena purimasadisā eva katāpattivārādayo satta vārāti evaṃ aparepi aṭṭha vārā vuttā.",
  "tika-vin01t1:255_14": "Iti imāni aṭṭha,",
  "tika-vin01t1:255_15": "purimānipi aṭṭhāti mahāvibhaṅge soḷasa vārā dassitā.",
  "tika-vin01t1:255_16": "Tato paraṃ teneva nayena bhikkhunivibhaṅgepi soḷasa vārā āgatāti imehi soḷasahi vārehi upalakkhitattā soḷasaparivārāti vuccati.",
  "tika-vin01t1:255_17": "Potthakesu pana katthaci “parivāro”ti ettakameva dissati,",
  "tika-vin01t1:255_18": "bahūsu pana potthakesu dīghanikāyaṭṭhakathāyaṃ abhidhammaṭṭhakathāyañca “soḷasaparivārā”ti evameva vuttattā",
  "tika-vin01t1:255_19": "ayampi pāṭho na sakkā paṭibāhitunti tassevattho vutto.",
  "tika-vin01t1:256_0": "Brahmajālādicatuttiṃsasuttasaṅgahoti brahmajālasuttādīni catuttiṃsa suttāni saṅgayhanti ettha,",
  "tika-vin01t1:256_1": "etenāti vā brahmajālādicatuttiṃsasuttasaṅgaho.",
  "tika-vin01t1:256_2": "Vuttappamāṇānaṃ vā suttānaṃ saṅgaho etassāti brahmajālādicatuttiṃsasuttasaṅgahoti.",
  "tika-vin01t1:256_3": "Evaṃ sesesupi veditabbaṃ.",
  "tika-vin01t1:257_0": "Vividhavisesanayattāti imissā gāthāya atthaṃ vibhāvento āha “vividhā hī”tiādi.",
  "tika-vin01t1:257_1": "Daḷhīkammasithilakaraṇappayojanāti yathākkamaṃ lokavajjesu sikkhāpadesu daḷhīkammappayojanā,",
  "tika-vin01t1:257_2": "paṇṇattivajjesu sithilakaraṇappayojanāti veditabbaṃ.",
  "tika-vin01t1:257_3": "Ajjhācāranisedhanatoti saññamavelaṃ atibhavitvā pavatto ācāro ajjhācāro,",
  "tika-vin01t1:257_4": "vītikkamo,",
  "tika-vin01t1:257_5": "tassa nisedhanatoti attho.",
  "tika-vin01t1:257_6": "Tenāti vividhanayattādihetunā.",
  "tika-vin01t1:257_7": "Etanti “vividhavisesanayattā”tiādigāthāvacanaṃ.",
  "tika-vin01t1:257_8": "Etassāti vinayassa.",
  "tika-vin01t1:257_9": "Itaraṃ panāti suttaṃ.",
  "tika-vin01t1:258_0": "Idāni atthānaṃ sūcanatotiādigāthāya atthaṃ pakāsento āha “tañhī”tiādi.",
  "tika-vin01t1:258_1": "Attatthaparatthādibhedeti yo taṃ suttaṃ sajjhāyati suṇāti vāceti cinteti deseti ca,",
  "tika-vin01t1:258_2": "suttena saṅgahito sīlādiattho tassapi hoti,",
  "tika-vin01t1:258_3": "tena parassa sādhetabbato parassapi hotīti tadubhayaṃ taṃ suttaṃ sūceti dīpeti.",
  "tika-vin01t1:258_4": "Tathā diṭṭhadhammikasamparāyikatthe lokiyalokuttaratthe cāti evamādibhede atthe ādisaddena saṅgaṇhāti.",
  "tika-vin01t1:258_5": "Atthasaddo cāyaṃ hitapariyāyavacano,",
  "tika-vin01t1:258_6": "na bhāsitatthavacano.",
  "tika-vin01t1:258_7": "Yadi siyā,",
  "tika-vin01t1:258_8": "suttaṃ attanopi bhāsitatthaṃ sūceti parassapīti ayamattho vutto siyā,",
  "tika-vin01t1:258_9": "suttena ca yo attho pakāsito,",
  "tika-vin01t1:258_10": "so tasseva hoti,",
  "tika-vin01t1:258_11": "na tena parattho sūcito hotīti.",
  "tika-vin01t1:258_12": "Tena sūcetabbassa paratthassa nivattetabbassa abhāvā attaggahaṇañca na kattabbaṃ.",
  "tika-vin01t1:258_13": "Attatthaparatthavinimuttassa bhāsitatthassa abhāvā ādiggahaṇañca na kattabbaṃ,",
  "tika-vin01t1:258_14": "tasmā yathāvuttassa hitapariyāyassa atthassa sutte asambhavato suttādhārassa puggalassa vasena attatthaparatthā vuttā.",
  "tika-vin01t1:259_0": "Atha vā suttaṃ anapekkhitvā ye attatthādayo atthappabhedā “na haññadatthatthi pasaṃsalābhā”ti etassa padassa niddese vuttā attattho, parattho,",
  "tika-vin01t1:259_1": "ubhayattho,",
  "tika-vin01t1:259_2": "diṭṭhadhammiko attho,",
  "tika-vin01t1:259_3": "samparāyiko attho,",
  "tika-vin01t1:259_4": "uttāno attho,",
  "tika-vin01t1:259_5": "gambhīro attho,",
  "tika-vin01t1:259_6": "guḷho attho,",
  "tika-vin01t1:259_7": "paṭicchanno attho,",
  "tika-vin01t1:259_8": "neyyo attho,",
  "tika-vin01t1:259_9": "nīto attho,",
  "tika-vin01t1:259_10": "anavajjo attho,",
  "tika-vin01t1:259_11": "nikkileso attho,",
  "tika-vin01t1:259_12": "vodāno attho,",
  "tika-vin01t1:259_13": "paramatthoti,",
  "tika-vin01t1:259_14": "te atthe suttaṃ sūcetīti attho gahetabbo.",
  "tika-vin01t1:259_15": "Tathā hi kiñcāpi suttanirapekkhaṃ attatthādayo vuttā suttatthabhāvena aniddiṭṭhattā,",
  "tika-vin01t1:259_16": "tesu pana ekopi atthappabhedo suttena dīpetabbataṃ nātikkamati,",
  "tika-vin01t1:259_17": "tasmā te atthe suttaṃ sūcetīti vuccati.",
  "tika-vin01t1:259_18": "Imasmiñca atthavikappe attha-",
  "tika-vin01t1:259_19": "saddoyaṃ bhāsitatthapariyāyopi hoti.",
  "tika-vin01t1:259_20": "Ettha hi purimakā pañca atthappabhedā hitapariyāyā,",
  "tika-vin01t1:259_21": "tato pare cha bhāsitatthabhedā,",
  "tika-vin01t1:259_22": "pacchimakā pana ubhayasabhāvā.",
  "tika-vin01t1:259_23": "Tattha duradhigamatāya vibhāvane agādhabhāvo gambhīro,",
  "tika-vin01t1:259_24": "na vivaṭo guḷho,",
  "tika-vin01t1:259_25": "mūludakādayo viya paṃsunā akkharasannivesādinā tirohito paṭicchanno.",
  "tika-vin01t1:259_26": "Niddhāretvā ñāpetabbo neyyo,",
  "tika-vin01t1:259_27": "yathārutavasena veditabbo nīto.",
  "tika-vin01t1:259_28": "Anavajjanikkilesavodānā pariyāyavasena vuttā,",
  "tika-vin01t1:259_29": "kusalavipākakiriyadhammavasena vā.",
  "tika-vin01t1:259_30": "Paramattho nibbānaṃ,",
  "tika-vin01t1:259_31": "dhammānaṃ aviparītasabhāvo eva vā.",
  "tika-vin01t1:260_0": "Atha vā attanā ca appiccho hotīti attatthaṃ,",
  "tika-vin01t1:260_1": "appicchākathañca paresaṃ kattā hotīti paratthaṃ sūceti.",
  "tika-vin01t1:260_2": "Evaṃ “attanā ca pāṇātipātā paṭivirato hotī”tiādīni suttāni yojetabbāni.",
  "tika-vin01t1:260_3": "Vinayābhidhammehi ca visesetvā suttasaddassa attho vattabbo,",
  "tika-vin01t1:260_4": "tasmā veneyyajjhāsayavasappavattāya desanāya attahitaparahitādīni sātisayaṃ pakāsitāni honti tappadhānabhāvato,",
  "tika-vin01t1:260_5": "na āṇādhammasabhāvavasappavattāyāti idameva atthānaṃ sūcanato suttanti vuttaṃ.",
  "tika-vin01t1:260_6": "Evañca katvā “ettakaṃ tassa bhagavato suttāgataṃ suttapariyāpanna”nti ca “sakavāde pañca suttasatānī”ti ca evamādīsu suttasaddo upacaritoti gahetabbo.",
  "tika-vin01t1:261_0": "Suttesu āṇādhammasabhāvā ca veneyyajjhāsayaṃ anuvattanti,",
  "tika-vin01t1:261_1": "na vinayābhidhammesu viya veneyyajjhāsayo āṇādhammasabhāve,",
  "tika-vin01t1:261_2": "tasmā veneyyānaṃ ekantahitapaṭilābhasaṃvattanikā suttantadesanā hotīti “suvuttā cettha atthā”tiādi vuttaṃ.",
  "tika-vin01t1:261_3": "“Ekantahitapaṭilābhasaṃvattanikā suttantadesanā”ti idampi veneyyānaṃ hitasampāpane suttantadesanāya tapparabhāvaṃyeva sandhāya vuttaṃ.",
  "tika-vin01t1:261_4": "Tapparabhāvo ca veneyyajjhāsayānulomato daṭṭhabbo.",
  "tika-vin01t1:261_5": "Tenevāha “veneyyajjhāsayānulomena vuttattā”ti.",
  "tika-vin01t1:261_6": "Vinayadesanaṃ viya issarabhāvato āṇāpatiṭṭhāpanavasena adesetvā veneyyānaṃ ajjhāsayānulomena cariyānurūpaṃ vuttattā desitattāti attho.",
  "tika-vin01t1:262_0": "Anupubbasikkhādivasena kālantare abhinipphattiṃ dassento āha “sassamiva phala”nti.",
  "tika-vin01t1:262_1": "Pasavatīti phalati,",
  "tika-vin01t1:262_2": "nipphādetīti attho.",
  "tika-vin01t1:262_3": "Upāyasamaṅgīnaṃyeva nipphajjanabhāvaṃ dassento “dhenu viya khīra”nti āha.",
  "tika-vin01t1:262_4": "Dhenutopi hi upāyavantānaṃyeva khīrapaṭilābho hoti.",
  "tika-vin01t1:262_5": "Anupāyena hi akāle ajātavacchaṃ dhenuṃ dohanto kālepi vā visāṇaṃ gahetvā dohanto neva khīraṃ paṭilabhati.",
  "tika-vin01t1:262_6": "“Suttāṇā”ti etassa atthaṃ pakāsetuṃ “suṭṭhu ca ne tāyatī”ti vuttaṃ.",
  "tika-vin01t1:263_0": "Suttasabhāganti suttasadisaṃ.",
  "tika-vin01t1:263_1": "Suttasabhāgataṃyeva dassento āha “yathā hī”tiādi.",
  "tika-vin01t1:263_2": "Tacchakānaṃ suttanti vaḍḍhakīnaṃ kāḷasuttaṃ.",
  "tika-vin01t1:263_3": "Pamāṇaṃ hotīti tadanusārena tacchanato.",
  "tika-vin01t1:263_4": "Evametampi viññūnanti yathā kāḷasuttaṃ pasāretvā saññāṇe kate gahetabbaṃ vissajjetabbañca paññāyati,",
  "tika-vin01t1:263_5": "evaṃ vivādesu uppannesu sutte ānītamatte “idaṃ gahetabbaṃ,",
  "tika-vin01t1:263_6": "idaṃ vissajjetabba”nti viññūnaṃ pākaṭattā vivādo vūpasammatīti etampi suttaṃ viññūnaṃ pamāṇaṃ hotīti attho.",
  "tika-vin01t1:263_7": "Idāni aññathāpi suttasabhāgataṃ dassento āha “yathā cā”tiādi.",
  "tika-vin01t1:263_8": "Suttaṃ viya pamāṇattā saṅgāhakattā ca suttamiva suttanti vuttaṃ hoti.",
  "tika-vin01t1:263_9": "Ettha ca attatthādividhāne suttassa pamāṇabhāvo attatthādīnaṃyeva ca saṅgāhakattaṃ yojetabbaṃ tadatthappakāsanapadhānattā suttassa.",
  "tika-vin01t1:263_10": "Vinayābhidhammehi visesattañca pubbe vuttanayeneva yojetabbaṃ.",
  "tika-vin01t1:263_11": "Etanti “atthānaṃ sūcanato”tiādikaṃ atthavacanaṃ.",
  "tika-vin01t1:263_12": "Etassāti suttassa.",
  "tika-vin01t1:264_0": "Yanti yasmā.",
  "tika-vin01t1:264_1": "Etthāti abhidhamme.",
  "tika-vin01t1:264_2": "Abhikkamantīti ettha abhi-",
  "tika-vin01t1:264_3": "saddo kamanakiriyāya vuḍḍhibhāvaṃ atirekataṃ dīpetīti āha “abhikkamantītiādīsu vuḍḍhiyaṃ āgato”ti.",
  "tika-vin01t1:264_4": "Abhiññātāti aḍḍhacandādinā kenaci saññāṇena ñātā paññātā pākaṭāti attho.",
  "tika-vin01t1:264_5": "Aḍḍhacandādibhāvo hi rattiyā upalakkhaṇavasena saññāṇaṃ hoti,",
  "tika-vin01t1:264_6": "yasmā aḍḍho cando,",
  "tika-vin01t1:264_7": "tasmā aṭṭhamī,",
  "tika-vin01t1:264_8": "yasmā ūno,",
  "tika-vin01t1:264_9": "tasmā cātuddasī,",
  "tika-vin01t1:264_10": "yasmā puṇṇo,",
  "tika-vin01t1:264_11": "tasmā pannarasīti.",
  "tika-vin01t1:264_12": "Abhilakkhitāti etthāpi ayamevattho veditabbo.",
  "tika-vin01t1:264_13": "Abhilakkhitasaddapariyāyo abhiññātasaddoti āha “abhiññātā abhilakkhitātiādīsu lakkhaṇe”ti.",
  "tika-vin01t1:264_14": "Ettha ca vācakasaddantarasannidhānena nipātānaṃ tadatthajotakamattattā lakkhitasaddatthajotako abhisaddo lakkhaṇe vattatīti vutto.",
  "tika-vin01t1:264_15": "Rājābhirājāti rājūhi pūjetuṃ araho rājā.",
  "tika-vin01t1:264_16": "Pūjiteti pūjārahe.",
  "tika-vin01t1:265_0": "Abhidhammeti “supinantena sukkavissaṭṭhiyā anāpattibhāvepi akusalacetanā upalabbhatī”tiādinā vinayapaññattiyā saṅkaravirahite dhamme.",
  "tika-vin01t1:265_1": "“Pubbāparavirodhābhāvato dhammānaṃyeva ca aññamaññasaṅkaravirahite dhamme”tipi vadanti.",
  "tika-vin01t1:265_2": "“Pāṇātipāto akusala”nti evamādīsu ca maraṇādhippāyassa jīvitindriyupacchedakapayogasamuṭṭhāpikā cetanā akusalaṃ,",
  "tika-vin01t1:265_3": "na pāṇasaṅkhātajīvitindriyassa upacchedasaṅkhāto atipāto,",
  "tika-vin01t1:265_4": "tathā adinnassa parasantakassa ādānasaṅkhātā viññatti abyākato dhammo,",
  "tika-vin01t1:265_5": "taṃviññattisamuṭṭhāpikā theyyacetanā akusalo dhammoti evamādināpi aññamaññasaṅkaravirahite dhammeti attho veditabbo.",
  "tika-vin01t1:265_6": "Abhivinayeti ettha “jātarūparajataṃ na paṭiggahetabba”nti vadanto vinaye vineti nāma.",
  "tika-vin01t1:265_7": "Ettha “evaṃ paṭiggaṇhato pācittiyaṃ,",
  "tika-vin01t1:265_8": "evaṃ dukkaṭanti vadanto ca abhivinaye vineti nāmā”ti vadanti.",
  "tika-vin01t1:265_9": "Tasmā jātarūparajataṃ theyyacittena parasantakaṃ gaṇhantassa yathāvatthu pārājikathullaccayadukkaṭesu aññataraṃ,",
  "tika-vin01t1:265_10": "bhaṇḍāgārikasīsena gaṇhantassa pācittiyaṃ,",
  "tika-vin01t1:265_11": "attatthāya gaṇhantassa nissaggiyaṃ pācittiyaṃ.",
  "tika-vin01t1:265_12": "Kevalaṃ lolatāya gaṇhantassa anāmāsadukkaṭaṃ,",
  "tika-vin01t1:265_13": "rūpiyachaḍḍakassa sammatassa anāpattīti evaṃ aññamaññasaṅkaravirahite vinaye paṭibalo vinetunti attho veditabbo.",
  "tika-vin01t1:265_14": "Abhikkantenāti ettha kantiyā adhikattaṃ abhisaddo dīpetīti āha “adhike”ti.",
  "tika-vin01t1:266_0": "Nanu ca “abhikkamantī”ti ettha abhisaddo kamanakiriyāya vuḍḍhibhāvaṃ atirekataṃ dīpeti,",
  "tika-vin01t1:266_1": "“abhiññātā abhilakkhitā”ti ettha ñāṇalakkhaṇakiriyānaṃ supākaṭattā visesaṃ,",
  "tika-vin01t1:266_2": "“abhikkantenā”ti ettha kantiyā adhikattaṃ visiṭṭhataṃ dīpetīti idaṃ tāva yuttaṃ kiriyāvisesakattā upasaggassa,",
  "tika-vin01t1:266_3": "“abhirājā abhivinayo”ti pana pūjitaparicchinnesu rājavinayesu abhisaddo vattatīti kathametaṃ yujjeyyāti ce?",
  "tika-vin01t1:266_4": "Idhāpi natthi doso pūjanaparicchedanakiriyādīpanato,",
  "tika-vin01t1:266_5": "tāhi ca kiriyāhi rājavinayānaṃ yuttattā,",
  "tika-vin01t1:266_6": "tasmā ettha atimālādīsu atisaddo viya abhisaddo saha sādhanena kiriyaṃ vadatīti abhirājaabhivinayasaddā siddhā,",
  "tika-vin01t1:266_7": "evaṃ abhidhammasadde abhisaddo saha sādhanena vuḍḍhiyādikiriyaṃ dīpetīti ayamattho dassitoti daṭṭhabbaṃ.",
  "tika-vin01t1:267_0": "Ettha cāti abhidhamme.",
  "tika-vin01t1:267_1": "Bhāvetīti cittassa vaḍḍhanaṃ vuttaṃ.",
  "tika-vin01t1:267_2": "Pharitvāti ārammaṇassa vaḍḍhanaṃ vuttaṃ.",
  "tika-vin01t1:267_3": "Vuḍḍhimantoti bhāvanāpharaṇavuḍḍhīhi vuḍḍhimantopi dhammā vuttāti attho.",
  "tika-vin01t1:267_4": "Ārammaṇādīhīti ārammaṇasampayuttakammadvārapaṭipadādīhi.",
  "tika-vin01t1:267_5": "Lakkhaṇīyattāti sañjānitabbattā.",
  "tika-vin01t1:267_6": "Ekantato lokuttaradhammānaṃyeva pūjārahattā “sekkhā dhammā”tiādinā lokuttarāyeva pūjitāti dassitā.",
  "tika-vin01t1:267_7": "Sabhāvaparicchinnattāti phusanādisabhāvena paricchinnattā.",
  "tika-vin01t1:267_8": "Adhikāpi dhammā vuttāti ettha kāmāvacarehi mahantabhāvato mahaggatā dhammāpi adhikā nāma hontīti tehi saddhiṃ adhikā dhammā vuttā.",
  "tika-vin01t1:268_0": "Yaṃ panettha avisiṭṭhanti ettha vinayādīsu tīsu aññamaññavisiṭṭhesu yaṃ avisiṭṭhaṃ samānaṃ,",
  "tika-vin01t1:268_1": "taṃ piṭakasaddanti attho.",
  "tika-vin01t1:268_2": "Vinayādayo hi tayo saddā aññamaññaṃ asādhāraṇattā visiṭṭhā nāma,",
  "tika-vin01t1:268_3": "piṭakasaddo pana tehi tīhipi sādhāraṇattā avisiṭṭhoti vuccati.",
  "tika-vin01t1:268_4": "Mā piṭakasampadānenāti pāḷisampadānavasena mā gaṇhathāti vuttaṃ hoti.",
  "tika-vin01t1:268_5": "Kudālañca piṭakañca kudālapiṭakaṃ.",
  "tika-vin01t1:268_6": "Tattha ku vuccati pathavī,",
  "tika-vin01t1:268_7": "tassā dālanato vidālanato ayomayo upakaraṇaviseso kudālaṃ nāma,",
  "tika-vin01t1:268_8": "tālapaṇṇavettalatādīhi kato bhājanaviseso piṭakaṃ nāma,",
  "tika-vin01t1:268_9": "taṃ ādāya gahetvāti attho.",
  "tika-vin01t1:268_10": "Yathāvuttenāti “evaṃ duvidhatthenā”tiādinā vuttappakārena.",
  "tika-vin01t1:269_0": "Desanāsāsanakathābhedanti ettha kathetabbānaṃ atthānaṃ desakāyattena āṇādividhinā abhisajjanaṃ pabodhanaṃ desanā.",
  "tika-vin01t1:269_1": "Sāsitabbapuggalagatena yathāparādhādinā sāsitabbabhāvena anusāsanaṃ vinayanaṃ sāsanaṃ.",
  "tika-vin01t1:269_2": "Kathetabbassa saṃvarāsaṃvarādino atthassa kathanaṃ vacanapaṭibaddhatākaraṇaṃ kathāti vuccati.",
  "tika-vin01t1:269_3": "Tasmā desitāraṃ bhagavantamapekkhitvā desanā,",
  "tika-vin01t1:269_4": "sāsitabbapuggalavasena sāsanaṃ,",
  "tika-vin01t1:269_5": "kathetabbassa atthassa vasena kathāti evamettha desanādīnaṃ nānākaraṇaṃ veditabbaṃ.",
  "tika-vin01t1:269_6": "Ettha ca kiñcāpi desanādayo desetabbādinirapekkhā na honti,",
  "tika-vin01t1:269_7": "āṇādayo pana visesato desakādiadhīnāti taṃtaṃvisesayogavasena desanādīnaṃ bhedo vutto.",
  "tika-vin01t1:269_8": "Tathā hi āṇāvidhānaṃ visesato āṇārahādhīnaṃ tattha kosallayogato.",
  "tika-vin01t1:269_9": "Evaṃ vohāraparamatthavidhānāni ca vidhāyakādhīnānīti āṇādividhino desakāyattatā vuttā.",
  "tika-vin01t1:269_10": "Aparādhajjhāsayānurūpaṃ viya dhammānurūpampi sāsanaṃ visesato,",
  "tika-vin01t1:269_11": "tathā vinetabbapuggalāpekkhanti sāsitabbapuggalavasena sāsanaṃ vuttaṃ.",
  "tika-vin01t1:269_12": "Saṃvarāsaṃvaranāmarūpānaṃ viya viniveṭhetabbāya diṭṭhiyāpi kathanaṃ sati vācāvatthusmiṃ nāsatīti visesato",
  "tika-vin01t1:269_13": "tadadhīnanti kathetabbassa atthassa vasena kathā vuttā.",
  "tika-vin01t1:269_14": "Bhedasaddo visuṃ visuṃ yojetabbo “desanābhedaṃ sāsanabhedaṃ kathābhedañca yathārahaṃ paridīpaye”ti.",
  "tika-vin01t1:269_15": "Bhedanti ca nānattanti attho.",
  "tika-vin01t1:269_16": "Tesu piṭakesu sikkhā ca pahānāni ca gambhīrabhāvo ca sikkhāpahānagambhīrabhāvaṃ,",
  "tika-vin01t1:269_17": "tañca yathārahaṃ paridīpayeti attho.",
  "tika-vin01t1:269_18": "Pariyattibhedañca vibhāvayeti sambandho.",
  "tika-vin01t1:270_0": "Pariyattibhedanti ca pariyāpuṇanabhedanti attho.",
  "tika-vin01t1:270_1": "Yahinti yasmiṃ vinayādike piṭake.",
  "tika-vin01t1:270_2": "Yaṃ sampattiñca vipattiñca yathā pāpuṇāti,",
  "tika-vin01t1:270_3": "tampi sabbaṃ vibhāvayeti sambandho.",
  "tika-vin01t1:270_4": "Atha vā yaṃ pariyattibhedaṃ sampattiñca vipattiñcāpi yahiṃ yathā pāpuṇāti,",
  "tika-vin01t1:270_5": "tampi sabbaṃ vibhāvayeti yojetabbaṃ.",
  "tika-vin01t1:270_6": "Ettha yathāti yehi upārambhādihetupariyāpuṇanādippakārehi upārambhanissaraṇadhammakosakarakkhaṇahetupariyāpuṇanaṃ",
  "tika-vin01t1:270_7": "suppaṭipatti duppaṭipattīti etehi pakārehīti vuttaṃ hoti.",
  "tika-vin01t1:271_0": "Paridīpanā vibhāvanā cāti heṭṭhā vuttassa anurūpato vuttaṃ,",
  "tika-vin01t1:271_1": "atthato pana ekameva.",
  "tika-vin01t1:271_2": "Āṇārahenāti āṇaṃ ṭhapetuṃ arahatīti āṇāraho, bhagavā.",
  "tika-vin01t1:271_3": "So hi sammāsambuddhatāya mahākāruṇikatāya ca aviparītahitopadesakabhāvena pamāṇavacanattā āṇaṃ paṇetuṃ arahati,",
  "tika-vin01t1:271_4": "vohāraparamatthānampi sambhavato āha “āṇābāhullato”ti.",
  "tika-vin01t1:271_5": "Ito paresupi eseva nayo.",
  "tika-vin01t1:272_0": "Paṭhamanti vinayapiṭakaṃ.",
  "tika-vin01t1:272_1": "Pacurāparādhā seyyasakattherādayo.",
  "tika-vin01t1:272_2": "Te hi dosabāhullato “pacurāparādhā”ti vuttā.",
  "tika-vin01t1:272_3": "Pacuro bahuko bahulo aparādho doso vītikkamo yesaṃ te pacurāparādhā.",
  "tika-vin01t1:272_4": "Anekajjhāsayātiādīsu āsayova ajjhāsayo.",
  "tika-vin01t1:272_5": "So ca atthato diṭṭhi ñāṇañca,",
  "tika-vin01t1:272_6": "pabhedato pana catubbidhaṃ hoti.",
  "tika-vin01t1:272_7": "Tathā hi pubbacariyavasena āyatiṃ sati paccaye uppajjamānārahā sassatucchedasaṅkhātā micchādiṭṭhi saccānulomikañāṇakammassakataññāṇasaṅkhātā",
  "tika-vin01t1:272_8": "sammādiṭṭhi ca “āsayo”ti vuccati.",
  "tika-vin01t1:272_9": "Vuttañhetaṃ –",
  "tika-vin01t1:273_0": "“Sassatucchedadiṭṭhi ca, khanti cevānulomikā;",
  "tika-vin01t1:274_0": "Yathābhūtañca yaṃ ñāṇaṃ, etaṃ āsayasaññita”nti.",
  "tika-vin01t1:275_0": "Idañca catubbidhaṃ āsayanti ettha sattā nivasantīti āsayoti vuccati.",
  "tika-vin01t1:275_1": "Anusayā kāmarāgabhavarāgadiṭṭhipaṭighavicikicchāmānāvijjāvasena satta.",
  "tika-vin01t1:275_2": "Mūsikavisaṃ viya kāraṇalābhe uppajjanārahā anāgatā kilesā,",
  "tika-vin01t1:275_3": "atītā paccuppannā ca tatheva vuccanti.",
  "tika-vin01t1:275_4": "Na hi kālabhedena dhammānaṃ sabhāvabhedo atthīti.",
  "tika-vin01t1:275_5": "Cariyāti rāgacariyādikā cha mūlacariyā,",
  "tika-vin01t1:275_6": "antarabhedena anekavidhā,",
  "tika-vin01t1:275_7": "saṃsaggavasena pana tesaṭṭhi honti.",
  "tika-vin01t1:275_8": "Atha vā cariyāti caritaṃ,",
  "tika-vin01t1:275_9": "taṃ sucaritaduccaritavasena duvidhaṃ.",
  "tika-vin01t1:275_10": "“Adhimutti nāma ‘ajjeva pabbajissāmi,",
  "tika-vin01t1:275_11": "ajjeva arahattaṃ gaṇhissāmī’tiādinā tanninnabhāvena pavattamānaṃ sanniṭṭhāna”nti gaṇṭhipadesu vuttaṃ.",
  "tika-vin01t1:275_12": "Ācariyadhammapālattherena pana “sattānaṃ pubbacariyavasena abhirucī”ti vuttaṃ.",
  "tika-vin01t1:275_13": "Sā duvidhā hīnapaṇītabhedena.",
  "tika-vin01t1:275_14": "Yathānulomanti ajjhāsayādīnaṃ anurūpaṃ.",
  "tika-vin01t1:275_15": "Ahaṃ mamāti saññinoti diṭṭhimānataṇhāvasena ahaṃ mamāti evaṃ pavattasaññino.",
  "tika-vin01t1:275_16": "Yathādhammanti natthettha attā attaniyaṃ vā,",
  "tika-vin01t1:275_17": "kevalaṃ dhammamattametanti evaṃ dhammasabhāvānurūpanti attho.",
  "tika-vin01t1:276_0": "Saṃvarāsaṃvaroti ettha saṃvaraṇaṃ saṃvaro,",
  "tika-vin01t1:276_1": "kāyavācāhi avītikkamo.",
  "tika-vin01t1:276_2": "Mahanto saṃvaro asaṃvaro.",
  "tika-vin01t1:276_3": "Vuḍḍhiattho hi ayaṃ a-",
  "tika-vin01t1:276_4": "kāro yathā “asekkhā dhammā”ti,",
  "tika-vin01t1:276_5": "tasmā khuddako mahanto ca saṃvaroti attho.",
  "tika-vin01t1:276_6": "Diṭṭhiviniveṭhanāti diṭṭhiyā vimocanaṃ.",
  "tika-vin01t1:276_7": "Adhisīlasikkhādīnaṃ vibhāgo parato paṭhamapārājikasaṃvaṇṇanāya āvi bhavissati.",
  "tika-vin01t1:276_8": "Suttantapāḷiyaṃ “vivicceva kāmehī”tiādinā samādhidesanābāhullato “suttantapiṭake adhicittasikkhā”ti vuttaṃ.",
  "tika-vin01t1:276_9": "Vītikkamappahānaṃ kilesānanti saṃkilesadhammānaṃ kammakilesānaṃ vā yo kāyavacīdvārehi vītikkamo,",
  "tika-vin01t1:276_10": "tassa pahānaṃ.",
  "tika-vin01t1:276_11": "Anusayavasena santāne anuvattantā kilesā kāraṇalābhe pariyuṭṭhitāpi sīlabhedavasena vītikkamituṃ na labhantīti āha “vītikkamapaṭipakkhattā sīlassā”ti.",
  "tika-vin01t1:276_12": "Pariyuṭṭhānappahānanti okāsadānavasena kilesānaṃ citte kusalappavattiṃ pariyādiyitvā uṭṭhānaṃ pariyuṭṭhānaṃ,",
  "tika-vin01t1:276_13": "tassa pahānaṃ cittasantānesu uppattivasena kilesānaṃ pariyuṭṭhānassa pahānanti vuttaṃ hoti.",
  "tika-vin01t1:276_14": "Anusayappahānanti appahīnabhāvena santāne anu anu sayanakā kāraṇalābhe uppattiarahā anusayā.",
  "tika-vin01t1:276_15": "Te pana anurūpaṃ kāraṇaṃ laddhā uppajjanārahā thāmagatā kāmarāgādayo satta kilesā,",
  "tika-vin01t1:276_16": "tesaṃ pahānaṃ anusayappahānaṃ.",
  "tika-vin01t1:276_17": "Te ca sabbaso ariyamaggapaññāya pahīyantīti āha “anusayapaṭipakkhattā paññāyā”ti.",
  "tika-vin01t1:277_0": "Tadaṅgappahānanti dīpālokeneva tamassa dānādipuññakiriyavatthugatena tena tena kusalaṅgena tassa tassa",
  "tika-vin01t1:277_1": "akusalaṅgassa pahānaṃ “tadaṅgappahāna”nti vuccati.",
  "tika-vin01t1:277_2": "Idha pana tena tena susīlyaṅgena tassa tassa dussīlyaṅgassa pahānaṃ “tadaṅgappahāna”nti veditabbaṃ.",
  "tika-vin01t1:277_3": "Vikkhambhanasamaucchedappahānānīti ettha upacārappanābhedena samādhinā pavattinivāraṇena ghaṭappahāreneva",
  "tika-vin01t1:277_4": "jalatale sevālassa tesaṃ tesaṃ nīvaraṇānaṃ dhammānaṃ vikkhambhanavasena pahānaṃ vikkhambhanappahānaṃ.",
  "tika-vin01t1:277_5": "Catunnaṃ ariyamaggānaṃ bhāvitattā taṃtaṃmaggavato santāne samudayapakkhikassa kilesagaṇassa accantaṃ",
  "tika-vin01t1:277_6": "appavattisaṅkhātasamucchedavasena pahānaṃ samucchedappahānaṃ.",
  "tika-vin01t1:277_7": "Duccaritasaṃkilesassa pahānanti kāyaduccaritādi duṭṭhu caritaṃ,",
  "tika-vin01t1:277_8": "kilesehi vā dūsitaṃ caritanti duccaritaṃ.",
  "tika-vin01t1:277_9": "Tadeva yattha uppannaṃ,",
  "tika-vin01t1:277_10": "taṃ santānaṃ sammā kileseti bādhayati upatāpeti cāti saṃkileso,",
  "tika-vin01t1:277_11": "tassa pahānaṃ,",
  "tika-vin01t1:277_12": "kāyavacīduccaritavasena pavattasaṃkilesassa tadaṅgavasena pahānanti vuttaṃ hoti.",
  "tika-vin01t1:277_13": "Samādhissa kāmacchandapaṭipakkhattā suttantapiṭake taṇhāsaṃkilesassa pahānaṃ vuttaṃ.",
  "tika-vin01t1:277_14": "Attādivinimuttasabhāvadhammappakāsanato abhidhammapiṭake diṭṭhisaṃkilesassa pahānaṃ vuttaṃ.",
  "tika-vin01t1:278_0": "Ekamekasmiñcetthāti etesu tīsu piṭakesu ekamekasmiṃ piṭaketi attho daṭṭhabbo.",
  "tika-vin01t1:278_1": "Dhammoti pāḷīti ettha pakaṭṭhānaṃ ukkaṭṭhānaṃ sīlādiatthānaṃ bodhanato sabhāvaniruttibhāvato buddhādīhi",
  "tika-vin01t1:278_2": "bhāsitattā ca pakaṭṭhānaṃ vacanappabandhānaṃ āḷīti pāḷi,",
  "tika-vin01t1:278_3": "pariyattidhammo.",
  "tika-vin01t1:278_4": "“Dhammoti pāḷīti ettha bhagavatā vuccamānassa atthassa vohārassa ca dīpano saddoyeva pāḷi nāmā”ti gaṇṭhipadesu vuttaṃ.",
  "tika-vin01t1:278_5": "Abhidhammaṭṭhakathāya likhite sīhaḷagaṇṭhipade pana idaṃ vuttaṃ –",
  "tika-vin01t1:278_6": "sabhāvatthassa sabhāvavohārassa ca anurūpavasena bhagavatā manasā vavatthāpitā paṇḍatti pāḷīti vuccati.",
  "tika-vin01t1:278_7": "Yadi saddoyeva pāḷi siyā,",
  "tika-vin01t1:278_8": "pāḷiyā desanāya ca nānattena bhavitabbaṃ.",
  "tika-vin01t1:278_9": "Manasā vavatthāpitāya ca pāḷiyā vacībhedakaraṇamattaṃ ṭhapetvā desanāya nānattaṃ natthi.",
  "tika-vin01t1:278_10": "Tathā hi desanaṃ dassentena manasā vavatthāpitāya pāḷiyā desanāti vacībhedakaraṇamattaṃ vinā pāḷiyā saha desanāya anaññathā vuttā.",
  "tika-vin01t1:278_11": "Tathā ca upari “desanāti paññattī”ti vuttattā desanāya anaññabhāvena pāḷiyā paṇṇattibhāvo kathito hoti.",
  "tika-vin01t1:278_12": "Apica yadi pāḷiyā aññāyeva desanā siyā,",
  "tika-vin01t1:278_13": "“pāḷiyā ca pāḷiatthassa ca desanāya ca yathābhūtāvabodho”ti vattabbaṃ siyā,",
  "tika-vin01t1:278_14": "evaṃ pana avatvā “pāḷiyā ca pāḷiatthassa ca yathābhūtāvabodho”ti vuttattā pāḷiyā desanāya ca anaññabhāvo dassito hoti.",
  "tika-vin01t1:278_15": "Evañca katvā upari “desanā nāma paññattī”ti dassentena desanāya anaññabhāvato pāḷiyā paṇṇattibhāvo kathitova hotīti.",
  "tika-vin01t1:279_0": "Ettha ca “saddoyeva pāḷi nāmā”ti imasmiṃ pakkhe dhammassapi saddasabhāvattā dhammadesanānaṃ ko visesoti ce?",
  "tika-vin01t1:279_1": "Tesaṃ tesaṃ atthānaṃ bodhakabhāvena ñāto uggahaṇādivasena ca pubbe vavatthāpito saddappabandho dhammo,",
  "tika-vin01t1:279_2": "pacchā paresaṃ avabodhanatthaṃ pavattito tadatthappakāsako saddo desanāti veditabbaṃ.",
  "tika-vin01t1:279_3": "Atha vā yathāvuttasaddasamuṭṭhāpako cittuppādo desanā “desīyati samuṭṭhāpīyati saddo etenā”ti katvā musāvādādayo viya.",
  "tika-vin01t1:279_4": "Tatthāpi hi musāvādādisamuṭṭhāpikā cetanā musāvādādisaddena voharīyati.",
  "tika-vin01t1:280_0": "Tīsupi cetesu ete dhammatthadesanāpaṭivedhāti ettha pāḷiattho pāḷidesanā pāḷiatthapaṭivedho cāti ime",
  "tika-vin01t1:280_1": "tayo pāḷivisayā hontīti vinayapiṭakādīnaṃ atthassa desanāya paṭivedhassa ca ādhārabhāvo yutto,",
  "tika-vin01t1:280_2": "piṭakāni pana pāḷiyoyevāti tesaṃ dhammassa ādhārabhāvo kathaṃ yujjeyyāti ce?",
  "tika-vin01t1:280_3": "Pāḷisamudāyassa avayavapāḷiyā ādhārabhāvato.",
  "tika-vin01t1:280_4": "Avayavassa hi samudāyo ādhārabhāvena vuccati yathā “rukkhe sākhā”ti.",
  "tika-vin01t1:280_5": "Ettha ca dhammādīnaṃ dukkhogāhabhāvato tehi dhammādīhi vinayādayo gambhīrāti vinayādīnampi catubbidho gambhīrabhāvo vuttoyeva,",
  "tika-vin01t1:280_6": "tasmā dhammādayo eva dukkhogāhattā gambhīrā,",
  "tika-vin01t1:280_7": "na vinayādayoti na codetabbametaṃ sammukhena visayavisayīmukhena ca vinayādīnaṃyeva gambhīrabhāvassa vuttattā.",
  "tika-vin01t1:280_8": "Dhammo hi vinayādayo,",
  "tika-vin01t1:280_9": "tesaṃ visayo attho,",
  "tika-vin01t1:280_10": "dhammatthavisayā ca desanāpaṭivedhāti.",
  "tika-vin01t1:280_11": "Tattha paṭivedhassa dukkarabhāvato dhammatthānaṃ,",
  "tika-vin01t1:280_12": "desanāñāṇassa dukkarabhāvato desanāya ca dukkhogāhabhāvo veditabbo.",
  "tika-vin01t1:280_13": "Paṭivedhassa pana uppādetuṃ asakkuṇeyyattā taṃvisayañāṇuppattiyā ca dukkarabhāvato dukkhogāhatā veditabbā.",
  "tika-vin01t1:280_14": "Dukkhena ogayhantīti dukkhogāhā.",
  "tika-vin01t1:280_15": "Ekadesena ogāhantehipi mandabuddhīhi patiṭṭhā laddhuṃ na sakkāti āha “alabbhaneyyapatiṭṭhā cā”ti.",
  "tika-vin01t1:280_16": "Ekamekasminti ekekasmiṃ piṭake.",
  "tika-vin01t1:280_17": "Etthāti etesu piṭakesu.",
  "tika-vin01t1:280_18": "Niddhāraṇe cetaṃ bhummavacanaṃ.",
  "tika-vin01t1:281_0": "Idāni hetuhetuphalādīnaṃ vasenapi gambhīrabhāvaṃ dassento āha “aparo nayo”tiādi.",
  "tika-vin01t1:281_1": "Hetūti paccayo.",
  "tika-vin01t1:281_2": "So hi attano phalaṃ dahati vidahatīti dhammoti vuccati.",
  "tika-vin01t1:281_3": "Dhammasaddassa cettha hetupariyāyatā kathaṃ viññāyatīti āha “vuttañheta”ntiādi.",
  "tika-vin01t1:281_4": "Nanu ca “hetumhi ñāṇaṃ dhammapaṭisambhidā”ti etena vacanena dhammassa hetubhāvo kathaṃ viññāyatīti ce?",
  "tika-vin01t1:281_5": "Dhammapaṭisambhidāti etassa samāsapadassa avayavapadatthaṃ dassentena “hetumhi ñāṇa”nti vuttattā.",
  "tika-vin01t1:281_6": "“Dhamme paṭisambhidā dhammapaṭisambhidā”ti ettha hi “dhamme”ti etassa atthaṃ dassentena “hetumhī”ti vuttaṃ,",
  "tika-vin01t1:281_7": "“paṭisambhidā”ti etassa atthaṃ dassentena “ñāṇa”nti,",
  "tika-vin01t1:281_8": "tasmā hetudhammasaddā ekatthā ñāṇapaṭisambhidāsaddā cāti imamatthaṃ vadantena sādhito dhammassa hetubhāvo.",
  "tika-vin01t1:281_9": "Hetuphale ñāṇaṃ atthapaṭisambhidāti etena vacanena sādhito atthassa hetuphalabhāvopi evameva daṭṭhabbo.",
  "tika-vin01t1:281_10": "Hetuno phalaṃ hetuphalaṃ.",
  "tika-vin01t1:281_11": "Tañca yasmā hetuanusārena arīyati adhigamīyati sampāpuṇīyati,",
  "tika-vin01t1:281_12": "tasmā atthoti vuccati.",
  "tika-vin01t1:282_0": "Yathādhammanti ettha dhammasaddo hetuṃ hetuphalañca sabbaṃ saṅgaṇhāti.",
  "tika-vin01t1:282_1": "Sabhāvavācako hesa dhammasaddo,",
  "tika-vin01t1:282_2": "na pariyattihetubhāvavācako,",
  "tika-vin01t1:282_3": "tasmā yathādhammanti yo yo avijjādisaṅkhārādidhammo,",
  "tika-vin01t1:282_4": "tasmiṃ tasminti attho.",
  "tika-vin01t1:282_5": "Dhammānurūpaṃ vā yathādhammaṃ.",
  "tika-vin01t1:282_6": "Desanāpi hi paṭivedho viya aviparītavisayavibhāvanato dhammānurūpaṃ pavattati,",
  "tika-vin01t1:282_7": "tatoyeva ca aviparītābhilāpoti vuccati.",
  "tika-vin01t1:282_8": "Dhammābhilāpoti atthabyañjanako aviparītābhilāpo.",
  "tika-vin01t1:282_9": "Ettha ca abhilappatīti abhilāpoti saddo vuccati.",
  "tika-vin01t1:282_10": "Etena “tatra dhammaniruttābhilāpe ñāṇaṃ niruttipaṭisambhidā”ti ettha vuttaṃ dhammaniruttiṃ dasseti saddasabhāvattā desanāya.",
  "tika-vin01t1:282_11": "Tathā hi niruttipaṭisambhidāya parittārammaṇādibhāvo paṭisambhidāvibhaṅgapāḷiyaṃ vutto.",
  "tika-vin01t1:282_12": "Aṭṭhakathāyañca “taṃ sabhāvaniruttiṃ saddaṃ ārammaṇaṃ katvā”tiādinā saddārammaṇatā dassitā.",
  "tika-vin01t1:282_13": "Tathā hi imassa atthassa ayaṃ saddo vācakoti vacanavacanatthe vavatthapetvā taṃtaṃvacanatthavibhāvanavasena pavattito saddo desanāti vuccati.",
  "tika-vin01t1:282_14": "Adhippāyoti etena “desanāti paññattī”ti etaṃ vacanaṃ dhammaniruttābhilāpaṃ sandhāya vuttaṃ,",
  "tika-vin01t1:282_15": "na tato vinimuttaṃ paññattiṃ sandhāyāti adhippāyaṃ dasseti.",
  "tika-vin01t1:282_16": "Desīyati attho etenāti hi desanā,",
  "tika-vin01t1:282_17": "pakārena ñāpīyati etena,",
  "tika-vin01t1:282_18": "pakārato ñāpetīti vā paññattīti dhammaniruttābhilāpo vuccati.",
  "tika-vin01t1:282_19": "Evaṃ “desanā nāma saddo”ti imasmiṃ pakkhe ayamattho veditabbo.",
  "tika-vin01t1:282_20": "“Desanāti paññattī”ti ettha paññattivādino pana evaṃ vadanti –",
  "tika-vin01t1:282_21": "kiñcāpi “dhammābhilāpo”ti ettha abhilappatīti abhilāpoti saddo vuccati,",
  "tika-vin01t1:282_22": "na paṇṇatti,",
  "tika-vin01t1:282_23": "tathāpi sadde vuccamāne tadanurūpaṃ vohāraṃ gahetvā tena vohārena dīpitassa atthassa jānanato sadde kathite",
  "tika-vin01t1:282_24": "tadanurūpā paṇṇattipi kāraṇūpacārena kathitāyeva hoti.",
  "tika-vin01t1:282_25": "Atha vā “dhammābhilāpoti attho”ti avatvā “dhammābhilāpoti adhippāyo”ti vuttattā desanā nāma saddo na hotīti dīpitamevāti.",
  "tika-vin01t1:283_0": "Idāni paṭivedhaṃ niddisanto āha “paṭivedhoti abhisamayo”ti.",
  "tika-vin01t1:283_1": "Paṭivijjhatīti ñāṇaṃ paṭivedhoti vuccati.",
  "tika-vin01t1:283_2": "Paṭivijjhanti etenāti vā paṭivedho,",
  "tika-vin01t1:283_3": "abhisametīti abhisamayo,",
  "tika-vin01t1:283_4": "abhisamenti etenāti vā abhisamayo.",
  "tika-vin01t1:283_5": "Idāni abhisamayappabhedato abhisamayappakārato ārammaṇato sabhāvato ca pākaṭaṃ kātuṃ “so ca lokiyalokuttaro”tiādimāha.",
  "tika-vin01t1:283_6": "Visayato asammohato ca avabodhoti sambandho.",
  "tika-vin01t1:283_7": "Tattha visayato atthādianurūpaṃ dhammādīsu avabodho nāma avijjādidhammārammaṇo saṅkhārādiatthārammaṇo tadubhayapaññāpanārammaṇo lokiyo avabodho.",
  "tika-vin01t1:283_8": "Asammohato atthādianurūpaṃ dhammādīsu avabodho pana nibbānārammaṇo maggayutto yathāvuttadhammatthapaññattīsu sammohaviddhaṃsano lokuttaro abhisamayo.",
  "tika-vin01t1:283_9": "Tathā hi “ayaṃ hetu,",
  "tika-vin01t1:283_10": "idamassa phalaṃ,",
  "tika-vin01t1:283_11": "ayaṃ tadubhayānurūpo vohāro”ti evaṃ ārammaṇakaraṇavasena lokiyañāṇaṃ visayato paṭivijjhati,",
  "tika-vin01t1:283_12": "lokuttarañāṇaṃ pana hetuhetuphalādīsu sammohassa maggañāṇena samucchinnattā asammohato paṭivijjhati.",
  "tika-vin01t1:283_13": "Atthānurūpaṃ dhammesūti avijjā hetu,",
  "tika-vin01t1:283_14": "saṅkhārā hetusamuppannā,",
  "tika-vin01t1:283_15": "saṅkhāre uppādeti avijjāti evaṃ kāriyānurūpaṃ kāraṇesūti attho.",
  "tika-vin01t1:283_16": "Atha vā puññābhisaṅkhāraapuññābhisaṅkhāraāneñjābhisaṅkhāresu tīsu apuññābhisaṅkhārassa sampayuttaavijjā paccayo,",
  "tika-vin01t1:283_17": "itaresaṃ yathānurūpantiādinā kāriyānurūpaṃ kāraṇesu paṭivedhoti attho.",
  "tika-vin01t1:283_18": "Dhammānurūpaṃ atthesūti “avijjāpaccayā saṅkhārā”tiādinā kāraṇānurūpaṃ kāriyesu avabodhoti attho.",
  "tika-vin01t1:283_19": "Paññattipathānurūpaṃ paññattīsūti paññattiyā vuccamānadhammānurūpaṃ paṇṇattīsu avabodhoti attho.",
  "tika-vin01t1:284_0": "Yathāvuttehi dhammādīhi piṭakānaṃ gambhīrabhāvaṃ dassetuṃ “idāni yasmā etesu piṭakesū”tiādimāha.",
  "tika-vin01t1:284_1": "Dhammajātanti kāraṇappabhedo kāraṇameva vā.",
  "tika-vin01t1:284_2": "Atthajātanti kāriyappabhedo kāriyameva vā.",
  "tika-vin01t1:284_3": "Yā cāyaṃ desanāti sambandho.",
  "tika-vin01t1:284_4": "Yo cetthāti etāsu taṃtaṃpiṭakagatāsu dhammatthadesanāsu yo paṭivedhoti attho.",
  "tika-vin01t1:284_5": "Dukkhogāhanti ettha avijjāsaṅkhārādīnaṃ dhammatthānaṃ duppaṭivijjhatāya dukkhogāhatā.",
  "tika-vin01t1:284_6": "Tesaṃ paññāpanassa dukkarabhāvato desanāya paṭivedhanasaṅkhātassa paṭivedhassa ca uppādanavisayīkaraṇānaṃ asakkuṇeyyatāya dukkhogāhatā veditabbā.",
  "tika-vin01t1:284_7": "Evampīti pisaddo pubbe vuttappakārantaraṃ sampiṇḍeti.",
  "tika-vin01t1:284_8": "Etthāti etesu tīsu piṭakesu.",
  "tika-vin01t1:284_9": "Vuttatthāti vutto saṃvaṇṇito attho assāti vuttatthā.",
  "tika-vin01t1:285_0": "Tīsu piṭakesūti ettha “ekekasmi”nti adhikārato pakaraṇato vā veditabbaṃ.",
  "tika-vin01t1:285_1": "Pariyattibhedoti pariyāpuṇanaṃ pariyatti.",
  "tika-vin01t1:285_2": "Pariyāpuṇanavācako hettha pariyattisaddo,",
  "tika-vin01t1:285_3": "na pāḷipariyāyo,",
  "tika-vin01t1:285_4": "tasmā evamettha attho daṭṭhabbo “tīsu piṭakesu ekekasmiṃ pariyāpuṇanappakāro daṭṭhabbo ñātabbo”ti.",
  "tika-vin01t1:285_5": "Tatoyeva ca “pariyattiyo pariyāpuṇanappakārā”ti tīsupi gaṇṭhipadesu vuttaṃ.",
  "tika-vin01t1:285_6": "Atha vā tīhi pakārehi pariyāpuṇitabbā pāḷiyo eva pariyattīti vuccanti,",
  "tika-vin01t1:285_7": "tatoyeva ca “pariyattiyo pāḷikkamā”ti abhidhammaṭṭhakathāya likhite sīhaḷagaṇṭhipade vuttaṃ.",
  "tika-vin01t1:285_8": "Evampi hi alagaddūpamāpariyāpuṇanayogato alagaddūpamā pariyattīti pāḷipi sakkā vattuṃ,",
  "tika-vin01t1:285_9": "evañca katvā “duggahitā upārambhādihetu pariyāpuṭā alagaddūpamā”ti parato niddesavacanampi upapannaṃ hoti.",
  "tika-vin01t1:285_10": "Tattha hi pāḷiyeva duggahitā pariyāpuṭāti vattuṃ vaṭṭati.",
  "tika-vin01t1:285_11": "Alagaddūpamāti alagaddo alagaddaggahaṇaṃ upamā etissāti alagaddūpamā.",
  "tika-vin01t1:285_12": "Alagaddassa gahaṇañhettha alagaddasaddena vuttanti daṭṭhabbaṃ.",
  "tika-vin01t1:285_13": "“Āpūpiko”ti ettha apūpasaddena apūpakhādanaṃ viya alagaddaggahaṇena gahitapariyatti upamīyati,",
  "tika-vin01t1:285_14": "na pana alagaddena.",
  "tika-vin01t1:285_15": "“Alagaddaggahaṇūpamā”ti vā vattabbe majjhepadalopaṃ katvā “alagaddūpamā”ti vuttaṃ “oṭṭhamukho”tiādīsu viya.",
  "tika-vin01t1:285_16": "Alagaddoti cettha āsīviso vuccati.",
  "tika-vin01t1:285_17": "Gadoti hi visassa nāmaṃ.",
  "tika-vin01t1:285_18": "Tañca tassa alaṃ paripuṇṇaṃ atthi,",
  "tika-vin01t1:285_19": "tasmā alaṃ pariyatto paripuṇṇo gado assāti anunāsikalopaṃ dakārāgamañca katvā “alagaddo”ti vuccati.",
  "tika-vin01t1:285_20": "Atha vā alaṃ jīvitaharaṇe samattho gado assāti alagaddo.",
  "tika-vin01t1:285_21": "Nissaraṇatthāti vaṭṭadukkhato nissaraṇaṃ attho payojanaṃ etissāti nissaraṇatthā.",
  "tika-vin01t1:285_22": "Bhaṇḍāgārikapariyattīti ettha bhaṇḍāgāre niyutto bhaṇḍāgāriko,",
  "tika-vin01t1:285_23": "bhaṇḍāgāriko viya bhaṇḍāgāriko,",
  "tika-vin01t1:285_24": "dhammaratanānupālako.",
  "tika-vin01t1:285_25": "Aññaṃ atthaṃ anapekkhitvā bhaṇḍāgārikasseva sato pariyatti bhaṇḍāgārikapariyatti.",
  "tika-vin01t1:286_0": "Duggahitāti duṭṭhu gahitā.",
  "tika-vin01t1:286_1": "Duggahitabhāvameva vibhāvento āha “upārambhādihetu pariyāpuṭā”ti,",
  "tika-vin01t1:286_2": "upārambhā itivādappamokkhādihetu uggahitāti attho.",
  "tika-vin01t1:286_3": "Lābhasakkārādihetu pariyāpuṇanampi ettheva saṅgahitanti daṭṭhabbaṃ.",
  "tika-vin01t1:286_4": "Vuttañhetaṃ alagaddasuttaṭṭhakathāyaṃ –",
  "tika-vin01t1:287_0": "“Yo hi buddhavacanaṃ ‘evaṃ cīvarādīni vā labhissāmi,",
  "tika-vin01t1:287_1": "catuparisamajjhe vā maṃ jānissantī’ti lābhasakkārādihetu pariyāpuṇāti,",
  "tika-vin01t1:287_2": "tassa sā pariyatti alagaddapariyatti nāma.",
  "tika-vin01t1:287_3": "Evaṃ pariyāpuṇanato hi buddhavacanaṃ apariyāpuṇitvā niddokkamanaṃ varatara”nti.",
  "tika-vin01t1:288_0": "Nanu ca alagaddaggahaṇūpamā pariyatti alagaddūpamāti vuccati,",
  "tika-vin01t1:288_1": "evañca sati suggahitāpi pariyatti alagaddūpamāti vattuṃ vaṭṭati tatthāpi alagaddaggahaṇassa upamābhāvena pāḷiyaṃ vuttattā.",
  "tika-vin01t1:288_2": "Vuttañhetaṃ –",
  "tika-vin01t1:289_0": "“Seyyathāpi,",
  "tika-vin01t1:289_1": "bhikkhave,",
  "tika-vin01t1:289_2": "puriso alagaddatthiko alagaddagavesī alagaddapariyesanaṃ caramāno,",
  "tika-vin01t1:289_3": "so passeyya mahantaṃ alagaddaṃ,",
  "tika-vin01t1:289_4": "tamenaṃ ajapadena daṇḍena suniggahitaṃ niggaṇheyya,",
  "tika-vin01t1:289_5": "ajapadena daṇḍena suniggahitaṃ niggahetvā gīvāya suggahitaṃ gaṇheyya.",
  "tika-vin01t1:289_6": "Kiñcāpi so,",
  "tika-vin01t1:289_7": "bhikkhave,",
  "tika-vin01t1:289_8": "alagaddo tassa purisassa hatthaṃ vā bāhaṃ vā aññataraṃ vā aṅgapaccaṅgaṃ bhogehi paliveṭheyya,",
  "tika-vin01t1:289_9": "atha kho so neva tatonidānaṃ maraṇaṃ vā nigaccheyya maraṇattaṃ vā dukkhaṃ.",
  "tika-vin01t1:289_10": "Taṃ kissa hetu,",
  "tika-vin01t1:289_11": "suggahitattā,",
  "tika-vin01t1:289_12": "bhikkhave,",
  "tika-vin01t1:289_13": "alagaddassa,",
  "tika-vin01t1:289_14": "evameva kho,",
  "tika-vin01t1:289_15": "bhikkhave,",
  "tika-vin01t1:289_16": "idhekacce kulaputtā dhammaṃ pariyāpuṇanti suttaṃ geyya”ntiādi.",
  "tika-vin01t1:290_0": "Tasmā idha duggahitā eva pariyatti alagaddūpamāti ayaṃ viseso kuto viññāyati,",
  "tika-vin01t1:290_1": "yena duggahitā upārambhādihetu pariyāpuṭā alagaddūpamāti vuccatīti?",
  "tika-vin01t1:290_2": "Saccametaṃ,",
  "tika-vin01t1:290_3": "idaṃ pana pārisesañāyena vuttanti daṭṭhabbaṃ.",
  "tika-vin01t1:290_4": "Tathā hi nissaraṇatthabhaṇḍāgārikapariyattīnaṃ visuṃ gahitattā pārisesato alagaddassa duggahaṇūpamā pariyatti alagaddūpamāti viññāyati.",
  "tika-vin01t1:290_5": "Suggahaṇūpamā hi pariyatti nissaraṇatthā vā hoti bhaṇḍāgārikapariyatti vā,",
  "tika-vin01t1:290_6": "tasmā suvuttametaṃ “duggahitā upārambhādihetu pariyāpuṭā alagaddūpamā”ti.",
  "tika-vin01t1:290_7": "Yaṃ sandhāyāti yaṃ pariyattiduggahaṇaṃ sandhāya.",
  "tika-vin01t1:290_8": "Vuttanti alagaddasutte vuttaṃ.",
  "tika-vin01t1:291_0": "Alagaddatthikoti āsīvisatthiko.",
  "tika-vin01t1:291_1": "Alagaddaṃ gavesati pariyesati sīlenāti alagaddagavesī.",
  "tika-vin01t1:291_2": "Alagaddapariyesanaṃ caramānoti alagaddapariyesanatthaṃ caramāno.",
  "tika-vin01t1:291_3": "Bhogeti sarīre.",
  "tika-vin01t1:291_4": "Hatthe vā bāhāya vāti ettha maṇibandhako yāva agganakhā “hattho”ti veditabbo,",
  "tika-vin01t1:291_5": "saddhiṃ aggabāhāya avasesā “bāhā”ti.",
  "tika-vin01t1:291_6": "Katthaci pana “kapparato paṭṭhāyapi yāva agganakhā hattho”ti vuccati.",
  "tika-vin01t1:291_7": "Aññatarasmiṃ vā aṅgapaccaṅgeti vuttalakkhaṇaṃ hatthañca bāhañca ṭhapetvā avasesaṃ sarīraṃ “aṅgapaccaṅga”nti veditabbaṃ.",
  "tika-vin01t1:291_8": "Tatonidānanti taṃnidānaṃ,",
  "tika-vin01t1:291_9": "taṃkāraṇāti vuttaṃ hoti.",
  "tika-vin01t1:291_10": "Purimapade hi vibhattialopaṃ katvā niddeso.",
  "tika-vin01t1:291_11": "Taṃ hatthādīsu ḍaṃsanaṃ nidānaṃ kāraṇaṃ etassāti taṃnidānanti hi vattabbe “tatonidāna”nti purimapade",
  "tika-vin01t1:291_12": "paccatte nissakkavacanaṃ katvā tassa ca lopaṃ akatvā niddeso.",
  "tika-vin01t1:291_13": "Taṃ kissa hetūti yaṃ vuttaṃ hatthādīsu ḍaṃsanaṃ taṃnidānañca maraṇādiupagamanaṃ,",
  "tika-vin01t1:291_14": "taṃ kissa hetu kena kāraṇenāti ce.",
  "tika-vin01t1:291_15": "Idhāti imasmiṃ sāsane.",
  "tika-vin01t1:291_16": "Ekacce moghapurisāti ekacce tucchapurisā.",
  "tika-vin01t1:291_17": "Dhammanti pāḷidhammaṃ.",
  "tika-vin01t1:291_18": "Pariyāpuṇantīti uggaṇhantīti attho,",
  "tika-vin01t1:291_19": "sajjhāyanti ceva vācuggatā karontā dhārenti cāti vuttaṃ hoti.",
  "tika-vin01t1:291_20": "Atthanti yathābhūtaṃ bhāsitatthaṃ payojanatthañca.",
  "tika-vin01t1:291_21": "Na upaparikkhantīti na pariggaṇhanti na vicārenti.",
  "tika-vin01t1:291_22": "Idaṃ vuttaṃ hoti –",
  "tika-vin01t1:291_23": "“imasmiṃ ṭhāne sīlaṃ kathitaṃ,",
  "tika-vin01t1:291_24": "idha samādhi,",
  "tika-vin01t1:291_25": "idha paññā kathitā,",
  "tika-vin01t1:291_26": "mayañca taṃ pūressāmā”ti evaṃ bhāsitatthaṃ payojanatthañca “sīlaṃ samādhissa kāraṇaṃ,",
  "tika-vin01t1:291_27": "samādhi vipassanāyā”tiādinā na pariggaṇhantīti.",
  "tika-vin01t1:291_28": "Anupaparikkhatanti anupaparikkhantānaṃ.",
  "tika-vin01t1:291_29": "Na nijjhānaṃ khamantīti nijjhānapaññaṃ nakkhamanti,",
  "tika-vin01t1:291_30": "nijjhāyitvā paññāya disvā rocetvā gahetabbā na hontīti adhippāyo.",
  "tika-vin01t1:291_31": "Tena imamatthaṃ dīpeti “tesaṃ paññāya atthaṃ anupaparikkhantānaṃ te dhammā na upaṭṭhahanti,",
  "tika-vin01t1:291_32": "‘imasmiṃ ṭhāne sīlaṃ, samādhi,",
  "tika-vin01t1:291_33": "vipassanā, maggo, phalaṃ, vaṭṭaṃ,",
  "tika-vin01t1:291_34": "vivaṭṭaṃ kathita’nti evaṃ jānituṃ na sakkā hontī”ti.",
  "tika-vin01t1:292_0": "Te upārambhānisaṃsā cevāti te paresaṃ vāde dosāropanānisaṃsā hutvā pariyāpuṇantīti attho.",
  "tika-vin01t1:292_1": "Itivādappamokkhānisaṃsā cāti iti evaṃ etāya pariyattiyā vādappamokkhānisaṃsā,",
  "tika-vin01t1:292_2": "attano upari parehi āropitavādassa niggahassa pamokkhappayojanā hutvā dhammaṃ pariyāpuṇantīti attho.",
  "tika-vin01t1:292_3": "Idaṃ vuttaṃ hoti –",
  "tika-vin01t1:292_4": "parehi sakavāde dose āropite taṃ dosaṃ evañca evañca mocessāmāti iminā ca kāraṇena pariyāpuṇantīti.",
  "tika-vin01t1:292_5": "Atha vā so so vādo itivādo,",
  "tika-vin01t1:292_6": "itivādassa pamokkho itivādappamokkho,",
  "tika-vin01t1:292_7": "itivādappamokkho ānisaṃso etesanti itivādappamokkhānisaṃsā,",
  "tika-vin01t1:292_8": "taṃtaṃvādappamocanānisaṃsā cāti attho.",
  "tika-vin01t1:292_9": "Yassa catthāya dhammaṃ pariyāpuṇantīti yassa ca sīlādipūraṇassa maggaphalanibbānassa vā atthāya imasmiṃ sāsane kulaputtā dhammaṃ pariyāpuṇanti.",
  "tika-vin01t1:292_10": "Tañcassa atthaṃ nānubhontīti tañca assa dhammassa sīlādiparipūraṇasaṅkhātaṃ atthaṃ ete duggahitagāhino nānubhonti na vindanti.",
  "tika-vin01t1:293_0": "Atha vā yassa upārambhassa itivādappamokkhassa vā atthāya ye moghapurisā dhammaṃ pariyāpuṇanti,",
  "tika-vin01t1:293_1": "te parehi “ayamattho na hotī”ti vutte duggahitattāyeva soyevatthoti paṭipādanakkhamā na hontīti parassa",
  "tika-vin01t1:293_2": "vāde upārambhaṃ āropetuṃ attano vādā taṃ mocetuñca asakkontāpi taṃ atthaṃ nānubhontiyevāti evamattho",
  "tika-vin01t1:293_3": "daṭṭhabbo.",
  "tika-vin01t1:293_4": "Dīgharattaṃ ahitāya dukkhāya saṃvattantīti tesaṃ te dhammā duggahitattā upārambhamānadappamakkhapalāsādihetubhāvena",
  "tika-vin01t1:293_5": "dīgharattaṃ ahitāya dukkhāya saṃvattanti.",
  "tika-vin01t1:293_6": "Ettha hi kāraṇe phalavohārena “te dhammā ahitāya dukkhāya saṃvattantī”ti vuttaṃ.",
  "tika-vin01t1:293_7": "Tathā hi kiñcāpi na te dhammā ahitāya dukkhāya saṃvattanti,",
  "tika-vin01t1:293_8": "tathāpi vuttanayena pariyāpuṇantānaṃ sajjhāyakāle vivādasamaye ca taṃmūlakānaṃ upārambhādīnaṃ anekesaṃ",
  "tika-vin01t1:293_9": "akusalānaṃ uppattisabbhāvato “te dhammā ahitāya dukkhāya saṃvattantī”ti kāraṇe phalavohārena vuttaṃ.",
  "tika-vin01t1:293_10": "Taṃ kissa hetūti ettha tanti yathāvuttassatthassa anabhisambhuṇanaṃ tesañca dhammānaṃ ahitāya dukkhāya saṃvattanaṃ parāmasati.",
  "tika-vin01t1:294_0": "Sīlakkhandhādipāripūriṃyevāti ettha ādisaddena samādhivipassanādīnaṃ saṅgaho veditabbo.",
  "tika-vin01t1:294_1": "Yo hi buddhavacanaṃ uggaṇhitvā sīlassa āgataṭṭhāne sīlaṃ pūretvā samādhino āgataṭṭhāne samādhigabbhaṃ",
  "tika-vin01t1:294_2": "gaṇhāpetvā vipassanāya āgataṭṭhāne vipassanaṃ paṭṭhapetvā maggaphalānaṃ āgataṭṭhāne maggaṃ bhāvessāmi,",
  "tika-vin01t1:294_3": "phalaṃ sacchikarissāmīti uggaṇhāti,",
  "tika-vin01t1:294_4": "tasseva sā pariyatti nissaraṇatthā nāma hoti.",
  "tika-vin01t1:294_5": "Yaṃ sandhāya vuttanti yaṃ pariyattisuggahaṇaṃ sandhāya alagaddasutte vuttaṃ.",
  "tika-vin01t1:294_6": "Dīgharattaṃ hitāya sukhāya saṃvattantīti sīlādīnaṃ āgataṭṭhāne sīlādīni pūrentānampi arahattaṃ patvā",
  "tika-vin01t1:294_7": "parisamajjhe dhammaṃ desetvā dhammadesanāya pasannehi upanīte cattāro paccaye paribhuñjantānampi paresaṃ",
  "tika-vin01t1:294_8": "vāde sahadhammena upārambhaṃ āropentānampi sakavādato dosaṃ harantānampi dīgharattaṃ hitāya sukhāya saṃvattanti.",
  "tika-vin01t1:294_9": "Tathā hi na kevalaṃ suggahitapariyattiṃ nissāya maggabhāvanāphalasacchikiriyādīneva,",
  "tika-vin01t1:294_10": "paravādaniggahasakavādapatiṭṭhāpanānipi ijjhanti.",
  "tika-vin01t1:294_11": "Tathā ca vuttaṃ “uppannaṃ parappavādaṃ sahadhammena suniggahitaṃ niggahetvā”tiādi.",
  "tika-vin01t1:295_0": "Pariññātakkhandhoti dukkhaparijānanena pariññātakkhandho.",
  "tika-vin01t1:295_1": "Pahīnakilesoti samudayappahānena pahīnakileso.",
  "tika-vin01t1:295_2": "Paṭividdhākuppoti paṭividdhaarahattaphalo.",
  "tika-vin01t1:295_3": "Na kuppatīti akuppanti hi arahattaphalassetaṃ nāmaṃ.",
  "tika-vin01t1:295_4": "Satipi hi catunnaṃ maggānaṃ catunnañca phalānaṃ akuppasabhāve sattannaṃ sekkhānaṃ sakasakanāmapariccāgena",
  "tika-vin01t1:295_5": "uparūpari nāmantarappattito tesaṃ maggaphalāni “akuppānī”ti na vuccanti,",
  "tika-vin01t1:295_6": "arahā pana sabbadāpi arahāyeva nāmāti tasseva phalaṃ “akuppa”nti vuttaṃ.",
  "tika-vin01t1:295_7": "Iminā ca imamatthaṃ dasseti “khīṇāsavasseva pariyatti bhaṇḍāgārikapariyatti nāmā”ti.",
  "tika-vin01t1:295_8": "Tassa hi apariññātaṃ appahīnaṃ abhāvitaṃ asacchikataṃ vā natthi,",
  "tika-vin01t1:295_9": "tasmā buddhavacanaṃ pariyāpuṇanto tantidhārako paveṇīpālako vaṃsānurakkhako ca hutvā uggaṇhāti.",
  "tika-vin01t1:295_10": "Tenevāha “paveṇīpālanatthāyā”tiādi.",
  "tika-vin01t1:295_11": "Tattha paveṇīti dhammasantati,",
  "tika-vin01t1:295_12": "dhammassa avicchedena pavattīti attho.",
  "tika-vin01t1:295_13": "Vaṃsānurakkhaṇatthāyāti buddhassa bhagavato vaṃsānurakkhaṇatthaṃ.",
  "tika-vin01t1:295_14": "Tassa vaṃsopi atthato paveṇīyevāti veditabbaṃ.",
  "tika-vin01t1:296_0": "Nanu ca yadi paveṇīpālanatthāya buddhavacanassa pariyāpuṇanaṃ bhaṇḍāgārikapariyatti,",
  "tika-vin01t1:296_1": "kasmā “khīṇāsavo”ti visesetvā vuttaṃ.",
  "tika-vin01t1:296_2": "Ekaccassa puthujjanassapi hi ayaṃ nayo labbhati.",
  "tika-vin01t1:296_3": "Tathā hi ekacco bhikkhu chātakabhayādīsu ganthadharesu ekasmiṃ ṭhāne vasituṃ asakkontesu sayaṃ bhikkhācārena",
  "tika-vin01t1:296_4": "akilamamāno atimadhuraṃ buddhavacanaṃ mā nassatu,",
  "tika-vin01t1:296_5": "tantiṃ dhāressāmi,",
  "tika-vin01t1:296_6": "vaṃsaṃ ṭhapessāmi,",
  "tika-vin01t1:296_7": "paveṇiṃ pālessāmīti pariyāpuṇāti,",
  "tika-vin01t1:296_8": "tasmā tassapi pariyatti bhaṇḍāgārikapariyatti nāma kasmā na hotīti? Vuccate –",
  "tika-vin01t1:296_9": "evaṃ santepi puthujjanassa pariyatti bhaṇḍāgārikapariyatti nāma na hoti.",
  "tika-vin01t1:296_10": "Kiñcāpi hi puthujjano “paveṇiṃ pālessāmī”ti ajjhāsayena pariyāpuṇāti,",
  "tika-vin01t1:296_11": "attano pana bhavakantārato anittiṇṇattā tassa pariyatti nissaraṇapariyatti nāma hoti,",
  "tika-vin01t1:296_12": "tasmā puthujjanassa pariyatti alagaddūpamā vā hoti nissaraṇatthā vā,",
  "tika-vin01t1:296_13": "sattannaṃ sekkhānaṃ nissaraṇatthāva,",
  "tika-vin01t1:296_14": "khīṇāsavānaṃ bhaṇḍāgārikapariyattiyevāti veditabbaṃ.",
  "tika-vin01t1:296_15": "Khīṇāsavo ca bhaṇḍāgārikasadisattā bhaṇḍāgārikoti vuccati.",
  "tika-vin01t1:296_16": "Yathā hi bhaṇḍāgāriko alaṅkārabhaṇḍaṃ paṭisāmetvā pasādhanakāle tadupiyaṃ alaṅkārabhaṇḍaṃ rañño upanāmetvā alaṅkaroti,",
  "tika-vin01t1:296_17": "evaṃ khīṇāsavopi dhammaratanabhaṇḍaṃ sampaṭicchitvā mokkhādhigamassa bhabbarūpe sahetuke satte passitvā",
  "tika-vin01t1:296_18": "tadanurūpaṃ dhammadesanaṃ vaḍḍhetvā maggaṅgabojjhaṅgādisaṅkhātena lokuttarena alaṅkārena alaṅkarotīti",
  "tika-vin01t1:296_19": "bhaṇḍāgārikoti vuccati.",
  "tika-vin01t1:297_0": "Evaṃ tisso pariyattiyo vibhajitvā idāni tīsupi piṭakesu yathārahaṃ sampattivipattiyo vitthāretvā dassento āha “vinaye panā”tiādi.",
  "tika-vin01t1:297_1": "Sīlasampattiṃ nissāya tisso vijjā pāpuṇātītiādīsu yasmā sīlaṃ visujjhamānaṃ satisampajaññabalena kammassakataññāṇabalena",
  "tika-vin01t1:297_2": "ca saṃkilesamalato visujjhati,",
  "tika-vin01t1:297_3": "pāripūriñca gacchati,",
  "tika-vin01t1:297_4": "tasmā sīlasampadā sijjhamānā upanissayasampattibhāvena satibalaṃ ñāṇabalañca paccupaṭṭhapetīti tassā",
  "tika-vin01t1:297_5": "vijjattayūpanissayatā veditabbā sabhāgahetusampadānato.",
  "tika-vin01t1:297_6": "Satibalena hi pubbenivāsavijjāsiddhi,",
  "tika-vin01t1:297_7": "sampajaññena sabbakiccesu sudiṭṭhakāritāparicayena cutūpapātañāṇānubaddhāya dutiyavijjāya siddhi,",
  "tika-vin01t1:297_8": "vītikkamābhāvena saṃkilesappahānasabbhāvato vivaṭṭūpanissayatāvasena ajjhāsayasuddhiyā tatiyavijjāsiddhi.",
  "tika-vin01t1:297_9": "Puretarasiddhānaṃ samādhipaññānaṃ pāripūriṃ vinā sīlassa āsavakkhayañāṇūpanissayatā sukkhavipassakakhīṇāsavehi dīpetabbā.",
  "tika-vin01t1:297_10": "“Samāhito yathābhūtaṃ pajānātī”ti vacanato samādhisampadā chaḷabhiññatāya upanissayo.",
  "tika-vin01t1:297_11": "“Yogā ve jāyati bhūrī”ti vacanato pubbayogena garuvāsadesabhāsākosallauggahaṇaparipucchādīhi ca paribhāvitā",
  "tika-vin01t1:297_12": "paññāsampatti paṭisambhidāppabhedassa upanissayo.",
  "tika-vin01t1:297_13": "Ettha ca “sīlasampattiṃ nissāyā”ti vuttattā yassa samādhivijambhanabhūtā anavasesā cha abhiññā na ijjhanti,",
  "tika-vin01t1:297_14": "tassa ukkaṭṭhaparicchedavasena na samādhisampadā atthīti satipi vijjānaṃ abhiññekadesabhāve sīlasampattisamudāgatā eva tisso vijjā gahitā.",
  "tika-vin01t1:297_15": "Yathā hi paññāsampattisamudāgatā catasso paṭisambhidā upanissayasampannassa maggeneva ijjhanti maggakkhaṇe eva tāsaṃ paṭilabhitabbato.",
  "tika-vin01t1:297_16": "Evaṃ sīlasampattisamudāgatā tisso vijjā samādhisampattisamudāgatā ca cha abhiññā upanissayasampannassa",
  "tika-vin01t1:297_17": "maggeneva ijjhantīti maggādhigameneva tāsaṃ adhigamo veditabbo.",
  "tika-vin01t1:297_18": "Paccekabuddhānaṃ sammāsambuddhānañca paccekabodhisammāsambodhidhammasamadhigamasadisā hi imesaṃ ariyānaṃ ime visesādhigamāti.",
  "tika-vin01t1:298_0": "Tāsaṃyeva ca tattha pabhedavacanatoti ettha tāsaṃyevāti avadhāraṇaṃ pāpuṇitabbānaṃ chaḷabhiññācatupaṭisambhidānaṃ",
  "tika-vin01t1:298_1": "vinaye pabhedavacanābhāvaṃ sandhāya vuttaṃ.",
  "tika-vin01t1:298_2": "Verañjakaṇḍe hi tisso vijjāva vibhattāti.",
  "tika-vin01t1:298_3": "Dutiye tāsaṃyevāti avadhāraṇaṃ catasso paṭisambhidā apekkhitvā kataṃ,",
  "tika-vin01t1:298_4": "na tisso vijjā.",
  "tika-vin01t1:298_5": "Tā hi chasu abhiññāsu antogadhattā sutte vibhattāyevāti.",
  "tika-vin01t1:298_6": "Tāsañcāti ettha ca-",
  "tika-vin01t1:298_7": "saddena sesānampi tattha atthibhāvaṃ dīpeti.",
  "tika-vin01t1:298_8": "Abhidhammapiṭake hi tisso vijjā cha abhiññā catasso ca paṭisambhidā vuttāyeva.",
  "tika-vin01t1:298_9": "Paṭisambhidānaṃ pana aññattha pabhedavacanābhāvaṃ tattheva ca sammā vibhattabhāvaṃ dīpetukāmo heṭṭhā",
  "tika-vin01t1:298_10": "vuttanayena avadhāraṇaṃ akatvā “tatthevā”ti parivattetvā avadhāraṇaṃ ṭhapesi.",
  "tika-vin01t1:299_0": "Idāni “vinaye duppaṭipanno ‘mudukānaṃ attharaṇādīnaṃ samphasso viya itthisamphassopi vaṭṭatī’ti methunavītikkame",
  "tika-vin01t1:299_1": "dosaṃ adisvā sīlavipattiṃ pāpuṇātī”ti dassento āha “vinaye pana duppaṭipanno”tiādi.",
  "tika-vin01t1:299_2": "Tattha sukho samphasso etesanti sukhasamphassāni,",
  "tika-vin01t1:299_3": "attharaṇapāvuraṇādīni.",
  "tika-vin01t1:299_4": "Upādinnaphasso itthiphasso,",
  "tika-vin01t1:299_5": "methunadhammoti vuttaṃ hoti.",
  "tika-vin01t1:299_6": "Vuttampi hetanti ariṭṭhena bhikkhunā vuttaṃ.",
  "tika-vin01t1:299_7": "So hi bahussuto dhammakathiko kammakilesavipākaupavādaāṇāvītikkamavasena pañcavidhesu antarāyikesu sesantarāyike jānāti,",
  "tika-vin01t1:299_8": "vinaye pana akovidattā paṇṇattivītikkamantarāyike na jānāti,",
  "tika-vin01t1:299_9": "tasmā rahogato evaṃ cintesi “ime agārikā pañca kāmaguṇe paribhuñjantā sotāpannāpi sakadāgāminopi anāgāminopi honti.",
  "tika-vin01t1:299_10": "Bhikkhūpi manāpikāni cakkhuviññeyyāni rūpāni passanti…pe…",
  "tika-vin01t1:299_11": "kāyaviññeyye phoṭṭhabbe phusanti,",
  "tika-vin01t1:299_12": "mudukāni attharaṇapāvuraṇādīni paribhuñjanti,",
  "tika-vin01t1:299_13": "etaṃ sabbaṃ vaṭṭati,",
  "tika-vin01t1:299_14": "kasmā itthīnaṃyeva rūpasaddagandharasaphoṭṭhabbā na vaṭṭanti,",
  "tika-vin01t1:299_15": "etepi vaṭṭantī”ti anavajjena paccayaparibhuñjanarasena sāvajjakāmaguṇaparibhogarasaṃ saṃsanditvā sacchandarāgaparibhogañca",
  "tika-vin01t1:299_16": "nicchandarāgaparibhogañca ekaṃ katvā thūlavākehi saddhiṃ atisukhumasuttaṃ ghaṭento viya sāsapena saddhiṃ",
  "tika-vin01t1:299_17": "sineruno sadisataṃ upasaṃharanto viya pāpakaṃ diṭṭhigataṃ uppādetvā “kiṃ bhagavatā mahāsamuddaṃ bandhantena",
  "tika-vin01t1:299_18": "viya mahatā ussāhena paṭhamapārājikaṃ paññattaṃ,",
  "tika-vin01t1:299_19": "natthi ettha doso”ti sabbaññutaññāṇena saddhiṃ paṭivirujjhanto vesārajjañāṇaṃ paṭibāhanto ariyamagge",
  "tika-vin01t1:299_20": "khāṇukaṇṭakādīni pakkhipanto “methunadhamme doso natthī”ti jinassa āṇācakke pahāramadāsi.",
  "tika-vin01t1:299_21": "Tenāha “tathāhaṃ bhagavatā dhammaṃ desitaṃ ājānāmī”tiādi.",
  "tika-vin01t1:300_0": "Tattha antarāyikāti taṃtaṃsampattiyā vibandhanavasena sattasantānassa antare vemajjhe eti āgacchatīti antarāyo,",
  "tika-vin01t1:300_1": "diṭṭhadhammikādianattho.",
  "tika-vin01t1:300_2": "Anatikkamanaṭṭhena tasmiṃ antarāye niyuttā,",
  "tika-vin01t1:300_3": "antarāyaṃ vā phalaṃ arahanti,",
  "tika-vin01t1:300_4": "antarāyassa vā karaṇasīlāti antarāyikā,",
  "tika-vin01t1:300_5": "saggamokkhānaṃ antarāyakarāti vuttaṃ hoti.",
  "tika-vin01t1:300_6": "Te ca kammakilesavipākaupavādaāṇāvītikkamavasena pañcavidhā.",
  "tika-vin01t1:300_7": "Tesaṃ vitthārakathā parato ariṭṭhasikkhāpade āvi bhavissati.",
  "tika-vin01t1:300_8": "Ayaṃ panettha padatthasambandho –",
  "tika-vin01t1:300_9": "ye ime dhammā antarāyikā antarāyakarāti bhagavatā vuttā desitā ceva paññattā ca,",
  "tika-vin01t1:300_10": "te dhamme paṭisevato paṭisevantassa yathā yena pakārena te dhammā antarāyāya saggamokkhānaṃ antarāyakaraṇatthaṃ nālaṃ samatthā na honti,",
  "tika-vin01t1:300_11": "tathā tena pakārenāhaṃ bhagavatā desitaṃ dhammaṃ ājānāmīti.",
  "tika-vin01t1:300_12": "Tato dussīlabhāvaṃ pāpuṇātīti tato anavajjasaññībhāvahetuto vītikkamitvā dussīlabhāvaṃ pāpuṇāti.",
  "tika-vin01t1:301_0": "Cattārome, bhikkhavetiādinā –",
  "tika-vin01t1:302_0": "“Cattārome,",
  "tika-vin01t1:302_1": "bhikkhave,",
  "tika-vin01t1:302_2": "puggalā santo saṃvijjamānā lokasmiṃ.",
  "tika-vin01t1:302_3": "Katame cattāro,",
  "tika-vin01t1:302_4": "attahitāya paṭipanno hoti,",
  "tika-vin01t1:302_5": "no parahitāya,",
  "tika-vin01t1:302_6": "parahitāya paṭipanno hoti,",
  "tika-vin01t1:302_7": "no attahitāya,",
  "tika-vin01t1:302_8": "neva attahitāya paṭipanno hoti no parahitāya,",
  "tika-vin01t1:302_9": "attahitāya ceva paṭipanno hoti parahitāya cā”ti –",
  "tika-vin01t1:303_0": "Ādinā puggaladesanāpaṭisaṃyuttasuttantapāḷiṃ nidasseti.",
  "tika-vin01t1:303_1": "Adhippāyaṃ ajānantoti “ayaṃ puggaladesanā vohāravasena,",
  "tika-vin01t1:303_2": "na paramatthato”ti evaṃ bhagavato adhippāyaṃ ajānanto.",
  "tika-vin01t1:303_3": "Buddhassa hi bhagavato duvidhā desanā sammutidesanā paramatthadesanā cāti.",
  "tika-vin01t1:303_4": "Tattha “puggalo satto itthī puriso khattiyo brāhmaṇo devo māro”ti evarūpā sammutidesanā.",
  "tika-vin01t1:303_5": "“Aniccaṃ dukkhaṃ anattā khandhā dhātuyo āyatanāni satipaṭṭhānā”ti evarūpā paramatthadesanā.",
  "tika-vin01t1:303_6": "Tattha bhagavā ye sammutivasena desanaṃ sutvā atthaṃ paṭivijjhitvā mohaṃ pahāya visesamadhigantuṃ samatthā,",
  "tika-vin01t1:303_7": "tesaṃ sammutidesanaṃ deseti.",
  "tika-vin01t1:303_8": "Ye pana paramatthavasena desanaṃ sutvā atthaṃ paṭivijjhitvā mohaṃ pahāya visesamadhigantuṃ samatthā,",
  "tika-vin01t1:303_9": "tesaṃ paramatthadesanaṃ deseti.",
  "tika-vin01t1:304_0": "Tatrāyaṃ upamā –",
  "tika-vin01t1:304_1": "yathā hi desabhāsākusalo tiṇṇaṃ vedānaṃ atthasaṃvaṇṇako ācariyo ye damiḷabhāsāya vutte atthaṃ jānanti,",
  "tika-vin01t1:304_2": "tesaṃ damiḷabhāsāya ācikkhati,",
  "tika-vin01t1:304_3": "ye andhakabhāsādīsu aññatarāya,",
  "tika-vin01t1:304_4": "tesaṃ tāya bhāsāya,",
  "tika-vin01t1:304_5": "evaṃ te māṇavā chekaṃ byattaṃ ācariyamāgamma khippameva sippaṃ uggaṇhanti.",
  "tika-vin01t1:304_6": "Tattha ācariyo viya buddho bhagavā,",
  "tika-vin01t1:304_7": "tayo vedā viya kathetabbabhāve ṭhitāni tīṇi piṭakāni,",
  "tika-vin01t1:304_8": "desabhāsāya kosallamiva sammutiparamatthakosallaṃ,",
  "tika-vin01t1:304_9": "nānādesabhāsāmāṇavakā viya sammutiparamatthavasena paṭivijjhanasamatthā veneyyasattā,",
  "tika-vin01t1:304_10": "ācariyassa damiḷabhāsādiācikkhanaṃ viya bhagavato sammutiparamatthavasenapi desanā veditabbā.",
  "tika-vin01t1:304_11": "Āha cettha –",
  "tika-vin01t1:305_0": "“Duve saccāni akkhāsi, sambuddho vadataṃ varo;",
  "tika-vin01t1:306_0": "Sammutiṃ paramatthañca, tatiyaṃ nūpalabbhati.",
  "tika-vin01t1:307_0": "“Saṅketavacanaṃ saccaṃ, lokasammutikāraṇā;",
  "tika-vin01t1:308_0": "Paramatthavacanaṃ saccaṃ, dhammānaṃ bhūtakāraṇā.",
  "tika-vin01t1:309_0": "“Tasmā vohārakusalassa, lokanāthassa satthuno;",
  "tika-vin01t1:310_0": "Sammutiṃ voharantassa, musāvādo na jāyatī”ti. ;",
  "tika-vin01t1:311_0": "Apica aṭṭhahi kāraṇehi bhagavā puggalakathaṃ katheti –",
  "tika-vin01t1:311_1": "hirottappadīpanatthaṃ kammassakatādīpanatthaṃ paccattapurisakāradīpanatthaṃ ānantariyadīpanatthaṃ brahmavihāradīpanatthaṃ",
  "tika-vin01t1:311_2": "pubbenivāsadīpanatthaṃ dakkhiṇāvisuddhidīpanatthaṃ lokasammutiyā appahānatthañcāti.",
  "tika-vin01t1:311_3": "“Khandhā dhātuyo āyatanāni hiriyanti ottappantī”ti vutte mahājano na jānāti,",
  "tika-vin01t1:311_4": "sammohamāpajjati,",
  "tika-vin01t1:311_5": "paṭisattu hoti “kimidaṃ khandhā dhātuyo āyatanāni hiriyanti ottappanti nāmā”ti.",
  "tika-vin01t1:311_6": "“Itthī hiriyati ottappati,",
  "tika-vin01t1:311_7": "puriso khattiyo brāhmaṇo devo māro”ti vutte mahājano jānāti,",
  "tika-vin01t1:311_8": "na sammohamāpajjati,",
  "tika-vin01t1:311_9": "na paṭisattu hoti,",
  "tika-vin01t1:311_10": "tasmā bhagavā hirottappadīpanatthaṃ puggalakathaṃ katheti.",
  "tika-vin01t1:311_11": "“Khandhā kammassakā dhātuyo āyatanānī”ti vuttepi eseva nayo.",
  "tika-vin01t1:311_12": "Tasmā bhagavā kammassakatādīpanatthaṃ puggalakathaṃ katheti.",
  "tika-vin01t1:311_13": "“Veḷuvanādayo mahāvihārā khandhehi kārāpitā,",
  "tika-vin01t1:311_14": "dhātūhi āyatanehī”ti vuttepi eseva nayo.",
  "tika-vin01t1:311_15": "Tasmā bhagavā paccattapurisakāradīpanatthaṃ puggalakathaṃ katheti.",
  "tika-vin01t1:311_16": "“Khandhā mātaraṃ jīvitā voropenti,",
  "tika-vin01t1:311_17": "pitaraṃ arahantaṃ,",
  "tika-vin01t1:311_18": "ruhiruppādakammaṃ saṅghabhedaṃ karonti,",
  "tika-vin01t1:311_19": "dhātuyo āyatanānī”ti vuttepi eseva nayo.",
  "tika-vin01t1:311_20": "Tasmā bhagavā ānantariyadīpanatthaṃ puggalakathaṃ katheti.",
  "tika-vin01t1:312_0": "“Khandhā mettāyanti,",
  "tika-vin01t1:312_1": "dhātuyo āyatanānī”ti vuttepi eseva nayo.",
  "tika-vin01t1:312_2": "Tasmā bhagavā brahmavihāradīpanatthaṃ puggalakathaṃ katheti.",
  "tika-vin01t1:312_3": "“Khandhā pubbenivāsaṃ anussaranti,",
  "tika-vin01t1:312_4": "dhātuyo āyatanānī”ti vuttepi eseva nayo.",
  "tika-vin01t1:312_5": "Tasmā bhagavā pubbenivāsadīpanatthaṃ puggalakathaṃ katheti.",
  "tika-vin01t1:312_6": "“Khandhā dānaṃ paṭiggaṇhanti,",
  "tika-vin01t1:312_7": "dhātuyo āyatanānī”ti vuttepi mahājano na jānāti,",
  "tika-vin01t1:312_8": "sammohamāpajjati,",
  "tika-vin01t1:312_9": "paṭisattu hoti “kimidaṃ khandhā dhātuyo āyatanāni paṭiggaṇhanti nāmā”ti.",
  "tika-vin01t1:312_10": "“Puggalā paṭiggaṇhanti sīlavanto kalyāṇadhammā”ti vutte pana jānāti,",
  "tika-vin01t1:312_11": "na sammohamāpajjati,",
  "tika-vin01t1:312_12": "na paṭisattu hoti.",
  "tika-vin01t1:312_13": "Tasmā bhagavā dakkhiṇāvisuddhidīpanatthaṃ puggalakathaṃ katheti.",
  "tika-vin01t1:312_14": "Lokasammutiñca buddhā bhagavanto na vijahanti,",
  "tika-vin01t1:312_15": "lokasamaññāya lokaniruttiyā lokābhilāpe ṭhitāyeva dhammaṃ desenti.",
  "tika-vin01t1:312_16": "Tasmā bhagavā lokasammutiyā appahānatthampi puggalakathaṃ katheti,",
  "tika-vin01t1:312_17": "tasmā iminā ca adhippāyena bhagavato puggaladesanā,",
  "tika-vin01t1:312_18": "na paramatthadesanāti evaṃ adhippāyaṃ ajānantoti vuttaṃ hoti.",
  "tika-vin01t1:313_0": "Duggahitaṃ gaṇhātīti “tathāhaṃ bhagavatā dhammaṃ desitaṃ ājānāmi,",
  "tika-vin01t1:313_1": "yathā tadevidaṃ viññāṇaṃ sandhāvati saṃsarati,",
  "tika-vin01t1:313_2": "anañña”ntiādinā duggahitaṃ katvā gaṇhāti,",
  "tika-vin01t1:313_3": "viparītaṃ gaṇhātīti vuttaṃ hoti.",
  "tika-vin01t1:313_4": "Duggahitanti hi bhāvanapuṃsakaniddeso.",
  "tika-vin01t1:313_5": "Yaṃ sandhāyāti yaṃ duggahitagāhaṃ sandhāya.",
  "tika-vin01t1:313_6": "Attanā duggahitena dhammenāti pāṭhaseso veditabbo.",
  "tika-vin01t1:313_7": "Atha vā duggahaṇaṃ duggahitaṃ.",
  "tika-vin01t1:313_8": "Attanāti ca sāmiatthe karaṇavacanaṃ,",
  "tika-vin01t1:313_9": "tasmā attano duggahaṇena viparītagāhenāti vuttaṃ hoti.",
  "tika-vin01t1:313_10": "Amhe ceva abbhācikkhatīti amhākañca abbhācikkhanaṃ karoti.",
  "tika-vin01t1:313_11": "Attānañca khanatīti attano kusalamūlāni khananto attānaṃ khanati nāma.",
  "tika-vin01t1:314_0": "Dhammacintanti dhammasabhāvavijānanaṃ.",
  "tika-vin01t1:314_1": "Atidhāvantoti ṭhātabbamariyādāyaṃ aṭṭhatvā “cittuppādamattena dānaṃ hoti,",
  "tika-vin01t1:314_2": "sayameva cittaṃ attano ārammaṇaṃ hoti,",
  "tika-vin01t1:314_3": "sabbaṃ cittaṃ asabhāvadhammārammaṇa”nti evamādinā atidhāvanto atikkamitvā pavattamāno.",
  "tika-vin01t1:314_4": "Cattārīti buddhavisayaiddhivisayakammavipākalokavisayasaṅkhātāni cattāri.",
  "tika-vin01t1:314_5": "Vuttañhetaṃ –",
  "tika-vin01t1:315_0": "“Cattārimāni,",
  "tika-vin01t1:315_1": "bhikkhave,",
  "tika-vin01t1:315_2": "acinteyyāni na cintetabbāni,",
  "tika-vin01t1:315_3": "yāni cintento ummādassa vighātassa bhāgī assa.",
  "tika-vin01t1:315_4": "Katamāni cattāri?",
  "tika-vin01t1:315_5": "Buddhānaṃ bhikkhave buddhavisayo acinteyyo na cintetabbo,",
  "tika-vin01t1:315_6": "yaṃ cintento ummādassa vighātassa bhāgī assa. Jhāyissa,",
  "tika-vin01t1:315_7": "bhikkhave,",
  "tika-vin01t1:315_8": "jhānavisayo acinteyyo na cintetabbo…pe…",
  "tika-vin01t1:315_9": "kammavipāko,",
  "tika-vin01t1:315_10": "bhikkhave,",
  "tika-vin01t1:315_11": "acinteyyo na cintetabbo…pe…",
  "tika-vin01t1:315_12": "lokacintā bhikkhave acinteyyā na cintetabbā…pe… imāni,",
  "tika-vin01t1:315_13": "bhikkhave,",
  "tika-vin01t1:315_14": "cattāri acinteyyāni na cintetabbāni,",
  "tika-vin01t1:315_15": "yāni cintento ummādassa vighātassa bhāgī assā”ti.",
  "tika-vin01t1:316_0": "Tattha “acinteyyānī”ti tesaṃ sabhāvanidassanaṃ.",
  "tika-vin01t1:316_1": "“Na cintetabbānī”ti tattha kattabbatānidassanaṃ.",
  "tika-vin01t1:316_2": "Tattha acinteyyānīti cintetumasakkuṇeyyāni,",
  "tika-vin01t1:316_3": "cintetuṃ araharūpāni na hontīti attho.",
  "tika-vin01t1:316_4": "Acinteyyattā eva na cintetabbāni,",
  "tika-vin01t1:316_5": "kāmaṃ acinteyyānipi cha asādhāraṇādīni anussarantassa kusaluppattihetubhāvato tāni cintetabbāni,",
  "tika-vin01t1:316_6": "imāni pana evaṃ na hontīti aphalabhāvato na cintetabbānīti adhippāyo.",
  "tika-vin01t1:316_7": "Tenevāha “yāni cintento ummādassa vighātassa bhāgī assā”ti.",
  "tika-vin01t1:316_8": "Tesanti tesaṃ piṭakānaṃ.",
  "tika-vin01t1:317_0": "Etanti etaṃ buddhavacanaṃ.",
  "tika-vin01t1:317_1": "Tivaggasaṅgahānīti sīlakkhandhavaggamahāvaggapāthikavaggasaṅkhātehi tīhi vaggehi saṅgaho etesanti tivaggasaṅgahāni.",
  "tika-vin01t1:317_2": "Catuttiṃseva suttantāti gāthāya evamatthayojanā veditabbā –",
  "tika-vin01t1:317_3": "yassa nikāyassa suttagaṇanāto catuttiṃseva ca suttantā vaggasaṅgahavasena tayo vaggā assa saṅgahassāti tivaggo saṅgaho.",
  "tika-vin01t1:317_4": "Esa paṭhamo nikāyo dīghanikāyoti anulomiko apaccanīko,",
  "tika-vin01t1:317_5": "atthānulomanato anvatthanāmoti vuttaṃ hoti.",
  "tika-vin01t1:318_0": "Atthānulomanato anulomiko,",
  "tika-vin01t1:318_1": "anulomikattaṃyeva vibhāvetuṃ “kasmā panā”tiādimāha.",
  "tika-vin01t1:318_2": "Ekanikāyampīti ekasamūhampi.",
  "tika-vin01t1:318_3": "Evaṃ cittanti evaṃ vicittaṃ.",
  "tika-vin01t1:318_4": "Yathayidanti yathā ime.",
  "tika-vin01t1:318_5": "Poṇikā cikkhallikā ca khattiyā,",
  "tika-vin01t1:318_6": "tesaṃ nivāso poṇikanikāyo cikkhallikanikāyoti vuccati.",
  "tika-vin01t1:318_7": "Evamādīni cettha sādhakāni sāsanato ca lokato cāti evamādīni udāharaṇāni ettha nikāyasaddassa samūhanivāsānaṃ",
  "tika-vin01t1:318_8": "vācakabhāve sāsanato ca vohārato ca sādhakāni pamāṇānīti attho.",
  "tika-vin01t1:318_9": "Ettha paṭhamamudāharaṇaṃ sāsanato sādhakavacanaṃ,",
  "tika-vin01t1:318_10": "dutiyaṃ lokatoti veditabbaṃ.",
  "tika-vin01t1:319_0": "Pañcadasavaggasaṅgahānīti mūlapariyāyavaggādīhi pañcadasahi vaggehi saṅgaho etesanti pañcadasavaggasaṅgahāni.",
  "tika-vin01t1:319_1": "Diyaḍḍhasataṃ dve ca suttānīti aḍḍhena dutiyaṃ diyaḍḍhaṃ,",
  "tika-vin01t1:319_2": "ekaṃ sataṃ dve paññāsasuttāni cāti attho.",
  "tika-vin01t1:319_3": "Yatthāti yasmiṃ nikāye.",
  "tika-vin01t1:319_4": "Pañcadasavaggapariggahoti pañcadasahi vaggehi pariggahito saṅgahitoti attho.",
  "tika-vin01t1:320_0": "Suttantānaṃ sahassāni sattasuttasatāni cāti pāṭhe suttantānaṃ satta sahassāni satta satāni cāti yojetabbaṃ.",
  "tika-vin01t1:320_1": "Katthaci pana “satta suttasahassāni satta suttasatāni cā”tipi pāṭho.",
  "tika-vin01t1:320_2": "Saṃyuttasaṅgahoti saṃyuttanikāyassa saṅgaho.",
  "tika-vin01t1:321_0": "Pubbe nidassitāti suttantapiṭakaniddese nidassitā.",
  "tika-vin01t1:321_1": "Vuttameva pakārantarena saṅkhipitvā dassetuṃ “ṭhapetvā cattāro nikāye avasesaṃ buddhavacana”nti vuttaṃ.",
  "tika-vin01t1:321_2": "Sakalaṃ vinayapiṭakantiādinā niddiṭṭhameva hi iminā pakārantarena saṅkhipitvā vuttaṃ.",
  "tika-vin01t1:321_3": "Tenevāha “ṭhapetvā caturopete”tiādi.",
  "tika-vin01t1:321_4": "Tadaññanti tehi catūhi nikāyehi aññaṃ avasesanti attho.",
  "tika-vin01t1:322_0": "Sabbameva 2 hidanti sabbameva idaṃ buddhavacanaṃ.",
  "tika-vin01t1:322_1": "Navappabhedanti ettha kathaṃ panetaṃ navappabhedaṃ hoti.",
  "tika-vin01t1:322_2": "Tathā hi navahi aṅgehi vavatthitehi aññamaññasaṅkararahitehi bhavitabbaṃ,",
  "tika-vin01t1:322_3": "tathā ca sati asuttasabhāvāneva geyyaṅgādīni siyuṃ,",
  "tika-vin01t1:322_4": "atha suttasabhāvāneva geyyaṅgādīni,",
  "tika-vin01t1:322_5": "evaṃ sati suttanti visuṃ suttaṅgameva na siyā,",
  "tika-vin01t1:322_6": "evaṃ sante aṭṭhaṅgaṃ sāsananti āpajjati.",
  "tika-vin01t1:322_7": "Apica “sagāthakaṃ suttaṃ geyyaṃ,",
  "tika-vin01t1:322_8": "niggāthakaṃ suttaṃ veyyākaraṇa”nti aṭṭhakathāyaṃ vuttaṃ.",
  "tika-vin01t1:322_9": "Suttañca nāma sagāthakaṃ vā siyā niggāthakaṃ vāti aṅgadvayeneva tadubhayaṃ saṅgahitanti tadubhayavinimuttañca",
  "tika-vin01t1:322_10": "suttaṃ udānādivisesasaññārahitaṃ natthi,",
  "tika-vin01t1:322_11": "yaṃ suttaṅgaṃ siyā,",
  "tika-vin01t1:322_12": "athāpi kathañci visuṃ suttaṅgaṃ siyā,",
  "tika-vin01t1:322_13": "maṅgalasuttādīnaṃ suttaṅgasaṅgaho vā na siyā gāthābhāvato dhammapadādīnaṃ viya,",
  "tika-vin01t1:322_14": "geyyaṅgasaṅgaho vā siyā sagāthakattā sagāthakavaggassa viya,",
  "tika-vin01t1:322_15": "tathā ubhatovibhaṅgādīsu sagāthakappadesānanti? Vuccate –",
  "tika-vin01t1:323_0": "Suttanti sāmaññavidhi, visesavidhayo pare;",
  "tika-vin01t1:324_0": "Sanimittā niruḷhattā, sahatāññena nāññato.",
  "tika-vin01t1:325_0": "Yathāvuttassa dosassa, natthi etthāvagāhaṇaṃ;",
  "tika-vin01t1:326_0": "Tasmā asaṅkaraṃyeva, navaṅgaṃ satthusāsanaṃ.",
  "tika-vin01t1:327_0": "Sabbassapi hi buddhavacanassa suttanti ayaṃ sāmaññavidhi.",
  "tika-vin01t1:327_1": "Tathā hi “ettakaṃ tassa bhagavato suttāgataṃ suttapariyāpannaṃ,",
  "tika-vin01t1:327_2": "sāvatthiyā suttavibhaṅge,",
  "tika-vin01t1:327_3": "sakavāde pañca suttasatānī”tiādivacanato vinayābhidhammapariyattivisesesupi suttavohāro dissati.",
  "tika-vin01t1:327_4": "Teneva ca āyasmā mahākaccāno nettiyaṃ āha –",
  "tika-vin01t1:327_5": "“navavidhasuttantapariyeṭṭhī”ti.",
  "tika-vin01t1:327_6": "Tattha hi suttādivasena navaṅgassa sāsanassa pariyeṭṭhi pariyesanā atthavicāraṇā “navavidhasuttantapariyeṭṭhī”ti vuttā.",
  "tika-vin01t1:327_7": "Tadekadesesu pana geyyādayo visesavidhayo tena tena nimittena patiṭṭhitā.",
  "tika-vin01t1:327_8": "Tathā hi geyyassa sagāthakattaṃ tabbhāvanimittaṃ.",
  "tika-vin01t1:327_9": "Lokepi hi sasilokaṃ sagāthakaṃ vā cuṇṇiyaganthaṃ “geyya”nti vadanti.",
  "tika-vin01t1:327_10": "Gāthāvirahe pana sati pucchaṃ katvā visajjanabhāvo veyyākaraṇassa tabbhāvanimittaṃ.",
  "tika-vin01t1:327_11": "Pucchāvisajjanañhi “byākaraṇa”nti vuccati.",
  "tika-vin01t1:327_12": "Byākaraṇameva veyyākaraṇaṃ.",
  "tika-vin01t1:327_13": "Evaṃ sante sagāthakādīnampi pucchaṃ katvā visajjanavasena pavattānaṃ veyyākaraṇabhāvo āpajjatīti?",
  "tika-vin01t1:327_14": "Nāpajjati.",
  "tika-vin01t1:327_15": "Geyyādisaññānaṃ anokāsabhāvato saokāsato anokāsavidhi balavāti “gāthāvirahe satī”ti visesitattā ca.",
  "tika-vin01t1:327_16": "Tathā hi dhammapadādīsu kevalaṃ gāthābandhesu sagāthakattepi somanassañāṇamayikagāthāyuttesu “vuttañheta”ntiādivacanasambandhesu",
  "tika-vin01t1:327_17": "abbhutadhammapaṭisaṃyuttesu ca suttavisesesu yathākkamaṃ gāthāudānaitivuttakaabbhutadhammasaññā patiṭṭhitā.",
  "tika-vin01t1:327_18": "Ettha hi satipi saññantaranimittayoge anokāsasaññānaṃ balavabhāveneva gāthādisaññā patiṭṭhitā,",
  "tika-vin01t1:327_19": "tathā satipi gāthābandhabhāve bhagavato atītāsu jātīsu cariyānubhāvappakāsakesu jātakasaññā patiṭṭhitā,",
  "tika-vin01t1:327_20": "satipi pañhāvisajjanabhāve sagāthakatte ca kesuci suttantesu vedassa labhāpanato vedallasaññā patiṭṭhitāti",
  "tika-vin01t1:327_21": "evaṃ tena tena sagāthakattādinā nimittena tesu tesu suttavisesesu geyyādisaññā patiṭṭhitāti visesavidhayo",
  "tika-vin01t1:327_22": "suttaṅgato pare geyyādayo.",
  "tika-vin01t1:327_23": "Yaṃ panettha geyyaṅgādinimittarahitaṃ,",
  "tika-vin01t1:327_24": "taṃ suttaṅgaṃ visesasaññāparihārena sāmaññasaññāya pavattanato.",
  "tika-vin01t1:328_0": "Nanu ca evaṃ santepi sagāthakaṃ suttaṃ geyyaṃ,",
  "tika-vin01t1:328_1": "niggāthakaṃ suttaṃ veyyākaraṇanti suttaṅgaṃ na sambhavatīti codanā tadavatthā evāti?",
  "tika-vin01t1:328_2": "Na tadavatthā.",
  "tika-vin01t1:328_3": "Sodhitattā.",
  "tika-vin01t1:328_4": "Sodhitañhi pubbe gāthāvirahe sati pucchāvisajjanabhāvo veyyākaraṇassa tabbhāvanimittanti.",
  "tika-vin01t1:328_5": "Yañca vuttaṃ “gāthābhāvato maṅgalasuttādīnaṃ suttaṅgasaṅgaho na siyā”ti, taṃ na,",
  "tika-vin01t1:328_6": "niruḷhattāti.",
  "tika-vin01t1:328_7": "Niruḷho hi maṅgalasuttādīnaṃ suttabhāvo.",
  "tika-vin01t1:328_8": "Na hi tāni dhammapadabuddhavaṃsādayo viya gāthābhāvena paññātāni,",
  "tika-vin01t1:328_9": "atha kho suttabhāveneva.",
  "tika-vin01t1:328_10": "Teneva hi aṭṭhakathāyaṃ suttanāmakanti nāmaggahaṇaṃ kataṃ.",
  "tika-vin01t1:328_11": "Yaṃ pana vuttaṃ “sagāthakattā geyyaṅgasaṅgaho siyā”ti,",
  "tika-vin01t1:328_12": "tampi natthi.",
  "tika-vin01t1:328_13": "Yasmā sahatāññena.",
  "tika-vin01t1:328_14": "Sahabhāvo hi nāma atthato aññena hoti,",
  "tika-vin01t1:328_15": "saha gāthāhīti ca sagāthakaṃ.",
  "tika-vin01t1:328_16": "Na ca maṅgalasuttādīsu gāthāvinimutto koci suttappadeso atthi,",
  "tika-vin01t1:328_17": "yo “saha gāthāhī”ti vucceyya.",
  "tika-vin01t1:328_18": "Nanu ca gāthāsamudāyo gāthāhi añño hoti,",
  "tika-vin01t1:328_19": "tathā ca tassa vasena saha gāthāhīti sagāthakanti sakkā vattunti? Taṃ na.",
  "tika-vin01t1:328_20": "Na hi avayavavinimutto samudāyo nāma koci atthi.",
  "tika-vin01t1:328_21": "Yampi vuttaṃ “ubhatovibhaṅgādīsu sagāthakappadesānaṃ geyyaṅgasaṅgaho siyā”ti,",
  "tika-vin01t1:328_22": "tampi na aññato.",
  "tika-vin01t1:328_23": "Aññāyeva hi tā gāthā jātakādipariyāpannattā.",
  "tika-vin01t1:328_24": "Atho na tāhi ubhatovibhaṅgādīnaṃ geyyaṅgabhāvoti evaṃ suttādīnaṃ aṅgānaṃ aññamaññasaṅkarābhāvo veditabbo.",
  "tika-vin01t1:329_0": "Idāni suttādīni navaṅgāni vibhajitvā dassento āha “tattha ubhatovibhaṅganiddesakhandhakaparivārā”tiādi.",
  "tika-vin01t1:329_1": "Tattha niddeso nāma suttanipāte –",
  "tika-vin01t1:330_0": "“Kāmaṃ kāmayamānassa, tassa cetaṃ samijjhati;",
  "tika-vin01t1:331_0": "Addhā pītimano hoti, laddhā macco yadicchatī”ti. –",
  "tika-vin01t1:332_0": "Ādinā āgatassa aṭṭhakavaggassa,",
  "tika-vin01t1:333_0": "“Kenassu nivuto loko, (iccāyasmā ajito;)",
  "tika-vin01t1:334_0": "Kenassu nappakāsati;",
  "tika-vin01t1:335_0": "Kissābhilepanaṃ brūsi,",
  "tika-vin01t1:336_0": "Kiṃsu tassa mahabbhaya”nti. –",
  "tika-vin01t1:337_0": "Ādinā āgatassa pārāyanavaggassa,",
  "tika-vin01t1:338_0": "“Sabbesu bhūtesu nidhāya daṇḍaṃ,",
  "tika-vin01t1:339_0": "Aviheṭhayaṃ aññatarampi tesaṃ;",
  "tika-vin01t1:340_0": "Na puttamiccheyya kuto sahāyaṃ,",
  "tika-vin01t1:341_0": "Eko care khaggavisāṇakappo”ti. –",
  "tika-vin01t1:342_0": "Ādinā āgatassa khaggavisāṇasuttassa ca tadatthavibhāgavasena satthukappena āyasmatā dhammasenāpatisāriputtattherena",
  "tika-vin01t1:342_1": "kato niddeso mahāniddeso cūḷaniddesoti ca vuccati.",
  "tika-vin01t1:342_2": "Evamidha niddesassa suttaṅgasaṅgaho bhadantabuddhaghosācariyena dassitoti veditabbo.",
  "tika-vin01t1:342_3": "Aññatthāpi ca dīghanikāyaṭṭhakathādīsu sabbattha ubhatovibhaṅganiddesakhandhakaparivārāti niddesassa suttaṅgasaṅgaho eva dassito.",
  "tika-vin01t1:342_4": "Ācariyadhammapālattherenapi nettipakaraṇaṭṭhakathāyaṃ evametassa suttaṅgasaṅgahova kathito.",
  "tika-vin01t1:342_5": "Keci pana niddesassa gāthāveyyākaraṇaṅgesu dvīsu saṅgahaṃ vadanti.",
  "tika-vin01t1:342_6": "Vuttañhetaṃ niddesaaṭṭhakathāyaṃ upasenattherena –",
  "tika-vin01t1:343_0": "“Tadetaṃ vinayapiṭakaṃ suttantapiṭakaṃ abhidhammapiṭakanti tīsu piṭakesu suttantapiṭakapariyāpannaṃ,",
  "tika-vin01t1:343_1": "dīghanikāyo majjhimanikāyo saṃyuttanikāyo aṅguttaranikāyo khuddakanikāyoti pañcasu mahānikāyesu khuddakamahānikāye pariyāpannaṃ,",
  "tika-vin01t1:343_2": "suttaṃ geyyaṃ veyyākaraṇaṃ gāthā udānaṃ itivuttakaṃ jātakaṃ abbhutadhammaṃ vedallanti navasu satthusāsanaṅgesu",
  "tika-vin01t1:343_3": "yathāsambhavaṃ gāthāveyyākaraṇaṅgadvayasaṅgahita”nti.",
  "tika-vin01t1:344_0": "Ettha tāva katthaci pucchāvisajjanasabhāvato niddesekadesassa veyyākaraṇaṅgasaṅgaho yujjatu nāma,",
  "tika-vin01t1:344_1": "gāthaṅgasaṅgaho pana kathaṃ yujjeyyāti idamettha vīmaṃsitabbaṃ.",
  "tika-vin01t1:344_2": "Dhammapadādīnaṃ viya hi kevalaṃ gāthābandhabhāvo gāthaṅgassa tabbhāvanimittaṃ.",
  "tika-vin01t1:344_3": "Dhammapadādīsu hi kevalaṃ gāthābandhesu gāthāsamaññā patiṭṭhitā,",
  "tika-vin01t1:344_4": "niddese ca na koci kevalo gāthābandhappadeso upalabbhati.",
  "tika-vin01t1:344_5": "Sammāsambuddhena bhāsitānaṃyeva hi aṭṭhakavaggādisaṅgahitānaṃ gāthānaṃ niddesamattaṃ dhammasenāpatinā kataṃ.",
  "tika-vin01t1:344_6": "Atthavibhajanatthaṃ ānītāpi hi tā aṭṭhakavaggādisaṅgahitā niddisitabbā mūlagāthāyo suttanipātapariyāpannattā",
  "tika-vin01t1:344_7": "aññāyevāti na niddesasaṅkhyaṃ gacchanti ubhatovibhaṅgādīsu āgatabhāvepi taṃ vohāraṃ alabhamānā jātakādigāthāpariyāpannā",
  "tika-vin01t1:344_8": "gāthāyo viya,",
  "tika-vin01t1:344_9": "tasmā kāraṇantaramettha gavesitabbaṃ,",
  "tika-vin01t1:344_10": "yuttataraṃ vā gahetabbaṃ.",
  "tika-vin01t1:345_0": "Nālakasuttatuvaṭṭakasuttānīti ettha nālakasuttaṃ nāma padumuttarassa bhagavato sāvakaṃ moneyyapaṭipadaṃ",
  "tika-vin01t1:345_1": "paṭipannaṃ disvā tadatthaṃ abhikaṅkhamānena tato pabhuti kappasatasahassaṃ pāramiyo pūretvā āgatena asitassa",
  "tika-vin01t1:345_2": "isino bhāgineyyena nālakattherena dhammacakkappavattitadivasato sattame divase “aññātameta”ntiādīhi dvīhi",
  "tika-vin01t1:345_3": "gāthāhi moneyyapaṭipadaṃ puṭṭhena bhagavatā “moneyyaṃ te upaññissa”ntiādinā nālakattherassa bhāsitaṃ",
  "tika-vin01t1:345_4": "moneyyapaṭipadāparidīpakaṃ suttaṃ.",
  "tika-vin01t1:345_5": "Tuvaṭṭakasuttaṃ pana mahāsamayasuttantadesanāya sannipatitesu devesu “kā nu kho arahattappattiyā paṭipattī”ti",
  "tika-vin01t1:345_6": "uppannacittānaṃ ekaccānaṃ devatānaṃ tamatthaṃ pakāsetuṃ “pucchāmi taṃ ādiccabandhū”tiādinā nimmitabuddhena",
  "tika-vin01t1:345_7": "attānaṃ pucchāpetvā “mūlaṃ papañcasaṅkhāyā”tiādinā bhāsitaṃ suttaṃ.",
  "tika-vin01t1:345_8": "Evamidhasuttanipāte āgatānaṃ maṅgalasuttādīnaṃ suttaṅgasaṅgaho dassito,",
  "tika-vin01t1:345_9": "tattheva āgatānaṃ asuttanāmikānaṃ suddhikagāthānaṃ gāthaṅgasaṅgahañca dassayissati,",
  "tika-vin01t1:345_10": "evaṃ sati suttanipātaṭṭhakathārambhe –",
  "tika-vin01t1:346_0": "“Gāthāsatasamākiṇṇo, geyyabyākaraṇaṅkito;",
  "tika-vin01t1:347_0": "Kasmā suttanipātoti, saṅkhamesa gatoti ce”ti. –",
  "tika-vin01t1:348_0": "Sakalassapi suttanipātassa geyyaveyyākaraṇaṅgasaṅgaho kasmā coditoti?",
  "tika-vin01t1:348_1": "Nāyaṃ virodho.",
  "tika-vin01t1:348_2": "Kevalañhi tattha codakena sagāthakattaṃ katthaci pucchāvisajjanamattañca gahetvā codanāmattaṃ katanti gahetabbaṃ.",
  "tika-vin01t1:348_3": "Aññathā suttanipāte niggāthakassa suttasseva abhāvato veyyākaraṇaṅgasaṅgaho na codetabbo siyāti.",
  "tika-vin01t1:348_4": "Sagāthāvaggo geyyanti yojetabbaṃ.",
  "tika-vin01t1:348_5": "“Aṭṭhahi aṅgehi asaṅgahitaṃ nāma paṭisambhidādī”ti tīsupi gaṇṭhipadesu vuttaṃ.",
  "tika-vin01t1:348_6": "Keci pana paṭisambhidāmaggassa geyyaveyyākaraṇaṅgadvayasaṅgahaṃ vadanti.",
  "tika-vin01t1:348_7": "Vuttañhetaṃ paṭisambhidāmaggaṭṭhakathāyaṃ “navasu satthusāsanaṅgesu yathāsambhavaṃ geyyaveyyākaraṇaṅgadvayasaṅgahita”nti.",
  "tika-vin01t1:349_0": "Nosuttanāmikāti asuttanāmikā.",
  "tika-vin01t1:349_1": "“Suddhikagāthā nāma vatthugāthā”ti tīsu gaṇṭhipadesu vuttaṃ.",
  "tika-vin01t1:349_2": "Tattha vatthugāthāti –",
  "tika-vin01t1:350_0": "“Kosalānaṃ purā rammā, agamā dakkhiṇāpathaṃ;",
  "tika-vin01t1:351_0": "Ākiñcaññaṃ patthayāno, brāhmaṇo mantapāragū”ti. –",
  "tika-vin01t1:352_0": "Ādinā pārāyanavaggassa nidānaṃ āropentena āyasmatā ānandattherena saṅgītikāle vuttā chappaññāsa ca gāthāyo,",
  "tika-vin01t1:352_1": "ānandatthereneva saṅgītikāle nālakasuttassa nidānaṃ āropentena vuttā –",
  "tika-vin01t1:353_0": "“Ānandajāte tidasagaṇe patīte,",
  "tika-vin01t1:354_0": "Sakkañca indaṃ sucivasane ca deve;",
  "tika-vin01t1:355_0": "Dussaṃ gahetvā atiriva thomayante,",
  "tika-vin01t1:356_0": "Asito isi addasa divāvihāre”ti. –",
  "tika-vin01t1:357_0": "Ādikā vīsatimattā gāthāyo ca vuccanti.",
  "tika-vin01t1:357_1": "Tattha “nālakasuttassa vatthugāthāyo nālakasuttasaṅkhyaṃyeva gacchantī”ti aṭṭhakathāyaṃ vuttaṃ.",
  "tika-vin01t1:357_2": "Vuttañhetaṃ suttanipātaṭṭhakathāyaṃ –",
  "tika-vin01t1:358_0": "“Parinibbute pana bhagavati saṅgītiṃ karontena āyasmatā mahākassapena āyasmā ānando tameva moneyyapaṭipadaṃ",
  "tika-vin01t1:358_1": "puṭṭho yena yadā ca samādapito nālako bhagavantaṃ pucchi,",
  "tika-vin01t1:358_2": "taṃ sabbaṃ pākaṭaṃ katvā dassetukāmo ‘ānandajāte’tiādikā vīsati vatthugāthāyo vatvā abhāsi.",
  "tika-vin01t1:358_3": "Taṃ sabbampi nālakasuttanti vuccatī”ti.",
  "tika-vin01t1:359_0": "Tasmā nālakasuttassa vatthugāthāyo nālakasuttaggahaṇeneva saṅgahitāti pārāyanikavaggassa vatthugāthāyo idha suddhikagāthāti gahetabbaṃ.",
  "tika-vin01t1:359_1": "Tattheva panassa pārāyaniyavagge ajitamāṇavakādīnaṃ soḷasannaṃ brāhmaṇānaṃ pucchāgāthā bhagavato visajjanagāthā",
  "tika-vin01t1:359_2": "ca idha suddhikagāthāti evampi vattuṃ yujjati.",
  "tika-vin01t1:359_3": "Tāpi hi pāḷiyaṃ suttanāmena avatvā “ajitamāṇavakapucchā tissamettayyamāṇavakapucchā”tiādinā āgatattā",
  "tika-vin01t1:359_4": "cuṇṇiyaganthehi amissattā ca nosuttanāmikā suddhikagāthā nāmāti vattuṃ vaṭṭati.",
  "tika-vin01t1:360_0": "Idāni udānaṃ sarūpato vavatthapento āha “somanassañāṇamayikagāthāpaṭisaṃyuttā”tiādi.",
  "tika-vin01t1:360_1": "Kenaṭṭhena panetaṃ “udāna”nti vuccati?",
  "tika-vin01t1:360_2": "Udānanaṭṭhena.",
  "tika-vin01t1:360_3": "Kimidaṃ udānaṃ nāma?",
  "tika-vin01t1:360_4": "Pītivegasamuṭṭhāpito udāhāro.",
  "tika-vin01t1:360_5": "Yathā hi yaṃ telādi minitabbavatthu mānaṃ gahetuṃ na sakkoti,",
  "tika-vin01t1:360_6": "vissanditvā gacchati,",
  "tika-vin01t1:360_7": "taṃ “avaseko”ti vuccati,",
  "tika-vin01t1:360_8": "yañca jalaṃ taḷākaṃ gahetuṃ na sakkoti,",
  "tika-vin01t1:360_9": "ajjhottharitvā gacchati,",
  "tika-vin01t1:360_10": "taṃ “mahogho”ti vuccati,",
  "tika-vin01t1:360_11": "evameva yaṃ pītivegasamuṭṭhāpitaṃ vitakkavipphāraṃ hadayaṃ sandhāretuṃ na sakkoti,",
  "tika-vin01t1:360_12": "so adhiko hutvā anto asaṇṭhahitvā bahi vacīdvārena nikkhanto paṭiggāhakanirapekkho udāhāraviseso “udāna”nti vuccati.",
  "tika-vin01t1:360_13": "Dhammasaṃvegavasenapi ayamākāro labbhateva.",
  "tika-vin01t1:360_14": "Tayidaṃ katthaci gāthābandhavasena katthaci vākyavasena pavattaṃ.",
  "tika-vin01t1:360_15": "Tathā hi –",
  "tika-vin01t1:361_0": "“Tena kho pana samayena bhagavā bhikkhū nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti.",
  "tika-vin01t1:361_1": "Tedha bhikkhū aṭṭhiṃ katvā manasi katvā sabbaṃ cetasā samannāharitvā ohitasotā dhammaṃ suṇanti.",
  "tika-vin01t1:361_2": "Atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi ‘atthi,",
  "tika-vin01t1:361_3": "bhikkhave,",
  "tika-vin01t1:361_4": "tadāyatanaṃ,",
  "tika-vin01t1:361_5": "yattha neva pathavī na āpo”’ti –",
  "tika-vin01t1:362_0": "Ādīsu somanassañāṇasamuṭṭhitavākyavasena pavattaṃ.",
  "tika-vin01t1:363_0": "Nanu ca udānaṃ nāma pītisomanassasamuṭṭhāpito dhammasaṃvegasamuṭṭhāpito vā dhammapaṭiggāhakanirapekkho udāhāro tathā ceva sabbattha āgataṃ,",
  "tika-vin01t1:363_1": "idha kasmā bhagavā udānento bhikkhū āmantesīti?",
  "tika-vin01t1:363_2": "Tesaṃ bhikkhūnaṃ saññāpanatthaṃ.",
  "tika-vin01t1:363_3": "Nibbānapaṭisaṃyuttañhi bhagavā tesaṃ bhikkhūnaṃ dhammaṃ desetvā nibbānaguṇānussaraṇena uppannapītisomanassena",
  "tika-vin01t1:363_4": "udānaṃ udānento “idha nibbānavajjo sabbo sabhāvadhammo paccayāyattavuttikova upalabbhati,",
  "tika-vin01t1:363_5": "na paccayanirapekkho,",
  "tika-vin01t1:363_6": "ayaṃ pana nibbānadhammo kathamappaccayo upalabbhatī”ti tesaṃ bhikkhūnaṃ cetoparivitakkamaññāya tesaṃ ñāpetukāmo “atthi,",
  "tika-vin01t1:363_7": "bhikkhave,",
  "tika-vin01t1:363_8": "tadāyatana”nti - ādimāha.",
  "tika-vin01t1:363_9": "Na ekantato te paṭiggāhake katvāti veditabbaṃ.",
  "tika-vin01t1:364_0": "“Sace bhāyatha dukkhassa, sace vo dukkhamappiyaṃ;",
  "tika-vin01t1:365_0": "Mākattha pāpakaṃ kammaṃ, āvi vā yadi vā raho”ti. –",
  "tika-vin01t1:366_0": "Evamādikaṃ pana dhammasaṃvegavasappavattaṃ udānanti veditabbaṃ.",
  "tika-vin01t1:367_0": "“Sukhakāmāni bhūtāni, yo daṇḍena vihiṃsati;",
  "tika-vin01t1:368_0": "Attano sukhamesāno, pecca so na labhate sukha”nti. –",
  "tika-vin01t1:369_0": "Idampi dhammasaṃvegavasappavattaṃ udānanti vadanti.",
  "tika-vin01t1:369_1": "Tathā hi ekasmiṃ samaye sambahulā gopālakā antarā ca sāvatthiṃ antarā ca jetavanaṃ ahiṃ daṇḍehi hananti.",
  "tika-vin01t1:369_2": "Tena ca samayena bhagavā sāvatthiṃ piṇḍāya gacchanto antarāmagge te dārake ahiṃ daṇḍena hanante disvā",
  "tika-vin01t1:369_3": "“kasmā kumārakā imaṃ ahiṃ daṇḍena hanathā”ti pucchitvā “ḍaṃsanabhayena bhante”ti ca vutte “ime ‘attano",
  "tika-vin01t1:369_4": "sukhaṃ karissāmā’ti imaṃ paharantā nibbattaṭṭhāne dukkhaṃ anubhavissanti,",
  "tika-vin01t1:369_5": "aho avijjāya nikatikosalla”nti dhammasaṃvegaṃ uppādesi.",
  "tika-vin01t1:369_6": "Teneva ca dhammasaṃvegena imaṃ udānaṃ udānesi.",
  "tika-vin01t1:369_7": "Evametaṃ katthaci gāthābandhavasena katthaci vākyavasena katthaci somanassavasena katthaci dhammasaṃvegavasena pavattanti veditabbaṃ.",
  "tika-vin01t1:369_8": "Tasmā aṭṭhakathāyaṃ “somanassañāṇamayikagāthāpaṭisaṃyuttānī”ti yaṃ udānalakkhaṇaṃ vuttaṃ,",
  "tika-vin01t1:369_9": "taṃ yebhuyyavasena vuttanti gahetabbaṃ.",
  "tika-vin01t1:369_10": "Yebhuyyena hi udānaṃ gāthābandhavasena bhāsitaṃ pītisomanassasamuṭṭhāpitañca.",
  "tika-vin01t1:370_0": "Tayidaṃ sabbaññubuddhabhāsitaṃ paccekabuddhabhāsitaṃ sāvakabhāsitanti tividhaṃ hoti.",
  "tika-vin01t1:370_1": "Tattha paccekabuddhabhāsitaṃ –",
  "tika-vin01t1:371_0": "“Sabbesu bhūtesu nidhāya daṇḍaṃ,",
  "tika-vin01t1:372_0": "Aviheṭhayaṃ aññatarampi tesa”nti. –",
  "tika-vin01t1:373_0": "Ādinā khaggavisāṇasutte āgatameva. Sāvakabhāsitānipi –",
  "tika-vin01t1:374_0": "“Sabbo rāgo pahīno me, sabbo doso samūhato;",
  "tika-vin01t1:375_0": "Sabbo me vihato moho, sītibhūtosmi nibbuto”ti. –",
  "tika-vin01t1:376_0": "Ādinā theragāthāsu,",
  "tika-vin01t1:377_0": "“Kāyena saṃvutā āsiṃ, vācāya uda cetasā;",
  "tika-vin01t1:378_0": "Samūlaṃ taṇhamabbhuyha, sītibhūtāmhi nibbutā”ti. –",
  "tika-vin01t1:379_0": "Therigāthāsu ca āgatāni.",
  "tika-vin01t1:379_1": "Aññānipi sakkādīhi devehi bhāsitāni “aho dānaṃ paramadānaṃ kassape supatiṭṭhita”ntiādīni,",
  "tika-vin01t1:379_2": "soṇadaṇḍabrāhmaṇādīhi manussehi ca bhāsitāni “namo tassa bhagavato”tiādīni tisso saṅgītiyo āruḷhāni udānāni santi eva,",
  "tika-vin01t1:379_3": "na tāni idha adhippetāni.",
  "tika-vin01t1:379_4": "Yāni pana sammāsambuddhena sāmaṃ āhaccabhāsitāni jinavacanabhūtāni,",
  "tika-vin01t1:379_5": "tāneva ca dhammasaṅgāhakehi “udāna”nti saṅgītaṃ.",
  "tika-vin01t1:379_6": "Etāniyeva ca sandhāya bhagavato pariyattidhammaṃ navavidhā vibhajitvā uddisantena udānanti vuttaṃ.",
  "tika-vin01t1:380_0": "Yā pana “anekajātisaṃsāra”ntiādigāthā bhagavatā bodhiyā mūle udānavasena pavattitā anekasatasahassānaṃ sammāsambuddhānaṃ udānabhūtā ca,",
  "tika-vin01t1:380_1": "tā aparabhāge dhammabhaṇḍāgārikassa bhagavatā desitattā dhammasaṅgāhakehi udānapāḷiyaṃ saṅgahaṃ anāropetvā dhammapade saṅgahitā.",
  "tika-vin01t1:380_2": "Yañca “aññāsi vata bho koṇḍañño”ti udānavacanaṃ dasasahassilokadhātuyā devamanussānaṃ pavedanasamatthanigghosavipphāraṃ bhagavatā bhāsitaṃ,",
  "tika-vin01t1:380_3": "tadapi paṭhamabodhiyaṃ sabbesaṃ eva bhikkhūnaṃ sammāpaṭipattipaccavekkhaṇahetukaṃ “ārādhayiṃsu vata maṃ",
  "tika-vin01t1:380_4": "bhikkhū ekaṃ samaya”ntiādivacanaṃ viya dhammacakkappavattanasuttadesanāpariyosāne attanā adhigatadhammekadesassa",
  "tika-vin01t1:380_5": "yathādesitassa ariyamaggassa sāvakesu sabbapaṭhamaṃ therena adhigatattā attano parissamassa saphalabhāvapaccavekkhaṇahetukaṃ",
  "tika-vin01t1:380_6": "pītisomanassajanitaṃ udāhāramattāṃ,",
  "tika-vin01t1:380_7": "na “yadā have pātubhavanti dhammā”tiādivacanaṃ viya pavattiyā nivattiyā vā pakāsananti na dhammasaṅgāhakehi udānapāḷiyaṃ saṅgītanti daṭṭhabbaṃ.",
  "tika-vin01t1:381_0": "Udānapāḷiyañca bodhivaggādīsu aṭṭhasu vaggesu dasa dasa katvā asītiyeva suttantā saṅgītā,",
  "tika-vin01t1:381_1": "tatoyeva ca udānaṭṭhakathāyaṃ ācariyadhammapālattherena vuttaṃ –",
  "tika-vin01t1:382_0": "“Asīti eva suttantā, vaggā aṭṭha samāsato;",
  "tika-vin01t1:383_0": "Gāthā ca pañcanavuti, udānassa pakāsitā.",
  "tika-vin01t1:384_0": "“Aḍḍhūnanavamattā ca, bhāṇavārā pamāṇato;",
  "tika-vin01t1:385_0": "Ekādhikā tathāsīti, udānassānusandhayo.",
  "tika-vin01t1:386_0": "“Ekavīsasahassāni, satameva vicakkhaṇo;",
  "tika-vin01t1:387_0": "Padānetānudānassa, gaṇitāni viniddise. –",
  "tika-vin01t1:388_0": "Gāthāpādato pana –",
  "tika-vin01t1:389_0": "“Aṭṭhasahassamattāni, cattāreva satāni ca;",
  "tika-vin01t1:390_0": "Padānetānudānassa, tevīsati ca niddise.",
  "tika-vin01t1:391_0": "“Akkharānaṃ sahassāni, saṭṭhi satta satāni ca;",
  "tika-vin01t1:392_0": "Tīṇi dvāsīti ca tathā, udānassa paveditā”ti.",
  "tika-vin01t1:393_0": "Idha pana “dvāsīti suttantā”ti vuttaṃ, taṃ na sameti, tasmā “asīti suttantā”ti pāṭhena bhavitabbaṃ.",
  "tika-vin01t1:394_0": "Vuttañhetaṃ bhagavatā –",
  "tika-vin01t1:394_1": "“vuttamarahatāti me sutaṃ.",
  "tika-vin01t1:394_2": "Ekadhammaṃ,",
  "tika-vin01t1:394_3": "bhikkhave,",
  "tika-vin01t1:394_4": "pajahatha,",
  "tika-vin01t1:394_5": "ahaṃ vo pāṭibhogo anāgāmitāya.",
  "tika-vin01t1:394_6": "Katamaṃ ekadhammaṃ? Lobhaṃ,",
  "tika-vin01t1:394_7": "bhikkhave,",
  "tika-vin01t1:394_8": "ekadhammaṃ pajahatha,",
  "tika-vin01t1:394_9": "ahaṃ vo pāṭibhogo anāgāmitāyā”ti evamādinā ekakadukatikacatukkavasena itivuttakapāḷiyaṃ saṅgahamāropitāni",
  "tika-vin01t1:394_10": "dvādasuttarasatasuttantāni itivuttakaṃ nāmāti dassento āha “vuttañheta”ntiādi.",
  "tika-vin01t1:394_11": "Dasuttarasatasuttantāti etthāpi “dvādasuttarasatasuttantā”ti pāṭhena bhavitabbaṃ.",
  "tika-vin01t1:394_12": "Tathā hi ekakanipāte tāva sattavīsati suttāni,",
  "tika-vin01t1:394_13": "dukanipāte dvāvīsati,",
  "tika-vin01t1:394_14": "tikanipāte paññāsa,",
  "tika-vin01t1:394_15": "catukkanipāte terasāti dvādasuttarasatasuttantāneva itivuttakapāḷiyaṃ āgatāni.",
  "tika-vin01t1:394_16": "Tatoyeva ca pāḷiyaṃ –",
  "tika-vin01t1:395_0": "“Lobho doso ca moho ca,",
  "tika-vin01t1:396_0": "Kodho makkhena pañcamaṃ;",
  "tika-vin01t1:397_0": "Māno sabbaṃ puna māno,",
  "tika-vin01t1:398_0": "Lobho dosena terasa.",
  "tika-vin01t1:399_0": "“Moho kodho puna makkho,",
  "tika-vin01t1:400_0": "Nīvaraṇā taṇhāya pañcamaṃ;",
  "tika-vin01t1:401_0": "Dve sekkhabhedā sāmaggī,",
  "tika-vin01t1:402_0": "Paduṭṭhanirayena terasa.",
  "tika-vin01t1:403_0": "“Pasannā ekamābhāyi, puggalaṃ atītena pañcamaṃ;",
  "tika-vin01t1:404_0": "Evañce opadhikaṃ puññaṃ, sattavīsa pakāsitā”ti. –",
  "tika-vin01t1:405_0": "Evamādinā uddānagāthāhi dvādasuttarasatasuttāni gaṇetvā dassitāni. Teneva ca aṭṭhakathāyampi –",
  "tika-vin01t1:406_0": "“Suttato ekakanipāte tāva sattavīsati suttāni,",
  "tika-vin01t1:406_1": "dukanipāte dvāvīsati,",
  "tika-vin01t1:406_2": "tikanipāte paññāsa,",
  "tika-vin01t1:406_3": "catukkanipāte terasāti dvādasādhikasatasuttasaṅgaha”nti –",
  "tika-vin01t1:407_0": "Vuttaṃ.",
  "tika-vin01t1:407_1": "Kāmañcettha appakaṃ ūnamadhikaṃ vā gaṇanūpagaṃ na hotīti katvā “dvāsīti khandhakavattānī”ti vattabbe",
  "tika-vin01t1:407_2": "“asīti khandhakavattānī”ti vuttavacanaṃ viya “dvādasuttarasatasuttantā”ti vattabbe “dasuttarasatasuttantā”ti",
  "tika-vin01t1:407_3": "vuttantipi sakkā vattuṃ,",
  "tika-vin01t1:407_4": "tathāpi īdise ṭhāne pamāṇaṃ dassentena yāthāvatova niyametvā dassetabbanti “dvādasuttarasatasuttantā” icceva pāṭhena bhavitabbaṃ.",
  "tika-vin01t1:408_0": "Jātaṃ bhūtaṃ purāvutthaṃ bhagavato pubbacaritaṃ kāyati katheti pakāsetīti jātakaṃ.",
  "tika-vin01t1:409_0": "“Cattārome,",
  "tika-vin01t1:409_1": "bhikkhave,",
  "tika-vin01t1:409_2": "acchariyā abbhutā dhammā ānande.",
  "tika-vin01t1:409_3": "Katame cattāro? Sace,",
  "tika-vin01t1:409_4": "bhikkhave,",
  "tika-vin01t1:409_5": "bhikkhuparisā ānandaṃ dassanāya upasaṅkamati,",
  "tika-vin01t1:409_6": "dassanenapi sā attamanā hoti.",
  "tika-vin01t1:409_7": "Tattha ce ānando dhammaṃ bhāsati,",
  "tika-vin01t1:409_8": "bhāsitenapi sā attamanā hoti, atittāva,",
  "tika-vin01t1:409_9": "bhikkhave,",
  "tika-vin01t1:409_10": "bhikkhuparisā hoti,",
  "tika-vin01t1:409_11": "atha ānando tuṇhī bhavati.",
  "tika-vin01t1:409_12": "Sace bhikkhunīparisā…pe…",
  "tika-vin01t1:409_13": "upāsakaparisā…pe…",
  "tika-vin01t1:409_14": "upāsikā parisā ānandaṃ dassanāya upasaṅkamati,",
  "tika-vin01t1:409_15": "dassanenapi sā attamanā hoti.",
  "tika-vin01t1:409_16": "Tattha ce ānando dhammaṃ bhāsati,",
  "tika-vin01t1:409_17": "bhāsitenapi sā attamanā hoti, atittāva,",
  "tika-vin01t1:409_18": "bhikkhave,",
  "tika-vin01t1:409_19": "upāsikāparisā hoti,",
  "tika-vin01t1:409_20": "atha ānando tuṇhī bhavati. Ime kho,",
  "tika-vin01t1:409_21": "bhikkhave,",
  "tika-vin01t1:409_22": "cattāro acchariyā abbhutā dhammā ānande”ti evamādinayappavattā sabbepi acchariyaabbhutadhammapaṭisaṃyuttā",
  "tika-vin01t1:409_23": "suttantā abbhutadhammaṃ nāmāti dassento āha “cattārome,",
  "tika-vin01t1:409_24": "bhikkhave”tiādi.",
  "tika-vin01t1:410_0": "Cūḷavedallādīsu visākhena nāma upāsakena puṭṭhāya dhammadinnāya nāma bhikkhuniyā bhāsitaṃ suttaṃ cūḷavedallanti veditabbaṃ.",
  "tika-vin01t1:410_1": "Mahāvedallaṃ pana mahākoṭṭhikattherena pucchitena āyasmatā sāriputtattherena bhāsitaṃ.",
  "tika-vin01t1:410_2": "Sammādiṭṭhisuttampi bhikkhūhi puṭṭhena tenevāyasmatā sāriputtattherena bhāsitaṃ.",
  "tika-vin01t1:410_3": "Etāni majjhimanikāyapariyāpannāni.",
  "tika-vin01t1:410_4": "Sakkapañhaṃ pana sakkena puṭṭho bhagavā abhāsi,",
  "tika-vin01t1:410_5": "tañca dīghanikāyapariyāpannanti veditabbaṃ.",
  "tika-vin01t1:410_6": "Mahāpuṇṇamasuttampi tadahuposathe pannarase puṇṇamāya rattiyā aññatarena bhikkhunā puṭṭhena bhagavatā bhāsitaṃ,",
  "tika-vin01t1:410_7": "taṃ pana majjhimanikāyapariyāpannanti veditabbaṃ.",
  "tika-vin01t1:410_8": "Vedanti ñāṇaṃ.",
  "tika-vin01t1:410_9": "Tuṭṭhinti yathābhāsitadhammadesanaṃ viditvā “sādhu ayye,",
  "tika-vin01t1:410_10": "sādhāvuso”tiādinā abbhanumodanavasappavattaṃ pītisomanassaṃ.",
  "tika-vin01t1:410_11": "Laddhā laddhāti labhitvā labhitvā,",
  "tika-vin01t1:410_12": "punappunaṃ labhitvāti vuttaṃ hoti.",
  "tika-vin01t1:411_0": "Evaṃ aṅgavasena sakalampi buddhavacanaṃ vibhajitvā idāni dhammakkhandhavasena vibhajitvā kathetukāmo āha “kathaṃ dhammakkhandhavasenā”tiādi.",
  "tika-vin01t1:411_1": "Tattha dhammakkhandhavasenāti dhammarāsivasena.",
  "tika-vin01t1:411_2": "Dvāsīti sahassāni buddhato gaṇhiṃ,",
  "tika-vin01t1:411_3": "dve sahassāni bhikkhuto gaṇhinti sambandho.",
  "tika-vin01t1:411_4": "Tattha buddhato gaṇhinti sammāsambuddhato uggaṇhiṃ,",
  "tika-vin01t1:411_5": "dvesahassādhikāni asīti dhammakkhandhasahassāni satthu santikā adhigaṇhinti attho.",
  "tika-vin01t1:411_6": "Dve sahassāni bhikkhutoti dve dhammakkhandhasahassāni bhikkhuto uggaṇhiṃ,",
  "tika-vin01t1:411_7": "dhammasenāpatiādīnaṃ bhikkhūnaṃ santikā adhigaṇhiṃ.",
  "tika-vin01t1:411_8": "Sāriputtattherādīhi bhāsitānaṃ sammādiṭṭhisuttantādīnaṃ vasena hi “dve sahassāni bhikkhuto”ti vuttaṃ.",
  "tika-vin01t1:411_9": "Caturāsīti sahassānīti tadubhayaṃ samodhānetvā catusahassādhikāni asīti sahassāni.",
  "tika-vin01t1:411_10": "Ye me dhammā pavattinoti ye dhammā mama pavattino pavattamānā paguṇā vācuggatā jivhagge parivattanti,",
  "tika-vin01t1:411_11": "te dhammā caturāsīti dhammakkhandhasahassānīti vuttaṃ hoti.",
  "tika-vin01t1:411_12": "Keci pana “ye ime”ti padacchedaṃ katvā “ye ime dhammā buddhassa bhagavato bhikkhūnañca pavattino,",
  "tika-vin01t1:411_13": "tehi pavattitā,",
  "tika-vin01t1:411_14": "tesvāhaṃ dvāsīti sahassāni buddhato gaṇhiṃ,",
  "tika-vin01t1:411_15": "dve sahassāni bhikkhutoti evaṃ caturāsīti dhammakkhandhasahassānī”ti evamettha sambandhaṃ vadanti.",
  "tika-vin01t1:412_0": "Ettha ca subhasuttaṃ gopakamoggallānasuttañca parinibbute bhagavati ānandattherena vuttattā caturāsītidhammakkhandhasahassesu antogadhaṃ hoti,",
  "tika-vin01t1:412_1": "na hotīti?",
  "tika-vin01t1:412_2": "Tattha paṭisambhidāgaṇṭhipade tāva idaṃ vuttaṃ “sayaṃ vuttadhammakkhandhānaṃ bhikkhuto gahiteyeva saṅgahetvā evamāhāti daṭṭhabba”nti.",
  "tika-vin01t1:412_3": "Bhagavatā pana dinnanaye ṭhatvā bhāsitattā sayaṃ vuttadhammakkhandhānampi “buddhato gaṇhi”nti ettha saṅgahaṃ",
  "tika-vin01t1:412_4": "katvā vuttanti evamettha vattuṃ yuttataraṃ viya dissati.",
  "tika-vin01t1:412_5": "Bhagavatāyeva hi dinnanaye ṭhatvā sāvakā dhammaṃ desenti.",
  "tika-vin01t1:412_6": "Teneva hi tatiyasaṅgītiyañca moggaliputtatissattherena bhāsitampi kathāvatthuppakaraṇaṃ buddhabhāsitaṃ nāma jātaṃ,",
  "tika-vin01t1:412_7": "tatoyeva ca attanā bhāsitampi subhasuttādi saṅgītiṃ āropentena āyasmatā ānandattherena “evaṃ me suta”nti vuttaṃ.",
  "tika-vin01t1:413_0": "Evaṃ paridīpitadhammakkhandhavasenāti gopakamoggallānena brāhmaṇena “tvaṃ bahussutoti buddhasāsane pākaṭo,",
  "tika-vin01t1:413_1": "kittakā dhammā te satthārā bhāsitā,",
  "tika-vin01t1:413_2": "tayā dhāritā”ti pucchite tassa paṭivacanaṃ dentena āyasmatā ānandattherena evaṃ “dvāsīti buddhato gaṇhi”ntiādinā paridīpitadhammakkhandhānaṃ vasena.",
  "tika-vin01t1:413_3": "Ekānusandhikaṃ suttaṃ satipaṭṭhānādi.",
  "tika-vin01t1:413_4": "Satipaṭṭhānasuttañhi “ekāyano ayaṃ,",
  "tika-vin01t1:413_5": "bhikkhave,",
  "tika-vin01t1:413_6": "maggo sattānaṃ visuddhiyā”tiādinā cattāro satipaṭṭhāne ārabhitvā tesaṃyeva vibhāgadassanavasena pavattattā “ekānusandhika”nti vuccati.",
  "tika-vin01t1:413_7": "Anekānusandhikanti nānānusandhikaṃ parinibbānasuttādi.",
  "tika-vin01t1:413_8": "Parinibbānasuttañhi nānāṭhānesu nānādhammadesanānaṃ vasena pavattattā “anekānusandhika”nti vuccati.",
  "tika-vin01t1:413_9": "Gāthābandhesu pañhapucchananti –",
  "tika-vin01t1:414_0": "“Kati chinde kati jahe, kati cuttari bhāvaye;",
  "tika-vin01t1:415_0": "Kati saṅgātigo bhikkhu, ‘oghatiṇṇo’ti vuccatī”ti. –",
  "tika-vin01t1:416_0": "Evamādinayappavattaṃ pañhapucchanaṃ eko dhammakkhandhoti attho.",
  "tika-vin01t1:417_0": "“Pañca chinde pañca jahe, pañca cuttari bhāvaye;",
  "tika-vin01t1:418_0": "Pañca saṅgātigo bhikkhu, ‘oghatiṇṇo’ti vuccatī”ti. –",
  "tika-vin01t1:419_0": "Evamādinayappavattaṃ visajjananti veditabbaṃ.",
  "tika-vin01t1:419_1": "Tikadukabhājanaṃ nikkhepakaṇḍaaṭṭhakathākaṇḍavasena veditabbaṃ.",
  "tika-vin01t1:419_2": "Tasmā “kusalā dhammā,",
  "tika-vin01t1:419_3": "akusalā dhammā,",
  "tika-vin01t1:419_4": "abyākatā dhammā,",
  "tika-vin01t1:419_5": "sukhāya vedanāya sampayuttā dhammā,",
  "tika-vin01t1:419_6": "dukkhāya vedanāya sampayuttā dhammā,",
  "tika-vin01t1:419_7": "adukkhamasukhāya vedanāya sampayuttā dhammā”ti evamādīsu tikesu kusalattikassa vibhajanavasena yaṃ vuttaṃ nikkhepakaṇḍe –",
  "tika-vin01t1:420_0": "“Katame dhammā kusalā?",
  "tika-vin01t1:420_1": "Tīṇi kusalamūlāni alobho adoso amoho,",
  "tika-vin01t1:420_2": "taṃsampayutto vedanākkhandho saññākkhandho saṅkhārakkhandho viññāṇakkhandho,",
  "tika-vin01t1:420_3": "taṃsamuṭṭhānaṃ kāyakammaṃ vacīkammaṃ manokammaṃ.",
  "tika-vin01t1:420_4": "Ime dhammā kusalā.",
  "tika-vin01t1:421_0": "“Katame dhammā akusalā?",
  "tika-vin01t1:421_1": "Tīṇi akusalamūlāni lobho doso moho,",
  "tika-vin01t1:421_2": "tadekaṭṭhā ca kilesā,",
  "tika-vin01t1:421_3": "taṃsampayutto vedanākkhandho…pe…",
  "tika-vin01t1:421_4": "manokammaṃ.",
  "tika-vin01t1:421_5": "Ime dhammā akusalā.",
  "tika-vin01t1:422_0": "“Katame dhammā abyākatā?",
  "tika-vin01t1:422_1": "Kusalākusalānaṃ dhammānaṃ vipākā kāmāvacarā rūpāvacarā arūpāvacarā apariyāpannā vedanākkhandho …pe…",
  "tika-vin01t1:422_2": "viññāṇakkhandho,",
  "tika-vin01t1:422_3": "ye ca dhammā kiriyā neva kusalā nākusalā na ca kammavipākā sabbañca rūpaṃ asaṅkhatā ca dhātu.",
  "tika-vin01t1:422_4": "Ime dhammā abyākatā”ti –",
  "tika-vin01t1:423_0": "Ayameko dhammakkhandho.",
  "tika-vin01t1:423_1": "Evaṃ sesattikānampi ekekassa tikassa vibhajanaṃ ekeko dhammakkhandhoti veditabbaṃ.",
  "tika-vin01t1:424_0": "Tathā “hetū dhammā”ti evamādikesu dukesu ekekassa dukassa vibhajanavasena yaṃ vuttaṃ –",
  "tika-vin01t1:425_0": "“Katame dhammā hetū? Tayo kusalā hetū, tayo akusalā hetū, tayo abyākatā hetū”ti –",
  "tika-vin01t1:426_0": "Ādi, tatthāpi ekekassa dukassa vibhajanaṃ ekeko dhammakkhandho. Puna aṭṭhakathākaṇḍe –",
  "tika-vin01t1:427_0": "“Katame dhammā kusalā?",
  "tika-vin01t1:427_1": "Catūsu bhūmīsu kusalaṃ.",
  "tika-vin01t1:427_2": "Ime dhammā kusalā.",
  "tika-vin01t1:427_3": "Katame dhammā akusalā?",
  "tika-vin01t1:427_4": "Dvādasa akusalacittuppādā.",
  "tika-vin01t1:427_5": "Ime dhammā akusalā.",
  "tika-vin01t1:427_6": "Katame dhammā abyākatā?",
  "tika-vin01t1:427_7": "Catūsu bhūmīsu vipāko tīsu bhūmīsu kiriyābyākataṃ rūpañca nibbānañca.",
  "tika-vin01t1:427_8": "Ime dhammā abyākatā”ti –",
  "tika-vin01t1:428_0": "Evamādinā kusalattikādivibhajanavasena pavattesu tikabhājanesu ekekassa tikassa bhājanaṃ ekeko dhammakkhandho. Tathā –",
  "tika-vin01t1:429_0": "“Katame dhammā hetū? Tayo kusalā hetū, tayo akusalā hetū, tayo abyākatā hetū”ti –",
  "tika-vin01t1:430_0": "Ādinayappavattesu dukabhājanesu ekamekaṃ dukabhājanaṃ ekeko dhammakkhandhoti evamettha tikadukabhājanavasena dhammakkhandhavibhāgo veditabbo.",
  "tika-vin01t1:431_0": "Ekamekañca cittavārabhājananti ettha pana –",
  "tika-vin01t1:432_0": "“Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ vā…pe…",
  "tika-vin01t1:432_1": "tasmiṃ samaye phasso hoti…pe…",
  "tika-vin01t1:432_2": "avikkhepo hotī”ti –",
  "tika-vin01t1:433_0": "Evamādinayappavatte cittuppādakaṇḍe ekamekaṃ cittavārabhājanaṃ ekeko dhammakkhandhoti gahetabbaṃ.",
  "tika-vin01t1:433_1": "Eko dhammakkhandhoti ettha “ekekatikadukabhājanaṃ ekamekaṃ cittavārabhājana”nti vuttattā ekeko dhammakkhandhoti attho veditabbo.",
  "tika-vin01t1:433_2": "“Ekeko”ti avuttepi hi ayamattho atthato viññāyamānova hotīti “eko dhammakkhandho”ti vuttaṃ.",
  "tika-vin01t1:433_3": "Atthi vatthūtiādīsu vatthu nāma sudinnakaṇḍādi.",
  "tika-vin01t1:433_4": "Mātikāti “yo pana bhikkhu bhikkhūnaṃ sikkhāsājīvasamāpanno”tiādinā tasmiṃ tasmiṃ ajjhācāre paññattasikkhāpadaṃ.",
  "tika-vin01t1:433_5": "Padabhājanīyanti tassa tassa sikkhāpadassa “yo panāti yo yādiso”tiādinayappavattaṃ vibhajanaṃ.",
  "tika-vin01t1:433_6": "Antarāpattīti “paṭilātaṃ ukkhipati,",
  "tika-vin01t1:433_7": "āpatti dukkaṭassā”ti evamādinā sikkhāpadantaresu paññattā āpatti.",
  "tika-vin01t1:433_8": "Anāpattīti “anāpatti ajānantassa asādiyantassa ummattakassa khittacittassa vedanāṭṭassa ādikammikassā”tiādinayappavatto",
  "tika-vin01t1:433_9": "kacchedoti “dasāhātikkante atikkantasaññī nissaggiyaṃ pācittiyaṃ,",
  "tika-vin01t1:433_10": "dasāhātikkante vematiko nissaggiyaṃ pācittiyaṃ,",
  "tika-vin01t1:433_11": "dasāhātikkante anatikkantasaññī nissaggiyaṃ pācittiya”nti evamādinayappavatto tikapācittiyatikadukkaṭādibhedo tikaparicchedo.",
  "tika-vin01t1:434_0": "Idāni evametaṃ abhedato rasavasena ekavidhantiādinā “ayaṃ dhammo,",
  "tika-vin01t1:434_1": "ayaṃ vinayo…pe…",
  "tika-vin01t1:434_2": "imāni caturāsīti dhammakkhandhasahassānī”ti buddhavacanaṃ dhammavinayādibhedena vavatthapetvā saṅgāyantena",
  "tika-vin01t1:434_3": "mahākassapapamukhena vasīgaṇena anekacchariyapātubhāvapaṭimaṇḍitāya saṅgītiyā imassa piṭakassa vinayabhāvo",
  "tika-vin01t1:434_4": "majjhimabuddhavacanādibhāvo ca vavatthāpitoti dasseti.",
  "tika-vin01t1:434_5": "Na kevalaṃ imamevimassa yathāvuttappabhedaṃ vavatthapetvā saṅgītaṃ,",
  "tika-vin01t1:434_6": "atha kho aññampīti dassento āha “na kevalañca imamevā”tiādi.",
  "tika-vin01t1:434_7": "Tattha uddānasaṅgaho paṭhamapārājikādīsu āgatānaṃ vinītavatthuādīnaṃ saṅkhepato saṅgahadassanavasena dhammasaṅgāhakehi kathitā –",
  "tika-vin01t1:435_0": "“Makkaṭī vajjiputtā ca, gihī naggo ca titthiyā;",
  "tika-vin01t1:436_0": "Dārikuppalavaṇṇā ca, byañjanehipare duve”ti. –",
  "tika-vin01t1:437_0": "Ādikā gāthāyo.",
  "tika-vin01t1:437_1": "Sīlakkhandhavaggamūlapariyāyavaggādivasena saṅgaho vaggasaṅgaho.",
  "tika-vin01t1:437_2": "Uttarimanussadhammapeyyālanīlacakkapeyyālādivavatthāpanavasena peyyālasaṅgaho.",
  "tika-vin01t1:437_3": "Aṅguttaranikāyādīsu ekakanipātādisaṅgaho.",
  "tika-vin01t1:437_4": "Saṃyuttanikāye devatāsaṃyuttādivasena saṃyuttasaṅgaho.",
  "tika-vin01t1:437_5": "Majjhimanikāyādīsu mūlapaṇṇāsakādivasena paṇṇāsakasaṅgaho.",
  "tika-vin01t1:438_0": "Assa buddhavacanassa saṅgītipariyosāne sādhukāraṃ dadamānā viyāti sambandho.",
  "tika-vin01t1:438_1": "Saṅkampīti uddhaṃ uddhaṃ gacchantī suṭṭhu kampi.",
  "tika-vin01t1:438_2": "Sampakampīti uddhaṃ adho ca gacchantī sampakampi.",
  "tika-vin01t1:438_3": "Sampavedhīti catūsu disāsu gacchantī suṭṭhu pavedhi.",
  "tika-vin01t1:438_4": "Accharaṃ paharituṃ yuttāni acchariyāni,",
  "tika-vin01t1:438_5": "pupphavassacelukkhepādīni.",
  "tika-vin01t1:438_6": "Yā paṭhamamahāsaṅgīti dhammasaṅgāhakehi mahākassapādīhi pañcahi satehi yena katā saṅgītā,",
  "tika-vin01t1:438_7": "tena pañcasatāni etissā atthīti “pañcasatā”ti ca,",
  "tika-vin01t1:438_8": "thereheva katattā therā mahākassapādayo etissā atthīti “therikā”ti ca loke vuccati,",
  "tika-vin01t1:438_9": "ayaṃ paṭhamamahāsaṅgīti nāmāti sambandho.",
  "tika-vin01t1:439_0": "Evaṃ paṭhamamahāsaṅgītiṃ dassetvā yadatthaṃ sā idha nidassitā,",
  "tika-vin01t1:439_1": "taṃ nigamanavasena dassento “imissā”tiādimāha.",
  "tika-vin01t1:439_2": "Āyasmatā upālittherena vuttanti “tena samayenā”tiādi vakkhamānaṃ sabbaṃ nidānavacanaṃ vuttaṃ.",
  "tika-vin01t1:439_3": "Kimatthaṃ panettha dhammavinayasaṅgahe kathiyamāne nidānavacanaṃ vuttaṃ,",
  "tika-vin01t1:439_4": "nanu ca bhagavatā bhāsitavacanasseva saṅgaho kātabboti? Vuccate –",
  "tika-vin01t1:439_5": "desanāya ṭhitiasammosasaddhaeyyabhāvasampādanatthaṃ.",
  "tika-vin01t1:439_6": "Kāladesadesakaparisāpadesehi upanibandhitvā ṭhapitā hi desanā ciraṭṭhitikā hoti asammosadhammā saddheyyā ca,",
  "tika-vin01t1:439_7": "desakālakattuhetunimittehi upanibandho viya vohāravinicchayo.",
  "tika-vin01t1:439_8": "Teneva ca āyasmatā mahākassapena “paṭhamapārājikaṃ āvuso, upāli,",
  "tika-vin01t1:439_9": "kattha paññatta”ntiādinā desādipucchāsu katāsu tāsaṃ visajjanaṃ karontena āyasmatā upālittherena “tena",
  "tika-vin01t1:439_10": "samayenā”tiādinā paṭhamapārājikassa nidānaṃ bhāsitaṃ.",
  "tika-vin01t1:440_0": "Apica sāsanasampattipakāsanatthaṃ nidānavacanaṃ.",
  "tika-vin01t1:440_1": "Ñāṇakaruṇāpariggahitasabbakiriyassa hi bhagavato natthi niratthakā paṭipatti attahitatthā vā,",
  "tika-vin01t1:440_2": "tasmā paresaṃyevatthāya pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ",
  "tika-vin01t1:440_3": "vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanaṭṭhena sāsanaṃ,",
  "tika-vin01t1:440_4": "na kabbaracanā.",
  "tika-vin01t1:440_5": "Tayidaṃ satthuracitaṃ kāladesadesakaparisāpadesehi saddhiṃ tattha tattha nidānavacanehi yathārahaṃ pakāsīyati.",
  "tika-vin01t1:441_0": "Apica satthuno pamāṇabhāvappakāsanena sāsanassa pamāṇabhāvadassanatthaṃ nidānavacanaṃ,",
  "tika-vin01t1:441_1": "tañcassa pamāṇabhāvadassanaṃ “buddho bhagavā”ti iminā padadvayena vibhāvitanti veditabbaṃ.",
  "tika-vin01t1:441_2": "Buddhoti hi iminā tathāgatassa anaññasādhāraṇasuparisuddhañāṇādiguṇavisesayogaparidīpanena,",
  "tika-vin01t1:441_3": "bhagavāti ca iminā rāgadosamohādisabbakilesamaladuccaritādidosappahānadīpanena,",
  "tika-vin01t1:441_4": "tato eva ca sabbasattuttamabhāvadīpanena ayamattho sabbathā pakāsito hotīti idamettha nidānavacanappayojanassa mukhamattanidassanaṃ.",
  "tika-vin01t1:442_0": "Tatrāyaṃ ācariyaparamparāti tasmiṃ jambudīpe ayaṃ ācariyānaṃ paramparā paveṇī paṭipāṭi.",
  "tika-vin01t1:442_1": "Upāli dāsakotiādīsu upālitthero pākaṭoyeva,",
  "tika-vin01t1:442_2": "dāsakattherādayo pana evaṃ veditabbā.",
  "tika-vin01t1:442_3": "Vesāliyaṃ kira eko dāsako nāma brāhmaṇamāṇavo tiṇṇaṃ antevāsikasatānaṃ jeṭṭhantevāsiko hutvā ācariyassa",
  "tika-vin01t1:442_4": "santike sippaṃ uggaṇhanto dvādasavassikoyeva tiṇṇaṃ vedānaṃ pāragū ahosi.",
  "tika-vin01t1:442_5": "So ekadivasaṃ antevāsikaparivuto dhammavinayaṃ saṅgāyitvā vālikārāme nivasantaṃ āyasmantaṃ upālittheraṃ",
  "tika-vin01t1:442_6": "upasaṅkamitvā attano vedesu sabbāni gaṇṭhiṭṭhānāni theraṃ pucchi.",
  "tika-vin01t1:442_7": "Theropi sabbaṃ byākaritvā sayampi ekaṃ pañhaṃ pucchanto nāmaṃ sandhāya imaṃ pañhaṃ pucchi “ekadhammo kho, māṇava,",
  "tika-vin01t1:442_8": "sabbesu dhammesu anupatati, sabbepi, māṇava,",
  "tika-vin01t1:442_9": "dhammā ekadhammasmiṃ osaranti,",
  "tika-vin01t1:442_10": "katamo nu kho so, māṇavaka,",
  "tika-vin01t1:442_11": "dhammo”ti.",
  "tika-vin01t1:442_12": "Sopi kho māṇavo pañhassa atthaṃ ajānanto “kimidaṃ bho pabbajitā”ti āha.",
  "tika-vin01t1:442_13": "Buddhamantoyaṃ māṇavāti.",
  "tika-vin01t1:442_14": "Sakkā panāyaṃ bho mayhampi dātunti. Sakkā, māṇava,",
  "tika-vin01t1:442_15": "amhehi gahitapabbajjaṃ gaṇhantassa dātunti.",
  "tika-vin01t1:442_16": "“Sādhu kho bho pabbajitā”ti māṇavo sampaṭicchitvā attano mātaraṃ pitaraṃ ācariyañca anujānāpetvā tīhi",
  "tika-vin01t1:442_17": "antevāsikasatehi saddhiṃ therassa santike pabbajitvā paripuṇṇavīsativasso upasampadaṃ labhitvā arahattaṃ pāpuṇi.",
  "tika-vin01t1:442_18": "Thero taṃ dhuraṃ katvā khīṇāsavasahassassa piṭakattayaṃ vācesi.",
  "tika-vin01t1:443_0": "Soṇako pana dāsakattherassa saddhivihāriko.",
  "tika-vin01t1:443_1": "So kira kāsīsu ekassa vāṇijakassa putto hutvā pañcadasavassuddesiko ekaṃ samayaṃ mātāpitūhi saddhiṃ vāṇijjāya giribbajaṃ gato.",
  "tika-vin01t1:443_2": "Tato pañcapaññāsadārakehi saddhiṃ veḷuvanaṃ gantvā tattha dāsakattheraṃ saparisaṃ disvā ativiya pasanno",
  "tika-vin01t1:443_3": "pabbajjaṃ yācitvā therena mātāpitaro anujānāpetvā “pabbajāhī”ti vutto mātāpitusantikaṃ gantvā tamatthaṃ",
  "tika-vin01t1:443_4": "ārocetvā tesu anicchantesu chinnabhatto hutvā mātāpitaro anujānāpetvā pañcapaññāsāya dārakehi saddhiṃ",
  "tika-vin01t1:443_5": "therassa santike pabbajitvā laddhūpasampado arahattaṃ pāpuṇi.",
  "tika-vin01t1:443_6": "Taṃ thero sakalaṃ buddhavacanaṃ uggaṇhāpesi.",
  "tika-vin01t1:443_7": "Sopi gaṇapāmokkho hutvā bahūnaṃ dhammavinayaṃ vācesi.",
  "tika-vin01t1:444_0": "Siggavatthero pana soṇakattherassa saddhivihāriko ahosi.",
  "tika-vin01t1:444_1": "So kira pāṭaliputte siggavo nāma amaccaputto hutvā tiṇṇaṃ utūnaṃ anucchavikesu tīsu pāsādesu sampattiṃ",
  "tika-vin01t1:444_2": "anubhavamāno ekadivasaṃ attano sahāyena caṇḍavajjinā seṭṭhiputtena saddhiṃ saparivāro kukkuṭārāmaṃ gantvā",
  "tika-vin01t1:444_3": "tattha soṇakattheraṃ nirodhasamāpattiṃ samāpajjitvā nisinnaṃ disvā vanditvā attanā saddhiṃ anālapantaṃ",
  "tika-vin01t1:444_4": "ñatvā gantvā taṃ kāraṇaṃ bhikkhusaṅghaṃ pucchitvā bhikkhūhi “samāpattiṃ samāpannā nālapantī”ti vutto “kathaṃ, bhante,",
  "tika-vin01t1:444_5": "samāpattito vuṭṭhahantī”ti puna pucchitvā tehi ca bhikkhūhi “satthuno ceva saṅghassa ca pakkosanāya yathāparicchinnakālato",
  "tika-vin01t1:444_6": "āyusaṅkhayā ca vuṭṭhahantī”ti vatvā tassa saparivārassa upanissayaṃ disvā saṅghassa vacanena nirodhā",
  "tika-vin01t1:444_7": "vuṭṭhāpitaṃ soṇakattheraṃ disvā “kasmā, bhante,",
  "tika-vin01t1:444_8": "mayā saddhiṃ nālapitthā”ti pucchitvā therena “bhuñjitabbakaṃ kumāra bhuñjimhā”ti vutte “sakkā nu kho, bhante,",
  "tika-vin01t1:444_9": "amhehipi taṃ bhojetu”nti pucchitvā “sakkā, kumāra,",
  "tika-vin01t1:444_10": "amhādise katvā bhojetu”nti vutte tamatthaṃ mātāpitūnaṃ ārocetvā tehi anuññāto attano sahāyena caṇḍavajjinā",
  "tika-vin01t1:444_11": "tehi ca pañcahi purisasatehi saddhiṃ soṇakattherassa santike pabbajitvā upasampanno ahosi.",
  "tika-vin01t1:444_12": "Tattha siggavo ca caṇḍavajjī ca dve upajjhāyasseva santike dhammavinayaṃ pariyāpuṇitvā aparabhāge chaḷabhiññā ahesuṃ.",
  "tika-vin01t1:445_0": "Tissassa pana moggaliputtassa anupubbakathā parato āvi bhavissati.",
  "tika-vin01t1:445_1": "Vijitāvinoti vijitasabbakilesapaṭipakkhattā vijitavanto.",
  "tika-vin01t1:445_2": "Paramparāyāti paṭipāṭiyā,",
  "tika-vin01t1:445_3": "anukkamenāti vuttaṃ hoti.",
  "tika-vin01t1:445_4": "Jambusirivhayeti jambusadisanāme,",
  "tika-vin01t1:445_5": "jambunāmaketi vuttaṃ hoti.",
  "tika-vin01t1:445_6": "Mahantena hi jamburukkhena abhilakkhitattā dīpopi “jambū”ti vuccati.",
  "tika-vin01t1:445_7": "Acchijjamānaṃ avinassamānaṃ katvā.",
  "tika-vin01t1:446_0": "Vinayavaṃsantiādīhi tīhi vinayapāḷiyeva kathitā pariyāyavacanattā.",
  "tika-vin01t1:446_1": "Pakataññutanti veyyattiyaṃ,",
  "tika-vin01t1:446_2": "paṭubhāvanti vuttaṃ hoti.",
  "tika-vin01t1:446_3": "Dhuraggāho ahosīti padhānaggāhī ahosi,",
  "tika-vin01t1:446_4": "sabbesaṃ pāmokkho hutvā gaṇhīti vuttaṃ hoti.",
  "tika-vin01t1:446_5": "Bhikkhūnaṃ samudāyo samūho bhikkhusamudāyo,",
  "tika-vin01t1:446_6": "samaṇagaṇoti attho.",
  "tika-vin01t1:447_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t1:448_0": "Paṭhamamahāsaṅgītikathāvaṇṇanā samattā.",
  "tika-vin01t1:449_0": "Dutiyasaṅgītikathāvaṇṇanā",
  "tika-vin01t1:450_0": "“Yadā nibbāyiṃsū”ti sambandho.",
  "tika-vin01t1:450_1": "Jotayitvā ca sabbadhīti tameva saddhammaṃ sabbattha pakāsayitvā.",
  "tika-vin01t1:450_2": "“Jutimanto”ti vattabbe gāthābandhavasena “jutīmanto”ti vuttaṃ,",
  "tika-vin01t1:450_3": "paññājotisampannāti attho,",
  "tika-vin01t1:450_4": "tejavantoti vā,",
  "tika-vin01t1:450_5": "mahānubhāvāti vuttaṃ hoti.",
  "tika-vin01t1:450_6": "Nibbāyiṃsūti anupādisesāya nibbānadhātuyā parinibbāyiṃsu.",
  "tika-vin01t1:450_7": "Pahīnasabbakilesattā natthi etesaṃ katthaci ālayo taṇhāti anālayā,",
  "tika-vin01t1:450_8": "vītarāgāti vuttaṃ hoti.",
  "tika-vin01t1:451_0": "Vassasataparinibbute bhagavatīti vassasataṃ parinibbutassa assāti vassasataparinibbuto, bhagavā,",
  "tika-vin01t1:451_1": "tasmiṃ parinibbānato vassasate atikkanteti vuttaṃ hoti.",
  "tika-vin01t1:451_2": "Vesālikāti vesālīnivāsino.",
  "tika-vin01t1:451_3": "Vajjiputtakāti vajjiraṭṭhe vesāliyaṃ kulānaṃ puttā.",
  "tika-vin01t1:451_4": "Kappati siṅgīloṇakappoti siṅgena loṇaṃ pariharitvā pariharitvā aloṇakapiṇḍapātena saddhiṃ bhuñjituṃ kappati,",
  "tika-vin01t1:451_5": "na sannidhiṃ karotīti adhippāyo.",
  "tika-vin01t1:451_6": "Kappati dvaṅgulakappoti dvaṅgulaṃ atikkantāya chāyāya vikāle bhojanaṃ bhuñjituṃ kappatīti attho.",
  "tika-vin01t1:451_7": "Kappati gāmantarakappoti “gāmantaraṃ gamissāmī”ti pavāritena anatirittabhojanaṃ bhuñjituṃ kappatīti attho.",
  "tika-vin01t1:451_8": "Kappati āvāsakappoti ekasīmāyaṃ nānāsenāsanesu visuṃ visuṃ uposathādīni saṅghakammāni kātuṃ vaṭṭatīti attho.",
  "tika-vin01t1:451_9": "Kappati anumatikappoti “anāgatānaṃ āgatakāle anumatiṃ gahessāmī”ti tesu anāgatesuyeva vaggena saṅghena kammaṃ katvā pacchā anumatiṃ gahetuṃ kappati,",
  "tika-vin01t1:451_10": "vaggakammaṃ na hotīti adhippāyo.",
  "tika-vin01t1:451_11": "Kappati āciṇṇakappoti ācariyupajjhāyehi āciṇṇo kappatīti attho.",
  "tika-vin01t1:451_12": "So pana ekacco kappati dhammiko,",
  "tika-vin01t1:451_13": "ekacco na kappati adhammikoti veditabbo.",
  "tika-vin01t1:451_14": "Kappati amathitakappoti yaṃ khīraṃ khīrabhāvaṃ vijahitaṃ dadhibhāvaṃ asampattaṃ,",
  "tika-vin01t1:451_15": "taṃ bhuttāvinā pavāritena anatirittaṃ bhuñjituṃ kappatīti attho.",
  "tika-vin01t1:451_16": "Kappati jalogiṃ pātunti ettha jalogīti taruṇasurā.",
  "tika-vin01t1:451_17": "Yaṃ majjasambhāraṃ ekato kataṃ majjabhāvamasampattaṃ,",
  "tika-vin01t1:451_18": "taṃ pātuṃ vaṭṭatīti adhippāyo.",
  "tika-vin01t1:451_19": "Jātarūparajatanti sarasato vikāraṃ anāpajjitvā sabbadā jātaṃ rūpameva hotīti jātaṃ rūpametassāti jātarūpaṃ, suvaṇṇaṃ.",
  "tika-vin01t1:451_20": "Dhavalasabhāvatāya rājatīti rajataṃ, rūpiyaṃ.",
  "tika-vin01t1:451_21": "Susunāgaputtoti susunāgassa putto.",
  "tika-vin01t1:452_0": "Kākaṇḍakaputtoti kākaṇḍakabrāhmaṇassa putto.",
  "tika-vin01t1:452_1": "Vajjīsūti janapadavacanattā bahuvacanaṃ kataṃ.",
  "tika-vin01t1:452_2": "Ekopi hi janapado ruḷhīsaddattā bahuvacanena vuccati.",
  "tika-vin01t1:452_3": "Yena vesālī,",
  "tika-vin01t1:452_4": "tadavasarīti yena disābhāgena vesālī avasaritabbā,",
  "tika-vin01t1:452_5": "yasmiṃ vā padese vesālī,",
  "tika-vin01t1:452_6": "tadavasari,",
  "tika-vin01t1:452_7": "taṃ pattoti attho.",
  "tika-vin01t1:452_8": "Mahāvane kūṭāgārasālāyanti ettha mahāvanaṃ nāma sayaṃjātamaropimaṃ saparicchedaṃ mahantaṃ vanaṃ.",
  "tika-vin01t1:452_9": "Kapilavatthusāmantā pana mahāvanaṃ himavantena saha ekābaddhaṃ aparicchedaṃ hutvā mahāsamuddaṃ āhacca ṭhitaṃ,",
  "tika-vin01t1:452_10": "idaṃ tādisaṃ na hotīti saparicchedaṃ mahantaṃ vananti mahāvanaṃ.",
  "tika-vin01t1:452_11": "Kūṭāgārasālā pana mahāvanaṃ nissāya kate ārāme kūṭāgāraṃ anto katvā haṃsavaṭṭakacchannena haṃsamaṇḍalākārena katā.",
  "tika-vin01t1:453_0": "Tadahuposatheti ettha tadahūti tasmiṃ ahani,",
  "tika-vin01t1:453_1": "tasmiṃ divaseti attho.",
  "tika-vin01t1:453_2": "Upavasanti etthāti uposatho,",
  "tika-vin01t1:453_3": "upavasitabbadivaso.",
  "tika-vin01t1:453_4": "Upavasantīti ca sīlena vā sabbaso āhārassa ca abhuñjanasaṅkhātena anasanena vā khīrapānamadhupānādimattena vā upetā hutvā vasantīti attho.",
  "tika-vin01t1:453_5": "So panesa divaso aṭṭhamīcātuddasīpannarasībhedena tividho.",
  "tika-vin01t1:453_6": "Katthaci pana pātimokkhepi sīlepi upavāsepi paññattiyampi uposathasaddo āgato.",
  "tika-vin01t1:453_7": "Tathā hesa “āyāmāvuso kappina,",
  "tika-vin01t1:453_8": "uposathaṃ gamissāmā”tiādīsu pātimokkhuddese āgato.",
  "tika-vin01t1:453_9": "“Evaṃ aṭṭhaṅgasamannāgato kho visākhe uposatho upavuttho”tiādīsu sīle.",
  "tika-vin01t1:453_10": "“Suddhassa ve sadā pheggu,",
  "tika-vin01t1:453_11": "suddhassuposatho sadā”tiādīsu upavāse.",
  "tika-vin01t1:453_12": "“Uposatho nāma nāgarājā”tiādīsu paññattiyañca āgato.",
  "tika-vin01t1:453_13": "Tattha upecca vasitabbato uposatho pātimokkhuddeso.",
  "tika-vin01t1:453_14": "Upetena samannāgatena hutvā vasitabbato santāne vāsetabbato uposatho sīlaṃ.",
  "tika-vin01t1:453_15": "Asanādisaṃyamādiṃ vā upecca vasantīti uposatho upavāso.",
  "tika-vin01t1:453_16": "Tathārūpe hatthiassavisese uposathoti samaññāmattato uposatho paññatti.",
  "tika-vin01t1:453_17": "Idha pana “na,",
  "tika-vin01t1:453_18": "bhikkhave,",
  "tika-vin01t1:453_19": "tadahuposathe sabhikkhukā āvāsā”tiādīsu viya uposathadivaso adhippeto,",
  "tika-vin01t1:453_20": "tasmā tadahuposatheti tasmiṃ uposathadivaseti attho.",
  "tika-vin01t1:453_21": "Kaṃsapātinti suvaṇṇapātiṃ.",
  "tika-vin01t1:453_22": "Kahāpaṇampītiādīsu kahāpaṇassa samabhāgo aḍḍho.",
  "tika-vin01t1:453_23": "Pādo catutthabhāgo.",
  "tika-vin01t1:453_24": "Māsakoyeva māsakarūpaṃ.",
  "tika-vin01t1:453_25": "Sabbaṃ tāva vattabbanti iminā sattasatikakkhandhake āgatā sabbāpi pāḷi idha ānetvā vattabbāti dasseti.",
  "tika-vin01t1:453_26": "Sā kuto vattabbāti āha “yāva imāya pana vinayasaṅgītiyā”tiādi.",
  "tika-vin01t1:453_27": "Saṅgāyitasadisameva saṅgāyiṃsūti sambandho.",
  "tika-vin01t1:454_0": "Pubbe kataṃ upādāyāti pubbe kataṃ paṭhamasaṅgītimupādāya.",
  "tika-vin01t1:454_1": "Sā panāyaṃ saṅgītīti sambandho.",
  "tika-vin01t1:454_2": "Tesūti tesu saṅgītikārakesu theresu.",
  "tika-vin01t1:454_3": "Vissutāti gaṇapāmokkhatāya vissutā sabbattha pākaṭā.",
  "tika-vin01t1:454_4": "Tasmiñhi sannipāte aṭṭheva gaṇapāmokkhā mahātherā ahesuṃ,",
  "tika-vin01t1:454_5": "tesu ca vāsabhagāmī sumanoti dve therā anuruddhattherassa saddhivihārikā,",
  "tika-vin01t1:454_6": "avasesā cha ānandattherassa.",
  "tika-vin01t1:454_7": "Ete pana sabbepi aṭṭha mahātherā bhagavantaṃ diṭṭhapubbā.",
  "tika-vin01t1:454_8": "Idāni te there sarūpato dassento āha “sabbakāmī cā”tiādi.",
  "tika-vin01t1:454_9": "Sāṇasambhūtoti sāṇadesavāsī sambhūtatthero.",
  "tika-vin01t1:454_10": "Dutiyo saṅgahoti sambandho.",
  "tika-vin01t1:454_11": "Pannabhārāti patitakkhandhabhārā.",
  "tika-vin01t1:454_12": "“Bhārā have pañcakkhandhā”ti hi vuttaṃ.",
  "tika-vin01t1:454_13": "Katakiccāti catūsu saccesu catūhi maggehi kattabbassa pariññāpahānasaachakiriyābhāvanāsaṅkhātassa soḷasavidhassapi kiccassa pariniṭṭhitattā katakiccā.",
  "tika-vin01t1:455_0": "Abbudanti upaddavaṃ vadanti corakammampi bhagavato vacanaṃ thenetvā attano vacanassa dīpanato.",
  "tika-vin01t1:455_1": "Gaṇṭhipade pana “abbudaṃ gaṇḍo”ti vuttaṃ.",
  "tika-vin01t1:455_2": "Imanti vakkhamānanidassanaṃ.",
  "tika-vin01t1:455_3": "Sandissamānā mukhā sammukhā.",
  "tika-vin01t1:455_4": "Uparibrahmalokūpapattiyā bhāvitamagganti uparibrahmaloke upapattiyā uppāditajjhānaṃ.",
  "tika-vin01t1:455_5": "Jhānañhi tatrūpapattiyā upāyabhāvato idha “maggo”ti vuttaṃ.",
  "tika-vin01t1:455_6": "Upāyo hi “maggo”ti vuccati.",
  "tika-vin01t1:455_7": "Vacanattho panettha –",
  "tika-vin01t1:455_8": "taṃ taṃ upapattiṃ maggati gavesati janeti nipphādetīti maggoti evaṃ veditabbo.",
  "tika-vin01t1:455_9": "Atthato cāyaṃ maggo nāma cetanāpi hoti cetanāsampayuttadhammāpi tadubhayampi.",
  "tika-vin01t1:455_10": "“Nirayañcāhaṃ,",
  "tika-vin01t1:455_11": "sāriputta,",
  "tika-vin01t1:455_12": "jānāmi nirayagāmiñca magga”nti hi ettha cetanā maggo nāma.",
  "tika-vin01t1:456_0": "“Saddhā hiriyaṃ kusalañca dānaṃ,",
  "tika-vin01t1:457_0": "Dhammā ete sappurisānuyātā;",
  "tika-vin01t1:458_0": "Etañhi maggaṃ diviyaṃ vadanti,",
  "tika-vin01t1:459_0": "Etena hi gacchati devaloka”nti. –",
  "tika-vin01t1:460_0": "Ettha cetanāsampayuttadhammā maggo nāma.",
  "tika-vin01t1:460_1": "“Ayaṃ bhikkhave maggo ayaṃ paṭipadā”ti saṅkhārūpapattisuttādīsu cetanāpi cetanāsampayuttadhammāpi maggo nāma.",
  "tika-vin01t1:460_2": "Imasmiṃ ṭhāne jhānassa adhippetattā cetanāsampayuttadhammā gahetabbā.",
  "tika-vin01t1:461_0": "Moggalibrāhmaṇassāti lokasammatassa aputtakassa moggalināmabrāhmaṇassa.",
  "tika-vin01t1:461_1": "Nanu ca kathametaṃ nāma vuttaṃ “moggalibrāhmaṇassa gehe paṭisandhiṃ gahessatī”ti.",
  "tika-vin01t1:461_2": "Kiṃ uparūpapattiyā paṭiladdhasamāpattīnampi kāmāvacare uppatti hotīti? Hoti.",
  "tika-vin01t1:461_3": "Sā ca katādhikārānaṃ mahāpuññānaṃ cetopaṇidhivasena hoti,",
  "tika-vin01t1:461_4": "na sabbesanti daṭṭhabbaṃ.",
  "tika-vin01t1:461_5": "Atha mahaggatassa garukakammassa vipākaṃ paṭibāhitvā parittakammaṃ kathamattano vipākassa okāsaṃ karotīti?",
  "tika-vin01t1:461_6": "Ettha ca tāva tīsupi gaṇṭhipadesu idaṃ vuttaṃ “nikantibaleneva jhānā parihāyati,",
  "tika-vin01t1:461_7": "tato parihīnajjhānā nibbattantī”ti.",
  "tika-vin01t1:461_8": "Keci pana “anīvaraṇāvatthāya nikantiyā jhānassa parihāni vīmaṃsitvā gahetabbā”ti vatvā evamettha kāraṇaṃ",
  "tika-vin01t1:461_9": "vadanti “satipi mahaggatakammuno vipākapaṭibāhanasamatthassa parittakammassapi abhāve ‘ijjhati,",
  "tika-vin01t1:461_10": "bhikkhave,",
  "tika-vin01t1:461_11": "sīlavato cetopaṇidhi visuddhattā’ti vacanato kāmabhave cetopaṇidhi mahaggatakammassa vipākaṃ paṭibāhitvā parittakammuno vipākassa okāsaṃ karotī”ti.",
  "tika-vin01t1:462_0": "Sādhu sappurisāti ettha sādhūti āyācanatthe nipāto,",
  "tika-vin01t1:462_1": "taṃ yācāmāti attho.",
  "tika-vin01t1:462_2": "Haṭṭhapahaṭṭhoti cittapīṇanavasena punappunaṃ santuṭṭho.",
  "tika-vin01t1:462_3": "Udaggudaggoti sarīravikāruppādanapītivasena udaggudaggo.",
  "tika-vin01t1:462_4": "Pītimā hi puggalo kāyacittānaṃ uggatattā abbhuggatattā “udaggo”ti vuccati.",
  "tika-vin01t1:462_5": "Sādhūti paṭissuṇitvāti “sādhū”ti paṭivacanaṃ datvā.",
  "tika-vin01t1:462_6": "Tīretvāti niṭṭhapetvā.",
  "tika-vin01t1:462_7": "Puna paccāgamiṃsūti puna āgamiṃsu.",
  "tika-vin01t1:462_8": "Tena kho pana samayenāti yasmiṃ samaye dutiyasaṅgītiṃ akaṃsu,",
  "tika-vin01t1:462_9": "tasmiṃ samayeti attho.",
  "tika-vin01t1:462_10": "Navakāti vuttamevatthaṃ vibhāvetuṃ “daharabhikkhū”ti vuttaṃ.",
  "tika-vin01t1:462_11": "Taṃ adhikaraṇaṃ na sampāpuṇiṃsūti taṃ vajjiputtakehi uppāditaṃ adhikaraṇaṃ vinicchinituṃ na sampāpuṇiṃsu nāgamiṃsu.",
  "tika-vin01t1:462_12": "No ahuvatthāti sambandho.",
  "tika-vin01t1:462_13": "Idaṃ daṇḍakammanti idāni vattabbaṃ sandhāya vuttaṃ.",
  "tika-vin01t1:462_14": "Yāvatāyukaṃ ṭhatvā parinibbutāti sambandho,",
  "tika-vin01t1:462_15": "yāva attano attano āyuparimāṇaṃ,",
  "tika-vin01t1:462_16": "tāva ṭhatvā parinibbutāti attho.",
  "tika-vin01t1:463_0": "Kiṃ pana katvā te therā parinibbutāti āha “dutiyaṃ saṅgahaṃ katvā”tiādi.",
  "tika-vin01t1:463_1": "Anāgatepi saddhammavuḍḍhiyā hetuṃ katvā parinibbutāti sambandho.",
  "tika-vin01t1:463_2": "Idāni “tepi nāma evaṃ mahānubhāvā therā aniccatāya vasaṃ gatā,",
  "tika-vin01t1:463_3": "kimaṅgaṃ pana aññe”ti saṃvejetvā ovadanto āha “khīṇāsavā”tiādi.",
  "tika-vin01t1:463_4": "Aniccatāvasanti aniccatāvasattaṃ,",
  "tika-vin01t1:463_5": "aniccatāyattabhāvaṃ aniccatādhīnabhāvanti vuttaṃ hoti.",
  "tika-vin01t1:463_6": "Jammiṃ lāmakaṃ durabhisambhavaṃ anabhibhavanīyaṃ atikkamituṃ asakkuṇeyyaṃ aniccataṃ evaṃ ñatvāti sambandho.",
  "tika-vin01t1:463_7": "Keci pana “durabhisambhava”nti ettha “pāpuṇituṃ asakkuṇeyya”nti imamatthaṃ gahetvā “yaṃ durabhisambhavaṃ niccaṃ amataṃ padaṃ,",
  "tika-vin01t1:463_8": "taṃ pattuṃ vāyame dhīro”ti sambandhaṃ vadanti.",
  "tika-vin01t1:463_9": "Sabbākārenāti sabbappakārena vattabbaṃ kiñcipi asesetvā dutiyasaṅgīti saṃvaṇṇitāti adhippāyo.",
  "tika-vin01t1:464_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t1:465_0": "Dutiyasaṅgītikathāvaṇṇanā samattā.",
  "tika-vin01t1:466_0": "Tatiyasaṅgītikathāvaṇṇanā",
  "tika-vin01t1:467_0": "Imissā pana saṅgītiyā dhammasaṅgāhakattherehi nikkaḍḍhitā te dasasahassā vajjiputtakā bhikkhū pakkhaṃ",
  "tika-vin01t1:467_1": "pariyesamānā attano attano anurūpaṃ dubbalapakkhaṃ labhitvā visuṃ mahāsaṅghikaṃ ācariyakulaṃ nāma akaṃsu,",
  "tika-vin01t1:467_2": "tato bhijjitvā aparāni dve ācariyakulāni jātāni gokulikā ca ekabyohārikā ca.",
  "tika-vin01t1:467_3": "Gokulikanikāyato bhijjitvā aparāni dve ācariyakulāni jātāni paṇṇattivādā ca bāhuliyā ca.",
  "tika-vin01t1:467_4": "Bahussutikātipi tesaṃyeva nāmaṃ,",
  "tika-vin01t1:467_5": "tesaṃyeva antarā cetiyavādā nāma apare ācariyavādā uppannā.",
  "tika-vin01t1:467_6": "Evaṃ mahāsaṅghikācariyakulato dutiye vassasate pañcācariyakulāni uppannāni,",
  "tika-vin01t1:467_7": "tāni mahāsaṅghikehi saddhiṃ cha honti.",
  "tika-vin01t1:468_0": "Tasmiṃyeva dutiye vassasate theravādato bhijjitvā dve ācariyavādā uppannā mahisāsakā ca vajjiputtakā ca.",
  "tika-vin01t1:468_1": "Tattha vajjiputtakavādato bhijjitvā apare cattāro ācariyavādā uppannā dhammuttarikā bhaddayānikā channāgārikā samitikāti.",
  "tika-vin01t1:468_2": "Puna tasmiṃyeva dutiye vassasate mahisāsakavādato bhijjitvā sabbatthivādā dhammaguttikāti dve ācariyavādā uppannā.",
  "tika-vin01t1:468_3": "Puna sabbatthivādakulato bhijjitvā kassapikā nāma jātā,",
  "tika-vin01t1:468_4": "kassapikesupi bhinnesu apare saṅkantikā nāma jātā,",
  "tika-vin01t1:468_5": "saṅkantikesu bhinnesu suttavādā nāma jātāti theravādato bhijjitvā ime ekādasa ācariyavādā uppannā,",
  "tika-vin01t1:468_6": "te theravādena saddhiṃ dvādasa honti.",
  "tika-vin01t1:468_7": "Iti ime ca dvādasa mahāsaṅghikānañca cha ācariyavādāti sabbe aṭṭhārasa ācariyavādā dutiye vassasate uppannā.",
  "tika-vin01t1:468_8": "Aṭṭhārasa nikāyātipi aṭṭhārasācariyakulānītipi etesaṃyeva nāmaṃ.",
  "tika-vin01t1:468_9": "Etesu pana sattarasa vādā bhinnakā,",
  "tika-vin01t1:468_10": "theravādoveko asambhinnakoti veditabbo.",
  "tika-vin01t1:468_11": "Vuttampi cetaṃ dīpavaṃse –",
  "tika-vin01t1:469_0": "“Nikkaḍḍhitā pāpabhikkhū, therehi vajjiputtakā;",
  "tika-vin01t1:470_0": "Aññaṃ pakkhaṃ labhitvāna, adhammavādī bahū janā.",
  "tika-vin01t1:471_0": "“Dasasahassā samāgantvā, akaṃsu dhammasaṅgahaṃ;",
  "tika-vin01t1:472_0": "Tasmāyaṃ dhammasaṅgīti, mahāsaṅgīti vuccati.",
  "tika-vin01t1:473_0": "“Mahāsaṅgītikā bhikkhū, vilomaṃ akaṃsu sāsane;",
  "tika-vin01t1:474_0": "Bhinditvā mūlasaṅgahaṃ, aññaṃ akaṃsu saṅgahaṃ.",
  "tika-vin01t1:475_0": "“Aññatra saṅgahitaṃ suttaṃ, aññatra akariṃsu te;",
  "tika-vin01t1:476_0": "Atthaṃ dhammañca bhindiṃsu, vinaye nikāyesu ca pañcasu.",
  "tika-vin01t1:477_0": "“Pariyāyadesitañcāpi, atho nippariyāyadesitaṃ;",
  "tika-vin01t1:478_0": "Nītatthañceva neyyatthaṃ, ajānitvāna bhikkhavo.",
  "tika-vin01t1:479_0": "“Aññaṃ sandhāya bhaṇitaṃ, aññaṃ atthaṃ ṭhapayiṃsu te;",
  "tika-vin01t1:480_0": "Byañjanacchāyāya te bhikkhū, bahuṃ atthaṃ vināsayuṃ.",
  "tika-vin01t1:481_0": "“Chaḍḍetvāna ekadesaṃ, suttaṃ vinayagambhiraṃ;",
  "tika-vin01t1:482_0": "Patirūpaṃ suttaṃ vinayaṃ, tañca aññaṃ kariṃsu te.",
  "tika-vin01t1:483_0": "“Parivāraṃ atthuddhāraṃ, abhidhammaṃ chappakaraṇaṃ;",
  "tika-vin01t1:484_0": "Paṭisambhidañca niddesaṃ, ekadesañca jātakaṃ;",
  "tika-vin01t1:485_0": "Ettakaṃ vissajjetvāna, aññāni akariṃsu te.",
  "tika-vin01t1:486_0": "“Nāmaṃ liṅgaṃ parikkhāraṃ, ākappakaraṇāni ca;",
  "tika-vin01t1:487_0": "Pakatibhāvaṃ vijahitvā, tañca aññaṃ akaṃsu te.",
  "tika-vin01t1:488_0": "“Pubbaṅgamā bhinnavādā, mahāsaṅgītikārakā;",
  "tika-vin01t1:489_0": "Tesañca anukārena, bhinnavādā bahū ahu.",
  "tika-vin01t1:490_0": "“Tato aparakālamhi, tasmiṃ bhedo ajāyatha;",
  "tika-vin01t1:491_0": "Gokulikā ekabyohāri, dvidhā bhijjittha bhikkhavo.",
  "tika-vin01t1:492_0": "“Gokulikānaṃ dve bhedā, aparakālamhi jāyatha;",
  "tika-vin01t1:493_0": "Bahussutikā ca paññatti, dvidhā bhijjittha bhikkhavo.",
  "tika-vin01t1:494_0": "“Cetiyā ca punavādī, mahāsaṅgītibhedakā;",
  "tika-vin01t1:495_0": "Pañca vādā ime sabbe, mahāsaṅgītimūlakā.",
  "tika-vin01t1:496_0": "“Atthaṃ dhammañca bhindiṃsu, ekadesañca saṅgahaṃ;",
  "tika-vin01t1:497_0": "Ganthañca ekadesañhi, chaḍḍetvā aññaṃ akaṃsu te.",
  "tika-vin01t1:498_0": "“Nāmaṃ liṅgaṃ parikkhāraṃ, ākappakaraṇāni ca;",
  "tika-vin01t1:499_0": "Pakatibhāvaṃ vijahitvā, tañca aññaṃ akaṃsu te.",
  "tika-vin01t1:500_0": "“Visuddhattheravādamhi, puna bhedo ajāyatha;",
  "tika-vin01t1:501_0": "Mahisāsakā vajjiputtakā, dvidhā bhijjittha bhikkhavo.",
  "tika-vin01t1:502_0": "“Vajjiputtakavādamhi, catudhā bhedo ajāyatha;",
  "tika-vin01t1:503_0": "Dhammatturikā bhaddayānikā, channāgārikā ca samiti.",
  "tika-vin01t1:504_0": "“Mahisāsakānaṃ dve bhedā, aparakālamhi ajāyatha;",
  "tika-vin01t1:505_0": "Sabbatthivādā dhammaguttā, dvidhā bhijjittha bhikkhavo.",
  "tika-vin01t1:506_0": "“Sabbatthivādānaṃ kassapikā, saṅkanti kassapikena ca;",
  "tika-vin01t1:507_0": "Saṅkantikānaṃ suttavādī, anupubbena bhijjatha.",
  "tika-vin01t1:508_0": "“Ime ekādasa vādā, pabhinnā theravādato;",
  "tika-vin01t1:509_0": "Atthaṃ dhammañca bhindiṃsu, ekadesañca saṅgahaṃ;",
  "tika-vin01t1:510_0": "Ganthañca ekadesañhi, chaḍḍetvā aññaṃ akaṃsu te.",
  "tika-vin01t1:511_0": "“Nāmaṃ liṅgaṃ parikkhāraṃ, ākappakaraṇāni ca;",
  "tika-vin01t1:512_0": "Pakatibhāvaṃ vijahitvā, tañca aññaṃ akaṃsu te.",
  "tika-vin01t1:513_0": "“Sattarasa bhinnavādā, ekavādo abhinnako;",
  "tika-vin01t1:514_0": "Sabbevaṭṭhārasa honti, bhinnavādena te saha;",
  "tika-vin01t1:515_0": "Nigrodhova mahārukkho, theravādānamuttamo.",
  "tika-vin01t1:516_0": "“Anūnaṃ anadhikañca, kevalaṃ jinasāsanaṃ;",
  "tika-vin01t1:517_0": "Kaṇṭakā viya rukkhamhi, nibbattā vādasesakā.",
  "tika-vin01t1:518_0": "“Paṭhame vassasate natthi, dutiye vassasatantare;",
  "tika-vin01t1:519_0": "Bhinnā sattarasa vādā, uppannā jinasāsane”ti.",
  "tika-vin01t1:520_0": "Aparāparaṃ pana hemavatā rājagirikā siddhatthikā pubbaseliyā aparaseliyā vājiriyāti aññepi cha ācariyavādā uppannā.",
  "tika-vin01t1:520_1": "Purimakānaṃ pana aṭṭhārasannaṃ ācariyavādānaṃ vasena pavattamāne sāsane asoko dhammarājā paṭiladdhasaddho divase divase buddhapūjāya satasahassaṃ,",
  "tika-vin01t1:520_2": "dhammapūjāya satasahassaṃ,",
  "tika-vin01t1:520_3": "saṅghapūjāya satasahassaṃ,",
  "tika-vin01t1:520_4": "attano ācariyassa nigrodhattherassa satasahassaṃ,",
  "tika-vin01t1:520_5": "catūsu dvāresu bhesajjatthāya satasahassanti pañca satasahassāni pariccajanto sāsane uḷāraṃ lābhasakkāraṃ pavattesi.",
  "tika-vin01t1:520_6": "Tadā hatalābhasakkārehi titthiyehi uppāditaṃ anekappakāraṃ sāsanamalaṃ visodhetvā moggaliputtatissatthero",
  "tika-vin01t1:520_7": "tipiṭakapariyattidharānaṃ pabhinnapaṭisambhidānaṃ bhikkhūnaṃ sahassamekaṃ gahetvā yathā mahākassapatthero",
  "tika-vin01t1:520_8": "ca yasatthero ca dhammañca vinayañca saṅgāyiṃsu,",
  "tika-vin01t1:520_9": "evameva saṅgāyanto tatiyasaṅgītiṃ akāsi.",
  "tika-vin01t1:520_10": "Idāni taṃ tatiyasaṅgītiṃ mūlato pabhuti vitthāretvā dassento āha “tissopi kho mahābrahmā brahmalokato",
  "tika-vin01t1:520_11": "cavitvā moggalibrāhmaṇassa gehe paṭisandhiṃ aggahesī”tiādi.",
  "tika-vin01t1:521_0": "Tattha gehe paṭisandhiṃ aggahesīti moggalibrāhmaṇassa gehe brāhmaṇiyā kucchimhi paṭisandhiṃ aggahesīti attho.",
  "tika-vin01t1:521_1": "Gehassa pana tannissayattā nissite nissayavohāravasena “gehe paṭisandhiṃ aggahesī”ti vuttaṃ yathā “mañcā ukkuṭṭhiṃ karonti,",
  "tika-vin01t1:521_2": "sabbo gāmo āgato”ti.",
  "tika-vin01t1:521_3": "Sattavassānīti accantasaṃyoge upayogavacanaṃ.",
  "tika-vin01t1:521_4": "Aticchathāti atikkamitvā icchatha,",
  "tika-vin01t1:521_5": "idha bhikkhā na labbhati,",
  "tika-vin01t1:521_6": "ito aññattha gantvā bhikkhaṃ pariyesathāti adhippāyo.",
  "tika-vin01t1:521_7": "“Bho pabbajitā”tiādi brāhmaṇo attano gehe bhikkhālābhaṃ anicchanto āha.",
  "tika-vin01t1:521_8": "Paṭiyāditabhattatoti sampādetvā ṭhapitabhattato.",
  "tika-vin01t1:521_9": "Tadupiyanti tadanurūpaṃ.",
  "tika-vin01t1:521_10": "Upasamaṃ disvāti therassa kāyacittavūpasamaṃ punappunaṃ disvā,",
  "tika-vin01t1:521_11": "ñatvāti attho.",
  "tika-vin01t1:521_12": "Iriyāpathavūpasamasandassanena hi tannibandhino cittassa yoniso pavattiupasamopi viññāyati.",
  "tika-vin01t1:521_13": "Bhiyyoso mattāya pasīditvāti punappunaṃ visesato adhikataraṃ pasīditvā.",
  "tika-vin01t1:521_14": "Bhattavissaggakaraṇatthāyāti bhattakiccakaraṇatthāya.",
  "tika-vin01t1:521_15": "Adhivāsetvāti sampaṭicchitvā.",
  "tika-vin01t1:522_0": "Soḷasavassuddesikoti soḷasavassoti uddisitabbo voharitabboti soḷasavassuddeso,",
  "tika-vin01t1:522_1": "soyeva soḷasavassuddesiko.",
  "tika-vin01t1:522_2": "Soḷasavassoti vā uddisitabbataṃ arahatīti soḷasavassuddesiko,",
  "tika-vin01t1:522_3": "soḷasavassāni vā uddisitabbāni assāti soḷasavassuddesiko,",
  "tika-vin01t1:522_4": "soḷasavassoti uddeso vā assa atthīti soḷasavassuddesiko,",
  "tika-vin01t1:522_5": "atthato pana soḷasavassikoti vuttaṃ hoti.",
  "tika-vin01t1:522_6": "Tiṇṇaṃ vedānaṃ pāragūti iruvedayajuvedasāmavedasaṅkhātānaṃ tiṇṇaṃ vedānaṃ paguṇakaraṇavasena pāraṃ gatoti pāragū.",
  "tika-vin01t1:522_7": "Pāragūti cettha niccasāpekkhatāya samāsādikaṃ veditabbaṃ.",
  "tika-vin01t1:522_8": "Laggetvāti olambetvā.",
  "tika-vin01t1:522_9": "Na ca kācīti ettha ca-",
  "tika-vin01t1:522_10": "saddo avadhāraṇe,",
  "tika-vin01t1:522_11": "kāci kathā neva uppajjatīti attho.",
  "tika-vin01t1:522_12": "Pallaṅkanti nisīditabbāsanaṃ.",
  "tika-vin01t1:522_13": "Uppajjissatīti etthāpi “kathā”ti idaṃ ānetvā sambandhitabbaṃ.",
  "tika-vin01t1:522_14": "Kupito anattamanoti kopena kupito,",
  "tika-vin01t1:522_15": "anattamano domanassena.",
  "tika-vin01t1:522_16": "Domanassasamaṅgī hi puggalo pītisukhehi na attamano na attacittoti anattamanoti vuccati.",
  "tika-vin01t1:522_17": "Na sakamanoti vā anattamano attano vase aṭṭhitacittattā.",
  "tika-vin01t1:523_0": "Caṇḍikkabhāveti caṇḍiko vuccati caṇḍo thaddhapuggalo,",
  "tika-vin01t1:523_1": "tassa bhāvo caṇḍikkaṃ,",
  "tika-vin01t1:523_2": "thaddhabhāvoti attho.",
  "tika-vin01t1:523_3": "Idha pana “caṇḍikkabhāve”ti vuttattā caṇḍikoyeva caṇḍikkanti gahetabbaṃ,",
  "tika-vin01t1:523_4": "tena “caṇḍikkabhāve”ti ettha thaddhabhāveti attho veditabbo.",
  "tika-vin01t1:523_5": "Kiñci mantanti kiñci vedaṃ.",
  "tika-vin01t1:523_6": "Aññe ke jānissantīti na keci jānissantīti adhippāyo.",
  "tika-vin01t1:523_7": "Pucchitvā sakkā jānitunti attano padesañāṇe ṭhitattā thero evamāha.",
  "tika-vin01t1:523_8": "Sabbaññubuddhā eva hi “puccha, māṇava,",
  "tika-vin01t1:523_9": "yadākaṅkhasī”tiādinā paccekabuddhādīhi asādhāraṇaṃ sabbaññupavāraṇaṃ pavārenti.",
  "tika-vin01t1:523_10": "Sāvakā pana padesañāṇe ṭhitattā “sutvā vedissāmā”ti vā “pucchitvā sakkā jānitu”nti vā vadanti.",
  "tika-vin01t1:524_0": "Tīsu vedesūtiādīsu tayo vedā pubbe vuttanayā eva.",
  "tika-vin01t1:524_1": "Nighaṇḍūti nāmanighaṇḍurukkhādīnaṃ vevacanappakāsakaṃ satthaṃ,",
  "tika-vin01t1:524_2": "vevacanappakāsakanti ca pariyāyasaddadīpakanti attho,",
  "tika-vin01t1:524_3": "ekekassa atthassa anekapariyāyavacanavibhāvakanti vuttaṃ hoti.",
  "tika-vin01t1:524_4": "Nidassanamattañcetaṃ anekesaṃ atthānaṃ ekasaddassa vacanīyatāvibhāvanavasenapi tassa ganthassa pavattattā.",
  "tika-vin01t1:524_5": "Vacanīyavācakabhāvena atthaṃ saddañca nikhaṇḍeti bhindati vibhajja dassetīti nikhaṇḍu,",
  "tika-vin01t1:524_6": "so eva idha kha-",
  "tika-vin01t1:524_7": "kārassa gha-",
  "tika-vin01t1:524_8": "kāraṃ katvā nighaṇḍūti vutto.",
  "tika-vin01t1:524_9": "Keṭubhanti kiriyākappavikappo kavīnaṃ upakārasatthaṃ.",
  "tika-vin01t1:524_10": "Ettha ca kiriyākappavikappoti vacībhedādilakkhaṇā kiriyā kappīyati vikappīyati etenāti kiriyākappo,",
  "tika-vin01t1:524_11": "so pana vaṇṇapadabandhapadatthādivibhāgato bahuvikappoti kiriyākappavikappoti vuccati.",
  "tika-vin01t1:524_12": "Idañca mūlakiriyākappaganthaṃ sandhāya vuttaṃ.",
  "tika-vin01t1:524_13": "So hi satasahassaparimāṇo nayādicariyādikaṃ pakaraṇaṃ.",
  "tika-vin01t1:524_14": "Vacanatthato pana kiṭati gameti kiriyādivibhāgaṃ,",
  "tika-vin01t1:524_15": "taṃ vā anavasesapariyādānato gamento pūretīti keṭubhanti vuccati,",
  "tika-vin01t1:524_16": "saha nighaṇḍunā keṭubhena ca sanighaṇḍukeṭubhā,",
  "tika-vin01t1:524_17": "tayo vedā.",
  "tika-vin01t1:524_18": "Tesu sanighaṇḍukeṭubhesu.",
  "tika-vin01t1:524_19": "Ṭhānakaraṇādivibhāgato nibbacanavibhāgato ca akkharā pabhedīyanti etenāti akkharappabhedo,",
  "tika-vin01t1:524_20": "sikkhā ca nirutti ca.",
  "tika-vin01t1:524_21": "Saha akkharappabhedenāti sākkharappabhedā,",
  "tika-vin01t1:524_22": "tesu sākkharappabhedesu.",
  "tika-vin01t1:524_23": "Itihāsapañcamesūti athabbanavedaṃ catutthaṃ katvā “itiha āsa itiha āsā”ti īdisavacanapaṭisaṃyutto purāṇakathāsaṅkhāto",
  "tika-vin01t1:524_24": "itihāso pañcamo etesanti itihāsapañcamā,",
  "tika-vin01t1:524_25": "tayo vedā.",
  "tika-vin01t1:524_26": "Tesu itihāsapañcamesu.",
  "tika-vin01t1:524_27": "Neva attanā passatīti neva sayaṃ passati,",
  "tika-vin01t1:524_28": "neva jānātīti attho. Puccha,",
  "tika-vin01t1:524_29": "byākarissāmīti “sabbāpi pucchā vedesuyeva antogadhā”ti sallakkhento evamāha.",
  "tika-vin01t1:525_0": "Yassa cittantiādipañhadvayaṃ cuticittasamaṅgino khīṇāsavassa cuticittassa uppādakkhaṇaṃ sandhāya vuttaṃ.",
  "tika-vin01t1:525_1": "Tattha paṭhamapañhe uppajjatīti uppādakkhaṇasamaṅgitāya uppajjati.",
  "tika-vin01t1:525_2": "Na nirujjhatīti nirodhakkhaṇaṃ appattatāya na nirujjhati.",
  "tika-vin01t1:525_3": "Tassa cittanti tassa puggalassa tato paṭṭhāya cittaṃ nirujjhissati nuppajjissatīti pucchati.",
  "tika-vin01t1:525_4": "Yassa vā panātiādike pana dutiyapañhe nirujjhissatīti yassa cittaṃ bhaṅgakkhaṇaṃ patvā nirujjhissati.",
  "tika-vin01t1:525_5": "Nuppajjissatīti bhaṅgato parabhāge sayaṃ vā aññaṃ vā nuppajjissati,",
  "tika-vin01t1:525_6": "tassa puggalassa cittaṃ uppajjati na nirujjhatīti pucchati.",
  "tika-vin01t1:525_7": "Imesaṃ pana pañhānaṃ paṭhamo pañho vibhajjabyākaraṇīyo,",
  "tika-vin01t1:525_8": "tasmā “yassa cittaṃ uppajjati na nirujjhati,",
  "tika-vin01t1:525_9": "tassa cittaṃ nirujjhissati nuppajjissatī”ti evaṃ puṭṭhena satā evamayaṃ pañho ca vissajjetabbo “pacchimacittassa",
  "tika-vin01t1:525_10": "uppādakkhaṇe tesaṃ cittaṃ uppajjati na nirujjhati nirujjhissati na uppajjissati,",
  "tika-vin01t1:525_11": "itaresaṃ cittassa uppādakkhaṇe tesaṃ cittaṃ uppajjati na nirujjhati,",
  "tika-vin01t1:525_12": "nirujjhissati ceva uppajjissati cā”ti.",
  "tika-vin01t1:525_13": "Yesañhi paricchinnavaṭṭadukkhānaṃ khīṇāsavānaṃ sabbapacchimassa cuticittassa uppādakkhaṇe vattati,",
  "tika-vin01t1:525_14": "tesaṃ tadeva cuticittaṃ nirujjhissati nuppajjissatīti.",
  "tika-vin01t1:525_15": "Uppādappattatāya uppajjati nāma,",
  "tika-vin01t1:525_16": "bhaṅgaṃ appattatāya na nirujjhati.",
  "tika-vin01t1:525_17": "Bhaṅgaṃ pana patvā taṃ tesaṃ cittaṃ nirujjhissati,",
  "tika-vin01t1:525_18": "tato appaṭisandhikattā aññaṃ na uppajjissati.",
  "tika-vin01t1:525_19": "Ṭhapetvā pana pacchimacittasamaṅgikhīṇāsavaṃ itaresaṃ sekkhāsekkhaputhujjanānaṃ uppādakkhaṇasamaṅgicittaṃ uppādappattatāya uppajjati nāma,",
  "tika-vin01t1:525_20": "bhaṅgaṃ appattatāya na nirujjhati.",
  "tika-vin01t1:525_21": "Bhaṅgaṃ pana patvā nirujjhissateva,",
  "tika-vin01t1:525_22": "aññaṃ pana tasmiṃ vā aññasmiṃ vā attabhāve uppajjissati ceva nirujjhissati ca.",
  "tika-vin01t1:525_23": "Dutiyo pana pañho arahato cuticittassa uppādakkhaṇe niyamitattā ekaṃsabyākaraṇīyo,",
  "tika-vin01t1:525_24": "tasmā “yassa vā pana cittaṃ nirujjhissati na uppajjissati,",
  "tika-vin01t1:525_25": "tassa cittaṃ uppajjati na nirujjhatī”ti puṭṭhena “āmantā”ti vattabbaṃ.",
  "tika-vin01t1:525_26": "Khīṇāsavassa hi uppādakkhaṇasamaṅgicuticittaṃ bhaṅgaṃ patvā nirujjhissati nāma,",
  "tika-vin01t1:525_27": "tato paraṃ nuppajjissati.",
  "tika-vin01t1:525_28": "Uppādakkhaṇasamaṅgitāya pana uppajjati ceva bhaṅgaṃ appattatāya na nirujjhati cāti vuccati.",
  "tika-vin01t1:526_0": "Ayaṃ pana māṇavo evamime pañhe vissajjetumasakkonto vighātaṃ pāpuṇi,",
  "tika-vin01t1:526_1": "tasmā vuttaṃ “māṇavo uddhaṃ vā adho vā harituṃ asakkonto”tiādi.",
  "tika-vin01t1:526_2": "Tattha uddhaṃ vā adho vā harituṃ asakkontoti uparimapade vā heṭṭhimapadaṃ,",
  "tika-vin01t1:526_3": "heṭṭhimapade vā uparimapadaṃ atthato samannāharituṃ asakkontoti attho,",
  "tika-vin01t1:526_4": "pubbenāparaṃ yojetvā pañhassa atthaṃ paricchindituṃ asakkontoti vuttaṃ hoti.",
  "tika-vin01t1:526_5": "Dvattiṃsākārakammaṭṭhānaṃ tāva ācikkhīti “atthi imasmiṃ kāye”tiādikaṃ dvattiṃsākārakammaṭṭhānaṃ “mantassa upacāro aya”nti paṭhamaṃ ācikkhi.",
  "tika-vin01t1:526_6": "Sotāpannānaṃ sīlesu paripūrakāritāya samādinnasīlato natthi parihānīti āha “abhabbo dāni sāsanato nivattitu”nti.",
  "tika-vin01t1:526_7": "Vaḍḍhetvāti uparimaggatthāya kammaṭṭhānaṃ vaḍḍhetvā.",
  "tika-vin01t1:526_8": "Appossukko bhaveyya buddhavacanaṃ gahetunti arahattappattiyā katakiccabhāvatoti adhippāyo.",
  "tika-vin01t1:526_9": "Vohāravidhimhi chekabhāvatthaṃ “upajjhāyo maṃ bhante tumhākaṃ santikaṃ pahiṇī”tiādi vuttaṃ.",
  "tika-vin01t1:527_0": "Udakadantaponaṃ upaṭṭhāpesīti paribhogatthāya udakañca dantakaṭṭhañca paṭiyādetvā ṭhapesi.",
  "tika-vin01t1:527_1": "Dante punanti visodhenti etenāti dantaponaṃ vuccati dantakaṭṭhaṃ.",
  "tika-vin01t1:527_2": "Guṇavantānaṃ saṅgahetabbabhāvato thero sāmaṇerassa ca khantivīriyaupaṭṭhānādiguṇe paccakkhakaraṇatthaṃ",
  "tika-vin01t1:527_3": "vināva abhiññāya pakatiyā vīmaṃsamāno puna sammajjanādiṃ akāsi.",
  "tika-vin01t1:527_4": "“Sāmaṇerassa cittadamanatthaṃ akāsī”tipi vadanti.",
  "tika-vin01t1:527_5": "Buddhavacanaṃ paṭṭhapesīti buddhavacanaṃ uggaṇhāpetuṃ ārabhi.",
  "tika-vin01t1:527_6": "Ṭhapetvā vinayapiṭakanti ettha “sāmaṇerānaṃ vinayapariyāpuṇanaṃ cārittaṃ na hotīti ṭhapetvā vinayapiṭakaṃ",
  "tika-vin01t1:527_7": "avasesaṃ buddhavacanaṃ uggaṇhāpesī”ti tīsupi gaṇṭhipadesu vuttaṃ.",
  "tika-vin01t1:527_8": "Avassikova samānoti upasampadato paṭṭhāya aparipuṇṇaekavassoti adhippāyo.",
  "tika-vin01t1:527_9": "Moggaliputtatissattherassa hadaye patiṭṭhāpitampi buddhavacanaṃ vohāravasena tassa hatthe patiṭṭhāpitaṃ",
  "tika-vin01t1:527_10": "nāma hotīti katvā vuttaṃ “hatthe sakalaṃ buddhavacanaṃ patiṭṭhāpetvā”ti.",
  "tika-vin01t1:527_11": "Yāvatāyukaṃ ṭhatvā parinibbāyiṃsūti moggaliputtatissattherassa hatthe sakalasāsanapatiṭṭhāpanena dutiyasaṅgītikārakāropitadaṇḍakammato",
  "tika-vin01t1:527_12": "muttā hutvā yāvatāyukaṃ ṭhatvā parinibbāyiṃsu.",
  "tika-vin01t1:528_0": "Bindusārassa rañño ekasataputtāti ettha bindusāro nāma sakyakulappasuto candaguttassa nāma rañño putto.",
  "tika-vin01t1:528_1": "Tathā hi viṭaṭūbhasaṅgāme kapilavatthuto nikkhantasakyaputtehi māpite moriyanagare khattiyakulasambhavo candaguttakumāro pāṭaliputte rājā ahosi.",
  "tika-vin01t1:528_2": "Tassa putto bindusāro nāma rājakumāro pitu accayena rājā hutvā ekasataputtakānaṃ janako ahosi.",
  "tika-vin01t1:528_3": "Ekasatanti ekañca satañca ekasataṃ,",
  "tika-vin01t1:528_4": "ekenādhikaṃ satanti attho.",
  "tika-vin01t1:528_5": "Ekāva mātā assāti ekamātikaṃ,",
  "tika-vin01t1:528_6": "attanā sahodaranti vuttaṃ hoti.",
  "tika-vin01t1:528_7": "Na tāva ekarajjaṃ katanti āha “anabhisittova rajjaṃ kāretvā”ti.",
  "tika-vin01t1:528_8": "Ekarajjābhisekanti sakalajambudīpe ekādhipaccavasena kariyamānaṃ abhisekaṃ.",
  "tika-vin01t1:528_9": "Puññappabhāvena pāpuṇitabbāpi rājiddhiyo arahattamaggena āgatā paṭisambhidādayo avasesavisesā viya payogasampattibhūtā",
  "tika-vin01t1:528_10": "abhisekānubhāveneva āgatāti āha “abhisekānubhāvena cassa imā rājiddhiyo āgatā”ti.",
  "tika-vin01t1:529_0": "Tattha rājiddhiyoti rājabhāvānugatappabhāvā.",
  "tika-vin01t1:529_1": "Yatoti yato soḷasaghaṭato.",
  "tika-vin01t1:529_2": "Sāsane uppannasaddhoti buddhasāsane paṭiladdhasaddho.",
  "tika-vin01t1:529_3": "Asandhimittāti tassāva nāmaṃ.",
  "tika-vin01t1:529_4": "Tassā kira sarīre sandhayo na paññāyanti,",
  "tika-vin01t1:529_5": "tasmā evaṃnāmikā jātātipi vadanti.",
  "tika-vin01t1:529_6": "Devatā eva divase divase āharantīti sambandho.",
  "tika-vin01t1:529_7": "Devasikanti divase divase.",
  "tika-vin01t1:529_8": "Agadāmalakanti appakeneva sarīrasodhanādisamatthaṃ sabbadosaharaṇaṃ osadhāmalakaṃ.",
  "tika-vin01t1:529_9": "Agadaharītakampi tādisameva harītakaṃ.",
  "tika-vin01t1:529_10": "Tesu kira dvīsu yathākāmamekaṃ paribhuñjati.",
  "tika-vin01t1:529_11": "Chaddantadahatoti chaddantadahasamīpe ṭhitadevavimānato kapparukkhato vā.",
  "tika-vin01t1:529_12": "“Chaddantadahe tādisā rukkhavisesā santi,",
  "tika-vin01t1:529_13": "tato āharantī”tipi vadanti.",
  "tika-vin01t1:529_14": "Dibbañca pānakanti dibbaphalarasapānakañca.",
  "tika-vin01t1:529_15": "Asuttamayikanti kapparukkhato nibbattadibbadussattā suttehi na katanti asuttamayikaṃ.",
  "tika-vin01t1:529_16": "Sumanapupphapaṭanti sabbattha sukhumaṃ hutvā uggatapupphānaṃ atthitāya sumanapupphapaṭaṃ nāma jātaṃ.",
  "tika-vin01t1:529_17": "Uṭṭhitassa sālinoti sayaṃjātasālino.",
  "tika-vin01t1:529_18": "Samudāyāpekkhañcettha ekavacanaṃ,",
  "tika-vin01t1:529_19": "sālīnanti attho.",
  "tika-vin01t1:529_20": "Nava vāhasahassānīti ettha “catasso muṭṭhiyo eko kuḍuvo,",
  "tika-vin01t1:529_21": "cattāro kuḍuvā eko pattho,",
  "tika-vin01t1:529_22": "cattāro patthā eko āḷhako,",
  "tika-vin01t1:529_23": "cattāro āḷhakā ekaṃ doṇaṃ,",
  "tika-vin01t1:529_24": "cattāro doṇā ekamānikā,",
  "tika-vin01t1:529_25": "catasso mānikā ekakhārī,",
  "tika-vin01t1:529_26": "vīsati khāriyo eko vāho,",
  "tika-vin01t1:529_27": "tadeva ekaṃ sakaṭa”nti suttanipātaṭṭhakathādīsu vuttaṃ.",
  "tika-vin01t1:529_28": "Idha pana “dve sakaṭāni eko vāho”ti vadanti.",
  "tika-vin01t1:529_29": "Nitthusakaṇe karontīti thusakuṇḍakarahite karonti.",
  "tika-vin01t1:529_30": "Madhuṃ karontīti āgantvā samīpaṭṭhāne madhuṃ karonti.",
  "tika-vin01t1:529_31": "Balikammaṃ karontīti sabbattha balikammakārakā raṭṭhavāsino viya madhurasaraṃ vikūjantā baliṃ karonti.",
  "tika-vin01t1:529_32": "“Āgantvā ākāseyeva saddaṃ katvā attānaṃ ajānāpetvā gacchantī”ti vadanti.",
  "tika-vin01t1:530_0": "Suvaṇṇasaṅkhalikāyeva bandhanaṃ suvaṇṇasaṅkhalikabandhanaṃ.",
  "tika-vin01t1:530_1": "Catunnaṃ buddhānanti kakusandhādīnaṃ catunnaṃ buddhānaṃ.",
  "tika-vin01t1:530_2": "Adhigatarūpadassananti paṭiladdharūpadassanaṃ.",
  "tika-vin01t1:530_3": "Ayaṃ kira kappāyukattā catunnampi buddhānaṃ rūpasampattiṃ paccakkhato addakkhi.",
  "tika-vin01t1:530_4": "Kāḷaṃ nāma nāgarājānaṃ ānayitvāti ettha so pana nāgarājā gaṅgāyaṃ nikkhittasuvaṇṇasaṅkhalikāya gantvā attano pādesu patitasaññāya āgatoti veditabbo.",
  "tika-vin01t1:530_5": "Nanu ca asokassa rañño āṇā heṭṭhā yojanato upari pavattati,",
  "tika-vin01t1:530_6": "imassa ca vimānaṃ yojanaparicchedato heṭṭhā patiṭṭhitaṃ,",
  "tika-vin01t1:530_7": "tasmā kathaṃ ayaṃ nāgarājā rañño āṇāya āgatoti?",
  "tika-vin01t1:530_8": "Kiñcāpi attano vimānaṃ yojanaparicchedato heṭṭhā patiṭṭhitaṃ,",
  "tika-vin01t1:530_9": "tathāpi rañño āṇāpavattiṭṭhānena saha ekābaddhatāya tassa āṇaṃ akāsi.",
  "tika-vin01t1:530_10": "Yathā hi rajjasīmantaravāsino manussā tehi tehi rājūhi nippīḷiyamānā tesaṃ tesaṃ āṇāya pavattanti,",
  "tika-vin01t1:530_11": "evaṃsampadamidanti vadanti.",
  "tika-vin01t1:531_0": "Āpāthaṃ karohīti sammukhaṃ karohi,",
  "tika-vin01t1:531_1": "gocaraṃ karohīti attho.",
  "tika-vin01t1:531_2": "Tena nimmitaṃ buddharūpaṃ passantoti sambandho.",
  "tika-vin01t1:531_3": "Kīdisaṃ taṃ buddharūpanti āha “sakalasarīravippakiṇṇā”tiādi.",
  "tika-vin01t1:531_4": "Tattha puññappabhāvanibbattaggahaṇaṃ tena nimmitānampi asītianubyañjanapaṭimaṇḍitānaṃ dvattiṃsamahāpurisalakkhaṇānaṃ",
  "tika-vin01t1:531_5": "bhagavato puññappabhāvanibbattaasītianubyañjanādīhi sadisattā katanti daṭṭhabbaṃ.",
  "tika-vin01t1:531_6": "Na hi tena tadā nimmitaṃ anekākāraparipuṇṇaṃ buddharūpaṃ bhagavato puññappabhāvena nibbattanti sakkā vattuṃ.",
  "tika-vin01t1:531_7": "Asītianubyañjanaṃ tambanakhatuṅganāsādi.",
  "tika-vin01t1:531_8": "Dvattiṃsamahāpurisalakkhaṇaṃ suppatiṭṭhitapādatādi.",
  "tika-vin01t1:531_9": "Vikasita…pe…",
  "tika-vin01t1:531_10": "salilatalanti sūriyarasmisamphassena vikasitehi vikāsamupagatehi kaṃ alaṅkarotīti “kamala”nti laddhanāmehi",
  "tika-vin01t1:531_11": "rattapadumehi nīluppalādibhedehi uppalehi ceva setapadumasaṅkhātehi puṇḍarīkehi ca paṭimaṇḍitaṃ samantato",
  "tika-vin01t1:531_12": "sajjitaṃ jalatalamiva.",
  "tika-vin01t1:531_13": "Tārāgaṇa…pe…",
  "tika-vin01t1:531_14": "gaganatalanti sabbattha vippakiṇṇatārakagaṇassa rasmijālavisadehi vipphuritāya bhāsamānāya sobhāya kantiyā",
  "tika-vin01t1:531_15": "samujjalaṃ sammā bhāsamānaṃ gaganatalamiva ākāsatalamiva.",
  "tika-vin01t1:531_16": "Sañjhāppabhā…pe…",
  "tika-vin01t1:531_17": "kanakagirisikharanti sañjhākālasañjātappabhānurāgehi indacāpehi vijjulatāhi ca parikkhittaṃ samantato",
  "tika-vin01t1:531_18": "parivāritaṃ kanakagirisikharamiva suvaṇṇapabbatakūṭamiva.",
  "tika-vin01t1:531_19": "Vimalaketumālāti ettha “ketumālā nāma sīsato nikkhamitvā upari muddhani puñjo hutvā dissamānarasmirāsī”ti vadanti.",
  "tika-vin01t1:531_20": "“Muddhani majjhe paññāyamāno unnatappadesotipi vadantī”ti tīsupi gaṇṭhipadesu vuttaṃ.",
  "tika-vin01t1:531_21": "Yasmā pana asoko dhammarājā sañjātapītisomanasso sattāhaṃ nirāhāro hutvā yathāṭhitova avikkhittacitto",
  "tika-vin01t1:531_22": "pasādasommehi cakkhūhi nirantaraṃ buddharūpameva olokesi,",
  "tika-vin01t1:531_23": "tasmā akkhīhi pūjā katā nāma hotīti āha “akkhipūjaṃ nāma akāsī”ti.",
  "tika-vin01t1:531_24": "Atha vā cakkhūnaṃ tādisassa iṭṭhārammaṇassa upaṭṭhāpanena akkhīnaṃ pūjā katā nāma hotīti vuttaṃ “akkhipūjaṃ nāma akāsī”ti.",
  "tika-vin01t1:532_0": "Iddhivibhāvanādhikārappasaṅgena cetaṃ vatthu vuttaṃ,",
  "tika-vin01t1:532_1": "nānukkamena.",
  "tika-vin01t1:532_2": "Ayañhettha anukkamo –",
  "tika-vin01t1:532_3": "asoko kira mahārājā upari vakkhamānānukkamena sīhapañjarena olokento nigrodhasāmaṇeraṃ iriyāpathasampannaṃ",
  "tika-vin01t1:532_4": "nāgarajananayanāni ākaḍḍhantaṃ yugamattaṃ pekkhamānaṃ disvā pasīditvā sañjātapemo sabahumāno āmantāpetvā",
  "tika-vin01t1:532_5": "setacchattassa heṭṭhā sīhāsane nisīdāpetvā bhojetvā sāmaṇerassa vacanādāse dissamānaṃ dasabalassa dhammakāyaṃ",
  "tika-vin01t1:532_6": "disvā ratanattaye pasīditvā sapariso saraṇasīlesu patiṭṭhāya tato paṭṭhāya abhivaḍḍhamānasaddho pubbe",
  "tika-vin01t1:532_7": "bhojiyamānāni titthiyasaṭṭhisahassāni nīharitvā bhikkhūnaṃ saṭṭhisahassānaṃ suvakāhatasālisampāditabhattaṃ",
  "tika-vin01t1:532_8": "paṭṭhapetvā devatopanītaṃ anotattasalilaṃ nāgalatādantakaṭṭhañca upanāmetvā niccasaṅghupaṭṭhānaṃ karonto",
  "tika-vin01t1:532_9": "ekadivasaṃ suvaṇṇasaṅkhalikabandhanaṃ vissajjetvā kāḷaṃ nāgarājānaṃ ānayitvā tena nimmitaṃ vuttappakāraṃ",
  "tika-vin01t1:532_10": "sirīsobhaggasampannaṃ buddharūpaṃ passanto dīghaputhulaniccalanayanappabhāhi sattāhaṃ akkhipūjamakāsi.",
  "tika-vin01t1:533_0": "Idāni pana yathānusandhiṃ ghaṭetvā anukkamena tassa sāsanāvatāraṃ dassento āha “rājā kira abhisekaṃ pāpuṇitvā”tiādi.",
  "tika-vin01t1:533_1": "Bāhirakapāsaṇḍanti bāhirakappaveditaṃ samayavādaṃ.",
  "tika-vin01t1:533_2": "Bāhirakappaveditā hi samayavādā sattānaṃ taṇhāpāsaṃ diṭṭhipāsañca ḍenti oḍḍentīti “pāsaṇḍā”ti vuccanti.",
  "tika-vin01t1:533_3": "Pariggaṇhīti vīmaṃsamāno pariggahesi.",
  "tika-vin01t1:533_4": "Bindusāro brāhmaṇabhatto ahosīti attano pitu candaguttassa kālato paṭṭhāya brāhmaṇesu sambhatto ahosi.",
  "tika-vin01t1:533_5": "Candakena nāma kira brāhmaṇena samussāhito candaguttakumāro tena dinnanaye ṭhatvā sakalajambudīpe ekarajjamakāsi,",
  "tika-vin01t1:533_6": "tasmā tasmiṃ brāhmaṇe sañjātabahumānavasena candaguttakālato paṭṭhāya saṭṭhisahassamattā brāhmaṇajātikā tasmiṃ rājakule niccabhattikā ahesuṃ.",
  "tika-vin01t1:533_7": "Brāhmaṇānanti paṇḍaraṅgaparibbājakādibhāvamanupagate dasseti.",
  "tika-vin01t1:533_8": "Paṇḍaraṅgaparibbājakādayo ca brāhmaṇajātivantoti āha “brāhmaṇajātiyapāsaṇḍāna”nti.",
  "tika-vin01t1:533_9": "Ettha pana diṭṭhipāsādīnaṃ oḍḍanato paṇḍaraṅgādayova “pāsaṇḍā”ti vuttā.",
  "tika-vin01t1:533_10": "Sīhapañjareti mahāvātapāne.",
  "tika-vin01t1:533_11": "Upasamaparibāhirenāti upasamato paribāhirena,",
  "tika-vin01t1:533_12": "upasamarahitenāti attho.",
  "tika-vin01t1:533_13": "Antepuraṃ atiharathāti antepuraṃ pavesetha,",
  "tika-vin01t1:533_14": "ānethāti vuttaṃ hoti.",
  "tika-vin01t1:534_0": "Amā saha bhavanti kiccesūti amaccā,",
  "tika-vin01t1:534_1": "rajjakiccavosāpanakā.",
  "tika-vin01t1:534_2": "Devāti rājānaṃ ālapanti.",
  "tika-vin01t1:534_3": "Rājāno hi dibbanti kāmaguṇehi kīḷanti,",
  "tika-vin01t1:534_4": "tesu vā viharanti vijayasamatthatāyogena paccatthike vijetuṃ icchanti,",
  "tika-vin01t1:534_5": "issariyaṭhānādisakkāradānagahaṇaṃ taṃ taṃ atthānusāsanaṃ vā karonti voharanti,",
  "tika-vin01t1:534_6": "puññānubhāvappattāya jutiyā jotantīti vā “devā”ti vuccanti.",
  "tika-vin01t1:534_7": "Tathā hi te catūhi saṅgahavatthūhi janaṃ rañjentā sayaṃ yathāvuttehi visesehi rājanti dippanti sobhantīti “rājāno”ti ca vuccanti.",
  "tika-vin01t1:534_8": "Nigaṇṭhādayoti ettha nigaṇṭho nāma “amhākaṃ gaṇṭhanakileso saṃsāre palibuddhanakicco rāgādikileso khettavatthuputtadārādivisayo natthi,",
  "tika-vin01t1:534_9": "kilesagaṇṭhirahitā maya”nti evaṃ vāditāya “nigaṇṭhā”ti laddhanāmā titthiyā.",
  "tika-vin01t1:535_0": "Uccāvacānīti uccāni ca avacāni ca,",
  "tika-vin01t1:535_1": "mahantāni ceva khuddakāni ca,",
  "tika-vin01t1:535_2": "atha vā visiṭṭhāni ceva lāmakāni cāti attho.",
  "tika-vin01t1:535_3": "Bhaddapīṭhakesūti vettamayapīṭhesu.",
  "tika-vin01t1:535_4": "Sāroti sīlādiguṇasāro.",
  "tika-vin01t1:535_5": "Rājaṅgaṇenāti rājanivesanadvāre vivaṭena bhūmippadesena.",
  "tika-vin01t1:535_6": "Aṅgaṇanti hi katthaci kilesā vuccanti “rāgo aṅgaṇa”ntiādīsu.",
  "tika-vin01t1:535_7": "Rāgādayo hi aṅganti etehi taṃsamaṅgīpuggalā nihīnabhāvaṃ gacchantīti aṅgaṇānīti vuccanti.",
  "tika-vin01t1:535_8": "Katthaci malaṃ vā paṅko vā “tasseva rajassa vā aṅgaṇassa vā pahānāya vāyamatī”tiādīsu.",
  "tika-vin01t1:535_9": "Añjati sammakkhetīti hi aṅgaṇaṃ, malādi.",
  "tika-vin01t1:535_10": "Katthaci tathārūpo vivaṭappadeso “cetiyaṅgaṇaṃ bodhiyaṅgaṇa”ntiādīsu.",
  "tika-vin01t1:535_11": "Añjati tattha ṭhitaṃ atisundaratāya abhibyañjetīti hi aṅgaṇaṃ,",
  "tika-vin01t1:535_12": "vivaṭo bhūmippadeso.",
  "tika-vin01t1:535_13": "Idhāpi soyeva adhippeto.",
  "tika-vin01t1:535_14": "Dantantiādīsu kilesavipphandarahitacittatāya dantaṃ,",
  "tika-vin01t1:535_15": "niccaṃ paccupaṭṭhitasatārakkhatāya guttaṃ,",
  "tika-vin01t1:535_16": "cakkhādiindriyānaṃ santatāya santindriyaṃ,",
  "tika-vin01t1:535_17": "pāsādikena iriyāpathena samannāgatattā sampannairiyāpathaṃ.",
  "tika-vin01t1:535_18": "Idāni nigrodhasāmaṇeraṃ sarūpato vibhāvetukāmo āha “ko panāyaṃ nigrodho nāmā”tiādi.",
  "tika-vin01t1:536_0": "Tatrāyaṃ anupubbikathāti ettha bindusārassa kira ekasataputtesu moriyavaṃsajāya dhammadeviyā asokatissanāmānaṃ",
  "tika-vin01t1:536_1": "dvinnaṃ puttānaṃ majjhe jeṭṭho asokakumāro avantiraṭṭhaṃ bhuñjati.",
  "tika-vin01t1:536_2": "Pitarā pesito pāṭaliputtato paññāsayojanamatthake viṭaṭūbhabhayāgatānaṃ sākiyānamāvāsaṃ veṭisaṃ nāma",
  "tika-vin01t1:536_3": "nagaraṃ patvā tattha veṭisaṃ nāma seṭṭhidhītaraṃ ādāya ujjenīrājadhāniyaṃ rajjaṃ karonto mahindaṃ nāma",
  "tika-vin01t1:536_4": "kumāraṃ saṅghamittañca kumārikaṃ labhitvā tehi saddhiṃ rajjasukhamanubhavanto pituno gilānabhāvaṃ sutvā",
  "tika-vin01t1:536_5": "ujjeniṃ pahāya sīghaṃ pāṭaliputtaṃ upagantvā pitu upaṭṭhānaṃ katvā tassa accayena rajjaṃ aggahesi.",
  "tika-vin01t1:536_6": "Taṃ sutvā yuvarājā sumanābhidhāno kujjhitvā “ajja me maraṇaṃ vā hotu rajjaṃ vā”ti aṭṭhanavutibhātikaparivuto",
  "tika-vin01t1:536_7": "saṃvaṭṭasāgare jalataraṅgasaṅghāto viya ajjhottharanto upagacchati.",
  "tika-vin01t1:536_8": "Tato asoko ujjenīrājā saṅgāmaṃ pakkhanditvā sattumaddanaṃ karonto sumanaṃ nāma rājakumāraṃ gahetvā ghātesi.",
  "tika-vin01t1:536_9": "Tena vuttaṃ “bindusārarañño kira dubbalakāleyeva asokakumāro attanā laddhaṃ ujjenīrajjaṃ pahāya āgantvā",
  "tika-vin01t1:536_10": "sabbanagaraṃ attano hatthagataṃ katvā sumanaṃ nāma rājakumāraṃ aggahesī”ti.",
  "tika-vin01t1:537_0": "Paripuṇṇagabbhāti paripakkagabbhā.",
  "tika-vin01t1:537_1": "Ekaṃ sālanti sabbaparicchannaṃ ekaṃ pāsādaṃ.",
  "tika-vin01t1:537_2": "“Devatāya pana ānubhāvena tasmiṃ pāsāde mahājanena adissamānā hutvā vāsaṃ kappesī”ti vadanti.",
  "tika-vin01t1:537_3": "Nibaddhavattanti “ekassa divasassa ettaka”nti niyāmetvā ṭhapitavattaṃ.",
  "tika-vin01t1:537_4": "Hetusampadanti arahattūpanissayapuññasampadaṃ.",
  "tika-vin01t1:537_5": "Khuraggeyevāti khurakammapariyosāneyeva,",
  "tika-vin01t1:537_6": "tacapañcakakammaṭṭhānaṃ gahetvā taṃ pariggaṇhanto antimāya kesavaṭṭiyā voropanāya samakālameva ca arahattaṃ pāpuṇīti vuttaṃ hoti.",
  "tika-vin01t1:537_7": "Sarīraṃ jaggitvāti dantakaṭṭhakhādanamukhadhovanādīhi sarīraparikammaṃ katvā.",
  "tika-vin01t1:538_0": "Sīhapañjare caṅkamatīti sīhapañjarasamīpe aparāparaṃ caṅkamati.",
  "tika-vin01t1:538_1": "Taṅkhaṇaññevāti tasmiṃ khaṇeyeva.",
  "tika-vin01t1:538_2": "Ayaṃ janoti rājaṅgaṇe caramānaṃ janaṃ disvā vadati.",
  "tika-vin01t1:538_3": "Bhantamigappaṭibhāgoti anavaṭṭhitattā kāyacāpallena samannāgatattā bhantamigasadiso.",
  "tika-vin01t1:538_4": "Ativiya sobhatīti sambandho.",
  "tika-vin01t1:538_5": "Ālokitavilokitanti ettha ālokitaṃ nāma puratopekkhanaṃ.",
  "tika-vin01t1:538_6": "Abhimukholokanañhi “ālokita”nti vuccati.",
  "tika-vin01t1:538_7": "Vilokitanti anudisāpekkhanaṃ,",
  "tika-vin01t1:538_8": "yaṃ disābhimukhaṃ oloketi,",
  "tika-vin01t1:538_9": "tadanugatadisāpekkhananti attho.",
  "tika-vin01t1:538_10": "Samiñjanaṃ pabbasaṅkocanaṃ.",
  "tika-vin01t1:538_11": "Pasāraṇañca tesaṃyeva pasāraṇaṃ.",
  "tika-vin01t1:538_12": "Lokuttaradhammoti sesajanesu avijjamāno visiṭṭhadhammo.",
  "tika-vin01t1:538_13": "Pemaṃ saṇṭhahīti pemaṃ patiṭṭhāsi,",
  "tika-vin01t1:538_14": "uppajjīti attho.",
  "tika-vin01t1:538_15": "Vāṇijako ahosīti madhuvāṇijako ahosi.",
  "tika-vin01t1:539_0": "Atīte kira tayo bhātaro madhuvāṇijakā ahesuṃ.",
  "tika-vin01t1:539_1": "Tesu kaniṭṭho madhuṃ vikkiṇāti,",
  "tika-vin01t1:539_2": "itare araññato āharanti.",
  "tika-vin01t1:539_3": "Tadā eko paccekabuddho paṇḍukarogāturo ahosi.",
  "tika-vin01t1:539_4": "Aparo pana paccekabuddho tadatthaṃ madhubhikkhāya caramāno nagaraṃ pāvisi.",
  "tika-vin01t1:539_5": "Paviṭṭhañca taṃ ekā kumbhadāsī udakaharaṇatthaṃ titthaṃ gacchamānā addasa.",
  "tika-vin01t1:539_6": "Disvā ca pucchitvā āgatakāraṇañca ñatvā “ettha, bhante,",
  "tika-vin01t1:539_7": "madhuvāṇijakā vasanti,",
  "tika-vin01t1:539_8": "tattha gacchathā”ti hatthaṃ pasāretvā madhuāpaṇaṃ dassesi.",
  "tika-vin01t1:539_9": "So ca tattha agamāsi.",
  "tika-vin01t1:539_10": "Taṃ disvā kaniṭṭho madhuvāṇijo sañjātapītisomanasso “kenāgatāttha,",
  "tika-vin01t1:539_11": "bhante”ti pucchitvā tamatthaṃ viditvā pattaṃ gahetvā madhuno pūretvā dadamāno pattapuṇṇaṃ madhuṃ uggantvā",
  "tika-vin01t1:539_12": "mukhato vissanditvā bhūmiyaṃ patamānaṃ disvā pasannamānaso “imināhaṃ, bhante,",
  "tika-vin01t1:539_13": "puññakammena jambudīpe ekarajjaṃ kareyyaṃ,",
  "tika-vin01t1:539_14": "āṇā ca me ākāse pathaviyañca yojanappamāṇe ṭhāne pharatū”ti patthanamakāsi.",
  "tika-vin01t1:539_15": "Paccekabuddho ca “evaṃ hotu upāsakā”ti vatvā gandhamādanaṃ gantvā paccekabuddhassa bhesajjamakāsi.",
  "tika-vin01t1:540_0": "Kaniṭṭho pana madhuvāṇijo madhuṃ datvā gehe nisinno itare araññato āgate disvā evamāha “tumhākaṃ bhātaro cittaṃ pasādetha,",
  "tika-vin01t1:540_1": "mamañca tumhākañca madhuṃ gahetvā īdisassa nāma paccekabuddhassa pattaṃ pūretvā adāsi”nti.",
  "tika-vin01t1:540_2": "Tesu jeṭṭho kujjhitvā evamāha “caṇḍālāpi kāsāvanivāsino honti,",
  "tika-vin01t1:540_3": "nanu tava hatthato madhuṃ paṭiggahetvā gato caṇḍālo bhavissatī”ti.",
  "tika-vin01t1:540_4": "Majjhimo pana kujjhitvā “tava paccekabuddhaṃ gahetvā parasamudde nikkhipāhī”ti āha.",
  "tika-vin01t1:540_5": "Pacchā pana tepi dve bhātaro kaniṭṭhena vuccamānaṃ dānānisaṃsapaṭisaṃyuttakathaṃ sutvā anumodiṃsuyeva.",
  "tika-vin01t1:540_6": "Sāpi ca kumbhadāsī “tassa madhudāyakassa aggamahesī bhaveyya”nti patthanamakāsi.",
  "tika-vin01t1:540_7": "Tesu kaniṭṭho asoko dhammarājā ahosi,",
  "tika-vin01t1:540_8": "sā ca kumbhadāsī ativiya rūpasobhaggappattā asandhimittā nāma tassa aggamahesī ahosi.",
  "tika-vin01t1:540_9": "Parasamuddavādī pana majjhimo imasmiṃyeva tambapaṇṇidīpe devānaṃpiyatisso nāma mahānubhāvo rājā ahosi.",
  "tika-vin01t1:540_10": "Jeṭṭho pana caṇḍālavāditāya caṇḍālagāme jāto nigrodho nāma sāmaṇero ahosi.",
  "tika-vin01t1:540_11": "Tena vuttaṃ “pubbe hi kira puññakaraṇakāle esa rañño jeṭṭhabhātā vāṇijako ahosī”ti.",
  "tika-vin01t1:541_0": "Pubbe va sannivāsenāti ettha gāthābandhavasena vā-",
  "tika-vin01t1:541_1": "saddassa rassattaṃ katanti veditabbaṃ,",
  "tika-vin01t1:541_2": "pubbe sannivāsena vāti vuttaṃ hoti.",
  "tika-vin01t1:541_3": "Tattha pubbeti atītajātiyaṃ.",
  "tika-vin01t1:541_4": "Sannivāsenāti sahavāsena.",
  "tika-vin01t1:541_5": "Sahasaddattho hi ayaṃ saṃsaddo.",
  "tika-vin01t1:541_6": "Paccuppannahitena vāti paccuppanne vattamānabhave hitacaraṇena vā.",
  "tika-vin01t1:541_7": "Evaṃ imehi dvīhi kāraṇehi sinehasaṅkhātaṃ pemaṃ jāyate uppajjati.",
  "tika-vin01t1:541_8": "Idaṃ vuttaṃ hoti –",
  "tika-vin01t1:541_9": "pemaṃ nāmetaṃ dvīhipi kāraṇehi jāyati,",
  "tika-vin01t1:541_10": "purimabhave mātā vā pitā vā dhītā vā putto vā bhātā vā bhaginī vā pati vā bhariyā vā sahāyo vā mitto",
  "tika-vin01t1:541_11": "vā hutvā yo yena saddhiṃ ekaṭṭhāne nivutthapubbo,",
  "tika-vin01t1:541_12": "tassa iminā pubbe vā sannivāsena bhavantarepi anubandhanto so sineho na vijahati,",
  "tika-vin01t1:541_13": "imasmiṃ attabhāve katena paccuppannena hitena vāti evaṃ imehi dvīhi kāraṇehi taṃ pemaṃ nāma jāyatīti.",
  "tika-vin01t1:541_14": "Kiṃ viyāti āha “uppalaṃ va yathodake”ti.",
  "tika-vin01t1:541_15": "Etthāpi vā-",
  "tika-vin01t1:541_16": "saddassa vuttanayeneva rassattaṃ katanti daṭṭhabbaṃ.",
  "tika-vin01t1:541_17": "Avuttasampiṇḍanattho cettha vāsaddo.",
  "tika-vin01t1:541_18": "Tena padumādayo saṅgaṇhāti. Yathā-",
  "tika-vin01t1:541_19": "saddo upamāyaṃ.",
  "tika-vin01t1:541_20": "Idaṃ vuttaṃ hoti –",
  "tika-vin01t1:541_21": "yathā uppalañca sesañca padumādi udake jāyamānaṃ dve kāraṇāni nissāya jāyati udakañceva kalalañca,",
  "tika-vin01t1:541_22": "tathā etehi dvīhi kāraṇehi pemaṃ jāyatīti.",
  "tika-vin01t1:542_0": "Rañño hattheti santikaṃ upagatassa rañño hatthe.",
  "tika-vin01t1:542_1": "Rañño anurūpanti ekūnasatabhātukānaṃ ghātitattā caṇḍapakatitāya rajje ṭhitattā ca “pamādavihārī aya”nti",
  "tika-vin01t1:542_2": "maññamāno tadanurūpaṃ dhammapade appamādavaggaṃ desetuṃ ārabhi.",
  "tika-vin01t1:542_3": "Tattha appamādoti satiyā avippavāso,",
  "tika-vin01t1:542_4": "niccaṃ upaṭṭhitāya satiyā etaṃ adhivacanaṃ.",
  "tika-vin01t1:542_5": "Amatapadanti amataṃ vuccati nibbānaṃ.",
  "tika-vin01t1:542_6": "Tañhi ajātattā na jīyati na mīyati,",
  "tika-vin01t1:542_7": "tasmā “amata”nti vuccati.",
  "tika-vin01t1:542_8": "Amatassa padaṃ amatapadaṃ,",
  "tika-vin01t1:542_9": "amatassa adhigamupāyoti vuttaṃ hoti.",
  "tika-vin01t1:542_10": "Pamādoti pamajjanabhāvo,",
  "tika-vin01t1:542_11": "muṭṭhassaccasaṅkhātassa satiyā vossaggassetaṃ nāmaṃ.",
  "tika-vin01t1:542_12": "Maccunoti maraṇassa.",
  "tika-vin01t1:542_13": "Padanti upāyo maggo.",
  "tika-vin01t1:542_14": "Pamatto hi jātiṃ nātivattati,",
  "tika-vin01t1:542_15": "jāto pana jīyati ceva mīyati cāti pamādo maccuno padaṃ nāma hoti,",
  "tika-vin01t1:542_16": "maraṇaṃ upanetīti vuttaṃ hoti.",
  "tika-vin01t1:543_0": "Aññātaṃ tāta,",
  "tika-vin01t1:543_1": "pariyosāpehīti iminā “sadā appamādena hutvā vattitabbanti ettakeneva mayā ñātaṃ,",
  "tika-vin01t1:543_2": "tumhe dhammadesanaṃ niṭṭhapethā”ti tasmiṃ dhamme attano paṭipajjitukāmataṃ dīpento dhammadesanāya pariyosānaṃ pāpetvā kathane ussāhaṃ janeti.",
  "tika-vin01t1:543_3": "Keci pana “abhāsīti ettha ‘bhāsissāmi vitakkemī’ti atthaṃ gahetvā ‘sabbaṃ appamādavaggaṃ bhāsissāmī’ti sallakkhitattā abhāsīti vuttaṃ,",
  "tika-vin01t1:543_4": "raññā pana aḍḍhagāthaṃ sutvāva ‘aññātaṃ tāta,",
  "tika-vin01t1:543_5": "pariyosāpehī’ti vuttattā ‘upari na kathesī”’ti vadanti.",
  "tika-vin01t1:543_6": "“Taṃ pana yuttaṃ na hotī”ti tīsupi gaṇṭhipadesu vuttaṃ.",
  "tika-vin01t1:543_7": "Dhuvabhattānīti niccabhattāni.",
  "tika-vin01t1:543_8": "Vajjāvajjaṃ upanijjhāyatīti upajjhāyoti āha “vajjāvajjaṃ disvā codetā sāretā cā”ti.",
  "tika-vin01t1:543_9": "Tattha vajjāvajjanti khuddakaṃ mahantañca vajjaṃ.",
  "tika-vin01t1:543_10": "Codetāti “idaṃ tayā dukkaṭaṃ,",
  "tika-vin01t1:543_11": "idaṃ dubbhāsita”ntiādīni vatvā codetā.",
  "tika-vin01t1:543_12": "Sāretāti attano vajjaṃ assarantassa satiṃ uppādetā,",
  "tika-vin01t1:543_13": "sammāpaṭipattiyaṃ vā sāretā,",
  "tika-vin01t1:543_14": "pavattetāti attho.",
  "tika-vin01t1:544_0": "“Evaṃ tayā buddhavacanaṃ sajjhāyitabbaṃ,",
  "tika-vin01t1:544_1": "evaṃ abhikkamitabbaṃ,",
  "tika-vin01t1:544_2": "evaṃ paṭikkamitabba”ntiādinā ācārassa sikkhāpanato ācariyo nāmāti āha “imasmiṃ sāsane sikkhitabbakadhammesu patiṭṭhāpetā”ti.",
  "tika-vin01t1:544_3": "Tattha sikkhitabbakadhammo nāma sakalaṃ buddhavacanaṃ sīlādayo ca dhammā.",
  "tika-vin01t1:544_4": "“Pabbajjā ca upasampadā cā”ti idaṃ labbhamānavasena vuttaṃ.",
  "tika-vin01t1:544_5": "Ācariyupajjhāyānanti iminā pabbajjā upasampadā ca yojetabbā,",
  "tika-vin01t1:544_6": "mama cāti iminā pana pabbajjāva.",
  "tika-vin01t1:544_7": "Tadā sāmaṇerabhūmiyaṃ ṭhitattā nigrodhassa bhāviniṃ vā upasampadaṃ sandhāya ubhayampi yojetabbaṃ.",
  "tika-vin01t1:544_8": "Saraṇagamanavasena pabbajjāsiddhito bhikkhusaṅghassapi pabbajjāya nissayabhāvo veditabbo.",
  "tika-vin01t1:544_9": "Bhaṇḍukammavasenapi nissayabhāvo labbhatevāti gahetabbaṃ.",
  "tika-vin01t1:544_10": "Divase divase vaḍḍhāpentoti vuttanayeneva divase divase tato tato diguṇaṃ katvā vaḍḍhāpento.",
  "tika-vin01t1:544_11": "Pothujjanikenāti puthujjanabhāvānurūpena.",
  "tika-vin01t1:544_12": "Nigrodhattherassa ānubhāvakittanādhikārattā pubbe vuttampi pacchā vattabbampi sampiṇḍetvā āha “puna rājā asokārāmaṃ nāma mahāvihāraṃ kāretvā”tiādi.",
  "tika-vin01t1:544_13": "Cetiyapaṭimaṇḍitānīti ettha cayitabbaṃ pūjetabbanti cetiyaṃ,",
  "tika-vin01t1:544_14": "iṭṭhakādīhi citattā vā cetiyaṃ,",
  "tika-vin01t1:544_15": "cetiyehi paṭimaṇḍitāni vibhūsitānīti cetiyapaṭimaṇḍitāni.",
  "tika-vin01t1:544_16": "Dhammenāti dhammato anapetena.",
  "tika-vin01t1:545_0": "Vuttamevatthaṃ vitthārato vibhāvento āha “ekadivasaṃ kirā”tiādi.",
  "tika-vin01t1:545_1": "Asokārāme mahādānaṃ datvāti ettha kate ārāme pacchā kārāpakassa rañño nāmavasena niruḷhaṃ nāmapaṇṇattiṃ sandhāya vuttaṃ “asokārāme”ti.",
  "tika-vin01t1:545_2": "Keci pana “tasmiṃ divase rājā attano ghareyeva sabbaṃ bhikkhusaṅghaṃ nisīdāpetvā bhojetvā imaṃ pañhaṃ pucchī”ti vadanti.",
  "tika-vin01t1:545_3": "Mahādānaṃ datvāti bhojetvā sabbaparikkhāradānavasena mahādānaṃ datvā.",
  "tika-vin01t1:545_4": "Vuttañhetaṃ dīpavaṃse –",
  "tika-vin01t1:546_0": "“Nivesanaṃ pavesetvā, nisīdāpetvāna āsane;",
  "tika-vin01t1:547_0": "Yāguṃ nānāvidhaṃ khajjaṃ, bhojanañca mahārahaṃ;",
  "tika-vin01t1:548_0": "Adāsi payatapāṇi, yāvadatthaṃ yadicchakaṃ.",
  "tika-vin01t1:549_0": "“Bhuttāvibhikkhusaṅghassa, onītapattapāṇino;",
  "tika-vin01t1:550_0": "Ekamekassa bhikkhuno, adāsi yugasāṭakaṃ.",
  "tika-vin01t1:551_0": "“Pādaabbhañjanaṃ telaṃ, chattañcāpi upāhanaṃ;",
  "tika-vin01t1:552_0": "Sabbaṃ samaṇaparikkhāraṃ, adāsi phāṇitaṃ madhuṃ.",
  "tika-vin01t1:553_0": "“Abhivādetvā nisīdi, asokadhammo mahīpati;",
  "tika-vin01t1:554_0": "Nisajja rājā pavāresi, bhikkhusaṅghassa paccayaṃ.",
  "tika-vin01t1:555_0": "“Yāvatā bhikkhū icchanti, tāva demi yadicchakaṃ;",
  "tika-vin01t1:556_0": "Santappetvā parikkhārena, pavāretvāna paccaye;",
  "tika-vin01t1:557_0": "Tato apucchi gambhīraṃ, dhammakkhandhaṃ sudesita”nti.",
  "tika-vin01t1:558_0": "Aṅgato, mahārāja,",
  "tika-vin01t1:558_1": "nava aṅgānītiādi moggaliputtatissattherena vuttanti vadanti.",
  "tika-vin01t1:558_2": "Navakammādhiṭṭhāyakaṃ adāsīti caturāsītivihārasahassesu kattabbassa navakammassa adhiṭṭhāyakaṃ vidhāyakaṃ katvā adāsi.",
  "tika-vin01t1:558_3": "Ekadivasameva sabbanagarehi paṇṇāni āgamiṃsūti sabbavihāresu kira rāhunā candassa gahaṇadivase navakammaṃ",
  "tika-vin01t1:558_4": "ārabhitvā puna rāhunā candassa gahaṇadivaseyeva niṭṭhāpesuṃ,",
  "tika-vin01t1:558_5": "tasmā ekadivasameva paṇṇāni āgamiṃsūti vadanti.",
  "tika-vin01t1:558_6": "Aṭṭha sīlaṅgānīti aṭṭha uposathaṅgasīlāni.",
  "tika-vin01t1:558_7": "“Sabbālaṅkāravibhūsitāyā”ti idaṃ asamādinnuposathaṅgānaṃ vasena vuttaṃ.",
  "tika-vin01t1:558_8": "Amaravatiyā rājadhāniyāti tāvatiṃsadevanagare.",
  "tika-vin01t1:558_9": "Alaṅkatapaṭiyattanti alaṅkatakaraṇavasena sabbasajjitaṃ.",
  "tika-vin01t1:559_0": "Adhikaṃ kāraṃ adhikāraṃ,",
  "tika-vin01t1:559_1": "adhikaṃ kiriyanti vuttaṃ hoti.",
  "tika-vin01t1:559_2": "Lokavivaraṇaṃ nāma pāṭihāriyaṃ akaṃsūti ettha anekasahassasaṅkhyassa okāsalokassa tannivāsīsattalokassa",
  "tika-vin01t1:559_3": "ca vivaṭabhāvakaraṇapāṭihāriyaṃ lokavivaraṇaṃ nāma.",
  "tika-vin01t1:559_4": "Taṃ pana karonto iddhimā andhakāraṃ vā ālokaṃ karoti,",
  "tika-vin01t1:559_5": "paṭicchannaṃ vā vivaṭaṃ,",
  "tika-vin01t1:559_6": "anāpāthaṃ vā āpāthaṃ karoti. Kathaṃ?",
  "tika-vin01t1:559_7": "Ayañhi yathā paṭicchannopi dūre ṭhitopi attā vā paro vā dissati,",
  "tika-vin01t1:559_8": "evaṃ attānaṃ vā paraṃ vā pākaṭaṃ kātukāmo pādakajjhānato vuṭṭhāya “idaṃ andhakāraṭṭhānaṃ ālokajātaṃ hotū”ti",
  "tika-vin01t1:559_9": "vā “idaṃ paṭicchannaṃ vivaṭaṃ hotū”ti vā “idaṃ anāpāthaṃ āpāthaṃ hotū”ti vā āvajjetvā puna pādakajjhānaṃ",
  "tika-vin01t1:559_10": "samāpajjitvā vuṭṭhāya adhiṭṭhāti.",
  "tika-vin01t1:559_11": "Saha adhiṭṭhānena yathādhiṭṭhitameva hoti.",
  "tika-vin01t1:559_12": "Apare dūre ṭhitāpi passanti,",
  "tika-vin01t1:559_13": "sayampi passitukāmo passati bhagavā viya devorohaṇe.",
  "tika-vin01t1:559_14": "Bhagavā hi devaloke abhidhammadesanaṃ niṭṭhapetvā saṅkassanagaraṃ otaranto sinerumuddhani ṭhatvā puratthimaṃ lokadhātuṃ olokesi,",
  "tika-vin01t1:559_15": "anekāni cakkavāḷasahassāni vivaṭāni viya hutvā ekaṅgaṇaṃ viya hutvā pakāsiṃsu.",
  "tika-vin01t1:559_16": "Yathā ca puratthimena,",
  "tika-vin01t1:559_17": "evaṃ pacchimenapi uttarenapi dakkhiṇenapi sabbaṃ vivaṭamaddasa.",
  "tika-vin01t1:559_18": "Heṭṭhāpi yāva avīci upari ca yāva akaniṭṭhabhavanaṃ,",
  "tika-vin01t1:559_19": "tāva addasa.",
  "tika-vin01t1:559_20": "Manussāpi deve passanti,",
  "tika-vin01t1:559_21": "devāpi manusse.",
  "tika-vin01t1:559_22": "Tattha neva manussā uddhaṃ ullokenti,",
  "tika-vin01t1:559_23": "na devā adho olokenti,",
  "tika-vin01t1:559_24": "sabbe sammukhasammukhāva aññamaññaṃ passanti,",
  "tika-vin01t1:559_25": "taṃ divasaṃ lokavivaraṇaṃ nāma ahosi.",
  "tika-vin01t1:560_0": "Apica tambapaṇṇidīpe taḷaṅgaravāsī dhammadinnattheropi imaṃ pāṭihāriyaṃ akāsi.",
  "tika-vin01t1:560_1": "So kira ekadivasaṃ tissamahāvihāre cetiyaṅgaṇamhi nisīditvā “tīhi,",
  "tika-vin01t1:560_2": "bhikkhave,",
  "tika-vin01t1:560_3": "dhammehi samannāgato bhikkhu apaṇṇakapaṭipadaṃ paṭipanno hotī”ti apaṇṇakasuttaṃ kathento heṭṭhāmukhaṃ bījaniṃ akāsi,",
  "tika-vin01t1:560_4": "yāva avīcito ekaṅgaṇaṃ ahosi,",
  "tika-vin01t1:560_5": "tato uparimukhaṃ akāsi,",
  "tika-vin01t1:560_6": "yāva brahmalokā ekaṅgaṇaṃ ahosi.",
  "tika-vin01t1:560_7": "Thero nirayabhayena tajjetvā saggasukhena ca palobhetvā dhammaṃ desesi.",
  "tika-vin01t1:560_8": "Keci sotāpannā ahesuṃ,",
  "tika-vin01t1:560_9": "keci sakadāgāmī anāgāmī arahantoti evaṃ tasmiṃ divasepi lokavivaraṇaṃ nāma ahosi.",
  "tika-vin01t1:560_10": "Ime pana bhikkhū yathā asoko dhammarājā asokārāme ṭhito catuddisā anuvilokento samantato samuddapariyantaṃ jambudīpaṃ passati,",
  "tika-vin01t1:560_11": "caturāsīti ca vihārasahassāni uḷārāya vihāramahapūjāya virocamānāni,",
  "tika-vin01t1:560_12": "evaṃ adhiṭṭhahitvā lokavivaraṇaṃ nāma pāṭihāriyaṃ akaṃsu.",
  "tika-vin01t1:561_0": "Vihāramahapūjāyāti vihāramahasaṅkhātāya pūjāya.",
  "tika-vin01t1:561_1": "Vibhūtinti sampattiṃ.",
  "tika-vin01t1:561_2": "Evarūpaṃ pītipāmojjanti īdisaṃ pariccāgamūlakaṃ pītipāmojjaṃ.",
  "tika-vin01t1:561_3": "Moggaliputtatissattherassa bhāramakāsīti therassa mahānubhāvattā “uttaripi ce kathetabbaṃ atthi,",
  "tika-vin01t1:561_4": "tampi soyeva kathessatī”ti maññamāno bhikkhusaṅgho raññā pucchitapañhassa visajjanaṃ therassa bhāramakāsi.",
  "tika-vin01t1:561_5": "Sāsanassa dāyādo homi,",
  "tika-vin01t1:561_6": "na homīti sāsanassa ñātako abbhantaro homi,",
  "tika-vin01t1:561_7": "na homīti attho.",
  "tika-vin01t1:561_8": "Yesaṃ sāsane pabbajitā puttadhītaro na santi,",
  "tika-vin01t1:561_9": "na te sāsane kattabbakiccaṃ attano bhāraṃ katvā vahantīti imamatthaṃ sandhāya thero evamāha “na kho, mahārāja,",
  "tika-vin01t1:561_10": "ettāvatā sāsanassa dāyādo hotī”ti.",
  "tika-vin01t1:561_11": "Kathañcarahi, bhante,",
  "tika-vin01t1:561_12": "sāsanassa dāyādo hotīti ettha carahīti nipāto akkhantiṃ dīpeti.",
  "tika-vin01t1:561_13": "Idaṃ vuttaṃ hoti –",
  "tika-vin01t1:561_14": "yadi evarūpaṃ pariccāgaṃ katvāpi sāsanassa dāyādo na hoti,",
  "tika-vin01t1:561_15": "aññaṃ kiṃ nāma katvā hotīti.",
  "tika-vin01t1:562_0": "Tissakumārassa pabbajitakālato pabhutīti yadā ca tissakumāro pabbajito,",
  "tika-vin01t1:562_1": "yena ca kāraṇena pabbajito,",
  "tika-vin01t1:562_2": "taṃ sabbaṃ vitthārato uttari āvi bhavissati.",
  "tika-vin01t1:562_3": "Sakkhasīti sakkhissasi.",
  "tika-vin01t1:562_4": "Pāmojjajātoti sañjātapāmojjo.",
  "tika-vin01t1:562_5": "Puttānaṃ manaṃ labhitvāti ettha puttīpi sāmaññato puttasaddena vuttāti veditabbā,",
  "tika-vin01t1:562_6": "putto ca dhītā ca puttāti evaṃ ekasesanayena vā evaṃ vuttanti daṭṭhabbaṃ.",
  "tika-vin01t1:562_7": "Dhītusaddena saha payujjamāno hi puttasaddo ekova avasissati,",
  "tika-vin01t1:562_8": "dhītusaddo nivattatīti saddasatthavidū vadanti.",
  "tika-vin01t1:562_9": "Sikkhāya patiṭṭhāpesunti tasmiṃyeva sīmamaṇḍale sikkhāsammutiṃ datvā pāṇātipātāveramaṇiādīsu vikālabhojanāveramaṇipariyosānāsu",
  "tika-vin01t1:562_10": "chasu sikkhāsu samādapanavasena sikkhāya patiṭṭhāpesuṃ.",
  "tika-vin01t1:562_11": "Saṭṭhivassāyapi hi sāmaṇeriyā “pāṇātipātāveramaṇiṃ dve vassāni avītikkamma samādānaṃ samādiyāmī”tiādinā cha sikkhāyo samādiyitvā sikkhitabbāyeva.",
  "tika-vin01t1:562_12": "Na hi etāsu chasu sikkhāpadesu dve vassāni asikkhitasikkhaṃ sāmaṇeriṃ upasampādetuṃ vaṭṭati.",
  "tika-vin01t1:562_13": "Cha vassāni abhisekassa assāti chabbassābhiseko,",
  "tika-vin01t1:562_14": "abhisekato paṭṭhāya atikkantachavassoti vuttaṃ hoti.",
  "tika-vin01t1:563_0": "Sabbaṃ theravādanti dve saṅgītiyo āruḷhā pāḷiyevettha “theravādo”ti veditabbā.",
  "tika-vin01t1:563_1": "Sā hi mahākassapapabhutīnaṃ mahātherānaṃ vādattā “theravādo”ti vuccati.",
  "tika-vin01t1:563_2": "Kontaputtatissattheroti ettha kontasakuṇiyo nāma kinnarajātiyo.",
  "tika-vin01t1:563_3": "“Tāsu ekissā kucchiyaṃ sayito manussajātiko raññā posito kontaputtatissatthero nāmā”ti tīsupi gaṇṭhipadesu vuttaṃ.",
  "tika-vin01t1:563_4": "Mahāvaṃsepi cetaṃ vuttaṃ –",
  "tika-vin01t1:564_0": "“Pure pāṭaliputtamhā, vane vanacaro caraṃ;",
  "tika-vin01t1:565_0": "Kontakinnariyā saddhiṃ, saṃvāsaṃ kira kappayi.",
  "tika-vin01t1:566_0": "“Tena saṃvāsamanvāya, sā putte janayī duve;",
  "tika-vin01t1:567_0": "Tisso jeṭṭho kaniṭṭho tu, sumitto nāma nāmato.",
  "tika-vin01t1:568_0": "“Mahāvaruṇattherassa, kāle pabbaji santike;",
  "tika-vin01t1:569_0": "Arahattaṃ pāpuṇiṃsu, chaḷabhiññāguṇaṃ ubho”ti.",
  "tika-vin01t1:570_0": "Keci pana evaṃ vadanti “kontā nāma kaṭṭhavāhanarañño vaṃse jātā ekā rājadhītā.",
  "tika-vin01t1:570_1": "Taṃ garuḷayantena araññagataṃ eko vanacarako ānetvā tāya saddhiṃ saṃvāsaṃ kappesi.",
  "tika-vin01t1:570_2": "Sā tassa ubho putte vijāyi.",
  "tika-vin01t1:570_3": "Tatrāyaṃ jeṭṭhako mātunāmena kontaputto nāma jāto”ti.",
  "tika-vin01t1:570_4": "Kaṭṭhavāhanarañño kira nagare sabbepi vibhavasampannā nadīpabbatakīḷādīsu garuḷasakuṇasadisaṃ yantaṃ",
  "tika-vin01t1:570_5": "kāretvā kaṭṭhavāhanarājā viya garuḷavāhanena vicaranti.",
  "tika-vin01t1:571_0": "Byādhipaṭikammatthaṃ bhikkhācāravattena āhiṇḍanto pasatamattaṃ sappiṃ alabhitvāti tadā kira jeṭṭhassa kontaputtatissattherassa kucchivāto samuṭṭhāsi.",
  "tika-vin01t1:571_1": "Taṃ bāḷhāya dukkhavedanāya pīḷitaṃ kaniṭṭho sumitto nāma thero disvā “kimettha, bhante,",
  "tika-vin01t1:571_2": "laddhuṃ vaṭṭatī”ti pucchi.",
  "tika-vin01t1:571_3": "Tissatthero, “āvuso,",
  "tika-vin01t1:571_4": "pasatamattaṃ sappiṃ laddhuṃ vaṭṭatī”ti vatvā rañño nivedanaṃ tassa gilānapaccayaṃ pacchābhattaṃ sappiatthāya",
  "tika-vin01t1:571_5": "caraṇañca paṭikkhipitvā “bhikkhācāravelāyameva piṇḍāya carantena tayā yadi sakkā laddhuṃ,",
  "tika-vin01t1:571_6": "evaṃ vicaritvā yaṃ laddhaṃ,",
  "tika-vin01t1:571_7": "taṃ āharā”ti āha.",
  "tika-vin01t1:571_8": "Kaniṭṭhopi vuttanayeneva bhikkhācāravattena caranto pasatamattampi sappiṃ nālattha.",
  "tika-vin01t1:571_9": "So pana kucchivāto balavataro sappighaṭasatenapi vūpasametuṃ asakkuṇeyyo ahosi.",
  "tika-vin01t1:571_10": "Thero teneva byādhibalena kālamakāsi.",
  "tika-vin01t1:571_11": "Keci pana “vicchikanāmakena kīṭavisena ḍaṭṭho thero tassa visavegena adhimattāya dukkhavedanāya samannāgato",
  "tika-vin01t1:571_12": "taṃ vūpasametuṃ vuttanayeneva pasatamattaṃ sappiṃ alabhitvā parinibbuto”ti vadanti.",
  "tika-vin01t1:571_13": "Vuttañhetaṃ mahāvaṃse –",
  "tika-vin01t1:572_0": "“Pāde kīṭavisenāsi, ḍaṭṭho jeṭṭho savedano;",
  "tika-vin01t1:573_0": "Āha puṭṭho kaniṭṭhena, bhesajjaṃ pasataṃ ghataṃ.",
  "tika-vin01t1:574_0": "“Rañño nivedanaṃ thero, gilānapaccayepi ca;",
  "tika-vin01t1:575_0": "Sappiatthañca caraṇaṃ, pacchābhattaṃ paṭikkhipi.",
  "tika-vin01t1:576_0": "“Piṇḍāya ce caraṃ sappiṃ, labhase tvaṃ tamāhara;",
  "tika-vin01t1:577_0": "Iccāha tissatthero so, sumittaṃ theramuttamaṃ.",
  "tika-vin01t1:578_0": "“Piṇḍāya caratā tena, na laddhaṃ pasataṃ ghataṃ;",
  "tika-vin01t1:579_0": "Sappikumbhasatenāpi, byādhi jāto asādhiyo.",
  "tika-vin01t1:580_0": "“Teneva byādhinā thero, patto āyukkhayantikaṃ;",
  "tika-vin01t1:581_0": "Ovaditvappamādena, nibbātuṃ mānasaṃ akā.",
  "tika-vin01t1:582_0": "“Ākāsamhi nisīditvā, tejodhātuvasena so;",
  "tika-vin01t1:583_0": "Yathāruci adhiṭṭhāya, sarīraṃ parinibbuto.",
  "tika-vin01t1:584_0": "“Jālā sarīrā nikkhamma, nimaṃsachārikaṃ ḍahi;",
  "tika-vin01t1:585_0": "Therassa sakalaṃ kāyaṃ, aṭṭhikāni tu no ḍahī”ti.",
  "tika-vin01t1:586_0": "Appamādena ovaditvāti “amhādisānampi evaṃ paccayā dullabhā,",
  "tika-vin01t1:586_1": "tumhe labhamānesu paccayesu appamajjitvā samaṇadhammaṃ karothā”ti evaṃ appamādena ovaditvā.",
  "tika-vin01t1:586_2": "Pallaṅkenāti samantato ūrubaddhāsanena.",
  "tika-vin01t1:586_3": "Itthambhūtalakkhaṇe cetaṃ karaṇavacanaṃ.",
  "tika-vin01t1:586_4": "Tejodhātuṃ samāpajjitvāti tejodhātukasiṇārammaṇaṃ jhānaṃ samāpajjitvā.",
  "tika-vin01t1:586_5": "Therassa sakkāraṃ katvāti therassa dhātusakkāraṃ katvā.",
  "tika-vin01t1:586_6": "Catūsu dvāresu pokkharaṇiyo kārāpetvā bhesajjassa pūrāpetvāti ekasmiṃ dvāre catasso pokkharaṇiyo kārāpetvā",
  "tika-vin01t1:586_7": "tattha ekaṃ pokkharaṇiṃ sappissa pūrāpetvā ekaṃ madhuno,",
  "tika-vin01t1:586_8": "ekaṃ phāṇitassa,",
  "tika-vin01t1:586_9": "ekaṃ sakkarāya pūrāpesi.",
  "tika-vin01t1:586_10": "Sesadvāresupi evameva kārāpesīti vadanti.",
  "tika-vin01t1:587_0": "Sabhāyaṃ satasahassanti nagaramajjhe vinicchayasālāyaṃ satasahassaṃ.",
  "tika-vin01t1:587_1": "Iminā sakalanagarato samuṭṭhitaṃ āyaṃ nidasseti.",
  "tika-vin01t1:587_2": "Pañcasatasahassāni rañño uppajjantīti ca raṭṭhato uppajjanakaṃ āyaṃ ṭhapetvā vuttaṃ.",
  "tika-vin01t1:587_3": "Tatoti yathāvuttapañcasatasahassato.",
  "tika-vin01t1:587_4": "Nigrodhattherassa devasikaṃ satasahassaṃ visajjesīti kathaṃ pana therassa satasahassaṃ visajjesi?",
  "tika-vin01t1:587_5": "Rājā kira divasassa tikkhattuṃ sāṭake parivattento “therassa cīvaraṃ nīta”nti pucchitvā “āma nīta”nti sutvāva parivatteti.",
  "tika-vin01t1:587_6": "Theropi divasassa tikkhattuṃ ticīvaraṃ parivatteti.",
  "tika-vin01t1:587_7": "Tassa hi ticīvaraṃ hatthikkhandhe ṭhapetvā pañcahi ca gandhasamuggasatehi pañcahi ca mālāsamuggasatehi saddhiṃ pātova āharīyittha,",
  "tika-vin01t1:587_8": "tathā divā ceva sāyañca.",
  "tika-vin01t1:587_9": "Theropi na bhaṇḍikaṃ bandhitvā ṭhapesi,",
  "tika-vin01t1:587_10": "sampattasabrahmacārīnaṃ adāsi.",
  "tika-vin01t1:587_11": "Tadā kira jambudīpe bhikkhusaṅghassa yebhuyyena nigrodhattherasseva santakaṃ cīvaraṃ ahosi.",
  "tika-vin01t1:587_12": "Evaṃ therassa divase divase satasahassaṃ visajjesi.",
  "tika-vin01t1:587_13": "Uḷāro lābhasakkāroti ettha labbhati pāpuṇīyatīti lābho,",
  "tika-vin01t1:587_14": "catunnaṃ paccayānametaṃ adhivacanaṃ.",
  "tika-vin01t1:587_15": "Sakkaccaṃ kātabbo dātabboti sakkāro,",
  "tika-vin01t1:587_16": "cattāro paccayāyeva.",
  "tika-vin01t1:587_17": "Paccayā eva hi paṇītapaṇītā sundarasundarā abhisaṅkharitvā katā “sakkāro”ti vuccanti.",
  "tika-vin01t1:587_18": "Atha vā parehi kātabbagāravakiriyā pupphādīhi pūjā vā sakkāro.",
  "tika-vin01t1:588_0": "Diṭṭhigatānīti ettha diṭṭhiyeva diṭṭhigataṃ “gūthagataṃ muttagataṃ,",
  "tika-vin01t1:588_1": "saṅkhāragata”ntiādīsu viya.",
  "tika-vin01t1:588_2": "Gantabbābhāvato vā diṭṭhiyā gatamattaṃ diṭṭhigataṃ,",
  "tika-vin01t1:588_3": "diṭṭhiyā gahaṇamattanti attho.",
  "tika-vin01t1:588_4": "Diṭṭhippakāro vā diṭṭhigataṃ,",
  "tika-vin01t1:588_5": "diṭṭhibhedoti vuttaṃ hoti.",
  "tika-vin01t1:588_6": "Lokiyā hi vidhayuttagatappakārasadde samānatthe icchanti.",
  "tika-vin01t1:588_7": "Na kho panetaṃ sakkā imesaṃ majjhe vasantena vūpasametunti tesañhi majjhe vasanto tesuyeva antogadhattā ādeyyavacano na hoti,",
  "tika-vin01t1:588_8": "tasmā evaṃ cintesi.",
  "tika-vin01t1:588_9": "Tadā tasmiṃ ṭhāne vasantassa sukhavihārābhāvato taṃ pahāya icchitabbasukhavihāramattaṃ gahetvā vuttaṃ “attanā phāsukavihārena viharitukāmo”ti.",
  "tika-vin01t1:588_10": "Ahogaṅgapabbatanti evaṃnāmakaṃ pabbataṃ.",
  "tika-vin01t1:588_11": "Dhammena vinayena satthusāsanenāti ettha dhammoti bhūtaṃ vatthu.",
  "tika-vin01t1:588_12": "Vinayoti codanā sāraṇā ca.",
  "tika-vin01t1:588_13": "Satthusāsananti ñattisampadā anusāvanasampadā ca,",
  "tika-vin01t1:588_14": "tasmā bhūtena vatthunā codetvā sāretvā ñattisampadāya anusāvanasampadāya ca ukkhepanīyādikammavasena niggayhamānāpīti vuttaṃ hoti.",
  "tika-vin01t1:588_15": "Abbudaṃ thenanaṭṭhena,",
  "tika-vin01t1:588_16": "malaṃ kiliṭṭhabhāvakaraṇaṭṭhena,",
  "tika-vin01t1:588_17": "kaṇṭakaṃ vijjhanaṭṭhena.",
  "tika-vin01t1:588_18": "Aggiṃ paricarantīti aggihuttakā viya aggiṃ pūjenti.",
  "tika-vin01t1:588_19": "Pañcātape tappantīti catūsu ṭhānesu aggiṃ katvā majjhe ṭhatvā sūriyātapena tappanti.",
  "tika-vin01t1:588_20": "Ādiccaṃ anuparivattantīti udayakālato pabhuti sūriyaṃ olokayamānā yāvatthaṅgamanā sūriyābhimukhāva parivattanti.",
  "tika-vin01t1:588_21": "Vobhindissāmāti paggaṇhiṃsūti vināsessāmāti ussāhamakaṃsu.",
  "tika-vin01t1:588_22": "Avisahantoti asakkonto.",
  "tika-vin01t1:589_0": "Sattadivasena rajjaṃ sampaṭicchāti sattadivase rajjasukhaṃ tāva anubhava.",
  "tika-vin01t1:589_1": "Tamatthaṃ saññāpesīti kukkuccāyitamatthaṃ bodhesi.",
  "tika-vin01t1:589_2": "Kathaṃ saññāpesīti āha “so kirā”tiādi.",
  "tika-vin01t1:589_3": "Cittarūpanti cittānurūpaṃ,",
  "tika-vin01t1:589_4": "yathākāmanti vuttaṃ hoti.",
  "tika-vin01t1:589_5": "Kissāti kena kāraṇena.",
  "tika-vin01t1:589_6": "Are tvaṃ nāma paricchinnamaraṇanti sattahi divasehi paricchinnamaraṇaṃ.",
  "tika-vin01t1:589_7": "Vissatthoti nirāsaṅkacitto,",
  "tika-vin01t1:589_8": "maraṇasaṅkārahito nibbhayoti vuttaṃ hoti.",
  "tika-vin01t1:589_9": "Assāsapassāsanibaddhaṃ maraṇaṃ pekkhamānāti “aho vatāhaṃ tadantaraṃ jīveyyaṃ,",
  "tika-vin01t1:589_10": "yadantaraṃ assasitvā passasāmi passasitvā vā assasāmi,",
  "tika-vin01t1:589_11": "bhagavato sāsanaṃ manasi kareyyaṃ,",
  "tika-vin01t1:589_12": "bahu vata me kataṃ assā”ti evaṃ maraṇassatiyā anuyuñjanato assāsapassāsappavattikālapaṭibaddhaṃ maraṇaṃ pekkhamānā.",
  "tika-vin01t1:589_13": "Tattha assāsoti bahinikkhamananāsavāto.",
  "tika-vin01t1:589_14": "Passāsoti antopavisanavāto.",
  "tika-vin01t1:589_15": "Vuttavipariyāyenapi vadanti.",
  "tika-vin01t1:590_0": "Migavaṃ nikkhamitvāti migamāraṇatthāya “araññe migapariyesanaṃ carissāmī”ti nikkhamitvā.",
  "tika-vin01t1:590_1": "Tattha migavanti migānaṃ vānanato hesanato bādhanato “migava”nti laddhasamaññaṃ migavaṃ.",
  "tika-vin01t1:590_2": "Yonakamahādhammarakkhitattheranti yonakavisaye jātaṃ idhāgantvā pabbajitaṃ dhammarakkhitanāmadheyyaṃ mahātheraṃ.",
  "tika-vin01t1:590_3": "Hatthināgenāti mahāhatthinā.",
  "tika-vin01t1:590_4": "Mahantapariyāyopi hi nāgasaddoti vadanti.",
  "tika-vin01t1:590_5": "Ahināgādito vā visesanatthaṃ “hatthināgenā”ti vuttaṃ.",
  "tika-vin01t1:590_6": "Tassāsayaṃ tassa ajjhāsayaṃ.",
  "tika-vin01t1:590_7": "Tassa passantassevāti anādare sāmivacanaṃ,",
  "tika-vin01t1:590_8": "tasmiṃ passanteyevāti attho.",
  "tika-vin01t1:590_9": "Ākāse uppatitvāti ettha ayaṃ vikubbaniddhi na hotīti gihissapi imaṃ iddhipāṭihāriyaṃ dassesi.",
  "tika-vin01t1:590_10": "Sā hi “pakativaṇṇaṃ vijahitvā kumārakavaṇṇaṃ vā dasseti nāgavaṇṇaṃ vā,",
  "tika-vin01t1:590_11": "vividhampi senābyūhaṃ dassetī”ti evaṃ āgatā iddhi pakativaṇṇavijahanavikāravasena pavattattā vikubbaniddhi nāma.",
  "tika-vin01t1:590_12": "Adhiṭṭhāniddhiyā pana paṭikkhepo natthi.",
  "tika-vin01t1:590_13": "Tathā ca vakkhati khuddakavatthukkhandhakavaṇṇanāyaṃ “iddhipāṭihāriyanti ettha vikubbaniddhipāṭihāriyaṃ paṭikkhittaṃ,",
  "tika-vin01t1:590_14": "adhiṭṭhāniddhi pana appaṭikkhittāti veditabbā”ti.",
  "tika-vin01t1:590_15": "Laggetvāti ākāse kāyabandhanaṃ pasāretvā tattha cīvaraṃ laggetvā.",
  "tika-vin01t1:591_0": "Chaṇavesanti tuṭṭhijananavesaṃ,",
  "tika-vin01t1:591_1": "ussavavesanti attho.",
  "tika-vin01t1:591_2": "Paṭiyādesunti “āgatakāle cīvarādīnaṃ pariyesanaṃ bhāriya”nti paṭhamameva pattacīvarāni sampādesuṃ.",
  "tika-vin01t1:591_3": "Padhānagharanti bhāvanānuyogavasena vīriyārambhassa anurūpaṃ vivittasenāsanaṃ.",
  "tika-vin01t1:591_4": "Sopīti rañño bhāgineyyaṃ sandhāya vuttaṃ.",
  "tika-vin01t1:591_5": "Anupabbajitoti uḷāravibhavena khattiyajanena anugantvā pabbajito.",
  "tika-vin01t1:591_6": "Gantvāti iddhiyā gantvā.",
  "tika-vin01t1:591_7": "Kusalādhippāyoti manāpajjhāsayo.",
  "tika-vin01t1:591_8": "Dveḷhakajātoti “ime bhikkhū na ekamaggena kathentī”ti saṃsayamāpanno.",
  "tika-vin01t1:591_9": "Ekekaṃ bhikkhusahassaparivāranti ekekassa ekekasahassaparicchinnaṃ bhikkhuparivārañca.",
  "tika-vin01t1:591_10": "Gaṇhitvā āgacchathāti vuttepi “sāsanaṃ paggaṇhituṃ samattho”ti vuttattā therā bhikkhū “dhammakamma”nti maññamānā gatā.",
  "tika-vin01t1:591_11": "Īdisesu hi ṭhānesu kukkuccaṃ na kātabbaṃ.",
  "tika-vin01t1:591_12": "Kappiyasāsanañhetaṃ na gihikammapaṭisaṃyuttaṃ.",
  "tika-vin01t1:591_13": "Thero nāgacchīti kiñcāpi “rājā pakkosatī”ti vuttepi dhammakammatthāya āgantuṃ vaṭṭati,",
  "tika-vin01t1:591_14": "dvikkhattuṃ pana pesitepi na āgato kira.",
  "tika-vin01t1:591_15": "Thero hi sabbattha vikhyātavasena sambhāvanuppattito sambhāvitassa ca uddhaṃ kattabbakiccasiddhito asāruppavacanalesena na āgacchīti.",
  "tika-vin01t1:591_16": "Mahallako nu kho bhante theroti kiñcāpi rājā theraṃ diṭṭhapubbo,",
  "tika-vin01t1:591_17": "nāmaṃ pana sallakkhetuṃ asakkonto evaṃ pucchīti vadanti.",
  "tika-vin01t1:591_18": "Vayhanti upari maṇḍapasadisaṃ padaracchannaṃ,",
  "tika-vin01t1:591_19": "sabbapaliguṇṭhimaṃ vā chādetvā kataṃ sakaṭavisesaṃ vayhanti vadanti.",
  "tika-vin01t1:591_20": "Nāvāsaṅghāṭaṃ bandhitvāti ettha nāvāti poto.",
  "tika-vin01t1:591_21": "So hi orato pāraṃ patati gacchatīti poto,",
  "tika-vin01t1:591_22": "satte netīti nāvāti ca vuccati.",
  "tika-vin01t1:591_23": "Ekato saṅghaṭitā nāvā nāvāsaṅghāṭaṃ,",
  "tika-vin01t1:591_24": "tathā taṃ bandhitvāti attho.",
  "tika-vin01t1:592_0": "Sāsanapaccatthikānaṃ bahubhāvato āha “ārakkhaṃ saṃvidhāyā”ti.",
  "tika-vin01t1:592_1": "Yanti yasmā,",
  "tika-vin01t1:592_2": "yena kāraṇenāti attho.",
  "tika-vin01t1:592_3": "“Āguṃ na karotīti nāgo”ti vacanato pāpakaraṇābhāvato samaṇo idha nāgo nāmāti maññamānā “eko taṃ mahārāja",
  "tika-vin01t1:592_4": "samaṇanāgo dakkhiṇahatthe gaṇhissatī”ti byākariṃsu.",
  "tika-vin01t1:592_5": "Abbāhiṃsūti ākaḍḍhiṃsu.",
  "tika-vin01t1:592_6": "“Rañño hatthaggahaṇaṃ līḷāvasena kataṃ viya hotīti kasmātiādicodanaṃ kata”nti vadanti.",
  "tika-vin01t1:592_7": "Bāhiratoti uyyānassa bāhirato.",
  "tika-vin01t1:592_8": "Passantānaṃ atidukkaraṃ hutvā paññāyatīti āha “padesapathavīkampanaṃ dukkara”nti.",
  "tika-vin01t1:592_9": "Adhiṭṭhāne panettha visuṃ dukkaratā nāma natthi.",
  "tika-vin01t1:592_10": "Sīmaṃ akkamitvāti antosīmaṃ sīmāya abbhantaraṃ akkamitvā.",
  "tika-vin01t1:592_11": "Abhiññāpādakanti abhiññāya patiṭṭhābhūtaṃ.",
  "tika-vin01t1:592_12": "Vikubbaniddhiyā eva paṭikkhittattā pathavīcalanaṃ adhiṭṭhahi.",
  "tika-vin01t1:592_13": "Rathassa antosīmāya ṭhito pādova calīti ettha pādoti rathacakkaṃ sandhāya vuttaṃ.",
  "tika-vin01t1:592_14": "Tañhi rathassa gamanakiccasādhanato pādasadisattā idha “pādo”ti vuttaṃ.",
  "tika-vin01t1:592_15": "Sakkhatīti sakkhissati.",
  "tika-vin01t1:592_16": "Etamatthanti vinā cetanāya pāpassa asambhavasaṅkhātaṃ atthaṃ.",
  "tika-vin01t1:592_17": "Cetanāhanti ettha “cetanaṃ aha”nti padacchedo kātabbo.",
  "tika-vin01t1:592_18": "Cetayitvāti cetanaṃ pavattayitvā.",
  "tika-vin01t1:592_19": "Dīpakatittiroti attano nisinnabhāvassa dīpanato evaṃladdhanāmo tittiro.",
  "tika-vin01t1:592_20": "Yaṃ araññaṃ netvā sākuṇiko tassa saddena āgatāgate tittire gaṇhāti.",
  "tika-vin01t1:593_0": "Tāpasaṃ pucchīti atīte kira ekasmiṃ paccantagāme eko sākuṇiko ekaṃ dīpakatittiraṃ gahetvā suṭṭhu sikkhāpetvā pañjare pakkhipitvā paṭijaggati.",
  "tika-vin01t1:593_1": "So taṃ araññaṃ netvā tassa saddena āgatāgate tittire gaṇhāti.",
  "tika-vin01t1:593_2": "Tittiro “maṃ nissāya bahū mama ñātakā nassanti,",
  "tika-vin01t1:593_3": "mayhetaṃ pāpa”nti nissaddo ahosi.",
  "tika-vin01t1:593_4": "So tassa nissaddabhāvaṃ ñatvā veḷupesikāya taṃ sīse paharati.",
  "tika-vin01t1:593_5": "Tittiro dukkhāturatāya saddaṃ karoti.",
  "tika-vin01t1:593_6": "Evaṃ so sākuṇiko taṃ nissāya tittire gahetvā jīvikaṃ kappesi.",
  "tika-vin01t1:593_7": "Atha so tittiro cintesi “ime marantūti mayhaṃ cetanā natthi,",
  "tika-vin01t1:593_8": "paṭicca kammaṃ pana maṃ phusati.",
  "tika-vin01t1:593_9": "Mayi saddaṃ akaronte hi ete nāgacchanti,",
  "tika-vin01t1:593_10": "karonteyevāgacchanti,",
  "tika-vin01t1:593_11": "āgatāgate ayaṃ gahetvā jīvitakkhayaṃ pāpeti,",
  "tika-vin01t1:593_12": "atthi nu kho ettha mayhaṃ pāpaṃ,",
  "tika-vin01t1:593_13": "natthī”ti.",
  "tika-vin01t1:593_14": "So tato paṭṭhāya “ko nu kho me imaṃ kaṅkhaṃ chindeyyā”ti tathārūpaṃ paṇḍitaṃ upadhārento carati.",
  "tika-vin01t1:593_15": "Athekadivasaṃ so sākuṇiko bahuke tittire gahetvā pacchiṃ pūretvā “pānīyaṃ pivissāmī”ti bodhisattassa",
  "tika-vin01t1:593_16": "tāpasapabbajjāya pabbajitvā jhānābhiññāyo nibbattetvā araññe vasantassa assamaṃ gantvā taṃ pañjaraṃ bodhisattassa",
  "tika-vin01t1:593_17": "santike ṭhapetvā pānīyaṃ pivitvā vālikātale nipanno niddaṃ okkami.",
  "tika-vin01t1:593_18": "Tittiro tassa niddamokkantabhāvaṃ ñatvā “mama kaṅkhaṃ imaṃ tāpasaṃ pucchissāmi,",
  "tika-vin01t1:593_19": "jānanto me kathessatī”ti pañjare nisinnoyeva –",
  "tika-vin01t1:594_0": "“Ñātako no nisinnoti, bahu āgacchate jano;",
  "tika-vin01t1:595_0": "Paṭicca kammaṃ phusati, tasmiṃ me saṅkate mano”ti. –",
  "tika-vin01t1:596_0": "Tāpasaṃ pucchi.",
  "tika-vin01t1:596_1": "Tassattho – bhante,",
  "tika-vin01t1:596_2": "sacāhaṃ saddaṃ na kareyyaṃ,",
  "tika-vin01t1:596_3": "ayaṃ tittirajano na āgaccheyya,",
  "tika-vin01t1:596_4": "mayi pana saddaṃ karonte “ñātako no nisinno”ti ayaṃ bahujano āgacchati,",
  "tika-vin01t1:596_5": "taṃ āgatāgataṃ luddo gahetvā jīvitakkhayaṃ pāpento maṃ paṭicca maṃ nissāya etaṃ pāṇātipātakammaṃ phusati paṭilabhati vindati,",
  "tika-vin01t1:596_6": "tasmiṃ maṃ paṭicca kate pāpe “mama nu kho etaṃ pāpa”nti evaṃ me mano saṅkati parisaṅkati kukkuccaṃ āpajjatīti.",
  "tika-vin01t1:597_0": "Na paṭicca kammaṃ phusatītiādikāya pana tāpasena vuttagāthāya ayamattho –",
  "tika-vin01t1:597_1": "yadi tava pāpakiriyāya mano na padussati,",
  "tika-vin01t1:597_2": "tanninno tappoṇo na hoti,",
  "tika-vin01t1:597_3": "evaṃ sante luddena taṃ paṭicca katampi pāpakammaṃ taṃ na phusati na allīyati.",
  "tika-vin01t1:597_4": "Pāpakiriyāya hi appossukkassa nirālayassa bhadrassa parisuddhassa sato tava pāṇātipātacetanāya abhāvā taṃ pāpaṃ na upalimpati,",
  "tika-vin01t1:597_5": "tava cittaṃ na allīyatīti.",
  "tika-vin01t1:598_0": "Samayaṃ uggaṇhāpesīti attano sammāsambuddhassa laddhiṃ uggaṇhāpesi.",
  "tika-vin01t1:598_1": "Sāṇipākāraṃ parikkhipāpetvāti ettha sāṇipākāranti karaṇatthe upayogavacanaṃ,",
  "tika-vin01t1:598_2": "attānañca therañca yathā te bhikkhū na passanti,",
  "tika-vin01t1:598_3": "evaṃ sāṇipākārena samantato parikkhipāpetvāti attho,",
  "tika-vin01t1:598_4": "sāṇipākāraṃ vā samantato parikkhipāpetvāti evamettha attho gahetabbo.",
  "tika-vin01t1:598_5": "Sāṇipākārantareti sāṇipākārassa abbhantare.",
  "tika-vin01t1:598_6": "Ekaladdhiketi samānaladdhike.",
  "tika-vin01t1:598_7": "Kiṃ vadati sīlenāti kiṃvādī.",
  "tika-vin01t1:598_8": "Atha vā ko katamo vādo kiṃvādo,",
  "tika-vin01t1:598_9": "so etassa atthīti kiṃvādī.",
  "tika-vin01t1:598_10": "Sassataṃ attānañca lokañca vadanti paññapenti sīlenāti sassatavādino.",
  "tika-vin01t1:598_11": "Atha vā vadanti etenāti vādo,",
  "tika-vin01t1:598_12": "diṭṭhiyā etaṃ adhivacanaṃ.",
  "tika-vin01t1:598_13": "Sassato vādo sassatavādo,",
  "tika-vin01t1:598_14": "so etesaṃ atthīti sassatavādino,",
  "tika-vin01t1:598_15": "sassatadiṭṭhinoti attho.",
  "tika-vin01t1:598_16": "Atha sassato vādo etesamatthīti kasmā vuttaṃ,",
  "tika-vin01t1:598_17": "tesañhi attā loko ca sassatoti adhippeto,",
  "tika-vin01t1:598_18": "na vādoti?",
  "tika-vin01t1:598_19": "Saccametaṃ.",
  "tika-vin01t1:598_20": "Sassatasahacaritatāya pana vādopi sassatoti vutto yathā “kuntā pacarantī”ti.",
  "tika-vin01t1:598_21": "Sassatoti vādo etesanti vā itisaddalopo daṭṭhabbo.",
  "tika-vin01t1:598_22": "Ye rūpādīsu aññataraṃ attāti ca lokoti ca gahetvā taṃ sassataṃ amataṃ niccaṃ dhuvaṃ paññapenti,",
  "tika-vin01t1:598_23": "te sassatavādinoti veditabbā.",
  "tika-vin01t1:598_24": "Vuttañhetaṃ niddese paṭisambhidāyañca –",
  "tika-vin01t1:599_0": "“Rūpaṃ attā ceva loko ca sassato cāti attānañca lokañca paññapenti. Vedanaṃ… saññaṃ… saṅkhāre…",
  "tika-vin01t1:599_1": "viññāṇaṃ attā ceva loko ca sassato cāti attānañca lokañca paññapentī”ti.",
  "tika-vin01t1:600_0": "Ayañca attho “rūpaṃ attato samanupassati, vedanaṃ… saññaṃ… saṅkhāre…",
  "tika-vin01t1:600_1": "viññāṇaṃ attato samanupassatī”ti imissā pañcavidhāya sakkāyadiṭṭhiyā vasena vutto.",
  "tika-vin01t1:600_2": "“Rūpavantaṃ attāna”ntiādikāya pana pañcadasavidhāya sakkāyadiṭṭhiyā vasena cattāro cattāro khandhe “attā”ti",
  "tika-vin01t1:600_3": "gahetvā tadañño lokoti paññapentīti ayañca attho labbhati.",
  "tika-vin01t1:600_4": "Tathā ekaṃ khandhaṃ “attā”ti gahetvā añño attano upabhogabhūto lokoti,",
  "tika-vin01t1:600_5": "sasantatipatite vā khandhe “attā”ti gahetvā tadañño lokoti paññapentīti evamettha attho veditabbo.",
  "tika-vin01t1:600_6": "Sattesu saṅkhāresu vā ekaccaṃ sassataṃ etassāti ekaccasassato,",
  "tika-vin01t1:600_7": "ekaccasassatavādo.",
  "tika-vin01t1:600_8": "So etesamatthīti ekaccasassatikā,",
  "tika-vin01t1:600_9": "ekaccasassatavādino.",
  "tika-vin01t1:600_10": "Te duvidhā honti sattekaccasassatikā saṅkhārekaccasassatikāti.",
  "tika-vin01t1:600_11": "Tattha “issaro nicco,",
  "tika-vin01t1:600_12": "aññe sattā aniccā”ti evaṃ pavattavādā sattekaccasassatikā seyyathāpi issaravādā.",
  "tika-vin01t1:600_13": "“Nicco brahmā,",
  "tika-vin01t1:600_14": "aññe sattā aniccā”ti evaṃ pavattavādāpi sattekaccasassatikāti veditabbā.",
  "tika-vin01t1:600_15": "“Paramāṇavo niccā,",
  "tika-vin01t1:600_16": "dviaṇukādayo aniccā”ti evaṃ pavattavādā saṅkhārekaccasassatikā seyyathāpi kaṇādavādādayo.",
  "tika-vin01t1:600_17": "“Cakkhādayo aniccā,",
  "tika-vin01t1:600_18": "viññāṇaṃ nicca”nti evaṃvādinopi saṅkhārekaccasassatikāti veditabbā.",
  "tika-vin01t1:601_0": "Nanu “ekacce dhammā sassatā,",
  "tika-vin01t1:601_1": "ekacce asassatā”ti etasmiṃ vāde cakkhādīnaṃ asassatabhāvasanniṭṭhānaṃ yathāsabhāvāvabodho eva,",
  "tika-vin01t1:601_2": "tayidaṃ kathaṃ micchādassananti?",
  "tika-vin01t1:601_3": "Ko vā evamāha –",
  "tika-vin01t1:601_4": "“cakkhādīnaṃ asassatabhāvasanniṭṭhānaṃ micchādassana”nti,",
  "tika-vin01t1:601_5": "asassatesuyeva pana kesañci dhammānaṃ sassatabhāvābhiniveso idha micchādassanaṃ.",
  "tika-vin01t1:601_6": "Tena pana ekavāre pavattamānena cakkhādīnaṃ asassatabhāvāvabodho vidūsito saṃsaṭṭhabhāvato,",
  "tika-vin01t1:601_7": "visasaṃsaṭṭho viya sabbo sappimaṇḍo sakiccakaraṇāsamatthatāya sammādassanapakkhe ṭhapetabbataṃ nārahatīti.",
  "tika-vin01t1:601_8": "Asassatabhāvena nicchitāpi vā cakkhuādayo samāropitajīvasabhāvā eva diṭṭhigatikehi gayhantīti tadavabodhassa micchādassanabhāvo na sakkā nivāretuṃ.",
  "tika-vin01t1:601_9": "Evañca katvā asaṅkhatāya ca saṅkhatāya ca dhātuyā vasena yathākkamaṃ ekacce dhammā sassatā,",
  "tika-vin01t1:601_10": "ekacce asassatāti evaṃ pavatto vibhajjavādopi ekaccasassatavādo āpajjatīti evaṃpakārā codanā anavakāsā hoti aviparītadhammasabhāvasampaṭipattibhāvato.",
  "tika-vin01t1:601_11": "Kāmañcettha purimasassatavādepi asassatānaṃ dhammānaṃ sassatāti gahaṇaṃ visesato micchādassanaṃ,",
  "tika-vin01t1:601_12": "sassatānaṃ pana sassatāti gāho na micchādassanaṃ yathāsabhāvaggahaṇabhāvato.",
  "tika-vin01t1:601_13": "Asassatesuyeva pana kecideva dhammā sassatāti gahetabbadhammesu vibhāgappavattiyā imassa vādassa vādantaratā vuttā.",
  "tika-vin01t1:601_14": "Na cettha samudāyantogadhattā ekadesassa sappadesasassataggāho nippadesasassataggāhe samodhānaṃ gacchatīti",
  "tika-vin01t1:601_15": "sakkā vattuṃ vāditabbisayavisesavasena vādadvayassa pavattattā.",
  "tika-vin01t1:601_16": "Aññe eva hi diṭṭhigatikā “sabbe dhammā sassatā”ti abhiniviṭṭhā,",
  "tika-vin01t1:601_17": "aññe ekaccasassatāti saṅkhārānaṃ anavasesapariyādānaṃ ekadesapariggaho ca vādadvayassa paribyattoyevāti.",
  "tika-vin01t1:602_0": "Antānantikāti ettha amati gacchati ettha sabhāvo osānanti anto, mariyādā.",
  "tika-vin01t1:602_1": "Tappaṭisedhena ananto.",
  "tika-vin01t1:602_2": "Kassa panāyaṃ antānantoti?",
  "tika-vin01t1:602_3": "Lokīyati saṃsāranissaraṇatthikehi diṭṭhigatikehi,",
  "tika-vin01t1:602_4": "lokīyati vā ettha tehi puññāpuññaṃ tabbipāko cāti lokoti saṅkhyaṃ gatassa paṭibhāganimittādisabhāvassa attano.",
  "tika-vin01t1:602_5": "Anto ca ananto ca antānanto ca nevantanānanto cāti antānanto sāmaññaniddesena,",
  "tika-vin01t1:602_6": "ekasesena vā “nāmarūpapaccayā saḷāyatana”ntiādīsu viya.",
  "tika-vin01t1:602_7": "Antānantasahacarito vādo antānanto yathā “kuntā pacarantī”ti.",
  "tika-vin01t1:602_8": "Antānantasannissayo vā yathā “mañcā ukkuṭṭhiṃ karontī”ti.",
  "tika-vin01t1:602_9": "So etesamatthīti antānantikā,",
  "tika-vin01t1:602_10": "antānantavādino.",
  "tika-vin01t1:602_11": "“Antavā ayaṃ loko,",
  "tika-vin01t1:602_12": "ananto ayaṃ loko,",
  "tika-vin01t1:602_13": "antavā ca ayaṃ loko ananto ca,",
  "tika-vin01t1:602_14": "nevāyaṃ loko antavā na panānanto”ti evaṃ antaṃ vā anantaṃ vā antānantaṃ vā nevantanānantaṃ vā ārabbha pavattavādāti attho.",
  "tika-vin01t1:602_15": "Catubbidhā hi antānantavādino antavādī anantavādī antānantavādī nevantanānantavādīti.",
  "tika-vin01t1:602_16": "Tathā hi koci paṭibhāganimittaṃ cakkavāḷapariyantaṃ avaḍḍhetvā taṃ “loko”ti gahetvā antasaññī lokasmiṃ hoti.",
  "tika-vin01t1:602_17": "Cakkavāḷapariyantaṃ katvā vaḍḍhitakasiṇe pana anantasaññī hoti.",
  "tika-vin01t1:602_18": "Uddhamadho avaḍḍhetvā pana tiriyaṃ vaḍḍhetvā uddhamadho antasaññī tiriyaṃ anantasaññī hoti.",
  "tika-vin01t1:602_19": "Koci pana yasmā lokasaññito attā adhigatavisesehi mahesīhi kadāci ananto sakkhidiṭṭho anusuyyati,",
  "tika-vin01t1:602_20": "tasmā nevantavā.",
  "tika-vin01t1:602_21": "Yasmā pana tehiyeva kadāci antavā sakkhidiṭṭho anusuyyati,",
  "tika-vin01t1:602_22": "tasmā na pana anantoti evaṃ nevantanānantasaññī lokasmiṃ hoti.",
  "tika-vin01t1:602_23": "Keci pana yadi panāyaṃ attā antavāsiyā,",
  "tika-vin01t1:602_24": "dūradese upapajjamānānussaraṇādikiccanipphatti na siyā.",
  "tika-vin01t1:602_25": "Atha ananto idha ṭhitassa devalokanirayādīsu sukhadukkhānubhavanampi siyā.",
  "tika-vin01t1:602_26": "Sace pana antavā ca ananto ca,",
  "tika-vin01t1:602_27": "tadubhayapaṭisedhadosasamāyogo,",
  "tika-vin01t1:602_28": "tasmā antavā anantoti ca abyākaraṇīyo attāti evaṃ takkanavasena nevantanānantasaññī hotīti vaṇṇayanti.",
  "tika-vin01t1:603_0": "Ettha ca yuttaṃ tāva purimānaṃ tiṇṇaṃ vādīnaṃ antañca anantañca antānantañca ārabbha pavattavādattā antānantikattaṃ,",
  "tika-vin01t1:603_1": "pacchimassa pana tadubhayapaṭisedhanavasena pavattavādattā kathaṃ antānantikattanti?",
  "tika-vin01t1:603_2": "Tadubhayapaṭisedhanavasena pavattavādattā eva.",
  "tika-vin01t1:603_3": "Yasmā antānantapaasedhavādopi antānantavisayo eva taṃ ārabbha pavattattā.",
  "tika-vin01t1:603_4": "Etadatthameva hi ārabbha “pavattavādā”ti heṭṭhā vuttaṃ,",
  "tika-vin01t1:603_5": "evaṃ santepi yuttaṃ tāva pacchimavādadvayassa antānantikattaṃ,",
  "tika-vin01t1:603_6": "antānantānaṃ vasena ubhayavisayattā etesaṃ vādassa,",
  "tika-vin01t1:603_7": "purimavādadvayassa pana kathaṃ visuṃ antānantikattanti?",
  "tika-vin01t1:603_8": "Upacāravuttiyā.",
  "tika-vin01t1:603_9": "Samuditesu hi antānantavādesu pavattamāno antānantikasaddo tattha niruḷhatāya paccekampi antānantavādīsu",
  "tika-vin01t1:603_10": "pavattati yathā arūpajjhānesu paccekaṃ aṭṭhavimokkhapariyāyo,",
  "tika-vin01t1:603_11": "yathā ca loke sattisayoti.",
  "tika-vin01t1:604_0": "Amarāvikkhepikāti ettha na marati na upacchijjatīti amarā. Kā sā?",
  "tika-vin01t1:604_1": "“Evantipi me no,",
  "tika-vin01t1:604_2": "tathātipi me no,",
  "tika-vin01t1:604_3": "aññathātipi me no,",
  "tika-vin01t1:604_4": "notipi me no,",
  "tika-vin01t1:604_5": "no notipi me no”ti evaṃ pavattavādavasena pariyantarahitā diṭṭhigatikassa diṭṭhi ceva vācā ca.",
  "tika-vin01t1:604_6": "“Evantipi me no”tiādinā vividho nānappakāro khepo paravādīnaṃ khipanaṃ vikkhepo,",
  "tika-vin01t1:604_7": "amarāya diṭṭhiyā vācāya vā vikkhepo amarāvikkhepo,",
  "tika-vin01t1:604_8": "so etesamatthīti amarāvikkhepikā.",
  "tika-vin01t1:604_9": "Atha vā amarāya diṭṭhiyā vācāya vikkhipantīti amarāvikkhepino,",
  "tika-vin01t1:604_10": "amarāvikkhepino eva amarāvikkhepikā.",
  "tika-vin01t1:604_11": "Atha vā amarā nāma macchajāti,",
  "tika-vin01t1:604_12": "sā ummujjananimujjanādivasena udake sandhāvamānā gahetuṃ na sakkā,",
  "tika-vin01t1:604_13": "evameva ayampi vādo ekasmiṃ sabhāve anavaṭṭhānato ito cito ca sandhāvati,",
  "tika-vin01t1:604_14": "gāhaṃ na upagacchatīti amarāya vikkhepo viyāti amarāvikkhepoti vuccati.",
  "tika-vin01t1:604_15": "Ayañhi amarāvikkhepiko “idaṃ kusala”nti vā “akusala”nti vā puṭṭho na kiñci byākaroti.",
  "tika-vin01t1:604_16": "“Idaṃ kusala”nti vā puṭṭho “evantipi me no”ti vadati.",
  "tika-vin01t1:604_17": "Tato “kiṃ akusala”nti vutte “tathātipi me no”ti vadati.",
  "tika-vin01t1:604_18": "“Kiṃ ubhayato aññathā”tipi vutte “aññathātipi me no”ti vadati.",
  "tika-vin01t1:604_19": "Tato “tividhenapi na hoti,",
  "tika-vin01t1:604_20": "kiṃ te laddhī”ti vutte “notipi me no”ti vadati.",
  "tika-vin01t1:604_21": "Tato “kiṃ no no te laddhī”ti vutte “no notipi me no”ti vadati.",
  "tika-vin01t1:604_22": "Evaṃ vikkhepameva āpajjati,",
  "tika-vin01t1:604_23": "ekamekasmimpi pakkhe na tiṭṭhati.",
  "tika-vin01t1:604_24": "Tato “atthi paro loko”tiādinā puṭṭhopi evameva vikkhipati,",
  "tika-vin01t1:604_25": "na ekasmiṃ pakkhe tiṭṭhati.",
  "tika-vin01t1:604_26": "So vuttappakāro amarāvikkhepo etesamatthīti amarāvikkhepikā.",
  "tika-vin01t1:605_0": "Nanu cāyaṃ sabbopi amarāvikkhepiko kusalādayo dhamme paralokatthikādīni ca yathābhūtaṃ anavabujjhamāno",
  "tika-vin01t1:605_1": "tattha tattha pañhaṃ puṭṭho pucchāya vikkhepanamattaṃ āpajjati,",
  "tika-vin01t1:605_2": "tassa kathaṃ diṭṭhigatikabhāvo.",
  "tika-vin01t1:605_3": "Na hi avattukāmassa viya pucchitaṃ ajānantassa vikkhepakaraṇamattena diṭṭhigatikatā yuttāti? Vuccate –",
  "tika-vin01t1:605_4": "na heva kho pucchāya vikkhepakaraṇamattena tassa diṭṭhigatikatā,",
  "tika-vin01t1:605_5": "atha kho micchābhinivesavasena sassatābhinivesato.",
  "tika-vin01t1:605_6": "Micchābhiniviṭṭhoyeva hi puggalo mandabuddhitāya kusalādidhamme paralokatthikādīni ca yāthāvato asampaṭipajjamāno",
  "tika-vin01t1:605_7": "attanā aviññātassa atthassa paraṃ viññāpetuṃ asakkuṇeyyatāya musāvādādibhayena ca vikkhepaṃ āpajjatīti.",
  "tika-vin01t1:605_8": "Tathā ca vuttaṃ “satteva ucchedadiṭṭhiyo,",
  "tika-vin01t1:605_9": "sesā sassatadiṭṭhiyo”ti.",
  "tika-vin01t1:605_10": "Atha vā puññapāpānaṃ tabbipākānañca anavabodhena asaddahanena ca tabbisayāya pucchāya vikkhepakaraṇaṃyeva",
  "tika-vin01t1:605_11": "sundaranti khantiṃ ruciṃ uppādetvā abhinivisantassa uppannā visuṃyeva cesā ekā diṭṭhi sattabhaṅgadiṭṭhi",
  "tika-vin01t1:605_12": "viyāti daṭṭhabbaṃ.",
  "tika-vin01t1:605_13": "Tatoyeva ca vuttaṃ “pariyantarahitā diṭṭhigatikassa diṭṭhi ceva vācā cā”ti.",
  "tika-vin01t1:606_0": "Adhiccasamuppannikāti ettha adhicca yadicchakaṃ yaṃ kiñci kāraṇaṃ vinā samuppanno attā ca loko cāti dassanaṃ adhiccasamuppannaṃ.",
  "tika-vin01t1:606_1": "Attalokasaññitānañhi khandhānaṃ adhiccuppattiākārārammaṇaṃ dassanaṃ tadākārasannissayavasena pavattito",
  "tika-vin01t1:606_2": "tadākārasahacaritatāya ca adhiccasamuppannanti vuccati yathā “mañcā ghosanti,",
  "tika-vin01t1:606_3": "kuntā pacarantī”ti ca.",
  "tika-vin01t1:606_4": "Taṃ etesamatthīti adhiccasamuppannikā.",
  "tika-vin01t1:607_0": "Saññīvādāti saññī vādo etesamatthīti saññīvādā “buddhaṃ assa atthīti buddho”ti yathā.",
  "tika-vin01t1:607_1": "Atha vā saññīti pavatto vādo saññīsahacaraṇanayena.",
  "tika-vin01t1:607_2": "Saññī vādo yesaṃ te saññīvādā.",
  "tika-vin01t1:607_3": "“Rūpī attā hoti arogo paraṃ maraṇā,",
  "tika-vin01t1:607_4": "saññīti naṃ paññapenti,",
  "tika-vin01t1:607_5": "arūpī attā hoti,",
  "tika-vin01t1:607_6": "rūpī ca arūpī ca attā hoti,",
  "tika-vin01t1:607_7": "neva rūpī nārūpī ca attā hoti.",
  "tika-vin01t1:607_8": "Antavā attā hoti,",
  "tika-vin01t1:607_9": "anantavā attā hoti,",
  "tika-vin01t1:607_10": "antavā ca anantavā ca attā hoti,",
  "tika-vin01t1:607_11": "nevantavā nānantavā attā hoti.",
  "tika-vin01t1:607_12": "Ekattasaññī attā hoti,",
  "tika-vin01t1:607_13": "nānattasaññī attā hoti.",
  "tika-vin01t1:607_14": "Parittasaññī attā hoti,",
  "tika-vin01t1:607_15": "appamāṇasaññī attā hoti.",
  "tika-vin01t1:607_16": "Ekantasukhī attā hoti,",
  "tika-vin01t1:607_17": "ekantadukkhī attā hoti.",
  "tika-vin01t1:607_18": "Sukhadukkhī attā hoti,",
  "tika-vin01t1:607_19": "adukkhamasukhī attā hoti arogo paraṃ maraṇā,",
  "tika-vin01t1:607_20": "saññīti naṃ paññapentī”ti evaṃ soḷasavidhena vibhattavādānametaṃ adhivacanaṃ.",
  "tika-vin01t1:608_0": "Asaññīvādā nevasaññīnāsaññīvādā ca saññīvāde vuttanayeneva veditabbā.",
  "tika-vin01t1:608_1": "Kevalañhi “saññī attā”ti gaṇhantānaṃ vasena saññīvādā vuttā,",
  "tika-vin01t1:608_2": "“asaññī”ti ca “nevasaññīnāsaññī”ti ca gaṇhantānaṃ vasena asaññīvādā ca nevasaññīnāsaññīvādā ca vuttāti veditabbā.",
  "tika-vin01t1:608_3": "Tattha asaññīvādā “rūpī attā hoti arogo paraṃ maraṇā,",
  "tika-vin01t1:608_4": "asaññīti naṃ paññapenti,",
  "tika-vin01t1:608_5": "arūpī attā hoti,",
  "tika-vin01t1:608_6": "rūpī ca arūpī ca attā hoti,",
  "tika-vin01t1:608_7": "neva rūpī nārūpī attā hoti.",
  "tika-vin01t1:608_8": "Antavā attā hoti,",
  "tika-vin01t1:608_9": "anantavā attā hoti,",
  "tika-vin01t1:608_10": "antavā ca anantavā ca attā hoti,",
  "tika-vin01t1:608_11": "nevantavā nānantavā attā hoti arogo paraṃ maraṇā,",
  "tika-vin01t1:608_12": "asaññīti naṃ paññapentī”ti evaṃ aṭṭhavidhena vibhattā.",
  "tika-vin01t1:608_13": "Nevasaññīnāsaññīvādāpi evameva “rūpī attā hoti arogo paraṃ maraṇā,",
  "tika-vin01t1:608_14": "nevasaññīnāsaññīti naṃ paññapentī”tiādinā aṭṭhavidhena vibhattāti veditabbā.",
  "tika-vin01t1:609_0": "Ucchedavādāti “ayaṃ attā rūpī cātumahābhūtiko mātāpettikasambhavo kāyassa bhedā ucchijjati vinassati,",
  "tika-vin01t1:609_1": "na hoti paraṃ maraṇā”ti evamādinā nayena pavattaṃ ucchedadassanaṃ ucchedo sahacaraṇanayena.",
  "tika-vin01t1:609_2": "Ucchedo vādo yesaṃ te ucchedavādā,",
  "tika-vin01t1:609_3": "ucchedavādo vā etesamatthīti ucchedavādā,",
  "tika-vin01t1:609_4": "ucchedaṃ vadantīti vā ucchedavādā.",
  "tika-vin01t1:610_0": "Diṭṭhadhammanibbānavādāti ettha diṭṭhadhammo nāma dassanabhūtena ñāṇena upaladdhadhammo,",
  "tika-vin01t1:610_1": "paccakkhadhammoti attho.",
  "tika-vin01t1:610_2": "Tattha tattha paṭiladdhattabhāvassetaṃ adhivacanaṃ.",
  "tika-vin01t1:610_3": "Diṭṭhadhamme nibbānaṃ diṭṭhadhammanibbānaṃ,",
  "tika-vin01t1:610_4": "imasmiṃyeva attabhāve dukkhavūpasamanti attho.",
  "tika-vin01t1:610_5": "Taṃ vadantīti diṭṭhadhammanibbānavādā.",
  "tika-vin01t1:610_6": "Te pana “yato kho bho ayaṃ attā pañcahi kāmaguṇehi samappito samaṅgībhūto paricāreti,",
  "tika-vin01t1:610_7": "ettāvatā kho bho ayaṃ attā paramadiṭṭhadhammanibbānappatto hotī”ti evamādinā nayena diṭṭheva dhamme nibbānaṃ paññapenti.",
  "tika-vin01t1:610_8": "Te hi mandhātukāmaguṇasadise mānusake kāmaguṇe,",
  "tika-vin01t1:610_9": "paranimmitavasavattidevarājassa kāmaguṇasadise dibbe ca kāmaguṇe upagatānaṃ diṭṭheva dhamme nibbānappattiṃ vadanti.",
  "tika-vin01t1:611_0": "Vibhajjavādīti verañjakaṇḍe āgatanayeneva venayikādibhāvaṃ vibhajja vadatīti vibhajjavādī.",
  "tika-vin01t1:612_0": "Tattha hi bhagavatā “ahañhi, brāhmaṇa,",
  "tika-vin01t1:612_1": "vinayāya dhammaṃ desemi rāgassā”tiādiṃ vatvā “no ca kho yaṃ tvaṃ sandhāya vadesī”tiādinā verañjabrāhmaṇassa attano venayikādibhāvo vibhajja vuttoti.",
  "tika-vin01t1:612_2": "Apica somanassādīnaṃ cīvarādīnañca sevitabbāsevitabbabhāvaṃ vibhajja vadatīti vibhajjavādī,",
  "tika-vin01t1:612_3": "sassatucchedavāde vā vibhajja vadatīti vibhajjavādī,",
  "tika-vin01t1:612_4": "“sassato attā ca loko cā”tiādīnaṃ ṭhapanīyānaṃ pañhānaṃ ṭhapanato rāgādikhayasaṅkhātassa sassatassa rāgādikāyaduccaritādiucchedassa",
  "tika-vin01t1:612_5": "vacanato vibhajjavādī,",
  "tika-vin01t1:612_6": "sassatucchedabhūte ubho ante anupaggamma majjhimapaṭipadābhūtassa paṭiccasamuppādassa desanato vibhajjavādī, bhagavā.",
  "tika-vin01t1:612_7": "Parappavādaṃ maddantoti tasmiṃ tatiyasaṅgītikāle uppannaṃ vādaṃ,",
  "tika-vin01t1:612_8": "tato paṭṭhāya yāva saddhammantaradhānā āyatiṃ uppajjanakavādañca sandhāya vuttaṃ.",
  "tika-vin01t1:612_9": "Tasmiñhi samāgame ayaṃ thero yāni ca tadā uppannāni vatthūni,",
  "tika-vin01t1:612_10": "yāni ca āyatiṃ uppajjissanti,",
  "tika-vin01t1:612_11": "sabbesampi tesaṃ paṭibāhanatthaṃ satthārā dinnanayavaseneva tathāgatena ṭhapitamātikaṃ vibhajanto sakavāde pañca suttasatāni,",
  "tika-vin01t1:612_12": "paravāde pañcāti suttasahassaṃ āharitvā tadā uppannavādassa maddanato parappavādamaddanaṃ āyatiṃ uppajjanakavādānaṃ",
  "tika-vin01t1:612_13": "paṭisedhanalakkhaṇabhāvato āyatiṃ paṭisedhalakkhaṇaṃ kathāvatthuppakaraṇaṃ akāsi.",
  "tika-vin01t1:613_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t1:614_0": "Tatiyasaṅgītikathāvaṇṇanā samattā.",
  "tika-vin01t1:615_0": "Ācariyaparamparakathāvaṇṇanā",
  "tika-vin01t1:616_0": "“Kenābhata”nti imaṃ pañhaṃ visajjentena jambudīpe tāva ācariyaparamparā yāva tatiyasaṅgīti,",
  "tika-vin01t1:616_1": "tāva dassetvā idāni sīhaḷadīpe ācariyaparamparaṃ dassetuṃ “tatiyasaṅgahato pana uddha”ntiādi āraddhaṃ.",
  "tika-vin01t1:616_2": "Imaṃ dīpanti imaṃ tambapaṇṇidīpaṃ.",
  "tika-vin01t1:616_3": "Kañci kālanti kismiñci kāle.",
  "tika-vin01t1:616_4": "Porāṇāti aṭṭhakathācariyā.",
  "tika-vin01t1:616_5": "Bhaddanāmoti bhaddasālatthero.",
  "tika-vin01t1:616_6": "Nāmassa ekadesenapi hi vohāro dissati “devadatto datto”ti yathā.",
  "tika-vin01t1:616_7": "Āguṃ na karontīti nāgā.",
  "tika-vin01t1:616_8": "Vinayapiṭakaṃ vācayiṃsūti sambandho.",
  "tika-vin01t1:616_9": "Tambapaṇṇiyāti bhummavacanaṃ.",
  "tika-vin01t1:616_10": "Nikāye pañca vācesunti vinayābhidhammavajje dīghanikāyādike pañca nikāye ca vācesuṃ.",
  "tika-vin01t1:616_11": "Satta ceva pakaraṇeti dhammasaṅgaṇīvibhaṅgādike satta abhidhammappakaraṇe ca vācesunti attho.",
  "tika-vin01t1:616_12": "Asani viya siluccaye kilese medhati hiṃsatīti medhā,",
  "tika-vin01t1:616_13": "khippaṃ gahaṇadhāraṇaṭṭhena vā medhā, paññā,",
  "tika-vin01t1:616_14": "sā etassa atthīti medhāvī.",
  "tika-vin01t1:616_15": "Tipeṭakoti tīṇi piṭakāni etassa atthīti tipeṭako,",
  "tika-vin01t1:616_16": "tepiṭakoti vuttaṃ hoti,",
  "tika-vin01t1:616_17": "tipiṭakapariyattidharoti attho.",
  "tika-vin01t1:616_18": "Tārakānaṃ rājāti tārakarājā, candimā.",
  "tika-vin01t1:616_19": "Atirocathāti ativiya virocittha.",
  "tika-vin01t1:616_20": "Pupphanāmoti mahāpadumatthero.",
  "tika-vin01t1:616_21": "Saddhammavaṃsakovidoti saddhammatantiyā kovido.",
  "tika-vin01t1:616_22": "Pupphanāmoti sumanatthero.",
  "tika-vin01t1:616_23": "Jambudīpe patiṭṭhitoti sumanatthero kira ekasmiṃ samaye sīhaḷadīpamhi sāsane osakkamāne jambudīpaṃ gantvā",
  "tika-vin01t1:616_24": "uggaṇhitvā sāsanaṃ anurakkhanto tattheva patiṭṭhāsi.",
  "tika-vin01t1:616_25": "Maggakovidāti saggamaggamokkhamaggesu kovidā.",
  "tika-vin01t1:617_0": "Bhāraṃ katvāti tesaṃ tesaṃ bhikkhūnaṃ sāsanaṃ bhāraṃ katvā,",
  "tika-vin01t1:617_1": "paṭibaddhaṃ katvāti attho.",
  "tika-vin01t1:617_2": "“Te te bhikkhū tattha tattha pesesī”ti saṅkhepato vuttamevatthaṃ vitthāretvā dassento āha “majjhantikattheraṃ kasmīragandhāraraṭṭhaṃ pesesī”tiādi.",
  "tika-vin01t1:617_3": "Mahiṃsakamaṇḍalanti andhakaraṭṭhaṃ vadanti.",
  "tika-vin01t1:617_4": "Vanavāsinti vanavāsiraṭṭhaṃ.",
  "tika-vin01t1:617_5": "Attā pañcamo etesanti attapañcamā,",
  "tika-vin01t1:617_6": "taṃ taṃ disābhāgaṃ pañca pañceva bhikkhū agamaṃsūti vuttaṃ hoti.",
  "tika-vin01t1:618_0": "Idāni tattha tattha gatānaṃ therānaṃ kiccānubhāvaṃ dassetukāmo majjhantikattherassa gataṭṭhāne kiccaṃ",
  "tika-vin01t1:618_1": "tāva dassento “tena kho pana samayena kasmīragandhāraraṭṭhe”tiādimāha.",
  "tika-vin01t1:618_2": "Karakavassanti himapātanakavassaṃ.",
  "tika-vin01t1:618_3": "Harāpetvāti udakoghena harāpetvā.",
  "tika-vin01t1:618_4": "Aravāḷadahapiṭṭhiyanti aravāḷadahassa udakapiṭṭhiyaṃ.",
  "tika-vin01t1:618_5": "Chinnabhinnapaṭadharoti satthakena chinnaṃ raṅgena bhinnaṃ vaṇṇavikāramāpannaṃ paṭaṃ dhāretīti chinnabhinnapaṭadharo.",
  "tika-vin01t1:618_6": "Atha vā satthakena chinnānaṃ gihivatthavisabhāgānaṃ kāsāvānaṃ dhāraṇato chinnabhinnapaṭadharo.",
  "tika-vin01t1:618_7": "Bhaṇḍūti muṇḍako.",
  "tika-vin01t1:618_8": "Kāsāvavasanoti kāsāvavatthanivattho.",
  "tika-vin01t1:618_9": "Makkhaṃ asahamānoti theraṃ paṭicca attano santāne uppannaṃ paresaṃ guṇamakkhanalakkhaṇaṃ makkhaṃ asahamāno",
  "tika-vin01t1:618_10": "sandhāretuṃ adhisahituṃ vūpasametuṃ asakkonto.",
  "tika-vin01t1:618_11": "Bhiṃsanakānīti bheravārammaṇāni.",
  "tika-vin01t1:618_12": "Tāni dassetuṃ “tato tato bhusā vātā vāyantī”tiādimāha.",
  "tika-vin01t1:618_13": "Bhusā vātāti rukkhabhedanapabbatakūṭanipātanasamatthā balavavātā.",
  "tika-vin01t1:618_14": "Asaniyo phalantīti asaniyo bhijjanti,",
  "tika-vin01t1:618_15": "patantīti vuttaṃ hoti.",
  "tika-vin01t1:618_16": "Paharaṇavuṭṭhiyoti anekappakārā āvudhavuṭṭhiyo.",
  "tika-vin01t1:618_17": "Niddhamathāti gahetvā apanetha.",
  "tika-vin01t1:618_18": "Bhiṃsanakanti nāgarājassa kāyikavācasikapayogajanitabhayanimittaṃ vippakāraṃ.",
  "tika-vin01t1:619_0": "Me bhayabheravaṃ janetuṃ paṭibalo na assa na bhaveyyāti sambandho.",
  "tika-vin01t1:619_1": "Tattha bhayabheravaṃ nāma khuddānukhuddakaṃ bhayaṃ.",
  "tika-vin01t1:619_2": "Atha vā bhayanti cittutrāsabhayaṃ,",
  "tika-vin01t1:619_3": "paṭighabhayassetaṃ adhivacanaṃ.",
  "tika-vin01t1:619_4": "Bheravanti bhayajanakamārammaṇaṃ.",
  "tika-vin01t1:619_5": "Sacepi tvaṃ mahiṃ sabbanti sacepi tvaṃ mahānāga sabbaṃ mahiṃ samuddena saha sasamuddaṃ pabbatena saha",
  "tika-vin01t1:619_6": "sapabbataṃ ukkhipitvā mamūpari mayhaṃ sīsopari khipeyyāsīti attho.",
  "tika-vin01t1:619_7": "Me bhayabheravaṃ janetuṃ neva sakkuṇeyyāsīti sambandho.",
  "tika-vin01t1:619_8": "Aññadatthūti ekaṃsena.",
  "tika-vin01t1:619_9": "Tavevassa vighāto uragādhipāti uragānaṃ nāgānaṃ adhipati rāja tava eva vighāto dukkhaṃ vihiṃsā assa bhaveyyāti attho.",
  "tika-vin01t1:620_0": "Dhammiyā kathāya sandassetvātiādīsu taṅkhaṇānurūpāya dhammadesanāya diṭṭhadhammasamparāyikaṃ atthaṃ sandassetvā",
  "tika-vin01t1:620_1": "kusale dhamme samādapetvā gaṇhāpetvā tattha ca naṃ samuttejetvā saussāhaṃ katvā tāya ca saussāhatāya",
  "tika-vin01t1:620_2": "aññehi ca vijjamānaguṇehi sampahaṃsetvā tosetvāti attho.",
  "tika-vin01t1:620_3": "Therena kataṃ nāgānusāsanaṃ dassento “athāyasmā”tiādimāha.",
  "tika-vin01t1:620_4": "Tattha ito uddhaṃ yathā pureti yathā tumhe ito pure saddhammasavanuppattivirahitakāle parassa kodhaṃ uppādayittha,",
  "tika-vin01t1:620_5": "idāni ito paṭṭhāya uddhaṃ anāgate kodhañca mā janayittha,",
  "tika-vin01t1:620_6": "vijātamātuyāpi putte sinehacchedanaṃ sabbavināsamūlakaṃ sassaghātakañca mā karitthāti attho.",
  "tika-vin01t1:620_7": "Sukhakāmā hi pāṇinoti ettha hi-",
  "tika-vin01t1:620_8": "saddo kāraṇopadese,",
  "tika-vin01t1:620_9": "yasmā sabbe sattā sukhakāmā,",
  "tika-vin01t1:620_10": "tasmā hitasukhaupacchedakaraṃ sassaghātañca mā karothāti vuttaṃ hoti.",
  "tika-vin01t1:621_0": "Yathānusiṭṭhanti yaṃ yaṃ anusiṭṭhaṃ yathānusiṭṭhaṃ,",
  "tika-vin01t1:621_1": "anusiṭṭhaṃ anatikkamma vā yathānusiṭṭhaṃ,",
  "tika-vin01t1:621_2": "therena dinnovādaṃ anatikkammāti vuttaṃ hoti.",
  "tika-vin01t1:621_3": "Dhammābhisamayo ahosīti paṭhamamaggaphalādhigamo ahosīti vadanti.",
  "tika-vin01t1:621_4": "Kulasatasahassanti iminā purisānaṃ satasahassaṃ dasseti.",
  "tika-vin01t1:621_5": "Kasmīragandhārāti kasmīragandhāraraṭṭhavāsino.",
  "tika-vin01t1:621_6": "Kāsāvapajjotāti bhikkhūnaṃ nivatthapārutakāsāvavatthehi obhāsitā.",
  "tika-vin01t1:621_7": "Isivātapaṭivātāti bhikkhūnaṃ nivāsanapārupanavātena ceva hatthapādānaṃ samiñjanapasāraṇādivātena ca samantato bījiyamānā ahesuṃ.",
  "tika-vin01t1:621_8": "Duṭṭhanti kupitaṃ.",
  "tika-vin01t1:621_9": "Bandhanāti saṃsārabandhanato.",
  "tika-vin01t1:622_0": "Dhammacakkhunti heṭṭhāmaggattaye ñāṇaṃ.",
  "tika-vin01t1:622_1": "Keci panettha “paṭhamamaggañāṇameva te paṭilabhiṃsū”ti vadanti.",
  "tika-vin01t1:622_2": "Codetvā devadūtehīti devadūtasuttantadesanāvasena daharakumāro jarājiṇṇasatto gilānasatto kammakāraṇā",
  "tika-vin01t1:622_3": "kammakāraṇikā vā matasattoti imehi pañcahi devadūtehi codetvā ovaditvā,",
  "tika-vin01t1:622_4": "saṃvegaṃ uppādetvāti attho.",
  "tika-vin01t1:622_5": "Daharakumārādayo hi tattha “devadūtā”ti vuccanti.",
  "tika-vin01t1:622_6": "Tathā hi daharakumāro atthato evaṃ vadati nāma “passatha bho mayhampi tumhākaṃ viya hatthapādā atthi,",
  "tika-vin01t1:622_7": "sake panamhi muttakarīse palipanno,",
  "tika-vin01t1:622_8": "attano dhammatāya uṭṭhahitvā nahāyituṃ na sakkomi,",
  "tika-vin01t1:622_9": "‘ahaṃ kiliṭṭho,",
  "tika-vin01t1:622_10": "nahāpetha ma’nti vattumpi na sakkomi,",
  "tika-vin01t1:622_11": "jātitomhi aparimuttatāya ediso jāto,",
  "tika-vin01t1:622_12": "na kho panāhameva,",
  "tika-vin01t1:622_13": "tumhepi jātito aparimuttāva.",
  "tika-vin01t1:622_14": "Yatheva hi mayhaṃ,",
  "tika-vin01t1:622_15": "evaṃ tumhākampi jāti āgamissati,",
  "tika-vin01t1:622_16": "iti tassā pure āgamanāva kalyāṇaṃ karothā”ti.",
  "tika-vin01t1:622_17": "Tenesa devadūto nāma jāto.",
  "tika-vin01t1:623_0": "Jarājiṇṇasattopi atthato evaṃ vadati nāma “passatha bho ahampi tumhe viya taruṇo ahosiṃ ūrubalabāhubalajavasampanno,",
  "tika-vin01t1:623_1": "tassa me tā balajavasampattiyo antarahitā,",
  "tika-vin01t1:623_2": "hatthapādā hatthapādakiccañca na karonti,",
  "tika-vin01t1:623_3": "jarāyamhi aparimuttatāya ediso jāto,",
  "tika-vin01t1:623_4": "na kho panāhameva,",
  "tika-vin01t1:623_5": "tumhepi jarāya aparimuttāva.",
  "tika-vin01t1:623_6": "Yatheva hi mayhaṃ,",
  "tika-vin01t1:623_7": "evaṃ tumhākampi jarā āgamissati,",
  "tika-vin01t1:623_8": "iti tassā pure āgamanāva kalyāṇaṃ karothā”ti.",
  "tika-vin01t1:623_9": "Tenesa devadūto nāma jāto.",
  "tika-vin01t1:624_0": "Gilānasattopi atthato evaṃ vadati nāma “passatha bho ahampi tumhe viya nirogo ahosiṃ,",
  "tika-vin01t1:624_1": "somhi etarahi byādhinā abhihato sake muttakarīse palipanno,",
  "tika-vin01t1:624_2": "uṭṭhātumpi na sakkomi,",
  "tika-vin01t1:624_3": "vijjamānāpi me hatthapādā hatthapādakiccaṃ na karonti,",
  "tika-vin01t1:624_4": "byādhitomhi aparimuttatāya ediso jāto,",
  "tika-vin01t1:624_5": "na kho panāhameva,",
  "tika-vin01t1:624_6": "tumhepi byādhito aparimuttāva.",
  "tika-vin01t1:624_7": "Yatheva hi mayhaṃ,",
  "tika-vin01t1:624_8": "evaṃ tumhākampi byādhi āgamissati,",
  "tika-vin01t1:624_9": "iti tassa pure āgamanāva kalyāṇaṃ karothā”ti.",
  "tika-vin01t1:624_10": "Tenesa devadūto nāma jāto.",
  "tika-vin01t1:625_0": "Kammakāraṇā kammakāraṇikā vā catuttho devadūtoti veditabbā.",
  "tika-vin01t1:625_1": "Tattha kammakāraṇapakkhe dvattiṃsa tāva kammakāraṇā atthato evaṃ vadanti nāma “mayaṃ nibbattamānā na rukkhe vā pāsāṇe vā nibbattāma,",
  "tika-vin01t1:625_2": "tumhādisānaṃ sarīre nibbattāma,",
  "tika-vin01t1:625_3": "iti amhākaṃ pure nibbattitova kalyāṇaṃ karothā”ti.",
  "tika-vin01t1:625_4": "Tenetā devadūtā nāma jātā.",
  "tika-vin01t1:625_5": "Kammakāraṇikāpi atthato evaṃ vadanti nāma “mayaṃ dvattiṃsa kammakāraṇā karontā na rukkhādīsu karoma,",
  "tika-vin01t1:625_6": "tumhādisesu sattesuyeva karoma,",
  "tika-vin01t1:625_7": "iti amhākaṃ tumhesu pure kammakāraṇākāraṇatova kalyāṇaṃ karothā”ti.",
  "tika-vin01t1:625_8": "Tenetepi devadūtā nāma jātā.",
  "tika-vin01t1:626_0": "Matakasattopi atthato evaṃ vadati nāma “passatha bho maṃ āmakasusāne chaḍḍitaṃ uddhumātakādibhāvaṃ pattaṃ,",
  "tika-vin01t1:626_1": "maraṇatomhi aparimuttatāya ediso jāto,",
  "tika-vin01t1:626_2": "na kho panāhameva,",
  "tika-vin01t1:626_3": "tumhepi maraṇato aparimuttāva.",
  "tika-vin01t1:626_4": "Yatheva hi mayhaṃ,",
  "tika-vin01t1:626_5": "evaṃ tumhākampi maraṇaṃ āgamissati,",
  "tika-vin01t1:626_6": "iti tassa pure āgamanāva kalyāṇaṃ karothā”ti.",
  "tika-vin01t1:626_7": "Tenesa devadūto nāma jāto.",
  "tika-vin01t1:626_8": "Tasmā daharakumārādayo ettha “devadūtā”ti veditabbā.",
  "tika-vin01t1:627_0": "Anamataggiyanti anamataggasaṃyuttaṃ.",
  "tika-vin01t1:627_1": "Dhammāmataṃ pāyesīti lokuttaradhammāmataṃ pānaṃ paṭilābhakaraṇavasena pāyesīti attho.",
  "tika-vin01t1:627_2": "Samadhikānīti sahādhikāni.",
  "tika-vin01t1:627_3": "Sahattho hettha saṃsaddo.",
  "tika-vin01t1:627_4": "Isīti sīlakkhandhādayo dhammakkhandhe esi gavesi pariyesīti isīti vuccati.",
  "tika-vin01t1:627_5": "Pañca raṭṭhānīti pañcavidhacīnaraṭṭhāni.",
  "tika-vin01t1:627_6": "Himavantaṃ gantvā dhammacakkappavattanaṃ pakāsento yakkhasenaṃ pasādayīti yojetabbaṃ.",
  "tika-vin01t1:628_0": "Tena ca samayenāti tasmiṃ samaye tesaṃ gamanato pubbabhāgakāle.",
  "tika-vin01t1:628_1": "Laddhaṃ bhavissatīti vessavaṇasantikā laddhaṃ bhavissati.",
  "tika-vin01t1:628_2": "Vegasāti vegena.",
  "tika-vin01t1:628_3": "Samantato ārakkhaṃ ṭhapesīti “ito paṭṭhāya mā pavisantū”ti adhiṭṭhānavasena samantā ārakkhaṃ ṭhapesi.",
  "tika-vin01t1:628_4": "Aḍḍhuḍḍhāni sahassānīti aḍḍhena catutthāni aḍḍhuḍḍhāni,",
  "tika-vin01t1:628_5": "atirekapañcasatāni tīṇi sahassānīti vuttaṃ hoti.",
  "tika-vin01t1:628_6": "Diyaḍḍhasahassanti aḍḍhena dutiyaṃ diyaḍḍhaṃ,",
  "tika-vin01t1:628_7": "atirekapañcasataṃ ekaṃ sahassanti attho.",
  "tika-vin01t1:628_8": "Soṇuttarāti soṇo ca uttaro ca soṇuttarā.",
  "tika-vin01t1:628_9": "Niddhametvānāti palāpetvāna.",
  "tika-vin01t1:628_10": "Adesisunti adesayuṃ.",
  "tika-vin01t1:629_0": "Ajjhiṭṭhoti āṇatto.",
  "tika-vin01t1:629_1": "Puna dānīti ettha dānīti nipātamattaṃ,",
  "tika-vin01t1:629_2": "puna āgaccheyyāma vā na vāti attho.",
  "tika-vin01t1:629_3": "Rājagahanagaraparivattakenāti rājagahanagaraṃ parivajjetvā tato bahi taṃ padakkhiṇaṃ katvā gatamaggena gamanena vā.",
  "tika-vin01t1:629_4": "Idāni theramātuyā veṭisanagare nivāsakāraṇaṃ dassetuṃ tassa nagarassa tassā jātibhūmibhāvaṃ therassa",
  "tika-vin01t1:629_5": "ca aṭṭhuppattiṃ dassento “asoko kira kumārakāle”tiādimāha.",
  "tika-vin01t1:630_0": "Ayaṃ panettha anupubbikathā –",
  "tika-vin01t1:630_1": "pubbe kira moriyavaṃse jātassa candaguttassa nāma rañño putto bindusāro nāma kumāro pitu accayena pāṭaliputtamhi nagare rājā ahosi.",
  "tika-vin01t1:630_2": "Tassa dve puttā saudariyā ahesuṃ,",
  "tika-vin01t1:630_3": "tesaṃ ekūnasatamattā vemātikabhātaro ahesuṃ.",
  "tika-vin01t1:630_4": "Rājā pana tesaṃ sabbajeṭṭhakassa asokakumārassa uparajjaṭṭhānañca avantiraṭṭhañca datvā athekadivasaṃ attano upaṭṭhānaṃ āgataṃ disvā “tāta, uparāja,",
  "tika-vin01t1:630_5": "tava raṭṭhaṃ gantvā tattha ujjenīnagare vasāhī”ti āṇāpesi.",
  "tika-vin01t1:630_6": "So pitu vacanena taṃ ujjeniṃ gacchanto antarāmagge veṭisagirinagare veṭisanāmakassa seṭṭhissa ghare nivāsaṃ",
  "tika-vin01t1:630_7": "upagantvā tassa seṭṭhissa dhītaraṃ lakkhaṇasampannaṃ yobbanappattaṃ veṭisagiriṃ nāma kumāriṃ disvā tāya",
  "tika-vin01t1:630_8": "paṭibaddhacitto mātāpitūnaṃ kathāpetvā taṃ tehi dinnaṃ paṭilabhitvā tāya saddhiṃ saṃvāsaṃ kappesi.",
  "tika-vin01t1:630_9": "Sā tena saṃvāsena sañjātagabbhā hutvā tato ujjeniṃ nītā mahindakumāraṃ janayi.",
  "tika-vin01t1:630_10": "Tato vassadvaye atikkante saṅghamittañca dhītaraṃ upalabhitvā uparājena saddhiṃ tattha vasati.",
  "tika-vin01t1:630_11": "Uparājassa pana pitā bindusāro maraṇamañce nipanno puttaṃ asokakumāraṃ saritvā taṃ pakkosāpetuṃ ujjeniṃ manusse pesesi.",
  "tika-vin01t1:630_12": "Te tato ujjeniṃ gantvā asokassa taṃ pavattiṃ ārocesuṃ.",
  "tika-vin01t1:630_13": "Tesaṃ vacanena so pitu santikaṃ turitagamanenāgacchanto antarāmagge veṭisagirinagaramhi puttadāre ṭhapetvā",
  "tika-vin01t1:630_14": "pitu santakaṃ pāṭaliputtanagaraṃ gantvā gatasamanantarameva kālakatassa pituno sarīrakiccaṃ kārāpetvā",
  "tika-vin01t1:630_15": "tato ekūnasatamatte vemātikabhātaro ca ghātāpetvā vihatakaṇṭako hutvā tattha chattaṃ ussāpetvā abhisekaṃ gaṇhi.",
  "tika-vin01t1:630_16": "Tadāpi theramātā dārake rañño santikaṃ pesetvā sayaṃ tattheva veṭisagirinagare vasi.",
  "tika-vin01t1:630_17": "Tena vuttaṃ “sā tassa mātā tena samayena ñātighare vasī”ti.",
  "tika-vin01t1:631_0": "Āropesīti paṭipādesi.",
  "tika-vin01t1:631_1": "Amhākaṃ idha kattabbakiccaṃ niṭṭhitanti mātu dassanassa katabhāvaṃ sandhāyāha.",
  "tika-vin01t1:631_2": "Anubhavatu tāva me pitarā pesitaṃ abhisekantiādīsu abhisekapesanādikathā vitthārena uttarato āvi bhavissati.",
  "tika-vin01t1:631_3": "Chaṇatthanti chaṇanimittaṃ,",
  "tika-vin01t1:631_4": "chaṇahetūti attho,",
  "tika-vin01t1:631_5": "sayaṃ chaṇakīḷaṃ akātukāmoti vuttaṃ hoti.",
  "tika-vin01t1:631_6": "Tadā kira devānaṃpiyatisso jeṭṭhamūlamāsapuṇṇamiyaṃ nakkhattaṃ ghosāpetvā “salilakīḷāchaṇaṃ karothā”ti",
  "tika-vin01t1:631_7": "amacce āṇāpetvā sayaṃ migavaṃ kīḷitukāmo missakapabbataṃ agamāsi.",
  "tika-vin01t1:631_8": "Missakapabbatanti paṃsupāsāṇamissakattā evaṃladdhanāmaṃ pabbataṃ.",
  "tika-vin01t1:631_9": "Diṭṭhasaccoti anāgāmimaggena paṭividdhasacco,",
  "tika-vin01t1:631_10": "anāgāmiphalaṃ pattoti vuttaṃ hoti.",
  "tika-vin01t1:631_11": "So kira therena attano mātudeviyā desitaṃ dhammaṃ sutvā anāgāmiphalaṃ sacchākāsi,",
  "tika-vin01t1:631_12": "so ca therassa bhāgineyyoti veditabbo.",
  "tika-vin01t1:631_13": "Tathā hi therassa mātudeviyā bhaginī tassā dhītā,",
  "tika-vin01t1:631_14": "tassā ayaṃ putto.",
  "tika-vin01t1:631_15": "Vuttañhetaṃ mahāvaṃse –",
  "tika-vin01t1:632_0": "“Deviyā bhaginī dhītu, putto bhaṇḍukanāmako;",
  "tika-vin01t1:633_0": "Therena deviyā dhammaṃ, sutvā desitameva tu;",
  "tika-vin01t1:634_0": "Anāgāmiphalaṃ patvā, vasi therassa santike”ti.",
  "tika-vin01t1:635_0": "Sammāsambuddhena ca tumhe byākatāti bodhimūle eva buddhacakkhunā lokaṃ voloketvā tambapaṇṇidīpaṃ disvā",
  "tika-vin01t1:635_1": "anāgate tassa dīpassa sampattiṃ diṭṭhena sammāsambuddhena “anāgate mahindo nāma bhikkhu tambapaṇṇidīpaṃ",
  "tika-vin01t1:635_2": "pasādessatī”ti tumhe byākatā.",
  "tika-vin01t1:635_3": "Tattha tambapaṇṇidīpanti dīpavāsino vuttā.",
  "tika-vin01t1:635_4": "Indriyaparopariyattañāṇaṃ āsayānusayañāṇañca “buddhacakkhū”ti vuccati.",
  "tika-vin01t1:635_5": "Tena pana indriyaparoparādiṃ vinā aññaṃ na sakkā daṭṭhunti “volokento”ti avatvā “voloketvā”ti vuttaṃ.",
  "tika-vin01t1:635_6": "Etamatthanti “anāgate mahindo nāma bhikkhu tambapaṇṇidīpaṃ pasādessatī”ti imamatthaṃ.",
  "tika-vin01t1:636_0": "Veṭisagirimhi rājagaheti deviyā katavihāre.",
  "tika-vin01t1:636_1": "Kālova gamanassa,",
  "tika-vin01t1:636_2": "gacchāma dīpamuttamanti yojetabbaṃ.",
  "tika-vin01t1:636_3": "Idañca tesaṃ parivitakkanidassanaṃ.",
  "tika-vin01t1:636_4": "Paḷināti ākāsaṃ pakkhandiṃsu.",
  "tika-vin01t1:636_5": "Ambareti ākāse.",
  "tika-vin01t1:636_6": "Evamākāsaṃ pakkhanditvā kiṃ te akaṃsūti cetiyapabbate nipatiṃsūti dassento āha “evamuppatitā therā,",
  "tika-vin01t1:636_7": "nipatiṃsu naguttame”ti.",
  "tika-vin01t1:636_8": "Idāni tassa pabbatassa patiṭṭhitaṭṭhānaṃ therānañca tattha nipatitaṭṭhānaṃ dassetuṃ “purato puraseṭṭhassā”tiādigāthamāha.",
  "tika-vin01t1:636_9": "Puratoti pācīnadisābhāge.",
  "tika-vin01t1:636_10": "Puraseṭṭhassāti anurādhapurasaṅkhātassa puravarassa.",
  "tika-vin01t1:636_11": "Meghasannibheti samantato nīlavaṇṇattā nīlamahāmeghasadise.",
  "tika-vin01t1:636_12": "Sīlakūṭamhīti evaṃnāmake pabbatakūṭe.",
  "tika-vin01t1:636_13": "Haṃsāva nagamuddhanīti pabbatamuddhani haṃsā viya.",
  "tika-vin01t1:637_0": "Tattha pana patiṭṭhahanto kadā patiṭṭhahīti āha “evaṃ iṭṭiyādīhi saddhi”ntiādi.",
  "tika-vin01t1:637_1": "Parinibbānatoti parinibbānavassato taṃ avadhibhūtaṃ muñcitvā tato uddhaṃ dvinnaṃ vassasatānaṃ upari chattiṃsatime vasseti attho gahetabbo.",
  "tika-vin01t1:637_2": "Kathaṃ veditabboti āha “ajātasattussa hī”tiādi.",
  "tika-vin01t1:637_3": "Tasmiṃyeva vasseti ettha yasmiṃ saṃvacchare yasmiñca divase bhagavā parinibbuto,",
  "tika-vin01t1:637_4": "tasmiṃ saṃvacchare tasmiṃyeva ca divase vijayakumāro imaṃ dīpamāgatoti vadanti.",
  "tika-vin01t1:637_5": "Vuttañhetaṃ –",
  "tika-vin01t1:638_0": "“Laṅkāyaṃ vijayasanāmako kumāro,",
  "tika-vin01t1:639_0": "Otiṇṇo thiramati tambapaṇṇidīpe;",
  "tika-vin01t1:640_0": "Sālānaṃ yamakaguṇānamantarasmiṃ,",
  "tika-vin01t1:641_0": "Nibbātuṃ sayitadine tathāgatassā”ti.",
  "tika-vin01t1:642_0": "Sīhakumārassa puttoti ettha kāliṅgarājadhītu kucchismiṃ sīhassa jāto kumāro sīhakumāroti veditabbo,",
  "tika-vin01t1:642_1": "pubbe amanussāvāsattā āha “manussāvāsaṃ akāsī”ti.",
  "tika-vin01t1:642_2": "Cuddasame vasseti cuddasame vasse sampatte.",
  "tika-vin01t1:642_3": "Idha vijayo kālamakāsīti imasmiṃ tambapaṇṇidīpe vijayarājakumāro aṭṭhatiṃsa vassāni rajjaṃ kāretvā kālamakāsi.",
  "tika-vin01t1:642_4": "Tathā hi ajātasattu rājā dvattiṃsa vassāni rajjaṃ kāresi,",
  "tika-vin01t1:642_5": "udayabhaddo soḷasa vassāni,",
  "tika-vin01t1:642_6": "tasmā ajātasattussa aṭṭhamavassaṃ idha vijayassa paṭhamavassanti katvā tato uddhaṃ ajātasattussa catuvīsati",
  "tika-vin01t1:642_7": "vassāni udayabhaddassa cuddasa vassānīti vijayassa aṭṭhatiṃsa vassāni paripūriṃsu.",
  "tika-vin01t1:642_8": "Tathā ca vuttaṃ –",
  "tika-vin01t1:643_0": "“Vijayo laṅkamāgamma, satthu nibbānavāsare;",
  "tika-vin01t1:644_0": "Aṭṭhatiṃsa samākāsi, rajjaṃ yakkhavimaddako”ti.",
  "tika-vin01t1:645_0": "“Udayabhaddassa pañcadasame vasse paṇḍuvāsudevo nāma imasmiṃ dīpe rajjaṃ pāpuṇī”ti vuttattā udayabhaddassa",
  "tika-vin01t1:645_1": "cuddasamavassasaṅkhātaṃ ekaṃ vassaṃ imasmiṃ dīpe vijayassa paṇḍuvāsudevassa ca antare sīhaḷaṃ arājikaṃ",
  "tika-vin01t1:645_2": "hutvā ṭhitanti veditabbaṃ.",
  "tika-vin01t1:645_3": "Tasmiñhi vasse vijayarājassa amaccā upatissaṃ nāma amaccaṃ jeṭṭhakaṃ katvā tassa nāmena kate upatissagāme vasantā arājikaṃ rajjamanusāsiṃsu.",
  "tika-vin01t1:645_4": "Vuttañhetaṃ –",
  "tika-vin01t1:646_0": "“Tasmiṃ mate amaccā te, pekkhantā khattiyāgamaṃ;",
  "tika-vin01t1:647_0": "Upatissagāme ṭhatvāna, raṭṭhaṃ samanusāsisuṃ.",
  "tika-vin01t1:648_0": "“Mate vijayarājamhi, khattiyāgamanā purā;",
  "tika-vin01t1:649_0": "Ekaṃ vassaṃ ayaṃ laṅkā-dīpo āsi arājiko”ti.",
  "tika-vin01t1:650_0": "Tatthāti jambudīpe.",
  "tika-vin01t1:650_1": "Idha paṇḍuvāsudevo kālamakāsīti imasmiṃ sīhaḷadīpe paṇḍuvāsudevo tiṃsa vassāni rajjamanusāsitvā kālamakāsi.",
  "tika-vin01t1:650_2": "Tathā hi udayabhaddassa anantaraṃ anuruddho ca muṇḍo ca aṭṭha vassāni rajjamanusāsiṃsu,",
  "tika-vin01t1:650_3": "tadanantaraṃ nāgadāsako catuvīsati vassāni,",
  "tika-vin01t1:650_4": "tasmā udayabhaddassa pañcadasamasoḷasamavassehi saddhiṃ anuruddhassa ca muṇḍassa ca aṭṭha vassāni,",
  "tika-vin01t1:650_5": "nāgadāsakassa ca catuvīsativassesu vīsati vassānīti paṇḍuvāsudevassa rañño tiṃsa vassāni paripūriṃsu.",
  "tika-vin01t1:650_6": "Teneva vuttaṃ –",
  "tika-vin01t1:651_0": "“Tato paṇḍuvāsudevo, rajjaṃ tiṃsa samā akā”ti;",
  "tika-vin01t1:652_0": "Tatthāti jambudīpe.",
  "tika-vin01t1:652_1": "Sattarasame vasseti sattarasame vasse sampatte.",
  "tika-vin01t1:652_2": "Tathā hi nāgadāsakassa anantarā susunāgo aṭṭhārasa vassāni rajjaṃ kāresi,",
  "tika-vin01t1:652_3": "tasmā nāgadāsakassa catuvīsativassesu vīsati vassāni ṭhapetvā sesehi catūhi vassehi saddhiṃ susunāgassa",
  "tika-vin01t1:652_4": "aṭṭhārasasu vassesu soḷasa vassānīti idha abhayarañño vīsati vassāni paripūriṃsu.",
  "tika-vin01t1:652_5": "Vuttañhetaṃ –",
  "tika-vin01t1:653_0": "“Abhayo vīsati vassāni, laṅkārajjamakārayī”ti;",
  "tika-vin01t1:654_0": "Dāmarikoti yuddhakārako coro.",
  "tika-vin01t1:654_1": "Paṇḍukābhayo pana abhayassa bhāgineyyo rājāyeva, na coro,",
  "tika-vin01t1:654_2": "balakkārena pana rajjassa gahitattā “dāmariko”ti vuttaṃ.",
  "tika-vin01t1:654_3": "Rajjaṃ aggahesīti ekadesassa gahitattā vuttaṃ.",
  "tika-vin01t1:654_4": "Abhayassa hi vīsatime vasse na tāva sabbaṃ rajjamaggahesīti.",
  "tika-vin01t1:654_5": "Tathā hi vīsatimavassato paṭṭhāya abhayassa nava bhātike attano mātule tattha tattha yuddhaṃ katvā ghātentassa",
  "tika-vin01t1:654_6": "anabhisittasseva sattarasa vassāni atikkamiṃsu,",
  "tika-vin01t1:654_7": "tatoyeva ca tāni rājasuññāni nāma ahesuṃ.",
  "tika-vin01t1:654_8": "Tathā ca vuttaṃ –",
  "tika-vin01t1:655_0": "“Paṇḍukābhayarañño ca, abhayassa ca antare;",
  "tika-vin01t1:656_0": "Rājasuññāni vassāni, ahesuṃ dasa satta cā”ti.",
  "tika-vin01t1:657_0": "Tatthāti jambudīpe.",
  "tika-vin01t1:657_1": "Paṇḍukassāti paṇḍukābhayassa.",
  "tika-vin01t1:657_2": "Bhavati hi ekadesenapi vohāro “devadatto datto”ti yathā.",
  "tika-vin01t1:657_3": "Sattarasa vassāni paripūriṃsūti anabhisittasseva paripūriṃsu.",
  "tika-vin01t1:657_4": "Ettha ca kāḷāsokassa soḷasamavassaṃ ṭhapetvā pannarasa vassāni heṭṭhā susunāgassa sattarasamaaṭṭhārasamavassāni",
  "tika-vin01t1:657_5": "ca dve gahetvā sattarasa vassāni gaṇitabbāni.",
  "tika-vin01t1:657_6": "Tāni heṭṭhā ekena vassena saha aṭṭhārasa hontīti tāni rājasuññāni sattarasa vassāni heṭṭhā vijayapaṇḍuvāsudevarājūnamantare",
  "tika-vin01t1:657_7": "arājikena ekena vassena saddhiṃ aṭṭhārasa rājasuññavassāni nāma honti.",
  "tika-vin01t1:658_0": "Candaguttassa cuddasame vasse idha paṇḍukābhayo kālamakāsīti candaguttassa cuddasame vasse imasmiṃ tambapaṇṇidīpe",
  "tika-vin01t1:658_1": "paṇḍukābhayo nāma rājā sattati vassāni rajjamanusāsitvā kālamakāsi.",
  "tika-vin01t1:658_2": "Tathā hi susunāgassa putto kāḷāsoko aṭṭhavīsati vassāni rajjaṃ kāresi.",
  "tika-vin01t1:658_3": "Tato tassa puttā dasa bhātukā dvevīsati vassāni rajjaṃ kāresuṃ,",
  "tika-vin01t1:658_4": "tesaṃ pacchā nava nandā dvevīsati,",
  "tika-vin01t1:658_5": "candagutto catuvīsati vassāni rajjaṃ kāresi.",
  "tika-vin01t1:658_6": "Tattha kāḷāsokassa aṭṭhavīsativassesu pannarasa vassāni heṭṭhā gahitānīti tāni ṭhapetvā sesāni terasa vassāni,",
  "tika-vin01t1:658_7": "dasabhātukānaṃ dvevīsati,",
  "tika-vin01t1:658_8": "tathā navanandānaṃ dvevīsati,",
  "tika-vin01t1:658_9": "candaguttassa cuddasamavassaṃ ṭhapetvā terasa vassānīti paṇḍukābhayassa sattati vassāni paripūriṃsu.",
  "tika-vin01t1:658_10": "Tathā ca vuttaṃ –",
  "tika-vin01t1:659_0": "“Paṇḍukābhayanāmassa, rañño vassāni sattatī”ti;",
  "tika-vin01t1:660_0": "Tattha asokadhammarājassa sattarasame vasse idha muṭasivarājā kālamakāsīti tasmiṃ jambudīpe asokadhammarājassa",
  "tika-vin01t1:660_1": "sattarasame vasse idha muṭasivo nāma rājā saṭṭhi vassāni rajjamanusāsitvā kālamakāsi.",
  "tika-vin01t1:660_2": "Tathā hi candaguttassa putto bindusāro aṭṭhavīsati vassāni rajjaṃ kāresi,",
  "tika-vin01t1:660_3": "tato tassa putto asokadhammarājā rajjaṃ pāpuṇi,",
  "tika-vin01t1:660_4": "tasmā candaguttassa heṭṭhā vuttesu catuvīsativassesu terasa vassāni gahitānīti tāni ṭhapetvā sesāni ekādasa vassāni,",
  "tika-vin01t1:660_5": "bindusārassa aṭṭhavīsati vassāni,",
  "tika-vin01t1:660_6": "asokassa anabhisittassa cattāri vassāni,",
  "tika-vin01t1:660_7": "abhisittassa sattarasa vassānīti evaṃ saṭṭhi vassāni idha muṭasivassa paripūriṃsu.",
  "tika-vin01t1:660_8": "Tathā ca vuttaṃ –",
  "tika-vin01t1:661_0": "“Muṭasivo saṭṭhi vassāni, laṅkārajjamakārayī”ti;",
  "tika-vin01t1:662_0": "Devānaṃpiyatisso rajjaṃ pāpuṇīti asokadhammarājassa aṭṭhārasame vasse pāpuṇi.",
  "tika-vin01t1:662_1": "Idāni parinibbute bhagavati ajātasattuādīnaṃ vassagaṇanāvasena parinibbānato dvinnaṃ vassasatānaṃ upari",
  "tika-vin01t1:662_2": "chattiṃsati vassāni ekato gaṇetvā dassento āha “parinibbute ca sammāsambuddhe”tiādi.",
  "tika-vin01t1:662_3": "Tattha ajātasattussa catuvīsatīti parinibbānavassasaṅkhātaṃ aṭṭhamavassaṃ muñcitvā vuttaṃ.",
  "tika-vin01t1:662_4": "Asokassa puttakā dasa bhātukarājānoti kāḷāsokassa puttā bhaddaseno koraṇḍavaṇṇo maṅkuro sabbañjaho jāliko",
  "tika-vin01t1:662_5": "ubhako sañcayo korabyo nandivaḍḍhano pañcamakoti ime dasa bhātukarājānoti veditabbā.",
  "tika-vin01t1:662_6": "Uggasenanando paṇḍukanando paṇḍugatinando bhūtapālanando raṭṭhapālanando govisāṇakanando saviddhakanando",
  "tika-vin01t1:662_7": "kevaṭṭakanando dhananandoti ime nava nandāti veditabbā.",
  "tika-vin01t1:662_8": "Etena rājavaṃsānusārenāti etena jambudīpavāsirājūnaṃ vaṃsānusārena veditabbametanti attho.",
  "tika-vin01t1:663_0": "Tambapaṇṇidīpavāsīnampi puna rājūnaṃ vasena evaṃ gaṇanā veditabbā –",
  "tika-vin01t1:663_1": "sammāsambuddhassa parinibbānavassaṃ idha vijayassa paṭhamaṃ vassanti katvā taṃ apanetvā parinibbānavassato uddhaṃ vijayassa sattatiṃsa vassāni,",
  "tika-vin01t1:663_2": "tato arājikamekavassaṃ,",
  "tika-vin01t1:663_3": "paṇḍuvāsudevassa tiṃsa vassāni,",
  "tika-vin01t1:663_4": "abhayassa vīsati vassāni,",
  "tika-vin01t1:663_5": "paṇḍukābhayassa abhisekato pubbe sattarasa vassāni,",
  "tika-vin01t1:663_6": "abhisittassa sattati vassāni,",
  "tika-vin01t1:663_7": "muṭasivassa saṭṭhi vassāni,",
  "tika-vin01t1:663_8": "devānaṃpiyatissassa paṭhamaṃ vassanti evaṃ parinibbānato dvinnaṃ vassasatānaṃ upari chattiṃsa vassāni veditabbāni.",
  "tika-vin01t1:664_0": "Jeṭṭhamāsassa puṇṇamiyaṃ jeṭṭhanakkhattaṃ mūlanakkhattaṃ vā hotīti āha “jeṭṭhamūlanakkhattaṃ nāma hotī”ti.",
  "tika-vin01t1:664_1": "Tasmiṃ pana nakkhatte kattabbachaṇampi tannissayattā tameva nāmaṃ labhatīti veditabbaṃ.",
  "tika-vin01t1:664_2": "Migavanti migānaṃ vānanato hesanato bādhanato migavanti laddhasamaññaṃ migavaṃ.",
  "tika-vin01t1:664_3": "Rohitamigarūpanti gokaṇṇamigavesaṃ.",
  "tika-vin01t1:664_4": "Jiyanti dhanujiyaṃ.",
  "tika-vin01t1:664_5": "Anubandhantoti padasā anudhāvanto.",
  "tika-vin01t1:664_6": "Mamaṃyeva rājā passatūti ettha “amhesu bahūsu diṭṭhesu rājā ativiya bhāyissatī”ti iminā kāraṇena attānameva",
  "tika-vin01t1:664_7": "dassetuṃ “mamaṃyeva passatū”ti adhiṭṭhāsīti veditabbaṃ.",
  "tika-vin01t1:664_8": "“Cintesī”ti vatvā tassa cintanākāraṃ dassento āha “imasmiṃ dīpe jāto”tiādi.",
  "tika-vin01t1:664_9": "Thero tassa parivitakkaṃ jānitvā attano sabhāvaṃ kathetvā taṃ assāsetukāmo “samaṇā mayaṃ mahārājā”tiādimāha.",
  "tika-vin01t1:664_10": "Mahārāja mayaṃ samaṇā nāma,",
  "tika-vin01t1:664_11": "tvaṃ parivitakkaṃ mā akāsīti vuttaṃ hoti.",
  "tika-vin01t1:664_12": "Taveva anukampāyāti tava anukampatthāya eva āgatā,",
  "tika-vin01t1:664_13": "na vimukhabhāvatthāyāti adhippāyo.",
  "tika-vin01t1:664_14": "“Ime samaṇā nāmā”ti ajānantassa “samaṇā mayaṃ,",
  "tika-vin01t1:664_15": "mahārājā”ti kasmā thero āhāti ce?",
  "tika-vin01t1:664_16": "Asokadhammarājena pesitasāsaneneva pubbe gahitasamaṇasaññaṃ sāretuṃ evamāhāti.",
  "tika-vin01t1:664_17": "Imamatthaṃ vibhāvetuṃ “tena ca samayenā”tiādi vuttaṃ.",
  "tika-vin01t1:665_0": "Adiṭṭhā hutvā sahāyakāti adiṭṭhasahāyakā,",
  "tika-vin01t1:665_1": "aññamaññaṃ adisvāva sahāyakabhāvaṃ upagatāti vuttaṃ hoti.",
  "tika-vin01t1:665_2": "Chātapabbatapādeti chātavāhassa nāma pabbatassa pāde.",
  "tika-vin01t1:665_3": "Taṃ kira pabbataṃ anurādhapurā pubbadakkhiṇadisābhāge atirekayojanadvayamatthake tiṭṭhati.",
  "tika-vin01t1:665_4": "Tamhi ṭhāne pacchā saddhātisso nāma mahārājā vihāraṃ kārāpesi,",
  "tika-vin01t1:665_5": "taṃ “chātavihāra”nti vohariṃsu.",
  "tika-vin01t1:665_6": "“Rathayaṭṭhippamāṇāti āyāmato ca āvaṭṭato ca rathapatodena samappamāṇā”ti tīsupi gaṇṭhipadesu vuttaṃ.",
  "tika-vin01t1:665_7": "Mahāvaṃsepi vuttaṃ –",
  "tika-vin01t1:666_0": "“Chātapabbatapādamhi, tisso ca veḷuyaṭṭhiyo;",
  "tika-vin01t1:667_0": "Jātā rathapatodena, samānā parimāṇato”ti.",
  "tika-vin01t1:668_0": "Gaṇṭhipade pana “rathayaṭṭhippamāṇāti rathassa dhajayaṭṭhippamāṇā”ti vuttaṃ.",
  "tika-vin01t1:668_1": "Uppajjiṃsūti tassa abhisekasamakālameva uppajjiṃsu.",
  "tika-vin01t1:668_2": "Evamuttaripi vakkhamānānaṃ acchariyānaṃ pātubhāvo veditabbo.",
  "tika-vin01t1:668_3": "Tathā ca vuttaṃ mahāvaṃse –",
  "tika-vin01t1:669_0": "“Devānaṃpiyatisso so, rājāsi pituaccaye;",
  "tika-vin01t1:670_0": "Tassābhisekena samaṃ, bahūnacchariyānahū”ti.",
  "tika-vin01t1:671_0": "Ekā latā yaṭṭhi nāmāti kañcanalatāya paṭimaṇḍitattā evaṃladdhanāmā ekā yaṭṭhi ahosi.",
  "tika-vin01t1:671_1": "Taṃ alaṅkaritvā uppannalatāti taṃ rajatavaṇṇaṃ yaṭṭhiṃ alaṅkaritvā tattheva cittakammakatā viya uppannalatā.",
  "tika-vin01t1:671_2": "Khāyatīti dissati.",
  "tika-vin01t1:671_3": "Kiñjakkhānīti kesarāni.",
  "tika-vin01t1:671_4": "Etāni ca pupphayaṭṭhiyaṃ nīlapupphādīni sakuṇayaṭṭhiyañca nānappakārā migapakkhino tattheva cittakammakatā viya paññāyantīti daṭṭhabbaṃ.",
  "tika-vin01t1:671_5": "Setā rajatayaṭṭhīvāti rajatamayayaṭṭhi viya ekā yaṭṭhi setavaṇṇāti attho.",
  "tika-vin01t1:671_6": "Latāti tattheva cittakammakatā viya dissamānalatā.",
  "tika-vin01t1:671_7": "Nīlādi yādisaṃ pupphanti yādisaṃ loke nīlādipupphaṃ atthi,",
  "tika-vin01t1:671_8": "tādisaṃ pupphayaṭṭhimhi khāyatīti attho.",
  "tika-vin01t1:672_0": "Anekavihitaṃ ratanaṃ uppajjīti anekappakāraṃ ratanaṃ samuddato sayameva tīraṃ āruhitvā velante ūmivegābhijātamariyādavaṭṭi viya uppajji,",
  "tika-vin01t1:672_1": "uṭṭhahitvā aṭṭhāsīti attho.",
  "tika-vin01t1:672_2": "Tambapaṇṇiyaṃ pana aṭṭha muttā uppajjiṃsūti etthāpi tambapaṇṇiyaṃ samuddato sayameva uṭṭhahitvā jātito",
  "tika-vin01t1:672_3": "aṭṭha muttā samuddatīre vuttanayeneva ṭhitāti veditabbā.",
  "tika-vin01t1:672_4": "Vuttañhetaṃ mahāvaṃse –",
  "tika-vin01t1:673_0": "“Laṅkādīpamhi sakale, nidhayo ratanāni ca;",
  "tika-vin01t1:674_0": "Antoṭhitāni uggantvā, pathavītalamāruhuṃ.",
  "tika-vin01t1:675_0": "“Laṅkādīpasamīpamhi, bhinnanāvāgatāni ca;",
  "tika-vin01t1:676_0": "Tatra jātāni ca thalaṃ, ratanāni samāruhuṃ.",
  "tika-vin01t1:677_0": "“Hayagajā rathāmalakā, valayaṅguliveṭhakā;",
  "tika-vin01t1:678_0": "Kakudhaphalā pākatikā, iccetā aṭṭha jātito.",
  "tika-vin01t1:679_0": "“Muttā samuddā uggantvā, tīre vaṭṭi viya ṭhitā;",
  "tika-vin01t1:680_0": "Devānaṃpiyatissassa, sabbapuññavijambhita”nti.",
  "tika-vin01t1:681_0": "Hayamuttāti assarūpasaṇṭhānamuttā.",
  "tika-vin01t1:681_1": "Gajamuttāti hatthirūpasaṇṭhānā.",
  "tika-vin01t1:681_2": "Evaṃ sabbattha taṃtaṃsaṇṭhānavasena muttābhedo veditabbo.",
  "tika-vin01t1:681_3": "Aṅguliveṭhakamuttāti aṅgulīyakasaṇṭhānā,",
  "tika-vin01t1:681_4": "muddikāsaṇṭhānāti attho.",
  "tika-vin01t1:681_5": "Kakudhaphalamuttāti kakudharukkhaphalākārā bahū asāmuddikā muttā.",
  "tika-vin01t1:681_6": "Rājakakudhabhaṇḍānīti rājārahauttamabhaṇḍāni.",
  "tika-vin01t1:681_7": "Tāni sarūpena dassento āha “chattaṃ cāmara”ntiādi.",
  "tika-vin01t1:681_8": "Aññañca bahuvidhaṃ paṇṇākāraṃ pahiṇīti sambandho.",
  "tika-vin01t1:681_9": "Saṅkhanti abhisekāsiñcanakaṃ sāmuddikaṃ dakkhiṇāvaṭṭaṃ saṅkhaṃ.",
  "tika-vin01t1:681_10": "Anotattodakameva “gaṅgodaka”nti vuttaṃ.",
  "tika-vin01t1:681_11": "Vaḍḍhamānanti alaṅkāracuṇṇaṃ.",
  "tika-vin01t1:681_12": "“Nahānacuṇṇa”nti keci.",
  "tika-vin01t1:681_13": "Vaṭaṃsakanti kaṇṇapiḷandhanavaṭaṃsakanti vuttaṃ hoti.",
  "tika-vin01t1:681_14": "“Vaṭaṃsakaṃ kaṇṇacūḷikaṭṭhāne olambaka”ntipi vadanti.",
  "tika-vin01t1:681_15": "Bhiṅgāranti suvaṇṇamayaṃ mahābhiṅgāraṃ.",
  "tika-vin01t1:681_16": "“Makaramukhasaṇṭhānā balikammādikaraṇatthaṃ katā bhājanavikatī”tipi vadanti.",
  "tika-vin01t1:681_17": "Nandiyāvaṭṭanti kākapadasaṇṭhānā maṅgalatthaṃ katā suvaṇṇabhājanavikati.",
  "tika-vin01t1:681_18": "Kaññanti khattiyakumāriṃ.",
  "tika-vin01t1:681_19": "Adhovimaṃ dussayuganti kiliṭṭhe jāte aggimhi pakkhittamatte parisuddhabhāvamupagacchantaṃ adhovimaṃ dussayugaṃ.",
  "tika-vin01t1:681_20": "Hatthapuñchananti pītavaṇṇaṃ mahagghaṃ hatthapuñchanapaṭaṃ.",
  "tika-vin01t1:681_21": "Haricandananti harivaṇṇacandanaṃ,",
  "tika-vin01t1:681_22": "suvaṇṇavaṇṇacandananti attho.",
  "tika-vin01t1:681_23": "Lohitacandanaṃ vā,",
  "tika-vin01t1:681_24": "gositacandananti attho.",
  "tika-vin01t1:681_25": "Taṃ kira uddhane kuthitatelamhi pakkhittamattaṃ sakalampi telaṃ aggiñca nibbāpanasamatthaṃ candanaṃ.",
  "tika-vin01t1:681_26": "Teneva “gositacandana”nti vuccati.",
  "tika-vin01t1:681_27": "Gosaddena hi jalaṃ vuccati,",
  "tika-vin01t1:681_28": "taṃ viya sitaṃ candanaṃ gositacandanaṃ.",
  "tika-vin01t1:681_29": "Nāgabhavanasambhavaṃ aruṇavaṇṇamattikaṃ.",
  "tika-vin01t1:681_30": "Harītakaṃ āmalakanti agadaharītakaṃ agadāmalakaṃ.",
  "tika-vin01t1:681_31": "Taṃ khippameva sarīramalasodhanādikaraṇasamatthaṃ hoti.",
  "tika-vin01t1:682_0": "Uṇhīsanti uṇhīsapaṭṭaṃ.",
  "tika-vin01t1:682_1": "Veṭhananti sīsaveṭhanaṃ.",
  "tika-vin01t1:682_2": "Sārapāmaṅganti uttamaṃ ratanapāmaṅgasuttaṃ.",
  "tika-vin01t1:682_3": "Vatthakoṭikanti vatthayugameva.",
  "tika-vin01t1:682_4": "Nāgamāhaṭanti nāgehi āhaṭaṃ. Ma-",
  "tika-vin01t1:682_5": "kāro padasandhikaro.",
  "tika-vin01t1:682_6": "Amatosadhanti evaṃnāmikā guḷikajāti,",
  "tika-vin01t1:682_7": "amatasadisakiccattā evaṃ vuccati.",
  "tika-vin01t1:682_8": "Taṃ kira paripanthaṃ vidhametvā sabbattha sādhentehi agadosadhasambhārehi yojetvā vaṭṭetvā kataṃ guḷikaṃ.",
  "tika-vin01t1:682_9": "Taṃ pana rājūnaṃ mukhasodhananahānapariyosāne mahatā parihārena upanenti.",
  "tika-vin01t1:682_10": "Tena te aṅgarāgaṃ nāma karonti,",
  "tika-vin01t1:682_11": "karontā ca yathārahaṃ dvīhi tīhi agadosadharaṅgatilakāhi nalāṭakaaṃsakūṭauramajjhasaṅkhātaṃ aṅgaṃ sajjetvā aṅgarāgaṃ karontīti veditabbaṃ.",
  "tika-vin01t1:682_12": "Sā pana guḷikā ahivicchikādīnampi visaṃ hanati,",
  "tika-vin01t1:682_13": "tenapi taṃ vuccati “amatosadha”nti.",
  "tika-vin01t1:683_0": "Ahaṃ buddhañcātiādīsu sabbadhamme yāthāvato abujjhi paṭibujjhīti buddhoti saṅkhyaṃ gataṃ sammāsambuddhañca,",
  "tika-vin01t1:683_1": "adhigatamagge sacchikatanirodhe yathānusiṭṭhaṃ paṭipajjamāne ca apāyesu apatamāne dhāretīti dhammoti",
  "tika-vin01t1:683_2": "saṅkhyaṃ gataṃ pariyattiyā saddhiṃ nava lokuttaradhammañca,",
  "tika-vin01t1:683_3": "diṭṭhisīlasāmaññena saṃhatattā saṅghoti saṅkhyaṃ gataṃ ariyasāvakasaṅghañca ahaṃ saraṇaṃ gato parāyaṇanti upagato,",
  "tika-vin01t1:683_4": "bhajiṃ sevinti attho.",
  "tika-vin01t1:683_5": "Atha vā hiṃsati tappasādataggarukatāhi vihatakilesena tapparāyaṇatākārappavattena cittuppādena saraṇagatānaṃ",
  "tika-vin01t1:683_6": "teneva saraṇagamanena bhayaṃ santāsaṃ dukkhaṃ duggatiṃ parikilesaṃ hanati vināsetīti saraṇaṃ,",
  "tika-vin01t1:683_7": "ratanattayassetaṃ adhivacanaṃ.",
  "tika-vin01t1:683_8": "Apica sammāsambuddho hite pavattanena ahitā ca nivattanena sattānaṃ bhayaṃ hiṃsatīti saraṇanti vuccati.",
  "tika-vin01t1:683_9": "Dhammopi bhavakantārā uttāraṇena assāsadānena ca sattānaṃ bhayaṃ hiṃsatīti saraṇanti vuccati.",
  "tika-vin01t1:683_10": "Saṅghopi appakānampi kārānaṃ vipulaphalapaṭilābhakaraṇena sattānaṃ bhayaṃ hiṃsatīti saraṇanti vuccati.",
  "tika-vin01t1:683_11": "Iminā atthena saraṇabhūtaṃ ratanattayaṃ teneva kāraṇena saraṇanti gato avagato,",
  "tika-vin01t1:683_12": "jāninti attho.",
  "tika-vin01t1:683_13": "Upāsakattaṃ desesinti ratanattayaṃ upāsatīti upāsakoti evaṃ dassitaṃ upāsakabhāvaṃ mayi abhiniviṭṭhaṃ vācāya pakāsesinti attho,",
  "tika-vin01t1:683_14": "“upāsakohaṃ ajjatagge pāṇupetaṃ saraṇaṃ gato”ti evaṃ upāsakattaṃ paṭivedesinti vuttaṃ hoti.",
  "tika-vin01t1:683_15": "Sakyaputtassa sāsaneti sakyassa suddhodanassa putto so bhagavā sakyaputto,",
  "tika-vin01t1:683_16": "tassa sakyaputtassa sāsaneti attho.",
  "tika-vin01t1:683_17": "Saddhāti saddhāya,",
  "tika-vin01t1:683_18": "“sayaṃ abhiññā sacchikatvā”tiādīsu viya yakāralopo daṭṭhabbo.",
  "tika-vin01t1:683_19": "Upehīti upagaccha.",
  "tika-vin01t1:684_0": "Asokaraññā pesitena abhisekenāti asokaraññā pesitena abhisekupakaraṇena.",
  "tika-vin01t1:684_1": "Yadā hi devānaṃpiyatisso mahārājā attano sahāyassa dhammāsokarañño ito veḷuyaṭṭhiyādayo mahārahe paṇṇākāre pesesi.",
  "tika-vin01t1:684_2": "Tadā sopi te disvā pasīditvā ativiya tuṭṭho “imehi atirekataraṃ kiṃ nāma mahagghaṃ paṭipaṇṇākāraṃ sahāyassa",
  "tika-vin01t1:684_3": "me pesessāmī”ti amaccehi saddhiṃ mantetvā laṅkādīpe abhisekaparihāraṃ pucchitvā “na tattha īdiso abhisekaparihāro",
  "tika-vin01t1:684_4": "atthī”ti sutvā “sādhu vata me sahāyassa abhisekaparihāraṃ pesessāmī”ti vatvā sāmuddikasaṅkhādīni tīṇi",
  "tika-vin01t1:684_5": "saṅkhāni ca gaṅgodakañca aruṇavaṇṇamattikañca aṭṭhaṭṭha khattiyabrāhmaṇagahapatikaññāyo ca suvaṇṇarajatalohamattikāmayaghaṭe",
  "tika-vin01t1:684_6": "ca aṭṭhahi seṭṭhikulehi saddhiṃ aṭṭha amaccakulāni cāti evaṃ sabbaṭṭhakaṃ nāma idha pesesi “imehi me",
  "tika-vin01t1:684_7": "sahāyassa puna abhisekaṃ karothā”ti,",
  "tika-vin01t1:684_8": "aññañca abhisekatthāya bahuṃ paṇṇākāraṃ pesesi.",
  "tika-vin01t1:684_9": "Tena vuttaṃ “asokaraññā pesitena abhisekenā”ti.",
  "tika-vin01t1:684_10": "Eko māso abhisittassa assāti ekamāsābhisitto.",
  "tika-vin01t1:684_11": "Kathaṃ pana tassa tadā ekamāsābhisittatā viññāyatīti āha “visākhapuṇṇamāyaṃ hissa abhisekamakaṃsū”ti,",
  "tika-vin01t1:684_12": "pubbe katābhisekassapi asokaraññā pesitena anagghena parihārena visākhapuṇṇamāyaṃ puna abhisekamakaṃsūti attho.",
  "tika-vin01t1:684_13": "Vuttañhetaṃ mahāvaṃse –",
  "tika-vin01t1:685_0": "“Te migasiramāsassa, ādicandodayaṃ dine;",
  "tika-vin01t1:686_0": "Abhisittañca laṅkindaṃ, amaccā sāmibhattino.",
  "tika-vin01t1:687_0": "“Dhammāsokassa vacanaṃ, sutvā sāmihite ratā;",
  "tika-vin01t1:688_0": "Punāpi abhiseciṃsu, laṅkāhitasukhe rata”nti.",
  "tika-vin01t1:689_0": "Dīpavaṃsepi cetaṃ vuttaṃ –",
  "tika-vin01t1:690_0": "“Visākhamāse dvādasiyaṃ, jambudīpā idhāgatā;",
  "tika-vin01t1:691_0": "Abhisekaṃ saparivāraṃ, asokadhammena pesitaṃ.",
  "tika-vin01t1:692_0": "“Dutiyaṃ abhisiñcittha, rājānaṃ devānaṃpiyaṃ;",
  "tika-vin01t1:693_0": "Abhisitto dutiyābhisekena, visākhamāse uposathe.",
  "tika-vin01t1:694_0": "“Tato māse atikkamma, jeṭṭhamāse uposathe;",
  "tika-vin01t1:695_0": "Mahindo sattamo hutvā, jambudīpā idhāgato”ti.",
  "tika-vin01t1:696_0": "Tadā pana tassa rañño visākhapuṇṇamāya abhisekassa katattā tato pabhuti yāvajjatanā visākhapuṇṇamāyameva abhisekakaraṇamāciṇṇaṃ.",
  "tika-vin01t1:696_1": "Abhisekavidhānañcettha evaṃ veditabbaṃ –",
  "tika-vin01t1:696_2": "abhisekamaṅgalatthaṃ alaṅkatappaṭiyattassa maṇḍapassa anto katassa udumbarasākhamaṇḍapassa majjhe suppatiṭṭhite",
  "tika-vin01t1:696_3": "udumbarabhaddapīṭhamhi abhisekārahaṃ abhijaccaṃ khattiyaṃ nisīdāpetvā paṭhamaṃ tāva maṅgalābharaṇabhūsitā",
  "tika-vin01t1:696_4": "jātisampannā khattiyakaññā gaṅgodakapuṇṇaṃ sāmuddikaṃ dakkhiṇāvaṭṭasaṅkhaṃ ubhohi hatthehi sakkaccaṃ",
  "tika-vin01t1:696_5": "gahetvā sīsopari ussāpetvā tena tassa muddhani abhisekodakaṃ abhisiñcati,",
  "tika-vin01t1:696_6": "evañca vadeti “deva,",
  "tika-vin01t1:696_7": "taṃ sabbepi khattiyagaṇā attānamārakkhaṇatthaṃ iminā abhisekena abhisekikaṃ mahārājaṃ karonti,",
  "tika-vin01t1:696_8": "tvaṃ rājadhammesu ṭhito dhammena samena rajjaṃ kārehi,",
  "tika-vin01t1:696_9": "etesu khattiyagaṇesu tvaṃ puttasinehānukampāya sahitacitto hitasamamettacitto ca bhava,",
  "tika-vin01t1:696_10": "rakkhāvaraṇaguttiyā tesaṃ rakkhito ca bhavāhī”ti.",
  "tika-vin01t1:697_0": "Tato puna purohitopi purohiccaṭṭhānānurūpālaṅkārehi alaṅkatappaṭiyatto gaṅgodakapuṇṇaṃ rajatamayasaṅkhaṃ",
  "tika-vin01t1:697_1": "ubhohi hatthehi sakkaccaṃ gahetvā tassa sīsopari ussāpetvā tena tassa muddhani abhisekodakaṃ abhisiñcati,",
  "tika-vin01t1:697_2": "evañca vadeti “deva,",
  "tika-vin01t1:697_3": "taṃ sabbepi brāhmaṇagaṇā attānamārakkhaṇatthaṃ iminā abhisekena abhisekikaṃ mahārājaṃ karonti,",
  "tika-vin01t1:697_4": "tvaṃ rājadhammesu ṭhito dhammena samena rajjaṃ kārehi,",
  "tika-vin01t1:697_5": "etesu brāhmaṇesu tvaṃ puttasinehānukampāya sahitacitto hitasamamettacitto ca bhava,",
  "tika-vin01t1:697_6": "rakkhāvaraṇaguttiyā tesaṃ rakkhito ca bhavāhī”ti.",
  "tika-vin01t1:698_0": "Tato puna seṭṭhipi seṭṭhiṭṭhānānurūpabhūsanabhūsito gaṅgodakapuṇṇaṃ ratanamayasaṅkhaṃ ubhohi hatthehi",
  "tika-vin01t1:698_1": "sakkaccaṃ gahetvā tassa sīsopari ussāpetvā tena tassa muddhani abhisekodakaṃ abhisiñcati,",
  "tika-vin01t1:698_2": "evañca vadeti “deva taṃ sabbepi gahapatigaṇā attānamārakkhaṇatthaṃ iminā abhisekena abhisekikaṃ mahārājaṃ karonti,",
  "tika-vin01t1:698_3": "tvaṃ rājadhammesu ṭhito dhammena samena rajjaṃ kārehi,",
  "tika-vin01t1:698_4": "etesu gahapatigaṇesu tvaṃ puttasinehānukampāya sahitacitto hitasamamettacitto ca bhava,",
  "tika-vin01t1:698_5": "rakkhāvaraṇaguttiyā tesaṃ rakkhito ca bhavāhī”ti.",
  "tika-vin01t1:699_0": "Te pana tassa evaṃ vadantā “sace tvaṃ amhākaṃ vacanānurūpena rajjaṃ kāressasi,",
  "tika-vin01t1:699_1": "iccetaṃ kusalaṃ.",
  "tika-vin01t1:699_2": "No ce kāressasi,",
  "tika-vin01t1:699_3": "tava muddhā sattadhā phalatū”ti evaṃ rañño abhisapanti viyāti daṭṭhabbaṃ.",
  "tika-vin01t1:699_4": "Imasmiṃ pana dīpe devānaṃpiyatissassa muddhani dhammāsokeneva idha pesitā khattiyakaññāyeva anotattodakapuṇṇena",
  "tika-vin01t1:699_5": "sāmuddikadakkhiṇāvaṭṭasaṅkhena abhisekodakaṃ abhisiñcīti vadanti.",
  "tika-vin01t1:699_6": "Idañca yathāvuttaṃ abhisekavidhānaṃ majjhimanikāye cūḷasīhanādasuttavaṇṇanāyaṃ sīhaḷaṭṭhakathāyampi “paṭhamaṃ",
  "tika-vin01t1:699_7": "tāva abhisekaṃ gaṇhantānaṃ rājūnaṃ suvaṇṇamayādīni tīṇi saṅkhāni ca gaṅgodakañca khattiyakaññañca laddhuṃ",
  "tika-vin01t1:699_8": "vaṭṭatī”tiādinā vuttanti vadanti.",
  "tika-vin01t1:700_0": "Sammodanīyaṃ kathaṃ kathayamānoti pītipāmojjasaṅkhātasammodajananato sammodituṃ yuttabhāvato ca sammodanīyaṃ “kacci bhante khamanīyaṃ,",
  "tika-vin01t1:700_1": "kacci yāpanīyaṃ,",
  "tika-vin01t1:700_2": "kacci vo appābādhaṃ appātaṅkaṃ lahuṭṭhānaṃ balaṃ phāsuvihāro”ti evamādikathaṃ kathayamāno.",
  "tika-vin01t1:700_3": "Cha jane dassesīti raññā saddhiṃ āgatānaṃ “na ime yakkhā,",
  "tika-vin01t1:700_4": "manussā ime”ti sañjānanatthaṃ bhaṇḍukassa upāsakassa ānītattā tena saddhiṃ cha jane dassesi.",
  "tika-vin01t1:700_5": "Tevijjāti pubbenivāsadibbacakkhuāsavakkhayasaṅkhātāhi tīhi vijjāhi samannāgatā.",
  "tika-vin01t1:700_6": "Iddhippattāti iddhividhañāṇaṃ pattā.",
  "tika-vin01t1:700_7": "Cetopariyakovidāti paresaṃ cittācāre kusalā.",
  "tika-vin01t1:700_8": "Evamettha pañca abhiññā sarūpena vuttā,",
  "tika-vin01t1:700_9": "dibbasotaṃ pana tāsaṃ vasena āgatameva hoti.",
  "tika-vin01t1:700_10": "Bahūti evarūpā chaḷabhiññā buddhasāvakā bahū gaṇanapathaṃ atikkantā sakalajambudīpaṃ kāsāvapajjotaṃ katvā vicarantīti.",
  "tika-vin01t1:700_11": "Keci pana “tevijjā iddhippattā ca khīṇāsavā cetopariyakovidā keci khīṇāsavāti visuṃ yojetvā ‘arahanto’ti iminā sukkhavipassakā vuttā”ti vadanti.",
  "tika-vin01t1:701_0": "Paññāveyyattiyanti paññāpāṭavaṃ,",
  "tika-vin01t1:701_1": "paññāya tikkhavisadabhāvanti attho.",
  "tika-vin01t1:701_2": "Āsannanti āsanne ṭhitaṃ.",
  "tika-vin01t1:701_3": "Sādhu mahārāja paṇḍitosīti rājānaṃ pasaṃsati.",
  "tika-vin01t1:701_4": "Puna vīmaṃsanto “atthi pana te mahārājā”tiādimāha.",
  "tika-vin01t1:701_5": "Cūḷahatthipadopamasuttantaṃ kathesīti “ayaṃ rājā ‘ime samaṇā nāma īdisā,",
  "tika-vin01t1:701_6": "sīlādipaṭipatti ca tesaṃ īdisī’ti ca na jānāti,",
  "tika-vin01t1:701_7": "handa naṃ imāya cūḷahatthipadopamasuttantadesanāya samaṇabhāvūpagamanaṃ samaṇapaṭipattiñca viññāpessāmī”ti",
  "tika-vin01t1:701_8": "cintetvā paṭhamaṃ cūḷahatthipadopamasuttantaṃ kathesi.",
  "tika-vin01t1:701_9": "Tattha hi –",
  "tika-vin01t1:702_0": "“Evameva kho, brāhmaṇa,",
  "tika-vin01t1:702_1": "idha tathāgato loke uppajjati arahaṃ sammāsambuddho vijjācaraṇasampanno…pe…",
  "tika-vin01t1:702_2": "sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ pakāseti,",
  "tika-vin01t1:702_3": "taṃ dhammaṃ suṇāti gahapati vā gahapatiputto vā aññatarasmiṃ vā kule paccājāto,",
  "tika-vin01t1:702_4": "so taṃ dhammaṃ sutvā tathāgate saddhaṃ paṭilabhati,",
  "tika-vin01t1:702_5": "so tena saddhāpaṭilābhena samannāgato iti paṭisañcikkhati ‘sambādho gharāvāso rajopatho,",
  "tika-vin01t1:702_6": "abbhokāso pabbajjā,",
  "tika-vin01t1:702_7": "nayidaṃ sukaraṃ agāraṃ ajjhāvasatā ekantaparipuṇṇaṃ ekantaparisuddhaṃ saṅkhalikhitaṃ brahmacariyaṃ carituṃ,",
  "tika-vin01t1:702_8": "yannūnāhaṃ kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajeyya’nti.",
  "tika-vin01t1:702_9": "So aparena samayena appaṃ vā bhogakkhandhaṃ pahāya mahantaṃ vā bhogakkhandhaṃ pahāya appaṃ vā ñātiparivaṭṭaṃ",
  "tika-vin01t1:702_10": "pahāya mahantaṃ vā ñātiparivaṭṭaṃ pahāya kesamassuṃ ohāretvā kāsāyāni vatthāni acchādetvā agārasmā anagāriyaṃ",
  "tika-vin01t1:702_11": "pabbajati.",
  "tika-vin01t1:703_0": "“So evaṃ pabbajito samāno bhikkhūnaṃ sikkhāsājīvasamāpanno pāṇātipātaṃ pahāya pāṇātipātā paṭivirato hoti nihitadaṇḍo nihitasattho,",
  "tika-vin01t1:703_1": "lajjī dayāpanno sabbapāṇabhūtahitānukampī viharati.",
  "tika-vin01t1:704_0": "“Adinnādānaṃ pahāya adinnādānā paṭivirato hoti dinnādāyī dinnapāṭikaṅkhī,",
  "tika-vin01t1:704_1": "athenena sucibhūtena attanā viharatī”ti –",
  "tika-vin01t1:705_0": "Evamādinā sāsane saddhāpaṭilābhaṃ paṭiladdhasaddhehi ca pabbajjupagamanaṃ pabbajitehi ca paṭipajjitabbā sīlakkhandhādayo dhammā pakāsitā.",
  "tika-vin01t1:706_0": "Rājā suttantaṃ suṇantoyeva aññāsīti “so bījagāmabhūtagāmasamārambhā paṭivirato hoti,",
  "tika-vin01t1:706_1": "ekabhattiko hoti rattuparato virato vikālabhojanā”ti evaṃ tasmiṃ suttante āgatattā taṃ suṇantoyeva aññāsi.",
  "tika-vin01t1:706_2": "Idheva vasissāmāti na tāva rattiyā upaṭṭhitattā anāgatavacanamakāsi.",
  "tika-vin01t1:706_3": "Āgataphaloti anāgāmiphalaṃ sandhāyāha,",
  "tika-vin01t1:706_4": "sampattaanāgāmiphaloti attho.",
  "tika-vin01t1:706_5": "Tatoyeva ca visesato aviparītaviditasatthusāsanattā viññātasāsano.",
  "tika-vin01t1:706_6": "Idāni pabbajissatīti gihiliṅgena ānītakiccassa niṭṭhitattā evamāha.",
  "tika-vin01t1:706_7": "Acirapakkantassa raññoti raññe acirapakkanteti attho.",
  "tika-vin01t1:706_8": "Adhiṭṭhahitvāti antotambapaṇṇidīpe samāgatā suṇantūti adhiṭṭhahitvā.",
  "tika-vin01t1:707_0": "Bhūmattharaṇasaṅkhepenāti bhūmattharaṇākārena.",
  "tika-vin01t1:707_1": "Uppātapāṭhakāti nimittapāṭhakā,",
  "tika-vin01t1:707_2": "nemittakāti attho.",
  "tika-vin01t1:707_3": "Gahitā dāni imehi pathavīti āsanānaṃ pathaviyaṃ atthatattā evamāhaṃsu.",
  "tika-vin01t1:707_4": "Patiṭṭhahissatīti cintentoti ettha tena kāraṇena sāsanapatiṭṭhānassa abhāvato avassaṃ patiṭṭhahantassa",
  "tika-vin01t1:707_5": "sāsanassa pubbanimittamidanti evaṃ pubbanimittabhāvena sallakkhesīti veditabbaṃ.",
  "tika-vin01t1:707_6": "Paṇītenāti uttamena.",
  "tika-vin01t1:707_7": "Sahatthāti sahatthena santappetvāti suṭṭhu tappetvā,",
  "tika-vin01t1:707_8": "paripuṇṇaṃ suhitaṃ yāvadatthaṃ katvāti attho.",
  "tika-vin01t1:707_9": "Petavatthuṃ vimānavatthuṃ saccasaṃyuttañca kathesīti desanāvidhikusalo thero janassa saṃvegaṃ janetuṃ",
  "tika-vin01t1:707_10": "paṭhamaṃ petavatthuṃ kathetvā tadanantaraṃ saṃvegajātaṃ janaṃ assāsetuṃ saggakathāvasena vimānavatthuñca",
  "tika-vin01t1:707_11": "kathetvā tadanantaraṃ paṭiladdhassāsānaṃ “mā ettha assādaṃ karotha nibbānaṃ vinā na aññaṃ kiñci saṅkhāragataṃ",
  "tika-vin01t1:707_12": "dhuvaṃ nāma atthi,",
  "tika-vin01t1:707_13": "tasmā paramassāsakaṃ nibbānamadhigantuṃ vāyamathā”ti saccapaṭivedhatthāya ussāhaṃ janento ante saccasaṃyuttaṃ kathesīti veditabbaṃ.",
  "tika-vin01t1:708_0": "Tesaṃ sutvāti tesaṃ santikā therānaṃ guṇakathaṃ sutvā.",
  "tika-vin01t1:708_1": "Rañño saṃviditaṃ katvāti rañño nivedanaṃ katvā,",
  "tika-vin01t1:708_2": "rājānaṃ paṭivedayitvāti attho.",
  "tika-vin01t1:708_3": "Alaṃ gacchāmāti purassa accāsannattā sāruppaṃ na hotīti paṭipakkhipanto āha.",
  "tika-vin01t1:708_4": "Meghavanaṃ nāma uyyānanti mahāmeghavanuyyānaṃ.",
  "tika-vin01t1:708_5": "Tassa kira uyyānassa bhūmiggahaṇadivase akālamahāmegho uṭṭhahitvā sabbataḷākapokkharaṇiyo pūrento gimhābhihatarukkhalatādīnaṃ anuggaṇhantova pāvassi,",
  "tika-vin01t1:708_6": "tena kāraṇena taṃ mahāmeghavanaṃ nāma uyyānaṃ jātaṃ.",
  "tika-vin01t1:708_7": "Vuttañhetaṃ mahāvaṃse –",
  "tika-vin01t1:709_0": "“Uyyānaṭṭhānaggahaṇe, mahāmegho akālajo;",
  "tika-vin01t1:710_0": "Pāvassi tena uyyānaṃ, mahāmeghavanaṃ ahū”ti.",
  "tika-vin01t1:711_0": "Sukhasayitabhāvaṃ pucchitvāti “kacci, bhante,",
  "tika-vin01t1:711_1": "idha sukhaṃ sayittha,",
  "tika-vin01t1:711_2": "tumhākaṃ idha nivāso sukha”nti evaṃ sukhasayitabhāvaṃ pucchitvā tato therena “sukhasayitamhi, mahārāja,",
  "tika-vin01t1:711_3": "bhikkhūnaṃ phāsukamidaṃ uyyāna”nti vutte “evaṃ sati idaṃ no uyyānaṃ dassāmī”ti cintetvā “kappati, bhante,",
  "tika-vin01t1:711_4": "bhikkhusaṅghassa ārāmo”ti pucchi.",
  "tika-vin01t1:711_5": "Imaṃ suttanti veḷuvanārāmapaṭiggahaṇe vuttamimaṃ suttaṃ.",
  "tika-vin01t1:711_6": "Udakanti dakkhiṇodakaṃ.",
  "tika-vin01t1:711_7": "Mahāmeghavanuyyānaṃ adāsīti “imaṃ mahāmeghavanuyyānaṃ saṅghassa dammī”ti vatvā jeṭṭhamāsassa kāḷapakkhe dutiyadivase adāsi.",
  "tika-vin01t1:711_8": "Mahāvihārassa dakkhiṇodakapāteneva saddhiṃ patiṭṭhitabhāvepi na tāva tattha vihārakammaṃ niṭṭhitanti āha “idañca paṭhamaṃ vihāraṭṭhānaṃ bhavissatī”ti.",
  "tika-vin01t1:711_9": "Punadivasepīti kāḷapakkhassa dutiyadivaseyeva.",
  "tika-vin01t1:711_10": "Aḍḍhanavamānaṃ pāṇasahassānanti aḍḍhena navamānaṃ pāṇasahassānaṃ,",
  "tika-vin01t1:711_11": "pañcasatādhikānaṃ aṭṭhasahassānanti attho.",
  "tika-vin01t1:711_12": "Jotipātubhāvaṭṭhānanti ñāṇālokassa pātubhāvaṭṭhānaṃ.",
  "tika-vin01t1:711_13": "Appamādasuttanti aṅguttaranikāye mahāappamādasuttaṃ,",
  "tika-vin01t1:711_14": "rājovādasuttanti vuttaṃ hoti.",
  "tika-vin01t1:712_0": "Mahaccanti karaṇatthe paccattavacanaṃ,",
  "tika-vin01t1:712_1": "mahatā rājānubhāvenāti attho.",
  "tika-vin01t1:712_2": "Tumhe jānanatthanti sambandho.",
  "tika-vin01t1:712_3": "Ariṭṭho nāma amaccoti rañño bhāgineyyo ariṭṭho nāma amacco.",
  "tika-vin01t1:712_4": "Pañcapaṇṇāsāyāti ettha “catupaṇṇāsāyā”ti vattabbaṃ.",
  "tika-vin01t1:712_5": "Evañhi sati upari vuccamānaṃ “dvāsaṭṭhi arahanto”ti vacanaṃ sameti.",
  "tika-vin01t1:712_6": "Teneva ca sīhaḷabhāsāya likhite mahāvaṃse “catupaṇṇāsāya saddhi”nti vuttaṃ.",
  "tika-vin01t1:712_7": "Dasabhātikasamākulaṃ rājakulanti muṭasivassa puttehi abhayo devānaṃpiyatisso mahānāgo uttiyo mattābhayo",
  "tika-vin01t1:712_8": "sūratissoti evamādīhi dasahi bhātikehi samākiṇṇaṃ rājakulaṃ.",
  "tika-vin01t1:712_9": "Cetiyagirimhi vassaṃ vasiṃsūti āsāḷhīpuṇṇamadivase raññā dinnavihāreyeva paṭiggahetvā pāṭipadadivase vassaṃ vasiṃsu.",
  "tika-vin01t1:712_10": "Pavāretvāti mahāpavāraṇāya pavāretvā.",
  "tika-vin01t1:712_11": "Kattikapuṇṇamāyanti aparakattikapuṇṇamāyaṃ.",
  "tika-vin01t1:712_12": "Mahāmahindatthero hi purimikāyaṃ upagantvā vutthavasso mahāpavāraṇāya pavāretvā tato ekamāsaṃ atikkamma",
  "tika-vin01t1:712_13": "cātumāsiniyaṃ puṇṇamadivase ariyagaṇaparivuto rājakulaṃ gantvā bhojanāvasāne “mahārāja,",
  "tika-vin01t1:712_14": "amhehi ciradiṭṭho sammāsambuddho”tiādivacanamabrvi.",
  "tika-vin01t1:712_15": "Evañca katvā vakkhati “puṇṇamāyaṃ mahāvīro,",
  "tika-vin01t1:712_16": "cātumāsiniyā idhā”ti.",
  "tika-vin01t1:712_17": "Yaṃ panettha kenaci vuttaṃ “vutthavasso pavāretvāti cātumāsiniyā pavāraṇāyāti attho,",
  "tika-vin01t1:712_18": "paṭhamapavāraṇāya vā pavāretvā ekamāsaṃ tattheva vasitvā kattikapuṇṇamiyaṃ avoca,",
  "tika-vin01t1:712_19": "aññathā ‘puṇṇamāyaṃ mahāvīro’ti vuttattā na sakkā gahetu”nti,",
  "tika-vin01t1:712_20": "tattha cātumāsiniyā pavāraṇāyāti ayamatthavikappo na yujjati.",
  "tika-vin01t1:712_21": "Na hi purimikāya vassūpagatā cātumāsiniyaṃ pavārenti.",
  "tika-vin01t1:712_22": "Ciradiṭṭho sammāsambuddhoti satthussa sarīrāvayavo ca sammāsambuddhoyevāti katvā avayave samudāyavohāravasena",
  "tika-vin01t1:712_23": "evamāhāti daṭṭhabbaṃ yathā “samuddo diṭṭho”ti.",
  "tika-vin01t1:713_0": "Therena vuttampi gamanakāraṇaṃ ṭhapetvā idha vāse payojanameva dassetvā gamanaṃ paṭisedhetukāmo āha “ahaṃ bhante tumhe”tiādi.",
  "tika-vin01t1:713_1": "Abhivādanādīsu ācariyaṃ disvā abhivādanakaraṇaṃ abhivādanaṃ nāma.",
  "tika-vin01t1:713_2": "Yasmiṃ vā disābhāge ācariyo vasati iriyāpathe kappento,",
  "tika-vin01t1:713_3": "tato abhimukhova vanditvā gacchati,",
  "tika-vin01t1:713_4": "vanditvā tiṭṭhati,",
  "tika-vin01t1:713_5": "vanditvā nisīdati,",
  "tika-vin01t1:713_6": "vanditvā nipajjati,",
  "tika-vin01t1:713_7": "idaṃ abhivādanaṃ nāma.",
  "tika-vin01t1:713_8": "Ācariyaṃ pana dūratova disvā paccuṭṭhāya paccuggamanakaraṇaṃ paccuṭṭhānaṃ nāma.",
  "tika-vin01t1:713_9": "Ācariyaṃ pana disvā añjaliṃ paggayha sīse ṭhapetvā ācariyaṃ namassati,",
  "tika-vin01t1:713_10": "yasmiṃ disābhāge so vasati,",
  "tika-vin01t1:713_11": "tadabhimukhopi tatheva namassati,",
  "tika-vin01t1:713_12": "gacchantopi ṭhitopi nisinnopi añjaliṃ paggayha namassatiyevāti idaṃ añjalikammaṃ nāma.",
  "tika-vin01t1:713_13": "Anucchavikakammassa pana karaṇaṃ sāmīcikaraṇaṃ nāma.",
  "tika-vin01t1:713_14": "Cīvarādīsu hi cīvaraṃ dento na yaṃ vā taṃ vā deti,",
  "tika-vin01t1:713_15": "mahagghaṃ satamūlagghampi pañcasatamūlagghampi satasahassamūlagghampi detiyeva.",
  "tika-vin01t1:713_16": "Piṇḍapātādīsupi eseva nayo.",
  "tika-vin01t1:713_17": "Idaṃ sāmīcikaraṇaṃ nāma.",
  "tika-vin01t1:713_18": "Sarīradhātuyoti sarīrāvayavā.",
  "tika-vin01t1:713_19": "Aññātanti aññātaṃ,",
  "tika-vin01t1:713_20": "viditaṃ mayāti attho.",
  "tika-vin01t1:713_21": "Kuto lacchāmāti kuto labhissāma.",
  "tika-vin01t1:713_22": "Sumanena saddhiṃ mantehīti paṭhamameva sāmaṇerassa kathitattā vā “jānāti esa amhākamadhippāya”nti ñatvā vā evamāhāti daṭṭhabbaṃ.",
  "tika-vin01t1:714_0": "Appossukko tvaṃ mahārājāti mahārāja tvaṃ dhātūnaṃ paṭilābhe mā ussukkaṃ karohi,",
  "tika-vin01t1:714_1": "mā tvaṃ tattha vāvaṭo bhava,",
  "tika-vin01t1:714_2": "aññaṃ tayā kattabbaṃ karohīti adhippāyo.",
  "tika-vin01t1:714_3": "Idāni tadeva raññā kattabbakiccaṃ dassento “vīthiyo sodhāpetvā”tiādimāha.",
  "tika-vin01t1:714_4": "Sabbatāḷāvacare upaṭṭhāpetvāti kaṃsatāḷāditāḷaṃ avacarati etthāti tāḷāvacaraṃ vuccati ātatavitatādi sabbaṃ tūriyabhaṇḍaṃ.",
  "tika-vin01t1:714_5": "Teneva parinibbānasuttaṭṭhakathāyaṃ “sabbañca tāḷāvacaraṃ sannipātethāti ettha sabbañca tāḷāvacaranti sabbaṃ tūriyabhaṇḍa”nti vuttaṃ.",
  "tika-vin01t1:714_6": "Ettha pana sahacaraṇanayena sabbatūriyabhaṇḍānaṃ vādakāpi gahetuṃ vaṭṭantīti te sabbe upaṭṭhāpetvā sannipātetvāti vuttaṃ hoti.",
  "tika-vin01t1:714_7": "Lacchasīti labhissasi.",
  "tika-vin01t1:714_8": "Therā cetiyagirimeva agamaṃsūti rājanivesanato nikkhamitvā puna cetiyagirimeva agamaṃsu.",
  "tika-vin01t1:715_0": "Tāvadevāti taṃ khaṇaṃyeva.",
  "tika-vin01t1:715_1": "Pāṭaliputtadvāreti pāṭaliputtanagaradvāre.",
  "tika-vin01t1:715_2": "Kiṃ bhante sumana āhiṇḍasīti sumana tvaṃ samaṇadhammaṃ akatvā kasmā vicarasīti pucchati.",
  "tika-vin01t1:715_3": "Cetiyagirimhiyeva patiṭṭhāpetvāti pacchā tattha vihāratthāya ākaṅkhitabbabhāvato cetiyagirimhiyeva patiṭṭhāpetvā.",
  "tika-vin01t1:715_4": "Vaḍḍhamānakacchāyāyāti pacchābhattanti attho.",
  "tika-vin01t1:715_5": "Pacchābhattameva hi chāyā vaḍḍhati.",
  "tika-vin01t1:715_6": "Athassa etadahosīti dhātucaṅkoṭakaṃ disvā evaṃ cintesi.",
  "tika-vin01t1:715_7": "Chattaṃ apanamatūti idaṃ setacchattaṃ sayameva me sīsoparito dhātucaṅkoṭakābhimukhaṃ hutvā namatūti attho.",
  "tika-vin01t1:715_8": "Mayhaṃ matthake patiṭṭhātūti idaṃ dhātucaṅkoṭakaṃ therassa hatthato dhātuyā saha āgantvā sirasmiṃ me patiṭṭhātūti attho.",
  "tika-vin01t1:715_9": "Pokkharavassaṃ nāma pokkharapattappamāṇaṃ valāhakamajjhe uṭṭhahitvā kamena pharitvā temetukāmeyeva temayamānaṃ mahantaṃ hutvā vassati.",
  "tika-vin01t1:715_10": "Mahāvīroti mahāparakkamo.",
  "tika-vin01t1:715_11": "Mahāvīrāvayavattā cettha satthuvohārena dhātuyo eva niddiṭṭhā.",
  "tika-vin01t1:715_12": "Dhātusarīrenāgamanañhi sandhāya ayaṃ gāthā vuttā.",
  "tika-vin01t1:716_0": "Pacchimadisābhimukhova hutvā apasakkantoti piṭṭhito piṭṭhitoyeva pacchimadisābhimukho hutvā osakkanto,",
  "tika-vin01t1:716_1": "gacchantoti attho.",
  "tika-vin01t1:716_2": "Kiñcāpi esa pacchimadisaṃ na oloketi,",
  "tika-vin01t1:716_3": "tathāpi pacchimadisaṃ sandhāya gacchatīti “pacchimadisābhimukho”ti vuttaṃ.",
  "tika-vin01t1:716_4": "Puratthimena dvārena nagaraṃ pavisitvāti ettha piṭṭhito piṭṭhitoyeva āgantvā dvāre sampatte parivattetvā ujukeneva nagaraṃ pāvisīti veditabbaṃ.",
  "tika-vin01t1:716_5": "Mahejavatthu nāmāti mahejanāmakena yakkhena pariggahitaṃ ekaṃ devaṭṭhānanti veditabbaṃ.",
  "tika-vin01t1:716_6": "Paribhogacetiyaṭṭhānanti ettha paribhuttūpakaraṇāni nidahitvā kataṃ cetiyaṃ paribhogacetiyanti daṭṭhabbaṃ.",
  "tika-vin01t1:716_7": "Tividhañhi cetiyaṃ vadanti paribhogacetiyaṃ dhātucetiyaṃ dhammacetiyanti.",
  "tika-vin01t1:716_8": "Tattha paribhogacetiyaṃ vuttanayameva.",
  "tika-vin01t1:716_9": "Dhātucetiyaṃ pana dhātuyo nidahitvā kataṃ.",
  "tika-vin01t1:716_10": "Paṭiccasamuppādādilikhitapotthakaṃ nidahitvā kataṃ pana dhammacetiyaṃ nāma.",
  "tika-vin01t1:716_11": "Sārīrikaṃ paribhogikaṃ uddissakanti evampi tippabhedaṃ cetiyaṃ vadanti.",
  "tika-vin01t1:716_12": "Ayaṃ pana pabhedo paṭimārūpassapi uddissakacetiyeneva saṅgahitattā suṭṭhutaraṃ yujjati.",
  "tika-vin01t1:717_0": "Kathaṃ pana idaṃ ṭhānaṃ tiṇṇaṃ buddhānaṃ paribhogacetiyaṭṭhānaṃ ahosīti āha “atīte kirā”tiādi.",
  "tika-vin01t1:717_1": "Pajjarakenāti ettha pajjarako nāma rogo vuccati.",
  "tika-vin01t1:717_2": "So ca yakkhānubhāvena samuppannoti veditabbo.",
  "tika-vin01t1:717_3": "Tadā kira puṇṇakāḷo nāma yakkho attano ānubhāvena manussānampi sarīre pajjarakaṃ nāma rogaṃ samuṭṭhāpesi.",
  "tika-vin01t1:717_4": "Vuttañhetaṃ mahāvaṃse –",
  "tika-vin01t1:718_0": "“Rakkhasehi janassettha, rogo pajjarako ahū”ti;",
  "tika-vin01t1:719_0": "Dīpavaṃsepi cetaṃ vuttaṃ –",
  "tika-vin01t1:720_0": "“Rakkhasā ca bahū tattha, pajjarā ca samuṭṭhitā;",
  "tika-vin01t1:721_0": "Pajjarena bahū sattā, nassanti dīpamuttame”ti.",
  "tika-vin01t1:722_0": "Anayabyasananti ettha anayoti avaḍḍhi.",
  "tika-vin01t1:722_1": "Kāyikaṃ cetasikañca sukhaṃ byasati vikkhipati vināsetīti byasananti dukkhaṃ vuccati.",
  "tika-vin01t1:722_2": "Kiñcāpi “buddhacakkhunā lokaṃ olokento”ti vuttaṃ,",
  "tika-vin01t1:722_3": "tathāpi “te satte anayabyasanamāpajjante disvā”ti vacanato paṭhamaṃ buddhacakkhunā lokaṃ oloketvā pacchā",
  "tika-vin01t1:722_4": "sabbaññutaññāṇena lokaṃ olokento te satte anayabyasanamāpajjante disvāti gahetabbaṃ.",
  "tika-vin01t1:722_5": "Na hi āsayānusayādibuddhacakkhussa te sattā anayabyasanaṃ āpajjantā dissanti.",
  "tika-vin01t1:722_6": "Dubbuṭṭhikāti visamavassādivasena duṭṭhā asobhanā vuṭṭhiyeva dubbuṭṭhikā,",
  "tika-vin01t1:722_7": "sassuppattihetubhūtā kāyasukhuppattisappāyā sattupakārā sammā vuṭṭhi tattha na hotīti adhippāyo.",
  "tika-vin01t1:722_8": "Tatoyeva ca “dubbhikkhaṃ dussassa”nti vuttaṃ.",
  "tika-vin01t1:722_9": "Bhikkhāya abhāvo,",
  "tika-vin01t1:722_10": "dullabhabhāvo vā dubbhikkhaṃ,",
  "tika-vin01t1:722_11": "sulabhā tattha bhikkhā na hotīti vuttaṃ hoti.",
  "tika-vin01t1:722_12": "Sassānaṃ abhāvo,",
  "tika-vin01t1:722_13": "asampannatā vā dussassaṃ.",
  "tika-vin01t1:722_14": "Devoti meghassetaṃ nāmaṃ.",
  "tika-vin01t1:722_15": "Sammādhāramanupavecchīti udakadhāraṃ sammā vimuñci,",
  "tika-vin01t1:722_16": "sammā anupavassīti vuttaṃ hoti.",
  "tika-vin01t1:723_0": "Mahāvivādo hotīti tasmiṃ kira kāle jayantamahārājena ca tassa rañño kaniṭṭhabhātukena samiddhakumāranāmakena",
  "tika-vin01t1:723_1": "uparājena ca saddhiṃ imasmiṃ dīpe mahāyuddhaṃ upaṭṭhitaṃ.",
  "tika-vin01t1:723_2": "Tenetaṃ vuttaṃ “tena kho pana samayena maṇḍadīpe mahāvivādo hotī”ti.",
  "tika-vin01t1:723_3": "Hotīti kiriyā kālamapekkhitvā vattamānapayogo,",
  "tika-vin01t1:723_4": "vivādassa pana atītakālikattaṃ “tena kho pana samayenā”ti imināva viññāyati.",
  "tika-vin01t1:723_5": "Saddantarasannidhānena hettha atītakālāvagamo yathā “bhāsate vaḍḍhate tadā”ti.",
  "tika-vin01t1:723_6": "Evaṃ sabbattha īdisesu ṭhānesu vattamānapayogo daṭṭhabbo.",
  "tika-vin01t1:723_7": "Kalahaviggahajātāti ettha kalaho nāma matthakappatto kāyakalahopi vācākalahopi.",
  "tika-vin01t1:723_8": "Tattha hatthaparāmāsādivasena kāyena kātabbo kalaho kāyakalaho.",
  "tika-vin01t1:723_9": "Mammaghaṭṭanādivasena vācāya kātabbo kalaho vācākalaho.",
  "tika-vin01t1:723_10": "Vipaccanīkagahaṇaṃ viggaho.",
  "tika-vin01t1:723_11": "Kalahassa pubbabhāge uppanno aññamaññaviruddhagāho.",
  "tika-vin01t1:723_12": "Atha vā kalaho nāma vācākalaho.",
  "tika-vin01t1:723_13": "Aññamaññaṃ hatthaparāmāsādivasena virūpaṃ viruddhaṃ vā gahaṇaṃ viggaho kāyakalaho.",
  "tika-vin01t1:723_14": "Yathāvutto kalaho ca viggaho ca jāto sañjāto etesanti kalahaviggahajātā,",
  "tika-vin01t1:723_15": "sañjātakalahaviggahāti attho.",
  "tika-vin01t1:724_0": "Tāni sāsanantaradhānena nassantīti pariyattipaṭivedhapaṭipattisaṅkhātassa tividhassapi sāsanassa antaradhānena",
  "tika-vin01t1:724_1": "dhātuparinibbāne sati tāni cetiyāni vinassanti.",
  "tika-vin01t1:724_2": "Tīṇi hi parinibbānāni kilesaparinibbānaṃ khandhaparinibbānaṃ dhātuparinibbānanti,",
  "tika-vin01t1:724_3": "tāni pana amhākaṃ bhagavato vasena evaṃ veditabbāni.",
  "tika-vin01t1:724_4": "Tassa hi kilesaparinibbānaṃ bodhipallaṅke ahosi,",
  "tika-vin01t1:724_5": "khandhaparinibbānaṃ kusinārāyaṃ.",
  "tika-vin01t1:724_6": "Dhātuparinibbānaṃ anāgate bhavissati.",
  "tika-vin01t1:724_7": "Sāsanassa kira osakkanakāle imasmiṃ tambapaṇṇidīpe dhātuyo sannipatitvā mahācetiyaṃ gamissanti,",
  "tika-vin01t1:724_8": "mahācetiyato nāgadīpe rājāyatanacetiyaṃ,",
  "tika-vin01t1:724_9": "tato mahābodhipallaṅkaṃ gamissanti,",
  "tika-vin01t1:724_10": "nāgabhavanatopi devalokatopi brahmalokatopi dhātuyo mahābodhipallaṅkameva gamissanti,",
  "tika-vin01t1:724_11": "sāsapamattāpi dhātu na antarā nassissati.",
  "tika-vin01t1:724_12": "Sabbā dhātuyo mahābodhipallaṅke rāsibhūtā suvaṇṇakkhandho viya ekagghanā hutvā chabbaṇṇarasmiyo vissajjessanti,",
  "tika-vin01t1:724_13": "tā dasasahassilokadhātuṃ pharissanti.",
  "tika-vin01t1:724_14": "Tato dasasahassacakkavāḷe devatā sannipatitvā “ajja satthā parinibbāti,",
  "tika-vin01t1:724_15": "ajja sāsanaṃ osakkati,",
  "tika-vin01t1:724_16": "pacchimadassanaṃ dāni idaṃ amhāka”nti dasabalassa parinibbutadivasato mahantataraṃ kāruññaṃ karissanti,",
  "tika-vin01t1:724_17": "ṭhapetvā anāgāmikhīṇāsave avasesā sakabhāvena saṇṭhātuṃ na sakkhissanti.",
  "tika-vin01t1:724_18": "Dhātūsu tejodhātu uṭṭhahitvā yāva brahmalokā uggacchissati,",
  "tika-vin01t1:724_19": "sāsapamattiyāpi dhātuyā sati ekajālāva bhavissati,",
  "tika-vin01t1:724_20": "dhātūsu pariyādānaṃ gatāsu paricchijjissati.",
  "tika-vin01t1:724_21": "Evaṃ mahantaṃ ānubhāvaṃ dassetvā dhātūsu antarahitāsu sāsanaṃ antarahitaṃ nāma hoti.",
  "tika-vin01t1:725_0": "Divā bodhirukkhaṭṭhāne hatthisālāyaṃ tiṭṭhatīti divā vatthuvicinanāya okāsaṃ kurumāno tato dhātuṃ gahetvā",
  "tika-vin01t1:725_1": "kumbhe ṭhapetvā sadhātukova hutvā tiṭṭhatīti vadanti.",
  "tika-vin01t1:725_2": "Vuttañhetaṃ mahāvaṃse –",
  "tika-vin01t1:726_0": "“Rattiṃ nāgonupariyāti, taṃ ṭhānaṃ so sadhātukaṃ;",
  "tika-vin01t1:727_0": "Bodhiṭṭhānamhi sālāyaṃ, divā ṭhāti sadhātuko”ti.",
  "tika-vin01t1:728_0": "Thūpapatiṭṭhānabhūmiṃ pariyāyatīti matthakato dhātuṃ tattha patiṭṭhāpetvā sadhātukaṃ thūpapatiṭṭhānabhūmiṃ rattibhāge pariyāyati,",
  "tika-vin01t1:728_1": "samantato vicaratīti attho.",
  "tika-vin01t1:728_2": "Jaṅghappamāṇanti pupphaṭṭhānappamāṇaṃ.",
  "tika-vin01t1:728_3": "Thūpakucchito heṭṭhābhāgañhi thūpassa jaṅghāti vadanti.",
  "tika-vin01t1:728_4": "Dhātuoropanatthāyāti hatthikumbhato dhātukaraṇḍakassa oropanatthāya.",
  "tika-vin01t1:728_5": "Sakalanagarañca janapado cāti nagaravāsino janapadavāsino ca abhedato nagarajanapadasaddehi vuttā “sabbo gāmo āgato,",
  "tika-vin01t1:728_6": "mañcā ukkuṭṭhiṃ karontī”tiādīsu viya.",
  "tika-vin01t1:728_7": "Mahājanakāyeti mahājanasamūhe.",
  "tika-vin01t1:728_8": "Samūhapariyāyo hettha kāyasaddo.",
  "tika-vin01t1:728_9": "Ekekadhātuppadesato tejodakanikkhamanādivasena yamakayamakaṃ hutvā pavattaṃ pāṭihāriyaṃ yamakapāṭihāriyaṃ.",
  "tika-vin01t1:728_10": "Channaṃ vaṇṇānaṃ rasmiyo cāti sambandho kātabbo.",
  "tika-vin01t1:728_11": "Channaṃ vaṇṇānaṃ udakadhārā cāti evampettha sambandhaṃ vadanti.",
  "tika-vin01t1:728_12": "Parinibbutepi bhagavati tassānubhāvena evarūpaṃ pāṭihāriyamahosiyevāti dassetuṃ “evaṃ acintiyā”tiādigāthamāha.",
  "tika-vin01t1:728_13": "Buddhadhammāti ettha buddhaguṇā.",
  "tika-vin01t1:729_0": "Dharamānakālepi tikkhattuṃ āgamāsīti bhagavā kira abhisambodhito navame māse phussapuṇṇamadivase yakkhādhivāsaṃ",
  "tika-vin01t1:729_1": "laṅkādīpamupagantvā laṅkāmajjhe tiyojanāyate yojanavitthate mahānāgavanuyyāne mahāyakkhasamāgame upariākāse",
  "tika-vin01t1:729_2": "ṭhatvā kappuṭṭhānasamaye samuṭṭhitavuṭṭhivātanibbisesavassavāyunā ca lokantarikanirayandhakārasadisaghorandhakāranikāyena",
  "tika-vin01t1:729_3": "ca sītanarakanibbisesabahalasītena ca saṃvaṭṭakālasañjātavātasaṅkhubhitehi meghanabhagajjitasadisena",
  "tika-vin01t1:729_4": "gaganamedanīninnādena ca yakkhānaṃ bhayaṃ santāsaṃ janetvā tehi yācitābhayo “detha me samaggā nisīdanaṭṭhāna”nti",
  "tika-vin01t1:729_5": "vatvā “dema te sakaladīpaṃ, dehi no, mārisa,",
  "tika-vin01t1:729_6": "abhaya”nti vutte sabbaṃ taṃ upaddavaṃ antaradhāpetvā yakkhadattabhūmiyā cammakhaṇḍaṃ pattharitvā tattha",
  "tika-vin01t1:729_7": "nisinno samantato jalamānaṃ cammakhaṇḍaṃ pasāretvā kappuṭṭhānaggisadisadahanābhibhūtānaṃ jaladhisalilabhītānaṃ",
  "tika-vin01t1:729_8": "samantā velante bhamantānaṃ yakkhānaṃ giridīpaṃ dassetvā tesu tattha patiṭṭhitesu taṃ yathāṭhāne patiṭṭhāpetvā",
  "tika-vin01t1:729_9": "cammakhaṇḍaṃ saṅkhipitvā nisinno tadā samāgate anekadevatāsannipāte dhammaṃ desetvā anekapāṇakoṭīnaṃ",
  "tika-vin01t1:729_10": "dhammābhisamayaṃ katvā sumanakūṭavāsinā mahāsumanadevarājena samadhigatasotāpattiphalena yācitapūjanīyo",
  "tika-vin01t1:729_11": "sīsaṃ parāmasitvā muṭṭhimattā nīlāmalakesadhātuyo tassa datvā jambudīpamagamāsi.",
  "tika-vin01t1:730_0": "Dutiyaṃ abhisambodhito pañcame saṃvacchare cūḷodaramahodarānaṃ jalathalanivāsīnaṃ mātulabhāgineyyānaṃ",
  "tika-vin01t1:730_1": "nāgarājūnaṃ maṇipallaṅkaṃ nissāya upaṭṭhitamahāsaṅgāme nāgānaṃ mahāvināsaṃ disvā cittamāsakāḷapakkhassa",
  "tika-vin01t1:730_2": "uposathadivase pātova samiddhasumanena nāma rukkhadevaputtena chattaṃ katvā dhāritarājāyatano nāgadīpaṃ",
  "tika-vin01t1:730_3": "samāgantvā saṅgāmamajjhe ākāse pallaṅkena nisinno ghorandhakārena nāge santāsetvā assāsento ālokaṃ dassetvā",
  "tika-vin01t1:730_4": "sañjātapītisomanassānaṃ upagatanāgānaṃ sāmaggikaraṇīyaṃ dhammaṃ desetvā mātulabhāgineyyehi dvīhi nāgarājūhi",
  "tika-vin01t1:730_5": "pūjite pathavītalagate maṇipallaṅke nisinno nāgehi dibbannapānehi santappito jalathalanivāsino asītikoṭināge",
  "tika-vin01t1:730_6": "saraṇesu ca sīlesu ca patiṭṭhāpetvā tehi namassituṃ pallaṅkañca rājāyatanapādapañca tattha patiṭṭhāpetvā",
  "tika-vin01t1:730_7": "jambudīpamagamāsi.",
  "tika-vin01t1:731_0": "Tatiyampi abhisambodhito aṭṭhame saṃvacchare mahodaramātulena maṇiakkhikanāgarājenābhiyācito visākhapuṇṇamadivase",
  "tika-vin01t1:731_1": "pañcabhikkhusataparivuto kalyāṇīpadese maṇiakkhikassa bhavanamupagantvā tattha māpitaruciraratanamaṇḍape",
  "tika-vin01t1:731_2": "manoharavarapallaṅke nisinno nāgarājena dibbannapānehi santappetvā nāgamāṇavikagaṇaparivutena dibbamālāgandhādīhi",
  "tika-vin01t1:731_3": "pūjito tattha dhammaṃ desetvā vuṭṭhāyāsanā sumanakūṭe padaṃ dassetvā pabbatapāde divāvihāraṃ katvā dīghavāpicetiyaṭṭhāne",
  "tika-vin01t1:731_4": "ca mubhiyaṅgaṇacetiyaṭṭhāne ca kalyāṇīcetiyaṭṭhāne ca mahābodhiṭṭhāne ca thūpārāmaṭṭhāne ca mahācetiyaṭṭhāne",
  "tika-vin01t1:731_5": "ca sasāvako nisīditvā nirodhasamāpattiṃ samāpajjitvā silācetiyaṭṭhāneyeva ṭhatvā devanāge samanusāsitvā",
  "tika-vin01t1:731_6": "jambudīpamagamāsi.",
  "tika-vin01t1:731_7": "Evaṃ bhagavā dharamānakālepi imaṃ dīpaṃ tikkhattuṃ āgamāsīti veditabbaṃ.",
  "tika-vin01t1:732_0": "Idāni tadeva tikkhattumāgamanaṃ saṅkhepato vibhāvento āha “paṭhamaṃ yakkhadamanattha”ntiādi.",
  "tika-vin01t1:732_1": "Rakkhaṃ karontoti yakkhānaṃ puna apavisanatthāya rakkhaṃ karonto.",
  "tika-vin01t1:732_2": "Āvijjīti samantato vicari.",
  "tika-vin01t1:732_3": "Mātulabhāgineyyānanti cūḷodaramahodarānaṃ.",
  "tika-vin01t1:732_4": "Ettha pana kiñcāpi bhagavā samiddhasumanena nāma devaputtena saddhiṃ āgato,",
  "tika-vin01t1:732_5": "tathāpi pacchāsamaṇena ekenapi bhikkhunā saddhiṃ anāgatattā “ekakova āgantvā”ti vuttaṃ.",
  "tika-vin01t1:732_6": "Tadanurūpassa paripanthassa vihatattā “pariḷāhaṃ vūpasametvā”ti vuttaṃ.",
  "tika-vin01t1:732_7": "Rañño bhātāti rañño kaniṭṭhabhātā.",
  "tika-vin01t1:732_8": "Abhayoti mattābhayo.",
  "tika-vin01t1:733_0": "Anuḷā devīti rañño jeṭṭhabhātujāyā anuḷā devī.",
  "tika-vin01t1:733_1": "Purimakānaṃ tiṇṇaṃ sammāsambuddhānaṃ bodhi patiṭṭhāsīti yadā hi so kakusandho nāma bhagavā imasmiṃ dīpe",
  "tika-vin01t1:733_2": "manusse pajjarakābhibhūte anayabyasanamāpajjante disvā karuṇāya sañcoditahadayo imaṃ dīpamāgato,",
  "tika-vin01t1:733_3": "tadā taṃ rogabhayaṃ vūpasametvā sannipatitānaṃ dhammaṃ desento caturāsītiyā pāṇasahassānaṃ dhammābhisamayaṃ",
  "tika-vin01t1:733_4": "katvā sāyanhasamaye bodhipatiṭṭhānārahaṭṭhānaṃ gantvā tattha samāpattiṃ samāpajjitvā vuṭṭhāya “mama sirīsamahābodhito",
  "tika-vin01t1:733_5": "dakkhiṇamahāsākhamādāya rucanandā bhikkhunī idhāgacchatū”ti adhiṭṭhāsi.",
  "tika-vin01t1:733_6": "Sā satthu cittaṃ ñatvā taṅkhaṇaññeva khemavatīrājadhāniyā khemarājānamādāya mahābodhimupagantvā dakkhiṇamahāsākhāya",
  "tika-vin01t1:733_7": "manosilālekhaṃ khemarājena dāpetvā taṃ sayaṃ chijjitvā suvaṇṇakaṭāhe ṭhitaṃ bodhisākhamādāya pañcasatabhikkhunīhi",
  "tika-vin01t1:733_8": "ceva devatāhi ca parivāritā iddhiyā idhānetvā tathāgatena pasārite dakkhiṇahatthe sasuvaṇṇakaṭāhaṃ mahābodhiṃ ṭhapesi.",
  "tika-vin01t1:733_9": "Taṃ tathāgato abhayassa nāma rañño datvā tena tasmiṃ samaye “mahātitthavana”nti paññāte mahāmeghavanuyyāne patiṭṭhāpesi.",
  "tika-vin01t1:734_0": "Koṇāgamano ca bhagavā dubbuṭṭhipīḷite dīpavāsino disvā imaṃ dīpamāgato taṃ bhayaṃ vūpasametvā dhammaṃ",
  "tika-vin01t1:734_1": "desento caturāsīti pāṇasahassāni maggaphalesu patiṭṭhāpetvā pubbabodhiṭṭhānaṃ gantvā samāpattipariyosāne",
  "tika-vin01t1:734_2": "“mama udumbaramahābodhito dakkhiṇamahāsākhamādāya karakanattā bhikkhunī idhāgacchatū”ti cintesi.",
  "tika-vin01t1:734_3": "Sā bhagavato adhippāyaṃ viditvā taṅkhaṇaññeva sobharājadhāniyā sobharājānamādāya mahābodhimupagantvā",
  "tika-vin01t1:734_4": "dakkhiṇamahāsākhāya manosilālekhaṃ sobharājena dāpetvā taṃ sayaṃ chijjitvā hemakaṭāhe patiṭṭhitaṃ bodhisākhamādāya",
  "tika-vin01t1:734_5": "pañcasatabhikkhunīhi saddhiṃ suragaṇaparivutā iddhiyā idhāharitvā satthārā pasāritadakkhiṇapāṇitale sahemakaṭāhaṃ",
  "tika-vin01t1:734_6": "mahābodhiṃ ṭhapesi.",
  "tika-vin01t1:734_7": "Taṃ tathāgato samiddhassa rañño datvā tena tasmiṃ samaye “mahānāgavana”nti saṅkhyaṃ gate mahāmeghavanuyyāne mahābodhiṃ patiṭṭhāpesi.",
  "tika-vin01t1:735_0": "Kassapopi ca bhagavā upaṭṭhitarājūparājayuddhena pāṇino vināsaṃ disvā karuṇāya codito imaṃ dīpamāgantvā",
  "tika-vin01t1:735_1": "taṃ kalahaṃ vūpasametvā dhammaṃ desento caturāsīti pāṇasahassāni maggaphalaṃ pāpetvā mahābodhiṭṭhānaṃ",
  "tika-vin01t1:735_2": "gantvā tattha samāpattiṃ samāpajjitvā vuṭṭhāya “mama nigrodhamahābodhito dakkhiṇamahāsākhamādāya sudhammā",
  "tika-vin01t1:735_3": "bhikkhunī idhāgacchatū”ti adhiṭṭhāsi.",
  "tika-vin01t1:735_4": "Sā bhagavato cittaṃ viditvā taṅkhaṇaññeva bārāṇasīrājadhāniyā brahmadattarājānamādāya mahābodhimupagantvā",
  "tika-vin01t1:735_5": "dakkhiṇamahāsākhāya manosilālekhaṃ brahmadattena dāpetvā taṃ sayaṃ chijjitvā kanakakaṭāhe ṭhitaṃ bodhisākhamādāya",
  "tika-vin01t1:735_6": "pañcasatabhikkhunīparivārā devagaṇaparivutā iddhiyā ettha ānetvā munindena pasārite dakkhiṇakaratale",
  "tika-vin01t1:735_7": "sasuvaṇṇakaṭāhaṃ mahābodhiṃ ṭhapesi.",
  "tika-vin01t1:735_8": "Taṃ bhagavā jayantarañño datvā tena tasmiṃ samaye “mahāsālavana”nti saṅkhyaṃ gate mahāmeghavanuyyāne mahābodhiṃ patiṭṭhāpesi.",
  "tika-vin01t1:735_9": "Evaṃ imasmiṃ dīpe purimakānaṃ tiṇṇaṃ sammāsambuddhānaṃ bodhiṃ patiṭṭhāpesi.",
  "tika-vin01t1:735_10": "Taṃ sandhāya evamāha “imasmiñca mahārāja dīpe purimakānaṃ tiṇṇaṃ sammāsambuddhānaṃ bodhi patiṭṭhāsī”ti.",
  "tika-vin01t1:736_0": "Sarasaraṃsijālavissajjanakenāti siniddhatāya rasavantaṃ ojavantaṃ abhinavaraṃsijālaṃ vissajjentena.",
  "tika-vin01t1:736_1": "Atha vā ito cito ca saṃsaraṇato sarasaṃ sajīvaṃ jīvamānaṃ viya raṃsijālaṃ vissajjentena.",
  "tika-vin01t1:736_2": "Atha vā sarasakāle dharamānakāle buddhena viya raṃsijālaṃ muñcantenāti evamettha atthaṃ vaṇṇayanti.",
  "tika-vin01t1:736_3": "Ekadivaseneva agamāsīti sambandho.",
  "tika-vin01t1:736_4": "Pañcahi kaññāsatehīti attano paricārikehi pañcahi kaññāsatehi.",
  "tika-vin01t1:736_5": "Upassayaṃ kārāpetvāti bhikkhunupassayaṃ kārāpetvā.",
  "tika-vin01t1:736_6": "Appesīti lekhasāsanaṃ patiṭṭhāpesi.",
  "tika-vin01t1:736_7": "Evañca avocāti rājasandesaṃ appetvā therassa mukhasāsanaṃ viññāpento evaṃ avoca.",
  "tika-vin01t1:736_8": "Udikkhatīti apekkhati pattheti.",
  "tika-vin01t1:737_0": "Chinnahatthaṃ viyāti chinnahatthavantaṃ viya.",
  "tika-vin01t1:737_1": "Chinnā hatthā etassāti chinnahatthoti aññapadatthasamāso daṭṭhabbo.",
  "tika-vin01t1:737_2": "Pabbajjāpurekkhārāti pabbajjābhimukhā,",
  "tika-vin01t1:737_3": "pabbajjāya sañjātābhilāsā “kadā nu kho pabbajissāmī”ti tattha ussukkamāpannāti vuttaṃ hoti.",
  "tika-vin01t1:737_4": "Maṃ paṭimānetīti maṃ udikkhati.",
  "tika-vin01t1:737_5": "Satthena ghātaṃ na arahatīti asatthaghātārahaṃ.",
  "tika-vin01t1:737_6": "Himavalāhakagabbhanti himapuṇṇavalāhakagabbhaṃ.",
  "tika-vin01t1:737_7": "Pāṭihāriyavasena jātaṃ himameva “valāhakagabbha”ntipi vadanti.",
  "tika-vin01t1:737_8": "Doṇamattāti magadhanāḷiyā soḷasanāḷippamāṇā.",
  "tika-vin01t1:738_0": "Magganti sattayojanikaṃ maggaṃ.",
  "tika-vin01t1:738_1": "Paṭijaggāpetvāti sodhāpetvā,",
  "tika-vin01t1:738_2": "khāṇukaṇṭakādīni harāpetvā tattha bahalavipulavālukaṃ okirāpetvāti vuttaṃ hoti.",
  "tika-vin01t1:738_3": "Kammāravaṇṇanti rañño pakatisuvaṇṇakāravaṇṇaṃ.",
  "tika-vin01t1:738_4": "Navahatthaparikkhepanti navahatthappamāṇo parikkhepo assāti navahatthaparikkhepaṃ,",
  "tika-vin01t1:738_5": "parikkhepato navahatthappamāṇanti vuttaṃ hoti.",
  "tika-vin01t1:738_6": "“Pañcahatthubbedha”ntiādīsupi imināva nayena attho veditabbo.",
  "tika-vin01t1:738_7": "Tihatthavikkhambhanti tihatthappamāṇavitthāraṃ.",
  "tika-vin01t1:738_8": "Samussitadhajapaṭākanti ussāpitanīlapītādivividhadhajapaṭākaṃ.",
  "tika-vin01t1:738_9": "Nānāratanavicittanti tattha tattha racitanānāratanehi suvicittaṃ.",
  "tika-vin01t1:738_10": "Anekālaṅkārapaṭimaṇḍitanti pasannajanapūjitehi hatthūpagādīhi nānālaṅkārehi sajjitaṃ.",
  "tika-vin01t1:738_11": "Nānāvidhakusumasamākiṇṇanti upahāravasena upanītehi nānappakārehi vaṇṇagandhasampannehi jalathalapupphehi ākiṇṇaṃ.",
  "tika-vin01t1:738_12": "Anekatūriyasaṅghuṭṭhanti ātabhavitatādipañcaṅgikatūriyasaṅghositaṃ.",
  "tika-vin01t1:738_13": "Avasesaṃ adassanaṃ agamāsīti ettha “handa, mahārāja,",
  "tika-vin01t1:738_14": "tayā gahetabbā ayaṃ sākhā,",
  "tika-vin01t1:738_15": "tassa upanissayabhūto ayaṃ khandho,",
  "tika-vin01t1:738_16": "na mayaṃ tayā gahetabbā”ti vadantā viya avasesā sākhā satthu tejasā adassanamagamaṃsūti vadanti.",
  "tika-vin01t1:738_17": "Gavakkhajālasadisanti bhāvanapuṃsakaṃ,",
  "tika-vin01t1:738_18": "jālakavāṭasadisaṃ katvāti attho.",
  "tika-vin01t1:738_19": "Celukkhepasatasahassāni pavattiṃsūti tesaṃ tesaṃ janānaṃ sīsopari bhamantānaṃ uttarāsaṅgacelānaṃ ukkhepasatasahassāni pavattiṃsūti attho.",
  "tika-vin01t1:738_20": "Mūlasatenāti dasasu lekhāsu ekekāya dasa dasa hutvā nikkhantamūlasatena.",
  "tika-vin01t1:738_21": "Dasa mahāmūlāti paṭhamalekhāya nikkhantadasamahāmūlāni.",
  "tika-vin01t1:739_0": "Devadundubhiyo phaliṃsūti devadundubhiyo thaniṃsu.",
  "tika-vin01t1:739_1": "Devadundubhīti ca na ettha kāci bherī adhippetā,",
  "tika-vin01t1:739_2": "atha kho uppātabhāvena ākāsagato nigghosasaddo.",
  "tika-vin01t1:739_3": "Devoti hi megho.",
  "tika-vin01t1:739_4": "Tassa hi acchabhāvena ākāsavaṇṇassa devassābhāvena sukkhagajjitasaññite sadde niccharante devadundubhīti samaññā,",
  "tika-vin01t1:739_5": "tasmā devadundubhiyo phaliṃsūti devo sukkhagajjitaṃ gajjīti vuttaṃ hoti.",
  "tika-vin01t1:739_6": "Pabbatānaṃ naccehīti pathavīkampena ito cito ca bhamantānaṃ pabbatānaṃ naccehi.",
  "tika-vin01t1:739_7": "Yakkhānaṃ hiṅkārehīti vimhayajātānaṃ yakkhānaṃ vimhayappakāsanavasena pavattehi hiṅkārasaddehi.",
  "tika-vin01t1:739_8": "Yakkhā hi vimhayajātā “hiṃ hi”nti saddaṃ nicchārenti.",
  "tika-vin01t1:739_9": "Thutijappehīti pasaṃsāvacanehi.",
  "tika-vin01t1:739_10": "Brahmānaṃ apphoṭanehīti pītisomanassajātānaṃ brahmānaṃ bāhāyaṃ paharaṇasaṅkhātehi apphoṭanehi.",
  "tika-vin01t1:739_11": "Pītisomanassajātā hi brahmāno vāmahatthaṃ samiñjitvā dakkhiṇena hatthena bāhāyaṃ pahāraṃ denti.",
  "tika-vin01t1:739_12": "Ekakolāhalanti ekato pavattakolāhalaṃ.",
  "tika-vin01t1:739_13": "Ekaninnādanti ekato pavattanigghosaṃ.",
  "tika-vin01t1:739_14": "Phalato nikkhantā chabbaṇṇarasmiyo ujukaṃ uggantvā onamitvā cakkavāḷapabbatamukhavaṭṭiṃ āhacca tiṭṭhantīti",
  "tika-vin01t1:739_15": "āha “sakalacakkavāḷaṃ ratanagopānasīvinaddhaṃ viya kurumānā”ti.",
  "tika-vin01t1:739_16": "Taṅkhaṇato ca pana pabhutīti vuttanayena suvaṇṇakaṭāhe patiṭṭhitassa mahābodhissa chabbaṇṇarasmīnaṃ vissajjitakālato pabhuti.",
  "tika-vin01t1:739_17": "Himavalāhakagabbhaṃ pavisitvā aṭṭhāsīti suvaṇṇakaṭāheneva saddhiṃ uggantvā himodakapuṇṇaṃ valāhakagabbhaṃ pavisitvā aṭṭhāsi.",
  "tika-vin01t1:739_18": "Paṭhamaṃ suvaṇṇakaṭāhe patiṭṭhitoyeva hi bodhi pacchā vuttappakāraacchariyapaṭimaṇḍito hutvā himavalāhakagabbhaṃ pavisitvā aṭṭhāsi.",
  "tika-vin01t1:739_19": "Teneva vakkhati “paṭhamaṃ suvaṇṇakaṭāhe patiṭṭhahi,",
  "tika-vin01t1:739_20": "tato himagabbhasattāhaṃ abhisekasattāhañca vītināmetvā”tiādi.",
  "tika-vin01t1:739_21": "Tatoyeva ca mahāvaṃsepi vuttaṃ –",
  "tika-vin01t1:740_0": "“Evaṃ satena mūlānaṃ, tatthesā gandhakaddame;",
  "tika-vin01t1:741_0": "Patiṭṭhāsi mahābodhi, pasādentī mahājanaṃ.",
  "tika-vin01t1:742_0": "“Tassā khandho dasahattho, pañca sākhā manoramā;",
  "tika-vin01t1:743_0": "Catuhatthā catuhatthā, dasaḍḍhaphalamaṇḍitā.",
  "tika-vin01t1:744_0": "“Sahassantu pasākhānaṃ, sākhānaṃ tāsamāsi ca;",
  "tika-vin01t1:745_0": "Evaṃ āsi mahābodhi, manoharasirindharā.",
  "tika-vin01t1:746_0": "“Kaṭāhamhi mahābodhi, patiṭṭhitakkhaṇe mahī;",
  "tika-vin01t1:747_0": "Akampi pāṭihīrāni, ahesuṃ vividhāni ca.",
  "tika-vin01t1:748_0": "“Sayaṃ nādehi tūriyānaṃ, devesu mānusesu ca;",
  "tika-vin01t1:749_0": "Sādhukāraninnādehi, devabrahmagaṇassa ca.",
  "tika-vin01t1:750_0": "“Meghānaṃ migapakkhīnaṃ, yakkhādīnaṃ ravehi ca;",
  "tika-vin01t1:751_0": "Ravehi ca mahīkampe, ekakolāhalaṃ ahu.",
  "tika-vin01t1:752_0": "“Bodhiyā phalapattehi, chabbaṇṇaraṃsiyo subhā;",
  "tika-vin01t1:753_0": "Nikkhamitvā cakkavāḷaṃ, sakalaṃ sobhayiṃsu ca.",
  "tika-vin01t1:754_0": "“Sakaṭāhā mahābodhi, uggantvāna tato nabhaṃ;",
  "tika-vin01t1:755_0": "Aṭṭhāsi himagabbhamhi, sattāhāni adassanā”ti.",
  "tika-vin01t1:756_0": "Tasmā suvaṇṇakaṭāhe patiṭṭhitoyeva bodhi kaṭāheneva saddhi uggantvā himavalāhakagabbhaṃ pavisitvā aṭṭhāsīti veditabbaṃ.",
  "tika-vin01t1:757_0": "Heṭṭhā pana bhagavato adhiṭṭhānakkamaṃ dassentena yaṃ vuttaṃ –",
  "tika-vin01t1:758_0": "“Bhagavā kira mahāparinibbānamañce nipanno laṅkādīpe mahābodhipatiṭṭhāpanatthāya asokamahārājā mahābodhiggahaṇatthaṃ gamissati,",
  "tika-vin01t1:758_1": "tadā mahābodhissa dakkhiṇasākhā sayameva chijjitvā suvaṇṇakaṭāhe patiṭṭhātūti adhiṭṭhāsi,",
  "tika-vin01t1:758_2": "idamekamadhiṭṭhānaṃ.",
  "tika-vin01t1:759_0": "“Tattha patiṭṭhānakāle ca ‘mahābodhi himavalāhakagabbhaṃ pavisitvā tiṭṭhatū’ti adhiṭṭhāsi,",
  "tika-vin01t1:759_1": "idaṃ dutiyamadhiṭṭhānaṃ.",
  "tika-vin01t1:760_0": "“Sattame divase himavalāhakagabbhato oruyha suvaṇṇakaṭāhe patiṭṭhahanto pattehi ca phalehi ca chabbaṇṇarasmiyo muñcatūti adhiṭṭhāsi,",
  "tika-vin01t1:760_1": "idaṃ tatiyamadhiṭṭhāna”nti.",
  "tika-vin01t1:761_0": "Taṃ iminā na sameti.",
  "tika-vin01t1:761_1": "Tattha hi paṭhamaṃ himavalāhakagabbhaṃ pavisitvā pacchā sattame divase himavalāhakagabbhato oruyha chabbaṇṇaraṃsivissajjanaṃ",
  "tika-vin01t1:761_2": "suvaṇṇakaṭāhe patiṭṭhahanañca vuttaṃ,",
  "tika-vin01t1:761_3": "tasmā aṭṭhakathāya pubbenāparaṃ na sameti.",
  "tika-vin01t1:761_4": "Mahāvaṃse pana adhiṭṭhānepi paṭhamaṃ suvaṇṇakaṭāhe patiṭṭhahanaṃ pacchāyeva chabbaṇṇaraṃsivissajjanaṃ himavalāhakagabbhapavisanañca.",
  "tika-vin01t1:761_5": "Vuttañhetaṃ –",
  "tika-vin01t1:762_0": "“Parinibbānamañcamhi, nipannena jinena hi;",
  "tika-vin01t1:763_0": "Kataṃ mahāadhiṭṭhānaṃ, pañcakaṃ pañcacakkhunā.",
  "tika-vin01t1:764_0": "“Gayhamānā mahābodhi-sākhāsokena dakkhiṇā;",
  "tika-vin01t1:765_0": "Chijjitvāna sayaṃyeva, patiṭṭhātu kaṭāhake.",
  "tika-vin01t1:766_0": "“Patiṭṭhahitvā sā sākhā, chabbaṇṇarasmiyo subhā;",
  "tika-vin01t1:767_0": "Rājayantī disā sabbā, phalapattehi muñcatu.",
  "tika-vin01t1:768_0": "“Sasuvaṇṇakaṭāhā sā, uggantvāna manoramā;",
  "tika-vin01t1:769_0": "Adissamānā sattāhaṃ, himagabbhamhi tiṭṭhatū”ti.",
  "tika-vin01t1:770_0": "Bodhivaṃsepi ca ayameva adhiṭṭhānakkamo vutto,",
  "tika-vin01t1:770_1": "tasmā aṭṭhakathāyaṃ vutto adhiṭṭhānakkamo yathā pubbenāparaṃ na virujjhati,",
  "tika-vin01t1:770_2": "tathā vīmaṃsitvā gahetabbo.",
  "tika-vin01t1:771_0": "Himañca chabbaṇṇaraṃsiyo ca āvattitvā mahābodhimeva pavisiṃsūti mahābodhiṃ paṭicchādetvā ṭhitaṃ himañca",
  "tika-vin01t1:771_1": "bodhito nikkhantachabbaṇṇarasmiyo ca āvattitvā padakkhiṇaṃ katvā bodhimeva pavisiṃsu,",
  "tika-vin01t1:771_2": "bodhipaviṭṭhā viya hutvā antarahitāti vuttaṃ hoti.",
  "tika-vin01t1:771_3": "Ettha pana “himañca raṃsiyo cā”ti ayameva pāṭho satasodhitasammate porāṇapotthake sesesu ca sabbapotthakesu dissati.",
  "tika-vin01t1:771_4": "Mahāvaṃsepi cetaṃ vuttaṃ –",
  "tika-vin01t1:772_0": "“Atīte tamhi sattāhe, sabbe himavalāhakā;",
  "tika-vin01t1:773_0": "Pavisiṃsu mahābodhiṃ, sabbā tā raṃsiyopi cā”ti.",
  "tika-vin01t1:774_0": "Kenaci pana “pañca raṃsiyo”ti pāṭhaṃ parikappetvā yaṃ vuttaṃ “sabbadisāhi pañca rasmiyo āvattitvāti pañcahi phalehi nikkhantattā pañca,",
  "tika-vin01t1:774_1": "tā pana chabbaṇṇāvā”ti,",
  "tika-vin01t1:774_2": "taṃ tassa sammohavijambhitamattanti daṭṭhabbaṃ.",
  "tika-vin01t1:774_3": "Paripuṇṇakhandhasākhāpasākhapañcaphalapaṭimaṇḍitoti paripuṇṇakhandhasākhāpasākhāhi ceva pañcahi ca phalehi paṭimaṇḍito,",
  "tika-vin01t1:774_4": "samantato vibhūsitoti attho.",
  "tika-vin01t1:774_5": "Abhisekaṃ datvāti anotattodakena abhisekaṃ datvā.",
  "tika-vin01t1:774_6": "Mahābodhiṭṭhāneyeva aṭṭhāsīti bodhisamīpeyeva vasi.",
  "tika-vin01t1:775_0": "Pubbakattikapavāraṇādivaseti assayujamāsassa juṇhapakkhapuṇṇamiyaṃ.",
  "tika-vin01t1:775_1": "Cātuddasīuposathattā dvisattāhe jāte uposatho sampattoti āha “kāḷapakkhassa uposathadivase”ti,",
  "tika-vin01t1:775_2": "assayujamāsakāḷapakkhassa cātuddasīuposatheti attho.",
  "tika-vin01t1:775_3": "Pācīnamahāsālamūle ṭhapesīti nagarassa pācīnadisābhāge jātassa mahāsālarukkhassa heṭṭhā maṇḍapaṃ kāretvā tattha ṭhapesi.",
  "tika-vin01t1:775_4": "Sattarasame divaseti pāṭipadadivasato dutiyadivase.",
  "tika-vin01t1:775_5": "Kattikachaṇapūjaṃ addasāti kattikachaṇavasena bodhissa kariyamānaṃ pūjaṃ sumanasāmaṇero addasa,",
  "tika-vin01t1:775_6": "disvā ca āgato sabbaṃ taṃ pavattiṃ ārocesi.",
  "tika-vin01t1:775_7": "Taṃ sandhāyeva ca thero bodhiāharaṇatthaṃ pesesi.",
  "tika-vin01t1:776_0": "Aṭṭhārasa devatākulānīti mahābodhiṃ parivāretvā ṭhitanāgayakkhādidevatākulāni datvāti sambandho.",
  "tika-vin01t1:776_1": "Amaccakulāni bodhissa kattabbavicāraṇatthāya adāsi,",
  "tika-vin01t1:776_2": "brāhmaṇakulāni lokasammatattā udakāsiñcanatthāya adāsi,",
  "tika-vin01t1:776_3": "kuṭumbiyakulāni bodhissa kattabbapūjopakaraṇagopanatthāya adāsi.",
  "tika-vin01t1:776_4": "“Gopakā rājakammino tathā taracchā”ti mahāgaṇṭhipade vuttaṃ.",
  "tika-vin01t1:776_5": "Gaṇṭhipade pana “gopakakulāni bodhisiñcanatthaṃ khīradhenupālanatthāya taracchakulāni kāliṅgakulāni vissāsikāni padhānamanussakulānī”ti vuttaṃ.",
  "tika-vin01t1:776_6": "Kāliṅgakulānīti ettha “udakādigāhakā kāliṅgā”ti mahāgaṇṭhipade vuttaṃ.",
  "tika-vin01t1:776_7": "“Kaliṅgesu janapade jātisampannakulaṃ kāliṅgakula”nti keci.",
  "tika-vin01t1:776_8": "Iminā parivārenāti sahatthe karaṇavacanaṃ,",
  "tika-vin01t1:776_9": "iminā vuttappakāraparivārena saddhinti attho.",
  "tika-vin01t1:776_10": "Viñjhāṭaviṃ samatikkammāti rājā sayampi mahābodhissa paccuggamanaṃ karonto senaṅgaparivuto thalapathena gacchanto viñjhāṭaviṃ nāma aṭaviṃ atikkamitvā.",
  "tika-vin01t1:776_11": "Tāmalittiṃ anuppattoti tāmalittiṃ nāma titthaṃ sampatto.",
  "tika-vin01t1:776_12": "Idamassa tatiyanti suvaṇṇakaṭāhe patiṭṭhitamahābodhissa rajjasampadānaṃ sandhāya vuttaṃ.",
  "tika-vin01t1:776_13": "Tato pubbe panesa ekavāraṃ saddhāya sakalajambudīparajjena mahābodhiṃ pūjesiyeva,",
  "tika-vin01t1:776_14": "tasmā tena saddhiṃ catutthamidaṃ rajjasampadānaṃ.",
  "tika-vin01t1:776_15": "Mahābodhiṃ pana yasmiṃ yasmiṃ divase rajjena pūjesi,",
  "tika-vin01t1:776_16": "tasmiṃ tasmiṃ divase sakalajambudīparajjato uppannaṃ āyaṃ gahetvā mahābodhipūjaṃ kāresi.",
  "tika-vin01t1:777_0": "Māgasiramāsassāti migasiramāsassa.",
  "tika-vin01t1:777_1": "Paṭhamapāṭipadadivaseti sukkapakkhapāṭipadadivase.",
  "tika-vin01t1:777_2": "Tañhi kaṇhapakkhapāṭipadadivasaṃ apekkhitvā “paṭhamapāṭipadadivasa”nti vuccati.",
  "tika-vin01t1:777_3": "Idañca imasmiṃ dīpe pavattamānavohāraṃ gahetvā vuttaṃ.",
  "tika-vin01t1:777_4": "Tattha pana puṇṇamito paṭṭhāya yāva aparā puṇṇamī,",
  "tika-vin01t1:777_5": "tāva eko māsoti vohārassa pavattattā tena vohārena “dutiyapāṭipadadivase”ti vattabbaṃ siyā.",
  "tika-vin01t1:777_6": "Tattha hi kaṇhapakkhapāṭipadadivasaṃ “paṭhamapāṭipada”nti vuccati.",
  "tika-vin01t1:777_7": "Ukkhipitvāti mahāsālamūle dinnehi soḷasahi jātisampannakulehi saddhiṃ ukkhipitvāti vadanti.",
  "tika-vin01t1:777_8": "Gacchati vatareti ettha areti khede.",
  "tika-vin01t1:777_9": "Tenevāha “kanditvā”ti,",
  "tika-vin01t1:777_10": "bodhiyā adassanaṃ asahamāno roditvā paridevitvāti attho.",
  "tika-vin01t1:777_11": "Sarasaraṃsijālanti ettha pana heṭṭhā vuttanayeneva attho veditabbo.",
  "tika-vin01t1:777_12": "Mahābodhisamāruḷhāti mahābodhinā samāruḷhā.",
  "tika-vin01t1:777_13": "Passato passatoti anādare sāmivacanaṃ,",
  "tika-vin01t1:777_14": "passantassevāti attho.",
  "tika-vin01t1:777_15": "Mahāsamuddatalaṃ pakkhantāti mahāsamuddassa udakatalaṃ pakkhandi.",
  "tika-vin01t1:777_16": "Samantā yojananti samantato ekekena passena yojanappamāṇe padese.",
  "tika-vin01t1:777_17": "Accantasaṃyoge cetaṃ upayogavacanaṃ.",
  "tika-vin01t1:777_18": "Vīciyo vūpasantāti vīciyo na uṭṭhahiṃsu,",
  "tika-vin01t1:777_19": "nāhesunti vuttaṃ hoti.",
  "tika-vin01t1:777_20": "Pavajjiṃsūti viraviṃsu,",
  "tika-vin01t1:777_21": "nādaṃ pavattayiṃsūti attho.",
  "tika-vin01t1:777_22": "Rukkhādisannissitāhīti ettha ādi-",
  "tika-vin01t1:777_23": "saddena pabbatādisannissitā devatā saṅgaṇhāti.",
  "tika-vin01t1:778_0": "Supaṇṇarūpenāti supaṇṇasadisena rūpena.",
  "tika-vin01t1:778_1": "Nāgakulāni santāsesīti mahābodhiggahaṇatthaṃ āgatāni nāgakulāni santāsesi,",
  "tika-vin01t1:778_2": "tesaṃ bhayaṃ uppādetvā palāpesīti vuttaṃ hoti.",
  "tika-vin01t1:778_3": "Tadā hi samuddavāsino nāgā mahābodhiṃ gahetuṃ vātavassandhakārādīhi mahantaṃ vikubbanaṃ akaṃsu.",
  "tika-vin01t1:778_4": "Tato saṅghamittattherī garuḷavaṇṇaṃ māpetvā tena garuḷarūpena ākāsaṃ pūrayamānā sikhāmarīcijālena gaganaṃ",
  "tika-vin01t1:778_5": "ekandhakāraṃ katvā pakkhappahāravātena mahāsamuddaṃ āloḷetvā saṃvaṭṭajaladhinādasadisena ravena nāgānaṃ",
  "tika-vin01t1:778_6": "hadayāni bhindantī viya tāsetvā nāge palāpesi.",
  "tika-vin01t1:778_7": "Te ca utrastarūpā nāgā āgantvāti te ca vuttanayena uttāsitā nāgā puna āgantvā.",
  "tika-vin01t1:778_8": "Taṃ vibhūtinti taṃ iddhipāṭihāriyasaṅkhātaṃ vibhūtiṃ,",
  "tika-vin01t1:778_9": "taṃ acchariyanti vuttaṃ hoti.",
  "tika-vin01t1:778_10": "Therī yācitvāti “ayye,",
  "tika-vin01t1:778_11": "amhākaṃ bhagavā mucalindanāgarājassa bhogāvaliṃ attano gandhakuṭiṃ katvā sattāhaṃ tassa saṅgahaṃ akāsi.",
  "tika-vin01t1:778_12": "Abhisambujjhanadivase nerañjarānadītīre attano ucchiṭṭhapattaṃ mahākāḷanāgassa vissajjesi.",
  "tika-vin01t1:778_13": "Uruvelanāgena māpitaṃ visadhūmadahanaṃ agaṇetvā tassa saraṇasīlābharaṇamadāsi.",
  "tika-vin01t1:778_14": "Mahāmoggallānattheraṃ pesetvā nandopanandanāgarājānaṃ dametvā nibbisaṃ akāsi.",
  "tika-vin01t1:778_15": "Evaṃ so lokanāyako amhākaṃ upakārako,",
  "tika-vin01t1:778_16": "tvampi no dosamassaritvā muhuttaṃ mahābodhiṃ vissajjetvā nāgalokassa saggamokkhamaggaṃ sampādehī”ti evaṃ yācitvā.",
  "tika-vin01t1:778_17": "Mahābodhiviyogadukkhitoti mahābodhiviyogena dukkhito sañjātamānasikadukkho.",
  "tika-vin01t1:778_18": "Kanditvāti imassa pariyāyavacanamattaṃ roditvāti,",
  "tika-vin01t1:778_19": "guṇakittanavasena vā punappunaṃ roditvā,",
  "tika-vin01t1:778_20": "vilāpaṃ katvāti attho.",
  "tika-vin01t1:779_0": "Uttaradvāratoti anurādhapurassa uttaradvārato.",
  "tika-vin01t1:779_1": "Maggaṃ sodhāpetvāti khāṇukaṇṭakādīnaṃ uddharāpanavasena maggaṃ sodhāpetvā.",
  "tika-vin01t1:779_2": "Alaṅkārāpetvāti vālukādīnaṃ okirāpanādivasena sajjetvā.",
  "tika-vin01t1:779_3": "Samuddasālavatthusminti samuddāsannasālāya vatthubhūte padese.",
  "tika-vin01t1:779_4": "Tasmiṃ kira padese ṭhitehi samuddassa diṭṭhattā taṃ acchariyaṃ pakāsetuṃ tattha ekā sālā katā.",
  "tika-vin01t1:779_5": "Sā nāmena “samuddāsannasālā”ti pākaṭā jātā.",
  "tika-vin01t1:779_6": "Vuttañhetaṃ –",
  "tika-vin01t1:780_0": "“Samuddāsannasālāya, ṭhāne ṭhatvā mahaṇṇave;",
  "tika-vin01t1:781_0": "Āgacchantaṃ mahābodhiṃ, mahātheriddhiyāddasa.",
  "tika-vin01t1:782_0": "“Tasmiṃ ṭhāne katā sālā, pakāsetuṃ tamabbhutaṃ;",
  "tika-vin01t1:783_0": "‘Samuddāsannasālā’ti, nāmenāsidha pākaṭā”ti.",
  "tika-vin01t1:784_0": "Tāya vibhūtiyāti tāya vuttappakārāya pūjāsakkārādisampattiyā.",
  "tika-vin01t1:784_1": "Therassāti mahāmahindattherassa.",
  "tika-vin01t1:784_2": "Maggassa kira ubhosu passesu antarantarā pupphehi kūṭāgārasadisasaṇṭhānāni pupphacetiyāni kārāpesi.",
  "tika-vin01t1:784_3": "Taṃ sandhāyetaṃ vuttaṃ “antarantare pupphaagghiyāni ṭhapento”ti.",
  "tika-vin01t1:784_4": "Āgato vatareti ettha areti pasaṃsāyaṃ,",
  "tika-vin01t1:784_5": "sādhu vatāti attho.",
  "tika-vin01t1:784_6": "Soḷasahi jātisampannakulehīti aṭṭhahi amaccakulehi aṭṭhahi ca brāhmaṇakulehīti evaṃ soḷasahi jātisampannakulehi.",
  "tika-vin01t1:784_7": "Samuddatīre mahābodhiṃ ṭhapetvāti samuddavelātale alaṅkatappaṭiyatte ramaṇīye maṇḍape mahābodhiṃ ṭhapetvā.",
  "tika-vin01t1:784_8": "Evaṃ pana katvā sakalatambapaṇṇirajjena mahābodhiṃ pūjetvā soḷasannaṃ kulānaṃ rajjaṃ niyyātetvā sayaṃ",
  "tika-vin01t1:784_9": "dovārikaṭṭhāne ṭhatvā tayo divase anekappakāraṃ pūjaṃ kārāpesi.",
  "tika-vin01t1:784_10": "Taṃ dassento “tīṇi divasānī”tiādimāha.",
  "tika-vin01t1:784_11": "Rajjaṃ vicāresīti rajjaṃ vicāretuṃ vissajjesi,",
  "tika-vin01t1:784_12": "soḷasahi vā jātisampannakulehi rajjaṃ vicārāpesīti attho.",
  "tika-vin01t1:784_13": "Catutthe divaseti migasiramāsassa sukkapakkhadasamiyaṃ.",
  "tika-vin01t1:784_14": "Anupubbena anurādhapuraṃ sampattoti dasamiyaṃ alaṅkatappaṭiyattarathe mahābodhiṃ ṭhapetvā uḷārapūjaṃ",
  "tika-vin01t1:784_15": "kurumāno pācīnapassavihārassa patiṭṭhātabbaṭṭhānamānetvā tattha saṅghassa pātarāsaṃ pavattetvā mahindattherena",
  "tika-vin01t1:784_16": "bhāsitaṃ nāgadīpe dasabalena kataṃ nāgadamanaṃ sutvā “sammāsambuddhena nisajjādinā paribhuttaṭṭhānesu",
  "tika-vin01t1:784_17": "thūpādīhi sakkāraṃ karissāmī”ti saññāṇaṃ kāretvā tato āharitvā tavakkabrāhmaṇassa gāmadvāre ṭhapetvā",
  "tika-vin01t1:784_18": "pūjetvā evaṃ tasmiṃ tasmiṃ ṭhāne pūjaṃ katvā iminā anukkamena anurādhapuraṃ sampatto.",
  "tika-vin01t1:784_19": "Cātuddasīdivaseti migasiramāsasseva sukkapakkhacātuddase.",
  "tika-vin01t1:784_20": "Vaḍḍhamānakacchāyāyāti chāyāya vaḍḍhamānasamaye,",
  "tika-vin01t1:784_21": "sāyanhasamayeti vuttaṃ hoti.",
  "tika-vin01t1:784_22": "Samāpattinti phalasamāpattiṃ.",
  "tika-vin01t1:784_23": "Tilakabhūteti alaṅkārabhūte.",
  "tika-vin01t1:784_24": "Rājavatthudvārakoṭṭhakaṭṭhāneti rājuyyānassa dvārakoṭṭhakaṭṭhāne.",
  "tika-vin01t1:784_25": "“Sakalarajjaṃ mahābodhissa dinnapubbattā upacāratthaṃ rājā dovārikavesaṃ gaṇhī”ti vadanti.",
  "tika-vin01t1:785_0": "Anupubbavipassananti udayabbayādianupubbavipassanaṃ.",
  "tika-vin01t1:785_1": "Paṭṭhapetvāti ārabhitvā.",
  "tika-vin01t1:785_2": "Atthaṅgamiteti atthaṅgate.",
  "tika-vin01t1:785_3": "“Saha bodhipatiṭṭhānenā”ti vattabbe vibhattivipariṇāmaṃ katvā “saha bodhipatiṭṭhānā”ti nissakkavacanaṃ kataṃ.",
  "tika-vin01t1:785_4": "Sati hi sahayoge karaṇavacanena bhavitabbaṃ.",
  "tika-vin01t1:785_5": "Mahāpathavī akampīti ca idaṃ mukhamattanidassanaṃ,",
  "tika-vin01t1:785_6": "aññānipi anekāni acchariyāni ahesuṃyeva.",
  "tika-vin01t1:785_7": "Tathā hi saha bodhipatiṭṭhānena udakapariyantaṃ katvā mahāpathavī akampi,",
  "tika-vin01t1:785_8": "tāni mūlāni kaṭāhamukhavaṭṭito uggantvā taṃ kaṭāhaṃ vinandhantā pathavītalamotariṃsu,",
  "tika-vin01t1:785_9": "samantato dibbakusumāni vassiṃsu,",
  "tika-vin01t1:785_10": "ākāse dibbatūriyāni vajjiṃsu,",
  "tika-vin01t1:785_11": "mahāmegho uṭṭhahitvā vuṭṭhidhāramakāsi,",
  "tika-vin01t1:785_12": "ākāsapadesā viraviṃsu,",
  "tika-vin01t1:785_13": "vijjulatā nicchariṃsu.",
  "tika-vin01t1:785_14": "Devatā sādhukāramadaṃsu,",
  "tika-vin01t1:785_15": "samāgatā sakaladīpavāsino gandhamālādīhi pūjayiṃsu,",
  "tika-vin01t1:785_16": "gahitamakarandā mandamārutā vāyiṃsu,",
  "tika-vin01t1:785_17": "samantato ghanasītalahimavalāhakā mahābodhiṃ chādayiṃsu.",
  "tika-vin01t1:785_18": "Evaṃ bodhi pathaviyaṃ patiṭṭhahitvā himagabbhe sannisīditvā sattāhaṃ lokassa adassanaṃ agamāsi.",
  "tika-vin01t1:785_19": "Himagabbhe sannisīdīti himagabbhassa anto aṭṭhāsi.",
  "tika-vin01t1:785_20": "Vipphurantāti vipphurantā ito cito ca saṃsarantā.",
  "tika-vin01t1:785_21": "Nicchariṃsūti nikkhamiṃsu.",
  "tika-vin01t1:785_22": "Dassiṃsūti paññāyiṃsu.",
  "tika-vin01t1:785_23": "Sabbe dīpavāsinoti sabbe tambapaṇṇidīpavāsino.",
  "tika-vin01t1:785_24": "Uttarasākhato ekaṃ phalanti uttarasākhāya ṭhitaṃ ekaṃ phalaṃ.",
  "tika-vin01t1:785_25": "“Pācīnasākhāya ekaṃ phala”ntipi keci.",
  "tika-vin01t1:785_26": "Mahāāsanaṭṭhāneti pubbapasse mahāsilāsanena patiṭṭhitaṭṭhāne.",
  "tika-vin01t1:785_27": "Issaranimmānavihāreti issaranimmānasaṅkhāte kassapagirivihāre.",
  "tika-vin01t1:785_28": "“Issaranimmānavihāre”ti hi pubbasaṅketavasena vuttaṃ,",
  "tika-vin01t1:785_29": "idāni pana so vihāro “kassapagirī”ti paññāto.",
  "tika-vin01t1:785_30": "“Issarasamaṇārāme”tipi keci paṭhanti.",
  "tika-vin01t1:785_31": "Tathā ca vuttaṃ –",
  "tika-vin01t1:786_0": "“Tavakkabrāhmaṇagāme, thūpārāme tatheva ca;",
  "tika-vin01t1:787_0": "Issarasamaṇārāme, paṭhame cetiyaṅgaṇe”ti.",
  "tika-vin01t1:788_0": "Yojaniyaārāmesūti anurādhapurassa samantā yojanassa anto kataārāmesu.",
  "tika-vin01t1:788_1": "Samantā patiṭṭhite mahābodhimhīti sambandho.",
  "tika-vin01t1:788_2": "Anurādhapurassa samantā evaṃ puttanattuparamparāya mahābodhimhi patiṭṭhiteti attho.",
  "tika-vin01t1:788_3": "Lohapāsādaṭṭhānaṃ pūjesīti lohapāsādassa kattabbaṭṭhānaṃ pūjesi.",
  "tika-vin01t1:788_4": "“Kiñcāpi lohapāsādaṃ devānaṃpiyatissoyeva mahārājā kāressati,",
  "tika-vin01t1:788_5": "tathāpi tasmiṃ samaye abhāvato ‘anāgate’ti vutta”nti tīsupi gaṇṭhipadesu vuttaṃ.",
  "tika-vin01t1:788_6": "Keci pana “duṭṭhagāmaṇiabhayeneva kārito lohapāsādo”ti vadanti.",
  "tika-vin01t1:788_7": "Mūlāni panassa na tāva otarantīti iminā, mahārāja,",
  "tika-vin01t1:788_8": "imasmiṃ dīpe satthusāsanaṃ patiṭṭhitamattameva ahosi,",
  "tika-vin01t1:788_9": "na tāva supatiṭṭhitanti dasseti,",
  "tika-vin01t1:788_10": "assa satthusāsanassa mūlāni pana na tāva otiṇṇānīti evamettha attho veditabbo.",
  "tika-vin01t1:788_11": "Otarantīti hi atītatthe vattamānavacanaṃ.",
  "tika-vin01t1:788_12": "Tenevāha “kadā pana bhante mūlāni otiṇṇāni nāma bhavissantī”ti.",
  "tika-vin01t1:788_13": "Yo amacco catupaṇṇāsāya jeṭṭhakakaniṭṭhabhātukehi saddhiṃ cetiyagirimhi pabbajito,",
  "tika-vin01t1:788_14": "taṃ sandhāya vuttaṃ “mahāariṭṭho bhikkhū”ti.",
  "tika-vin01t1:788_15": "Meghavaṇṇābhayassa amaccassa pariveṇaṭṭhāneti meghavaṇṇābhayassa rañño amaccena kattabbassa pariveṇassa vatthubhūte ṭhāne.",
  "tika-vin01t1:788_16": "Maṇḍapappakāranti maṇḍapasadisaṃ.",
  "tika-vin01t1:788_17": "Sadisatthampi hi pakārasaddaṃ vaṇṇayanti.",
  "tika-vin01t1:788_18": "Sāsanassa mūlāni otarantāni passissāmīti iminā sāsanassa suṭṭhu patiṭṭhānākāraṃ passissāmīti dīpeti.",
  "tika-vin01t1:789_0": "Meghavirahitassa nimmalasseva ākāsassa viravitattā “ākāsaṃ mahāviravaṃ ravī”ti vuttaṃ.",
  "tika-vin01t1:789_1": "Paccekagaṇīhīti visuṃ visuṃ gaṇācariyehi.",
  "tika-vin01t1:789_2": "Paccekaṃ gaṇaṃ etesaṃ atthīti paccekagaṇino.",
  "tika-vin01t1:789_3": "Yathā vejjo gilānesu karuṇāya tikicchanameva purakkhatvā vigatacchandadoso jigucchanīyesu vaṇesu guyhaṭṭhānesu",
  "tika-vin01t1:789_4": "ca bhesajjalepanādinā tikicchanameva karoti,",
  "tika-vin01t1:789_5": "evaṃ bhagavāpi kilesabyādhipīḷitesu sattesu karuṇāya te satte kilesabyādhidukkhato mocetukāmo avattabbārahāni",
  "tika-vin01t1:789_6": "guyhaṭṭhānanissitānipi asappāyāni vadanto vinayapaññattiyā sattānaṃ kilesabyādhiṃ tikicchati.",
  "tika-vin01t1:789_7": "Tena vuttaṃ “satthu karuṇāguṇaparidīpaka”nti.",
  "tika-vin01t1:789_8": "Anusiṭṭhikarānanti anusāsanīkarānaṃ,",
  "tika-vin01t1:789_9": "ye bhagavato anusāsaniṃ sammā paṭipajjanti,",
  "tika-vin01t1:789_10": "tesanti attho.",
  "tika-vin01t1:789_11": "Kāyakammavacīkammavipphanditavinayananti kāyavacīdvāresu ajjhācāravasena pavattassa kilesavipphanditassa vinayanakaraṃ.",
  "tika-vin01t1:790_0": "Rājinoti upayogatthe sāmivacanaṃ,",
  "tika-vin01t1:790_1": "rājānamanusāsiṃsūti attho.",
  "tika-vin01t1:790_2": "Ālokanti ñāṇālokaṃ.",
  "tika-vin01t1:790_3": "Nibbāyiṃsu mahesayoti ettha mahāmahindatthero dvādasavassiko hutvā tambapaṇṇidīpaṃ sampatto,",
  "tika-vin01t1:790_4": "tattha dve vassāni vasitvā vinayaṃ patiṭṭhapesi.",
  "tika-vin01t1:790_5": "Dvāsaṭṭhivassiko hutvā parinibbutoti vadanti.",
  "tika-vin01t1:791_0": "Tesaṃ therānaṃ antevāsikāti tesaṃ mahāmahindattherappamukhānaṃ therānaṃ antevāsikā.",
  "tika-vin01t1:791_1": "Tissadattādayo pana mahāariṭṭhattherassa antevāsikā,",
  "tika-vin01t1:791_2": "tasmā tissadattakāḷasumanadīghasumanādayo mahāariṭṭhattherassa antevāsikā cāti yojetabbaṃ.",
  "tika-vin01t1:791_3": "Antevāsikānaṃ antevāsikāti ubhayathā vuttaantevāsikānaṃ antevāsikā.",
  "tika-vin01t1:791_4": "Pubbe vuttappakārāti –",
  "tika-vin01t1:792_0": "“Tato mahindo iṭṭiyo, uttiyo sambalo tathā;",
  "tika-vin01t1:793_0": "Bhaddanāmo ca paṇḍito.",
  "tika-vin01t1:794_0": "“Ete nāgā mahāpaññā, jambudīpā idhāgatā;",
  "tika-vin01t1:795_0": "Vinayaṃ te vācayiṃsu, piṭakaṃ tambapaṇṇiyā.",
  "tika-vin01t1:796_0": "“Nikāye pañca vācesuṃ, satta ceva pakaraṇe;",
  "tika-vin01t1:797_0": "Tato ariṭṭho medhāvī, tissadatto ca paṇḍito.",
  "tika-vin01t1:798_0": "“Visārado kāḷasumano, thero ca dīghanāmako”ti. –",
  "tika-vin01t1:799_0": "Evamādinā pubbe vuttappakārā ācariyaparamparā.",
  "tika-vin01t1:800_0": "Ācariyaparamparakathāvaṇṇanā niṭṭhitā.",
  "tika-vin01t1:801_0": "Vinayānisaṃsakathāvaṇṇanā",
  "tika-vin01t1:802_0": "Ettāvatā ca “kenābhata”nti imaṃ pañhaṃ vitthārato vibhajitvā idāni “kattha patiṭṭhita”nti imaṃ pañhaṃ vissajjento āha “kattha patiṭṭhita”ntiādi.",
  "tika-vin01t1:802_1": "Tattha telamivāti sīhatelamiva.",
  "tika-vin01t1:802_2": "Adhimattasatigatidhītimantesūti ettha satīti buddhavacanaṃ uggahetvā dhāraṇakasati.",
  "tika-vin01t1:802_3": "Gatīti uggaṇhanakagati.",
  "tika-vin01t1:802_4": "Dhītīti sanniṭṭhānaṃ katvā gaṇhanakañāṇaṃ.",
  "tika-vin01t1:802_5": "Gatīti vā paññāgati.",
  "tika-vin01t1:802_6": "Dhītīti buddhavacanaṃ uggaṇhanavīriyaṃ sajjhāyanavīriyaṃ dhāraṇavīriyañca.",
  "tika-vin01t1:802_7": "Lajjīsūti pāpajigucchanakalakkhaṇāya lajjāya samannāgatesu.",
  "tika-vin01t1:802_8": "Kukkuccakesūti aṇumattesupi vajjesu dosadassāvitāya kappiyākappiyaṃ nissāya kukkuccakārīsu.",
  "tika-vin01t1:802_9": "Sikkhākāmesūti adhisīlaaacittaadhipaññāvasena tisso sikkhā kāmayamānesu sampiyāyitvā sikkhantesu.",
  "tika-vin01t1:803_0": "Akattabbato nivāretvā kattabbesu patiṭṭhāpanato mātāpituṭṭhāniyoti vuttaṃ.",
  "tika-vin01t1:803_1": "Ācāragocarakusalatāti veḷudānādimicchājīvassa kāyapāgabbhiyādīnañca akaraṇena sabbaso anācāraṃ vajjetvā",
  "tika-vin01t1:803_2": "“kāyiko avītikkamo vācasiko avītikkamo”ti evaṃ vuttabhikkhusāruppaācārasampattiyā vesiyādiagocaraṃ vajjetvā",
  "tika-vin01t1:803_3": "piṇḍapātādiatthaṃ upasaṅkamituṃ yuttaṭṭhānasaṅkhātagocarena ca sampannattā samaṇācāresu ceva samaṇagocaresu",
  "tika-vin01t1:803_4": "ca kusalatā.",
  "tika-vin01t1:803_5": "Apica yo bhikkhu satthari sagāravo sappatisso sabrahmacārīsu sagāravo sappatisso hirottappasampanno sunivattho",
  "tika-vin01t1:803_6": "supāruto pāsādikena abhikkantena paṭikkantena ālokitena vilokitena samiñjitena pasāritena okkhittacakkhu",
  "tika-vin01t1:803_7": "iriyāpathasampanno indriyesu guttadvāro bhojane mattaññū jāgariyamanuyutto satisampajaññena samannāgato",
  "tika-vin01t1:803_8": "appiccho santuṭṭho āraddhavīriyo pavivitto asaṃsaṭṭho ābhisamācārikesu sakkaccakārī garucittīkārabahulo viharati,",
  "tika-vin01t1:803_9": "ayaṃ vuccati ācāro.",
  "tika-vin01t1:804_0": "Gocaro pana upanissayagocaro ārakkhagocaro upanibandhagocaroti tividho.",
  "tika-vin01t1:804_1": "Tattha dasakathāvatthuguṇasamannāgato kalyāṇamitto,",
  "tika-vin01t1:804_2": "yaṃ nissāya assutaṃ suṇāti,",
  "tika-vin01t1:804_3": "sutaṃ pariyodāpeti,",
  "tika-vin01t1:804_4": "kaṅkhaṃ vitarati,",
  "tika-vin01t1:804_5": "diṭṭhiṃ ujuṃ karoti,",
  "tika-vin01t1:804_6": "cittaṃ pasādeti,",
  "tika-vin01t1:804_7": "yassa vā pana anusikkhamāno saddhāya vaḍḍhati, sīlena, sutena, cāgena,",
  "tika-vin01t1:804_8": "paññāya vaḍḍhati,",
  "tika-vin01t1:804_9": "ayaṃ upanissayagocaro.",
  "tika-vin01t1:804_10": "Yo pana bhikkhu antaragharaṃ paviṭṭho vīthipaṭipanno okkhittacakkhu yugamattadassāvī saṃvuto gacchati,",
  "tika-vin01t1:804_11": "na hatthiṃ olokento, na assaṃ,",
  "tika-vin01t1:804_12": "na rathaṃ,",
  "tika-vin01t1:804_13": "na pattiṃ,",
  "tika-vin01t1:804_14": "na itthiṃ,",
  "tika-vin01t1:804_15": "na purisaṃ olokento,",
  "tika-vin01t1:804_16": "na uddhaṃ olokento,",
  "tika-vin01t1:804_17": "na adho olokento,",
  "tika-vin01t1:804_18": "na disāvidisampi pekkhamāno gacchati,",
  "tika-vin01t1:804_19": "ayaṃ ārakkhagocaro.",
  "tika-vin01t1:804_20": "Upanibandhagocaro pana cattāro satipaṭṭhānā,",
  "tika-vin01t1:804_21": "yattha bhikkhu attano cittaṃ upanibandhati.",
  "tika-vin01t1:804_22": "Vuttañhetaṃ bhagavatā – “ko ca,",
  "tika-vin01t1:804_23": "bhikkhave,",
  "tika-vin01t1:804_24": "bhikkhuno gocaro sako pettiko visayo,",
  "tika-vin01t1:804_25": "yadidaṃ cattāro satipaṭṭhānā”ti.",
  "tika-vin01t1:804_26": "Ayaṃ upanibandhagocaro.",
  "tika-vin01t1:804_27": "Iti iminā ca ācārena iminā ca gocarena samannāgatattā ācāragocarakusalatā.",
  "tika-vin01t1:804_28": "Evaṃ anācāraṃ agocarañca vajjetvā saddhāpabbajitānaṃ yathāvuttaācāragocaresu kusalabhāvo vinayadharāyattoti",
  "tika-vin01t1:804_29": "ayamānisaṃso vinayapariyattiyā dassitoti veditabbo.",
  "tika-vin01t1:805_0": "Vinayapariyattiṃ nissāyāti vinayapariyāpuṇanaṃ nissāya.",
  "tika-vin01t1:805_1": "Attano sīlakkhandho sugutto hoti surakkhitoti kathamassa attano sīlakkhandho sugutto hoti surakkhito?",
  "tika-vin01t1:805_2": "Āpattiñhi āpajjanto chahākārehi āpajjati alajjitā, aññāṇatā,",
  "tika-vin01t1:805_3": "kukkuccapakatatā,",
  "tika-vin01t1:805_4": "akappiye kappiyasaññitā,",
  "tika-vin01t1:805_5": "kappiye akappiyasaññitā,",
  "tika-vin01t1:805_6": "satisammosāti.",
  "tika-vin01t1:805_7": "Vinayadharo pana imehi chahākārehi āpattiṃ nāpajjati.",
  "tika-vin01t1:806_0": "Kathaṃ alajjitāya nāpajjati?",
  "tika-vin01t1:806_1": "So hi “passatha bho,",
  "tika-vin01t1:806_2": "ayaṃ kappiyākappiyaṃ jānantoyeva paṇṇattivītikkamaṃ karotī”ti imaṃ parūpavādaṃ rakkhantopi akappiyabhāvaṃ jānantoyeva madditvā vītikkamaṃ na karoti.",
  "tika-vin01t1:806_3": "Evaṃ alajjitāya nāpajjati.",
  "tika-vin01t1:806_4": "Sahasā āpannampi desanāgāminiṃ desetvā vuṭṭhānagāminiyā vuṭṭhahitvā suddhante patiṭṭhāti, tato –",
  "tika-vin01t1:807_0": "“Sañcicca āpattiṃ nāpajjati, āpattiṃ na parigūhati;",
  "tika-vin01t1:808_0": "Agatigamanañca na gacchati, ediso vuccati lajjipuggalo”ti. –",
  "tika-vin01t1:809_0": "Imasmiṃ lajjibhāve patiṭṭhitova hoti.",
  "tika-vin01t1:810_0": "Kathaṃ aññāṇatāya nāpajjati?",
  "tika-vin01t1:810_1": "So hi kappiyākappiyaṃ jānāti,",
  "tika-vin01t1:810_2": "tasmā kappiyaṃyeva karoti,",
  "tika-vin01t1:810_3": "akappiyaṃ na karoti.",
  "tika-vin01t1:810_4": "Evaṃ aññāṇatāya nāpajjati.",
  "tika-vin01t1:811_0": "Kathaṃ kukkuccapakatatāya nāpajjati?",
  "tika-vin01t1:811_1": "Kappiyākappiyaṃ nissāya kukkucce uppanne vatthuṃ oloketvā mātikaṃ padabhājanaṃ antarāpattiṃ anāpattiṃ oloketvā kappiyaṃ ce hoti, karoti,",
  "tika-vin01t1:811_2": "akappiyaṃ ce,",
  "tika-vin01t1:811_3": "na karoti.",
  "tika-vin01t1:811_4": "Uppannaṃ pana kukkuccaṃ avinicchinitvāva “vaṭṭatī”ti madditvā na vītikkamati.",
  "tika-vin01t1:811_5": "Evaṃ kukkuccapakatatāya nāpajjati.",
  "tika-vin01t1:812_0": "Kathaṃ akappiye kappiyasaññitādīhi nāpajjati?",
  "tika-vin01t1:812_1": "So hi kappiyākappiyaṃ jānāti,",
  "tika-vin01t1:812_2": "tasmā akappiye kappiyasaññī na hoti,",
  "tika-vin01t1:812_3": "kappiye akappiyasaññī na hoti,",
  "tika-vin01t1:812_4": "supatiṭṭhitā cassa sati hoti,",
  "tika-vin01t1:812_5": "adhiṭṭhātabbaṃ adhiṭṭheti,",
  "tika-vin01t1:812_6": "vikappetabbaṃ vikappeti.",
  "tika-vin01t1:812_7": "Iti imehi chahākārehi āpattiṃ nāpajjati,",
  "tika-vin01t1:812_8": "āpattiṃ anāpajjanto akhaṇḍasīlo hoti parisuddhasīlo.",
  "tika-vin01t1:812_9": "Evamassa attano sīlakkhandho sugutto hoti surakkhito.",
  "tika-vin01t1:813_0": "Kukkuccapakatānanti kappiyākappiyaṃ nissāya uppannena kukkuccena abhibhūtānaṃ.",
  "tika-vin01t1:813_1": "Kathaṃ pana kukkuccapakatānaṃ paṭisaraṇaṃ hoti?",
  "tika-vin01t1:813_2": "Tiroraṭṭhesu tirojanapadesu ca uppannakukkuccā bhikkhū “asukasmiṃ kira vihāre vinayadharo vasatī”ti dūratopi",
  "tika-vin01t1:813_3": "tassa santikaṃ āgantvā kukkuccaṃ pucchanti.",
  "tika-vin01t1:813_4": "So tehi katakammassa vatthuṃ oloketvā āpattānāpattiṃ garukalahukādibhedaṃ sallakkhetvā desanāgāminiṃ",
  "tika-vin01t1:813_5": "desāpetvā vuṭṭhānagāminiyā vuṭṭhāpetvā suddhante patiṭṭhāpeti.",
  "tika-vin01t1:813_6": "Evaṃ kukkuccapakatānaṃ paṭisaraṇaṃ hoti.",
  "tika-vin01t1:814_0": "Visārado saṅghamajjhe voharatīti vigato sārado bhayaṃ etassāti visārado,",
  "tika-vin01t1:814_1": "abhītoti attho.",
  "tika-vin01t1:814_2": "Avinayadharassa hi saṅghamajjhe kathentassa bhayaṃ sārajjaṃ okkamati,",
  "tika-vin01t1:814_3": "vinayadharassa taṃ na hoti. Kasmā?",
  "tika-vin01t1:814_4": "“Evaṃ kathentassa doso hoti,",
  "tika-vin01t1:814_5": "evaṃ na doso”ti ñatvā kathanato.",
  "tika-vin01t1:815_0": "Paccatthike sahadhammena suniggahitaṃ niggaṇhātīti ettha dvidhā paccatthikā nāma attapaccatthikā ca sāsanapaccatthikā ca.",
  "tika-vin01t1:815_1": "Tattha mettiyabhummajakā ca bhikkhū vaḍḍho ca licchavī amūlakena antimavatthunā codesuṃ,",
  "tika-vin01t1:815_2": "ime attapaccatthikā nāma.",
  "tika-vin01t1:815_3": "Ye vā panaññepi dussīlā pāpadhammā,",
  "tika-vin01t1:815_4": "sabbe te attapaccatthikā.",
  "tika-vin01t1:815_5": "Viparītadassanā pana ariṭṭhabhikkhukaṇṭakasāmaṇeravesālikavajjiputtakā mahāsaṅghikādayo ca abuddhasāsanaṃ",
  "tika-vin01t1:815_6": "“buddhasāsana”nti vatvā katapaggahā sāsanapaccatthikā nāma.",
  "tika-vin01t1:815_7": "Te sabbepi sahadhammena sahakāraṇena vacanena yathā taṃ asaddhammaṃ patiṭṭhāpetuṃ na sakkonti,",
  "tika-vin01t1:815_8": "evaṃ suniggahitaṃ katvā niggaṇhāti.",
  "tika-vin01t1:816_0": "Saddhammaṭṭhitiyā paṭipanno hotīti ettha pana tividho saddhammo pariyattipaṭipattiadhigamavasena.",
  "tika-vin01t1:816_1": "Tattha tipiṭakaṃ buddhavacanaṃ pariyattisaddhammo nāma.",
  "tika-vin01t1:816_2": "Terasa dhutaṅgaguṇā cuddasa khandhakavattāni dveasīti mahāvattānīti ayaṃ paṭipattisaddhammo nāma.",
  "tika-vin01t1:816_3": "Cattāro maggā ca cattāri phalāni ca,",
  "tika-vin01t1:816_4": "ayaṃ adhigamasaddhammo nāma.",
  "tika-vin01t1:816_5": "Tattha keci therā “yo vo, ānanda,",
  "tika-vin01t1:816_6": "mayā dhammo ca vinayo ca desito paññatto,",
  "tika-vin01t1:816_7": "so vo mamaccayena satthā”ti iminā suttena “sāsanassa pariyatti mūla”nti vadanti.",
  "tika-vin01t1:816_8": "Keci therā “ime ca, subhadda,",
  "tika-vin01t1:816_9": "bhikkhū sammā vihareyyuṃ,",
  "tika-vin01t1:816_10": "asuñño loko arahantehi assā”ti iminā suttena “sāsanassa paṭipatti mūla”nti vatvā “yāva pañca bhikkhū sammā paṭipannā saṃvijjanti,",
  "tika-vin01t1:816_11": "tāva sāsanaṃ ṭhitaṃ hotī”ti āhaṃsu.",
  "tika-vin01t1:816_12": "Itare pana therā “pariyattiyā antarahitāya suppaṭipannassapi dhammābhisamayo natthī”ti vatvā āhaṃsu.",
  "tika-vin01t1:816_13": "Sacepi pañca bhikkhū cattāri pārājikāni rakkhaṇakā honti,",
  "tika-vin01t1:816_14": "te saddhe kulaputte pabbājetvā paccantime janapade upasampādetvā dasavaggagaṇaṃ pūretvā majjhimajanapadepi upasampadaṃ karissanti.",
  "tika-vin01t1:816_15": "Etenupāyena vīsativaggasaṅghaṃ pūretvā attanopi abbhānakammaṃ katvā sāsanaṃ vuḍḍhiṃ viruḷhiṃ gamayissanti.",
  "tika-vin01t1:816_16": "Evamayaṃ vinayadharo tividhassapi saddhammassa ciraṭṭhitiyā paṭipanno hotīti.",
  "tika-vin01t1:816_17": "Evamayaṃ vinayadharo ime pañcānisaṃse paṭilabhatīti veditabbo.",
  "tika-vin01t1:817_0": "Vinayo saṃvaratthāyātiādīsu vinayoti vinayassa pariyāpuṇanaṃ,",
  "tika-vin01t1:817_1": "vinayoti vā vinayapaññatti vuttā,",
  "tika-vin01t1:817_2": "tasmā sakalāpi vinayapaññatti vinayapariyāpuṇanaṃ vā kāyavacīdvārasaṃvaratthāyāti attho,",
  "tika-vin01t1:817_3": "ājīvapārisuddhipariyosānassa sīlassa upanissayapaccayo hotīti vuttaṃ hoti.",
  "tika-vin01t1:817_4": "Avippaṭisāroti pāpapuññānaṃ katākatānusocanavasena pavattacittavippaṭisārābhāvo.",
  "tika-vin01t1:817_5": "Pāmojjanti dubbalā taruṇapīti.",
  "tika-vin01t1:817_6": "Pītīti balavapīti.",
  "tika-vin01t1:817_7": "Passaddhīti kāyacittadarathapaṭippassaddhi.",
  "tika-vin01t1:817_8": "Sukhanti kāyikaṃ cetasikañca sukhaṃ.",
  "tika-vin01t1:817_9": "Tañhi duvidhampi samādhissa upanissayapaccayo hoti.",
  "tika-vin01t1:817_10": "Samādhīti cittekaggatā.",
  "tika-vin01t1:817_11": "Yathābhūtañāṇadassananti sappaccayanāmarūpapariggaho.",
  "tika-vin01t1:817_12": "Nibbidāti vipassanā.",
  "tika-vin01t1:817_13": "Atha vā yathābhūtañāṇadassanaṃ taruṇavipassanā,",
  "tika-vin01t1:817_14": "udayabbayañāṇassetaṃ adhivacanaṃ.",
  "tika-vin01t1:817_15": "Cittekaggatā hi taruṇavipassanāya upanissayapaccayo hoti.",
  "tika-vin01t1:817_16": "Nibbidāti sikhāppattā vuṭṭhānagāminibalavavipassanā.",
  "tika-vin01t1:817_17": "Virāgoti ariyamaggo.",
  "tika-vin01t1:817_18": "Vimuttīti arahattaphalaṃ.",
  "tika-vin01t1:817_19": "Catubbidhopi hi ariyamaggo arahattassa upanissayapaccayo hoti.",
  "tika-vin01t1:817_20": "Vimuttiñāṇadassananti paccavekkhaṇañāṇaṃ.",
  "tika-vin01t1:817_21": "Anupādāparinibbānatthāyāti kañci dhammaṃ aggahetvā anavasesetvā parinibbānatthāya,",
  "tika-vin01t1:817_22": "appaccayaparinibbānatthāyāti attho.",
  "tika-vin01t1:817_23": "Appaccayaparinibbānassa hi vimuttiñāṇadassanaṃ paccayo hoti tasmiṃ anuppatte avassaṃ parinibbāyitabbato,",
  "tika-vin01t1:817_24": "na ca paccavekkhaṇañāṇe anuppanne antarā parinibbānaṃ hoti.",
  "tika-vin01t1:818_0": "Etadatthā kathāti ayaṃ vinayakathā nāma etadatthāya,",
  "tika-vin01t1:818_1": "anupādāparinibbānatthāyāti attho.",
  "tika-vin01t1:818_2": "Evaṃ sabbatthapi.",
  "tika-vin01t1:818_3": "Mantanāpi vinayamantanāeva,",
  "tika-vin01t1:818_4": "“evaṃ karissāma,",
  "tika-vin01t1:818_5": "na karissāmā”ti vinayapaṭibaddhasaṃsandanā.",
  "tika-vin01t1:818_6": "Etadatthā upanisāti upanisīdati ettha phalaṃ tappaṭibaddhavuttitāyāti upanisā vuccati kāraṇaṃ paccayoti.",
  "tika-vin01t1:818_7": "“Vinayo saṃvaratthāyā”tiādikā kāraṇaparamparā etadatthāti attho.",
  "tika-vin01t1:818_8": "Etadatthaṃ sotāvadhānanti imissā paramparapaccayakathāya sotāvadhānaṃ imaṃ kathaṃ sutvā yaṃ uppajjati ñāṇaṃ,",
  "tika-vin01t1:818_9": "tampi etadatthaṃ.",
  "tika-vin01t1:818_10": "Yadidaṃ anupādācittassa vimokkhoti yadidanti nipāto.",
  "tika-vin01t1:818_11": "Sabbaliṅgavibhattivacanesu tādisova tattha tattha atthato pariṇāmetabbo,",
  "tika-vin01t1:818_12": "tasmā evamettha attho veditabbo –",
  "tika-vin01t1:818_13": "yo ayaṃ catūhi upādānehi anupādiyitvā cittassa arahattaphalasaṅkhāto vimokkho,",
  "tika-vin01t1:818_14": "sopi etadatthāya anupādāparinibbānatthāyāti evamettha sambandho veditabbo.",
  "tika-vin01t1:818_15": "Yo ayaṃ anupādācittassa vimokkhasaṅkhāto maggo,",
  "tika-vin01t1:818_16": "heṭṭhā vuttaṃ sabbampi etadatthamevāti.",
  "tika-vin01t1:818_17": "Evañca sati iminā mahussāhato sādhitabbaṃ niyatappayojanaṃ dassitaṃ hoti.",
  "tika-vin01t1:818_18": "Heṭṭhā “virāgo…pe…",
  "tika-vin01t1:818_19": "nibbānatthāyā”ti iminā pana labbhamānānisaṃsaphalaṃ dassitanti veditabbaṃ.",
  "tika-vin01t1:818_20": "Āyogoti uggahaṇacintanādivasena punappunaṃ abhiyogo.",
  "tika-vin01t1:819_0": "Vinayānisaṃsakathāvaṇṇanā niṭṭhitā.",
  "tika-vin01t1:820_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t1:821_0": "Bāhiranidānavaṇṇanā samattā.",
  "tika-vin01t1:822_0": "Verañjakaṇḍavaṇṇanā",
  "tika-vin01t1:823_0": "1.",
  "tika-vin01t1:823_1": "Seyyathidanti taṃ katamaṃ,",
  "tika-vin01t1:823_2": "taṃ kathanti vā attho.",
  "tika-vin01t1:823_3": "Aniyamaniddesavacananti natthi etassa niyamoti aniyamo,",
  "tika-vin01t1:823_4": "niddisīyati attho etenāti niddeso,",
  "tika-vin01t1:823_5": "vuccati etenāti vacanaṃ,",
  "tika-vin01t1:823_6": "niddesoyeva vacanaṃ niddesavacanaṃ,",
  "tika-vin01t1:823_7": "aniyamassa niddesavacanaṃ aniyamaniddesavacanaṃ,",
  "tika-vin01t1:823_8": "paṭhamaṃ aniyamitassa samayassa niddesavacananti attho.",
  "tika-vin01t1:823_9": "“Yenāti avatvā tenāti vuttattā aniyamaṃ katvā niddiṭṭhavacanaṃ aniyamaniddesavacana”ntipi vadanti.",
  "tika-vin01t1:823_10": "Yaṃtaṃsaddānaṃ niccasambandhabhāvato āha “tassa sarūpena avuttenapī”tiādi.",
  "tika-vin01t1:823_11": "Tattha tassāti “tenā”ti etassa.",
  "tika-vin01t1:823_12": "Sarūpena avuttenapīti “yenā”ti evaṃ sarūpato pāḷiyaṃ avuttenapi.",
  "tika-vin01t1:823_13": "Atthato siddhenāti parabhāge sāriputtattherassa uppajjanakaparivitakkasaṅkhātaatthato siddhena.",
  "tika-vin01t1:823_14": "Parivitakke hi siddhe yena samayena parivitakko udapādīti idaṃ atthato siddhameva hoti.",
  "tika-vin01t1:823_15": "Tenevāha “aparabhāge hi vinayapaññattiyācanahetubhūto āyasmato sāriputtassa parivitakko siddho”tiādi.",
  "tika-vin01t1:823_16": "“Tenā”ti vatvā tato tadatthameva “yenā”ti atthato vuccamānattā “yenā”ti ayaṃ “tenā”ti etassa paṭiniddeso nāma jāto.",
  "tika-vin01t1:823_17": "Paṭiniddesoti ca vitthāraniddesoti attho.",
  "tika-vin01t1:824_0": "Aparabhāge hīti ettha hi-",
  "tika-vin01t1:824_1": "saddo hetumhi,",
  "tika-vin01t1:824_2": "yasmāti attho.",
  "tika-vin01t1:824_3": "Vinayapaññattiyācanahetubhūtoti “etassa bhagavā kālo,",
  "tika-vin01t1:824_4": "etassa sugata kālo,",
  "tika-vin01t1:824_5": "yaṃ bhagavā sāvakānaṃ sikkhāpadaṃ paññapeyya,",
  "tika-vin01t1:824_6": "uddiseyya pātimokkhaṃ.",
  "tika-vin01t1:824_7": "Yathayidaṃ brahmacariyaṃ addhaniyaṃ assa ciraṭṭhitika”nti evaṃ pavattassa vinayapaññattiyācanassa kāraṇabhūtoti attho.",
  "tika-vin01t1:824_8": "Parivitakkoti “katamesānaṃ kho buddhānaṃ bhagavantānaṃ brahmacariyaṃ na ciraṭṭhitikaṃ ahosi,",
  "tika-vin01t1:824_9": "katamesānaṃ buddhānaṃ bhagavantānaṃ brahmacariyaṃ ciraṭṭhitikaṃ ahosī”ti evaṃ pavatto parivitakko.",
  "tika-vin01t1:824_10": "Yaṃtaṃsaddānaṃ niccasambandhoti āha “tasmā yena samayenā”tiādi.",
  "tika-vin01t1:824_11": "Pubbe vā pacchā vā atthato siddhenāti pubbe vā pacchā vā uppannaatthato siddhena.",
  "tika-vin01t1:824_12": "Paṭiniddeso kattabboti etassa “yadida”nti iminā sambandho.",
  "tika-vin01t1:824_13": "“Paṭiniddeso kattabbo”ti yadidaṃ yaṃ idaṃ vidhānaṃ,",
  "tika-vin01t1:824_14": "ayaṃ sabbasmiṃ vinaye yuttīti attho.",
  "tika-vin01t1:824_15": "Atha vā “paṭiniddeso kattabbo”ti yadidaṃ yā ayaṃ yutti,",
  "tika-vin01t1:824_16": "ayaṃ sabbasmiṃ vinaye yuttīti attho.",
  "tika-vin01t1:825_0": "Tatridaṃ mukhamattanidassananti tassā yathāvuttayuttiyā paridīpane idaṃ mukhamattanidassanaṃ,",
  "tika-vin01t1:825_1": "upāyamattanidassananti attho.",
  "tika-vin01t1:825_2": "Mukhaṃ dvāraṃ upāyoti hi atthato ekaṃ.",
  "tika-vin01t1:825_3": "“Tena hi bhikkhave bhikkhūnaṃ sikkhāpadaṃ paññapessāmī”ti pāḷiṃ dassetvā tattha paṭiniddesamāha “yena sudinno”tiādinā.",
  "tika-vin01t1:825_4": "Tenāti hetuatthe karaṇavacanattā tassa paṭiniddesopi tādisoyevāti āha “yasmā paṭisevī”ti.",
  "tika-vin01t1:825_5": "Pubbe atthato siddhenāti pubbe uppannamethunadhammapaṭisevanasaṅkhātaatthato siddhena.",
  "tika-vin01t1:825_6": "Pacchā atthato siddhenāti raññā adinnaṃ dārūnaṃ ādiyanasaṅkhātapacchāuppannaatthato siddhena.",
  "tika-vin01t1:825_7": "Samayasaddoti etassa “dissatī”ti iminā sambandho.",
  "tika-vin01t1:826_0": "Samavāyeti paccayasāmaggiyaṃ,",
  "tika-vin01t1:826_1": "kāraṇasamavāyeti attho.",
  "tika-vin01t1:826_2": "Khaṇeti okāse.",
  "tika-vin01t1:826_3": "Assāti assa samayasaddassa samavāyo atthoti sambandho.",
  "tika-vin01t1:826_4": "Appeva nāma svepi upasaṅkameyyāma kālañca samayañca upādāyāti ettha kālo nāma upasaṅkamanassa yuttapayuttakālo.",
  "tika-vin01t1:826_5": "Samayo nāma tasseva paccayasāmaggī,",
  "tika-vin01t1:826_6": "atthato tadanurūpaṃ sarīrabalañceva tappaccayaparissayābhāvo ca.",
  "tika-vin01t1:826_7": "Upādānaṃ nāma ñāṇena tesaṃ gahaṇaṃ sallakkhaṇaṃ,",
  "tika-vin01t1:826_8": "tasmā kālañca samayañca paññāya gahetvā upadhāretvāti attho.",
  "tika-vin01t1:826_9": "Idaṃ vuttaṃ hoti –",
  "tika-vin01t1:826_10": "sace amhākaṃ sve gamanassa yuttakālo bhavissati,",
  "tika-vin01t1:826_11": "kāye balamattā ceva pharissati,",
  "tika-vin01t1:826_12": "gamanapaccayā ca añño aphāsuvihāro na bhavissati,",
  "tika-vin01t1:826_13": "athetaṃ kālañca gamanakāraṇasamavāyasaṅkhātaṃ samayañca upadhāretvā api eva nāma sve āgaccheyyāmāti.",
  "tika-vin01t1:827_0": "Khaṇoti okāso.",
  "tika-vin01t1:827_1": "Tathāgatuppādādiko hi maggabrahmacariyassa okāso tappaccayapaṭilābhahetuttā,",
  "tika-vin01t1:827_2": "khaṇo eva ca samayo.",
  "tika-vin01t1:827_3": "Yo khaṇoti ca samayoti ca vuccati,",
  "tika-vin01t1:827_4": "so ekovāti hi attho.",
  "tika-vin01t1:827_5": "Mahāsamayoti mahāsamūho.",
  "tika-vin01t1:827_6": "Pavuddhaṃ vanaṃ pavanaṃ,",
  "tika-vin01t1:827_7": "tasmiṃ pavanasmiṃ,",
  "tika-vin01t1:827_8": "vanasaṇḍeti attho.",
  "tika-vin01t1:827_9": "Samayopi kho te bhaddāli appaṭividdho ahosīti ettha samayoti sikkhāpadapūraṇassa hetu.",
  "tika-vin01t1:827_10": "Bhaddālīti tassa bhikkhuno nāmaṃ.",
  "tika-vin01t1:827_11": "Idaṃ vuttaṃ hoti –",
  "tika-vin01t1:827_12": "bhaddāli tayā paṭivijjhitabbayuttakaṃ etaṃ kāraṇaṃ atthi,",
  "tika-vin01t1:827_13": "tampi te na paṭividdhaṃ na sallakkhitanti.",
  "tika-vin01t1:827_14": "Kiṃ taṃ kāraṇanti āha “bhagavā kho”tiādi.",
  "tika-vin01t1:828_0": "Uggāhamāno tiādīsu mānoti tassa paribbājakassa pakatināmaṃ,",
  "tika-vin01t1:828_1": "kiñci kiñci pana uggahetuṃ samatthatāya “uggāhamāno”ti naṃ sañjānanti,",
  "tika-vin01t1:828_2": "tasmā “uggāhamāno”ti vuccati.",
  "tika-vin01t1:828_3": "Samaṇamuṇḍikāya putto samaṇamuṇḍikāputto.",
  "tika-vin01t1:828_4": "So kira devadattassa upaṭṭhāko.",
  "tika-vin01t1:828_5": "Samayaṃ diṭṭhiṃ pavadanti etthāti samayappavādako,",
  "tika-vin01t1:828_6": "tasmiṃ samayappavādake,",
  "tika-vin01t1:828_7": "diṭṭhippavādaketi attho.",
  "tika-vin01t1:828_8": "Tasmiṃ kira ṭhāne caṅkītārukkhapokkharasātipabhutayo brāhmaṇā nigaṇṭhācelakaparibbājakādayo ca paribbājakā",
  "tika-vin01t1:828_9": "sannipatitvā attano attano samayaṃ diṭṭhiṃ pavadanti kathenti dīpenti,",
  "tika-vin01t1:828_10": "tasmā so ārāmo “samayappavādako”ti vuccati,",
  "tika-vin01t1:828_11": "sveva tindukācīrasaṅkhātāya timbarurukkhapantiyā parikkhittattā “tindukācīra”nti vuccati.",
  "tika-vin01t1:828_12": "Ekā sālā etthāti ekasālako.",
  "tika-vin01t1:828_13": "Yasmā panettha paṭhamaṃ ekā sālā katā ahosi,",
  "tika-vin01t1:828_14": "pacchā mahāpuññaṃ poṭṭhapādaparibbājakaṃ nissāya bahū sālā katā,",
  "tika-vin01t1:828_15": "tasmā tameva ekaṃ sālamupādāya laddhanāmavasena “ekasālako”ti vuccati.",
  "tika-vin01t1:828_16": "Mallikāya pana pasenadirañño deviyā uyyānabhūto so pupphaphalasañchanno ārāmoti katvā “mallikāya ārāmo”ti saṅkhyaṃ gato.",
  "tika-vin01t1:828_17": "Tasmiṃ samayappavādake tindukācīre ekasālake mallikāya ārāme.",
  "tika-vin01t1:828_18": "Paṭivasatīti tasmiṃ vāsaphāsutāya vasati.",
  "tika-vin01t1:829_0": "Diṭṭhe dhammeti paccakkhe attabhāve.",
  "tika-vin01t1:829_1": "Atthoti vuḍḍhi.",
  "tika-vin01t1:829_2": "Samparāyikoti kammakilesavasena samparetabbato sampāpuṇitabbato samparāyo, paraloko.",
  "tika-vin01t1:829_3": "Tattha niyutto samparāyiko,",
  "tika-vin01t1:829_4": "paralokattho.",
  "tika-vin01t1:829_5": "Atthābhisamayāti yathāvuttaubhayatthasaṅkhātahitapaṭilābhā.",
  "tika-vin01t1:829_6": "Samparāyikopi hi attho kāraṇassa nipphannattā paṭiladdho nāma hotīti tamatthadvayaṃ ekato katvā “atthābhisamayā”ti vuttaṃ.",
  "tika-vin01t1:829_7": "Dhiyā paññāya rāti gaṇhātīti dhīro.",
  "tika-vin01t1:829_8": "Atha vā dhī paññā etassa atthīti dhīro.",
  "tika-vin01t1:830_0": "Sammā mānābhisamayāti mānassa sammā pahānena.",
  "tika-vin01t1:830_1": "Sammāti iminā mānassa aggamaggañāṇena samucchedappahānaṃ vuttaṃ.",
  "tika-vin01t1:830_2": "Dukkhassa pīḷanaṭṭhotiādīsu dukkhasaccassa pīḷanaṃ taṃsamaṅgino hiṃsanaṃ avipphārikatākaraṇaṃ,",
  "tika-vin01t1:830_3": "pīḷanameva attho pīḷanaṭṭho,",
  "tika-vin01t1:830_4": "tthakārassa ṭṭhakāraṃ katvā vuttaṃ.",
  "tika-vin01t1:830_5": "Evaṃ sesesupi.",
  "tika-vin01t1:830_6": "Samecca paccayehi katabhāvo saṅkhataṭṭho.",
  "tika-vin01t1:830_7": "Santāpo dukkhadukkhatādivasena santāpanaṃ paridahanaṃ.",
  "tika-vin01t1:830_8": "Vipariṇāmo jarāya maraṇena cāti dvidhā vipariṇāmetabbatā.",
  "tika-vin01t1:830_9": "Abhisametabbo paṭivijjhitabboti abhisamayo,",
  "tika-vin01t1:830_10": "abhisamayova attho abhisamayaṭṭho,",
  "tika-vin01t1:830_11": "pīḷanādīni.",
  "tika-vin01t1:830_12": "Tāni hi abhisametabbabhāvena ekībhāvaṃ upanetvā “abhisamayaṭṭho”ti vuttāni,",
  "tika-vin01t1:830_13": "abhisamayassa vā paṭivedhassa visayabhūto attho abhisamayaṭṭhoti tāneva pīḷanādīni abhisamayassa visayabhāvūpagamanasāmaññato ekattena vuttāni.",
  "tika-vin01t1:831_0": "Ettha ca upasaggānaṃ jotakamattattā tassa tassa atthassa vācako samayasaddo evāti samayasaddassa atthuddhārepi saupasaggo abhisamayasaddo vutto.",
  "tika-vin01t1:831_1": "Tattha sahakārīkāraṇasannijjhaṃ sameti samavetīti samayo, samavāyo.",
  "tika-vin01t1:831_2": "Sameti samāgacchati maggabrahmacariyaṃ ettha tadādhārapuggalehīti samayo, khaṇo.",
  "tika-vin01t1:831_3": "Samenti ettha,",
  "tika-vin01t1:831_4": "etena vā saṃgacchanti dhammā sahajātadhammehi uppādādīhi vāti samayo, kālo.",
  "tika-vin01t1:831_5": "Dhammappavattimattatāya atthato abhūtopi hi kālo dhammappavattiyā adhikaraṇaṃ kāraṇaṃ viya ca parikappanāmattasiddhena rūpena voharīyati. Samaṃ,",
  "tika-vin01t1:831_6": "saha vā avayavānaṃ ayanaṃ pavatti avaṭṭhānanti samayo,",
  "tika-vin01t1:831_7": "samūho yathā “samudāyo”ti.",
  "tika-vin01t1:831_8": "Avayavena sahāvaṭṭhānameva hi samūho.",
  "tika-vin01t1:831_9": "Paccayantarasamāgame eti phalaṃ etasmā uppajjati pavattati cāti samayo,",
  "tika-vin01t1:831_10": "hetu yathā “samudayo”ti.",
  "tika-vin01t1:831_11": "Sameti saṃyojanabhāvato sambandho eti attano visaye pavattati,",
  "tika-vin01t1:831_12": "daḷhaggahaṇabhāvato vā taṃsaṃyuttā ayanti pavattanti sattā yathābhinivesaṃ etenāti samayo, diṭṭhi.",
  "tika-vin01t1:831_13": "Diṭṭhisaṃyojanena hi sattā ativiya bajjhanti.",
  "tika-vin01t1:831_14": "Samiti saṅgati samodhānanti samayo,",
  "tika-vin01t1:831_15": "paṭilābho.",
  "tika-vin01t1:831_16": "Samassa nirodhassa yānaṃ,",
  "tika-vin01t1:831_17": "sammā vā yānaṃ apagamo appavattīti samayo, pahānaṃ.",
  "tika-vin01t1:831_18": "Ñāṇena abhimukhaṃ sammā etabbo adhigantabboti abhisamayo,",
  "tika-vin01t1:831_19": "dhammānaṃ aviparīto sabhāvo.",
  "tika-vin01t1:831_20": "Abhimukhabhāvena sammā eti gacchati bujjhatīti abhisamayo,",
  "tika-vin01t1:831_21": "dhammānaṃ yathābhūtasabhāvāvabodho.",
  "tika-vin01t1:831_22": "Evaṃ tasmiṃ tasmiṃ atthe samayasaddassa pavatti veditabbā.",
  "tika-vin01t1:832_0": "Nanu ca atthamattaṃ paṭicca saddā abhinivisanti,",
  "tika-vin01t1:832_1": "na ekena saddena aneke atthā abhidhīyantīti?",
  "tika-vin01t1:832_2": "Saccametaṃ saddavisese apekkhite.",
  "tika-vin01t1:832_3": "Saddavisese hi apekkhiyamāne ekena saddena anekatthābhidhānaṃ na sambhavati.",
  "tika-vin01t1:832_4": "Na hi yo kālattho samayasaddo,",
  "tika-vin01t1:832_5": "soyeva samūhādiatthaṃ vadati.",
  "tika-vin01t1:832_6": "Ettha pana tesaṃ tesaṃ atthānaṃ samayasaddavacanīyatāsāmaññamupādāya anekatthatā samayasaddassa vuttā.",
  "tika-vin01t1:832_7": "Evaṃ sabbattha atthuddhāre adhippāyo veditabbo.",
  "tika-vin01t1:832_8": "Idha panassa kālo atthoti assa samayasaddassa idha kālo attho samavāyādīnaṃ atthānaṃ idha asambhavato",
  "tika-vin01t1:832_9": "desadesakādīnaṃ viya nidānabhāvena kālassa apadisitabbato ca.",
  "tika-vin01t1:833_0": "Upayogavacanena bhummavacanena ca niddesamakatvā idha karaṇavacanena niddese payojanaṃ niddhāretukāmo",
  "tika-vin01t1:833_1": "parammukhena codanaṃ samuṭṭhāpeti “etthāhā”tiādi.",
  "tika-vin01t1:833_2": "Ettha “tena samayenā”ti imasmiṃ ṭhāne vitaṇḍavādī āhāti attho.",
  "tika-vin01t1:833_3": "Athāti codanāya kattukāmataṃ dīpeti,",
  "tika-vin01t1:833_4": "nanūti iminā samānattho.",
  "tika-vin01t1:833_5": "Kasmā karaṇavacanena niddeso katoti sambandho.",
  "tika-vin01t1:833_6": "Bhummavacanena niddeso katoti yojetabbaṃ.",
  "tika-vin01t1:833_7": "Etthāpi “yathā”ti idaṃ ānetvā sambandhitabbaṃ.",
  "tika-vin01t1:833_8": "Tatthāti tesu suttābhidhammesu.",
  "tika-vin01t1:833_9": "Tathāti upayogabhummavacanehi.",
  "tika-vin01t1:833_10": "Idhāti imasmiṃ vinaye.",
  "tika-vin01t1:833_11": "Aññathāti karaṇavacanena.",
  "tika-vin01t1:833_12": "Accantamevāti ārambhato paṭṭhāya yāva desanāniṭṭhānaṃ,",
  "tika-vin01t1:833_13": "tāva accantameva,",
  "tika-vin01t1:833_14": "nirantaramevāti attho.",
  "tika-vin01t1:833_15": "Karuṇāvihārenāti parahitapaṭipattisaṅkhātena karuṇāvihārena.",
  "tika-vin01t1:833_16": "Tathā hi karuṇānidānattā desanāya idha parahitapaṭipatti “karuṇāvihāro”ti vuttā,",
  "tika-vin01t1:833_17": "na pana karuṇāsamaāpattivihāro.",
  "tika-vin01t1:833_18": "Na hi desanākāle desetabbadhammavisayassa desanāñāṇassa sattavisayāya mahākaruṇāya sahuppatti sambhavati bhinnavisayattā,",
  "tika-vin01t1:833_19": "tasmā karuṇāvasena pavatto parahitapaapattisaṅkhāto vihāro idha karuṇāvihāroti veditabbo.",
  "tika-vin01t1:833_20": "Tadatthajotanatthanti accantasaṃyogatthadīpanatthaṃ upayoganiddeso kato yathā “māsaṃ ajjhetī”ti.",
  "tika-vin01t1:834_0": "Adhikaraṇatthoti ādhārattho.",
  "tika-vin01t1:834_1": "Bhāvo nāma kiriyā,",
  "tika-vin01t1:834_2": "kiriyāya kiriyantaralakkhaṇaṃ bhāvenabhāvalakkhaṇaṃ,",
  "tika-vin01t1:834_3": "soyevattho bhāvenabhāvalakkhaṇattho.",
  "tika-vin01t1:834_4": "Kathaṃ pana abhidhamme yathāvuttaatthadvayasambhavoti āha “adhikaraṇañhī”tiādi.",
  "tika-vin01t1:834_5": "Tattha kālasaṅkhāto attho kālattho,",
  "tika-vin01t1:834_6": "samūhasaṅkhāto attho samūhattho.",
  "tika-vin01t1:834_7": "Atha vā kālasaddassa attho kālattho,",
  "tika-vin01t1:834_8": "samūhasaddassa attho samūhattho. Ko so? Samayo.",
  "tika-vin01t1:834_9": "Idaṃ vuttaṃ hoti –",
  "tika-vin01t1:834_10": "kālattho samūhattho ca samayo tattha abhidhamme vuttānaṃ phassādidhammānaṃ adhikaraṇaṃ ādhāroti yasmiṃ",
  "tika-vin01t1:834_11": "kāle dhammapuñje vā kāmāvacaraṃ kusalaṃ cittaṃ uppannaṃ hoti,",
  "tika-vin01t1:834_12": "tasmiṃyeva kāle puñje ca phassādayopi hontīti ayañhi tattha attho.",
  "tika-vin01t1:835_0": "Nanu cāyaṃ upādāya paññatto kālo samūho ca vohāramattako,",
  "tika-vin01t1:835_1": "so kathaṃ ādhāro tattha vuttadhammānanti?",
  "tika-vin01t1:835_2": "Nāyaṃ doso.",
  "tika-vin01t1:835_3": "Yathā hi kālo sabhāvadhammaparicchinno sayaṃ paramatthato avijjamānopi ādhārabhāvena paññatto taṅkhaṇappavattānaṃ",
  "tika-vin01t1:835_4": "tato pubbe parato ca abhāvato “pubbaṇhe jāto sāyanhe gacchatī”tiādīsu,",
  "tika-vin01t1:835_5": "samūho ca avayavavinimutto avijjamānopi kappanāmattasiddho avayavānaṃ ādhārabhāvena paññapīyati “rukkhe sākhā,",
  "tika-vin01t1:835_6": "yavarāsimhi sambhūto”tiādīsu,",
  "tika-vin01t1:835_7": "evamidhāpīti daṭṭhabbaṃ.",
  "tika-vin01t1:836_0": "Abhidhamme ādhāratthasambhavaṃ dassetvā idāni bhāvenabhāvalakkhaṇatthasambhavaṃ dassento āha “khaṇasamavāyahetusaṅkhātassā”tiādi.",
  "tika-vin01t1:836_1": "Tattha khaṇo nāma aṭṭhakkhaṇavinimutto navamo buddhuppādasaṅkhāto khaṇo,",
  "tika-vin01t1:836_2": "yāni vā panetāni “cattārimāni,",
  "tika-vin01t1:836_3": "bhikkhave,",
  "tika-vin01t1:836_4": "cakkāni yehi samannāgatānaṃ devamanussānaṃ catucakkaṃ pavattatī”ti ettha patirūpadesavāso,",
  "tika-vin01t1:836_5": "sappurisūpanissayo,",
  "tika-vin01t1:836_6": "attasammāpaṇidhi,",
  "tika-vin01t1:836_7": "pubbe ca katapuññatāti cattāri cakkāni vuttāni,",
  "tika-vin01t1:836_8": "tāni ekajjhaṃ katvā okāsaṭṭhena khaṇoti veditabbo.",
  "tika-vin01t1:836_9": "Tāni hi kusaluppattiyā okāsabhūtāni.",
  "tika-vin01t1:836_10": "Samavāyo nāma “cakkhuñca paṭicca rūpe ca uppajjati cakkhuviññāṇa”nti evamādinā niddiṭṭhā cakkhuviññāṇādisaṅkhātasādhāraṇaphalanipphādakattena",
  "tika-vin01t1:836_11": "saṇṭhitā cakkhurūpādipaccayasāmaggī.",
  "tika-vin01t1:836_12": "Cakkhurūpādīnañhi cakkhuviññāṇādisādhāraṇaphalaṃ.",
  "tika-vin01t1:836_13": "Hetūti janakahetu.",
  "tika-vin01t1:836_14": "Yathāvuttakhaṇasaṅkhaātassa samavāyasaṅkhātassa hetusaṅkhātassa ca samayassa bhāvena sattāya tesaṃ phassādidhammānaṃ",
  "tika-vin01t1:836_15": "bhāvo sattā lakkhīyati viññāyatīti attho.",
  "tika-vin01t1:836_16": "Idaṃ vuttaṃ hoti –",
  "tika-vin01t1:836_17": "yathā “gāvīsu duyhamānāsu gato,",
  "tika-vin01t1:836_18": "duddhāsu āgato”ti dohanakiriyāya gamanakiriyā lakkhīyati,",
  "tika-vin01t1:836_19": "evamidhāpi “yasmiṃ samaye,",
  "tika-vin01t1:836_20": "tasmiṃ samaye”ti ca vutte “satī”ti ayamattho viññāyamāno eva hoti aññakiriyāya sambandhābhāve padatthassa",
  "tika-vin01t1:836_21": "sattāvirahābhāvatoti samayassa sattākiriyāya cittassa uppādakiriyā phassādibhavanakiriyā ca lakkhīyatīti.",
  "tika-vin01t1:836_22": "Ayañhi tattha attho yasmiṃ yathāvutte khaṇe paccayasamavāye hetumhi ca sati kāmāvacaraṃ kusalaṃ cittaṃ uppannaṃ hoti,",
  "tika-vin01t1:836_23": "tasmiṃyeva khaṇe paccayasamavāye hetumhi ca sati phassādayopi hontīti.",
  "tika-vin01t1:836_24": "Tadatthajotanatthanti adhikaraṇatthassa bhāvenabhāvalakkhaṇatthassa ca dīpanatthaṃ.",
  "tika-vin01t1:837_0": "Idha panāti imasmiṃ vinaye.",
  "tika-vin01t1:837_1": "Hetuattho karaṇattho ca sambhavatīti “annena vasati,",
  "tika-vin01t1:837_2": "vijjāya vasatī”tiādīsu viya hetuattho “pharasunā chindati,",
  "tika-vin01t1:837_3": "kudālena khaṇatī”tiādīsu viya karaṇattho ca sambhavati.",
  "tika-vin01t1:837_4": "Kathaṃ sambhavatīti āha “yo hi so”tiādi.",
  "tika-vin01t1:837_5": "Tena samayena hetubhūtena karaṇabhūtenāti ettha pana taṃtaṃvatthuvītikkamova sikkhāpadapaññattiyā hetu ceva karaṇañca.",
  "tika-vin01t1:837_6": "Tathā hi yadā bhagavā sikkhāpadapaññattiyā paṭhamameva tesaṃ tesaṃ tattha tattha taṃtaṃsikkhāpadapaññattihetubhūtaṃ vītikkamaṃ apekkhamāno viharati,",
  "tika-vin01t1:837_7": "tadā taṃ taṃ vītikkamaṃ apekkhitvā tadatthaṃ vasatīti siddho vatthuvītikkamassa hetubhāvo “annena vasati,",
  "tika-vin01t1:837_8": "annaṃ apekkhitvā tadatthāya vasatī”tiādīsu viya.",
  "tika-vin01t1:837_9": "Sikkhāpadapaññattikāle pana teneva pubbasiddhena vītikkamena sikkhāpadaṃ paññapetīti sikkhāpadapaññattiyā",
  "tika-vin01t1:837_10": "sādhakatamattā karaṇabhāvopi vītikkamasseva siddho “asinā chindatī”tiādīsu viya.",
  "tika-vin01t1:837_11": "Vītikkamaṃ pana apekkhamāno teneva saddhiṃ tannissayakālampi apekkhitvā viharatīti kālassapi idha hetubhāvo vutto,",
  "tika-vin01t1:837_12": "sikkhāpadaṃ paññapento ca taṃ taṃ vītikkamakālaṃ anatikkamitvā teneva kālena sikkhāpadaṃ paññapetīti vītikkamanissayassa kālassapi karaṇabhāvo vutto,",
  "tika-vin01t1:837_13": "tasmā iminā pariyāyena kālassapi hetubhāvo karaṇabhāvo ca labbhatīti vuttaṃ “tena samayena hetubhūtena karaṇabhūtenā”ti.",
  "tika-vin01t1:837_14": "Nippariyāyato pana vītikkamoyeva hetubhūto karaṇabhūto ca.",
  "tika-vin01t1:837_15": "So hi vītikkamakkhaṇe hetu hutvā pacchā sikkhāpadapaññāpane karaṇampi hotīti.",
  "tika-vin01t1:838_0": "Sikkhāpadāni paññāpayantoti vītikkamaṃ pucchitvā bhikkhusaṅghaṃ sannipātāpetvā otiṇṇavatthukaṃ puggalaṃ",
  "tika-vin01t1:838_1": "paṭipucchitvā vigarahitvā ca taṃ taṃ vatthuṃ otiṇṇakālaṃ anatikkamitvā teneva kālena karaṇabhūtena sikkhāpadāni",
  "tika-vin01t1:838_2": "paññāpayanto.",
  "tika-vin01t1:838_3": "Sikkhāpadapaññattihetuñca apekkhamānoti tatiyapārājikādīsu viya sikkhāpadapaññattiyā hetubhūtaṃ taṃ taṃ",
  "tika-vin01t1:838_4": "vatthuṃ vītikkamasamayaṃ apekkhamāno tena samayena hetubhūtena bhagavā tattha tattha vihāsīti attho.",
  "tika-vin01t1:838_5": "“Sikkhāpadāni paññāpayanto sikkhāpadapaññattihetuñca apekkhamāno”ti vacanato “tena samayena karaṇabhūtena",
  "tika-vin01t1:838_6": "hetubhūtenā”ti evaṃ vattabbepi paṭhamaṃ “hetubhūtenā”ti vacanaṃ idha hetuatthassa adhippetattā vuttaṃ.",
  "tika-vin01t1:838_7": "Bhagavā hi verañjāyaṃ viharanto therassa sikkhāpadapaññattiyācanahetubhūtaṃ parivitakkasamayaṃ apekkhamāno",
  "tika-vin01t1:838_8": "tena samayena hetubhūtena vihāsīti tīsupi gaṇṭhipadesu vuttaṃ.",
  "tika-vin01t1:838_9": "Kiṃ panettha yutticintāya,",
  "tika-vin01t1:838_10": "ācariyassa idha kamavacanicchā natthīti evametaṃ gahetabbaṃ.",
  "tika-vin01t1:838_11": "Teneva dīghanikāyaṭṭhakathāyampi “tena samayena hetubhūtena karaṇabhūtenā”tiādinā ayameva anukkamo vutto.",
  "tika-vin01t1:838_12": "Na hi tattha paṭhamaṃ “hetubhūtenā”ti vacanaṃ idha “tena samayena verañjāyaṃ viharatī”ti ettha hetuatthassa adhippetabhāvadīpanatthaṃ vuttaṃ.",
  "tika-vin01t1:838_13": "“Sikkhāpadāni paññāpayanto hetubhūtena karaṇabhūtena samayena vihāsi,",
  "tika-vin01t1:838_14": "sikkhāpadapaññattihetuñca apekkhamāno hetubhūtena samayena vihāsīti evamettha sambandho kātabbo”tipi vadanti.",
  "tika-vin01t1:838_15": "Tadatthajotanatthanti hetuatthassa karaṇatthassa vā dīpanatthaṃ.",
  "tika-vin01t1:838_16": "Idhāti imasmiṃ vinaye.",
  "tika-vin01t1:838_17": "Hoti cetthāti ettha imasmiṃ padese yathāvuttatthasaṅgahavasena ayaṃ gāthā hoti.",
  "tika-vin01t1:838_18": "Aññatrāti suttābhidhammesu.",
  "tika-vin01t1:839_0": "Porāṇāti aṭṭhakathācariyā.",
  "tika-vin01t1:839_1": "Abhilāpamattabhedoti vacanamattena viseso.",
  "tika-vin01t1:839_2": "Tena suttavinayesu vibhattivipariṇāmo katoti dasseti.",
  "tika-vin01t1:839_3": "Parato atthaṃ vaṇṇayissāmāti parato “itipi so bhagavā”tiādinā āgataṭṭhāne vaṇṇayissāma.",
  "tika-vin01t1:839_4": "Verañjāyanti ettha “balikaraggahaṇena janassa pīḷābhāvato niddosattā vigato rajo assāti verañjā,",
  "tika-vin01t1:839_5": "serivāṇijajātake devadattassa veruppannapadese katattā veraṃ ettha jātanti verañjā,",
  "tika-vin01t1:839_6": "paviṭṭhapaviṭṭhe naṭasamajjādīhi khādanīyabhojanīyālaṅkārādīhi ca vividhehi upakaraṇehi rañjanato vividhehi rañjayatīti verañjā,",
  "tika-vin01t1:839_7": "paṭipakkhe abhibhavitvā katabhāvato veraṃ abhibhavitvā jātāti verañjā,",
  "tika-vin01t1:839_8": "verañjassa nāma isino assamaṭṭhāne katattā verañjā”ti evamādinā keci vaṇṇayanti.",
  "tika-vin01t1:839_9": "Kiṃ iminā,",
  "tika-vin01t1:839_10": "nāmamattametaṃ tassa nagarassāti dassento āha “verañjāti aññatarassa nagarassetaṃ adhivacana”nti.",
  "tika-vin01t1:839_11": "Samīpatthe bhummavacananti “gaṅgāyaṃ gāvo caranti,",
  "tika-vin01t1:839_12": "kūpe gaggakula”ntiādīsu viya.",
  "tika-vin01t1:839_13": "Avisesenāti “pātimokkhasaṃvarasaṃvuto viharati.",
  "tika-vin01t1:839_14": "Paṭhamaṃ jhānaṃ upasampajja viharati.",
  "tika-vin01t1:839_15": "Mettāsahagatena cetasā ekaṃ disaṃ pharitvā viharati.",
  "tika-vin01t1:839_16": "Sabbanimittānaṃ amanasikārā animittaṃ cetosamādhiṃ samāpajjitvā viharatī”tiādīsu viya saddantarasannidhānasiddhena visesaparāmasanena vinā.",
  "tika-vin01t1:839_17": "Atha vā avisesenāti na visesena,",
  "tika-vin01t1:839_18": "vihārabhāvasāmaññenāti attho.",
  "tika-vin01t1:840_0": "Iriyāpatha…pe…",
  "tika-vin01t1:840_1": "vihāresūti iriyāpathavihāro dibbavihāro brahmavihāro ariyavihāroti etesu catūsu vihāresu.",
  "tika-vin01t1:840_2": "Tattha iriyanaṃ pavattanaṃ iriyā,",
  "tika-vin01t1:840_3": "kāyappayogo kāyikakiriyā.",
  "tika-vin01t1:840_4": "Tassā pavattanupāyabhāvato iriyāya pathoti iriyāpatho,",
  "tika-vin01t1:840_5": "ṭhānanisajjādi.",
  "tika-vin01t1:840_6": "Na hi ṭhānanisajjādīhi avatthāhi vinā kañci kāyikakiriyaṃ pavattetuṃ sakkā.",
  "tika-vin01t1:840_7": "Ṭhānasamaṅgī vā hi kāyena kiñci kareyya gamanādīsu aññatarasamaṅgī vāti.",
  "tika-vin01t1:840_8": "Viharaṇaṃ,",
  "tika-vin01t1:840_9": "viharati etenāti vā vihāro,",
  "tika-vin01t1:840_10": "iriyāpathova vihāro iriyāpathavihāro,",
  "tika-vin01t1:840_11": "so ca atthato ṭhānanisajjādiākārappavatto catusantatirūpappabandhova.",
  "tika-vin01t1:840_12": "Divi bhavo dibbo,",
  "tika-vin01t1:840_13": "tattha bahulappavattiyā brahmapārisajjādidevalokabhavoti attho.",
  "tika-vin01t1:840_14": "Tattha yo dibbānubhāvo tadatthāya saṃvattatīti vā dibbo,",
  "tika-vin01t1:840_15": "abhiññābhinīhāravasena mahāgatikattā vā dibbo,",
  "tika-vin01t1:840_16": "dibbo ca so vihāro cāti dibbavihāro,",
  "tika-vin01t1:840_17": "dibbabhāvāvaho vā vihāro dibbavihāro,",
  "tika-vin01t1:840_18": "mahaggatajjhānāni.",
  "tika-vin01t1:840_19": "Āruppasamāpattiyopi hi ettheva saṅgahaṃ gacchanti.",
  "tika-vin01t1:840_20": "Nettiyaṃ pana “catasso āruppasamāpattiyo āneñjavihāro”ti vuttaṃ,",
  "tika-vin01t1:840_21": "taṃ mettājhānādīnaṃ brahmavihāratā viya tāsaṃ bhāvanāvisesabhāvaṃ sandhāya vuttaṃ.",
  "tika-vin01t1:840_22": "Aṭṭhakathāsu pana dibbabhāvāvahasāmaññato tāpi “dibbavihārā”tveva vuttā.",
  "tika-vin01t1:840_23": "Brahmānaṃ vihārā brahmavihārā,",
  "tika-vin01t1:840_24": "brahmāno vā vihārā brahmavihārā,",
  "tika-vin01t1:840_25": "hitūpasaṃharādivasena pavattiyā brahmabhūtā seṭṭhabhūtā vihārāti attho,",
  "tika-vin01t1:840_26": "mettājhānādikā catasso appamaññāyo.",
  "tika-vin01t1:840_27": "Ariyā uttamā vihārāti ariyavihārā,",
  "tika-vin01t1:840_28": "anaññasādhāraṇattā ariyānaṃ vā vihārā ariyavihārā,",
  "tika-vin01t1:840_29": "catasso phalasamāpattiyo.",
  "tika-vin01t1:840_30": "Visesato pana rūpāvacaracatutthajjhānaṃ catasso appamaññāyo catutthajjhānikaphalasamāpatti ca bhagavato dibbabrahmaariyavihārā.",
  "tika-vin01t1:841_0": "Aññataravihārasamaṅgīparidīpananti yathāvuttavihāresu aññataravihārasamaṅgībhāvaparidīpanaṃ.",
  "tika-vin01t1:841_1": "Bhagavā hi lobhadosamohussannakāle loke tassa sakāya paṭipattiyā vinayanatthaṃ dibbabrahmaaayavihāre upasampajja viharati.",
  "tika-vin01t1:841_2": "Tathā hi yadā sattā kāmesu vippaṭipajjanti,",
  "tika-vin01t1:841_3": "tadā kira bhagavā dibbena vihārena viharati tesaṃ alobhakusalamūluppādanatthaṃ “appeva nāma imaṃ paṭipattiṃ",
  "tika-vin01t1:841_4": "disvā ettha ruciṃ uppādentā kāmesu virajjeyyu”nti.",
  "tika-vin01t1:841_5": "Yadā pana issariyatthaṃ sattesu vippaṭipajjanti,",
  "tika-vin01t1:841_6": "tadā pana brahmavihārena viharati tesaṃ adosakusalamūluppādanatthaṃ “appeva nāma imaṃ paṭipattiṃ disvā",
  "tika-vin01t1:841_7": "ettha ruciṃ uppādetvā adosena dosaṃ vūpasameyyu”nti.",
  "tika-vin01t1:841_8": "Yadā pana pabbajitā dhammādhikaraṇaṃ vivadanti,",
  "tika-vin01t1:841_9": "tadā ariyavihārena viharati tesaṃ amohakusalamūluppādanatthaṃ “appeva nāma imaṃ paṭipattiṃ disvā tattha ruciṃ uppādetvā amohena mohaṃ vūpasameyyu”nti.",
  "tika-vin01t1:841_10": "Evañca katvā imehi dibbabrahmaariyavihārehi sattānaṃ vividhaṃ hitasukhaṃ harati upaharati upaneti janeti uppādetīti “viharatī”ti vuccati.",
  "tika-vin01t1:842_0": "Iriyāpathavihārena pana na kadāci na viharati taṃ vinā attabhāvapariharaṇābhāvato,",
  "tika-vin01t1:842_1": "tatoyeva ca dibbavihārādīnampi sādhāraṇo iriyāpathavihāroti āha “idha panā”tiādi.",
  "tika-vin01t1:842_2": "Iriyāpathasamāyogaparidīpananti itaravihārasamāyogaparidīpanassa visesavacanassa abhāvato iriyāpathasamāyogaparidīpanassa ca atthasiddhattā vuttaṃ.",
  "tika-vin01t1:842_3": "Asmiṃ pana pakkhe viharatīti ettha vi-",
  "tika-vin01t1:842_4": "saddo vicchedatthajotano,",
  "tika-vin01t1:842_5": "haratīti neti pavattetīti attho,",
  "tika-vin01t1:842_6": "vicchinditvā haratīti vuttaṃ hoti.",
  "tika-vin01t1:842_7": "Tattha kassa kena vicchindanaṃ,",
  "tika-vin01t1:842_8": "kathaṃ kassa pavattananti antolīnacodanaṃ sandhāyāha “so hī”tiādi.",
  "tika-vin01t1:842_9": "Soti bhagavā.",
  "tika-vin01t1:842_10": "Yadipi bhagavā ekenapi iriyāpathena cirataraṃ kālaṃ attabhāvaṃ pavattetuṃ sakkoti,",
  "tika-vin01t1:842_11": "tathāpi upādinnakasarīrassa nāma ayaṃ sabhāvoti dassetuṃ “ekaṃ iriyāpathabādhana”ntiādi vuttaṃ.",
  "tika-vin01t1:842_12": "Aparipatantanti apatantaṃ.",
  "tika-vin01t1:842_13": "Yasmā pana bhagavā yattha katthaci vasanto vineyyānaṃ dhammaṃ desento nānāsamāpattīhi ca kālaṃ vītināmento",
  "tika-vin01t1:842_14": "vasatīti sattānaṃ attano ca vividhaṃ hitasukhaṃ harati upaneti,",
  "tika-vin01t1:842_15": "tasmā vividhaṃ haratīti viharatīti evampettha attho veditabbo.",
  "tika-vin01t1:843_0": "Naḷerupucimandamūleti ettha vaṇṇayanti –",
  "tika-vin01t1:843_1": "naḷerūti tasmiṃ rukkhe adhivatthayakkhassetaṃ adhivacanaṃ,",
  "tika-vin01t1:843_2": "tasmā tena adhivattho pucimando “naḷerussa pucimando naḷerupucimando”ti vuccati.",
  "tika-vin01t1:843_3": "Atha vā naḷe ruhattā jātattā naḷeru.",
  "tika-vin01t1:843_4": "Susiramettha naḷasaddena vuccati,",
  "tika-vin01t1:843_5": "tasmā rukkhasusire jātattā naḷeru ca so pucimando cāti naḷerupucimandoti vuccati.",
  "tika-vin01t1:843_6": "Naḷavane ruhattā jātattā vā naḷeru.",
  "tika-vin01t1:843_7": "Naḷavane kira so pucimandarukkho jāto.",
  "tika-vin01t1:843_8": "Urunaḷo pucimando naḷerupucimando.",
  "tika-vin01t1:843_9": "Urusaddo cettha mahantapariyāyo,",
  "tika-vin01t1:843_10": "naḷasaddo susirapariyāyo,",
  "tika-vin01t1:843_11": "tasmā mahantena susirena samannāgato pucimando naḷerupucimandoti vuccatīti.",
  "tika-vin01t1:843_12": "Ācariyo pana kimettha bahubhāsitenāti ekamevatthaṃ dassento “naḷeru nāma yakkho”tiādimāha.",
  "tika-vin01t1:844_0": "Mūla-",
  "tika-vin01t1:844_1": "saddo ettha samīpavacano adhippeto,",
  "tika-vin01t1:844_2": "na mūlamūlādīsu vattamānoti dassento āha “mūlanti samīpa”ntiādi.",
  "tika-vin01t1:844_3": "Nippariyāyena sākhādimato saṅghātassa suppatiṭṭhitabhāvasādhane avayavavisese pavattamāno mūlasaddo yasmā",
  "tika-vin01t1:844_4": "taṃsadisesu tannissaye padese ca ruḷhīvasena pariyāyato pavattati,",
  "tika-vin01t1:844_5": "tasmā “mūlāni uddhareyyā”ti ettha nippariyāyato mūlaṃ adhippetanti ekena mūlasaddena visesetvā āha “mūlamūle dissatī”ti yathā “dukkhadukkhaṃ,",
  "tika-vin01t1:844_6": "rūparūpa”nti ca.",
  "tika-vin01t1:844_7": "Asādhāraṇahetumhīti asādhāraṇakāraṇe.",
  "tika-vin01t1:844_8": "Lobho hi lobhasahagataakusalacittuppādasseva hetuttā asādhāraṇo,",
  "tika-vin01t1:844_9": "tasmā lobhasahagatacittuppādānameva āveṇike nesaṃ suppatiṭṭhitabhāvasādhanato mūlaṭṭhena upakārake paccayadhammaviseseti attho.",
  "tika-vin01t1:844_10": "Atha vā yathā alobhādayo kusalābyākatasādhāraṇā,",
  "tika-vin01t1:844_11": "lobhādayo pana tathā na honti akusalasseva sādhāraṇattāti asādhāraṇakāraṇaṃ.",
  "tika-vin01t1:844_12": "Atha vā ādīsūti ettha ādi-",
  "tika-vin01t1:844_13": "saddena alobhādīnampi kusalābyākatamūlānaṃ saṅgaho daṭṭhabbo.",
  "tika-vin01t1:844_14": "Tesupi hi alobhādikusalamūlaṃ akusalābyākatehi asādhāraṇattā asādhāraṇakāraṇaṃ,",
  "tika-vin01t1:844_15": "tathā alobhādiabyākatamūlampi itaradvayehi asādhāraṇattāti.",
  "tika-vin01t1:844_16": "Nivāteti vātarahite padese,",
  "tika-vin01t1:844_17": "vātassa abhāve vā.",
  "tika-vin01t1:844_18": "Patantīti nipatanti,",
  "tika-vin01t1:844_19": "ayameva vā pāṭho.",
  "tika-vin01t1:844_20": "Ramaṇīyoti manuñño.",
  "tika-vin01t1:844_21": "Pāsādikoti pasādāvaho,",
  "tika-vin01t1:844_22": "pasādajanakoti attho.",
  "tika-vin01t1:844_23": "Ādhipaccaṃ kurumāno viyāti sambandho.",
  "tika-vin01t1:845_0": "Tatthāti “tena samayena buddho bhagavā verañjāyaṃ viharati naḷerupucimandamūle”ti yaṃ vuttaṃ, tattha.",
  "tika-vin01t1:845_1": "Siyāti kassaci evaṃ parivitakko siyā,",
  "tika-vin01t1:845_2": "vakkhamānākārena kadāci codeyya vāti attho.",
  "tika-vin01t1:845_3": "Yadi tāva bhagavātiādīsu codakassāyamadhippāyo –",
  "tika-vin01t1:845_4": "“pāṭaliputte pāsāde vasatī”tiādīsu viya adhikaraṇādhikaraṇaṃ yadi bhaveyya,",
  "tika-vin01t1:845_5": "tadā “verañjāyaṃ viharati naḷerupucimandamūle”ti adhikaraṇadvayaniddeso yutto siyā,",
  "tika-vin01t1:845_6": "imesaṃ pana bhinnadesattā na yutto ubhayaniddesoti.",
  "tika-vin01t1:845_7": "Atha tattha viharatīti yadi naḷerupucimandamūle viharati.",
  "tika-vin01t1:845_8": "Na vattabbanti nānāṭhānabhūtattā verañjānaḷerupucimandamūlānaṃ “tena samayenā”ti ca vuttattāti adhippāyo.",
  "tika-vin01t1:845_9": "Idāni codako tameva attano adhippāyaṃ “na hi sakkā”tiādinā vivarati.",
  "tika-vin01t1:845_10": "Verañjānaḷerupucimandamūlānaṃ bhūmibhāgavasena bhinnattāyeva hi na sakkā ubhayattha teneva samayena viharituṃ,",
  "tika-vin01t1:845_11": "“ubhayattha teneva samayenā”ti ca vuttattā nānāsamaye vihāro avāritoti veditabbo.",
  "tika-vin01t1:846_0": "Itaro sabbametaṃ aviparītamatthaṃ ajānantena tayā vuttanti dassento “na kho panetaṃ evaṃ daṭṭhabba”ntiādimāha.",
  "tika-vin01t1:846_1": "Tattha etanti “verañjāyaṃ viharati naḷerupucimandamūle”ti etaṃ vacanaṃ.",
  "tika-vin01t1:846_2": "Evanti “yadi tāva bhagavā”tiādinā yaṃ taṃ bhavatā coditaṃ,",
  "tika-vin01t1:846_3": "taṃ atthato evaṃ na kho pana daṭṭhabbaṃ,",
  "tika-vin01t1:846_4": "na ubhayattha apubbaṃ acarimaṃ vihāradassanatthanti attho.",
  "tika-vin01t1:846_5": "Idāni attanā yathādhippetaṃ aviparītamatthaṃ tassa ca paṭikacceva vuttabhāvaṃ tena ca appaṭividdhataṃ",
  "tika-vin01t1:846_6": "pakāsento “nanu avocumha samīpatthe bhummavacana”ntiādimāha.",
  "tika-vin01t1:846_7": "Goyūthānīti gomaṇḍalāni.",
  "tika-vin01t1:846_8": "Evampi naḷerupucimandamūle viharaticceva vattabbaṃ,",
  "tika-vin01t1:846_9": "na verañjāyanti,",
  "tika-vin01t1:846_10": "tasmā samīpādhikaraṇatthavasena ubhayathā nidānakittane kiṃ payojananti codanaṃ manasi nidhāyāha “gocaragāmanidassanattha”ntiādi.",
  "tika-vin01t1:846_11": "Assāti bhagavato.",
  "tika-vin01t1:847_0": "Avassañcettha gocaragāmakittanaṃ kattabbaṃ.",
  "tika-vin01t1:847_1": "Yathā hi naḷerupucimandamūlakittanaṃ pabbajitānuggahakaraṇādianekappayojanaṃ,",
  "tika-vin01t1:847_2": "evaṃ gocaragāmakittanampi gahaṭṭhānuggahakaraṇādivividhappayojananti dassento “verañjākittanenā”tiādimāha.",
  "tika-vin01t1:847_3": "Tattha gahaṭṭhānuggahakaraṇanti tesaṃ tattha paccayaggahaṇena upasaṅkamanapayirupāsanādīnaṃ okāsadānena",
  "tika-vin01t1:847_4": "dhammadesanāya saraṇesu sīlesu ca patiṭṭhāpanena yathūpanissayaṃ uparivisesādhigamāvahanena ca gahaṭṭhānaṃ",
  "tika-vin01t1:847_5": "anuggahakaraṇaṃ.",
  "tika-vin01t1:847_6": "Pabbajitānuggahakaraṇanti uggahaparipucchānaṃ kammaṭṭhānānuyogassa ca anurūpavasanaṭṭhānapariggahenettha pabbajitānaṃ anuggahakaraṇaṃ.",
  "tika-vin01t1:848_0": "Paccayaggahaṇeneva paccayaparibhogasiddhito āha “tathā purimena…pe…",
  "tika-vin01t1:848_1": "vivajjananti.",
  "tika-vin01t1:848_2": "Tattha purimenāti verañjāvacanena.",
  "tika-vin01t1:848_3": "Āhito ahaṃmāno etthāti attā,",
  "tika-vin01t1:848_4": "attabhāvo.",
  "tika-vin01t1:848_5": "Tassa kilamatho kilantabhāvo attakilamatho,",
  "tika-vin01t1:848_6": "attapīḷā attadukkhanti vuttaṃ hoti,",
  "tika-vin01t1:848_7": "tassa anuyogo karaṇaṃ attakilamathānuyogo,",
  "tika-vin01t1:848_8": "upavāsakaṇṭakāpassayaseyyādinā attano dukkhuppādananti vuttaṃ hoti.",
  "tika-vin01t1:848_9": "Tassa vivajjanaṃ attakilamathānuyogavivajjanaṃ.",
  "tika-vin01t1:848_10": "Antogāme vasantānaṃ anicchantānampi visabhāgarūpādiārammaṇadassanādisambhavato bahigāme patirūpaṭṭhāne",
  "tika-vin01t1:848_11": "vasantānaṃ tadabhāvato āha “pacchimena vatthukāmappahānato”tiādi.",
  "tika-vin01t1:848_12": "Tattha pacchimenāti naḷerupucimandamūlavacanena.",
  "tika-vin01t1:848_13": "Kilesakāmassa vatthubhūtattā rūpādayo pañca kāmaguṇā vatthukāmo,",
  "tika-vin01t1:848_14": "tassa pahānaṃ vatthukāmappahānaṃ.",
  "tika-vin01t1:848_15": "Kāmasukhallikānuyogavivajjanupāyadassananti vatthukāmesu kilesakāmasaṃyuttassa sukhassa yogo anuyogo anubhavo,",
  "tika-vin01t1:848_16": "tassa parivajjane upāyadassanaṃ.",
  "tika-vin01t1:849_0": "Sayameva gocaragāmaṃ upasaṅkamitvā attano dhammassavanānurūpabhabbapuggalānaṃ dassanato dhammadesanāya",
  "tika-vin01t1:849_1": "kālo sampatto nāma hotīti dhammadesanāya abhiyogo viññāyatīti āha “purimena ca dhammadesanābhiyoga”nti.",
  "tika-vin01t1:849_2": "Dhammadesanāya saussāhabhāvo dhammadesanābhiyogo.",
  "tika-vin01t1:849_3": "Bahigāme vivittokāse vasantassa ākiṇṇavihārābhāvato kāyavivekādīsu adhimutti tappoṇatā viññāyatīti āha “pacchimena vivekādhimutti”nti.",
  "tika-vin01t1:850_0": "Dhammadesanābhiyogavivekādhimuttīnaṃ hetubhūtā eva karuṇāpaññā dhammadesanāya upagamanassa tato apagamanassa",
  "tika-vin01t1:850_1": "kāraṇabhūtā hontīti āha “purimena karuṇāya upagamana”ntiādi.",
  "tika-vin01t1:850_2": "Karuṇāpaññāyeva hi anantaradukassa hetū honti.",
  "tika-vin01t1:850_3": "Etena ca karuṇāya upagamanaṃ na lābhādinimittaṃ,",
  "tika-vin01t1:850_4": "paññāya apagamanaṃ na virodhādinimittanti upagamanāpagamanānaṃ nirupakkilesataṃ vibhāvibhanti daṭṭhabbaṃ.",
  "tika-vin01t1:850_5": "Adhimuttatanti tanninnabhāvaṃ.",
  "tika-vin01t1:850_6": "Nirupalepananti anupalepanaṃ anallīyanaṃ.",
  "tika-vin01t1:851_0": "Dhammikasukhāpariccāganimittanti ettha dhammikasukhaṃ nāma anavajjasukhaṃ.",
  "tika-vin01t1:851_1": "Tañhi dhammikaṃ lābhaṃ paṭicca uppannattā “dhammikasukha”nti vuccati.",
  "tika-vin01t1:851_2": "Uttarimanussadhammābhiyoganimittaṃ phāsuvihāranti sambandho.",
  "tika-vin01t1:851_3": "Manussānaṃ upakārabahulatanti paccayapaṭiggahaṇadhammadesanādivasena upakārabahulataṃ.",
  "tika-vin01t1:851_4": "Devatānaṃ upakārabahulataṃ janavivittatāya.",
  "tika-vin01t1:851_5": "Pacurajanavivittañhi ṭhānaṃ devā upasaṅkamitabbaṃ maññanti.",
  "tika-vin01t1:851_6": "Loke saṃvaḍḍhabhāvanti āmisopabhogena saṃvaḍḍhitabhāvaṃ.",
  "tika-vin01t1:852_0": "Ekapuggaloti ettha ekoti dutiyādipaṭikkhepattho gaṇanaparicchedo.",
  "tika-vin01t1:852_1": "Puggaloti sammutikathā,",
  "tika-vin01t1:852_2": "na paramatthakathā.",
  "tika-vin01t1:852_3": "Buddhassa hi bhagavato duvidhā desanā sammutidesanā paramatthadesanā cāti.",
  "tika-vin01t1:852_4": "Ayamattho pana heṭṭhā vitthāritovāti idha na vuccati.",
  "tika-vin01t1:852_5": "Eko ca so puggalo cāti ekapuggalo.",
  "tika-vin01t1:852_6": "Kenaṭṭhena ekapuggalo?",
  "tika-vin01t1:852_7": "Asadisaṭṭhena guṇavisiṭṭhaṭṭhena asamasamaṭṭhena.",
  "tika-vin01t1:852_8": "So hi dasannaṃ pāramīnaṃ paṭipāṭiyā āvajjanaṃ ādiṃ katvā bodhisambhāraguṇehi ceva buddhaguṇehi ca sesamahājanena asadisoti asadisaṭṭhenapi ekapuggalo.",
  "tika-vin01t1:852_9": "Ye cassa te guṇā,",
  "tika-vin01t1:852_10": "tepi aññasattānaṃ guṇehi visiṭṭhāti guṇavisiṭṭhaṭṭhenapi ekapuggalo.",
  "tika-vin01t1:852_11": "Purimakā sammāsambuddhā sabbasattehi asamā,",
  "tika-vin01t1:852_12": "tehi saddhiṃ ayameva eko rūpakāyaguṇehi ceva nāmakāyaguṇehi ca samoti asamasamaṭṭhenapi ekapuggalo.",
  "tika-vin01t1:852_13": "Loketi sattaloke.",
  "tika-vin01t1:853_0": "Uppajjamāno uppajjatīti idaṃ pana ubhayampi vippakatavacanameva.",
  "tika-vin01t1:853_1": "Uppajjanto bahujanahitatthāya uppajjati,",
  "tika-vin01t1:853_2": "na aññena kāraṇenāti evaṃ panettha attho veditabbo.",
  "tika-vin01t1:853_3": "Evarūpañcettha lakkhaṇaṃ na sakkā etaṃ aññena saddalakkhaṇena paṭibāhituṃ.",
  "tika-vin01t1:853_4": "Apica uppajjamāno nāma,",
  "tika-vin01t1:853_5": "uppajjati nāma,",
  "tika-vin01t1:853_6": "uppanno nāmāti ayamettha bhedo veditabbo.",
  "tika-vin01t1:853_7": "Esa hi dīpaṅkarapādamūlato laddhabyākaraṇo buddhakārakadhamme pariyesanto dasa pāramiyo disvā “ime dhammā",
  "tika-vin01t1:853_8": "mayā pūretabbā”ti katasanniṭṭhāno dānapāramiṃ pūrentopi uppajjamāno nāma.",
  "tika-vin01t1:853_9": "Sīlapāramiṃ…pe…",
  "tika-vin01t1:853_10": "upekkhāpāraminti imā dasa pāramiyo pūrentopi,",
  "tika-vin01t1:853_11": "dasa upapāramiyo pūrentopi uppajjamāno nāma.",
  "tika-vin01t1:853_12": "Dasa paramatthapāramiyo pūrentopi uppajjamāno nāma.",
  "tika-vin01t1:853_13": "Pañca mahāpariccāge pariccajantopi uppajjamāno nāma.",
  "tika-vin01t1:853_14": "Ñātatthacariyaṃ lokatthacariyaṃ buddhatthacariyaṃ pūrayamānopi uppajjamāno nāma.",
  "tika-vin01t1:853_15": "Kappasatasahassādhikāni cattāri asaṅkhyeyyāni buddhakārake dhamme matthakaṃ pāpentopi uppajjamāno nāma.",
  "tika-vin01t1:853_16": "Vessantarattabhāvaṃ pahāya tusitapure paṭisandhiṃ gahetvā saṭṭhivassasatasahassādhikā sattapaṇṇāsa vassakoṭiyo tiṭṭhantopi uppajjamāno nāma.",
  "tika-vin01t1:853_17": "Devatāhi yācito pañca mahāvilokanāni viloketvā māyādeviyā kucchismiṃ paṭisandhiṃ gaṇhantopi,",
  "tika-vin01t1:853_18": "anūnādhike dasa māse gabbhavāsaṃ vasantopi uppajjamāno nāma.",
  "tika-vin01t1:853_19": "Ekūnatiṃsa vassāni agāramajjhe tiṭṭhantopi uppajjamāno nāma.",
  "tika-vin01t1:853_20": "Kāmesu ādīnavaṃ nekkhamme ca ānisaṃsaṃ disvā rāhulabhaddassa jātadivase channasahāyo kaṇḍakaṃ assavaramāruyha nikkhamantopi uppajjamāno nāma.",
  "tika-vin01t1:853_21": "Tīṇi rajjāni atikkamanto anomanaditīre pabbajantopi uppajjamāno nāma.",
  "tika-vin01t1:853_22": "Chabbassāni mahāpadhānaṃ karontopi uppajjamāno nāma.",
  "tika-vin01t1:853_23": "Paripākagate ñāṇe oḷārikaṃ āhāraṃ āharantopi uppajjamāno nāma.",
  "tika-vin01t1:853_24": "Sāyanhasamaye visākhapuṇṇamāyaṃ mahābodhimaṇḍaṃ āruyha mārabalaṃ vidhametvā paṭhamayāme pubbenivāsaṃ",
  "tika-vin01t1:853_25": "anussaritvā majjhimayāme dibbacakkhuṃ parisodhetvā pacchimayāmasamanantare dvādasaṅgaṃ paṭiccasamuppādaṃ",
  "tika-vin01t1:853_26": "anulomapaṭilomato sammasitvā sotāpattimaggaṃ paṭivijjhantopi uppajjamāno nāma.",
  "tika-vin01t1:853_27": "Sotāpattiphalakkhaṇepi sakadāgāmiphalakkhaṇepi anāgāmiphalakkhaṇepi uppajjamāno nāma.",
  "tika-vin01t1:853_28": "Arahattamaggakkhaṇe pana uppajjati nāma.",
  "tika-vin01t1:853_29": "Arahattaphalakkhaṇe uppanno nāma.",
  "tika-vin01t1:853_30": "Buddhānañhi sāvakānaṃ viya na paṭipāṭiyā iddhividhañāṇādīni uppajjanti,",
  "tika-vin01t1:853_31": "saheva pana arahattamaggena sakalopi sabbaññutaññāṇādi guṇarāsi āgatova nāma hoti,",
  "tika-vin01t1:853_32": "tasmā nibbattasabbakiccattā arahattaphalakkhaṇe uppanno nāma hoti.",
  "tika-vin01t1:853_33": "Imasmimpi sutte arahattaphalakkhaṇaṃyeva sandhāya “uppajjatī”ti vuttaṃ.",
  "tika-vin01t1:853_34": "Uppanno hotīti ayañhettha attho.",
  "tika-vin01t1:854_0": "Bahujanahitāyāti mahājanassa hitatthāya uppajjati.",
  "tika-vin01t1:854_1": "Bahujanasukhāyāti mahājanassa sukhatthāya uppajjati.",
  "tika-vin01t1:854_2": "Lokānukampāyāti sattalokassa anukampaṃ paṭicca uppajjati.",
  "tika-vin01t1:854_3": "Katarasattalokassāti?",
  "tika-vin01t1:854_4": "Yo tathāgatassa dhammadesanaṃ sutvā amatapānaṃ pivi,",
  "tika-vin01t1:854_5": "dhammaṃ paṭivijjhi, tassa.",
  "tika-vin01t1:854_6": "Bhagavatā hi mahābodhimaṇḍe sattasattāhaṃ vītināmetvā bodhimaṇḍā isipatanaṃ āgamma “dveme,",
  "tika-vin01t1:854_7": "bhikkhave,",
  "tika-vin01t1:854_8": "antā pabbajitena na sevitabbā”ti dhammacakkappavattanasuttante desite āyasmatā aññāsikoṇḍaññattherena",
  "tika-vin01t1:854_9": "saddhiṃ aṭṭhārasakoṭisaṅkhā brahmāno amatapānaṃ piviṃsu,",
  "tika-vin01t1:854_10": "etassa sattalokassa anukampāya uppanno.",
  "tika-vin01t1:854_11": "Pañcamadivase anattalakkhaṇasuttantapariyosāne pañcavaggiyattherā arahatte patiṭṭhahiṃsu,",
  "tika-vin01t1:854_12": "etassapi sattalokassa anukampāya uppanno.",
  "tika-vin01t1:854_13": "Tato yasadārakappamukhe pañcapaṇṇāsa purise arahatte patiṭṭhāpesi,",
  "tika-vin01t1:854_14": "tato kappāsikavanasaṇḍe tiṃsa bhaddavaggiye tayo magge ca phalāni ca sampāpesi,",
  "tika-vin01t1:854_15": "etassapi sattalokassa anukampāya uppanno.",
  "tika-vin01t1:854_16": "Gayāsīse ādittapariyāyapariyosāne jaṭilasahassaṃ arahatte patiṭṭhāpesi,",
  "tika-vin01t1:854_17": "tato laṭṭhivane bimbisārappamukhā ekādasa nahutā brāhmaṇagahapatikā satthu dhammadesanaṃ sutvā sotāpattiphale patiṭṭhahiṃsu,",
  "tika-vin01t1:854_18": "ekaṃ nahutaṃ saraṇesu patiṭṭhitaṃ.",
  "tika-vin01t1:854_19": "Tirokuṭṭaanumodanāvasāne caturāsītiyā pāṇasahassehi amatapānaṃ pītaṃ.",
  "tika-vin01t1:854_20": "Sumanamālākārasamāgame caturāsītiyā,",
  "tika-vin01t1:854_21": "dhanapālasamāgame dasahi pāṇasahassehi,",
  "tika-vin01t1:854_22": "khadiraṅgārajātakasamāgame caturāsītiyā pāṇasahassehi,",
  "tika-vin01t1:854_23": "jambukaājīvakasamāgame caturāsītiyāva,",
  "tika-vin01t1:854_24": "ānandaseṭṭhisamāgame caturāsītiyāva pāṇasahassehi amatapānaṃ pītaṃ.",
  "tika-vin01t1:854_25": "Pāsāṇakacetiye pārāyanasuttakathādivase cuddasa koṭiyo amatapānaṃ piviṃsu.",
  "tika-vin01t1:854_26": "Yamakapāṭihāriyadivase vīsati pāṇakoṭiyo,",
  "tika-vin01t1:854_27": "tāvatiṃsabhavane paṇḍukambalasilāyaṃ nisīditvā mātaraṃ kāyasakkhiṃ katvā sattappakaraṇaṃ abhidhammaṃ desentassa asīti pāṇakoṭiyo,",
  "tika-vin01t1:854_28": "devorohaṇe tiṃsa pāṇakoṭiyo,",
  "tika-vin01t1:854_29": "sakkapañhasuttante asīti devasahassāni amatapānaṃ piviṃsu.",
  "tika-vin01t1:854_30": "Mahāsamayasuttante maṅgalasutte cūḷarāhulovāde samacittapaṭipadāyāti imesu catūsu ṭhānesu abhisamayappattasattānaṃ paricchedo natthi,",
  "tika-vin01t1:854_31": "etassapi sattalokassa anukampāya uppannoti.",
  "tika-vin01t1:854_32": "Yāvajjadivasā ito parampi anāgate imaṃ sāsanaṃ nissāya saggamokkhamagge patiṭṭhahantānaṃ vasenapi ayamattho veditabbo.",
  "tika-vin01t1:855_0": "Devamanussānanti na kevalaṃ devamanussānaṃyeva,",
  "tika-vin01t1:855_1": "avasesānaṃ nāgasupaṇṇādīnampi atthāya hitāya sukhāyeva uppanno.",
  "tika-vin01t1:855_2": "Sahetukapaṭisandhike pana maggaphalasacchikiriyāya bhabbe puggale dassetuṃ evaṃ vuttaṃ.",
  "tika-vin01t1:855_3": "Tasmā etesampi atthatthāya hitatthāya sukhatthāyeva uppannoti veditabbo.",
  "tika-vin01t1:856_0": "Katamo ekapuggaloti kathetukamyatāpucchā.",
  "tika-vin01t1:856_1": "Idāni tāya pucchāya puṭṭhaṃ ekapuggalaṃ vibhāvento “tathāgato arahaṃ sammāsambuddho”ti āha.",
  "tika-vin01t1:856_2": "Tadatthaparinipphādananti lokatthanipphādanaṃ,",
  "tika-vin01t1:856_3": "buddhakiccasampādananti attho.",
  "tika-vin01t1:856_4": "Paṭhamaṃ lumbinīvane dutiyaṃ bodhimaṇḍeti lumbinīvane rūpakāyena jāto,",
  "tika-vin01t1:856_5": "bodhimaṇḍe dhammakāyena.",
  "tika-vin01t1:856_6": "Evamādināti ādi-",
  "tika-vin01t1:856_7": "saddena verañjākittanato rūpakāyassa anuggaṇhanaṃ dasseti,",
  "tika-vin01t1:856_8": "naḷerupucimandamūlakittanato dhammakāyassa.",
  "tika-vin01t1:856_9": "Tathā purimena parādhīnakiriyākaraṇaṃ,",
  "tika-vin01t1:856_10": "dutiyena attādhīnakiriyākaraṇaṃ.",
  "tika-vin01t1:856_11": "Purimena vā karuṇākiccaṃ,",
  "tika-vin01t1:856_12": "itarena paññākiccaṃ,",
  "tika-vin01t1:856_13": "purimena cassa paramāya anukampāya samannāgamaṃ,",
  "tika-vin01t1:856_14": "pacchimena paramāya upekkhāya samannāgamanti evamādiṃ saṅgaṇhāti.",
  "tika-vin01t1:857_0": "Pacchimakoti guṇena pacchimako.",
  "tika-vin01t1:857_1": "Ānandattheraṃ sandhāyetaṃ vuttaṃ.",
  "tika-vin01t1:857_2": "Saṅkhyāyapīti gaṇanatopi.",
  "tika-vin01t1:857_3": "Diṭṭhisīlasāmaññena saṃhatattā saṅghoti imamatthaṃ vibhāvento āha “diṭṭhisīlasāmaññasaṅkhātasaṅghātena samaṇagaṇenā”ti.",
  "tika-vin01t1:857_4": "Ettha pana “yāyaṃ diṭṭhi ariyā niyyānikā niyyāti takkarassa sammā dukkhakkhayāya,",
  "tika-vin01t1:857_5": "tathārūpāya diṭṭhiyā diṭṭhisāmaññagato viharatī”ti evaṃ vuttāya diṭṭhiyā,",
  "tika-vin01t1:857_6": "“yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṃvattanikāni,",
  "tika-vin01t1:857_7": "tathārūpesu sīlesu sīlasāmaññagato viharatī”ti evaṃ vuttānañca sīlānaṃ sāmaññasaṅkhātena saṅghato saṅghaṭito",
  "tika-vin01t1:857_8": "sametoti diṭṭhisīlasāmaññasaṅkhātasaṅghāto,",
  "tika-vin01t1:857_9": "samaṇagaṇo.",
  "tika-vin01t1:857_10": "Diṭṭhisīlasāmaññena saṃhatoti vuttaṃ hoti.",
  "tika-vin01t1:857_11": "Tathā hi “aṭṭhānametaṃ,",
  "tika-vin01t1:857_12": "bhikkhave,",
  "tika-vin01t1:857_13": "anavakāso,",
  "tika-vin01t1:857_14": "yaṃ diṭṭhisampanno puggalo sañcicca pāṇaṃ jīvitā voropeyya,",
  "tika-vin01t1:857_15": "netaṃ ṭhānaṃ vijjatī”ti ādivacanato diṭṭhisīlānaṃ niyatasabhāvattā sotāpannāpi aññamaññaṃ diṭṭhisīlasāmaññena saṃhatā,",
  "tika-vin01t1:857_16": "pageva sakadāgāmiādayo.",
  "tika-vin01t1:857_17": "Ariyapuggalā hi yattha katthaci dūre ṭhitāpi attano guṇasāmaggiyā saṃhatāyeva.",
  "tika-vin01t1:857_18": "“Tathārūpāya diṭṭhiyā diṭṭhisāmaññagato viharati,",
  "tika-vin01t1:857_19": "tathārūpesu sīlesu sīlasāmaññagato viharatī”ti vacanato puthujjanānampi diṭṭhisīlasāmaññena saṃhatabhāvo labbhatiyeva,",
  "tika-vin01t1:857_20": "idha pana ariyasaṅghoyeva adhippeto “yo tattha pacchimako,",
  "tika-vin01t1:857_21": "so sotāpanno”ti vacanato.",
  "tika-vin01t1:857_22": "Etenāti “pañcamattehi bhikkhusatehī”ti etena vacanena.",
  "tika-vin01t1:857_23": "Assāti pañcamattassa bhikkhusatassa.",
  "tika-vin01t1:857_24": "Nirabbudotiādīnaṃ vacanattho parato eva āvi bhavissati.",
  "tika-vin01t1:858_0": "Assosīti ettha savanamupalabbhoti āha “assosīti suṇi upalabhī”ti,",
  "tika-vin01t1:858_1": "aññāsīti attho.",
  "tika-vin01t1:858_2": "So cāyamupalabbho savanavasenevāti imamatthaṃ dassento āha “sotadvārasampattavacananigghosānusārena aññāsī”ti.",
  "tika-vin01t1:858_3": "Avadhāraṇaphalattā saddappayogassa sabbampi vākyaṃ antogadhāvadhāraṇanti āha “khoti padapūraṇamatte nipāto”ti.",
  "tika-vin01t1:858_4": "Avadhāraṇattheti pana iminā antogadhāvadhāraṇepi sabbasmiṃ vākye iṭṭhatovadhāraṇatthaṃ khosaddaggahaṇanti dasseti.",
  "tika-vin01t1:858_5": "Tameva iṭṭhatovadhāraṇaṃ dassento āha “tattha avadhāraṇatthenā”tiādi.",
  "tika-vin01t1:858_6": "Atha padapūraṇatthena khosaddena kiṃpayojananti āha “padapūraṇena pana byañjanasiliṭṭhatāmattamevā”ti.",
  "tika-vin01t1:858_7": "“Assosī”ti hi padaṃ khosadde gahite tena phullitamaṇḍitavibhūsitaṃ viya hontaṃ pūritaṃ nāma hoti,",
  "tika-vin01t1:858_8": "tena ca purimapacchimapadāni siliṭṭhāni honti,",
  "tika-vin01t1:858_9": "na tasmiṃ aggahite,",
  "tika-vin01t1:858_10": "tasmā padapūraṇena byañjanasiliṭṭhatāmattameva payojanaṃ. Matta-",
  "tika-vin01t1:858_11": "saddo cettha visesanivattiattho,",
  "tika-vin01t1:858_12": "tenassa anatthantaradīpanataṃ dasseti, eva-",
  "tika-vin01t1:858_13": "saddena pana byañjanasiliṭṭhatāya ekantikataṃ.",
  "tika-vin01t1:859_0": "Verañjoti ettha saddalakkhaṇānusārena atthaṃ dassento āha “verañjāyaṃ jāto”tiādi.",
  "tika-vin01t1:859_1": "Brahmaṃ aṇatīti ettha brahmanti vedo vuccati,",
  "tika-vin01t1:859_2": "so pana mantabrahmakappavasena tividho.",
  "tika-vin01t1:859_3": "Tattha mantā padhānamūlabhāvatoyeva aṭṭhakādīhi pavuttā,",
  "tika-vin01t1:859_4": "itare pana tannissayena jātā,",
  "tika-vin01t1:859_5": "tena padhānasseva gahaṇaṃ.",
  "tika-vin01t1:859_6": "Mante sajjhāyatīti iruvedādike mantasatthe sajjhāyatīti attho.",
  "tika-vin01t1:859_7": "Iruvedādayo hi guttabhāsitabbatāya “mantā”ti vuccanti.",
  "tika-vin01t1:859_8": "Idameva hīti avadhāraṇena brahmato jātotiādikaṃ niruttiṃ paṭikkhipati.",
  "tika-vin01t1:859_9": "Jātibrāhmaṇānanti iminā aññepi brāhmaṇā atthīti dasseti.",
  "tika-vin01t1:859_10": "Duvidhā hi brāhmaṇā jātibrāhmaṇā visuddhibrāhmaṇā cāti.",
  "tika-vin01t1:859_11": "Idāni tattha visuddhibrāhmaṇānaṃ niruttiṃ dassento āha “ariyā panā”tiādi.",
  "tika-vin01t1:860_0": "Samitapāpattāti accantaṃ anavasesato savāsanaṃ samitapāpattā.",
  "tika-vin01t1:860_1": "Evañhi bāhirakaavītarāgasekkhāsekkhapāpasamaṇato bhagavato pāpasamaṇaṃ visesitaṃ hoti.",
  "tika-vin01t1:860_2": "Vuttamevatthaṃ udāharaṇena vibhāvento āha “vuttañheta”ntiādi.",
  "tika-vin01t1:860_3": "Ettha pana “bāhitapāpoti brāhmaṇo,",
  "tika-vin01t1:860_4": "samitapāpattā samaṇoti vuccatīti idaṃ bhinnagāthāsannissitapadadvayaṃ ekato gahetvā vutta”nti vadanti.",
  "tika-vin01t1:860_5": "Vuttañhetaṃ tīsupi gaṇṭhipadesu “samitattā hi pāpānaṃ,",
  "tika-vin01t1:860_6": "samaṇoti pavuccatīti idaṃ vacanaṃ gahetvā ‘samitattā samaṇoti vuccatī’ti vuttaṃ.",
  "tika-vin01t1:860_7": "Bāhitapāpoti brāhmaṇoti idaṃ pana aññasmiṃ gāthābandhe vuttavacana”nti.",
  "tika-vin01t1:860_8": "Anekatthattā nipātānaṃ idha anussavanatthe adhippetoti āha “khalūti anussavanatthe nipāto”ti.",
  "tika-vin01t1:860_9": "Jātisamudāgatanti jātiyā āgataṃ,",
  "tika-vin01t1:860_10": "jātisiddhanti vuttaṃ hoti.",
  "tika-vin01t1:860_11": "Ālapanamattanti piyālāpavacanamattaṃ.",
  "tika-vin01t1:860_12": "Piyasamudāhārā hete bhoti vā āvusoti vā devānampiyāti vā.",
  "tika-vin01t1:860_13": "Bhovādī nāma so hotīti yo āmantanādīsu “bho bho”ti vadanto vicarati,",
  "tika-vin01t1:860_14": "so bhovādī nāma hotīti attho.",
  "tika-vin01t1:860_15": "Sakiñcanoti rāgādīhi kiñcanehi sakiñcano.",
  "tika-vin01t1:860_16": "Rāgādayo hi satte kiñcenti maddanti palibundhantīti “kiñcanānī”ti vuccanti.",
  "tika-vin01t1:860_17": "Manussā kira goṇehi khalaṃ maddāpentā “kiñcehi kapila,",
  "tika-vin01t1:860_18": "kiñcehi kāḷakā”ti vadanti,",
  "tika-vin01t1:860_19": "tasmā maddanaṭṭho kiñcanaṭṭhoti veditabbo.",
  "tika-vin01t1:861_0": "Gottavasenāti ettha gaṃ tāyatīti gottaṃ.",
  "tika-vin01t1:861_1": "Gosaddena cettha abhidhānaṃ buddhi ca vuccati,",
  "tika-vin01t1:861_2": "tasmā evamettha attho daṭṭhabbo.",
  "tika-vin01t1:861_3": "Gotamoti pavattamānaṃ abhidhānaṃ buddhiñca ekaṃsikavisayatāya tāyati rakkhatīti gottaṃ.",
  "tika-vin01t1:861_4": "Yathā hi buddhi ārammaṇabhūtena atthena vinā na vattati,",
  "tika-vin01t1:861_5": "evaṃ abhidhānaṃ abhidheyyabhūtena,",
  "tika-vin01t1:861_6": "tasmā so gottasaṅkhāto attho tāni buddhiabhidhānāni tāyati rakkhatīti vuccati.",
  "tika-vin01t1:861_7": "So pana aññakulaparamparāya asādhāraṇaṃ tassa kulassa ādipurisasamudāgataṃ taṃkulapariyāpannasādhāraṇaṃ sāmaññarūpanti daṭṭhabbaṃ.",
  "tika-vin01t1:861_8": "Ettha ca samaṇoti iminā sarikkhakajanehi bhagavato bahumatabhāvo dassito samitapāpatākittanato,",
  "tika-vin01t1:861_9": "gotamoti iminā lokiyajanehi uḷārakulasambhūtatādīpanato.",
  "tika-vin01t1:861_10": "Sakyassa suddhodanamahārājassa putto sakyaputto.",
  "tika-vin01t1:861_11": "Iminā ca uditoditavipulakhattiyakulavibhāvanato vuttaṃ “idaṃ pana bhagavato uccākulapaadīpana”nti.",
  "tika-vin01t1:861_12": "Sabbakhattiyānañhi ādibhūtamahāsammatamahārājato paṭṭhāya asambhinnaṃ uḷāratamaṃ sakyarājakulaṃ.",
  "tika-vin01t1:861_13": "Kenaci pārijuññena anabhibhūtoti ñātipārijuññabhogapārijuññādinā kenaci pārijuññena parihāniyā anabhibhūto anajjhotthaṭo.",
  "tika-vin01t1:861_14": "Tathā hi lokanāthassa abhijātiyaṃ tassa kulassa na kiñci pārijuññaṃ,",
  "tika-vin01t1:861_15": "atha kho vaḍḍhiyeva.",
  "tika-vin01t1:861_16": "Abhinikkhamane ca tato samiddhatamabhāvo loke pākaṭo paññāto.",
  "tika-vin01t1:861_17": "Tena “sakyakulā pabbajito”ti idaṃ vacanaṃ bhagavato saddhāpabbajitabhāvaparidīpanatthaṃ vuttaṃ mahantaṃ",
  "tika-vin01t1:861_18": "ñātiparivaṭṭaṃ mahantañca bhogakkhandhaṃ pahāya pabbajitabhāvasiddhito.",
  "tika-vin01t1:861_19": "Tato paranti “verañjāyaṃ viharatī”tiādi.",
  "tika-vin01t1:862_0": "Itthambhūtākhyānatthe upayogavacananti itthaṃ imaṃ pakāraṃ bhūto āpannoti ittambhūto,",
  "tika-vin01t1:862_1": "tassa ākhyānaṃ itthambhūtākhyānaṃ,",
  "tika-vin01t1:862_2": "soyeva attho itthambhūtākhyānattho.",
  "tika-vin01t1:862_3": "Atha vā itthaṃ evaṃ pakāro bhūto jātoti evaṃ kathanattho itthambhūtākhyānattho,",
  "tika-vin01t1:862_4": "tasmiṃ upayogavacananti attho.",
  "tika-vin01t1:862_5": "Ettha ca abbhuggatoti ettha abhi-",
  "tika-vin01t1:862_6": "saddo itthambhūtākhyānatthajotako abhibhavitvā uggamanappakārassa dīpanato.",
  "tika-vin01t1:862_7": "Tena yogato “taṃ kho pana bhavantaṃ gotama”nti idaṃ upayogavacanaṃ sāmiatthepi samānaṃ itthambhūtākhyānadīpanato “itthambhūtākhyānatthe”ti vuttaṃ.",
  "tika-vin01t1:862_8": "Tenevāha “tassa kho pana bhoto gotamassāti attho”ti.",
  "tika-vin01t1:862_9": "Idaṃ vuttaṃ hoti –",
  "tika-vin01t1:862_10": "yathā “sādhu devadatto mātaramabhī”ti ettha abhisaddayogato itthambhūtākhyāne upayogavacanaṃ kataṃ,",
  "tika-vin01t1:862_11": "evamidhāpi taṃ kho pana bhavantaṃ gotamaṃ abhi evaṃ kalyāṇo kittisaddo uggatoti abhisaddayogato itthambhūtākhyāne upayogavacananti.",
  "tika-vin01t1:862_12": "“Sādhu devadatto mātaramabhī”ti ettha hi “devadatto mātaramabhi mātari visaye mātuyā vā sādhū”ti evaṃ",
  "tika-vin01t1:862_13": "adhikaraṇatthe sāmiatthe vā bhummavacanassa vā sāmivacanassa vā pasaṅge itthambhūtākhyānatthajotakena",
  "tika-vin01t1:862_14": "abhisaddena yoge upayogavacanaṃ kataṃ.",
  "tika-vin01t1:862_15": "Yathā cettha “devadatto mātu visaye mātusambandhī vā sādhuttappakārappatto”ti ayamattho viññāyati,",
  "tika-vin01t1:862_16": "evamidhāpi “bhoto gotamassa sambandhī kittisaddo abbhuggato abhibhavitvā uggamanappakārappatto”ti ayamattho viññāyati.",
  "tika-vin01t1:862_17": "Tattha hi devadattaggahaṇaṃ viya idha kittisaddaggahaṇaṃ,",
  "tika-vin01t1:862_18": "tathā tattha “mātara”nti vacanaṃ viya idha “taṃ kho pana bhavantaṃ gotama”nti vacanaṃ,",
  "tika-vin01t1:862_19": "tattha sādhusaddaggahaṇaṃ viya idha uggatasaddaggahaṇaṃ veditabbaṃ.",
  "tika-vin01t1:863_0": "Kalyāṇoti bhaddako.",
  "tika-vin01t1:863_1": "Kalyāṇabhāvo cassa kalyāṇaguṇavisayatāyāti āha “kalyāṇaguṇasamannāgato”ti,",
  "tika-vin01t1:863_2": "kalyāṇehi guṇehi samannāgato taṃvisayatāya yuttoti attho.",
  "tika-vin01t1:863_3": "Taṃvisayatā hettha samannāgamo kalyāṇaguṇavisayatāya tannissitoti adhippāyo.",
  "tika-vin01t1:863_4": "Seṭṭhoti etthāpi eseva nayo.",
  "tika-vin01t1:863_5": "Seṭṭhaguṇavisayatāya eva hi kittisaddassa seṭṭhatā “bhagavāti vacanaṃ seṭṭha”ntiādīsu viya.",
  "tika-vin01t1:863_6": "“Bhagavā araha”ntiādinā guṇānaṃ saṃkittanato saddanīyato ca kittisaddo vaṇṇoti āha “kittisaddoti kitti evā”ti.",
  "tika-vin01t1:863_7": "Vaṇṇoyeva hi kittetabbato kittisaddanīyato saddoti ca vuccati.",
  "tika-vin01t1:863_8": "Kittipariyāyo hi saddasaddo yathā “uḷārasaddā isayo,",
  "tika-vin01t1:863_9": "guṇavanto tapassino”ti.",
  "tika-vin01t1:863_10": "Abhitthavanavasena pavatto saddo thutighoso,",
  "tika-vin01t1:863_11": "abhitthavudāhāro.",
  "tika-vin01t1:864_0": "“Abbhuggato”ti pana etassa attho aṭṭhakathāyaṃ na dassito,",
  "tika-vin01t1:864_1": "tasmā tassattho evaṃ veditabbo –",
  "tika-vin01t1:864_2": "abbhuggatoti abhibhavitvā uggato,",
  "tika-vin01t1:864_3": "anaññasādhāraṇaguṇe ārabbha pavattattā sadevakaṃ lokaṃ ajjhottharitvā pavattoti vuttaṃ hoti.",
  "tika-vin01t1:864_4": "Kinti saddo abbhuggatoti āha “itipi so bhagavā”tiādi.",
  "tika-vin01t1:864_5": "Ito paraṃ pana īdisesu ṭhānesu yattha yattha pāḷipāṭhassa attho vattabbo siyā,",
  "tika-vin01t1:864_6": "tattha tattha “pāḷiyaṃ panā”ti vatvā atthaṃ dassayissāma,",
  "tika-vin01t1:864_7": "idāni tattha padayojanāpubbakaṃ atthaṃ dassento āha “itipi so bhagavātiādīsu pana ayaṃ tāva yojanā”tiādi.",
  "tika-vin01t1:864_8": "So bhagavāti yo so samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho",
  "tika-vin01t1:864_9": "devānaṃ atidevo sakkānaṃ atisakko brahmānaṃ atibrahmā lokanātho bhāgyavantatādīhi kāraṇehi bhagavāti",
  "tika-vin01t1:864_10": "laddhanāmo,",
  "tika-vin01t1:864_11": "so bhagavā.",
  "tika-vin01t1:864_12": "Bhagavāti hi idaṃ satthu nāmakittanaṃ.",
  "tika-vin01t1:864_13": "Tenāha āyasmā dhammasenāpati “bhagavāti netaṃ nāmaṃ mātarā kata”ntiādi.",
  "tika-vin01t1:864_14": "Parato pana bhagavāti guṇakittanameva.",
  "tika-vin01t1:864_15": "Yathā kammaṭṭhānikena “araha”ntiādīsu navasu ṭhānesu paccekaṃ itipisaddaṃ yojetvā buddhaguṇā anussarīyanti,",
  "tika-vin01t1:864_16": "evaṃ buddhaguṇasaṃkittakenapīti dassento “itipi arahaṃ itipi sammāsambuddho…pe…",
  "tika-vin01t1:864_17": "itipi bhagavā”ti āha.",
  "tika-vin01t1:864_18": "Evañhi sati “araha”ntiādīhi navahi padehi ye sadevake loke ativiya pākaṭā paññātā buddhaguṇā,",
  "tika-vin01t1:864_19": "te nānappakārato vibhāvitā honti.",
  "tika-vin01t1:864_20": "“Itipetaṃ bhūtaṃ,",
  "tika-vin01t1:864_21": "itipetaṃ taccha”ntiādīsu viya hi idha iti-",
  "tika-vin01t1:864_22": "saddo āsannapaccakkhakāraṇattho, pi-",
  "tika-vin01t1:864_23": "saddo sampiṇḍanattho,",
  "tika-vin01t1:864_24": "tena ca tesaṃ guṇānaṃ bahubhāvo dīpito,",
  "tika-vin01t1:864_25": "tāni ca guṇasallakkhaṇakāraṇāni saddhāsampannānaṃ viññujātikānaṃ paccakkhāni hontīti tāni saṃkittentena",
  "tika-vin01t1:864_26": "viññunā cittassa sammukhībhūtāneva katvā saṃkittetabbānīti dassento “iminā ca iminā ca kāraṇenāti vuttaṃ",
  "tika-vin01t1:864_27": "hotī”ti āha.",
  "tika-vin01t1:865_0": "“Suttantikānaṃ vacanānamatthaṃ,",
  "tika-vin01t1:865_1": "suttānurūpaṃ paridīpayantī”ti heṭṭhā vuttattā visuddhimagge sabbākārato saṃvaṇṇitampi atthaṃ idhāpi vitthāretvā",
  "tika-vin01t1:865_2": "dassetukāmo tattha payojanamāha “idāni vinayadharāna”ntiādi.",
  "tika-vin01t1:865_3": "Tattha cittasampahaṃsanatthanti cittasantosanatthaṃ,",
  "tika-vin01t1:865_4": "cittappasādajananatthanti vuttaṃ hoti.",
  "tika-vin01t1:865_5": "“Ārakattā”tiādīsu ārakattāti suvidūrattā.",
  "tika-vin01t1:865_6": "Arīnanti kilesārīnaṃ.",
  "tika-vin01t1:865_7": "Arānanti saṃsāracakkassa arānaṃ.",
  "tika-vin01t1:865_8": "Hatattāti viddhaṃsitattā.",
  "tika-vin01t1:865_9": "Paccayādīnanti cīvarādipaccayānañceva pūjāvisesānañca.",
  "tika-vin01t1:866_0": "Idāni yathāvuttamevatthaṃ vibhāvento āha “ārakā hi so”tiādi.",
  "tika-vin01t1:866_1": "Dūratā nāma āsannatā viya upādāyupādāya vuccatīti paramukkaṃsagataṃ dūrabhāvaṃ dassento “suvidūravidūre ṭhito”ti āha,",
  "tika-vin01t1:866_2": "suṭṭhu vidūrabhāveneva vidūre ṭhitoti attho.",
  "tika-vin01t1:866_3": "So panassa kilesehi dūre ṭhitabhāvo,",
  "tika-vin01t1:866_4": "na padesavasena,",
  "tika-vin01t1:866_5": "atha kho tesaṃ sabbaso pahīnattāti dassento āha “maggena kilesānaṃ viddhaṃsitattā”ti.",
  "tika-vin01t1:866_6": "Nanu aññesampi khīṇāsavānaṃ te pahīnā evāti anuyogaṃ manasi katvā vuttaṃ “savāsanāna”nti.",
  "tika-vin01t1:866_7": "Na hi ṭhapetvā bhagavantaṃ aññe saha vāsanāya kilese pahātuṃ sakkonti.",
  "tika-vin01t1:866_8": "Etena aññehi asādhāraṇaṃ bhagavato arahattanti dassitaṃ hoti.",
  "tika-vin01t1:866_9": "Kā panāyaṃ vāsanā nāma?",
  "tika-vin01t1:866_10": "Pahīnakilesassapi appahīnakilesassa payogasadisapayogahetubhūto kilesanissito sāmatthiyaviseso āyasmato",
  "tika-vin01t1:866_11": "pilindavacchassa vasalasamudācāranimittaṃ viya.",
  "tika-vin01t1:866_12": "Kathaṃ pana “ārakā”ti vutte “kilesehī”ti ayamattho labbhatīti sāmaññacodanāya visese avaṭṭhānato visesatthinā",
  "tika-vin01t1:866_13": "ca visesassa anupayujjitabbato “ārakāssa honti pāpakā akusalā dhammā”tiādīni suttapadānettha udāharitabbāni.",
  "tika-vin01t1:866_14": "Ārakāti cettha ā-",
  "tika-vin01t1:866_15": "kārassa rassattaṃ, ka-",
  "tika-vin01t1:866_16": "kārassa ca hakāraṃ sānusāraṃ katvā niruttinayena “araha”nti padasiddhi veditabbā.",
  "tika-vin01t1:866_17": "Yathāvuttassevatthassa sukhaggahaṇatthaṃ idamettha vuccati –",
  "tika-vin01t1:867_0": "“So tato ārakā nāma, yassa yenāsamaṅgitā;",
  "tika-vin01t1:868_0": "Asamaṅgī ca dosehi, nātho tenārahaṃ mato”ti. ;",
  "tika-vin01t1:869_0": "Anatthacaraṇena kilesā eva arayoti kilesārayo.",
  "tika-vin01t1:869_1": "Arīnaṃ hatattā arihāti vattabbe niruttinayena “araha”nti vuttaṃ.",
  "tika-vin01t1:869_2": "Etthāpi yathāvuttassatthassa sukhaggahaṇatthaṃ idaṃ veditabbaṃ –",
  "tika-vin01t1:870_0": "“Yasmā rāgādisaṅkhātā, sabbepi arayo hatā;",
  "tika-vin01t1:871_0": "Paññāsatthena nāthena, tasmāpi arahaṃ mato”ti. ;",
  "tika-vin01t1:872_0": "Yañcetaṃ saṃsāracakkanti sambandho.",
  "tika-vin01t1:872_1": "Rathacakkassa nābhi viya mūlāvayavabhūtaṃ anto bahi ca samavaṭṭhitaṃ avijjābhavataṇhādvayanti vuttaṃ “avijjābhavataṇhāmayanābhī”ti.",
  "tika-vin01t1:872_2": "Nābhiyā nemiyā ca sambaddhaarasadisā paccayaphalabhūtehi avijjātaṇhājarāmaraṇehi sambaddhā puññābhisaṅkhāraapuññābhisaṅkhāraāneñjābhisaṅkhārāti",
  "tika-vin01t1:872_3": "vuttaṃ “puññādiabhisaṅkhārāra”nti.",
  "tika-vin01t1:872_4": "Tattha tattha bhave pariyantabhāvena pākaṭaṃ jarāmaraṇanti taṃ nemiṭṭhāniyaṃ katvā āha “jarāmaraṇanemī”ti.",
  "tika-vin01t1:872_5": "Yathā rathacakkappavattiyā padhānakāraṇaṃ akkho,",
  "tika-vin01t1:872_6": "evaṃ saṃsāracakkappavattiyā āsavasamudayoti āha “āsavasamudayamayena akkhena vijjhitvā”ti.",
  "tika-vin01t1:872_7": "Āsavā eva avijjādīnaṃ kāraṇattā āsavasamudayo.",
  "tika-vin01t1:872_8": "Yathāha “āsavasamudayā avijjāsamudayo”ti.",
  "tika-vin01t1:872_9": "Vipākakaṭattārūpappabhedo kāmabhavādiko tibhavo eva ratho,",
  "tika-vin01t1:872_10": "tasmiṃ tibhavarathe.",
  "tika-vin01t1:872_11": "Attano paccayehi samaṃ,",
  "tika-vin01t1:872_12": "sabbaso vā ādito paṭṭhāya yojitanti samāyojitaṃ.",
  "tika-vin01t1:872_13": "Ādirahitaṃ kālaṃ pavattatīti katvā anādikālappavattaṃ.",
  "tika-vin01t1:873_0": "“Khandhānañca paṭipāṭi, dhātuāyatanāna ca;",
  "tika-vin01t1:874_0": "Abbocchinnaṃ vattamānā, saṃsāroti pavuccatī”ti. –",
  "tika-vin01t1:875_0": "Evaṃ vuttasaṃsārova saṃsāracakkaṃ.",
  "tika-vin01t1:875_1": "Anenāti bhagavatā.",
  "tika-vin01t1:875_2": "Bodhimaṇḍeti bodhisaṅkhātassa ñāṇassa maṇḍabhāvappatte ṭhāne kāle vā.",
  "tika-vin01t1:875_3": "Bodhīti paññā,",
  "tika-vin01t1:875_4": "sā ettha maṇḍā pasannā jātāti bodhimaṇḍo.",
  "tika-vin01t1:875_5": "Vīriyapādehīti saṃkilesavodānapakkhiyesu sannirumbhanasannikkhipanakiccatāya dvidhā pavatteti attano vīriyasaṅkhātehi pādehi.",
  "tika-vin01t1:875_6": "Sīlapathaviyanti patiṭṭhānaṭṭhena sīlameva pathavī, tassaṃ.",
  "tika-vin01t1:875_7": "Patiṭṭhāyāti sampādanavasena patiṭṭhahitvā.",
  "tika-vin01t1:875_8": "Saddhāhatthenāti anavajjadhammādānasādhanato saddhāva hattho, tena.",
  "tika-vin01t1:875_9": "Kammakkhayakaranti kāyakammādibhedassa sabbassapi kammassa khayakaraṇato kammakkhayakaraṃ.",
  "tika-vin01t1:875_10": "Ñāṇapharasunti samādhisilāyaṃ sunisitaṃ maggañāṇapharasuṃ gahetvā.",
  "tika-vin01t1:876_0": "Evaṃ “arānaṃ hatattā”ti ettha vuttaṃ arasaṅkhātaṃ saṃsāraṃ cakkaṃ viya cakkanti gahetvā atthayojanaṃ",
  "tika-vin01t1:876_1": "katvā idāni paṭiccasamuppādadesanākkamenapi taṃ dassetuṃ “atha vā”tiādi vuttaṃ.",
  "tika-vin01t1:876_2": "Tattha anamataggasaṃsāravaṭṭanti anu anu amataggaṃ aviññātapubbakoṭikaṃ saṃsāramaṇḍalaṃ.",
  "tika-vin01t1:876_3": "Sesā dasa dhammāti saṅkhārādayo jātipariyosānā dasa dhammā.",
  "tika-vin01t1:876_4": "Kathaṃ tesaṃ saṅkhārādīnaṃ arabhāvoti āha “avijjāmūlakattā jarāmaraṇapariyantattā cā”ti.",
  "tika-vin01t1:876_5": "Tattha avijjā mūlaṃ padhānakāraṇaṃ yesaṃ saṅkhārādīnaṃ te avijjāmūlakā,",
  "tika-vin01t1:876_6": "tesaṃ bhāvo avijjāmūlakattaṃ.",
  "tika-vin01t1:876_7": "Jarāmaraṇaṃ pariyantaṃ pariyosānabhūtaṃ etesanti jarāmaraṇapariyantā,",
  "tika-vin01t1:876_8": "saṅkhārādayo dasa dhammā.",
  "tika-vin01t1:876_9": "Tesaṃ bhāvo jarāmaraṇapariyantattaṃ.",
  "tika-vin01t1:876_10": "Saṅkhārādijātipariyosānānaṃ dasadhammānaṃ avijjāmūlakattā jarāmaraṇapariyosānattā cāti attho,",
  "tika-vin01t1:876_11": "nābhibhūtāya avijjāya mūlato nemibhūtena jarāmaraṇena antato saṅkhārādīnaṃ sambandhattāti adhippāyo.",
  "tika-vin01t1:877_0": "Dukkhādīsūti dukkhasamudayanirodhamaggesu.",
  "tika-vin01t1:877_1": "Aññāṇanti ñāṇappaṭipakkhattā moho aññāṇaṃ,",
  "tika-vin01t1:877_2": "na pana ñāṇato aññaṃ,",
  "tika-vin01t1:877_3": "napi ñāṇassa abhāvamattaṃ.",
  "tika-vin01t1:877_4": "Tattha dukkhādīsu aññāṇaṃ yathāsabhāvappaṭivedhāppadānato tappaṭicchādanavaseneva.",
  "tika-vin01t1:877_5": "Ettha hi kiñcāpi ṭhapetvā lokuttarasaccadvayaṃ sesaṭṭhānesu ārammaṇavasenapi avijjā uppajjati,",
  "tika-vin01t1:877_6": "evaṃ santepi paṭicchādanavaseneva idha adhippetā.",
  "tika-vin01t1:877_7": "Sā hi uppannā dukkhasaccaṃ paṭicchādetvā tiṭṭhati,",
  "tika-vin01t1:877_8": "yāthāvasarasalakkhaṇaṃ paṭivijjhituṃ na deti,",
  "tika-vin01t1:877_9": "tathā samudayaṃ nirodhaṃ magganti.",
  "tika-vin01t1:878_0": "Dukkhanti cettha dukkhaṃ ariyasaccaṃ adhippetanti taṃ kāmabhavādivasena tidhā bhinditvā tathā tappaṭicchādikañca",
  "tika-vin01t1:878_1": "avijjaṃ tidhā katvā avijjādipaccaye tīsu bhavesu saṅkhārādike paṭipāṭiyā dassento “kāmabhave ca avijjā”tiādimāha.",
  "tika-vin01t1:878_2": "Tattha kāmabhave ca avijjāti kāmabhave ādīnavapaṭicchādikā avijjā.",
  "tika-vin01t1:878_3": "Rūpabhave avijjā arūpabhave avijjāti etthāpi eseva nayo.",
  "tika-vin01t1:878_4": "Kāmabhave saṅkhārānanti kāmabhūmipariyāpannānaṃ puññāpuññasaṅkhārānaṃ,",
  "tika-vin01t1:878_5": "kāmabhave vā nipphādetabbā ye puññāpuññasaṅkhārā,",
  "tika-vin01t1:878_6": "tesaṃ kāmabhavūpapattinibbattakasaṅkhārānanti attho.",
  "tika-vin01t1:878_7": "Saṅkhārāti cettha lokiyakusalākusalacetanā veditabbā.",
  "tika-vin01t1:878_8": "Paccayo hotīti puññābhisaṅkhārānaṃ tāva ārammaṇapaccayena ceva upanissayapaccayena cāti dvidhā paccayo hoti,",
  "tika-vin01t1:878_9": "apuññābhisaṅkhāresu sahajātassa sahajātādivasena,",
  "tika-vin01t1:878_10": "asahajātassa anantarasamanantarādivasena,",
  "tika-vin01t1:878_11": "anānantarassa pana ārammaṇavasena ceva upanissayavasena ca paccayo hoti.",
  "tika-vin01t1:878_12": "Arūpabhave saṅkhārānanti āneñjābhisaṅkhārānaṃ.",
  "tika-vin01t1:878_13": "Paccayo hotīti upanissayapaccayavaseneva.",
  "tika-vin01t1:878_14": "Imasmiñca panatthe ettha vitthāriyamāne atippapañco hoti,",
  "tika-vin01t1:878_15": "tasmā taṃ nayidha vitthārayissāma.",
  "tika-vin01t1:878_16": "Itaresūti rūpārūpabhavesu.",
  "tika-vin01t1:879_0": "Tiṇṇaṃ āyatanānanti cakkhusotamanāyatanānaṃ ghānādittayassa tattha asambhavato.",
  "tika-vin01t1:879_1": "Ekassāti manāyatanassa itaresaṃ tattha asambhavato.",
  "tika-vin01t1:879_2": "Iminā nayena tiṇṇaṃ phassānantiādīsupi attho veditabbo.",
  "tika-vin01t1:879_3": "Chabbidhassa phassassāti cakkhusamphassasotasamphassaghānasamphassajivhāsamphassakāyasamphassamanosamphassānaṃ vasena chabbidhassa phassassa.",
  "tika-vin01t1:879_4": "Channaṃ vedanānanti cakkhusamphassajā vedanā,",
  "tika-vin01t1:879_5": "tathā sotasamphassajā ghānasamphassajā jivhāsamphassajā kāyasamphassajā manosamphassajā vedanāti imāsaṃ channaṃ vedanānaṃ.",
  "tika-vin01t1:879_6": "Channaṃ taṇhākāyānanti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhāti imesaṃ channaṃ taṇhākāyānaṃ.",
  "tika-vin01t1:879_7": "Tattha tattha sā sā taṇhāti rūpataṇhādibhedā tattha tattha kāmabhavādīsu uppajjanakataṇhā.",
  "tika-vin01t1:880_0": "Sā taṇhādimūlikā kathā atisaṃkhittāti taṃ upādānabhave ca vibhajitvā vitthāretvā dassetuṃ “katha”ntiādi vuttaṃ.",
  "tika-vin01t1:880_1": "Tattha kāme paribhuñjissāmīti iminā kāmataṇhāpavattimāha,",
  "tika-vin01t1:880_2": "tathā saggasampattiṃ anubhavissāmītiādīhi.",
  "tika-vin01t1:880_3": "Sā pana taṇhā yasmā bhusamādānavasena pavattamānā kāmupādānaṃ nāma hoti,",
  "tika-vin01t1:880_4": "tasmā vuttaṃ “kāmupādānapaccayā”ti.",
  "tika-vin01t1:880_5": "Tathevāti kāmupādānapaccayā eva.",
  "tika-vin01t1:880_6": "Brahmalokasampattinti rūpībrahmaloke sampattiṃ.",
  "tika-vin01t1:880_7": "“Sabbepi tebhūmakā dhammā kāmanīyaṭṭhena kāmā”ti vacanato bhavarāgopi kāmupādānamevāti katvā “kāmupādānapaccayā eva mettaṃ bhāvetī”tiādi vuttaṃ.",
  "tika-vin01t1:880_8": "Tattha mettaṃ bhāvetīti mijjati siniyhatīti mettā,",
  "tika-vin01t1:880_9": "taṃ bhāveti vaḍḍhetīti attho.",
  "tika-vin01t1:880_10": "Atha vā mettā etassa atthīti mettaṃ, cittaṃ,",
  "tika-vin01t1:880_11": "taṃsampayuttaṃ jhānaṃ vā,",
  "tika-vin01t1:880_12": "taṃ bhāveti vaḍḍheti uppādeti vāti attho.",
  "tika-vin01t1:880_13": "Karuṇaṃ bhāvetītiādīsupi imināva nayena attho veditabbo.",
  "tika-vin01t1:881_0": "Sesupādānamūlikāsupīti diṭṭhupādānasīlabbatupādānaattavādupādānamūlikāsupi yojanāsu eseva nayoti attho.",
  "tika-vin01t1:881_1": "Tatthāyaṃ yojanā –",
  "tika-vin01t1:881_2": "idhekacco “natthi paraloko”ti natthikadiṭṭhiṃ gaṇhāti,",
  "tika-vin01t1:881_3": "so diṭṭhupādānapaccayā kāyena duccaritaṃ caratītiādi vuttanayena yojetabbaṃ.",
  "tika-vin01t1:881_4": "Aparo “asukasmiṃ sampattibhave attā ucchijjatī”ti ucchedadiṭṭhiṃ gaṇhāti,",
  "tika-vin01t1:881_5": "so tatrūpapattiyā kāyena sucaritaṃ caratītiādi vuttanayeneva yojetabbaṃ.",
  "tika-vin01t1:881_6": "Aparo “rūpī manomayo hutvā attā ucchijjatī”ti rūpūpapattiyā maggaṃ bhāveti bhāvanāpāripūriyāti sabbaṃ vuttanayeneva veditabbaṃ.",
  "tika-vin01t1:881_7": "Aparopi “arūpabhave uppajjitvā attā ucchijjatī”ti arūpūpapattiyā maggaṃ bhāveti bhāvanāpāripūriyāti sabbaṃ vuttanayeneva veditabbaṃ.",
  "tika-vin01t1:881_8": "Etāhiyeva attavādupādānamūlikāpi yojanā saṃvaṇṇitāti daṭṭhabbaṃ.",
  "tika-vin01t1:881_9": "Evaṃ diṭṭhadhammanibbānavādavasenapi yojanā veditabbā.",
  "tika-vin01t1:881_10": "Aparo “sīlena suddhi,",
  "tika-vin01t1:881_11": "vatena suddhī”ti asuddhimaggaṃ “suddhimaggo”ti parāmasanto sīlabbatupādānapaccayā kāyena duccaritaṃ caratītiādi sabbaṃ vuttanayeneva yojetabbaṃ.",
  "tika-vin01t1:882_0": "Idāni yvāyaṃ saṃsāracakkaṃ dassentena “kāmabhave avijjā kāmabhave saṅkhārānaṃ paccayo hotī”tiādinā avijjādīnaṃ",
  "tika-vin01t1:882_1": "paccayabhāvo saṅkhārādīnaṃ paccayuppannabhāvo ca dassito,",
  "tika-vin01t1:882_2": "tameva paṭisambhidāmaggapāḷiṃ ānetvā nigamanavasena dassento “evamaya”ntiādimāha.",
  "tika-vin01t1:882_3": "Tattha yathā saṅkhārā hetunibbattā,",
  "tika-vin01t1:882_4": "evaṃ avijjāpi kāmāsavādinā sahetukā evāti āha “ubhopete hetusamuppannā”ti.",
  "tika-vin01t1:882_5": "Paccayapariggaheti nāmarūpassa paccayānaṃ avijjādīnaṃ paricchijja gahaṇe.",
  "tika-vin01t1:882_6": "Nipphādetabbe bhummaṃ.",
  "tika-vin01t1:882_7": "Paññāti kaṅkhāvitaraṇavisuddhisaṅkhātā pakārato jānanā.",
  "tika-vin01t1:882_8": "Dhammaṭṭhitiñāṇanti tiṭṭhanti ettha phaladhammā tadāyattavuttitāyāti ṭhiti, kāraṇaṃ,",
  "tika-vin01t1:882_9": "dhammānaṃ ṭhiti dhammaṭṭhiti,",
  "tika-vin01t1:882_10": "dhammaṭṭhitiyā ñāṇaṃ dhammaṭṭhitiñāṇaṃ,",
  "tika-vin01t1:882_11": "paccayañāṇanti attho,",
  "tika-vin01t1:882_12": "paṭiccasamuppādāvabodhoti vuttaṃ hoti.",
  "tika-vin01t1:882_13": "Kāmañcettha paccayapariggahe paññāyeva dhammaṭṭhitiñāṇaṃ,",
  "tika-vin01t1:882_14": "saṅkhāresu pana adiṭṭhesu avijjāya saṅkhārānaṃ paccayabhāvo na sakkā daṭṭhunti “saṅkhārā hetusamuppannā”ti",
  "tika-vin01t1:882_15": "paccayuppannadhammānampi gahaṇaṃ katanti veditabbaṃ.",
  "tika-vin01t1:882_16": "Ubhopete hetusamuppannāti idaṃ pana ubhinnampi paccayuppannabhāvaṃ dassetukāmatāya vuttaṃ.",
  "tika-vin01t1:882_17": "Idañca dhammaṭṭhitiñāṇaṃ yasmā addhattaye kaṅkhāmalavitaraṇavasena pavattati,",
  "tika-vin01t1:882_18": "tasmā “atītampi addhāna”ntiādi vuttaṃ.",
  "tika-vin01t1:882_19": "Etena nayena sabbapadāni vitthāretabbānīti etena nayena “avijjā hetū”tiādinā avijjāyaṃ vuttanayena “saṅkhārā hetu,",
  "tika-vin01t1:882_20": "viññāṇaṃ hetusamuppanna”ntiādinā sabbapadāni vitthāretabbāni.",
  "tika-vin01t1:883_0": "Saṃkhippanti ettha avijjādayo viññāṇādayo cāti saṅkhepo,",
  "tika-vin01t1:883_1": "hetu vipāko ca.",
  "tika-vin01t1:883_2": "Atha vā hetuvipākoti saṃkhippatīti saṅkhepo,",
  "tika-vin01t1:883_3": "avijjādayo viññāṇādayo ca.",
  "tika-vin01t1:883_4": "Saṅkhepabhāvasāmaññena pana ekavacanaṃ katanti daṭṭhabbaṃ.",
  "tika-vin01t1:883_5": "Te pana saṅkhepā atīte hetu,",
  "tika-vin01t1:883_6": "etarahi vipāko,",
  "tika-vin01t1:883_7": "etarahi hetu,",
  "tika-vin01t1:883_8": "āyatiṃ vipākoti evaṃ kālavibhāgena cattāro jātā,",
  "tika-vin01t1:883_9": "tenāha “purimasaṅkhepo cettha atīto addhā”tiādi.",
  "tika-vin01t1:883_10": "Paccuppanno addhāti sambandho.",
  "tika-vin01t1:883_11": "Taṇhupādānabhavā gahitāva hontīti ettha avijjāgahaṇena kilesabhāvasāmaññato taṇhupādānā gahitā,",
  "tika-vin01t1:883_12": "saṅkhāraggahaṇena kammabhāvasāmaññato bhavo gahito,",
  "tika-vin01t1:883_13": "avijjāsaṅkhārānaṃ tehi vinā sakiccākaraṇato ca taṇhupādānabhavā gahitāva honti.",
  "tika-vin01t1:883_14": "Atha vā avidvā paritassati,",
  "tika-vin01t1:883_15": "paritasito upādiyati,",
  "tika-vin01t1:883_16": "tassupādānapaccayā bhavo,",
  "tika-vin01t1:883_17": "tasmā taṇhupādānabhavāpi gahitā honti.",
  "tika-vin01t1:883_18": "Tathā ca vuttaṃ –",
  "tika-vin01t1:884_0": "“Purimakammabhavasmiṃ moho avijjā,",
  "tika-vin01t1:884_1": "āyūhanā saṅkhārā.",
  "tika-vin01t1:884_2": "Nikanti taṇhā,",
  "tika-vin01t1:884_3": "upagamanaṃ upādānaṃ,",
  "tika-vin01t1:884_4": "cetanā bhavo,",
  "tika-vin01t1:884_5": "iti ime pañca dhammā purimakammabhavasmiṃ idha paṭisandhiyā paccayā”ti.",
  "tika-vin01t1:885_0": "Tattha purimakammabhavasminti purime kammabhave,",
  "tika-vin01t1:885_1": "atītajātiyaṃ kammabhave kariyamāneti attho.",
  "tika-vin01t1:885_2": "Moho avijjāti yo tadā dukkhādīsu moho yena mūḷho kammaṃ karoti,",
  "tika-vin01t1:885_3": "sā avijjā.",
  "tika-vin01t1:885_4": "Āyūhanā saṅkhārāti taṃ kammaṃ karoto yā purimacetanāyo,",
  "tika-vin01t1:885_5": "yathā “dānaṃ dassāmī”ti cittaṃ uppādetvā māsampi saṃvaccharampi dānūpakaraṇāni sajjentassa uppannā purimacetanāyo,",
  "tika-vin01t1:885_6": "paṭiggāhakānaṃ pana hatthe dakkhiṇaṃ patiṭṭhāpayato cetanā bhavoti vuccati.",
  "tika-vin01t1:885_7": "Ekāvajjanesu vā chasu javanesu cetanā āyūhanasaṅkhārā nāma,",
  "tika-vin01t1:885_8": "sattamā bhavo.",
  "tika-vin01t1:885_9": "Yā kāci vā pana cetanā bhavo,",
  "tika-vin01t1:885_10": "sampayuttā āyūhanasaṅkhārā nāma.",
  "tika-vin01t1:885_11": "Nikanti taṇhāti yā kammaṃ karontassa tassa phale upapattibhave nikāmanā patthanā,",
  "tika-vin01t1:885_12": "sā taṇhā nāma.",
  "tika-vin01t1:885_13": "Upagamanaṃ upādānanti yaṃ kammabhavassa paccayabhūtaṃ “idaṃ katvā asukasmiṃ nāma ṭhāne kāme sevissāmi",
  "tika-vin01t1:885_14": "ucchijjissāmī”tiādinā nayena pavattaṃ upagamanaṃ gahaṇaṃ parāmasanaṃ,",
  "tika-vin01t1:885_15": "idaṃ upādānaṃ nāma.",
  "tika-vin01t1:885_16": "Cetanā bhavoti “taṃ kammaṃ karoto yā purimā cetanāyo”tiādinā heṭṭhā vuttesu tīsu atthavikappesu yā cetanā bhavoti vuttā,",
  "tika-vin01t1:885_17": "sā cetanā bhavoti evamattho veditabbo.",
  "tika-vin01t1:886_0": "Idāni sabbepete avijjādayo dhamme dvīhi vaṭṭehi saṅgahetvā dassetukāmo āha “ime pañca dhammā atīte kammavaṭṭa”nti.",
  "tika-vin01t1:886_1": "Ettha ca nippariyāyato saṅkhārā bhavo ca kammaṃ,",
  "tika-vin01t1:886_2": "avijjādayo pana kammasahāyatāya kammasarikkhakā tadupakārakā cāti kammanti vuttā.",
  "tika-vin01t1:886_3": "Avijjādayo hi vipākadhammadhammatāya kammasarikkhakā sahajātakoṭiyā upanissayakoṭiyā ca kammassa ca upakārakā.",
  "tika-vin01t1:886_4": "Kammameva ca aññamaññasambandhaṃ hutvā punappunaṃ parivattanaṭṭhena kammavaṭṭaṃ.",
  "tika-vin01t1:886_5": "Viññāṇādayo pañcāti viññāṇādayo vedanāpariyantā pañca etarahi idāni imasmiṃ attabhāveti vuttaṃ hoti.",
  "tika-vin01t1:886_6": "Avijjāsaṅkhārā gahitāva hontīti etthāpi pubbe viya kilesakammabhāvasāmaññato taṇhupādānaggahaṇena avijjā gahitā,",
  "tika-vin01t1:886_7": "bhavaggahaṇena saṅkhārā gahitāti daṭṭhabbaṃ.",
  "tika-vin01t1:886_8": "Atha vā bhave gahite tassa pubbabhāgā taṃsampayuttā vā saṅkhārā gahitāva honti,",
  "tika-vin01t1:886_9": "taṇhupādānaggahaṇena ca taṃsampayuttā yāya vā mūḷho kammaṃ karoti,",
  "tika-vin01t1:886_10": "sā avijjāva hotīti taṇhupādānabhavaggahaṇena avijjāsaṅkhārā gahitāva honti.",
  "tika-vin01t1:886_11": "Teneva vuttaṃ –",
  "tika-vin01t1:887_0": "“Idha paripakkattā āyatanānaṃ moho avijjā,",
  "tika-vin01t1:887_1": "āyūhanā saṅkhārā,",
  "tika-vin01t1:887_2": "nikanti taṇhā,",
  "tika-vin01t1:887_3": "upagamanaṃ upādānaṃ,",
  "tika-vin01t1:887_4": "cetanā bhavo,",
  "tika-vin01t1:887_5": "iti ime pañca dhammā idha kammabhavasmiṃ āyatiṃ paṭisandhiyā paccayā”ti.",
  "tika-vin01t1:888_0": "Tattha idha paripakkattā āyatanānanti paripakkāyatanassa kammakaraṇakāle sammoho dassito.",
  "tika-vin01t1:888_1": "Sesaṃ heṭṭhā vuttanayameva.",
  "tika-vin01t1:889_0": "Viññāṇanāmarūpasaḷāyatanaphassavedanānaṃ jātijarābhaṅgāvatthā jātijarāmaraṇanti vuttāti avatthānaṃ gahaṇena",
  "tika-vin01t1:889_1": "avatthāvantā gahitāva honti tadavinābhāvatoti āha “jātijarāmaraṇāpadesena viññāṇādīnaṃ niddiṭṭhattā”ti.",
  "tika-vin01t1:889_2": "Apadesenāti jātijarāmaraṇānaṃ kathanena.",
  "tika-vin01t1:889_3": "Imeti viññāṇādayo.",
  "tika-vin01t1:889_4": "Āyatiṃ vipākavaṭṭanti paccuppannahetuto bhāvīnaṃ anāgatānaṃ gahitattā.",
  "tika-vin01t1:889_5": "Teti avijjādayo.",
  "tika-vin01t1:889_6": "Ākāratoti sarūpato avuttāpi tasmiṃ tasmiṃ saṅgahe ākirīyanti avijjāsaṅkhārādiggahaṇehi pakāsīyantīti ākārā,",
  "tika-vin01t1:889_7": "atītahetuādīnaṃ vā pakārā ākārā.",
  "tika-vin01t1:889_8": "Tato ākārato.",
  "tika-vin01t1:889_9": "Vīsatividhā hontīti atīte hetupañcakādibhedato vīsatividhā honti.",
  "tika-vin01t1:890_0": "Saṅkhāraviññāṇānañcettha antarā eko sandhīti hetuto phalassa avicchedappavattibhāvato hetuphalassa sambandhabhūto eko sandhi,",
  "tika-vin01t1:890_1": "tathā bhavajātīnamantarā.",
  "tika-vin01t1:890_2": "Vedanātaṇhānamantarā pana phalato hetuno avicchedappavattibhāvato phalahetusambandhabhūto eko sandhi.",
  "tika-vin01t1:890_3": "Phalabhūtopi hi dhammo aññassa hetusabhāvassa dhammassa paccayo hotīti.",
  "tika-vin01t1:891_0": "Itīti vuttappakāraparāmasanaṃ.",
  "tika-vin01t1:891_1": "Tenāha “catusaṅkhepa”ntiādi.",
  "tika-vin01t1:891_2": "Sabbākāratoti idha vuttehi ca avuttehi ca paṭiccasamuppādavibhaṅge anantanayasamantapaṭṭhānādīsu ca āgatehi sabbehi ākārehi.",
  "tika-vin01t1:891_3": "Jānātīti avabujjhati.",
  "tika-vin01t1:891_4": "Passatīti dassanabhūtena ñāṇacakkhunā paccakkhato passati.",
  "tika-vin01t1:891_5": "Aññāti paṭivijjhatīti tesaṃyeva vevacanaṃ.",
  "tika-vin01t1:891_6": "Tanti taṃ jānanaṃ.",
  "tika-vin01t1:891_7": "Ñātaṭṭhenāti yathāsabhāvato jānanaṭṭhena.",
  "tika-vin01t1:891_8": "Pajānanaṭṭhenāti aniccādīhi pakārehi paṭivijjhanaṭṭhena.",
  "tika-vin01t1:892_0": "Idāni yadatthamidaṃ bhavacakkaṃ idhānītaṃ,",
  "tika-vin01t1:892_1": "taṃ dassetuṃ “iminā”tiādi vuttaṃ.",
  "tika-vin01t1:892_2": "Tattha te dhammeti te avijjādike dhamme.",
  "tika-vin01t1:892_3": "Yathābhūtaṃ ñatvāti mahāvajirañāṇena yāthāvato jānitvā.",
  "tika-vin01t1:892_4": "Nibbindantoti balavavipassanāya nibbindanto.",
  "tika-vin01t1:892_5": "Virajjanto vimuccantoti ariyamaggehi virajjanto vimuccanto.",
  "tika-vin01t1:892_6": "Are hanīti sambandho.",
  "tika-vin01t1:892_7": "Tattha yadā bhagavā virajjati vimuccati,",
  "tika-vin01t1:892_8": "tadā are hanati nāma.",
  "tika-vin01t1:892_9": "Tato paraṃ pana abhisambuddhakkhaṇaṃ gahetvā vuttaṃ “hani vihani viddhaṃsesī”ti.",
  "tika-vin01t1:892_10": "Evampi arānaṃ hatattā arahanti evaṃ imināpi pakārena yathāvuttasaṃsāracakkassa saṅkhārādiarānaṃ hatattā arahaṃ.",
  "tika-vin01t1:892_11": "Etthedaṃ vuccati –",
  "tika-vin01t1:893_0": "“Arā saṃsāracakkassa, hatā ñāṇāsinā yato;",
  "tika-vin01t1:894_0": "Lokanāthena tenesa, arahanti pavuccatī”ti. ;",
  "tika-vin01t1:895_0": "Aggadakkhiṇeyyattāti uttamadakkhiṇeyyabhāvato.",
  "tika-vin01t1:895_1": "Cakkavattino acetane cakkaratane uppanne tattheva loko pūjaṃ karoti,",
  "tika-vin01t1:895_2": "aññattha pūjāvisesā pacchijjanti,",
  "tika-vin01t1:895_3": "kimaṅgaṃ pana sammāsambuddhe uppanneti dassento “uppanne tathāgate”tiādimāha.",
  "tika-vin01t1:895_4": "“Ekekaṃ dhammakkhandhaṃ ekekavihārena pūjessāmī”ti vuttepi satthāraṃyeva uddissa katattā “bhagavantaṃ uddissā”tiādi vuttaṃ.",
  "tika-vin01t1:895_5": "Ko pana vādo aññesaṃ pūjāvisesānanti yathāvuttato aññesaṃ amahesakkhehi devamanussehi kariyamānānaṃ nātiuḷārānaṃ",
  "tika-vin01t1:895_6": "pūjāvisesānaṃ arahabhāve kā nāma kathā.",
  "tika-vin01t1:895_7": "Paccayādīnaṃ arahattāpi arahanti yathāvuttacīvarādipaccayānaṃ pūjāvisesassa ca aggadakkhiṇeyyabhāvena anucchavikattāpi arahaṃ.",
  "tika-vin01t1:895_8": "Imassapi atthassa sukhaggahaṇatthaṃ idaṃ vuccati –",
  "tika-vin01t1:896_0": "“Pūjāvisesaṃ saha paccayehi,",
  "tika-vin01t1:897_0": "Yasmā ayaṃ arahati lokanātho;",
  "tika-vin01t1:898_0": "Atthānurūpaṃ arahanti loke,",
  "tika-vin01t1:899_0": "Tasmā jino arahati nāmameta”nti. ;",
  "tika-vin01t1:900_0": "Asilokabhayenāti akittibhayena,",
  "tika-vin01t1:900_1": "ayasabhayena garahābhayenāti vuttaṃ hoti.",
  "tika-vin01t1:900_2": "Raho pāpaṃ karontīti “mā naṃ koci jaññā”ti rahasi pāpaṃ karonti.",
  "tika-vin01t1:900_3": "Evamesa na kadāci karotīti esa bhagavā pāpahetūnaṃ bodhimaṇḍeyeva suppahīnattā kadācipi evaṃ na karoti.",
  "tika-vin01t1:900_4": "Hoti cettha –",
  "tika-vin01t1:901_0": "“Yasmā natthi raho nāma, pāpakammesu tādino;",
  "tika-vin01t1:902_0": "Rahābhāvena tenesa, arahaṃ iti vissuto”ti. ;",
  "tika-vin01t1:903_0": "Idāni sukhaggahaṇatthaṃ yathāvuttamatthaṃ sabbampi saṅgahetvā dassento āha “hoti cetthā”tiādi.",
  "tika-vin01t1:903_1": "Kilesārīna so munīti ettha gāthābandhasukhatthaṃ niggahītalopo daṭṭhabbo,",
  "tika-vin01t1:903_2": "kilesārīnaṃ hatattāti attho.",
  "tika-vin01t1:903_3": "Paccayādīna cārahoti etthāpi niggahītalopo vuttanayeneva daṭṭhabbo.",
  "tika-vin01t1:904_0": "Arahanti ettha ayamaparopi nayo daṭṭhabbo –",
  "tika-vin01t1:904_1": "ārakāti arahaṃ,",
  "tika-vin01t1:904_2": "suvidūrabhāvato icceva attho.",
  "tika-vin01t1:904_3": "Kuto pana suvidūrabhāvatoti?",
  "tika-vin01t1:904_4": "Ye abhāvitakāyā abhāvitasīlā abhāvitacittā abhāvitapaññā,",
  "tika-vin01t1:904_5": "tato eva appahīnarāgadosamohā ariyadhammassa akovidā ariyadhamme avinītā ariyadhammassa adassāvino appaṭipannā micchāpaṭipannā ca,",
  "tika-vin01t1:904_6": "tato suvidūrabhāvato.",
  "tika-vin01t1:904_7": "Vuttañhetaṃ bhagavatā –",
  "tika-vin01t1:905_0": "“Saṅghāṭikaṇṇe cepi me,",
  "tika-vin01t1:905_1": "bhikkhave,",
  "tika-vin01t1:905_2": "bhikkhu gahetvā piṭṭhito piṭṭhito anubandho assa pāde pādaṃ nikkhipanto,",
  "tika-vin01t1:905_3": "so ca hoti abhijjhālu kāmesu tibbasārāgo byāpannacitto paduṭṭhamanasaṅkappo muṭṭhassati asampajāno asamāhito vibbhantacitto pākatindriyo,",
  "tika-vin01t1:905_4": "atha kho so ārakāva mayhaṃ,",
  "tika-vin01t1:905_5": "ahañca tassa.",
  "tika-vin01t1:905_6": "Taṃ kissa hetu?",
  "tika-vin01t1:905_7": "Dhammañhi so,",
  "tika-vin01t1:905_8": "bhikkhave,",
  "tika-vin01t1:905_9": "bhikkhu na passati,",
  "tika-vin01t1:905_10": "dhammaṃ apassanto na maṃ passatī”ti.",
  "tika-vin01t1:906_0": "Yathāvuttapuggalā hi sacepi sāyaṃpātaṃ satthu santikāvacarāva siyuṃ,",
  "tika-vin01t1:906_1": "na te tāvatā “satthu santikā”ti vattabbā,",
  "tika-vin01t1:906_2": "tathā satthāpi nesaṃ.",
  "tika-vin01t1:906_3": "Iti asappurisānaṃ ārakā dūreti arahaṃ.",
  "tika-vin01t1:906_4": "Tenedaṃ vuccati –",
  "tika-vin01t1:907_0": "“Sammā na paṭipajjanti, ye nihīnāsayā narā;",
  "tika-vin01t1:908_0": "Ārakā tehi bhagavā, dūre tenārahaṃ mato”ti.",
  "tika-vin01t1:909_0": "Tathā ārakāti arahaṃ,",
  "tika-vin01t1:909_1": "āsannabhāvatoti attho.",
  "tika-vin01t1:909_2": "Kuto pana āsannabhāvatoti?",
  "tika-vin01t1:909_3": "Ye bhāvitakāyā bhāvitasīlā bhāvitacittā bhāvitapaññā,",
  "tika-vin01t1:909_4": "tato eva pahīnarāgadosamohā ariyadhammassa kovidā ariyadhamme suvinītā ariyadhammassa dassāvino sammāpaṭipannā,",
  "tika-vin01t1:909_5": "tato āsannabhāvato.",
  "tika-vin01t1:909_6": "Vuttampi cetaṃ bhagavatā –",
  "tika-vin01t1:910_0": "“Yojanasate cepi me,",
  "tika-vin01t1:910_1": "bhikkhave,",
  "tika-vin01t1:910_2": "bhikkhu vihareyya,",
  "tika-vin01t1:910_3": "so ca hoti anabhijjhālu kāmesu na tibbasārāgo abyāpannacitto apaduṭṭhamanasaṅkappo upaṭṭhitassati sampajāno samāhito ekaggacitto saṃvutindriyo,",
  "tika-vin01t1:910_4": "atha kho so santikeva mayhaṃ,",
  "tika-vin01t1:910_5": "ahañca tassa.",
  "tika-vin01t1:910_6": "Taṃ kissa hetu?",
  "tika-vin01t1:910_7": "Dhammañhi so,",
  "tika-vin01t1:910_8": "bhikkhave,",
  "tika-vin01t1:910_9": "bhikkhu passati,",
  "tika-vin01t1:910_10": "dhammaṃ passanto maṃ passatī”ti.",
  "tika-vin01t1:911_0": "Tathārūpā hi puggalā satthu yojanasatantarikāpi honti,",
  "tika-vin01t1:911_1": "na tāvatā te “satthu dūracārino”ti vattabbā,",
  "tika-vin01t1:911_2": "tathā satthāpi nesaṃ.",
  "tika-vin01t1:911_3": "Iti sappurisānaṃ ārakā āsanneti arahaṃ.",
  "tika-vin01t1:911_4": "Tenedaṃ vuccati –",
  "tika-vin01t1:912_0": "“Ye sammā paṭipajjanti, suppaṇītādhimuttikā;",
  "tika-vin01t1:913_0": "Ārakā tehi āsanne, tenāpi arahaṃ jino”ti.",
  "tika-vin01t1:914_0": "Ye ime rāgādayo pāpadhammā yasmiṃ santāne uppajjanti,",
  "tika-vin01t1:914_1": "tassa diṭṭhadhammikampi samparāyikampi anatthaṃ āvahanti,",
  "tika-vin01t1:914_2": "nibbānagāminiyā paṭipadāya ekaṃseneva ujuvipaccanīkabhūtā ca,",
  "tika-vin01t1:914_3": "te attahitaṃ parahitañca paripūretuṃ sammā paṭipajjantehi sādhūhi dūrato rahitabbā pariccajitabbā pahātabbāti rahā nāma,",
  "tika-vin01t1:914_4": "te ca yasmā bhagavato bodhimūleyeva ariyamaggena sabbaso pahīnā susamucchinnā. Yathāha –",
  "tika-vin01t1:915_0": "“Tathāgatassa kho, brāhmaṇa,",
  "tika-vin01t1:915_1": "rāgo pahīno doso moho,",
  "tika-vin01t1:915_2": "sabbepi pāpakā akusalā dhammā pahīnā ucchinnamūlā tālāvatthukatā anabhāvaṃkatā āyatiṃ anuppādadhammā”ti.",
  "tika-vin01t1:916_0": "Tasmā sabbaso na santi etassa rahāti arahoti vattabbe okārassa sānusāraṃ akārādesaṃ katvā “araha”nti vuttaṃ.",
  "tika-vin01t1:916_1": "Tenedaṃ vuccati –",
  "tika-vin01t1:917_0": "“Pāpadhammā rahā nāma, sādhūhi rahitabbato;",
  "tika-vin01t1:918_0": "Tesaṃ suṭṭhu pahīnattā, bhagavā arahaṃ mato”ti.",
  "tika-vin01t1:919_0": "Ye te sabbaso pariññātakkhandhā pahīnakilesā bhāvitamaggā sacchikatanirodhā arahanto khīṇāsavā,",
  "tika-vin01t1:919_1": "ye ca sekhā appattamānasā anuttaraṃ yogakkhemaṃ patthayamānā viharanti,",
  "tika-vin01t1:919_2": "ye ca parisuddhappayogā kalyāṇajjhāsayā saddhāsīlasutādiguṇasampannā puggalā,",
  "tika-vin01t1:919_3": "tehi na rahitabbo na pariccajitabbo,",
  "tika-vin01t1:919_4": "te ca bhagavatāti arahaṃ.",
  "tika-vin01t1:919_5": "Tathā hi ariyapuggalā satthārā diṭṭhadhammassa paccakkhakaraṇato satthu dhammasarīrena avirahitāva honti.",
  "tika-vin01t1:919_6": "Yathāha āyasmā piṅgiyo –",
  "tika-vin01t1:920_0": "“Passāmi naṃ manasā cakkhunāva,",
  "tika-vin01t1:921_0": "Rattindivaṃ brāhmaṇa appamatto;",
  "tika-vin01t1:922_0": "Namassamāno vivasemi rattiṃ,",
  "tika-vin01t1:923_0": "Teneva maññāmi avippavāsaṃ.",
  "tika-vin01t1:924_0": "“Saddhā ca pīti ca mano sati ca,",
  "tika-vin01t1:925_0": "Nāpentime gotamasāsanamhā;",
  "tika-vin01t1:926_0": "Yaṃ yaṃ disaṃ vajati bhūripañño,",
  "tika-vin01t1:927_0": "Sa tena teneva natohamasmī”ti. ;",
  "tika-vin01t1:928_0": "Teneva ca te aññaṃ satthāraṃ na uddisanti. Yathāha –",
  "tika-vin01t1:929_0": "“Aṭṭhānametaṃ,",
  "tika-vin01t1:929_1": "bhikkhave,",
  "tika-vin01t1:929_2": "anavakāso,",
  "tika-vin01t1:929_3": "yaṃ diṭṭhisampanno puggalo aññaṃ satthāraṃ uddiseyya,",
  "tika-vin01t1:929_4": "netaṃ ṭhānaṃ vijjatī”ti.",
  "tika-vin01t1:930_0": "Kalyāṇaputhujjanāpi yebhuyyena satthari niccalasaddhā eva honti.",
  "tika-vin01t1:930_1": "Iti suppaṭipannehi purisavisesehi avirahitabbato tesañca avirahanato na santi etassa rahā pariccajanakā,",
  "tika-vin01t1:930_2": "natthi vā etassa rahā sādhūhi pariccajitabbatāti arahaṃ.",
  "tika-vin01t1:930_3": "Tenedaṃ vuccati –",
  "tika-vin01t1:931_0": "“Ye sacchikatasaddhammā, ariyā suddhagocarā;",
  "tika-vin01t1:932_0": "Na tehi rahito hoti, nātho tenārahaṃ mato”ti.",
  "tika-vin01t1:933_0": "Rahoti ca gamanaṃ vuccati,",
  "tika-vin01t1:933_1": "bhagavato ca nānāgatīsu paribbhamanasaṅkhātaṃ saṃsāre gamanaṃ natthi kammakkhayakarena ariyamaggena bodhimūleyeva",
  "tika-vin01t1:933_2": "sabbaso sasambhārassa kammavaṭṭassa viddhaṃsitattā. Yathāha –",
  "tika-vin01t1:934_0": "“Yena devūpapatyassa, gandhabbo vā vihaṅgamo;",
  "tika-vin01t1:935_0": "Yakkhattaṃ yena gaccheyyaṃ, manussattañca abbaje;",
  "tika-vin01t1:936_0": "Te mayhaṃ āsavā khīṇā, viddhastā vinaḷīkatā”ti. ;",
  "tika-vin01t1:937_0": "Evaṃ natthi etassa raho gamanaṃ gatīsu paccājātītipi arahaṃ. Tenedaṃ vuccati –",
  "tika-vin01t1:938_0": "“Raho vā gamanaṃ yassa, saṃsāre natthi sabbaso;",
  "tika-vin01t1:939_0": "Pahīnajātimaraṇo, arahaṃ sugato mato”ti.",
  "tika-vin01t1:940_0": "Pāsaṃsattā vā bhagavā arahaṃ.",
  "tika-vin01t1:940_1": "Akkharacintakā hi pasaṃsāyaṃ arahasaddaṃ vaṇṇenti.",
  "tika-vin01t1:940_2": "Pāsaṃsabhāvo ca bhagavato anaññasādhāraṇato yathābhuccaguṇādhigato sadevake loke suppatiṭṭhito.",
  "tika-vin01t1:940_3": "Tathā hesa anuttarena sīlena anuttarena samādhinā anuttarāya paññāya anuttarāya vimuttiyā asamo asamasamo",
  "tika-vin01t1:940_4": "appaṭimo appaṭibhāgo appaṭipuggaloti evaṃ tasmiṃ tasmiṃ guṇe vibhajitvā vuccamāne paṇḍitapurisehi devehi",
  "tika-vin01t1:940_5": "brahmehi bhagavatā vā pana pariyosāpetuṃ asakkuṇeyyarūpo.",
  "tika-vin01t1:940_6": "Iti pāsaṃsattāpi bhagavā arahaṃ.",
  "tika-vin01t1:940_7": "Tenedaṃ vuccati –",
  "tika-vin01t1:941_0": "“Guṇehi sadiso natthi, yasmā loke sadevake;",
  "tika-vin01t1:942_0": "Tasmā pāsaṃsiyattāpi, arahaṃ dvipaduttamo”ti.",
  "tika-vin01t1:943_0": "Sabbasaṅgahavasena pana –",
  "tika-vin01t1:944_0": "Ārakā mandabuddhīnaṃ, ārakā ca vijānataṃ;",
  "tika-vin01t1:945_0": "Rahānaṃ suppahīnattā, vidūnamaraheyyato;",
  "tika-vin01t1:946_0": "Bhavesu ca rahābhāvā, pāsaṃsā arahaṃ jinoti.",
  "tika-vin01t1:947_0": "Ettāvatā ca “araha”nti padassa sabbaso attho vibhatto hoti.",
  "tika-vin01t1:948_0": "Idāni sammāsambuddhoti imassa atthaṃ vibhajitvā dassento āha “sammā sāmañcā”tiādi.",
  "tika-vin01t1:948_1": "Tattha sammāti aviparītaṃ.",
  "tika-vin01t1:948_2": "Sāmanti sayameva,",
  "tika-vin01t1:948_3": "aparaneyyo hutvāti attho.",
  "tika-vin01t1:948_4": "Sambuddhoti hi ettha saṃ-",
  "tika-vin01t1:948_5": "saddo sayanti etassa atthassa bodhakoti daṭṭhabbo.",
  "tika-vin01t1:948_6": "Sabbadhammānanti anavasesānaṃ neyyadhammānaṃ.",
  "tika-vin01t1:948_7": "Kathaṃ panettha sabbadhammānanti ayaṃ viseso labbhatīti?",
  "tika-vin01t1:948_8": "Ekadesassa aggahaṇato.",
  "tika-vin01t1:948_9": "Padesaggahaṇe hi asati gahetabbassa nippadesatāva viññāyati yathā “dikkhito na dadātī”ti.",
  "tika-vin01t1:948_10": "Evañca katvā atthavisesanapekkhā kattari eva buddhasaddasiddhi veditabbā kammavacanicchāya abhāvato.",
  "tika-vin01t1:948_11": "“Sammā sāmañca buddhattā sammāsambuddho”ti ettakameva hi idha saddato labbhati,",
  "tika-vin01t1:948_12": "“sabbadhammāna”nti idaṃ pana atthato labbhamānaṃ gahetvā vuttaṃ.",
  "tika-vin01t1:948_13": "Na hi bujjhanakiriyā avisayā yujjati.",
  "tika-vin01t1:949_0": "Idāni tassā visayaṃ “sabbadhamme”ti sāmaññato vuttaṃ vibhajitvā dassetuṃ “abhiññeyye dhamme”tiādi vuttaṃ.",
  "tika-vin01t1:949_1": "Tattha abhiññeyyeti aniccādito lakkhaṇarasādito ca abhivisiṭṭhena ñāṇena jānitabbe catusaccadhamme.",
  "tika-vin01t1:949_2": "Abhiññeyyato buddhoti abhiññeyyabhāvato bujjhi,",
  "tika-vin01t1:949_3": "pubbabhāge vipassanāpaññādīhi adhigamakkhaṇe maggapaññāya aparabhāge sabbaññutaññāṇādīhi aññāsīti attho.",
  "tika-vin01t1:949_4": "Ito paresupi eseva nayo.",
  "tika-vin01t1:949_5": "Pariññeyye dhammeti aniccādivasena parijānitabbaṃ dukkhaṃ ariyasaccamāha.",
  "tika-vin01t1:949_6": "Pahātabbeti samudayapakkhiye.",
  "tika-vin01t1:949_7": "Sacchikātabbeti nibbānaṃ sandhāyāha.",
  "tika-vin01t1:949_8": "Bahuvacananiddeso panettha sopādisesādikaṃ pariyāyasiddhaṃ bhedamapekkhitvā kato,",
  "tika-vin01t1:949_9": "uddeso vā ayaṃ catusaccadhammānampi.",
  "tika-vin01t1:949_10": "Tathā hi vakkhati “cakkhu dukkhasacca”ntiādi.",
  "tika-vin01t1:949_11": "Uddeso ca avinicchitatthaparicchedassa dhammassa vasena karīyati.",
  "tika-vin01t1:949_12": "Uddesena hi uddisiyamānānaṃ atthitāmattaṃ vuccati,",
  "tika-vin01t1:949_13": "na paricchedoti aparicchedena bahuvacanena vuttaṃ yathā “appaccayā dhammā,",
  "tika-vin01t1:949_14": "asaṅkhatā dhammā”ti.",
  "tika-vin01t1:949_15": "Sacchikātabbeti vā phalavimuttīnampi gahaṇaṃ,",
  "tika-vin01t1:949_16": "na nibbānassevāti bahuvacananiddeso kato.",
  "tika-vin01t1:949_17": "Evañca bhāvetabbeti ettha jhānānampi gahaṇaṃ daṭṭhabbaṃ.",
  "tika-vin01t1:949_18": "Teneva cāhāti selabrāhmaṇassa attano buddhabhāvaṃ sādhento evamāha.",
  "tika-vin01t1:950_0": "Kiṃ pana bhagavā sayameva attano sammāsambuddhabhāvaṃ sādhetīti?",
  "tika-vin01t1:950_1": "Sādheti mahākaruṇāya aññesaṃ avisayato.",
  "tika-vin01t1:950_2": "Tattha “ekomhi sammāsambuddho,",
  "tika-vin01t1:950_3": "sabbābhibhū sabbavidūhamasmī”tiādīni suttapadāni,",
  "tika-vin01t1:950_4": "idameva ca “abhiññeyya”ntiādi suttapadaṃ etassa atthassa sādhakaṃ.",
  "tika-vin01t1:950_5": "Tattha abhiññeyyanti iminā dukkhasaccamāha,",
  "tika-vin01t1:950_6": "bhāvetabbanti maggasaccaṃ. Ca-",
  "tika-vin01t1:950_7": "saddo panettha avuttasamuccayattho,",
  "tika-vin01t1:950_8": "tena sacchikātabbassa gahaṇaṃ veditabbaṃ.",
  "tika-vin01t1:950_9": "Atha vā abhiññeyyanti imināva pārisesañāyena pariññeyyadhamme sacchikātabbadhamme ca dasseti.",
  "tika-vin01t1:950_10": "Tasmā buddhosmīti yasmā cattāri saccāni mayā buddhāni,",
  "tika-vin01t1:950_11": "saccavinimuttañca kiñci ñeyyaṃ natthi,",
  "tika-vin01t1:950_12": "tasmā sabbampi ñeyyaṃ buddhosmi,",
  "tika-vin01t1:950_13": "abbhaññāsinti attho.",
  "tika-vin01t1:950_14": "Selasuttaṭṭhakathāyaṃ pana idaṃ vuttaṃ –",
  "tika-vin01t1:951_0": "“Abhiññeyyanti vijjā ca vimutti ca.",
  "tika-vin01t1:951_1": "Bhāvetabbaṃ maggasaccaṃ.",
  "tika-vin01t1:951_2": "Pahātabbaṃ samudayasaccaṃ.",
  "tika-vin01t1:951_3": "Hetuvacanena pana phalasiddhito tesaṃ phalāni nirodhasaccadukkhasaccānipi vuttāneva honti.",
  "tika-vin01t1:951_4": "Evaṃ sacchikātabbaṃ sacchikataṃ,",
  "tika-vin01t1:951_5": "pariññātabbaṃ pariññātanti idampettha saṅgahitamevāti catusaccabhāvanaṃ catusaccabhāvanāphalañca vimuttiṃ",
  "tika-vin01t1:951_6": "dassento ‘bujjhitabbaṃ bujjhitvā buddho jātosmī’ti yuttahetunā buddhabhāvaṃ sādhetī”ti.",
  "tika-vin01t1:952_0": "Tattha vijjāti maggavijjā vuttā ukkaṭṭhaniddesena.",
  "tika-vin01t1:952_1": "Vimuttīti phalavimutti.",
  "tika-vin01t1:952_2": "Kāmañcettha maggavijjāpi bhāvetabbabhāvena gahitā,",
  "tika-vin01t1:952_3": "sabbepi pana sabhāvadhammā abhiññeyyāti vijjāya abhiññeyyabhāvo vutto.",
  "tika-vin01t1:952_4": "Imināva nayena sabbesampi abhiññeyyabhāvo vutto evāti daṭṭhabbaṃ.",
  "tika-vin01t1:952_5": "Phalena vinā hetubhāvasseva abhāvato hetuvacanena phalasiddhi vuttāti veditabbaṃ.",
  "tika-vin01t1:952_6": "Nirodhassa hi sampāpanena maggassa hetubhāvo,",
  "tika-vin01t1:952_7": "dukkhassa nibbattanena taṇhāya samudayabhāvoti.",
  "tika-vin01t1:953_0": "Evaṃ saccavasena sāmaññato vuttamatthaṃ dvārārammaṇehi saddhiṃ dvārappavattadhammehi ceva khandhādīhi",
  "tika-vin01t1:953_1": "ca saccavaseneva vibhajitvā dassetuṃ “apicā”tiādi āraddhaṃ.",
  "tika-vin01t1:953_2": "Mūlakāraṇabhāvenāti santesupi avijjādīsu aññesu kāraṇesu tesampi mūlabhūtakāraṇabhāvena.",
  "tika-vin01t1:953_3": "Taṇhā hi kammassa vicittabhāvahetuto sahāyabhāvūpagamanato ca dukkhavicittatāya padhānakāraṇaṃ.",
  "tika-vin01t1:953_4": "Samuṭṭhāpikāti uppādikā.",
  "tika-vin01t1:953_5": "Purimataṇhāti purimabhavasiddhā taṇhā.",
  "tika-vin01t1:953_6": "Ubhinnanti cakkhussa taṃsamudayassa ca.",
  "tika-vin01t1:953_7": "Appavattīti appavattinimittaṃ.",
  "tika-vin01t1:953_8": "Nirodhappajānanāti sacchikiriyābhisamayavasena nirodhassa paṭivijjhanā.",
  "tika-vin01t1:953_9": "Ekekapaduddhārenāti “cakkhuṃ cakkhusamudayo cakkhunirodho”tiādinā ekekakoṭṭhāsaniddhāraṇena.",
  "tika-vin01t1:953_10": "Taṇhāyapi pariññeyyabhāvasabbhāvato upādānakkhandhogadhattā saṅkhāradukkhabhāvato ca dukkhasaccasaṅgahaṃ",
  "tika-vin01t1:953_11": "dassetuṃ “rūpataṇhādayo cha taṇhākāyā”ti vuttaṃ,",
  "tika-vin01t1:953_12": "tasmā vattamānabhave taṇhā khandhapariyāpannattā saṅkhāradukkhabhāvato ca dukkhasaccaṃ.",
  "tika-vin01t1:953_13": "Yasmiṃ pana attabhāve sā uppajjati,",
  "tika-vin01t1:953_14": "tassa attabhāvassa mūlakāraṇabhāvena samuṭṭhāpikā purimabhavasiddhā taṇhā samudayasaccanti gahetabbā.",
  "tika-vin01t1:954_0": "Kasiṇānīti kasiṇārammaṇikajjhānāni.",
  "tika-vin01t1:954_1": "Dvattiṃsākārāti dvattiṃsa koṭṭhāsā tadārammaṇajjhānāni ca.",
  "tika-vin01t1:954_2": "Nava bhavāti kāmabhavo rūpabhavo arūpabhavo saññībhavo asaññībhavo nevasaññīnāsaññībhavo ekavokārabhavo catuvokārabhavo pañcavokārabhavoti nava bhavā.",
  "tika-vin01t1:954_3": "Tattha bhavatīti bhavo,",
  "tika-vin01t1:954_4": "kāmarāgasaṅkhātena kāmena yutto bhavo,",
  "tika-vin01t1:954_5": "kāmasaṅkhāto vā bhavo kāmabhavo,",
  "tika-vin01t1:954_6": "ekādasa kāmāvacarabhūmiyo.",
  "tika-vin01t1:954_7": "Kāme pahāya rūparāgasaṅkhātena rūpena yutto bhavo,",
  "tika-vin01t1:954_8": "rūpasaṅkhāto vā bhavo rūpabhavo,",
  "tika-vin01t1:954_9": "soḷasa rūpāvacarabhūmiyo.",
  "tika-vin01t1:954_10": "Kāmañca rūpañca pahāya arūparāgasaṅkhātena arūpena yutto bhavo,",
  "tika-vin01t1:954_11": "arūpasaṅkhāto vā bhavo arūpabhavo,",
  "tika-vin01t1:954_12": "catasso āruppabhūmiyo.",
  "tika-vin01t1:954_13": "Saññāvataṃ bhavo saññībhavo,",
  "tika-vin01t1:954_14": "saññā vā ettha bhave atthīti saññībhavo,",
  "tika-vin01t1:954_15": "so kāmabhavo ca asaññībhavamutto rūpabhavo ca nevasaññīnāsaññībhavamutto arūpabhavo ca hoti.",
  "tika-vin01t1:954_16": "Na saññībhavo asaññībhavo,",
  "tika-vin01t1:954_17": "so rūpabhavekadeso.",
  "tika-vin01t1:954_18": "Oḷārikattābhāvato nevasaññā,",
  "tika-vin01t1:954_19": "sukhumattassa sabbhāvato nāsaññāti nevasaññānāsaññā,",
  "tika-vin01t1:954_20": "tāya yutto bhavo nevasaññānāsaññābhavo.",
  "tika-vin01t1:954_21": "Atha vā oḷārikāya saññāya abhāvā sukhumāya ca bhāvā nevasaññā nāsaññā asmiṃ bhaveti nevasaññānāsaññābhavo,",
  "tika-vin01t1:954_22": "so arūpabhavekadeso.",
  "tika-vin01t1:954_23": "Ekena rūpakkhandhena vokiṇṇo bhavo,",
  "tika-vin01t1:954_24": "ekena vā vokāro assa bhavassāti ekavokārabhavo,",
  "tika-vin01t1:954_25": "so asaññībhavo.",
  "tika-vin01t1:954_26": "Catūhi arūpakkhandhehi vokiṇṇo bhavo,",
  "tika-vin01t1:954_27": "catūhi vā vokāro assa bhavassāti catuvokārabhavo,",
  "tika-vin01t1:954_28": "so arūpabhavo eva.",
  "tika-vin01t1:954_29": "Pañcahi khandhehi vokiṇṇo bhavo,",
  "tika-vin01t1:954_30": "pañcahi vā vokāro assa bhavassāti pañcavokārabhavo,",
  "tika-vin01t1:954_31": "so kāmabhavo ca rūpabhavekadeso ca hoti.",
  "tika-vin01t1:954_32": "Vokāroti vā khandhānametamadhivacanaṃ,",
  "tika-vin01t1:954_33": "tasmā eko vokāro assa bhavassāti ekavokārabhavoti evamādināpettha attho veditabbo.",
  "tika-vin01t1:954_34": "Cattāri jhānānīti aggahitārammaṇavisesāni cattāri rūpāvacarajjhānāni.",
  "tika-vin01t1:954_35": "Vipākajjhānānaṃ vā etaṃ gahaṇaṃ.",
  "tika-vin01t1:954_36": "Ettha ca kusaladhammānaṃ upanissayabhūtā taṇhāsamuṭṭhāpikā purimataṇhāti veditabbā.",
  "tika-vin01t1:954_37": "Kiriyadhammānaṃ pana yattha te kiriyadhammā uppajjanti,",
  "tika-vin01t1:954_38": "tassa attabhāvassa kāraṇabhūtā taṇhā.",
  "tika-vin01t1:954_39": "Anulomatoti ettha “saṅkhārā dukkhasaccaṃ,",
  "tika-vin01t1:954_40": "avijjā samudayasacca”nti iminā anukkamena yojetabbaṃ.",
  "tika-vin01t1:955_0": "Anubuddhoti bujjhitabbadhammassa anurūpato buddho.",
  "tika-vin01t1:955_1": "Tenāti yasmā sāmaññato visesato ca ekekapaduddhārena sabbadhamme buddho,",
  "tika-vin01t1:955_2": "tasmā vuttaṃ.",
  "tika-vin01t1:955_3": "Kiṃ vuttanti āha “sammā sāmañca sabbadhammānaṃ buddhattā”ti,",
  "tika-vin01t1:955_4": "sabbassapi ñeyyassa sabbākārato aviparītaṃ sayameva abhisambuddhattāti attho.",
  "tika-vin01t1:955_5": "Imināssa paropadesarahitassa sabbākārena sabbadhammāvabodhanasamatthassa ākaṅkhappaṭibaddhavuttino anāvaraṇañāṇasaṅkhātassa",
  "tika-vin01t1:955_6": "sabbaññutaññāṇassa adhigamo dassito.",
  "tika-vin01t1:956_0": "Nanu ca sabbaññutaññāṇato aññaṃ anāvaraṇañāṇaṃ,",
  "tika-vin01t1:956_1": "aññathā “cha asādhāraṇañāṇāni buddhañāṇānī”ti vacanaṃ virujjheyyāti?",
  "tika-vin01t1:956_2": "Na virujjhati visayappavattibhedavasena aññehi asādhāraṇabhāvadassanatthaṃ ekasseva ñāṇassa dvidhā vuttattā.",
  "tika-vin01t1:956_3": "Ekameva hi taṃ ñāṇaṃ anavasesasaṅkhatāsaṅkhatasammutidhammavisayatāya sabbaññutaññāṇaṃ,",
  "tika-vin01t1:956_4": "tattha ca āvaraṇābhāvato nissaṅgacāramupādāya anāvaraṇañāṇanti vuttaṃ.",
  "tika-vin01t1:956_5": "Yathāha paṭisambhidāyaṃ “sabbaṃ saṅkhatamasaṅkhataṃ anavasesaṃ jānātīti sabbaññutaññāṇaṃ,",
  "tika-vin01t1:956_6": "tattha āvaraṇaṃ natthīti anāvaraṇañāṇa”ntiādi.",
  "tika-vin01t1:956_7": "Tasmā natthi nesaṃ atthato bhedo,",
  "tika-vin01t1:956_8": "ekantena cetaṃ evamicchitabbaṃ.",
  "tika-vin01t1:956_9": "Aññathā sabbaññutānāvaraṇañāṇānaṃ sādhāraṇatā asabbadhammārammaṇatā ca āpajjeyya.",
  "tika-vin01t1:956_10": "Na hi bhagavato ñāṇassa aṇumattampi āvaraṇaṃ atthi,",
  "tika-vin01t1:956_11": "anāvaraṇañāṇassa asabbadhammārammaṇabhāve yattha taṃ na pavattati,",
  "tika-vin01t1:956_12": "tatthāvaraṇasabbhāvato anāvaraṇabhāvoyeva na siyā.",
  "tika-vin01t1:956_13": "Atha vā pana hotu aññameva anāvaraṇañāṇaṃ sabbaññutaññāṇato,",
  "tika-vin01t1:956_14": "idha pana sabbattha appaṭihatavuttitāya anāvaraṇañāṇanti sabbaññutaññāṇameva adhippetaṃ,",
  "tika-vin01t1:956_15": "tassa cādhigamanena bhagavā sabbaññū sabbavidū sammāsambuddhoti ca vuccati na sakiṃyeva sabbadhammāvabodhanato.",
  "tika-vin01t1:956_16": "Tathā ca vuttaṃ paṭisambhidāyaṃ “vimokkhantikametaṃ buddhānaṃ bhagavantānaṃ bodhiyā mūle saha sabbaññutaññāṇassa",
  "tika-vin01t1:956_17": "paṭilābhā sacchikā paññatti yadidaṃ buddho”ti.",
  "tika-vin01t1:956_18": "Sabbadhammāvabodhanasamatthañāṇasamadhigamena hi bhagavato santāne anavasesadhamme paṭivijjhituṃ samatthatā ahosīti.",
  "tika-vin01t1:957_0": "Etthāha –",
  "tika-vin01t1:957_1": "kiṃ panidaṃ ñāṇaṃ pavattamānaṃ sakiṃyeva sabbasmiṃ visaye pavattati,",
  "tika-vin01t1:957_2": "udāhu kamenāti.",
  "tika-vin01t1:957_3": "Kiñcettha –",
  "tika-vin01t1:957_4": "yadi tāva sakiṃyeva sabbasmiṃ visaye pavattati,",
  "tika-vin01t1:957_5": "atītānāgatapaccuppannaajjhattabahiddhādibhedabhinnānaṃ saṅkhatadhammānaṃ asaṅkhatasammutidhammānañca",
  "tika-vin01t1:957_6": "ekajjhaṃ upaṭṭhāne dūrato cittapaṭaṃ pekkhantassa viya paṭivibhāgenāvabodho na siyā,",
  "tika-vin01t1:957_7": "tathā sati “sabbe dhammā anattā”ti vipassantānaṃ anattākārena viya sabbadhammā anirūpitarūpena bhagavato ñāṇassa visayā hontīti āpajjati.",
  "tika-vin01t1:957_8": "Yepi “sabbañeyyadhammānaṃ ṭhitalakkhaṇavisayaṃ vikapparahitaṃ sabbakālaṃ buddhānaṃ ñāṇaṃ pavattati,",
  "tika-vin01t1:957_9": "tena te sabbavidūti vuccanti,",
  "tika-vin01t1:957_10": "evañca katvā ‘caraṃ samāhito nāgo,",
  "tika-vin01t1:957_11": "tiṭṭhantopi samāhito’ti idampi vacanaṃ suvuttaṃ hotī”ti vadanti,",
  "tika-vin01t1:957_12": "tesampi vuttadosā nātivatti,",
  "tika-vin01t1:957_13": "ṭhitalakkhaṇārammaṇatāya ca atītānāgatasammutidhammānaṃ tadabhāvato ekadesavisayameva bhagavato ñāṇaṃ siyā,",
  "tika-vin01t1:957_14": "tasmā sakiṃyeva ñāṇaṃ pavattatīti na yujjati.",
  "tika-vin01t1:958_0": "Atha kamena sabbasmiṃ visaye ñāṇaṃ pavattatīti.",
  "tika-vin01t1:958_1": "Evampi na yujjati.",
  "tika-vin01t1:958_2": "Na hi jātibhūmisabhāvādivasena disādesakālādivasena ca anekabhedabhinne ñeyye kamena gayhamāne tassa",
  "tika-vin01t1:958_3": "anavasesappaṭivedho sambhavati apariyantabhāvato ñeyyassa.",
  "tika-vin01t1:958_4": "Ye pana “atthassa avisaṃvādanato ñeyyassa ekadesaṃ paccakkhaṃ katvā sesepi evanti adhimuccitvā vavatthāpanena sabbaññū bhagavā,",
  "tika-vin01t1:958_5": "tañca ñāṇaṃ na anumānañāṇaṃ saṃsayābhāvato.",
  "tika-vin01t1:958_6": "Saṃsayānubaddhañhi loke anumānañāṇa”nti vadanti,",
  "tika-vin01t1:958_7": "tesampi taṃ na yuttaṃ.",
  "tika-vin01t1:958_8": "Sabbassa hi appaccakkhabhāve atthāvisaṃvādanena ñeyyassa ekadesaṃ paccakkhaṃ katvā sesepi evanti adhimuccitvā vavatthāpanassa asambhavato.",
  "tika-vin01t1:958_9": "Yañhi taṃ sesaṃ,",
  "tika-vin01t1:958_10": "taṃ appaccakkhanti.",
  "tika-vin01t1:959_0": "Atha tampi paccakkhaṃ tassa sesabhāvo eva na siyāti?",
  "tika-vin01t1:959_1": "Sabbametaṃ akāraṇaṃ. Kasmā?",
  "tika-vin01t1:959_2": "Avisayavicāraṇabhāvato.",
  "tika-vin01t1:959_3": "Vuttañhetaṃ bhagavatā –",
  "tika-vin01t1:959_4": "“buddhavisayo,",
  "tika-vin01t1:959_5": "bhikkhave,",
  "tika-vin01t1:959_6": "acinteyyo na cintetabbo,",
  "tika-vin01t1:959_7": "yo cinteyya,",
  "tika-vin01t1:959_8": "ummādassa vighātassa bhāgī assā”ti.",
  "tika-vin01t1:959_9": "Idaṃ panettha sanniṭṭhānaṃ –",
  "tika-vin01t1:959_10": "yaṃ kiñci bhagavatā ñātuṃ icchitaṃ sakalaṃ ekadeso vā,",
  "tika-vin01t1:959_11": "tattha tattha appaṭihatavuttitāya paccakkhato ñāṇaṃ pavattati niccasamādhānañca vikkhepābhāvato.",
  "tika-vin01t1:959_12": "Ñātuṃ icchitassa ca sakalassa avisayabhāve tassa ākaṅkhappaṭibaddhavuttitā na siyā,",
  "tika-vin01t1:959_13": "ekantenevassā icchitabbā “sabbe dhammā buddhassa bhagavato āvajjanappaṭibaddhā ākaṅkhappaṭibaddhā manasikārappaṭibaddhā",
  "tika-vin01t1:959_14": "cittuppādappaṭibaddhā”ti vacanato.",
  "tika-vin01t1:959_15": "Atītānāgatavisayampi bhagavato ñāṇaṃ anumānāgamatakkagahaṇavirahitattā paccakkhameva.",
  "tika-vin01t1:960_0": "Nanu ca etasmimpi pakkhe yadā sakalaṃ ñātuṃ icchitaṃ,",
  "tika-vin01t1:960_1": "tadā sakiṃyeva sakalavisayatāya anirūpitarūpena bhagavato ñāṇaṃ pavatteyyāti vuttadosā nātivattiyevāti? Na,",
  "tika-vin01t1:960_2": "tassa visodhitattā.",
  "tika-vin01t1:960_3": "Visodhito hi so buddhavisayo acinteyyoti.",
  "tika-vin01t1:960_4": "Aññathā pacurajanañāṇasamānavuttitāya buddhānaṃ bhagavantānaṃ ñāṇassa acinteyyatā na siyā,",
  "tika-vin01t1:960_5": "tasmā sakaladhammārammaṇampi taṃ ekadhammārammaṇaṃ viya suvavatthāpiteyeva te dhamme katvā pavattatīti idamettha acinteyyaṃ,",
  "tika-vin01t1:960_6": "“yāvatakaṃ ñeyyaṃ,",
  "tika-vin01t1:960_7": "tāvatakaṃ ñāṇaṃ.",
  "tika-vin01t1:960_8": "Yāvatakaṃ ñāṇaṃ,",
  "tika-vin01t1:960_9": "tāvatakaṃ ñeyyaṃ.",
  "tika-vin01t1:960_10": "Ñeyyapariyantikaṃ ñāṇaṃ,",
  "tika-vin01t1:960_11": "ñāṇapariyantikaṃ ñeyya”nti evamekajjhaṃ visuṃ sakiṃ kamena vā icchānurūpaṃ sammā sāmaṃ sabbadhammānaṃ buddhattā sammāsambuddho.",
  "tika-vin01t1:961_0": "Vijjāhīti ettha vindiyaṃ vindatīti vijjā,",
  "tika-vin01t1:961_1": "yāthāvato upalabbhatīti attho.",
  "tika-vin01t1:961_2": "Attano vā paṭipakkhassa vijjhanaṭṭhena vijjā,",
  "tika-vin01t1:961_3": "tamokkhandhādikassa padālanaṭṭhenāti attho.",
  "tika-vin01t1:961_4": "Tato eva attano visayassa viditakaraṇaṭṭhenapi vijjā.",
  "tika-vin01t1:961_5": "Sampannattāti samannāgatattā paripuṇṇattā vā,",
  "tika-vin01t1:961_6": "avikalattāti attho.",
  "tika-vin01t1:961_7": "Tatrāti ambaṭṭhasutte.",
  "tika-vin01t1:961_8": "Manomayiddhiyāti ettha “idha bhikkhu imamhā kāyā aññaṃ kāyaṃ abhinimmināti rūpiṃ manomayaṃ sabbaṅgapaccaṅgaṃ",
  "tika-vin01t1:961_9": "ahīnindriya”nti iminā nayena āgatā iddhi sarīrabbhantare aññasseva jhānamanena nibbattattā manomayassa",
  "tika-vin01t1:961_10": "sarīrassa nibbattivasena pavattā manomayiddhi nāma.",
  "tika-vin01t1:961_11": "Cha abhiññāti āsavakkhayañāṇena saddhiṃ iddhividhādikā pañcābhiññāyo.",
  "tika-vin01t1:961_12": "Tissannaṃ aṭṭhannañca vijjānaṃ tattha tattha sutte gahaṇaṃ veneyyajjhāsayavasenāti daṭṭhabbaṃ.",
  "tika-vin01t1:961_13": "Satta saddhammā nāma saddhā hirī ottappaṃ bāhusaccaṃ vīriyaṃ sati paññā ca.",
  "tika-vin01t1:961_14": "Ye sandhāya vuttaṃ “idha bhikkhu saddho hoti, hirimā, ottappī,",
  "tika-vin01t1:961_15": "bahussuto,",
  "tika-vin01t1:961_16": "āraddhavīriyo,",
  "tika-vin01t1:961_17": "upaṭṭhitassati,",
  "tika-vin01t1:961_18": "paññavā hotī”ti.",
  "tika-vin01t1:961_19": "Cattāri jhānānīti yāni kānici cattāri rūpāvacarajjhānāni.",
  "tika-vin01t1:962_0": "Kasmā panettha sīlādayoyeva pannarasa “caraṇa”nti vuttāti codanaṃ sandhāyāha “imeyeva hī”tiādi.",
  "tika-vin01t1:962_1": "Tena tesaṃ sikkhattayasaṅgahato nibbānupagamane ekaṃsato sādhanabhāvamāha.",
  "tika-vin01t1:962_2": "Idāni tadatthasādhanāya āgamaṃ dassento “yathāhā”tiādimāha.",
  "tika-vin01t1:962_3": "Bhagavātiādi vuttassevatthassa nigamanavasena vuttaṃ.",
  "tika-vin01t1:962_4": "Nanu cāyaṃ vijjācaraṇasampadā sāvakesupi labbhatīti?",
  "tika-vin01t1:962_5": "Kiñcāpi labbhati,",
  "tika-vin01t1:962_6": "na pana tathā,",
  "tika-vin01t1:962_7": "yathā bhagavatoti dassetuṃ “tattha vijjāsampadā”tiādi vuttaṃ.",
  "tika-vin01t1:962_8": "Āsavakkhayavijjāya sabbaññubhāvasiddhito āha “vijjāsampadā bhagavato sabbaññutaṃ pūretvā ṭhitā”ti.",
  "tika-vin01t1:962_9": "Catūsu jhānesu antogadhabhāvena caraṇadhammapariyāpannattā karuṇābrahmavihārassa yathārahaṃ tassa ca",
  "tika-vin01t1:962_10": "mahākaruṇāsamāpattivasena asādhāraṇasabhāvassa bhagavati upalabbhanato āha “caraṇasampadā mahākāruṇikataṃ",
  "tika-vin01t1:962_11": "pūretvā ṭhitā”ti.",
  "tika-vin01t1:962_12": "Yathā sattānaṃ anatthaṃ parivajjetvā atthe niyojanaṃ paññāya vinā na hoti,",
  "tika-vin01t1:962_13": "evaṃ nesaṃ atthānatthajānanaṃ satthu karuṇāya vinā na hotīti ubhayampi ubhayattha sakiccakameva siyā.",
  "tika-vin01t1:962_14": "Yattha pana yassā padhānabhāvo,",
  "tika-vin01t1:962_15": "taṃ dassetuṃ “so sabbaññutāyā”tiādi vuttaṃ.",
  "tika-vin01t1:962_16": "Yathā taṃ vijjācaraṇasampannoti ettha tanti nipātamattaṃ,",
  "tika-vin01t1:962_17": "yathā aññopi vijjācaraṇasampanno niyojeti,",
  "tika-vin01t1:962_18": "tathā ayanti attho.",
  "tika-vin01t1:962_19": "Tena vijjācaraṇasampannassevāyaṃ āveṇikā paṭipattīti dasseti.",
  "tika-vin01t1:962_20": "Sā panāyaṃ satthu vijjācaraṇasampadā sāsanassa niyyānikatāya sāvakānaṃ sammāpaṭipattiyā ekantakāraṇanti dassetuṃ “tenassā”tiādi vuttaṃ.",
  "tika-vin01t1:962_21": "Tattha attantapādayoti ādi-",
  "tika-vin01t1:962_22": "saddena parantapaubhayantapā gahitā.",
  "tika-vin01t1:962_23": "Sesaṃ suviññeyyameva.",
  "tika-vin01t1:963_0": "Ettha ca vijjāsampadāya satthu paññāmahattaṃ pakāsitaṃ hoti,",
  "tika-vin01t1:963_1": "caraṇasampadāya karuṇāmahattaṃ.",
  "tika-vin01t1:963_2": "Tesu paññāya bhagavato dhammarajjappatti,",
  "tika-vin01t1:963_3": "karuṇāya dhammasaṃvibhāgo.",
  "tika-vin01t1:963_4": "Paññāya saṃsāradukkhanibbidā,",
  "tika-vin01t1:963_5": "karuṇāya saṃsāradukkhasahanaṃ.",
  "tika-vin01t1:963_6": "Paññāya paradukkhaparijānanaṃ,",
  "tika-vin01t1:963_7": "karuṇāya paradukkhapatikārārambho.",
  "tika-vin01t1:963_8": "Paññāya parinibbānābhimukhabhāvo,",
  "tika-vin01t1:963_9": "karuṇāya tadadhigamo.",
  "tika-vin01t1:963_10": "Paññāya sayaṃ taraṇaṃ,",
  "tika-vin01t1:963_11": "karuṇāya paresaṃ tāraṇaṃ.",
  "tika-vin01t1:963_12": "Paññāya buddhabhāvasiddhi,",
  "tika-vin01t1:963_13": "karuṇāya buddhakiccasiddhi.",
  "tika-vin01t1:963_14": "Karuṇāya vā bodhisattabhūmiyaṃ saṃsārābhimukhabhāvo,",
  "tika-vin01t1:963_15": "paññāya tattha anabhirati,",
  "tika-vin01t1:963_16": "tathā karuṇāya paresaṃ abhiṃsāpanaṃ,",
  "tika-vin01t1:963_17": "paññāya sayaṃ parehi abhāyanaṃ.",
  "tika-vin01t1:963_18": "Karuṇāya paraṃ rakkhanto attānaṃ rakkhati,",
  "tika-vin01t1:963_19": "paññāya attānaṃ rakkhanto paraṃ rakkhati.",
  "tika-vin01t1:963_20": "Tathā karuṇāya aparantapo,",
  "tika-vin01t1:963_21": "paññāya anattantapo,",
  "tika-vin01t1:963_22": "tena attahitāya paṭipannādīsu catūsu puggalesu catutthapuggalabhāvo siddho hoti.",
  "tika-vin01t1:963_23": "Tathā karuṇāya lokanāthatā,",
  "tika-vin01t1:963_24": "paññāya attanāthatā.",
  "tika-vin01t1:963_25": "Karuṇāya cassa ninnatābhāvo,",
  "tika-vin01t1:963_26": "paññāya unnamābhāvo.",
  "tika-vin01t1:963_27": "Tathā karuṇāya sabbasattesu janitānuggaho,",
  "tika-vin01t1:963_28": "paññānugatattā na ca na sabbattha virattacitto,",
  "tika-vin01t1:963_29": "paññāya sabbadhammesu virattacitto,",
  "tika-vin01t1:963_30": "karuṇānugatattā na ca na sabbasattānuggahāya pavatto.",
  "tika-vin01t1:963_31": "Yathā hi karuṇā bhagavato sinehasokavirahitā,",
  "tika-vin01t1:963_32": "evaṃ paññā ahaṃkāramamaṃkāravinimuttāti aññamaññavisodhitā paramavisuddhā guṇavisesā vijjācaraṇasampadāhi pakāsitāti daṭṭhabbaṃ.",
  "tika-vin01t1:964_0": "Idāni sugatoti imassa atthaṃ dassento āha “sobhanagamanattā”tiādi.",
  "tika-vin01t1:964_1": "“Gate ṭhite”tiādīsu gamanampi gatanti vuccatīti āha “gamanampi hi gatanti vuccatī”ti.",
  "tika-vin01t1:964_2": "Sobhananti subhaṃ,",
  "tika-vin01t1:964_3": "subhabhāvo visuddhatāya,",
  "tika-vin01t1:964_4": "visuddhatā dosavigamenāti āha “parisuddhamanavajja”nti.",
  "tika-vin01t1:964_5": "Gamanañca nāma bahuvidhanti idhādhippetaṃ gamanaṃ dassento “ariyamaggo”ti āha.",
  "tika-vin01t1:964_6": "So hi nibbānassa gati adhigamoti ca katvā gataṃ gamananti ca vuccati.",
  "tika-vin01t1:964_7": "Idāni tasseva gamane kāraṇaṃ dassetuṃ “tena hesā”tiādi vuttaṃ.",
  "tika-vin01t1:964_8": "Khemaṃ disanti nibbānaṃ.",
  "tika-vin01t1:964_9": "Asajjamānoti paripanthābhāvena sugatigamanepi asajjanto saṅgaṃ akaronto,",
  "tika-vin01t1:964_10": "pageva itarattha.",
  "tika-vin01t1:964_11": "Atha vā ekāsane nisīditvā khippābhiññāvaseneva catunnampi maggānaṃ paṭiladdhabhāvato asajjamāno abajjhanto gato.",
  "tika-vin01t1:964_12": "Yaṃ gamanaṃ gacchanto sabbagamanatthaṃ āvahati,",
  "tika-vin01t1:964_13": "sabbañca anuttaraṃ sampattiṃ āvahati,",
  "tika-vin01t1:964_14": "tadeva sobhanaṃ nāma,",
  "tika-vin01t1:964_15": "tena ca bhagavā gatoti āha “iti sobhanagamanattā sugato”ti sobhanattho susaddoti katvā.",
  "tika-vin01t1:965_0": "Asundarānaṃ dukkhānaṃ saṅkhārappavattīnaṃ abhāvato accantasukhattā ekantato sundaraṃ nāma asaṅkhatā dhātūti",
  "tika-vin01t1:965_1": "āha “sundarañcesa ṭhānaṃ gato amataṃ nibbāna”nti.",
  "tika-vin01t1:965_2": "Tenāha bhagavā “nibbānaṃ paramaṃ sukha”nti.",
  "tika-vin01t1:965_3": "Sammāti suṭṭhu.",
  "tika-vin01t1:965_4": "Suṭṭhu gamanañca nāma paṭipakkhena anabhibhūtassa gamananti āha “pahīne kilese puna apaccāgacchanto”ti,",
  "tika-vin01t1:965_5": "pahīnānaṃ puna asamudācāravasena apaccāgacchanto.",
  "tika-vin01t1:965_6": "Vuttamevatthaṃ āgamaṃ dassetvā vibhāvento āha “vuttañceta”ntiādi.",
  "tika-vin01t1:965_7": "Etanti tena tena maggena pahīnakilesānaṃ puna apaccāgamanaṃ,",
  "tika-vin01t1:965_8": "idañca sikhāppattaṃ sammāgamanaṃ,",
  "tika-vin01t1:965_9": "yāya āgamanīyapaṭipadāya siddhaṃ,",
  "tika-vin01t1:965_10": "sāpi sammāgamanamevāti evampi bhagavā sugatoti dassetuṃ “sammā vā āgato”tiādi vuttaṃ.",
  "tika-vin01t1:965_11": "Sammāpaṭipattiyāti sammāsambodhiyā sampāpane aviparītapaṭipattiyā.",
  "tika-vin01t1:965_12": "Sabbalokassa hitasukhameva karontāti etena mahābodhiyā paṭipadā avibhāgena sabbasattānaṃ sabbadā hitasukhāvahabhāveneva pavattatīti dasseti.",
  "tika-vin01t1:965_13": "Sassataṃ ucchedanti ime ante anupagacchanto gatoti etena paṭiccasamuppādagatiṃ dasseti.",
  "tika-vin01t1:965_14": "Kāmasukhaṃ attakilamathanti ime anupagacchanto gatoti etena ariyamaggagatiṃ dasseti.",
  "tika-vin01t1:966_0": "Tatrāti yuttaṭṭhāne yuttasseva bhāsane.",
  "tika-vin01t1:966_1": "Nipphādetabbe sādhetabbe cetaṃ bhummaṃ.",
  "tika-vin01t1:966_2": "Abhūtanti abhūtatthaṃ.",
  "tika-vin01t1:966_3": "Atthamukhena hi vācāya abhūtatā bhūtatā vā.",
  "tika-vin01t1:966_4": "Atacchanti tasseva vevacanaṃ.",
  "tika-vin01t1:966_5": "Anatthasaṃhitanti diṭṭhadhammikena samparāyikena vā anatthena saṃhitaṃ anatthasaṃhitaṃ,",
  "tika-vin01t1:966_6": "anatthāvahaṃ.",
  "tika-vin01t1:966_7": "Na atthoti anattho,",
  "tika-vin01t1:966_8": "atthassa paṭipakkho abhāvo ca,",
  "tika-vin01t1:966_9": "tena saṃhitaṃ,",
  "tika-vin01t1:966_10": "pisuṇavācaṃ samphappalāpañcāti attho.",
  "tika-vin01t1:966_11": "Evamettha catubbidhassapi vacīduccaritassa saṅgaho daṭṭhabbo.",
  "tika-vin01t1:966_12": "Ettha ca paṭhamā vācā sīlavantaṃ “dussīlo”ti,",
  "tika-vin01t1:966_13": "acaṇḍālādiṃ “caṇḍālo”tiādinā bhāsamānassa daṭṭhabbā.",
  "tika-vin01t1:966_14": "Dutiyā dussīlaṃ “dussīlo”ti,",
  "tika-vin01t1:966_15": "caṇḍālādimeva “caṇḍālo”tiādinā avinayena bhāsamānassa.",
  "tika-vin01t1:966_16": "Tatiyā nerayikādikassa nerayikādibhāvavibhāvanīkathā yathā “āpāyiko devadatto nerayiko”tiādikā.",
  "tika-vin01t1:966_17": "Catutthī “vedavihitena yaññavidhinā pāṇātipātādikataṃ sugatiṃ āvahatī”ti lokassa byāmohanakathā.",
  "tika-vin01t1:966_18": "Pañcamī bhūtena pesuññupasaṃhārā kathā.",
  "tika-vin01t1:966_19": "Chaṭṭhā yuttapattaṭṭhāne pavattitā dānasīlādikathā veditabbā.",
  "tika-vin01t1:966_20": "Evaṃ sammā gadattāti yathāvuttaṃ abhūtādiṃ vajjetvā bhūtaṃ tacchaṃ atthasaṃhitaṃ piyaṃ manāpaṃ tato eva sammā suṭṭhu gadanato sugato.",
  "tika-vin01t1:966_21": "Āpāthagamanamattena kassaci appiyampi hi bhagavato vacanaṃ piyaṃ manāpameva atthasiddhiyā lokassa hitasukhāvahattā.",
  "tika-vin01t1:966_22": "Ettha pana da-",
  "tika-vin01t1:966_23": "kārassa ta-",
  "tika-vin01t1:966_24": "kāraṃ katvā “sugato”ti vuttanti daṭṭhabbaṃ.",
  "tika-vin01t1:967_0": "Aparo nayo –",
  "tika-vin01t1:967_1": "sobhanaṃ gataṃ gamanaṃ etassāti sugato.",
  "tika-vin01t1:967_2": "Bhagavato hi veneyyajanupasaṅkamanaṃ ekantena tesaṃ hitasukhanipphādanato sobhanaṃ bhaddakaṃ.",
  "tika-vin01t1:967_3": "Tathā lakkhaṇānubyañjanappaṭimaṇḍitarūpakāyatāya dutavilambitakhalitānukaḍḍhananippīḷanukkuṭikakuṭilākulatādidosavirahitaṃ",
  "tika-vin01t1:967_4": "vilāsitarājahaṃsavasabhavāraṇamigarājagamanaṃ kāyagamanaṃ ñāṇagamanañca vipulanimmalakaruṇāsativīriyādiguṇavisesahitamabhinīhārato",
  "tika-vin01t1:967_5": "yāva mahābodhi anavajjatāya sattānaṃ hitasukhāvahatāya ca sobhanameva.",
  "tika-vin01t1:967_6": "Atha vā sayambhūñāṇena sakalampi lokaṃ pariññābhisamayavasena parijānanto sammā gato avagatoti sugato.",
  "tika-vin01t1:967_7": "Tathā lokasamudayaṃ pahānābhisamayavasena pajahanto anuppattidhammataṃ āpādento sammā gato atītoti sugato.",
  "tika-vin01t1:967_8": "Lokanirodhaṃ nibbānaṃ sacchikiriyābhisamayavasena sammā gato adhigatoti sugato.",
  "tika-vin01t1:967_9": "Lokanirodhagāminiṃ paṭipadaṃ bhāvanābhisamayavasena sammā gato paṭipannoti sugato.",
  "tika-vin01t1:967_10": "Tathā yaṃ imassa sadevakassa lokassa diṭṭhaṃ sutaṃ mutaṃ viññātaṃ pattaṃ pariyesitaṃ ñātaṃ anuvicaritaṃ manasā,",
  "tika-vin01t1:967_11": "sabbaṃ taṃ hatthatale āmalakaṃ viya sammā paccakkhato gato abbhaññāsīti sugato.",
  "tika-vin01t1:968_0": "Idāni lokavidūti imassa atthaṃ pakāsento āha “sabbathā viditalokattā”tiādi.",
  "tika-vin01t1:968_1": "Tattha sabbathāti sabbappakārena,",
  "tika-vin01t1:968_2": "yo yo loko yena yena pakārena veditabbo,",
  "tika-vin01t1:968_3": "tena tena pakārenāti attho.",
  "tika-vin01t1:968_4": "Te pana pakāre dassetuṃ “sabhāvato”tiādi vuttaṃ.",
  "tika-vin01t1:968_5": "Tattha sabhāvatoti dukkhasabhāvato.",
  "tika-vin01t1:968_6": "Sabbo hi loko dukkhasabhāvo.",
  "tika-vin01t1:968_7": "Yathāha “saṃkhittena pañcupādānakkhandhā dukkhā”ti.",
  "tika-vin01t1:968_8": "Samudayatoti yato samudeti,",
  "tika-vin01t1:968_9": "tato taṇhādito.",
  "tika-vin01t1:968_10": "Nirodhatoti yattha so nirujjhati,",
  "tika-vin01t1:968_11": "tato visaṅkhārato.",
  "tika-vin01t1:968_12": "Nirodhūpāyatoti yena vidhinā so nirodho pattabbo,",
  "tika-vin01t1:968_13": "tato ariyamaggato ito aññassa pakārassa abhāvā.",
  "tika-vin01t1:968_14": "Iti “sabbathā lokaṃ avedī”ti vatvā tadatthasādhakaṃ suttaṃ dassento “yattha kho,",
  "tika-vin01t1:968_15": "āvuso”tiādimāha.",
  "tika-vin01t1:968_16": "Idañca suttaṃ “yattha kho, bhante,",
  "tika-vin01t1:968_17": "na jāyati…pe…",
  "tika-vin01t1:968_18": "na upapajjati,",
  "tika-vin01t1:968_19": "sakkā nu kho so, bhante,",
  "tika-vin01t1:968_20": "gamanena lokassa anto ñātuṃ vā daṭṭhuṃ vā pāpuṇituṃ vā”ti okāsalokassa gatiṃ sandhāya rohitadevaputtena puṭṭho bhagavā abhāsi.",
  "tika-vin01t1:968_21": "Tattha na jāyatītiādinā ujukaṃ jātiādīni paṭikkhipitvā na cavati na upapajjatīti padadvayena aparāparaṃ cavanupapatanāni paṭikkhipati.",
  "tika-vin01t1:968_22": "Keci pana “na jāyatītiādi gabbhaseyyakādivasena vuttaṃ,",
  "tika-vin01t1:968_23": "itaraṃ opapātikavasenā”ti vadanti.",
  "tika-vin01t1:968_24": "Tanti jātiādirahitaṃ.",
  "tika-vin01t1:968_25": "Gamanenāti padasā gamanena.",
  "tika-vin01t1:968_26": "Lokassantanti saṅkhāralokassa antabhūtaṃ nibbānaṃ.",
  "tika-vin01t1:968_27": "Ñāteyyanti jānitabbaṃ.",
  "tika-vin01t1:968_28": "Daṭṭheyyanti daṭṭhabbaṃ.",
  "tika-vin01t1:968_29": "Patteyyanti pattabbaṃ.",
  "tika-vin01t1:968_30": "“Ñātāyaṃ diṭṭhāyaṃ pattāya”nti vā pāṭho,",
  "tika-vin01t1:968_31": "tattha gamanena lokassantaṃ ñātā ayaṃ diṭṭhā ayaṃ pattā ayanti na vadāmīti attho.",
  "tika-vin01t1:968_32": "Ayanti nibbānatthiko.",
  "tika-vin01t1:969_0": "Kāmaṃ padasā gamanena gantvā lokassantaṃ ñātuṃ daṭṭhuṃ pattuṃ vā na sakkā,",
  "tika-vin01t1:969_1": "api ca parimitaparicchinnaṭṭhāne taṃ paññāpetvā dassemīti dassento “api cā”tiādimāha.",
  "tika-vin01t1:969_2": "Tattha byāmamatte kaḷevareti byāmappamāṇe attabhāve.",
  "tika-vin01t1:969_3": "Iminā rūpakkhandhaṃ dasseti.",
  "tika-vin01t1:969_4": "Sasaññimhīti saññāya sahite.",
  "tika-vin01t1:969_5": "Iminā saññāsīsena vedanādayo tayo khandhe dasseti saññāsahitattā eva.",
  "tika-vin01t1:969_6": "Samanaketi saviññāṇaketi attho.",
  "tika-vin01t1:969_7": "Iminā viññāṇakkhandhaṃ dasseti,",
  "tika-vin01t1:969_8": "aviññāṇake pana utusamuṭṭhānarūpasamudāyamatte paññāpetuṃ na sakkāti adhippāyo.",
  "tika-vin01t1:969_9": "Lokanti khandhādilokaṃ.",
  "tika-vin01t1:969_10": "Lokanirodhanti tassa lokassa nirujjhanaṃ nibbānameva vā.",
  "tika-vin01t1:969_11": "Nibbānampi hi khandhe paṭicca paññāpanato sarīrasmiṃyeva paññāpeti.",
  "tika-vin01t1:969_12": "Adesampi hi taṃ yesaṃ nirodho,",
  "tika-vin01t1:969_13": "tesaṃ vasena desatopi upacāravasena niddisīyati yathā “cakkhuṃ loke piyarūpaṃ sātarūpaṃ,",
  "tika-vin01t1:969_14": "etthesā taṇhā pahīyamānā pahīyati,",
  "tika-vin01t1:969_15": "ettha nirujjhamānā nirujjhatī”ti.",
  "tika-vin01t1:970_0": "Gamanenāti pākatikagamanena.",
  "tika-vin01t1:970_1": "Lokassantoti saṅkhāralokassa anto antakiriyāya hetubhūtaṃ nibbānaṃ.",
  "tika-vin01t1:970_2": "Kudācananti kadācipi.",
  "tika-vin01t1:970_3": "Appatvāti aggamaggena anadhigantvā.",
  "tika-vin01t1:970_4": "Pamocananti pamutti nissaraṇaṃ.",
  "tika-vin01t1:970_5": "Tasmāti yasmā lokantaṃ appatvā vaṭṭadukkhato mutti natthi, tasmā.",
  "tika-vin01t1:970_6": "Haveti nipātamattaṃ.",
  "tika-vin01t1:970_7": "Lokavidūti sabhāvādito sabbaṃ lokaṃ vijānanto.",
  "tika-vin01t1:970_8": "Sumedhoti sundarapañño.",
  "tika-vin01t1:970_9": "Lokantagūti pariññābhisamayena lokaṃ viditvā pahānābhisamayena lokantagū.",
  "tika-vin01t1:970_10": "Maggabrahmacariyassa pariniṭṭhitattā vusitabrahmacariyo.",
  "tika-vin01t1:970_11": "Sabbesaṃ kilesānaṃ samitattā catusaccadhammānaṃ vā abhisamitattā samitāvī.",
  "tika-vin01t1:970_12": "Nāsīsatīti na pattheti,",
  "tika-vin01t1:970_13": "yathā imaṃ lokaṃ,",
  "tika-vin01t1:970_14": "evaṃ parañca lokaṃ nāsīsati appaṭisandhikattā.",
  "tika-vin01t1:971_0": "Evaṃ yadipi lokavidutā anavasesato dassitā sabhāvādito dassitattā,",
  "tika-vin01t1:971_1": "loko pana ekadeseneva vuttoti taṃ anavasesato dassetuṃ “api ca tayo lokā”tiādi vuttaṃ.",
  "tika-vin01t1:971_2": "Tattha indriyabaddhānaṃ khandhānaṃ samūho santāno ca sattaloko.",
  "tika-vin01t1:971_3": "Rūpādīsu sattavisattatāya satto,",
  "tika-vin01t1:971_4": "lokīyati ettha kusalākusalaṃ tabbipāko cāti loko.",
  "tika-vin01t1:971_5": "Anindriyabaddhānaṃ rūpādīnaṃ samūho santāno ca okāsaloko lokīyanti ettha jaṅgamā thāvarā ca tesañca okāsabhūtoti katvā.",
  "tika-vin01t1:971_6": "Tadādhāratāya hesa “bhājanaloko”tipi vuccati.",
  "tika-vin01t1:971_7": "Ubhayepi khandhā saṅkhāraloko paccayehi saṅkharīyanti lujjanti palujjanti cāti.",
  "tika-vin01t1:971_8": "Āhāraṭṭhitikāti paccayaṭṭhitikā,",
  "tika-vin01t1:971_9": "paccayāyattavuttikāti attho.",
  "tika-vin01t1:971_10": "Paccayattho hettha āhārasaddo “ayamāhāro anuppannassa vā kāmacchandassa uppādāyā”tiādīsu viya.",
  "tika-vin01t1:971_11": "Evañhi “sabbe sattā”ti iminā asaññasattāpi pariggahitā honti.",
  "tika-vin01t1:971_12": "Sā panāyaṃ āhāraṭṭhitikatā nippariyāyato saṅkhāradhammo,",
  "tika-vin01t1:971_13": "na sattadhammoti āha “āhāraṭṭhitikāti āgataṭṭhāne saṅkhāraloko veditabbo”ti.",
  "tika-vin01t1:972_0": "Yadi evaṃ “sabbe sattā”ti idaṃ kathanti?",
  "tika-vin01t1:972_1": "Puggalādhiṭṭhānadesanāti nāyaṃ doso.",
  "tika-vin01t1:972_2": "Kasmā pana bhagavā katthaci puggalādhiṭṭhānaṃ katvā dhammaṃ deseti,",
  "tika-vin01t1:972_3": "katthaci dhammādhiṭṭhānaṃ katvā dhammaṃ desetīti?",
  "tika-vin01t1:972_4": "Desanāvilāsato veneyyajjhāsayato ca.",
  "tika-vin01t1:972_5": "Desanāvilāsappattā hi buddhā bhagavanto,",
  "tika-vin01t1:972_6": "te yathāruci katthaci puggalādhiṭṭhānaṃ katvā katthaci dhammādhiṭṭhānaṃ katvā dhammaṃ desenti.",
  "tika-vin01t1:972_7": "Ye vā pana veneyyā sāsanakkamaṃ anotiṇṇā,",
  "tika-vin01t1:972_8": "tesaṃ puggalādhiṭṭhānaṃ desanaṃ desenti.",
  "tika-vin01t1:972_9": "Ye ca otiṇṇā,",
  "tika-vin01t1:972_10": "tesaṃ dhammādhiṭṭhānaṃ.",
  "tika-vin01t1:972_11": "Sammutisaccavisayā puggalādhiṭṭhānā desanā,",
  "tika-vin01t1:972_12": "itarā paramatthasaccavisayā.",
  "tika-vin01t1:972_13": "Purimā karuṇānukūlā,",
  "tika-vin01t1:972_14": "itarā paññānukūlā.",
  "tika-vin01t1:972_15": "Saddhānusārīgottānaṃ vā purimā.",
  "tika-vin01t1:972_16": "Te hi puggalappamāṇikā,",
  "tika-vin01t1:972_17": "pacchimā dhammānusārīgottānaṃ.",
  "tika-vin01t1:972_18": "Saddhācaritatāya vā lokādhipatīnaṃ vasena puggalādhiṭṭhānā,",
  "tika-vin01t1:972_19": "paññācaritatāya dhammādhipatīnaṃ vasena dhammādhiṭṭhānā.",
  "tika-vin01t1:972_20": "Purimā ca neyyatthā,",
  "tika-vin01t1:972_21": "pacchimā nītatthā.",
  "tika-vin01t1:972_22": "Iti bhagavā taṃ taṃ visesaṃ apekkhitvā tattha tattha duvidhaṃ desanaṃ desetīti veditabbaṃ.",
  "tika-vin01t1:973_0": "Diṭṭhigatikānaṃ sassatādivasena “attā loko”ti parikappanā yebhuyyena sattavisayā,",
  "tika-vin01t1:973_1": "na saṅkhāravisayāti āha “sassato lokoti vā asassato lokoti vāti āgataṭṭhāne sattaloko veditabbo”ti.",
  "tika-vin01t1:973_2": "Yāvatā candimasūriyā pariharantīti yattake ṭhāne candimasūriyā parivattanti paribbhamanti.",
  "tika-vin01t1:973_3": "Disā bhanti virocamānāti tesaṃ paribbhamaneneva tā tā disā pabhassarā hutvā virocanti.",
  "tika-vin01t1:973_4": "Atha vā disāti upayogabahuvacanaṃ,",
  "tika-vin01t1:973_5": "tasmā sayaṃ virocamānā candimasūriyā yattakā disā bhanti sobhenti obhāsayantīti attho.",
  "tika-vin01t1:973_6": "Tāva sahassadhā lokoti tattakena pamāṇena sahassappakāro okāsaloko,",
  "tika-vin01t1:973_7": "sahassalokadhātuyoti attho.",
  "tika-vin01t1:973_8": "“Tāvasahassavā”ti vā pāṭho,",
  "tika-vin01t1:973_9": "tāva tattakaṃ sahassaṃ assa atthīti tāvasahassavā.",
  "tika-vin01t1:973_10": "Etthāti sahassalokadhātusaṅkhāte loke.",
  "tika-vin01t1:974_0": "Tampīti tividhampi lokaṃ.",
  "tika-vin01t1:974_1": "Sabbathā avedīti sabbappakārato paṭivijjhi.",
  "tika-vin01t1:974_2": "Kathaṃ paṭivijjhīti āha “tathā hī”tiādi.",
  "tika-vin01t1:974_3": "Tathā hissāti imassa “sabbathā vidito”ti etena sambandho.",
  "tika-vin01t1:974_4": "Assāti anena bhagavatā.",
  "tika-vin01t1:974_5": "Eko loko sabbe sattā āhāraṭṭhitikāti yāya puggalādhiṭṭhānāya kathāya sabbesaṃ saṅkhārānaṃ paccayāyattavuttitā vuttā,",
  "tika-vin01t1:974_6": "tāya sabbo saṅkhāraloko ekavidho pakārantarassa abhāvato.",
  "tika-vin01t1:974_7": "Dve lokātiādīsupi imināva nayena attho veditabbo.",
  "tika-vin01t1:974_8": "Nāmaggahaṇena cettha nibbānassa aggahaṇaṃ tassa alokasabhāvattā.",
  "tika-vin01t1:974_9": "Nanu ca “āhāraṭṭhitikā”ti ettha paccayāyattavuttitāya maggaphaladhammānampi lokatā āpajjatīti?",
  "tika-vin01t1:974_10": "Nāpajjati pariññeyyānaṃ dukkhasaccadhammānaṃ idha lokoti adhippetattā.",
  "tika-vin01t1:974_11": "Atha vā na lujjati na palujjatīti yo gahito tathā na hoti,",
  "tika-vin01t1:974_12": "so lokoti taṃgahaṇarahitānaṃ lokuttarānaṃ natthi lokatā.",
  "tika-vin01t1:975_0": "Tisso vedanāti sukhadukkhaupekkhāvasena.",
  "tika-vin01t1:975_1": "Cattāro āhārāti kabaḷīkārāhāro phassāhāro manosañcetanāhāro viññāṇāhāroti cattāro āhārā.",
  "tika-vin01t1:975_2": "Tattha kabaḷīkārāhāro ojaṭṭhamakaṃ rūpaṃ āharatīti āhāro.",
  "tika-vin01t1:975_3": "Phasso tisso vedanā āharatīti āhāro.",
  "tika-vin01t1:975_4": "Manosañcetanā tīsu bhavesu paṭisandhiṃ āharatīti āhāro.",
  "tika-vin01t1:975_5": "Viññāṇaṃ paṭisandhikkhaṇe nāmarūpaṃ āharatīti āhāro.",
  "tika-vin01t1:975_6": "Upādānānaṃ ārammaṇabhūtā khandhā upādānakkhandhā.",
  "tika-vin01t1:975_7": "Cha ajjhattikāni āyatanānīti cakkhāyatanādimanāyatanapariyantāni.",
  "tika-vin01t1:975_8": "Satta viññāṇaṭṭhitiyoti nānattakāyā nānattasaññino,",
  "tika-vin01t1:975_9": "nānattakāyā ekattasaññino,",
  "tika-vin01t1:975_10": "ekattakāyā nānattasaññino,",
  "tika-vin01t1:975_11": "ekattakāyā ekattasaññino,",
  "tika-vin01t1:975_12": "heṭṭhimā ca tayo āruppāti imā satta “viññāṇaṃ tiṭṭhati etthāti viññāṇaṭṭhitiyo”ti vuccanti.",
  "tika-vin01t1:975_13": "Tattha nānattaṃ kāyo etesaṃ,",
  "tika-vin01t1:975_14": "nānatto vā kāyo etesanti nānattakāyā,",
  "tika-vin01t1:975_15": "nānattasaññā etesaṃ atthīti nānattasaññino.",
  "tika-vin01t1:975_16": "Iminā nayena sesapadesupi attho veditabbo.",
  "tika-vin01t1:976_0": "Sabbe manussā chakāmāvacarā ca devā ekacce ca vinipātikā “nānattakāyā nānattasaññino”ti vuccanti.",
  "tika-vin01t1:976_1": "Aparimāṇesu hi cakkavāḷesu aparimāṇānaṃ manussānaṃ vaṇṇasaṇṭhānādivasena dvepi ekasadisā natthi.",
  "tika-vin01t1:976_2": "Yepi katthaci yamakabhātaro vaṇṇena vā saṇṭhānena vā ekasadisā honti,",
  "tika-vin01t1:976_3": "tesampi ālokitavilokitakathitahasitagamanaṭhānādīhi viseso hotiyeva,",
  "tika-vin01t1:976_4": "paṭisandhisaññā ca nesaṃ tihetukāpi duhetukāpi ahetukāpi hoti,",
  "tika-vin01t1:976_5": "tasmā sabbepi manussā nānattakāyā nānattasaññino.",
  "tika-vin01t1:976_6": "Chakāmāvacaradevesu ca kesañci kāyo nīlo hoti,",
  "tika-vin01t1:976_7": "kesañci pītādivaṇṇo,",
  "tika-vin01t1:976_8": "paṭisandhisaññā ca nesaṃ duhetukāpi tihetukāpi hoti,",
  "tika-vin01t1:976_9": "tasmā tepi nānattakāyā nānattasaññino.",
  "tika-vin01t1:976_10": "Ekacce vinipātikā pana catuapāyavinimuttakā uttaramātā yakkhinī,",
  "tika-vin01t1:976_11": "piyaṅkaramātā,",
  "tika-vin01t1:976_12": "dhammaguttāti evamādayo daṭṭhabbā.",
  "tika-vin01t1:976_13": "Etesañhi odātakaāḷamaṅguracchavisāmavaṇṇādivasena ceva kisathūlarassadīghādivasena ca kāyo nānā hoti,",
  "tika-vin01t1:976_14": "manussānaṃ viya tihetukaduhetukāhetukavasena paṭisandhisaññāpi,",
  "tika-vin01t1:976_15": "te pana devā viya na mahesakkhā,",
  "tika-vin01t1:976_16": "kapaṇamanussā viya appesakkhā dullabhaghāsacchādanā dukkhapīḷitā viharanti,",
  "tika-vin01t1:976_17": "ekacce kāḷapakkhe dukkhitā juṇhapakkhe sukhitā honti,",
  "tika-vin01t1:976_18": "tasmā sukhasamussayato vinipatitattā sukhasamussayato vinipāto etesaṃ atthīti vinipātikāti vuttā satipi devabhāve dibbasampattiyā abhāvato.",
  "tika-vin01t1:976_19": "Ye panettha tihetukā,",
  "tika-vin01t1:976_20": "tesaṃ dhammābhisamayopi hoti.",
  "tika-vin01t1:976_21": "Piyaṅkaramātā hi yakkhinī paccūsasamaye anuruddhattherassa dhammaṃ sajjhāyato sutvā –",
  "tika-vin01t1:977_0": "“Mā saddaṃ kari piyaṅkara, bhikkhu dhammapadāni bhāsati;",
  "tika-vin01t1:978_0": "Apica dhammapadaṃ vijāniya, paṭipajjema hitāya no siyā.",
  "tika-vin01t1:979_0": "“Pāṇesu ca saṃyamāmase, sampajānamusā na bhaṇāmase;",
  "tika-vin01t1:980_0": "Sikkhema susīlyamattano, api muccema pisācayoniyā”ti. –",
  "tika-vin01t1:981_0": "Evaṃ puttakaṃ saññāpetvā taṃ divasaṃ sotāpattiphalaṃ pattā.",
  "tika-vin01t1:981_1": "Uttaramātā pana bhagavato dhammaṃ sutvāva sotāpannā jātā.",
  "tika-vin01t1:981_2": "Evamimepi kāyassa ceva paṭisandhisaññāya ca nānattā “nānattakāyā nānattasaññino”tveva saṅkhyaṃ gacchanti.",
  "tika-vin01t1:982_0": "Brahmapārisajjabrahmapurohitamahābrahmasaṅkhātā pana hīnamajjhimapaṇītabhedabhinnena paṭhamajjhānena",
  "tika-vin01t1:982_1": "nibbattā brahmakāyikā ceva catūsu apāyesu sattā ca “nānattakāyā ekattasaññino”ti vuccanti.",
  "tika-vin01t1:982_2": "Etesu hi brahmakāyikesu brahmapurohitānaṃ kāyo brahmapārisajjehi pamāṇato vipulataro hoti,",
  "tika-vin01t1:982_3": "mahābrahmānaṃ kāyo pana brahmapurohitehipi pamāṇato vipulataro hoti.",
  "tika-vin01t1:982_4": "Kāmañca nesaṃ pabhāvasenapi kāyo heṭṭhimaheṭṭhimehi uḷārataro hoti,",
  "tika-vin01t1:982_5": "taṃ pana idha appamāṇaṃ.",
  "tika-vin01t1:982_6": "Tathā hi parittābhādīnaṃ parittasubhādīnañca kāye satipi pabhāvematte ekattavaseneva vavatthapīyatīti “ekattakāyā”tveva te vuccanti.",
  "tika-vin01t1:982_7": "Evamime brahmakāyikā kāyassa nānattā paṭhamajjhānavipākavasena pana paṭisandhisaññāya ca ekattā nānattakāyā ekattasaññino.",
  "tika-vin01t1:982_8": "Yathā ca te,",
  "tika-vin01t1:982_9": "evaṃ catūsu apāyesu sattā.",
  "tika-vin01t1:982_10": "Nirayesu hi kesañci gāvutaṃ,",
  "tika-vin01t1:982_11": "kesañci aḍḍhayojanaṃ,",
  "tika-vin01t1:982_12": "kesañci yojanaṃ attabhāvo hoti,",
  "tika-vin01t1:982_13": "devadattassa pana yojanasatiko jāto.",
  "tika-vin01t1:982_14": "Tiracchānesupi keci khuddakā,",
  "tika-vin01t1:982_15": "keci mahantā,",
  "tika-vin01t1:982_16": "pettivisayepi keci saṭṭhihatthā,",
  "tika-vin01t1:982_17": "keci asītihatthā honti,",
  "tika-vin01t1:982_18": "keci suvaṇṇā,",
  "tika-vin01t1:982_19": "keci dubbaṇṇā,",
  "tika-vin01t1:982_20": "tathā kālakañcikā asurā.",
  "tika-vin01t1:982_21": "Api cettha dīghapiṭṭhikapetā nāma saṭṭhiyojanikāpi honti,",
  "tika-vin01t1:982_22": "paṭisandhisaññā pana sabbesampi akusalavipākāhetukāva hoti.",
  "tika-vin01t1:982_23": "Iti āpāyikāpi “nānattakāyā ekattasaññino”tveva saṅkhyaṃ gacchanti.",
  "tika-vin01t1:983_0": "Dutiyajjhānabhūmikā pana parittābhā appamāṇābhā ābhassarā “ekattakāyā nānattasaññino”ti vuccanti.",
  "tika-vin01t1:983_1": "Nesañhi sabbesaṃ kāyo ekappamāṇova hoti,",
  "tika-vin01t1:983_2": "paṭisandhisaññā pana dutiyatatiyajjhānavipākavasena nānā hoti.",
  "tika-vin01t1:984_0": "Parittasubhā appamāṇasubhā subhakiṇhā pana tatiyajjhānabhūmikā ekattakāyā ekattasaññino.",
  "tika-vin01t1:984_1": "Tesaṃ vuttanayena kāyassa ceva catutthajjhānavipākavasena paṭisandhisaññāya ca ekattā.",
  "tika-vin01t1:984_2": "“Vehapphalāpi imaṃyeva catutthaviññāṇaṭṭhitiṃ bhajanti kāyassa ceva pañcamajjhānavipākavasena paṭisandhisaññāya ca ekarūpattā.",
  "tika-vin01t1:984_3": "Suddhāvāsā pana apunarāvattanato vivaṭṭapakkhe ṭhitā,",
  "tika-vin01t1:984_4": "na sabbakālikā.",
  "tika-vin01t1:984_5": "Kappasatasahassampi asaṅkhyeyyampi buddhasuññe loke nuppajjanti,",
  "tika-vin01t1:984_6": "soḷasakappasahassabbhantare buddhesu uppajjantesuyeva uppajjanti,",
  "tika-vin01t1:984_7": "dhammacakkappavattissa bhagavato khandhāvāraṭṭhānasadisā honti,",
  "tika-vin01t1:984_8": "tasmā neva viññāṇaṭṭhitiṃ,",
  "tika-vin01t1:984_9": "na sattāvāsaṃ bhajantī”ti vadanti.",
  "tika-vin01t1:984_10": "Mahāsīvatthero pana “na kho pana so sāriputta āvāso sulabharūpo,",
  "tika-vin01t1:984_11": "yo mayā anāvuṭṭhapubbo iminā dīghena addhunā aññatra suddhāvāsehi devehī”ti iminā suttena “suddhāvāsāpi",
  "tika-vin01t1:984_12": "catutthaviññāṇaṭṭhitiṃ catutthasattāvāsaṃ bhajantī”ti vadati,",
  "tika-vin01t1:984_13": "taṃ appaṭibāhiyattā suttassa anuññātaṃ.",
  "tika-vin01t1:984_14": "Tasmā asaññasattaṃ apanetvā parittasubhādīsu akaniṭṭhapariyosānāsu navasu bhūmīsu sattā “ekattakāyā ekattasaññino”ti gahetabbā.",
  "tika-vin01t1:985_0": "Asaññasattā pana viññāṇābhāvā ettha saṅgahaṃ na gacchanti.",
  "tika-vin01t1:985_1": "Tathā hi anuppanne buddhe titthāyatane pabbajitā vāyokasiṇe parikammaṃ katvā catutthajjhānaṃ nibbattetvā tato vuṭṭhāya “dhī cittaṃ,",
  "tika-vin01t1:985_2": "dhī cittaṃ,",
  "tika-vin01t1:985_3": "cittassa nāma abhāvoyeva sādhu.",
  "tika-vin01t1:985_4": "Cittañhi nissāya vadhabandhādipaccayaṃ dukkhaṃ uppajjati,",
  "tika-vin01t1:985_5": "citte asati nattheta”nti khantiṃ ruciṃ uppādetvā aparihīnajjhānā kālaṃ katvā rūpapaṭisandhivasena asaññabhave nibbattanti.",
  "tika-vin01t1:985_6": "Yo yassa iriyāpatho manussaloke paṇihito ahosi,",
  "tika-vin01t1:985_7": "so tena iriyāpathena nibbattitvā pañca kappasatāni ṭhito vā nisinno vā nipanno vā hoti.",
  "tika-vin01t1:985_8": "Evaṃ cittavirāgabhāvanāvasena tesaṃ tattha viññāṇuppatti na hotīti viññāṇābhāvato viññāṇaṭṭhitiṃ te na bhajanti.",
  "tika-vin01t1:985_9": "Nevasaññānāsaññāyatanaṃ pana yatheva saññāya,",
  "tika-vin01t1:985_10": "evaṃ viññāṇassapi sukhumattā viññāṇaṭṭhitīsu saṅgahaṃ na gacchati.",
  "tika-vin01t1:985_11": "Tañhi saññāya viya viññāṇassapi saṅkhārāvasesasukhumabhāvappattattā paribyattaviññāṇakiccābhāvato neva viññāṇaṃ,",
  "tika-vin01t1:985_12": "na ca sabbaso aviññāṇaṃ hotīti nevaviññāṇā nāviññāṇaṃ,",
  "tika-vin01t1:985_13": "tasmā paripphuṭaviññāṇakiccavantīsu viññāṇaṭṭhitīsu saṅgahaṃ na gacchati.",
  "tika-vin01t1:985_14": "Tasmā vinipātikehi saddhiṃ chakāmāvacaradevā manussā ca nānattakāyā nānattasaññino,",
  "tika-vin01t1:985_15": "paṭhamajjhānabhūmikā apāyasattā ca nānattakāyā ekattasaññino,",
  "tika-vin01t1:985_16": "dutiyajjhānabhūmikā ekattakāyā nānattasaññino,",
  "tika-vin01t1:985_17": "tatiyajjhānabhūmikā asaññasattaṃ vajjetvā sesā catutthajjhānabhūmikā ca ekattakāyā ekattasaññinoti imā",
  "tika-vin01t1:985_18": "catasso viññāṇaṭṭhitiyo nevasaññānāsaññāyatanaṃ vajjetvā ākāsānañcāyatanādiheṭṭhimāruppattayena saddhiṃ",
  "tika-vin01t1:985_19": "“satta viññāṇaṭṭhitiyo”ti veditabbā.",
  "tika-vin01t1:986_0": "Aṭṭha lokadhammāti lābho alābho yaso ayaso nindā pasaṃsā sukhaṃ dukkhanti ime aṭṭha lokassa dhammattā lokadhammā.",
  "tika-vin01t1:986_1": "Ime hi sattalokassa avassaṃbhāvino dhammā,",
  "tika-vin01t1:986_2": "tasmā etehi vinimutto nāma koci satto natthi.",
  "tika-vin01t1:986_3": "Te hi aparāparaṃ kadāci lokaṃ anupatanti,",
  "tika-vin01t1:986_4": "kadāci te loko ca anupatati.",
  "tika-vin01t1:986_5": "Vuttampi cetaṃ “aṭṭhime,",
  "tika-vin01t1:986_6": "bhikkhave,",
  "tika-vin01t1:986_7": "lokadhammā lokaṃ anuparivattanti,",
  "tika-vin01t1:986_8": "loko ca aṭṭha lokadhamme anuparivattatī”ti.",
  "tika-vin01t1:986_9": "Ghāsacchādanādīnaṃ laddhi,",
  "tika-vin01t1:986_10": "tāni eva vā laddhabbato lābho.",
  "tika-vin01t1:986_11": "Tadabhāvo alābho.",
  "tika-vin01t1:986_12": "Lābhaggahaṇena cettha tabbisayo anurodho gahito,",
  "tika-vin01t1:986_13": "alābhaggahaṇena virodho.",
  "tika-vin01t1:986_14": "Evaṃ yasādīsupi tabbisayaanurodhavirodhānaṃ gahaṇaṃ veditabbaṃ.",
  "tika-vin01t1:986_15": "Lābhe pana āgate alābho āgatoyeva hotīti lābho ca alābho ca vutto.",
  "tika-vin01t1:986_16": "Yasādīsupi eseva nayo.",
  "tika-vin01t1:986_17": "Tathā ca lohite sati tadupaghātavasena pubbo viya lābhādīsu anurodhe sati alābhādīsu virodho laddhāvasaro eva hoti.",
  "tika-vin01t1:987_0": "Nava sattāvāsāti heṭṭhā vuttasattaviññāṇaṭṭhitiyo eva asaññasattacatutthāruppehi saddhiṃ “nava sattāvāsā”ti vuccanti.",
  "tika-vin01t1:987_1": "Sattā āvasanti etesūti sattāvāsā,",
  "tika-vin01t1:987_2": "nānattakāyanānattasaññīādibhedā sattanikāyā.",
  "tika-vin01t1:987_3": "Te hi sattanikāyā tappariyāpannānaṃ sattānaṃ tāya eva tappariyāpannatāya ādhāro viya vattabbataṃ arahanti",
  "tika-vin01t1:987_4": "samudāyādhāratāya avayavassa yathā “rukkhe sākhā”ti.",
  "tika-vin01t1:987_5": "Suddhāvāsānampi sattāvāsaggahaṇe kāraṇaṃ heṭṭhā vuttameva.",
  "tika-vin01t1:988_0": "Dasāyatanānīti arūpasabhāvaṃ manāyatanaṃ rūpārūpādimissakaṃ dhammāyatanañca ṭhapetvā kevalaṃ rūpadhammānaṃyeva vasena cakkhāyatanādayo pañca,",
  "tika-vin01t1:988_1": "rūpāyatanādayo pañcāti dasāyatanāni vuttāni,",
  "tika-vin01t1:988_2": "manāyatanadhammāyatanehi pana saddhiṃ tāniyeva “dvādasāyatanānī”ti vuttāni.",
  "tika-vin01t1:989_0": "Kasmā panettha cakkhādayo “āyatanānī”ti vuccanti?",
  "tika-vin01t1:989_1": "Āyatanato āyānaṃ vā tananato āyatassa ca nayanato āyatanāni.",
  "tika-vin01t1:989_2": "Cakkhurūpādīsu hi taṃtaṃdvārārammaṇā cittacetasikā dhammā sena sena anubhavanādinā kiccena āyatanti uṭṭhahanti ghaṭanti vāyamanti,",
  "tika-vin01t1:989_3": "te ca pana āyabhūte dhamme etāni tanonti vitthārenti,",
  "tika-vin01t1:989_4": "idañca anamatagge saṃsāre pavattaṃ ativiya āyataṃ saṃsāradukkhaṃ yāva na nivattati,",
  "tika-vin01t1:989_5": "tāva nayanti pavattayanti,",
  "tika-vin01t1:989_6": "tasmā “āyatanānī”ti vuccanti.",
  "tika-vin01t1:989_7": "Api ca nivāsaṭṭhānaṭṭhena ākaraṭṭhena samosaraṇaṭṭhena sañjātidesaṭṭhena kāraṇaṭṭhena ca āyatanāni.",
  "tika-vin01t1:989_8": "Tathā hi loke “issarāyatanaṃ vāsudevāyatana”ntiādīsu nivāsaṭṭhānaṃ āyatananti vuccati.",
  "tika-vin01t1:989_9": "“Suvaṇṇāyatanaṃ rajatāyatana”ntiādīsu ākaro.",
  "tika-vin01t1:989_10": "Sāsane pana “manorame āyatane,",
  "tika-vin01t1:989_11": "sevanti naṃ vihaṅgamā”tiādīsu samosaraṇaṭṭhānaṃ.",
  "tika-vin01t1:989_12": "“Dakkhiṇāpatho gunnaṃ āyatana”ntiādīsu sañjātideso.",
  "tika-vin01t1:989_13": "“Tatra tatreva sakkhibhabbataṃ pāpuṇāti sati satiāyatane”tiādīsu kāraṇaṃ āyatananti vuccati.",
  "tika-vin01t1:989_14": "Cakkhuādīsu ca te te cittacetasikā dhammā nivasanti tadāyattavuttitāyāti cakkhādayo tesaṃ nivāsaṭṭhānaṃ.",
  "tika-vin01t1:989_15": "Cakkhādīsu ca te ākiṇṇā tannissitattā tadārammaṇattā cāti cakkhādayova nesaṃ ākaro.",
  "tika-vin01t1:989_16": "Tattha tattha vatthudvārārammaṇavasena samosaraṇato cakkhādayova nesaṃ samosaraṇaṭṭhānaṃ.",
  "tika-vin01t1:989_17": "Tannissayārammaṇabhāvena tattheva uppattito cakkhādayova nesaṃ sañjātideso.",
  "tika-vin01t1:989_18": "Cakkhādīnaṃ abhāve abhāvato cakkhādayova nesaṃ kāraṇanti yathāvuttenatthena cakkhu ca taṃ āyatanañcāti cakkhāyatanaṃ.",
  "tika-vin01t1:989_19": "Evaṃ sesānipi.",
  "tika-vin01t1:990_0": "Imāneva pana dvādasāyatanāni cakkhuviññāṇādichaviññāṇehi saddhiṃ aṭṭhārasa vidahanādito “dhātuyo”ti vuccanti.",
  "tika-vin01t1:990_1": "Tathā hi cakkhādīsu ekeko dhammo yathāsambhavaṃ vidahati, dhīyate, vidhānaṃ,",
  "tika-vin01t1:990_2": "vidhīyate etāya,",
  "tika-vin01t1:990_3": "ettha vā dhīyatīti dhātūti vuccati.",
  "tika-vin01t1:990_4": "Lokiyā hi dhātuyo kāraṇabhāvena vavatthitāva hutvā suvaṇṇarajatādidhātuyo viya suvaṇṇarajatādiṃ,",
  "tika-vin01t1:990_5": "anekappakāraṃ saṃsāradukkhaṃ vidahanti,",
  "tika-vin01t1:990_6": "bhārahārehi ca bhāro viya sattehi dhīyanti dhārīyanti,",
  "tika-vin01t1:990_7": "dukkhavidhānamattameva cetā avasavattanato.",
  "tika-vin01t1:990_8": "Etāhi ca kāraṇabhūtāhi saṃsāradukkhaṃ sattehi anuvidhīyati,",
  "tika-vin01t1:990_9": "tathāvihitañca taṃ etāsveva dhīyati ṭhapīyati,",
  "tika-vin01t1:990_10": "tasmā “dhātuyo”ti vuccanti.",
  "tika-vin01t1:990_11": "Api ca yathā titthiyānaṃ attā nāma sabhāvato natthi,",
  "tika-vin01t1:990_12": "na evametā,",
  "tika-vin01t1:990_13": "etā pana attano sabhāvaṃ dhārentīti dhātuyo.",
  "tika-vin01t1:990_14": "Yathā ca loke vicittā haritālamanosilādayo selāvayavā “dhātuyo”ti vuccanti,",
  "tika-vin01t1:990_15": "evametāpi dhātuyo viya dhātuyo.",
  "tika-vin01t1:990_16": "Vicittā hetā ñāṇañeyyāvayavāti.",
  "tika-vin01t1:990_17": "Yathā vā sarīrasaṅkhātassa samudāyassa avayavabhūtesu rasasoṇitādīsu aññamaññavisabhāgalakkhaṇaparicchinnesu dhātusamaññā,",
  "tika-vin01t1:990_18": "evametesupi pañcakkhandhasaṅkhātassa attabhāvassa avayavesu dhātusamaññā veditabbā.",
  "tika-vin01t1:990_19": "Aññamaññavisabhāgalakkhaṇaparicchinnā hete cakkhādayoti.",
  "tika-vin01t1:990_20": "Api ca dhātūti nijjīvamattassetaṃ adhivacanaṃ.",
  "tika-vin01t1:990_21": "Tathā hi bhagavā “chadhāturo ayaṃ bhikkhu puriso”tiādīsu jīvasaññāsamūhananatthaṃ dhātudesanamakāsi.",
  "tika-vin01t1:990_22": "Tasmā nijjīvaṭṭhenapi dhātuyoti vuccanti.",
  "tika-vin01t1:991_0": "Ettha ca “āhāraṭṭhitikā”ti paccayāyattavuttitāvacanena saṅkhārānaṃ aniccatā,",
  "tika-vin01t1:991_1": "tāya ca “yadaniccaṃ taṃ dukkhaṃ,",
  "tika-vin01t1:991_2": "yaṃ dukkhaṃ tadanattā”ti vacanato dukkhānattatā ca pakāsitā hontīti tīṇipi sāmaññalakkhaṇāni gahitāni.",
  "tika-vin01t1:991_3": "Nāmanti cattāro arūpino khandhā,",
  "tika-vin01t1:991_4": "te ca atthato phassādayo.",
  "tika-vin01t1:991_5": "Rūpanti bhūtupādāyarūpāni,",
  "tika-vin01t1:991_6": "tāni ca atthato pathavīādayoti aviseseneva salakkhaṇato saṅkhārā gahitā.",
  "tika-vin01t1:991_7": "Taggahaṇeneva ye te savisesā kusalādayo hetuādayo ca,",
  "tika-vin01t1:991_8": "tepi gahitā eva hontīti āha “iti ayaṃ saṅkhāralokopi sabbathā vidito”ti.",
  "tika-vin01t1:992_0": "Evaṃ saṅkhāralokassa sabbathā viditabhāvaṃ dassetvā idāni sattalokassapi sabbathā viditabhāvaṃ dassento “yasmā panesā”tiādimāha.",
  "tika-vin01t1:992_1": "Tattha āsayaṃ jānātīti āgamma cittaṃ seti etthāti āsayo migāsayo viya.",
  "tika-vin01t1:992_2": "Yathā migo gocarāya gantvā paccāgantvā tattheva vanagahane sayatīti so tassa āsayo,",
  "tika-vin01t1:992_3": "evaṃ aññathā pavattitvāpi cittaṃ āgamma yattha seti,",
  "tika-vin01t1:992_4": "so tassa āsayoti vuccati.",
  "tika-vin01t1:992_5": "So pana sassatadiṭṭhiādivasena catubbidho.",
  "tika-vin01t1:992_6": "Vuttañca –",
  "tika-vin01t1:993_0": "“Sassatucchedadiṭṭhī ca, khanti cevānulomikā;",
  "tika-vin01t1:994_0": "Yathābhūtañca yaṃ ñāṇaṃ, etaṃ āsayasaddita”nti.",
  "tika-vin01t1:995_0": "Tattha sabbadiṭṭhīnaṃ sassatucchedadiṭṭhīhi saṅgahitattā sabbepi diṭṭhigatikā sattā imā eva dve diṭṭhiyo sannissitā.",
  "tika-vin01t1:995_1": "Yathāha “dvayanissito khvāyaṃ kaccāna loko yebhuyyena atthitañceva natthitañcā”ti.",
  "tika-vin01t1:995_2": "Atthitāti hi sassataggāho adhippeto,",
  "tika-vin01t1:995_3": "natthitāti ucchedaggāho.",
  "tika-vin01t1:995_4": "Ayaṃ tāva vaṭṭanissitānaṃ puthujjanānaṃ āsayo,",
  "tika-vin01t1:995_5": "vivaṭṭanissitānaṃ pana suddhasattānaṃ anulomikā khanti yathābhūtañāṇanti duvidho āsayo.",
  "tika-vin01t1:995_6": "Tattha “anulomikā khanti vipassanāñāṇaṃ,",
  "tika-vin01t1:995_7": "yathābhūtañāṇaṃ pana maggañāṇa”nti sammohavinodaniyā vibhaṅgaṭṭhakathāyaṃ vuttaṃ.",
  "tika-vin01t1:995_8": "Taṃ catubbidhampi sattānaṃ āsayaṃ jānāti,",
  "tika-vin01t1:995_9": "jānanto ca tesaṃ diṭṭhigatānaṃ tesañca ñāṇānaṃ appavattikkhaṇepi jānāti.",
  "tika-vin01t1:995_10": "Vuttañhetaṃ –",
  "tika-vin01t1:996_0": "“Kāmaṃ sevantaññeva jānāti ‘ayaṃ puggalo kāmagaruko kāmāsayo kāmādhimutto’ti,",
  "tika-vin01t1:996_1": "kāmaṃ sevantaññeva jānāti ‘ayaṃ puggalo nekkhammagaruko nekkhammāsayo nekkhammādhimutto”’tiādi.",
  "tika-vin01t1:997_0": "Anusayaṃ jānātīti anu anu sayantīti anusayā,",
  "tika-vin01t1:997_1": "anurūpaṃ kāraṇaṃ labhitvā uppajjantīti attho.",
  "tika-vin01t1:997_2": "Etena nesaṃ kāraṇalābhe uppajjanārahataṃ dasseti.",
  "tika-vin01t1:997_3": "Appahīnā hi kilesā kāraṇalābhe sati uppajjanti.",
  "tika-vin01t1:997_4": "Ke pana te?",
  "tika-vin01t1:997_5": "Kāmarāgādayo satta anāgatā kilesā,",
  "tika-vin01t1:997_6": "atītā paccuppannā ca taṃsabhāvattā tathā vuccanti.",
  "tika-vin01t1:997_7": "Na hi dhammānaṃ kālabhedena sabhāvabhedo atthi,",
  "tika-vin01t1:997_8": "taṃ sattavidhaṃ anusayaṃ tassa tassa sattassa santāne paroparabhāvena pavattamānaṃ jānāti.",
  "tika-vin01t1:998_0": "Caritaṃ jānātīti ettha caritanti sucaritaduccaritaṃ.",
  "tika-vin01t1:998_1": "Tañhi vibhaṅge caritaniddese niddiṭṭhaṃ.",
  "tika-vin01t1:998_2": "Atha vā caritanti cariyā veditabbā.",
  "tika-vin01t1:998_3": "Tā pana rāgadosamohasaddhābuddhivitakkavasena cha mūlacariyā,",
  "tika-vin01t1:998_4": "tāsaṃ apariyanto antarabhedo,",
  "tika-vin01t1:998_5": "saṃsaggabhedo pana tesaṭṭhividho.",
  "tika-vin01t1:998_6": "Taṃ caritaṃ sabhāvato saṃkilesato vodānato samuṭṭhānato phalato nissandatoti evamādinā pakārena jānāti.",
  "tika-vin01t1:999_0": "Adhimuttiṃ jānātīti ettha adhimuttīti ajjhāsayadhātu.",
  "tika-vin01t1:999_1": "Sā duvidhā hīnādhimutti paṇītādhimuttīti.",
  "tika-vin01t1:999_2": "Yāya hīnādhimuttikā sattā hīnādhimuttikeyeva sevanti,",
  "tika-vin01t1:999_3": "paṇītādhimuttikā ca paṇītādhimuttike eva.",
  "tika-vin01t1:999_4": "Sace hi ācariyupajjhāyā na sīlavanto honti,",
  "tika-vin01t1:999_5": "saddhivihārikā sīlavanto honti,",
  "tika-vin01t1:999_6": "te attano ācariyupajjhāyepi na upasaṅkamanti,",
  "tika-vin01t1:999_7": "attanā sadise sāruppabhikkhūyeva upasaṅkamanti.",
  "tika-vin01t1:999_8": "Sace ācariyupajjhāyā sāruppabhikkhū,",
  "tika-vin01t1:999_9": "itare asāruppā,",
  "tika-vin01t1:999_10": "tepi na ācariyupajjhāye upasaṅkamanti,",
  "tika-vin01t1:999_11": "attanā sadise hīnādhimuttike eva upasaṅkamanti.",
  "tika-vin01t1:999_12": "Tipiṭakacūḷābhayatthero kira nāgadīpe cetiyavandanāya pañcahi bhikkhusatehi saddhiṃ gacchanto ekasmiṃ",
  "tika-vin01t1:999_13": "gāme manussehi nimantito therena ca saddhiṃ eko asāruppabhikkhu atthi,",
  "tika-vin01t1:999_14": "dhuravihārepi eko asāruppabhikkhu atthi,",
  "tika-vin01t1:999_15": "bhikkhusaṅghesu gāmaṃ osarantesu te ubho janā kiñcāpi āgantukena nevāsiko,",
  "tika-vin01t1:999_16": "nevāsikena vā āgantuko na diṭṭhapubbo,",
  "tika-vin01t1:999_17": "evaṃ santepi ekato hutvā hasitvā hasitvā kathayamānā aṭṭhaṃsu.",
  "tika-vin01t1:999_18": "Thero disvā “sammāsambuddhena jānitvā dhātusaṃyuttaṃ kathita”nti āha.",
  "tika-vin01t1:999_19": "Evamayaṃ hīnādhimuttikādīnaṃ aññamaññopasevanādiniyāmikā ajjhāsayadhātu ajjhāsayabhāvo adhimuttīti vuccati,",
  "tika-vin01t1:999_20": "taṃ adhimuttiṃ jānāti.",
  "tika-vin01t1:999_21": "“Imassa adhimutti hīnā,",
  "tika-vin01t1:999_22": "imassa paṇītā.",
  "tika-vin01t1:999_23": "Tatthāpi imassa mudu,",
  "tika-vin01t1:999_24": "imassa mudutarā,",
  "tika-vin01t1:999_25": "imassa mudutamā”tiādinā paṭivijjhati.",
  "tika-vin01t1:999_26": "Adhimuttiyā pana tikkhamudubhāvādiko indriyānaṃ tikkhamudubhāvādinā veditabbo.",
  "tika-vin01t1:1000_0": "Apparajakkheti paññāmaye akkhimhi appaṃ parittaṃ rāgadosamoharajaṃ etesanti apparajakkhā,",
  "tika-vin01t1:1000_1": "appaṃ vā rāgādirajaṃ etesanti apparajakkhā,",
  "tika-vin01t1:1000_2": "anussadarāgādirajā sattā.",
  "tika-vin01t1:1000_3": "Te apparajakkhe.",
  "tika-vin01t1:1000_4": "Mahārajakkheti etthāpi eseva nayo,",
  "tika-vin01t1:1000_5": "ussadarāgādirajā mahārajakkhā.",
  "tika-vin01t1:1000_6": "Jānātīti “imassa rāgarajo appo,",
  "tika-vin01t1:1000_7": "imassa dosarajo appo”tiādinā apparajakkhādike jānāti.",
  "tika-vin01t1:1001_0": "Tikkhindriyeti tikhiṇehi saddhādīhi indriyehi samannāgate.",
  "tika-vin01t1:1001_1": "Mudindriyeti mudukehi saddhādīhi indriyehi samannāgate.",
  "tika-vin01t1:1001_2": "Ubhayatthāpi upanissayabhūtindriyāni adhippetāni.",
  "tika-vin01t1:1001_3": "Svākāreti sundarākāre,",
  "tika-vin01t1:1001_4": "kalyāṇapakatike vivaṭṭajjhāsayeti attho.",
  "tika-vin01t1:1001_5": "Yesaṃ vā āsayādayo ākārā koṭṭhāsā sundarā,",
  "tika-vin01t1:1001_6": "te svākārā.",
  "tika-vin01t1:1001_7": "Viparītā dvākārā.",
  "tika-vin01t1:1001_8": "Suviññāpayeti sammattaniyāmaṃ viññāpetuṃ sukare saddhe paññavante ca,",
  "tika-vin01t1:1001_9": "ye vā kathitaṃ kāraṇaṃ sallakkhenti,",
  "tika-vin01t1:1001_10": "sukhena sakkā honti viññāpetuṃ,",
  "tika-vin01t1:1001_11": "te suviññāpayā.",
  "tika-vin01t1:1001_12": "Viparītā duviññāpayā.",
  "tika-vin01t1:1001_13": "Bhabbe abhabbeti ettha ye ariyamaggappaṭivedhassa anucchavikā upanissayasampannā kammāvaraṇakilesāvaraṇavipākāvaraṇarahitā,",
  "tika-vin01t1:1001_14": "te bhabbā.",
  "tika-vin01t1:1001_15": "Viparītā abhabbā.",
  "tika-vin01t1:1001_16": "Tasmāti yasmā bhagavā aparimāṇe satte āsayādito anavasesetvā jānāti,",
  "tika-vin01t1:1001_17": "tasmā assa bhagavato sattalokopi sabbathā vidito.",
  "tika-vin01t1:1002_0": "Nanu ca sattesu pamāṇādipi jānitabbo atthīti? Atthi,",
  "tika-vin01t1:1002_1": "tassa pana jānanaṃ na nibbidāya virāgāya nirodhāyāti idha na gahitaṃ,",
  "tika-vin01t1:1002_2": "bhagavato pana tampi suviditaṃ suvavatthāpitameva,",
  "tika-vin01t1:1002_3": "payojanābhāvā desanaṃ nāruḷhaṃ.",
  "tika-vin01t1:1002_4": "Tena vuttaṃ –",
  "tika-vin01t1:1003_0": "“Atha kho bhagavā parittaṃ nakhasikhāyaṃ paṃsuṃ āropetvā bhikkhū āmantesi –",
  "tika-vin01t1:1003_1": "‘taṃ kiṃ maññatha,",
  "tika-vin01t1:1003_2": "bhikkhave,",
  "tika-vin01t1:1003_3": "katamaṃ nu kho bahutaraṃ yo vāyaṃ mayā paritto nakhasikhāyaṃ paṃsu āropito,",
  "tika-vin01t1:1003_4": "ayaṃ vā mahāpathavī”’tiādi.",
  "tika-vin01t1:1004_0": "Evaṃ sattalokassapi sabbathā viditabhāvaṃ dassetvā idāni okāsalokassapi tatheva viditabhāvaṃ dassento āha “yathā ca sattaloko”tiādi.",
  "tika-vin01t1:1004_1": "Okāsalokopi sabbathā viditoti sambandho.",
  "tika-vin01t1:1004_2": "Cakkavāḷanti lokadhātu.",
  "tika-vin01t1:1004_3": "Sā hi nemimaṇḍalasadisena cakkavāḷapabbatena samantato parikkhittattā “cakkavāḷa”nti vuccati.",
  "tika-vin01t1:1004_4": "Aḍḍhuḍḍhānīti upaḍḍhacatutthāni,",
  "tika-vin01t1:1004_5": "tīṇi satāni paññāsañcāti attho.",
  "tika-vin01t1:1004_6": "Nahutānīti dasasahassāni.",
  "tika-vin01t1:1004_7": "Saṅkhātāti kathitā.",
  "tika-vin01t1:1004_8": "Yasmā pathavī nāmāyaṃ tiriyaṃ aparicchinnā,",
  "tika-vin01t1:1004_9": "tasmā “ettakaṃ bahalattena,",
  "tika-vin01t1:1004_10": "saṅkhātāyaṃ vasundharā”ti bahalatoyeva paricchedo vutto.",
  "tika-vin01t1:1004_11": "Nanu cakkavāḷapabbatehi taṃtaṃcakkavāḷapathavī paricchinnāti?",
  "tika-vin01t1:1004_12": "Na tadaññacakkavāḷapathaviyā ekābaddhabhāvato.",
  "tika-vin01t1:1004_13": "Tiṇṇaṃ tiṇṇañhi pattānaṃ antarāḷasadise tiṇṇaṃ tiṇṇaṃ lokadhātūnaṃ antareyeva pathavī natthi lokantaranirayabhāvato,",
  "tika-vin01t1:1004_14": "cakkavāḷapabbatānaṃ pana cakkavāḷapabbatantarehi sambaddhaṭṭhāne pathavī ekābaddhāva,",
  "tika-vin01t1:1004_15": "vivaṭṭakāle saṇṭhahamānāpi pathavī yathāsaṇṭhitapathaviyā ekābaddhāva saṇṭhahati.",
  "tika-vin01t1:1005_0": "Saṇṭhitīti heṭṭhā uparito cāti sabbaso ṭhiti.",
  "tika-vin01t1:1005_1": "Evaṃ saṇṭhiteti evaṃ avaṭṭhite.",
  "tika-vin01t1:1005_2": "Etthāti cakkavāḷe.",
  "tika-vin01t1:1005_3": "Ajjhogāḷhoti ogāhitvā anupavisitvā ṭhito.",
  "tika-vin01t1:1005_4": "Accuggato tāvadevāti tattakameva caturāsīti yojanasatasahassāniyeva uggato.",
  "tika-vin01t1:1005_5": "Na kevalañcettha ubbedhova,",
  "tika-vin01t1:1005_6": "atha kho āyāmavitthārāpissa tattakāyeva.",
  "tika-vin01t1:1005_7": "Vuttañhetaṃ –",
  "tika-vin01t1:1006_0": "“Sineru,",
  "tika-vin01t1:1006_1": "bhikkhave,",
  "tika-vin01t1:1006_2": "pabbatarājā caturāsīti yojanasahassāni āyāmena,",
  "tika-vin01t1:1006_3": "caturāsīti yojanasahassāni vitthārenā”ti.",
  "tika-vin01t1:1007_0": "Sinerupabbatuttamoti pabbatesu uttamo,",
  "tika-vin01t1:1007_1": "pabbatoyeva vā uttamo pabbatuttamo,",
  "tika-vin01t1:1007_2": "sinerusaṅkhāto pabbatuttamo sinerupabbatuttamo,",
  "tika-vin01t1:1007_3": "sinerupabbatarājāti vuttaṃ hoti.",
  "tika-vin01t1:1007_4": "Tassa ca pācīnapassaṃ rajatamayaṃ,",
  "tika-vin01t1:1007_5": "tasmā tassa pabhāya ajjhottharantiyā pācīnadisāya samuddodakaṃ khīraṃ viya paññāyati.",
  "tika-vin01t1:1007_6": "Dakkhiṇapassaṃ pana indanīlamaṇimayaṃ,",
  "tika-vin01t1:1007_7": "tasmā dakkhiṇadisāya samuddodakaṃ yebhuyyena nīlavaṇṇaṃ hutvā paññāyati,",
  "tika-vin01t1:1007_8": "tathā ākāsaṃ.",
  "tika-vin01t1:1007_9": "Pacchimapassaṃ phalikamayaṃ.",
  "tika-vin01t1:1007_10": "Uttarapassaṃ suvaṇṇamayaṃ.",
  "tika-vin01t1:1007_11": "Cattāro samuddāpi sinerurasmīhi eva paricchinnā.",
  "tika-vin01t1:1007_12": "Tathā hi pubbadakkhiṇapassehi nikkhantā rajatamaṇirasmiyo ekato hutvā mahāsamuddapiṭṭhena gantvā cakkavāḷapabbataṃ āhacca tiṭṭhanti,",
  "tika-vin01t1:1007_13": "dakkhiṇapacchimapassehi nikkhantā maṇiphalikarasmiyo,",
  "tika-vin01t1:1007_14": "pacchimuttarapassehi nikkhantā phalikasuvaṇṇarasmiyo,",
  "tika-vin01t1:1007_15": "uttarapācīnapassehi nikkhantā suvaṇṇarajatarasmiyo ekato hutvā mahāsamuddapiṭṭhena gantvā cakkavāḷapabbataṃ āhacca tiṭṭhanti,",
  "tika-vin01t1:1007_16": "tāsaṃ rasmīnaṃ antaresu cattāro mahāsamuddā honti.",
  "tika-vin01t1:1008_0": "Tatoti sinerussa heṭṭhā upari ca vuttappamāṇato.",
  "tika-vin01t1:1008_1": "Upaḍḍhupaḍḍhenāti upaḍḍhena upaḍḍhena.",
  "tika-vin01t1:1008_2": "Idaṃ vuttaṃ hoti –",
  "tika-vin01t1:1008_3": "dvācattālīsa yojanasahassāni samudde ajjhogāḷho tattakameva upari uggato yugandharapabbato,",
  "tika-vin01t1:1008_4": "ekavīsati yojanasahassāni mahāsamudde ajjhogāḷho tattakameva ca upari uggato īsadharo pabbatoti iminā",
  "tika-vin01t1:1008_5": "nayena sesesupi upaḍḍhupaḍḍhappamāṇatā veditabbā.",
  "tika-vin01t1:1008_6": "Yathā mahāsamuddo yāva cakkavāḷapādamūlā anupubbaninno,",
  "tika-vin01t1:1008_7": "evaṃ yāva sinerupādamūlāti heṭṭhā sineruppamāṇato upaḍḍhappamāṇopi yugandharapabbato pathaviyaṃ suppatiṭṭhito,",
  "tika-vin01t1:1008_8": "evaṃ īsadharādayopīti daṭṭhabbaṃ.",
  "tika-vin01t1:1008_9": "Vuttañhetaṃ “mahāsamuddo,",
  "tika-vin01t1:1008_10": "bhikkhave,",
  "tika-vin01t1:1008_11": "anupubbaninno anupubbapoṇo anupubbapabbhāro”ti.",
  "tika-vin01t1:1008_12": "Sineruyugandharādīnaṃ antare sīdantarasamuddā nāma honti.",
  "tika-vin01t1:1008_13": "Tattha kira udakaṃ sukhumaṃ morapattamattampi pakkhittaṃ patiṭṭhātuṃ na sakkoti sīdateva,",
  "tika-vin01t1:1008_14": "tasmā te sīdasamuddā nāma vuccanti.",
  "tika-vin01t1:1008_15": "Te pana vitthārato yathākkamaṃ sineruādīnaṃ accuggamasamānapaamāṇāti vadanti.",
  "tika-vin01t1:1008_16": "Ajjhogāḷhuggatāti ajjhogāḷhā ca uggatā ca.",
  "tika-vin01t1:1008_17": "Brahāti mahantā.",
  "tika-vin01t1:1009_0": "Sinerussa samantatoti parikkhipanavasena sinerussa samantato ṭhitā.",
  "tika-vin01t1:1009_1": "Sineruṃ tāva parikkhipitvā ṭhito yugandharo,",
  "tika-vin01t1:1009_2": "taṃ parikkhipitvā īsadharo.",
  "tika-vin01t1:1009_3": "Evaṃ taṃ taṃ parikkhipitvā ṭhitā “sinerussa samantato”ti vuttā.",
  "tika-vin01t1:1009_4": "Katthaci pana “sineruṃ parikkhipitvā assakaṇṇo nāma pabbato patiṭṭhito,",
  "tika-vin01t1:1009_5": "taṃ parikkhipitvā vinatako nāma pabbato”ti evaṃ aññoyeva anukkamo āgato.",
  "tika-vin01t1:1009_6": "Tathā hi nimijātake –",
  "tika-vin01t1:1010_0": "“Sahassayuttaṃ hayavāhiṃ, dibbayānamadhiṭṭhito;",
  "tika-vin01t1:1011_0": "Yāyamāno mahārājā, addā sīdantare nage;",
  "tika-vin01t1:1012_0": "Disvānāmantayī sūtaṃ, ime ke nāma pabbatā”ti.",
  "tika-vin01t1:1013_0": "Evaṃ nimimahārājena puṭṭhena mātalidevaputtena –",
  "tika-vin01t1:1014_0": "“Sudassano karavīko, īsadharo yugandharo;",
  "tika-vin01t1:1015_0": "Nemindharo vinatako, assakaṇṇo girī brahā.",
  "tika-vin01t1:1016_0": "“Ete sīdantare nagā, anupubbasamuggatā;",
  "tika-vin01t1:1017_0": "Mahārājānamāvāsā, yāni tvaṃ rāja passasī”ti.",
  "tika-vin01t1:1018_0": "Vuttaṃ.",
  "tika-vin01t1:1019_0": "Tattha aṭṭhakathāyaṃ idaṃ vuttaṃ –",
  "tika-vin01t1:1020_0": "“Ayaṃ, mahārāja,",
  "tika-vin01t1:1020_1": "etesaṃ sabbabāhiro sudassano pabbato nāma,",
  "tika-vin01t1:1020_2": "tadanantare karavīko nāma,",
  "tika-vin01t1:1020_3": "so sudassanato uccataro.",
  "tika-vin01t1:1020_4": "Ubhinnampi pana tesaṃ antare ekopi sīdantaramahāsamuddo.",
  "tika-vin01t1:1020_5": "Karavīkassa anantare īsadharo nāma,",
  "tika-vin01t1:1020_6": "so karavīkato uccataro.",
  "tika-vin01t1:1020_7": "Tesampi antare eko sīdantaramahāsamuddo.",
  "tika-vin01t1:1020_8": "Īsadharassa anantare yugandharo nāma,",
  "tika-vin01t1:1020_9": "so īsadharato uccataro.",
  "tika-vin01t1:1020_10": "Tesampi antare eko sīdantaramahāsamuddo.",
  "tika-vin01t1:1020_11": "Yugandharassa anantare nemindharo nāma,",
  "tika-vin01t1:1020_12": "so yugandharato uccataro.",
  "tika-vin01t1:1020_13": "Tesampi antare eko sīdantaramahāsamuddo.",
  "tika-vin01t1:1020_14": "Nemindharassa anantare vinatako nāma,",
  "tika-vin01t1:1020_15": "so nemindharato uccataro.",
  "tika-vin01t1:1020_16": "Tesampi antare eko sīdantaramahāsamuddo.",
  "tika-vin01t1:1020_17": "Vinatakassa anantare assakaṇṇo nāma,",
  "tika-vin01t1:1020_18": "so vinatakato uccataro.",
  "tika-vin01t1:1020_19": "Tesampi antare eko sīdantaramahāsamuddo.",
  "tika-vin01t1:1020_20": "Ete sīdantaramahāsamudde satta pabbatā anupaṭipāṭiyā samuggatā sopānasadisā hutvā ṭhitā”ti.",
  "tika-vin01t1:1021_0": "Yojanānaṃ satānucco,",
  "tika-vin01t1:1021_1": "himavā pañca pabbatoti himavā pabbato pañca yojanasatāni ucco,",
  "tika-vin01t1:1021_2": "ubbedhoti attho.",
  "tika-vin01t1:1021_3": "Tattha himavāti himapātasamaye himayuttatāya himaṃ assa atthīti himavā,",
  "tika-vin01t1:1021_4": "gimhakāle himaṃ vamatīti himavā.",
  "tika-vin01t1:1021_5": "Pabbatoti selo.",
  "tika-vin01t1:1021_6": "Selo hi sandhisaṅkhātehi pabbehi sahitattā “pabbato”ti vuccati,",
  "tika-vin01t1:1021_7": "pasavanādivasena jalassa sārabhūtānaṃ bhesajjādīnaṃ vatthūnañca giraṇato “girī”ti ca vuccati.",
  "tika-vin01t1:1021_8": "Yojanānaṃ sahassāni,",
  "tika-vin01t1:1021_9": "tīṇi āyatavitthatoti yojanānaṃ tīṇi sahassāni āyāmato ca vitthārato cāti attho,",
  "tika-vin01t1:1021_10": "āyāmato ca vitthārato ca tīṇi yojanasahassānīti vuttaṃ hoti.",
  "tika-vin01t1:1022_0": "Caturāsītisahassehi,",
  "tika-vin01t1:1022_1": "kūṭehi paṭimaṇḍitoti sudassanakūṭacitrakūṭādīhi caturāsītikūṭasahassehi paṭimaṇḍito,",
  "tika-vin01t1:1022_2": "sobhitoti attho.",
  "tika-vin01t1:1022_3": "Apicettha avuttopi ayaṃ viseso veditabbo –",
  "tika-vin01t1:1022_4": "ayaṃ himavā nāma pabbato samantato sandamānapañcasatanadīvicitto,",
  "tika-vin01t1:1022_5": "yattha āyāmavitthārena ceva gambhīratāya ca paṇṇāsa paṇṇāsa yojanā diyaḍḍhayojanasataparimaṇḍalā anotattadaho",
  "tika-vin01t1:1022_6": "kaṇṇamuṇḍadaho rathakāradaho chaddantadaho kuṇāladaho mandākinīdaho sīhappapātadahoti satta mahāsarā",
  "tika-vin01t1:1022_7": "patiṭṭhitā.",
  "tika-vin01t1:1022_8": "Tesu anotatto sudassanakūṭaṃ citrakūṭaṃ kāḷakūṭaṃ gandhamādanakūṭaṃ kelāsakūṭanti imehi pañcahi pabbatehi parikkhitto.",
  "tika-vin01t1:1022_9": "Tattha sudassanakūṭaṃ sovaṇṇamayaṃ dviyojanasatubbedhaṃ antovaṅkaṃ kākamukhasaṇṭhānaṃ tameva saraṃ paṭicchādetvā ṭhitaṃ.",
  "tika-vin01t1:1022_10": "Citrakūṭaṃ sabbaratanamayaṃ.",
  "tika-vin01t1:1022_11": "Kāḷakūṭaṃ añjanamayaṃ.",
  "tika-vin01t1:1022_12": "Gandhamādanakūṭaṃ sānumayaṃ abbhantare muggavaṇṇaṃ kāḷānusāriyādimūlagandho candanādisāragandho saralādipheggugandho",
  "tika-vin01t1:1022_13": "lavaṅgāditacagandho kapiṭṭhādipapaṭikagandho sajjādirasagandho tamālādipattagandho nāgakuṅkumādipupphagandho",
  "tika-vin01t1:1022_14": "jātiphalādiphalagandho sabbathā gandhabhāvato gandhagandhoti imehi dasahi gandhehi ussannaṃ nānappakāraosadhasañchannaṃ",
  "tika-vin01t1:1022_15": "kāḷapakkhauposathadivase ādittamiva aṅgāraṃ jalantaṃ tiṭṭhati.",
  "tika-vin01t1:1023_0": "Tattheva nandamūlakaṃ nāma pabbhāraṃ paccekabuddhānaṃ vasanokāso.",
  "tika-vin01t1:1023_1": "Tisso guhāyo suvaṇṇaguhā maṇiguhā rajataguhāti.",
  "tika-vin01t1:1023_2": "Tattha maṇiguhādvāre mañjūsako nāma rukkho yojanaṃ ubbedhena,",
  "tika-vin01t1:1023_3": "yojanaṃ vitthārena,",
  "tika-vin01t1:1023_4": "so yattakāni udake vā thale vā pupphāni,",
  "tika-vin01t1:1023_5": "sabbāni pupphati visesena paccekabuddhāgamanadivase,",
  "tika-vin01t1:1023_6": "tassūparito sabbaratanamāḷo hoti.",
  "tika-vin01t1:1023_7": "Tattha sammajjanakavāto kacavaraṃ chaḍḍeti,",
  "tika-vin01t1:1023_8": "samakaraṇavāto sabbaratanamayaṃ vālikaṃ samaṃ karoti,",
  "tika-vin01t1:1023_9": "siñcanakavāto anotattadahato ānetvā udakaṃ siñcati,",
  "tika-vin01t1:1023_10": "sugandhakaraṇavāto sabbesaṃ gandharukkhānaṃ gandhe āneti,",
  "tika-vin01t1:1023_11": "ocinakavāto pupphāni ocinitvā pāteti,",
  "tika-vin01t1:1023_12": "santharaṇakavāto sabbattha santharati,",
  "tika-vin01t1:1023_13": "sadā paññattāneva cettha āsanāni honti.",
  "tika-vin01t1:1023_14": "Yesu paccekabuddhuppādadivase uposathadivase ca sabbapaccekabuddhā sannipatitvā nisīdanti,",
  "tika-vin01t1:1023_15": "ayaṃ tattha pakati.",
  "tika-vin01t1:1023_16": "Abhisambuddhapaccekabuddho tattha gantvā paññattāsane nisīdati.",
  "tika-vin01t1:1023_17": "Tato sace tasmiṃ kāle aññepi paccekabuddhā saṃvijjanti,",
  "tika-vin01t1:1023_18": "tepi taṅkhaṇaṃ sannipatitvā paññattāsanesu nisīdanti,",
  "tika-vin01t1:1023_19": "nisīditvā kiñcideva samāpattiṃ samāpajjitvā vuṭṭhahanti.",
  "tika-vin01t1:1023_20": "Tato saṅghatthero adhunāgataṃ paccekabuddhaṃ sabbesaṃ anumodanatthāya “kathamadhigata”nti kammaṭṭhānaṃ pucchati,",
  "tika-vin01t1:1023_21": "tadā so attano udānabyākaraṇagāthaṃ bhāsati.",
  "tika-vin01t1:1023_22": "Evamidaṃ gandhamādanakūṭaṃ paccekabuddhānaṃ āvāsaṭṭhānaṃ hotīti veditabbaṃ.",
  "tika-vin01t1:1024_0": "Kelāsakūṭaṃ pana rajatamayaṃ.",
  "tika-vin01t1:1024_1": "Sabbāni cetāni citrakūṭādīni sudassanena samānubbedhasaṇṭhānāni tameva saraṃ paṭicchādetvā ṭhitāni.",
  "tika-vin01t1:1024_2": "Sabbāni pana puthulato paññāsayojanāni,",
  "tika-vin01t1:1024_3": "āyāmato pana ubbedhato viya dviyojanasatānevāti vadanti.",
  "tika-vin01t1:1024_4": "Tāni sabbāni devānubhāvena nāgānubhāvena ca ṭhassanti,",
  "tika-vin01t1:1024_5": "nadiyo ca tesu sandanti,",
  "tika-vin01t1:1024_6": "taṃ sabbampi udakaṃ anotattameva pavisati,",
  "tika-vin01t1:1024_7": "candimasūriyā dakkhiṇena vā uttarena vā gacchantā pabbatantarena tattha obhāsaṃ karonti,",
  "tika-vin01t1:1024_8": "ujuṃ gacchantā na karonti,",
  "tika-vin01t1:1024_9": "tenevassa “anotatta”nti saṅkhā udapādi.",
  "tika-vin01t1:1024_10": "Tattha ratanamayamanuññasopānasilātalāni nimmacchakacchapāni phalikasadisanimmalūdakāni nhānatitthāni",
  "tika-vin01t1:1024_11": "tadupabhogīsattānaṃ sādhāraṇakammunāva suppaṭiyattāni susaṇṭhitāni honti,",
  "tika-vin01t1:1024_12": "yesu buddhapaccekabuddhakhīṇāsavā ca iddhimanto ca isayo nhāyanti,",
  "tika-vin01t1:1024_13": "devayakkhādayo uyyānakīḷaṃ kīḷanti.",
  "tika-vin01t1:1025_0": "Tassa catūsu passesu sīhamukhaṃ hatthimukhaṃ assamukhaṃ usabhamukhanti cattāri mukhāni honti,",
  "tika-vin01t1:1025_1": "yehi catasso nadiyo sandanti.",
  "tika-vin01t1:1025_2": "Sīhamukhena nikkhantanadītīre sīhā bahutarā honti,",
  "tika-vin01t1:1025_3": "hatthimukhādīhi hatthiassausabhā.",
  "tika-vin01t1:1025_4": "Puratthimadisato nikkhantanadī anotattaṃ tikkhattuṃ padakkhiṇaṃ katvā itarā tisso nadiyo anupagamma pācīnahimavanteneva",
  "tika-vin01t1:1025_5": "amanussapathaṃ gantvā mahāsamuddaṃ pavisati.",
  "tika-vin01t1:1025_6": "Pacchimadisato ca uttaradisato ca nikkhantanadiyopi tatheva padakkhiṇaṃ katvā pacchimahimavanteneva uttarahimavanteneva",
  "tika-vin01t1:1025_7": "ca amanussapathaṃ gantvā mahāsamuddaṃ pavisanti.",
  "tika-vin01t1:1025_8": "Dakkhiṇadisato nikkhantanadī pana taṃ tikkhattuṃ padakkhiṇaṃ katvā dakkhiṇena ujukaṃ pāsāṇapiṭṭheneva",
  "tika-vin01t1:1025_9": "saṭṭhi yojanāni gantvā pabbataṃ paharitvā vuṭṭhāya parikkhepena tigāvutappamāṇā udakadhārā hutvā ākāsena",
  "tika-vin01t1:1025_10": "saṭṭhi yojanāni gantvā tiyaggaḷe nāma pāsāṇe patitā,",
  "tika-vin01t1:1025_11": "pāsāṇo udakadhārāvegena bhinno.",
  "tika-vin01t1:1025_12": "Tattha paññāsayojanappamāṇā tiyaggaḷā nāma mahāpokkharaṇī jātā,",
  "tika-vin01t1:1025_13": "mahāpokkharaṇiyā kūlaṃ bhinditvā pāsāṇaṃ pavisitvā saṭṭhi yojanāni gatā,",
  "tika-vin01t1:1025_14": "tato ghanapathaviṃ bhinditvā umaṅgena saṭṭhi yojanāni gantvā viñjhaṃ nāma tiracchānapabbataṃ paharitvā",
  "tika-vin01t1:1025_15": "hatthatale pañcaṅgulisadisā pañcadhārā hutvā pavattati.",
  "tika-vin01t1:1025_16": "Sā tikkhattuṃ anotattaṃ padakkhiṇaṃ katvā gataṭṭhāne “āvaṭṭagaṅgā”ti vuccati,",
  "tika-vin01t1:1025_17": "ujukaṃ pāsāṇapiṭṭhena saṭṭhi yojanāni gataṭṭhāne “kaṇhagaṅgā”ti,",
  "tika-vin01t1:1025_18": "ākāsena saṭṭhi yojanāni gataṭṭhāne “ākāsagaṅgā”ti,",
  "tika-vin01t1:1025_19": "tiyaggaḷapāsāṇe paññāsayojanokāse ṭhitā “tiyaggaḷapokkharaṇī”ti,",
  "tika-vin01t1:1025_20": "kūlaṃ bhinditvā pāsāṇaṃ pavisitvā saṭṭhi yojanāni gataṭṭhāne “bahalagaṅgā”ti,",
  "tika-vin01t1:1025_21": "umaṅgena saṭṭhi yojanāni gataṭṭhāne “umaṅgagaṅgā”ti vuccati.",
  "tika-vin01t1:1025_22": "Viñjhaṃ nāma tiracchānapabbataṃ paharitvā pañcadhārā hutvā pavattaṭṭhāne pana gaṅgā yamunā aciravatī sarabhū mahīti pañcadhā saṅkhyaṃ gatā.",
  "tika-vin01t1:1025_23": "Evametā pañca mahānadiyo himavantato pabhavanti.",
  "tika-vin01t1:1026_0": "Chaddantadahassa pana majjhe dvādasayojanappamāṇe ṭhāne sevālo vā paṇakaṃ vā natthi,",
  "tika-vin01t1:1026_1": "maṇikkhandhavaṇṇaṃ udakameva santiṭṭhati,",
  "tika-vin01t1:1026_2": "tadanantaraṃ yojanavitthataṃ suddhakallahāravanaṃ taṃ udakaṃ parikkhipitvā ṭhitaṃ,",
  "tika-vin01t1:1026_3": "tadanantaraṃ yojanavitthatameva suddhanīluppalavanaṃ taṃ parikkhipitvā ṭhitaṃ,",
  "tika-vin01t1:1026_4": "yojanayojanavitthatāneva rattuppalasetuppalarattapadumasetapadumakumudavanāni purimaṃ purimaṃ parikkhipitvā ṭhitāni,",
  "tika-vin01t1:1026_5": "imesaṃ pana sattannaṃ vanānaṃ anantaraṃ sabbesampi kallahārādīnaṃ vasena vomissakavanaṃ yojanavitthatameva tāni parikkhipitvā ṭhitaṃ,",
  "tika-vin01t1:1026_6": "tadanantaraṃ nāgānaṃ kaṭippamāṇe udake yojanavitthatameva rattasālivanaṃ,",
  "tika-vin01t1:1026_7": "tadanantaraṃ udakapariyante nīlapītalohitodātasurabhisukhumakusumasamākiṇṇaṃ khuddakagacchavananti imāni dasa vanāni yojanayojanavitthatāneva.",
  "tika-vin01t1:1026_8": "Tato khuddakarājamāsamahārājamāsamuggavanaṃ,",
  "tika-vin01t1:1026_9": "tadanantaraṃ tipusaeḷālukaalābukumbhaṇḍavallivanāni,",
  "tika-vin01t1:1026_10": "tato pūgarukkhappamāṇaṃ ucchuvanaṃ,",
  "tika-vin01t1:1026_11": "tato hatthidantappamāṇaphalaṃ kadalivanaṃ,",
  "tika-vin01t1:1026_12": "tato sālavanaṃ,",
  "tika-vin01t1:1026_13": "tadanantaraṃ cāṭippamāṇaphalaṃ panasavanaṃ,",
  "tika-vin01t1:1026_14": "tato madhuraphalaṃ ambavanaṃ,",
  "tika-vin01t1:1026_15": "tato ciñcavanaṃ,",
  "tika-vin01t1:1026_16": "tato kapiṭṭhavanaṃ,",
  "tika-vin01t1:1026_17": "tato vomissako mahāvanasaṇḍo,",
  "tika-vin01t1:1026_18": "tato veṇuvanaṃ,",
  "tika-vin01t1:1026_19": "veṇuvanaṃ pana parikkhipitvā satta pabbatā ṭhitā,",
  "tika-vin01t1:1026_20": "tesaṃ bāhirantato paṭṭhāya paṭhamo cūḷakāḷapabbato nāma,",
  "tika-vin01t1:1026_21": "dutiyo mahākāḷapabbato nāma,",
  "tika-vin01t1:1026_22": "tato udakapassapabbato nāma,",
  "tika-vin01t1:1026_23": "tato candapassapabbato nāma,",
  "tika-vin01t1:1026_24": "tato sūriyapassapabbato nāma,",
  "tika-vin01t1:1026_25": "tato maṇipassapabbato nāma,",
  "tika-vin01t1:1026_26": "sattamo suvaṇṇapassapabbato nāma.",
  "tika-vin01t1:1026_27": "So ubbedhato sattayojaniko chaddantadahaṃ parikkhipitvā pattassa mukhavaṭṭi viya ṭhito.",
  "tika-vin01t1:1026_28": "Tassa abbhantarimapassaṃ suvaṇṇavaṇṇaṃ,",
  "tika-vin01t1:1026_29": "tato nikkhantena obhāsena chaddantadaho samuggatabālasūriyo viya hoti.",
  "tika-vin01t1:1026_30": "Bāhirimapabbatesu pana eko ubbedhato cha yojanāni,",
  "tika-vin01t1:1026_31": "eko pañca,",
  "tika-vin01t1:1026_32": "eko cattāri, eko tīṇi, eko dve,",
  "tika-vin01t1:1026_33": "eko yojanaṃ.",
  "tika-vin01t1:1027_0": "Evaṃ sattapabbataparikkhittassa pana tassa dahassa pubbuttarakaṇṇe udakavātappaharaṇokāse mahānigrodharukkho,",
  "tika-vin01t1:1027_1": "tassa khandho parikkhepato pañcayojaniko,",
  "tika-vin01t1:1027_2": "ubbedhato sattayojaniko.",
  "tika-vin01t1:1027_3": "Catūsu disāsu catasso sākhāyo chachayojanikā,",
  "tika-vin01t1:1027_4": "uddhaṃ uggatasākhāpi chayojanikāva.",
  "tika-vin01t1:1027_5": "Iti so mūlato paṭṭhāya ubbedhena terasayojaniko sākhānaṃ orimantato yāva pārimantā dvādasayojaniko aṭṭhahi",
  "tika-vin01t1:1027_6": "pārohasahassehi paṭimaṇḍito muṇḍamaṇipabbato viya vilāsamāno tiṭṭhati.",
  "tika-vin01t1:1027_7": "Chaddantadahassa pana pacchimadisābhāge suvaṇṇapabbate dvādasayojanikā kañcanaguhā.",
  "tika-vin01t1:1027_8": "Chaddanto nāgarājā vassāratte aṭṭhasahassanāgaparivuto kañcanaguhāyaṃ vasati,",
  "tika-vin01t1:1027_9": "gimhakāle udakavātaṃ sampaṭicchamāno mahānigrodhamūle pārohantare tiṭṭhati.",
  "tika-vin01t1:1028_0": "Mandākiniyā pana majjhe pañcavīsatiyojanamatte ṭhāne sevālo vā paṇakaṃ vā natthi,",
  "tika-vin01t1:1028_1": "phalikavaṇṇaṃ udakameva hoti,",
  "tika-vin01t1:1028_2": "tato paraṃ pana nāgānaṃ kaṭippamāṇe udake aḍḍhayojanavitthataṃ setapadumavanaṃ taṃ udakaṃ parikkhipitvā ṭhitaṃ.",
  "tika-vin01t1:1028_3": "Tattha muḷālaṃ naṅgalasīsamattaṃ hoti,",
  "tika-vin01t1:1028_4": "bhisaṃ mahābheripokkharappamāṇaṃ hoti.",
  "tika-vin01t1:1028_5": "Tassa ekekasmiṃ pabbantare āḷhakappamāṇaṃ khīraṃ hoti.",
  "tika-vin01t1:1028_6": "Padumānaṃ pupphasamaye vāto reṇuvaṭṭiṃ uṭṭhāpetvā paduminīpattesu ṭhapeti,",
  "tika-vin01t1:1028_7": "tattha udakaphusitāni patanti,",
  "tika-vin01t1:1028_8": "tato ādiccapākena paccitvā pakkaayoghaṭikā viya pokkharamadhu tiṭṭhati,",
  "tika-vin01t1:1028_9": "tadanantaraṃ tāvamahantameva rattapadumavanaṃ,",
  "tika-vin01t1:1028_10": "tadanantaraṃ rattakumudavanaṃ,",
  "tika-vin01t1:1028_11": "tadanantaraṃ setakumudavanaṃ,",
  "tika-vin01t1:1028_12": "tadanantaraṃ nīluppalavanaṃ,",
  "tika-vin01t1:1028_13": "tadanantaraṃ rattuppalavanaṃ,",
  "tika-vin01t1:1028_14": "tadanantaraṃ sugandhasālivanaṃ,",
  "tika-vin01t1:1028_15": "tadanantaraṃ eḷālukaalābukumbhaṇḍādīni madhurarasāni valliphalāni,",
  "tika-vin01t1:1028_16": "tadanantaraṃ aḍḍhayojanavitthatameva ucchuvanaṃ,",
  "tika-vin01t1:1028_17": "tattha pūgarukkhakkhandhappamāṇaṃ ucchu.",
  "tika-vin01t1:1028_18": "Tadanantaraṃ kadalivanaṃ,",
  "tika-vin01t1:1028_19": "yato duve pakkāni khādantā kilamanti.",
  "tika-vin01t1:1028_20": "Tadanantaraṃ cāṭippamāṇaphalaṃ panasavanaṃ,",
  "tika-vin01t1:1028_21": "tadanantaraṃ ambavanaṃ,",
  "tika-vin01t1:1028_22": "jambuvanaṃ,",
  "tika-vin01t1:1028_23": "kapiṭṭhavananti saṅkhepato tasmiṃ dahe khāditabbayuttakaṃ phalaṃ nāma natthīti na vattabbaṃ.",
  "tika-vin01t1:1028_24": "Iti imasmiṃ himavati vijjamānakasattamahāsarappabhutīnaṃ pamāṇasaṇṭhānādibhedaṃ sabbameva visesaṃ bhagavā",
  "tika-vin01t1:1028_25": "sabbathā avedi aññāsi paṭivijjhiyevāti daṭṭhabbaṃ.",
  "tika-vin01t1:1029_0": "Tipañcayojanakkhandhaparikkhepāti pannarasayojanappamāṇakkhandhaparikkhepā,",
  "tika-vin01t1:1029_1": "khandhassa pariṇāho pannarasayojanappamāṇoti vuttaṃ hoti.",
  "tika-vin01t1:1029_2": "Nagavhayāti nagasaddena avhātabbā,",
  "tika-vin01t1:1029_3": "rukkhābhidhānāti attho.",
  "tika-vin01t1:1029_4": "Rukkho hi na gacchatīti nagoti vuccati.",
  "tika-vin01t1:1029_5": "Nagavhayā jambūti yojetabbaṃ.",
  "tika-vin01t1:1029_6": "Paññāsayojanakkhandhasākhāyāmāti ubbedhato paññāsayojanappamāṇakkhandhāyāmā ubbedhato samantato ca paññāsayojanasākhāyāmā ca.",
  "tika-vin01t1:1029_7": "Tato eva satayojanavitthiṇṇā,",
  "tika-vin01t1:1029_8": "tāvadeva ca uggatā.",
  "tika-vin01t1:1029_9": "Jamburukkhassa hi mūlato paṭṭhāya yāva sākhāviṭapā,",
  "tika-vin01t1:1029_10": "tāva paṇṇāsa yojanāni,",
  "tika-vin01t1:1029_11": "tato parampi ujukaṃ uggatasākhā paṇṇāsa yojanāni,",
  "tika-vin01t1:1029_12": "samantato ca ekekā sākhā paṇṇāsa paṇṇāsa yojanāni vaḍḍhitāni.",
  "tika-vin01t1:1029_13": "Tāsu pana mahantā mahantā nadiyo sandanti,",
  "tika-vin01t1:1029_14": "tāsaṃ nadīnaṃ ubhayatīre jambupakkānaṃ patitaṭṭhāne suvaṇṇaṅkurā uṭṭhahanti,",
  "tika-vin01t1:1029_15": "te nadījalena vuyhamānā anupubbena mahāsamuddaṃ pavisanti,",
  "tika-vin01t1:1029_16": "tatoyeva jambunadiyaṃ nibbattattā “jambunada”nti taṃ suvaṇṇaṃ vuccati.",
  "tika-vin01t1:1030_0": "Yassānubhāvenāti yassā mahantatā kappaṭṭhāyikādippakārena pabhāvena.",
  "tika-vin01t1:1030_1": "Yañcetaṃ jambuyā pamāṇaṃ,",
  "tika-vin01t1:1030_2": "etadeva asurānaṃ cittapāṭaliyā,",
  "tika-vin01t1:1030_3": "garuḷānaṃ simbalirukkhassa,",
  "tika-vin01t1:1030_4": "aparagoyāne kadambassa,",
  "tika-vin01t1:1030_5": "uttarakurūsu kapparukkhassa,",
  "tika-vin01t1:1030_6": "pubbavidehe sirīsassa,",
  "tika-vin01t1:1030_7": "tāvatiṃsesu pāricchattakassāti.",
  "tika-vin01t1:1030_8": "Tenāhu porāṇā –",
  "tika-vin01t1:1031_0": "“Pāṭalī simbalī jambū, devānaṃ pārichattako;",
  "tika-vin01t1:1032_0": "Kadambo kapparukkho ca, sirīsena bhavati sattama”nti. ;",
  "tika-vin01t1:1033_0": "Ettha sirīsena bhavati sattamanti ettha sirīsenāti paccatte karaṇavacanaṃ.",
  "tika-vin01t1:1033_1": "Sattamanti liṅgavipallāsena vuttaṃ,",
  "tika-vin01t1:1033_2": "sirīso bhavati sattamoti attho.",
  "tika-vin01t1:1034_0": "Cakkavāḷasiluccayoti cakkavāḷapabbato.",
  "tika-vin01t1:1034_1": "Parikkhipitvā taṃ sabbaṃ,",
  "tika-vin01t1:1034_2": "lokadhātumayaṃ ṭhitoti heṭṭhā vuttaṃ sabbampi taṃ parikkhipitvā cakkavāḷasiluccayo patiṭṭhito,",
  "tika-vin01t1:1034_3": "ayaṃ ekā lokadhātu nāmāti attho. Ma-",
  "tika-vin01t1:1034_4": "kāro padasandhivasena āgato.",
  "tika-vin01t1:1034_5": "“Taṃ sabbaṃ lokadhātuṃ parikkhipitvā ayaṃ cakkavāḷasiluccayo ṭhito”ti evampettha sambandhaṃ vadanti,",
  "tika-vin01t1:1034_6": "evaṃ vuttepi cakkavāḷapabbatopi lokadhātuyevāti veditabbaṃ.",
  "tika-vin01t1:1035_0": "Tatthāti tissaṃ lokadhātuyaṃ.",
  "tika-vin01t1:1035_1": "Candamaṇḍalaṃ ekūnapaññāsayojananti ujukaṃ āyāmato vitthārato ubbedhato ca ekūnapaññāsayojanaṃ,",
  "tika-vin01t1:1035_2": "parimaṇḍalato pana tīhi yojanehi ūnadiyaḍḍhasatayojanaṃ.",
  "tika-vin01t1:1035_3": "Sūriyamaṇḍalaṃ paññāsayojananti etthāpi candamaṇḍale vuttanayeneva ujukaṃ paññāsayojananti veditabbaṃ,",
  "tika-vin01t1:1035_4": "parimaṇḍalato pana diyaḍḍhasatayojanaṃ.",
  "tika-vin01t1:1036_0": "Tesu pana candamaṇḍalaṃ heṭṭhā,",
  "tika-vin01t1:1036_1": "sūriyamaṇḍalaṃ upari,",
  "tika-vin01t1:1036_2": "antarā nesaṃ yojanaṃ hoti.",
  "tika-vin01t1:1036_3": "Candassa heṭṭhimantato sūriyassa uparimantaṃ yojanasataṃ hoti,",
  "tika-vin01t1:1036_4": "candavimānaṃ anto maṇimayaṃ,",
  "tika-vin01t1:1036_5": "bahi rajatena parikkhittaṃ,",
  "tika-vin01t1:1036_6": "anto ca bahi ca sītalameva hoti.",
  "tika-vin01t1:1036_7": "Sūriyavimānaṃ anto kanakamayaṃ,",
  "tika-vin01t1:1036_8": "bāhiraṃ phalikaparikkhittaṃ hoti,",
  "tika-vin01t1:1036_9": "anto ca bahi ca uṇhameva.",
  "tika-vin01t1:1036_10": "Cando ujukaṃ saṇikaṃ gacchati.",
  "tika-vin01t1:1036_11": "So hi amāvāsiyaṃ sūriyena saddhiṃ gacchanto divase divase thokaṃ thokaṃ ohīyanto puṇṇamāsiyaṃ upaḍḍhamaggato ohīyati,",
  "tika-vin01t1:1036_12": "tiriyaṃ pana sīghaṃ gacchati.",
  "tika-vin01t1:1036_13": "Tathā hesa ekasmiṃ māse kadāci dakkhiṇato,",
  "tika-vin01t1:1036_14": "kadāci uttarato dissati,",
  "tika-vin01t1:1036_15": "candassa ubhosu passesu nakkhattatārakā gacchanti,",
  "tika-vin01t1:1036_16": "cando dhenu viya vacchaṃ taṃ taṃ nakkhattaṃ upasaṅkamati,",
  "tika-vin01t1:1036_17": "nakkhattāni pana attano gamanaṭṭhānaṃ na vijahanti,",
  "tika-vin01t1:1036_18": "attano vīthiyāva gacchanti.",
  "tika-vin01t1:1036_19": "Sūriyassa pana ujukaṃ gamanaṃ sīghaṃ,",
  "tika-vin01t1:1036_20": "tiriyaṃ gamanaṃ dandhaṃ.",
  "tika-vin01t1:1036_21": "Tiriyaṃ gamanaṃ nāma dakkhiṇadisato uttaradisāya,",
  "tika-vin01t1:1036_22": "uttaradisato dakkhiṇadisāya gamanaṃ,",
  "tika-vin01t1:1036_23": "taṃ dandhaṃ chahi chahi māsehi ijjhanato.",
  "tika-vin01t1:1037_0": "Sūriyo kāḷapakkhauposathe candena saheva gantvā tato paraṃ pāṭipadadivase yojanānaṃ satasahassaṃ candamaṇḍalaṃ",
  "tika-vin01t1:1037_1": "ohāya gacchati attano sīghagāmitāya tassa ca dandhagāmitāya,",
  "tika-vin01t1:1037_2": "atha cando lekhā viya paññāyati.",
  "tika-vin01t1:1037_3": "Tato parampi pakkhassa dutiyāya yojanānaṃ satasahassaṃ candamaṇḍalaṃ ohāya gacchati.",
  "tika-vin01t1:1037_4": "Evaṃ divase divase yāva sukkapakkhauposathadivasā satasahassaṃ satasahassaṃ ohāya gacchati,",
  "tika-vin01t1:1037_5": "atha cando anukkamena vaḍḍhitvā uposathadivase paripuṇṇo hoti.",
  "tika-vin01t1:1037_6": "Anukkamena vaḍḍhanañcettha uparibhāgato patitasūriyālokatāya heṭṭhato pavattāya sūriyassa dūrabhāvena",
  "tika-vin01t1:1037_7": "divase divase anukkamena parihāyamānāya attano chāyāya vasena anukkamena caṇḍamaṇḍalappadesassa vaḍḍhamānassa",
  "tika-vin01t1:1037_8": "viya dissamānatāyāti veditabbaṃ,",
  "tika-vin01t1:1037_9": "tasmā anukkamena vaḍḍhitvā viya uposathadivase puṇṇamāyaṃ paripuṇṇamaṇḍalo hutvā dissati.",
  "tika-vin01t1:1037_10": "Atha sūriyo pāṭipadadivase yojanānaṃ satasahassaṃ dhāvitvā puna candamaṇḍalaṃ gaṇhāti candassa dandhagatitāya attano ca sīghagatitāya,",
  "tika-vin01t1:1037_11": "tathā dutiyāya satasahassanti evaṃ yāva uposathadivasā satasahassaṃ satasahassaṃ dhāvitvā gaṇhāti.",
  "tika-vin01t1:1037_12": "Atha cando anukkamena hāyitvā kāḷapakkhauposathadivase sabbaso na paññāyati,",
  "tika-vin01t1:1037_13": "anukkamena hāyamānatā cettha anukkamena vaḍḍhamānatāya vuttanayena veditabbā.",
  "tika-vin01t1:1037_14": "Tattha pana chāyāya hāyamānatāya maṇḍalaṃ vaḍḍhamānaṃ viya dissati,",
  "tika-vin01t1:1037_15": "idha ca chāyāya vaḍḍhamānatāya maṇḍalaṃ hāyamānaṃ viya dissati,",
  "tika-vin01t1:1037_16": "tasmā anukkamena hāyitvā viya uposathadivase sabbaso na paññāyati.",
  "tika-vin01t1:1037_17": "Candaṃ heṭṭhā katvā sūriyo upari hoti,",
  "tika-vin01t1:1037_18": "mahatiyā pātiyā khuddakabhājanaṃ viya candamaṇḍalaṃ pidhīyati,",
  "tika-vin01t1:1037_19": "majjhanhike gehacchāyā viya candassa chāyā na paññāyati.",
  "tika-vin01t1:1037_20": "So chāyāya apaññāyamānāya dūre ṭhitānaṃ divā padīpo viya sayampi na paññāyati.",
  "tika-vin01t1:1038_0": "Imesaṃ pana ajavīthi nāgavīthi govīthīti tisso gamanavīthiyo honti.",
  "tika-vin01t1:1038_1": "Tattha ajānaṃ udakaṃ paṭikūlaṃ hoti,",
  "tika-vin01t1:1038_2": "hatthināgānaṃ manāpaṃ,",
  "tika-vin01t1:1038_3": "gunnaṃ sītuṇhasamatāya phāsu hoti.",
  "tika-vin01t1:1038_4": "Tathā ca yāya vīthiyā sūriye gacchante vassavalāhakadevaputtā sūriyābhitāpasantattā attano vimānato na nikkhamanti,",
  "tika-vin01t1:1038_5": "kīḷāpasutā hutvā na vicaranti,",
  "tika-vin01t1:1038_6": "tadā kira sūriyavimānaṃ pakatimaggato adho otaritvā vicarati,",
  "tika-vin01t1:1038_7": "tassa oruyha caraṇeneva candavimānampi adho oruyha carati taggatikattā,",
  "tika-vin01t1:1038_8": "tasmā sā vīthi udakābhāvena ajānurūpatāya “ajavīthī”ti samaññā gatā.",
  "tika-vin01t1:1038_9": "Yāya pana vīthiyā sūriye gacchante vassavalāhakadevaputtā sūriyābhitāpābhāvato abhiṇhaṃ attano vimānato",
  "tika-vin01t1:1038_10": "bahi nikkhamitvā kīḷāpasutā hutvā ito cito ca vicaranti,",
  "tika-vin01t1:1038_11": "tadā kira sūriyavimānaṃ pakatimaggato uddhaṃ āruhitvā vicarati,",
  "tika-vin01t1:1038_12": "tassa uddhaṃ āruyha caraṇeneva candavimānampi uddhaṃ āruyha carati taggatikattā,",
  "tika-vin01t1:1038_13": "taggatikatā ca samānagati nāma vātamaṇḍalena vimānassa phellitabbattā,",
  "tika-vin01t1:1038_14": "tasmā sā vīthi udakabahubhāvena nāgānurūpatāya “nāgavīthī”ti samaññā gatā.",
  "tika-vin01t1:1038_15": "Yadā sūriyo uddhaṃ anārohanto adho ca anotaranto pakatimaggeneva gacchati,",
  "tika-vin01t1:1038_16": "tadā vassavalāhakā yathākālaṃ yathāruciñca vimānato nikkhamitvā sukhena vicaranti,",
  "tika-vin01t1:1038_17": "tena kālena kālaṃ vassanato loke utusamatā hoti,",
  "tika-vin01t1:1038_18": "tāya utusamatāya hetubhūtāya sā candimasūriyānaṃ gati gavānurūpatāya “govīthī”ti samaññā gatā.",
  "tika-vin01t1:1038_19": "Tasmā yaṃ kālaṃ candimasūriyā ajavīthiṃ āruhanti,",
  "tika-vin01t1:1038_20": "tadā devo ekabindumpi na vassati.",
  "tika-vin01t1:1038_21": "Yadā nāgavīthiṃ ārohanti,",
  "tika-vin01t1:1038_22": "tadā bhinnaṃ viya nabhaṃ paggharati.",
  "tika-vin01t1:1038_23": "Yadā govīthiṃ ārohanti,",
  "tika-vin01t1:1038_24": "tadā utusamatā sampajjati.",
  "tika-vin01t1:1039_0": "Yadā pana rājāno adhammikā honti,",
  "tika-vin01t1:1039_1": "tesaṃ adhammikatāya uparājasenāpatippabhutayo sabbe devā brahmāno ca adhammikā honti,",
  "tika-vin01t1:1039_2": "tadā tesaṃ adhammikatāya visamaṃ candimasūriyā parivattanti.",
  "tika-vin01t1:1039_3": "Tadā hi bahvābādhatādianiṭṭhaphalūpanissayabhūtassa yathāvuttassa adhammikatāsaññitassa sādhāraṇassa",
  "tika-vin01t1:1039_4": "pāpakammassa balena visamaṃ vāyantena vāyunā phelliyamānā candimasūriyā sineruṃ parikkhipantā visamaṃ",
  "tika-vin01t1:1039_5": "parivattanti,",
  "tika-vin01t1:1039_6": "yathāmaggena na pavattanti.",
  "tika-vin01t1:1039_7": "Vāto yathāmaggena na vāyati,",
  "tika-vin01t1:1039_8": "ayathāmaggena vāyati,",
  "tika-vin01t1:1039_9": "ayathāmaggena vāyanto ākāsaṭṭhavimānāni khobheti,",
  "tika-vin01t1:1039_10": "vimānesu khobhitesu devatānaṃ kīḷanatthāya cittāni na namanti,",
  "tika-vin01t1:1039_11": "cittesu anamantesu sītuṇhabhedo utu yathākālena na sampajjati,",
  "tika-vin01t1:1039_12": "tasmiṃ asampajjante na sammā devo vassati,",
  "tika-vin01t1:1039_13": "kadāci vassati,",
  "tika-vin01t1:1039_14": "kadāci na vassati,",
  "tika-vin01t1:1039_15": "katthaci vassati,",
  "tika-vin01t1:1039_16": "katthaci na vassati.",
  "tika-vin01t1:1039_17": "Vassantopi vappakāle aṅkurakāle nāḷakāle pupphakāle khīraggahaṇādikālesu yathā yathā sassānaṃ upakāro na hoti,",
  "tika-vin01t1:1039_18": "tathā tathā vassati ca vigacchati ca.",
  "tika-vin01t1:1039_19": "Tena sassāni visamapākāni honti vigatagandharasādisampadāni,",
  "tika-vin01t1:1039_20": "ekabhājane pakkhittataṇḍulesupi ekasmiṃ padese bhattaṃ uttaṇḍulaṃ hoti,",
  "tika-vin01t1:1039_21": "ekasmiṃ atikilinnaṃ,",
  "tika-vin01t1:1039_22": "ekasmiṃ samapākaṃ.",
  "tika-vin01t1:1039_23": "Taṃ paribhuttaṃ kucchiyampi sabbaso apariṇataṃ,",
  "tika-vin01t1:1039_24": "ekadesena pariṇataṃ,",
  "tika-vin01t1:1039_25": "supariṇatanti evaṃ tīhiyeva pakārehi paccati,",
  "tika-vin01t1:1039_26": "pakkāsayaṃ na sammā upagacchati.",
  "tika-vin01t1:1039_27": "Tena sattā bahvābādhā ceva honti appāyukā ca.",
  "tika-vin01t1:1040_0": "Dhammikānaṃ pana rājūnaṃ kāle vuttavipariyāyena candimasūriyā samaṃ parivattanti,",
  "tika-vin01t1:1040_1": "yathāmaggena pavattanti,",
  "tika-vin01t1:1040_2": "utusamatā ca sampajjati,",
  "tika-vin01t1:1040_3": "candimasūriyā cha māse sineruto bahi nikkhamanti,",
  "tika-vin01t1:1040_4": "cha māse anto vicaranti.",
  "tika-vin01t1:1040_5": "Tathā hi sinerusamīpena taṃ padakkhiṇaṃ katvā gacchantā cha māse tato gamanavīthito bahi attano tiriyaṃ gamanena cakkavāḷābhimukhā nikkhamanti.",
  "tika-vin01t1:1040_6": "Evaṃ cha māse khaṇe khaṇe sineruto apasakkanavasena tato nikkhamitvā cakkavāḷasamīpaṃ pattā.",
  "tika-vin01t1:1040_7": "Tatopi cha māse khaṇe khaṇe apasakkanavasena nikkhamitvā sinerusamīpaṃ pāpuṇantā anto vicaranti.",
  "tika-vin01t1:1040_8": "Te hi āsāḷhīmāse sinerusamīpena caranti,",
  "tika-vin01t1:1040_9": "tato dve māse nikkhamitvā bahi caranti.",
  "tika-vin01t1:1040_10": "Paṭhamakattikamāse majjhena gacchanti,",
  "tika-vin01t1:1040_11": "tato cakkavāḷābhimukhā gantvā tayo māse cakkavāḷasamīpena vicaritvā puna nikkhamitvā citramāse majjhena",
  "tika-vin01t1:1040_12": "gantvā tato pare dve māse sineruabhimukhā pakkhanditvā puna āsāḷhe sinerusamīpena caranti.",
  "tika-vin01t1:1040_13": "Ettha ca sinerussa cakkavāḷassa ca yaṃ ṭhānaṃ vemajjhaṃ,",
  "tika-vin01t1:1040_14": "tassa sinerussa ca yaṃ ṭhānaṃ vemajjhaṃ,",
  "tika-vin01t1:1040_15": "tena gacchantā sinerusamīpena carantīti veditabbā,",
  "tika-vin01t1:1040_16": "na sinerussa aggālindaṃ allīnā,",
  "tika-vin01t1:1040_17": "cakkavāḷasamīpena caraṇampi imināva nayena veditabbaṃ.",
  "tika-vin01t1:1040_18": "Yadā pana sinerussa cakkavāḷassa ujukaṃ vemajjhena gacchanti,",
  "tika-vin01t1:1040_19": "tadā vemajjhena vicarantīti veditabbaṃ.",
  "tika-vin01t1:1041_0": "Evaṃ vicarantā ca ekappahārena tīsupi dīpesu ālokaṃ karonti.",
  "tika-vin01t1:1041_1": "Ekekāya disāya nava nava yojanasatasahassāni andhakāraṃ vidhamitvā ālokaṃ dassenti. Kathaṃ?",
  "tika-vin01t1:1041_2": "Imasmiñhi dīpe sūriyuggamanakālo pubbavidehe majjhanhiko hoti,",
  "tika-vin01t1:1041_3": "uttarakurūsu atthaṅgamanakālo,",
  "tika-vin01t1:1041_4": "aparagoyāne majjhimayāmo,",
  "tika-vin01t1:1041_5": "pubbavidehamhi uggamanakālo uttarakurūsu majjhanhiko,",
  "tika-vin01t1:1041_6": "aparagoyāne atthaṅgamanakālo,",
  "tika-vin01t1:1041_7": "idha majjhimayāmo,",
  "tika-vin01t1:1041_8": "uttarakurūsu uggamanakālo aparagoyāne majjhanhiko,",
  "tika-vin01t1:1041_9": "idha atthaṅgamanakālo,",
  "tika-vin01t1:1041_10": "pubbavidehe majjhimayāmo,",
  "tika-vin01t1:1041_11": "aparagoyānadīpe uggamanakālo idha majjhanhiko,",
  "tika-vin01t1:1041_12": "pubbavidehadīpe atthaṅgamanakālo,",
  "tika-vin01t1:1041_13": "uttarakurūsu majjhimayāmo.",
  "tika-vin01t1:1041_14": "Imasmiñhi dīpe ṭhitamajjhanhikavelāyaṃ pubbavidehavāsīnaṃ atthaṅgamanavasena upaḍḍhaṃ sūriyamaṇḍalaṃ paññāyati,",
  "tika-vin01t1:1041_15": "aparagoyānavāsīnaṃ uggamanavasena upaḍḍhaṃ paññāyati.",
  "tika-vin01t1:1041_16": "Evaṃ sesadīpesupi.",
  "tika-vin01t1:1041_17": "Iti imināva pakārena tīsu dīpesu ekappahāreneva candimasūriyā ālokaṃ dassentīti veditabbaṃ.",
  "tika-vin01t1:1042_0": "Ito aññathā pana dvīsu eva dīpesu ekappahāreneva ālokaṃ dassenti.",
  "tika-vin01t1:1042_1": "Yasmiñhi dīpe atthaṅgamanavasena upaḍḍhaṃ sūriyamaṇḍalaṃ paññāyati,",
  "tika-vin01t1:1042_2": "atthaṅgamite tattha na paññāyati,",
  "tika-vin01t1:1042_3": "ālokaṃ na dasseti,",
  "tika-vin01t1:1042_4": "dvīsu eva dīpesu ekappahārena ubhayaṃ.",
  "tika-vin01t1:1042_5": "Ekekāya disāya nava nava yojanasatasahassāni andhakāravidhamanampi imināva nayena daṭṭhabbaṃ.",
  "tika-vin01t1:1042_6": "Imasmiñhi dīpe ṭhitamajjhanhikavelāyaṃ pubbavidehavāsīnaṃ atthaṅgamanavasena upaḍḍhaṃ sūriyamaṇḍalaṃ",
  "tika-vin01t1:1042_7": "paññāyatīti pubbavidehe navayojanasatasahassappamāṇe ṭhāne andhakāraṃ vidhamitvā ālokaṃ dasseti,",
  "tika-vin01t1:1042_8": "tathā aparagoyāne uggamanavasena tatthāpi upaḍḍhasseva paññāyamānattā.",
  "tika-vin01t1:1042_9": "Pubbavidehānaṃ pana atthaṅgamite na paññāyatīti dvīsu dīpesu sabbattha andhakāraṃ vidhamitvā ālokaṃ dasseti",
  "tika-vin01t1:1042_10": "aparagoyānepi uggate sūriye sabbattha andhakāravidhamanato.",
  "tika-vin01t1:1043_0": "Pātubhavantā ca candimasūriyā ekatova loke pātubhavanti,",
  "tika-vin01t1:1043_1": "tesu sūriyo paṭhamataraṃ paññāyati.",
  "tika-vin01t1:1043_2": "Paṭhamakappikānañhi sattānaṃ sayaṃpabhāya antarahitāya andhakāro ahosi.",
  "tika-vin01t1:1043_3": "Te bhītatasitā “bhaddakaṃ vatassa,",
  "tika-vin01t1:1043_4": "sace añño āloko bhaveyyā”ti cintayiṃsu.",
  "tika-vin01t1:1043_5": "Tato mahājanassa sūrabhāvaṃ janayamānaṃ sūriyamaṇḍalaṃ uṭṭhahi,",
  "tika-vin01t1:1043_6": "tenevassa “sūriyo”ti nāmaṃ ahosi.",
  "tika-vin01t1:1043_7": "Tasmiṃ divasaṃ ālokaṃ katvā atthaṅgamite puna andhakāro ahosi.",
  "tika-vin01t1:1043_8": "Te bhītatasitā “bhaddakaṃ vatassa,",
  "tika-vin01t1:1043_9": "sace añño āloko uppajjeyyā”ti cintayiṃsu.",
  "tika-vin01t1:1043_10": "Atha nesaṃ chandaṃ ñatvā viya candamaṇḍalaṃ uṭṭhahi,",
  "tika-vin01t1:1043_11": "tenevassa “cando”ti nāmaṃ ahosi.",
  "tika-vin01t1:1043_12": "Evaṃ candimasūriyesu pātubhūtesu nakkhattāni tārakarūpāni pātubhavanti,",
  "tika-vin01t1:1043_13": "tato pabhuti rattindivā paññāyanti.",
  "tika-vin01t1:1043_14": "Anukkamena ca māsaḍḍhamāsautusaṃvaccharā jāyanti.",
  "tika-vin01t1:1043_15": "Candimasūriyānaṃ pana pātubhūtadivaseyeva sinerucakkavāḷahimavantapabbatā cattāro ca dīpā pātubhavanti,",
  "tika-vin01t1:1043_16": "te ca kho apubbaṃ acarimaṃ phagguṇapuṇṇamadivaseyeva pātubhavantīti veditabbaṃ.",
  "tika-vin01t1:1044_0": "Yasmā cettha “ekaṃ cakkavāḷaṃ āyāmato ca vitthārato ca yojanānaṃ dvādasa satasahassāni tīṇi sahassāni",
  "tika-vin01t1:1044_1": "cattāri satāni paññāsañca yojanānī”ti aṭṭhakathāyaṃ vuttaṃ,",
  "tika-vin01t1:1044_2": "tasmā vuttappamāṇato imassa cakkavāḷassa sinerupatiṭṭhitokāse caturāsīti yojanasahassāni parato yāva",
  "tika-vin01t1:1044_3": "cakkavāḷapabbatā uttaradisābhāgappamāṇañca pahāya imissā dakkhiṇadisāya –",
  "tika-vin01t1:1045_0": "Sinerucakkavāḷānaṃ, antaraṃ parimāṇato;",
  "tika-vin01t1:1046_0": "Pañca satasahassāni, sahassānūnasaṭṭhi ca.",
  "tika-vin01t1:1047_0": "Satāni satta ñeyyāni, pañcavīsuttarāni ca;",
  "tika-vin01t1:1048_0": "Majjhavīthigato nāma, tattha vemajjhago ravi.",
  "tika-vin01t1:1049_0": "Majjhato yāva merumhā, cakkavāḷānamantare;",
  "tika-vin01t1:1050_0": "Vemajjhago yadā hoti, ubhayantagato tadā.",
  "tika-vin01t1:1051_0": "Majjhato yāva merumhā, cakkavāḷā ca pabbatā;",
  "tika-vin01t1:1052_0": "Duve satasahassāni, sahassānūnasīti ca.",
  "tika-vin01t1:1053_0": "Aṭṭhasataṃ duve saṭṭhi, yojanāni dvigāvutaṃ;",
  "tika-vin01t1:1054_0": "Ubhato antato meru-cakkavāḷānamantare.",
  "tika-vin01t1:1055_0": "Ekaṃ satasahassañca, sahassānūnatālīsaṃ;",
  "tika-vin01t1:1056_0": "Navasatānekatiṃsa, yojanāni ca gāvutaṃ.",
  "tika-vin01t1:1057_0": "Pamāṇato samantā ca, maṇḍalaṃ majjhavīthiyā;",
  "tika-vin01t1:1058_0": "Satasahassānūnavīsa, sahassānekatiṃsa ca.",
  "tika-vin01t1:1059_0": "Satamekañca viññeyyaṃ, pañcasattati uttaraṃ;",
  "tika-vin01t1:1060_0": "Dakkhiṇaṃ uttarañcāpi, gacchanto pana bhāṇumā.",
  "tika-vin01t1:1061_0": "Majjhavīthippamāṇena, maṇḍaleneva gacchati;",
  "tika-vin01t1:1062_0": "Gacchanto ca panevaṃ so, oruyhoruyha heṭṭhato.",
  "tika-vin01t1:1063_0": "Āruyhāruyha uddhañca, yato gacchati sabbadā;",
  "tika-vin01t1:1064_0": "Tato gativasenassa, dūramaddhānamāsi taṃ.",
  "tika-vin01t1:1065_0": "Tiṃsa satasahassāni, yojanāni pamāṇato;",
  "tika-vin01t1:1066_0": "Tasmā so parito yāti, tattakaṃva dine dine.",
  "tika-vin01t1:1067_0": "Sahassamekaṃ pañcasataṃ, catupaññāsayojanaṃ;",
  "tika-vin01t1:1068_0": "Tigāvutaṃ terasūsabhaṃ, tettiṃsa ratanāni ca.",
  "tika-vin01t1:1069_0": "Aṭṭhaṅgulāni ca tiriyaṃ, gacchatekadine ravi;",
  "tika-vin01t1:1070_0": "Chatālīsasahassāni, cha satāni tigāvutaṃ.",
  "tika-vin01t1:1071_0": "Yojanānaṃ titālīsaṃ, māsenekena gacchati;",
  "tika-vin01t1:1072_0": "Tenavutisahassāni, dvisataṃ sattasīti ca.",
  "tika-vin01t1:1073_0": "Gāvutāni duve cāpi, dvīhi māsehi gacchati;",
  "tika-vin01t1:1074_0": "Imāya gatiyā anta-vīthito vīthiantimaṃ.",
  "tika-vin01t1:1075_0": "Gacchati chahi māsehi, timāsehi ca majjhimaṃ;",
  "tika-vin01t1:1076_0": "Sinerusantike anta-vīthito pana bhāṇumā;",
  "tika-vin01t1:1077_0": "Āgacchanto dvimāsehi, assa dīpassa majjhago.",
  "tika-vin01t1:1078_0": "Tasmā sīhaḷadīpassa, majjhato meruantaraṃ;",
  "tika-vin01t1:1079_0": "Duve satasahassāni, dvisatenādhikāni tu.",
  "tika-vin01t1:1080_0": "Tettiṃsañca sahassāni, aṭṭhārasa tigāvutaṃ;",
  "tika-vin01t1:1081_0": "Cakkavāḷantarañcassa, dīpasseva ca majjhato.",
  "tika-vin01t1:1082_0": "Tīṇi satasahassāni, sahassāni chavīsati;",
  "tika-vin01t1:1083_0": "Cha uttarāni pañceva, satānekañca gāvutanti.",
  "tika-vin01t1:1084_0": "Evamettha ayampi viseso veditabbo.",
  "tika-vin01t1:1085_0": "Tāvatiṃsabhavanaṃ dasasahassayojananti ettha tettiṃsa sahapuññakārino ettha nibbattāti taṃsahacaritaṭṭhānaṃ tettiṃsaṃ,",
  "tika-vin01t1:1085_1": "tadeva tāvatiṃsaṃ,",
  "tika-vin01t1:1085_2": "taṃ nivāso etesanti tāvatiṃsā, devā,",
  "tika-vin01t1:1085_3": "tesaṃ bhavanaṃ tāvatiṃsabhavanaṃ.",
  "tika-vin01t1:1085_4": "Tathā hi maghena māṇavena saddhiṃ macalagāmake kālaṃ katvā tattha uppanne tettiṃsa devaputte upādāya assa devalokassa ayaṃ paṇṇatti jātāti vadanti.",
  "tika-vin01t1:1085_5": "Atha vā yasmā sesacakkavāḷesupi cha kāmāvacaradevalokā atthi.",
  "tika-vin01t1:1085_6": "Vuttampi cetaṃ “sahassaṃ cātumahārājikānaṃ sahassaṃ tāvatiṃsāna”nti.",
  "tika-vin01t1:1085_7": "Tasmā nāmapaṇṇattiyevesā tassa devalokassāti veditabbā.",
  "tika-vin01t1:1085_8": "Dasasahassayojananti idaṃ pana sakkapuraṃ sandhāya vuttanti veditabbaṃ.",
  "tika-vin01t1:1085_9": "Tathā hi tāvatiṃsakāyikā devā atthi pabbataṭṭhakā,",
  "tika-vin01t1:1085_10": "atthi ākāsaṭṭhakā,",
  "tika-vin01t1:1085_11": "tesaṃ paramparā cakkavāḷapabbataṃ pattā,",
  "tika-vin01t1:1085_12": "tathā cātumahārājikānaṃ yāmādīnañca.",
  "tika-vin01t1:1085_13": "Ekadevalokepi hi devānaṃ paramparā cakkavāḷapabbataṃ appattā nāma natthi.",
  "tika-vin01t1:1085_14": "Idaṃ pana tāvatiṃsabhavanaṃ sinerussa uparimatale dasasahassayojanike ṭhāne patiṭṭhitanti veditabbaṃ.",
  "tika-vin01t1:1085_15": "Tassa pācīnapacchimadvārānaṃ antarā dasayojanasahassaṃ hoti,",
  "tika-vin01t1:1085_16": "tathā dakkhiṇuttaradvārānaṃ.",
  "tika-vin01t1:1085_17": "Taṃ kho pana nagaraṃ dvārasahassayuttaṃ ahosi ārāmapokkharaṇīpaṭimaṇḍitaṃ.",
  "tika-vin01t1:1086_0": "Tassa majjhe tiyojanasatubbedhehi,",
  "tika-vin01t1:1086_1": "dhajehi paṭimaṇḍito sattaratanamayo sattayojanasatubbedho sakkassa vejayanto nāma pāsādo.",
  "tika-vin01t1:1086_2": "Tattha suvaṇṇayaṭṭhīsu maṇidhajā ahesuṃ,",
  "tika-vin01t1:1086_3": "maṇiyaṭṭhīsu suvaṇṇadhajā,",
  "tika-vin01t1:1086_4": "pavāḷayaṭṭhīsu muttadhajā,",
  "tika-vin01t1:1086_5": "muttayaṭṭhīsu pavāḷadhajā,",
  "tika-vin01t1:1086_6": "sattaratanamayāsu yaṭṭhīsu sattaratanamayā dhajā.",
  "tika-vin01t1:1087_0": "Diyaḍḍhayojanasatāyāmo vejayantaratho.",
  "tika-vin01t1:1087_1": "Tassa hi pacchimanto paṇṇāsayojano,",
  "tika-vin01t1:1087_2": "majjhe rathapañjaro paṇṇāsayojano,",
  "tika-vin01t1:1087_3": "rathasandhito yāva rathasīsā paṇṇāseva yojanāni.",
  "tika-vin01t1:1087_4": "Tadeva pamāṇaṃ diguṇaṃ katvā “tiyojanasatāyāmo”tipi vadantiyeva.",
  "tika-vin01t1:1087_5": "Tasmiṃ yojanikapallaṅko atthato tiṭṭhati.",
  "tika-vin01t1:1087_6": "Tattha tiyojanikaṃ setacchattaṃ,",
  "tika-vin01t1:1087_7": "ekasmiṃyeva yuge sahassaājaññayuttaṃ.",
  "tika-vin01t1:1087_8": "Sesālaṅkārassa pamāṇaṃ natthi.",
  "tika-vin01t1:1087_9": "Dhajo panassa aḍḍhatiyāni yojanasatāni uggato,",
  "tika-vin01t1:1087_10": "yassa vātāhatassa pañcaṅgikatūriyasseva saddo niccharati.",
  "tika-vin01t1:1088_0": "Sakkassa pana erāvaṇo nāma hatthī diyaḍḍhayojanasatiko,",
  "tika-vin01t1:1088_1": "sopi devaputtoyeva.",
  "tika-vin01t1:1088_2": "Na hi devalokasmiṃ tiracchānagatā honti,",
  "tika-vin01t1:1088_3": "tasmā so uyyānakīḷāya nikkhamanakāle attabhāvaṃ vijahitvā diyaḍḍhayojanasatiko erāvaṇo nāma hatthī hoti.",
  "tika-vin01t1:1088_4": "So tettiṃsakumbhe māpeti āvaṭṭena gāvutaaḍḍhayojanappamāṇe,",
  "tika-vin01t1:1088_5": "sabbesaṃ majjhe sakkassa atthāya sudassanaṃ nāma tiṃsayojanikaṃ kumbhaṃ māpeti.",
  "tika-vin01t1:1088_6": "Tassa upari dvādasayojaniko ratanamaṇḍapo hoti.",
  "tika-vin01t1:1088_7": "Tattha antarantarā sattaratanamayā yojanubbedhā dhajā uṭṭhahanti.",
  "tika-vin01t1:1088_8": "Pariyante kiṅkiṇikajālā olambanti,",
  "tika-vin01t1:1088_9": "yassa mandavāteritassa pañcaṅgikatūriyasaddasadiso dibbagītasaddo viya ravo niccharati.",
  "tika-vin01t1:1088_10": "Maṇḍapamajjhe sakkassa yojaniko maṇipallaṅko paññatto hoti,",
  "tika-vin01t1:1088_11": "tattha sakko nisīdati.",
  "tika-vin01t1:1088_12": "Tettiṃsāya kumbhānaṃ ekekasmiṃ kumbhe satta satta dante māpeti,",
  "tika-vin01t1:1088_13": "tesu ekeko paṇṇāsayojanāyāmo.",
  "tika-vin01t1:1088_14": "Ekekasmiñcettha dante satta satta pokkharaṇiyo honti,",
  "tika-vin01t1:1088_15": "ekekāya pokkharaṇiyā satta satta paduminīgacchā,",
  "tika-vin01t1:1088_16": "ekekasmiṃ gacche satta satta pupphāni honti,",
  "tika-vin01t1:1088_17": "ekekassa pupphassa satta satta pattāni,",
  "tika-vin01t1:1088_18": "ekekasmiṃ patte satta satta devadhītaro naccanti.",
  "tika-vin01t1:1088_19": "Evaṃ samantā paṇṇāsayojanaṭṭhāne hatthidantesuyeva naccanaṭasamajjo hoti.",
  "tika-vin01t1:1089_0": "Nandā nāma pana pokkharaṇī paññāsayojanā. “Pañcasatayojanikā”tipi vadanti.",
  "tika-vin01t1:1090_0": "Cittalatāvanaṃ pana saṭṭhiyojanikaṃ.",
  "tika-vin01t1:1090_1": "“Pañcayojanasatika”ntipi vadanti.",
  "tika-vin01t1:1090_2": "Taṃ pana dibbarukkhasahassapaṭimaṇḍitaṃ,",
  "tika-vin01t1:1090_3": "tathā nandanavanaṃ phārusakavanañca.",
  "tika-vin01t1:1090_4": "Sakko panettha accharāsaṅghaparivuto saṭṭhiyojanikaṃ suvaṇṇamahāvīthiṃ otaritvā nakkhattaṃ kīḷanto nandanavanādīsu vicarati.",
  "tika-vin01t1:1091_0": "Pāricchattako pana koviḷāro samantā tiyojanasataparimaṇḍalo pañcadasayojanapariṇāhakkhandho yojanasatubbedho.",
  "tika-vin01t1:1091_1": "Tassa mūle saṭṭhiyojanāyāmā paññāsayojanavitthārā pañcadasayojanubbedhā jayasumanapupphakavaṇṇā paṇḍukambalasilā,",
  "tika-vin01t1:1091_2": "yassā mudutāya sakkassa nisīdato upaḍḍhakāyo anupavisati,",
  "tika-vin01t1:1091_3": "uṭṭhitakāle ūnaṃ paripūrati.",
  "tika-vin01t1:1092_0": "Sudhammā nāma devasabhā āyāmato ca vitthārato ca tiyojanasatikā,",
  "tika-vin01t1:1092_1": "parikkhepato navayojanasatikā,",
  "tika-vin01t1:1092_2": "ubbedhato pañcayojanasatikā,",
  "tika-vin01t1:1092_3": "tassā phalikamayā bhūmi,",
  "tika-vin01t1:1092_4": "thambhatulāsaṅghāṭādīsu vāḷarūpādisaṅghaṭṭanakaāṇiyo maṇimayā,",
  "tika-vin01t1:1092_5": "suvaṇṇamayā thambhā,",
  "tika-vin01t1:1092_6": "rajatamayā thambhaghaṭakā ca saṅghāṭañca,",
  "tika-vin01t1:1092_7": "pavāḷamayāni vāḷarūpāni,",
  "tika-vin01t1:1092_8": "sattaratanamayā gopānasiyo ca pakkhapāsā ca mukhavaṭṭi ca,",
  "tika-vin01t1:1092_9": "indanīlaiṭṭhakāhi chadanaṃ,",
  "tika-vin01t1:1092_10": "sovaṇṇamayaṃ chadanavidhaṃ,",
  "tika-vin01t1:1092_11": "rajatamayā thupikā.",
  "tika-vin01t1:1093_0": "Āsāvatī nāma ekā latā atthi,",
  "tika-vin01t1:1093_1": "“sā pupphissatī”ti devā vassasahassaṃ upaṭṭhānaṃ gacchanti,",
  "tika-vin01t1:1093_2": "pāricchattake pupphamāne ekaṃ vassaṃ upaṭṭhānaṃ gacchanti.",
  "tika-vin01t1:1093_3": "Te tassa paṇḍupalāsādibhāvato paṭṭhāya attamanā honti. Yathāha –",
  "tika-vin01t1:1094_0": "“Yasmiṃ,",
  "tika-vin01t1:1094_1": "bhikkhave,",
  "tika-vin01t1:1094_2": "samaye devānaṃ tāvatiṃsānaṃ pāricchattako koviḷāro paṇḍupalāso hoti, attamanā,",
  "tika-vin01t1:1094_3": "bhikkhave,",
  "tika-vin01t1:1094_4": "devā tāvatiṃsā tasmiṃ samaye honti ‘paṇḍupalāso dāni pāricchattako koviḷāro,",
  "tika-vin01t1:1094_5": "na cirasseva dāni pannapalāso bhavissatī”’tiādi.",
  "tika-vin01t1:1095_0": "Sabbapāliphullassa pana pāricchattakassa koviḷārassa samantā pañca yojanasatāni ābhā pharati,",
  "tika-vin01t1:1095_1": "anuvātaṃ yojanasataṃ gandho gacchati.",
  "tika-vin01t1:1095_2": "Pupphite pāricchattake ārohaṇakiccaṃ vā aṅkusaṃ gahetvā nāmanakiccaṃ vā pupphāharaṇatthaṃ caṅkoṭakakiccaṃ vā natthi.",
  "tika-vin01t1:1095_3": "Kantanakavāto uṭṭhahitvā pupphāni vaṇṭato kantati,",
  "tika-vin01t1:1095_4": "sampaṭicchanakavāto sampaṭicchati,",
  "tika-vin01t1:1095_5": "pavesanakavāto sudhammadevasabhaṃ paveseti,",
  "tika-vin01t1:1095_6": "sammajjanakavāto purāṇapupphāni nīharati,",
  "tika-vin01t1:1095_7": "santharaṇakavāto pattakaṇṇikakesarāni racento santharati,",
  "tika-vin01t1:1095_8": "majjhaṭṭhāne dhammāsanaṃ hoti yojanappamāṇo ratanapallaṅko,",
  "tika-vin01t1:1095_9": "tassa upari dhāriyamānaṃ tiyojanikaṃ setacchattaṃ,",
  "tika-vin01t1:1095_10": "tadanantaraṃ sakkassa devarañño āsanaṃ attharīyati,",
  "tika-vin01t1:1095_11": "tato bāttiṃsāya devaputtānaṃ,",
  "tika-vin01t1:1095_12": "tato aññesaṃ mahesakkhadevatānaṃ.",
  "tika-vin01t1:1095_13": "Aññesaṃ devatānaṃ pana pupphakaṇṇikāva āsanaṃ hoti.",
  "tika-vin01t1:1095_14": "Devā devasabhaṃ pavisitvā nisīdanti.",
  "tika-vin01t1:1095_15": "Tato pupphehi reṇuvaṭṭi uggantvā upari kaṇṇikaṃ āhacca nipatamānā devatānaṃ tigāvutappamāṇaṃ attabhāvaṃ lākhāparikammasajjitaṃ viya karoti,",
  "tika-vin01t1:1095_16": "tesaṃ sā kīḷā catūhi māsehi pariyosānaṃ gacchati.",
  "tika-vin01t1:1095_17": "Iti imāhi sampattīhi samannāgataṃ tāvatiṃsabhavanaṃ bhagavā sabbathā avedīti veditabbaṃ.",
  "tika-vin01t1:1096_0": "Tathā asurabhavananti ettha devā viya na suranti na īsaranti na virocantīti asurā.",
  "tika-vin01t1:1096_1": "Surā nāma devā,",
  "tika-vin01t1:1096_2": "tesaṃ paṭipakkhāti vā asurā.",
  "tika-vin01t1:1096_3": "Sakko kira macalagāmake magho nāma māṇavo hutvā tettiṃsa purise gahetvā kalyāṇakammaṃ karonto satta vattapadāni",
  "tika-vin01t1:1096_4": "pūretvā tattha kālakato devaloke nibbatti saddhiṃ parisāya.",
  "tika-vin01t1:1096_5": "Tato pubbadevā “āgantukadevaputtā āgatā,",
  "tika-vin01t1:1096_6": "sakkāraṃ nesaṃ karomā”ti vatvā dibbapadumāni upanāmesuṃ,",
  "tika-vin01t1:1096_7": "upaḍḍharajjena ca nimantesuṃ.",
  "tika-vin01t1:1096_8": "Sakko upaḍḍharajjena asantuṭṭho ahosi,",
  "tika-vin01t1:1096_9": "atha nevāsikā “āgantukadevaputtānaṃ sakkāraṃ karomā”ti gandhapānaṃ sajjayiṃsu.",
  "tika-vin01t1:1096_10": "Sakko sakaparisāya saññaṃ adāsi “mārisā mā gandhapānaṃ pivittha,",
  "tika-vin01t1:1096_11": "pivamānākāramattameva dassethā”ti.",
  "tika-vin01t1:1096_12": "Te tathā akaṃsu.",
  "tika-vin01t1:1096_13": "Nevāsikadevatā suvaṇṇasarakehi upanītaṃ gandhapānaṃ yāvadatthaṃ pivitvā mattā tattha tattha suvaṇṇapathaviyaṃ patitvā sayiṃsu.",
  "tika-vin01t1:1096_14": "Sakko “gaṇhatha dhutte,",
  "tika-vin01t1:1096_15": "haratha dhutte”ti te pādesu gāhāpetvā sinerupāde khipāpesi.",
  "tika-vin01t1:1096_16": "Sakkassa puññatejena tadanuvattakāpi sabbe tattheva patiṃsu.",
  "tika-vin01t1:1096_17": "Atha nesaṃ kammapaccayautusamuṭṭhānaṃ sinerussa heṭṭhimatale dasayojanasahassaṃ asurabhavanaṃ nibbatti",
  "tika-vin01t1:1096_18": "pāricchattakapaṭicchannabhūtāya citrapāṭaliyā upasobhitaṃ.",
  "tika-vin01t1:1096_19": "Sakko tesaṃ nivattitvā anāgamanatthāya ārakkhaṃ ṭhapesi.",
  "tika-vin01t1:1096_20": "Yaṃ sandhāya vuttaṃ –",
  "tika-vin01t1:1097_0": "“Antarā dvinnaṃ ayujjhapurānaṃ, pañcavidhā ṭhapitā abhirakkhā;",
  "tika-vin01t1:1098_0": "Uragakaroṭipayassa ca hārī, madanayutā caturo ca mahatthā”ti. ;",
  "tika-vin01t1:1099_0": "Tattha dvinnaṃ ayujjhapurānanti dvinnaṃ devāsuranagarānaṃ antarāti attho.",
  "tika-vin01t1:1099_1": "Dve kira nagarāni yuddhena gahetuṃ asakkuṇeyyatāya ayujjhapurāni nāma jātāni.",
  "tika-vin01t1:1099_2": "Yadā hi asurā balavanto honti,",
  "tika-vin01t1:1099_3": "atha devehi palāyitvā devanagaraṃ pavisitvā dvāre pihite asurānaṃ satasahassampi kiñci kātuṃ na sakkoti.",
  "tika-vin01t1:1099_4": "Yadā devā balavanto honti,",
  "tika-vin01t1:1099_5": "atha asurehi palāyitvā asuranagaraṃ pavisitvā dvāre pihite sakkānaṃ satasahassampi kiñci kātuṃ na sakkoti.",
  "tika-vin01t1:1099_6": "Iti imāni dve nagarāni ayujjhapurāni nāma.",
  "tika-vin01t1:1099_7": "Tesaṃ antarā etesu uragādīsu pañcasu ṭhānesu sakkena ārakkhā ṭhapitā.",
  "tika-vin01t1:1099_8": "Tattha uragasaddena nāgā gahitā.",
  "tika-vin01t1:1099_9": "Te udake mahabbalā honti,",
  "tika-vin01t1:1099_10": "tasmā sinerussa paṭhamālinde etesaṃ ārakkhā.",
  "tika-vin01t1:1099_11": "Sinerussa kira samantato bahalato puthulato ca pañcayojanasahassaparimāṇāni cattāri paribhaṇḍāni tāvatiṃsabhavanassa",
  "tika-vin01t1:1099_12": "ārakkhāya nāgehi garuḷehi kumbhaṇḍehi yakkhehi ca adhiṭṭhitāni.",
  "tika-vin01t1:1099_13": "Tehi kira sinerussa upaḍḍhaṃ pariyādinnaṃ,",
  "tika-vin01t1:1099_14": "etāniyeva ca sinerussa ālindāni mekhalāni ca vuccanti.",
  "tika-vin01t1:1099_15": "Karoṭisaddena supaṇṇā gahitā.",
  "tika-vin01t1:1099_16": "Tesaṃ kira karoṭi nāma pānabhojanaṃ,",
  "tika-vin01t1:1099_17": "tena nāmaṃ labhiṃsu,",
  "tika-vin01t1:1099_18": "dutiyālinde tesaṃ ārakkhā.",
  "tika-vin01t1:1099_19": "Payassahārīsaddena kumbhaṇḍā gahitā.",
  "tika-vin01t1:1099_20": "Dānavarakkhasā kira te,",
  "tika-vin01t1:1099_21": "tatiyālinde tesaṃ ārakkhā.",
  "tika-vin01t1:1099_22": "Madanayutasaddena yakkhā gahitā.",
  "tika-vin01t1:1099_23": "Visamacārino kira te yuddhasoṇḍā,",
  "tika-vin01t1:1099_24": "catutthālinde tesaṃ ārakkhā.",
  "tika-vin01t1:1099_25": "Caturo ca mahatthāti cattāro mahārājāno vuttā.",
  "tika-vin01t1:1099_26": "Te hi sinerussa tasmiṃ tasmiṃ passe yugandharādīsu pañcasataparittadīpaparivāre mahādīpe ca sāsitabbassa",
  "tika-vin01t1:1099_27": "mahato atthassa vasena “mahatthā”ti vuccanti,",
  "tika-vin01t1:1099_28": "pañcamālinde tesaṃ ārakkhā.",
  "tika-vin01t1:1100_0": "Te pana asurā āyuvaṇṇayasaissariyasampattīhi tāvatiṃsasadisāva.",
  "tika-vin01t1:1100_1": "Tasmā antarā attānaṃ ajānitvā pāṭaliyā pupphitāya “nayidaṃ devanagaraṃ,",
  "tika-vin01t1:1100_2": "tattha pāricchattako pupphati,",
  "tika-vin01t1:1100_3": "idha pana cittapāṭalī,",
  "tika-vin01t1:1100_4": "jarasakkena mayaṃ suraṃ pāyetvā vañcitā,",
  "tika-vin01t1:1100_5": "devanagarañca no gahitaṃ,",
  "tika-vin01t1:1100_6": "gacchāma tena saddhiṃ yujjhissāmā”ti hatthiassarathe āruyha suvaṇṇarajatamaṇiphalakāni gahetvā yuddhasajjā",
  "tika-vin01t1:1100_7": "hutvā asurabheriyo vādentā mahāsamudde udakaṃ dvidhā bhinditvā uṭṭhahanti.",
  "tika-vin01t1:1100_8": "Te deve vuṭṭhe vammikamakkhikā vammikaṃ viya sineruṃ abhiruhituṃ ārabhanti.",
  "tika-vin01t1:1100_9": "Atha nesaṃ paṭhamaṃ nāgehi saddhiṃ yuddhaṃ hoti.",
  "tika-vin01t1:1100_10": "Tasmiṃ kho pana yuddhe na kassaci chavi vā cammaṃ vā chijjati,",
  "tika-vin01t1:1100_11": "na lohitaṃ uppajjati,",
  "tika-vin01t1:1100_12": "kevalaṃ kumārakānaṃ dārumeṇḍakayuddhaṃ viya aññamaññaṃ santāsanamattameva hoti.",
  "tika-vin01t1:1100_13": "Koṭisatāpi koṭisahassāpi nāgā tehi saddhiṃ yujjhitvā asurapuraṃyeva pavesetvā nivattanti.",
  "tika-vin01t1:1100_14": "Sace pana asurā balavanto honti,",
  "tika-vin01t1:1100_15": "atha nāgā osakkitvā dutiye ālinde supaṇṇehi saddhiṃ ekato hutvā yujjhanti.",
  "tika-vin01t1:1100_16": "Esa nayo supaṇṇādīsupi.",
  "tika-vin01t1:1100_17": "Yadā pana tāni pañcapi ṭhānāni asurā maddanti,",
  "tika-vin01t1:1100_18": "tadā ekato sampiṇḍitānipi tāni pañca balāni osakkanti.",
  "tika-vin01t1:1100_19": "Atha cattāro mahārājāno gantvā sakkassa pavattiṃ ārocenti.",
  "tika-vin01t1:1100_20": "Sakko tesaṃ vacanaṃ sutvā diyaḍḍhayojanasatikaṃ vejayantarathaṃ āruyha sayaṃ vā nikkhamati,",
  "tika-vin01t1:1100_21": "ekaṃ vā puttaṃ peseti.",
  "tika-vin01t1:1100_22": "Ekasmiṃ pana divase evaṃ nikkhamitvā asure yuddhena abbhuggantvā samudde pakkhipitvā catūsu dvāresu attanā sadisā paṭimā māpetvā ṭhapeti,",
  "tika-vin01t1:1100_23": "tasmā asurā nāgādayo jinitvā āgatāpi indapaṭimā disvā “sakko nikkhanto”ti palāyanti.",
  "tika-vin01t1:1100_24": "Iti surānaṃ paṭipakkhāti asurā,",
  "tika-vin01t1:1100_25": "vepacittipahārādādayo,",
  "tika-vin01t1:1100_26": "tesaṃ bhavanaṃ asurabhavanaṃ.",
  "tika-vin01t1:1100_27": "Taṃ pana āyāmato ca vitthārato ca dasasahassayojananti dassetuṃ “tathā asurabhavana”nti vuttaṃ.",
  "tika-vin01t1:1101_0": "Avīcimahānirayo jambudīpo cāti etthāpi tathā-",
  "tika-vin01t1:1101_1": "saddo yojetabbo,",
  "tika-vin01t1:1101_2": "avīcimahānirayo jambudīpo ca tathā dasasahassayojanamevāti attho.",
  "tika-vin01t1:1101_3": "Ettha ca avīcimahānirayassa abbhantaraṃ āyāmena ca vitthārena ca yojanasataṃ hoti,",
  "tika-vin01t1:1101_4": "lohapathavī lohachadanaṃ ekekā ca bhitti navanavayojanikā hoti.",
  "tika-vin01t1:1101_5": "Puratthimāya bhittiyā acci uṭṭhahitvā pacchimaṃ bhittiṃ gahetvā taṃ vinivijjhitvā parato yojanasataṃ gacchati.",
  "tika-vin01t1:1101_6": "Sesadisāsupi eseva nayo.",
  "tika-vin01t1:1101_7": "Iti jālapariyantavasena āyāmavitthārato aṭṭhārasayojanādhikāni tīṇi yojanasatāni honti,",
  "tika-vin01t1:1101_8": "parikkhepena nava yojanasatāni catupaṇṇāsañca yojanāni.",
  "tika-vin01t1:1101_9": "Samantā pana ussadehi saddhiṃ dasayojanasahassaṃ hoti.",
  "tika-vin01t1:1101_10": "Kasmā panesa narako “avīcī”ti saṅkhyaṃ gatoti?",
  "tika-vin01t1:1101_11": "Vīci nāma antaraṃ vuccati,",
  "tika-vin01t1:1101_12": "tattha ca aggijālānaṃ vā sattānaṃ vā dukkhassa vā antaraṃ natthi,",
  "tika-vin01t1:1101_13": "tasmā so “avīcī”ti saṅkhyaṃ gato.",
  "tika-vin01t1:1101_14": "Tassa hi puratthimabhittito jālā uṭṭhahitvā saṃsibbamānayojanasataṃ gantvā bhittiṃ vinivijjhitvā parato yojanasataṃ gacchati.",
  "tika-vin01t1:1101_15": "Sesadisāsupi eseva nayo.",
  "tika-vin01t1:1101_16": "Evaṃ jālānaṃ nirantaratāya avīci.",
  "tika-vin01t1:1101_17": "Abbhantare panassa yojanasatike ṭhāne nāḷiyaṃ koṭṭetvā pūritatipupiṭṭhaṃ viya sattā nirantarā,",
  "tika-vin01t1:1101_18": "“imasmiṃ ṭhāne satto atthi,",
  "tika-vin01t1:1101_19": "imasmiṃ ṭhāne natthī”ti na vattabbaṃ,",
  "tika-vin01t1:1101_20": "gacchantānaṃ ṭhitānaṃ nisinnānaṃ nipannānañca paccamānānaṃ anto natthi,",
  "tika-vin01t1:1101_21": "gacchantā ṭhite vā nisinne vā nipanne vā na bādhenti.",
  "tika-vin01t1:1101_22": "Evaṃ sattānaṃ nirantaratāya avīci.",
  "tika-vin01t1:1101_23": "Kāyadvāre pana cha upekkhāsahagatāni cittāni uppajjanti,",
  "tika-vin01t1:1101_24": "ekaṃ dukkhasahagataṃ.",
  "tika-vin01t1:1101_25": "Evaṃ santepi yathā jivhāgge cha madhubindūni ṭhapetvā ekasmiṃ tambalohabindumhi ṭhapite anudahanabalavatāya tadeva paññāyati,",
  "tika-vin01t1:1101_26": "itarāni abbohārikāni honti,",
  "tika-vin01t1:1101_27": "evaṃ anudahanabalavatāya dukkhamevettha nirantaraṃ,",
  "tika-vin01t1:1101_28": "itarāni abbohārikānīti evaṃ dukkhassa nirantaratāya avīcīti vuccati.",
  "tika-vin01t1:1101_29": "“Ayañca avīcimahānirayo jambudīpassa heṭṭhā patiṭṭhito”ti vadanti.",
  "tika-vin01t1:1102_0": "Jambudīpo pana āyāmato ca vitthārato ca dasasahassayojanaparimāṇo.",
  "tika-vin01t1:1102_1": "Tattha ca catusahassayojanappamāṇo padeso tadupabhogīsattānaṃ puññakkhayā udakena ajjhotthaṭo “samuddo”ti saṅkhyaṃ gato.",
  "tika-vin01t1:1102_2": "Tisahassayojanappamāṇe manussā vasanti,",
  "tika-vin01t1:1102_3": "tisahassayojanappamāṇe himavā patiṭṭhitoti veditabbo.",
  "tika-vin01t1:1103_0": "Aparagoyānaṃ sattasahassayojanantiādīsu āyāmato ca vitthārato ca pamāṇaṃ dassitanti veditabbaṃ.",
  "tika-vin01t1:1103_1": "Tattha jambudīpo sakaṭasaṇṭhāno,",
  "tika-vin01t1:1103_2": "channavutiyā paṭṭanakoṭisatasahassehi chapaṇṇāsaratanāgārehi navanavutiyā doṇamukhasatasahassehi tikkhattuṃ tesaṭṭhiyā nagarasahassehi ca samannāgato.",
  "tika-vin01t1:1103_3": "Jambudīpe kira ādito tesaṭṭhimattāni nagarasahassāni uppannāni,",
  "tika-vin01t1:1103_4": "tathā dutiyaṃ,",
  "tika-vin01t1:1103_5": "tathā tatiyaṃ.",
  "tika-vin01t1:1103_6": "Tāni pana sampiṇḍetvā satasahassaṃ,",
  "tika-vin01t1:1103_7": "tato paraṃ asīti sahassāni ca nava sahassāni ca honti.",
  "tika-vin01t1:1103_8": "Doṇamukhanti ca mahānagarassa āyuppattiṭṭhānabhūtaṃ padhānagharaṃ vuccati.",
  "tika-vin01t1:1103_9": "Aparagoyāno ādāsasaṇṭhāno,",
  "tika-vin01t1:1103_10": "pubbavideho aḍḍhacandasaṇṭhāno,",
  "tika-vin01t1:1103_11": "uttarakuru pīṭhasaṇṭhāno.",
  "tika-vin01t1:1103_12": "“Taṃtaṃnivāsīnaṃ taṃtaṃparivāradīpavāsīnañca manussānaṃ mukhampi taṃtaṃsaṇṭhāna”nti vadanti.",
  "tika-vin01t1:1104_0": "Api cettha uttarakurukānaṃ puññānubhāvasiddho ayampi viseso veditabbo.",
  "tika-vin01t1:1104_1": "Tattha kira tesu tesu padesesu ghananicitapattasañchannasākhāpasākhā kūṭāgārupamā manoramā rukkhā tesaṃ manussānaṃ nivesanakiccaṃ sādhenti.",
  "tika-vin01t1:1104_2": "Yattha sukhaṃ nivasanti,",
  "tika-vin01t1:1104_3": "aññepi tattha rukkhā sujātā sabbadāpi pupphitaggā tiṭṭhanti.",
  "tika-vin01t1:1104_4": "Jalāsayāpi vikasitapadumapuṇḍarīkasogandhikādipupphasañchannā sabbakālaṃ paramasugandhā samantato pavāyantā tiṭṭhanti.",
  "tika-vin01t1:1105_0": "Sarīrampi tesaṃ atidīghatādidosarahitaṃ ārohapariṇāhasampannaṃ jarāya anabhibhūtattā valitapalitādidosavirahitaṃ",
  "tika-vin01t1:1105_1": "yāvatāyukaṃ aparikkhīṇajavabalaparakkamasobhameva hutvā tiṭṭhati.",
  "tika-vin01t1:1105_2": "Anuṭṭhānaphalūpajīvitāya na ca tesaṃ kasivaṇijjādivasena āhārapariyeṭṭhivasena dukkhaṃ atthi,",
  "tika-vin01t1:1105_3": "tato eva na dāsadāsīkammakarādipariggaho atthi.",
  "tika-vin01t1:1105_4": "Na ca tattha sītuṇhaḍaṃsamakasavātātapasarīsapavāḷādiparissayo atthi.",
  "tika-vin01t1:1105_5": "Yathā nāmettha gimhānaṃ pacchime māse paccūsavelāyaṃ samasītuṇho utu hoti,",
  "tika-vin01t1:1105_6": "evameva sabbakālaṃ tattha samasītuṇhova utu hoti,",
  "tika-vin01t1:1105_7": "na ca nesaṃ koci upaghāto vihesā vā uppajjati.",
  "tika-vin01t1:1106_0": "Akaṭṭhapākimameva sāliṃ akaṇaṃ athusaṃ suddhaṃ sugandhaṃ taṇḍulaphalaṃ niddhūmaṅgārena agginā pacitvā paribhuñjanti.",
  "tika-vin01t1:1106_1": "Tattha kira jotikapāsāṇā nāma honti,",
  "tika-vin01t1:1106_2": "atha te tayo pāsāṇe ṭhapetvā tattha ukkhaliṃ āropenti,",
  "tika-vin01t1:1106_3": "pāsāṇehi tejo samuṭṭhahitvā taṃ pāceti,",
  "tika-vin01t1:1106_4": "añño sūpo vā byañjano vā na hoti,",
  "tika-vin01t1:1106_5": "bhuñjantānaṃ cittānukūloyevassa raso hoti.",
  "tika-vin01t1:1106_6": "Taṃ pana bhuñjantānaṃ nesaṃ kuṭṭhaṃ gaṇḍo kilāso soso kāso apamāro jaroti evamādiko na koci rogo uppajjati.",
  "tika-vin01t1:1106_7": "Te taṃ ṭhānaṃ sampattānaṃ dentiyeva,",
  "tika-vin01t1:1106_8": "macchariyacittaṃ nāma neva hoti,",
  "tika-vin01t1:1106_9": "buddhapaccekabuddhādayopi mahiddhikā tattha gantvā piṇḍapātaṃ gaṇhanti.",
  "tika-vin01t1:1106_10": "Na ca te khujjā vā vāmanā vā kāṇā vā kuṇī vā khañjā vā pakkhahatā vā vikalaṅgā vā vikalindriyā vā honti.",
  "tika-vin01t1:1107_0": "Itthiyopi tattha nātidīghā nātirassā nātikisā nātithūlā nātikāḷikā nāccodātā sobhaggappattarūpā honti.",
  "tika-vin01t1:1107_1": "Tathā hi dīghaṅgulī tambanakhā alambathanā tanumajjhā puṇṇacandamukhī visālakkhī mudugattā sahibhorū",
  "tika-vin01t1:1107_2": "odātadantā gambhīranābhī tanujaṅghā dīghanīlavellitakesī puthulasussoṇī nātilomā nālomā subhagā utusukhasamphassā",
  "tika-vin01t1:1107_3": "saṇhā sakhilasambhāsā nānābharaṇavibhūsitā vicaranti,",
  "tika-vin01t1:1107_4": "sabbadāpi soḷasavassuddesikā viya honti.",
  "tika-vin01t1:1108_0": "Purisāpi pañcavīsativassuddesikā viya,",
  "tika-vin01t1:1108_1": "na puttā mātādīsu rajjanti,",
  "tika-vin01t1:1108_2": "ayaṃ tattha dhammatā.",
  "tika-vin01t1:1108_3": "Sattāhikameva ca tattha itthipurisā kāmaratiyā viharanti,",
  "tika-vin01t1:1108_4": "tato vītarāgā viya yathāsukhaṃ gacchanti,",
  "tika-vin01t1:1108_5": "na tattha idha viya gabbhokkantimūlakaṃ gabbhapariharaṇamūlakaṃ vā dukkhaṃ vijāyanamūlakaṃ vā dukkhaṃ hoti,",
  "tika-vin01t1:1108_6": "rattakañcukato kañcanapaṭimā viya dārakā mātukucchito amakkhitā eva semhādinā sukheneva nikkhamanti,",
  "tika-vin01t1:1108_7": "ayaṃ tattha dhammatā.",
  "tika-vin01t1:1108_8": "Mātā pana puttaṃ vā dhītaraṃ vā vijāyitvā tesaṃ vicaraṇakappadese ṭhapetvā anapekkhā yathāruci gacchati.",
  "tika-vin01t1:1108_9": "Tesaṃ tattha sayitānaṃ ye passanti purisā vā itthiyo vā,",
  "tika-vin01t1:1108_10": "te attano aṅguliyo upanāmenti,",
  "tika-vin01t1:1108_11": "tesaṃ kammabalena tato khīraṃ pavattati,",
  "tika-vin01t1:1108_12": "tena te dārakā yāpenti.",
  "tika-vin01t1:1108_13": "Evaṃ pana vaḍḍhantā katipayadivaseyeva laddhabalā hutvā dārikā itthiyo upagacchanti,",
  "tika-vin01t1:1108_14": "dārakā purise.",
  "tika-vin01t1:1109_0": "Kapparukkhato eva ca tesaṃ tattha vatthābharaṇāni nipphajjanti.",
  "tika-vin01t1:1109_1": "Nānāvirāgavaṇṇavicittāni hi vatthāni sukhumāni mudusukhasamphassāni tattha tattha kapparukkhesu olambantāni tiṭṭhanti.",
  "tika-vin01t1:1109_2": "Nānāvidharaṃsijālasamujjalavividhavaṇṇaratanavinaddhāni anekavidhamālākammalatākammabhittikammavicittāni",
  "tika-vin01t1:1109_3": "sīsūpagagīvūpagakaṭūpagahatthūpagapādūpagāni sovaṇṇamayāni ābharaṇāni ca kapparukkhato olambanti.",
  "tika-vin01t1:1109_4": "Tathā vīṇāmudiṅgapaṇavasammatāḷasaṅkhavaṃsavetāḷaparivārādīni vallakīpabhautikāni tūriyabhaṇḍānipi tato olambanti.",
  "tika-vin01t1:1109_5": "Tattha ca bahū phalarukkhā kumbhamattāni phalāni phalanti,",
  "tika-vin01t1:1109_6": "madhurarasāni yāni paribhuñjitvā te sattāhampi khuppipāsāhi na bādhīyanti.",
  "tika-vin01t1:1110_0": "Najjopi tattha suvisuddhajalā supatitthā ramaṇīyā akaddamā vālukatalā nātisītā nātiuṇhā surabhigandhīhi",
  "tika-vin01t1:1110_1": "jalajapupphehi sañchannā sabbakālaṃ surabhī vāyantiyo sandanti,",
  "tika-vin01t1:1110_2": "na tattha kaṇṭakinā kakkhaḷagacchalatā honti,",
  "tika-vin01t1:1110_3": "akaṇṭakā pupphaphalasacchannā eva honti,",
  "tika-vin01t1:1110_4": "candananāgarukkhā sayameva rasaṃ paggharanti.",
  "tika-vin01t1:1110_5": "Nahāyitukāmā ca nadītitthe ekajjhaṃ vatthābharaṇāni ṭhapetvā nadiṃ otaritvā nahāyitvā uttiṇṇā uttiṇṇā",
  "tika-vin01t1:1110_6": "upariṭṭhimaṃ upariṭṭhimaṃ vatthābharaṇaṃ gaṇhanti,",
  "tika-vin01t1:1110_7": "na tesaṃ evaṃ hoti “idaṃ mama,",
  "tika-vin01t1:1110_8": "idaṃ parassā”ti.",
  "tika-vin01t1:1110_9": "Tato eva na tesaṃ koci viggaho vā vivādo vā,",
  "tika-vin01t1:1110_10": "sattāhikā eva ca nesaṃ kāmaratikīḷā hoti,",
  "tika-vin01t1:1110_11": "tato vītarāgā viya vicaranti.",
  "tika-vin01t1:1110_12": "Yattha ca rukkhe sayitukāmā honti,",
  "tika-vin01t1:1110_13": "tattheva sayanaṃ upalabbhati.",
  "tika-vin01t1:1111_0": "Mate ca satte na rodanti na socanti,",
  "tika-vin01t1:1111_1": "tañca maṇḍayitvā nikkhipanti.",
  "tika-vin01t1:1111_2": "Tāvadeva ca tathārūpā sakuṇā upagantvā mataṃ dīpantaraṃ nenti,",
  "tika-vin01t1:1111_3": "tasmā susānaṃ vā asuciṭṭhānaṃ vā tattha natthi,",
  "tika-vin01t1:1111_4": "na ca tato matā nirayaṃ vā tiracchānayoniṃ vā pettivisayaṃ vā upapajjanti.",
  "tika-vin01t1:1111_5": "“Dhammatāsiddhassa pañcasīlassa ānubhāvena te devaloke nibbattantī”ti vadanti.",
  "tika-vin01t1:1111_6": "Vassasahassameva ca nesaṃ sabbakālaṃ āyuppamāṇaṃ,",
  "tika-vin01t1:1111_7": "sabbametaṃ nesaṃ pañcasīlaṃ viya dhammatāsiddhamevāti veditabbaṃ.",
  "tika-vin01t1:1112_0": "Tadantaresūti tesaṃ cakkavāḷānaṃ antaresu.",
  "tika-vin01t1:1112_1": "Lokantarikanirayāti lokānaṃ lokadhātūnaṃ antaro vivaro lokantaro,",
  "tika-vin01t1:1112_2": "tattha bhavā lokantarikā, nirayā.",
  "tika-vin01t1:1112_3": "Tiṇṇañhi sakaṭacakkānaṃ pattānaṃ vā aññamaññaṃ āsannabhāvena ṭhapitānaṃ antarasadisesu tiṇṇaṃ tiṇṇaṃ cakkavāḷānaṃ antaresu ekeko lokantarikanirayo.",
  "tika-vin01t1:1112_4": "So pana parimāṇato aṭṭhayojanasahassappamāṇo hoti niccavivaṭo heṭṭhā upari ca kenaci na pihito.",
  "tika-vin01t1:1112_5": "Yathā hi heṭṭhā udakassa pidhāyikā pathavī natthīti asaṃvutā lokantarikanirayā,",
  "tika-vin01t1:1112_6": "evaṃ uparipi cakkavāḷesu viya devavimānānaṃ abhāvato asaṃvutā apihitā cakkhuviññāṇuppattinivāraṇasamatthena ca andhakārena samannāgatā.",
  "tika-vin01t1:1112_7": "Tattha kira cakkhuviññāṇaṃ na jāyati ālokassa abhāvato.",
  "tika-vin01t1:1112_8": "Tīsu dīpesu ekappahārena ālokakaraṇasamatthāpi candimasūriyā tattha ālokaṃ na dassenti.",
  "tika-vin01t1:1112_9": "Te hi yugandharasamappamāṇe ākāsappadese vicaraṇato cakkavāḷapabbatassa vemajjhena vicaranti,",
  "tika-vin01t1:1112_10": "cakkavāḷapabbatañca atikkamma lokantarikanirayā,",
  "tika-vin01t1:1112_11": "tasmā te tattha ālokaṃ na dassentīti cakkhuviññāṇaṃ nuppajjati.",
  "tika-vin01t1:1112_12": "Yadā pana sabbaññubodhisattassa paṭisandhiggahaṇādīsu obhāso uppajjati,",
  "tika-vin01t1:1112_13": "tadā cakkhuviññāṇaṃ uppajjati.",
  "tika-vin01t1:1112_14": "“Aññepi kira bho santi sattā idhūpapannā”ti taṃ divasaṃ aññamaññaṃ passanti.",
  "tika-vin01t1:1112_15": "Ayaṃ pana obhāso ekaṃ yāgupānamattampi na tiṭṭhati,",
  "tika-vin01t1:1112_16": "accharāsaṅghāṭamattameva vijjobhāso viya niccharitvā “kiṃ ida”nti bhaṇantānaṃyeva antaradhāyati.",
  "tika-vin01t1:1113_0": "Kiṃ pana kammaṃ katvā tattha sattā nibbattantīti?",
  "tika-vin01t1:1113_1": "Bhāriyaṃ dāruṇaṃ garukaṃ mātāpitūnaṃ dhammikasamaṇabrāhmaṇānañca upari aparādhaṃ aññañca divase divase",
  "tika-vin01t1:1113_2": "pāṇavadhādiṃ sāhasikakammaṃ katvā uppajjanti tambapaṇṇidīpe abhayacoranāgacorādayo viya.",
  "tika-vin01t1:1113_3": "Tesaṃ attabhāvo tigāvutiko hoti,",
  "tika-vin01t1:1113_4": "vaggulīnaṃ viya dīghanakhā honti.",
  "tika-vin01t1:1113_5": "Te rukkhe vagguliyo viya nakhehi cakkavāḷapāde lagganti,",
  "tika-vin01t1:1113_6": "yadā saṃsappantā aññamaññassa hatthapāsagatā honti,",
  "tika-vin01t1:1113_7": "atha “bhakkho no laddho”ti maññamānā khādanatthaṃ gaṇhituṃ upakkamantā viparivattitvā lokasandhārake udake patanti,",
  "tika-vin01t1:1113_8": "vāte paharantepi madhukaphalāni viya chijjitvā udake patanti,",
  "tika-vin01t1:1113_9": "patitamattāva accantakhāre udake piṭṭhapiṇḍaṃ viya vilīyanti atisītalabhāvato ātapasantāpābhāvena.",
  "tika-vin01t1:1113_10": "Atisītalabhāvameva hi sandhāya accantakhāratā vuttā.",
  "tika-vin01t1:1113_11": "Na hi taṃ kappasaṇṭhahanaudakaṃ sampattikaramahāmeghavuṭṭhaṃ pathavīsandhārakaṃ kappavināsakaudakaṃ viya khāraṃ bhavituṃ arahati.",
  "tika-vin01t1:1113_12": "Tathā hi sati pathavīpi vilīyeyya,",
  "tika-vin01t1:1113_13": "tesaṃ vā pāpakammabalena petānaṃ pakatiudakassa pubbakheḷabhāvāpatti viya tassa udakassa tadā khārabhāvappatti",
  "tika-vin01t1:1113_14": "hotīti vuttaṃ “accantakhāre udake piṭṭhapiṇḍaṃ viya vilīyantī”ti.",
  "tika-vin01t1:1114_0": "Anantānīti aparimāṇāni,",
  "tika-vin01t1:1114_1": "“ettakānī”ti aññehi minituṃ asakkuṇeyyāni.",
  "tika-vin01t1:1114_2": "Tāni ca bhagavā anantena buddhañāṇena avedi “ananto ākāso,",
  "tika-vin01t1:1114_3": "ananto sattanikāyo,",
  "tika-vin01t1:1114_4": "anantāni cakkavāḷānī”ti.",
  "tika-vin01t1:1114_5": "Tividhampi hi anantaṃ buddhañāṇena paricchindati sayampi anantattā.",
  "tika-vin01t1:1114_6": "Yāvatakañhi ñeyyaṃ,",
  "tika-vin01t1:1114_7": "tāvatakaṃ ñāṇaṃ.",
  "tika-vin01t1:1114_8": "Yāvatakaṃ ñāṇaṃ,",
  "tika-vin01t1:1114_9": "tāvatakameva ñeyyaṃ.",
  "tika-vin01t1:1114_10": "Ñeyyapariyantikaṃ ñāṇaṃ,",
  "tika-vin01t1:1114_11": "ñāṇapariyantikaṃ ñeyyanti.",
  "tika-vin01t1:1114_12": "Tena vuttaṃ “anantena buddhañāṇena avedī”tiādi.",
  "tika-vin01t1:1114_13": "Anantatā cassa anantañeyyappaṭivijjhaneneva veditabbā tattha appaṭihatacārattā.",
  "tika-vin01t1:1114_14": "Idāni yathāvuttamatthaṃ nigamento āha “evamassa okāsalokopi sabbathā vidito”ti.",
  "tika-vin01t1:1115_0": "Api cettha vivaṭṭādīnampi viditatā vattabbā,",
  "tika-vin01t1:1115_1": "tasmā vivaṭṭādayopi ādito pabhuti evaṃ veditabbā –",
  "tika-vin01t1:1115_2": "saṃvaṭṭo saṃvaṭṭaṭṭhāyī vivaṭṭo vivaṭṭaṭṭhāyīti kappassa cattāri asaṅkhyeyyāni.",
  "tika-vin01t1:1115_3": "Tattha saṃvaṭṭanaṃ vinassanaṃ saṃvaṭṭo,",
  "tika-vin01t1:1115_4": "vinassamāno asaṅkhyeyyakappo.",
  "tika-vin01t1:1115_5": "So pana atthato kāloyeva,",
  "tika-vin01t1:1115_6": "tadā pavattamānasaṅkhāravasenassa vināso veditabbo.",
  "tika-vin01t1:1115_7": "Saṃvaṭṭato uddhaṃ tathāṭhāyīkālo saṃvaṭṭaṭṭhāyī.",
  "tika-vin01t1:1115_8": "Vivaṭṭanaṃ nibbattanaṃ vaḍḍhanaṃ vā vivaṭṭo,",
  "tika-vin01t1:1115_9": "vaḍḍhamāno asaṅkhyeyyakappo.",
  "tika-vin01t1:1115_10": "Sopi atthato kāloyeva,",
  "tika-vin01t1:1115_11": "tadā pavattamānasaṅkhāravasenassa vaḍḍhi veditabbā.",
  "tika-vin01t1:1115_12": "Vivaṭṭato uddhaṃ tathāṭhāyīkālo vivaṭṭaṭṭhāyī.",
  "tika-vin01t1:1115_13": "Tattha tayo saṃvaṭṭā tejosaṃvaṭṭo āposaṃvaṭṭo vāyosaṃvaṭṭoti.",
  "tika-vin01t1:1115_14": "Tisso saṃvaṭṭasīmā ābhassarā subhakiṇhā vehapphalāti.",
  "tika-vin01t1:1115_15": "Yadā kappo tejena saṃvaṭṭati,",
  "tika-vin01t1:1115_16": "tadā ābhassarato heṭṭhā agginā ḍayhati.",
  "tika-vin01t1:1115_17": "Yadā āpena saṃvaṭṭati,",
  "tika-vin01t1:1115_18": "tadā subhakiṇhato heṭṭhā udakena vilīyati.",
  "tika-vin01t1:1115_19": "Yadā vāyunā saṃvaṭṭati,",
  "tika-vin01t1:1115_20": "tadā vehapphalato heṭṭhā vātena viddhaṃsati.",
  "tika-vin01t1:1116_0": "Vitthārato pana tīsupi saṃvaṭṭakālesu ekaṃ buddhakkhettaṃ vinassati.",
  "tika-vin01t1:1116_1": "Buddhakkhettaṃ nāma tividhaṃ hoti jātikkhettaṃ āṇākkhettaṃ visayakkhettañca.",
  "tika-vin01t1:1116_2": "Tattha jātikkhettaṃ dasasahassacakkavāḷapariyantaṃ hoti,",
  "tika-vin01t1:1116_3": "yaṃ tathāgatassa paṭisandhiggahaṇādīsu kampati.",
  "tika-vin01t1:1116_4": "Yattake hi ṭhāne tathāgatassa paṭisandhiñāṇādiñāṇānubhāvo puññaphalasamuttejito saraseneva paṭivijambhati,",
  "tika-vin01t1:1116_5": "taṃ sabbampi buddhaṅkurassa nibbattanakkhettaṃ nāmāti buddhakkhettanti vuccati.",
  "tika-vin01t1:1116_6": "Āṇākkhettaṃ pana koṭisatasahassacakkavāḷapariyantaṃ,",
  "tika-vin01t1:1116_7": "yattha ratanasuttaṃ khandhaparittaṃ dhajaggaparittaṃ āṭānāṭiyaparittaṃ moraparittanti imesaṃ parittānaṃ ānubhāvo vattati.",
  "tika-vin01t1:1116_8": "Iddhimā hi cetovasippatto āṇākkhettapariyāpanne yattha katthaci cakkavāḷe ṭhatvā attano atthāya parittaṃ",
  "tika-vin01t1:1116_9": "katvā tattheva aññaṃ cakkavāḷaṃ gatopi kataparitto eva hoti.",
  "tika-vin01t1:1116_10": "Ekacakkavāḷe ṭhatvā sabbasattānaṃ atthāya paritte kate āṇākkhette sabbasattānampi abhisambhuṇāteva parittānubhāvo",
  "tika-vin01t1:1116_11": "tattha devatāhi parittānaṃ sampaṭicchitabbato,",
  "tika-vin01t1:1116_12": "tasmā taṃ āṇākkhettanti vuccati.",
  "tika-vin01t1:1116_13": "Visayakkhettaṃ pana anantaṃ aparimāṇaṃ.",
  "tika-vin01t1:1116_14": "Anantāparimāṇesu hi cakkavāḷesu yaṃ yaṃ tathāgato ākaṅkhati,",
  "tika-vin01t1:1116_15": "taṃ taṃ jānāti ākaṅkhappaṭibaddhavuttitāya buddhañāṇassa.",
  "tika-vin01t1:1116_16": "Evametesu tīsu buddhakkhettesu ekaṃ āṇākkhettaṃ vinassati,",
  "tika-vin01t1:1116_17": "tasmiṃ pana vinassante jātikkhettaṃ vinaṭṭhameva hoti.",
  "tika-vin01t1:1116_18": "Vinassantampi ekatova vinassati,",
  "tika-vin01t1:1116_19": "saṇṭhahantampi ekatova saṇṭhahati,",
  "tika-vin01t1:1116_20": "tassevaṃ vināso saṇṭhahanañca veditabbaṃ.",
  "tika-vin01t1:1117_0": "Yasmiṃ samaye kappo agginā nassati,",
  "tika-vin01t1:1117_1": "āditova kappavināsakamahāmegho uṭṭhahitvā koṭisatasahassacakkavāḷe ekaṃ mahāvassaṃ vassati,",
  "tika-vin01t1:1117_2": "manussā tuṭṭhā sabbabījāni nīharitvā vapanti,",
  "tika-vin01t1:1117_3": "sassesu pana gokhāyitamattesu jātesu gadrabharavaṃ ravanto ekabindumpi na vassati,",
  "tika-vin01t1:1117_4": "tadā pacchinnapacchinnameva hoti vassaṃ.",
  "tika-vin01t1:1117_5": "Idaṃ sandhāya hi bhagavatā “hoti so,",
  "tika-vin01t1:1117_6": "bhikkhave,",
  "tika-vin01t1:1117_7": "samayo yaṃ bahūni vassāni bahūni vassasatāni bahūni vassasahassāni bahūni vassasatasahassāni devo na vassatī”ti vuttaṃ.",
  "tika-vin01t1:1117_8": "Vassūpajīvinopi sattā kālaṃ katvā parittābhādibrahmaloke nibbattanti,",
  "tika-vin01t1:1117_9": "pupphaphalūpajīviniyo ca devatā.",
  "tika-vin01t1:1117_10": "Evaṃ dīghe addhāne vītivatte tattha tattha udakaṃ parikkhayaṃ gacchati,",
  "tika-vin01t1:1117_11": "athānupubbena macchakacchapāpi kālaṃ katvā brahmaloke nibbattanti nerayikasattāpi.",
  "tika-vin01t1:1117_12": "Tattha nerayikā sattamasūriyapātubhāve vinassantīti eke.",
  "tika-vin01t1:1118_0": "Jhānaṃ pana vinā natthi brahmaloke nibbatti,",
  "tika-vin01t1:1118_1": "etesañca keci dubbhikkhapīḷitā,",
  "tika-vin01t1:1118_2": "keci abhabbā jhānādhigamāya,",
  "tika-vin01t1:1118_3": "te kathaṃ tattha nibbattantīti?",
  "tika-vin01t1:1118_4": "Devaloke paṭiladdhajjhānavasena.",
  "tika-vin01t1:1118_5": "Tadā hi “vassasatasahassassa accayena kappavuṭṭhānaṃ bhavissatī”ti lokabyūhā nāma kāmāvacaradevā muttasirā",
  "tika-vin01t1:1118_6": "vikiṇṇakesā rudammukhā assūni hatthehi puñchamānā rattavatthanivatthā ativiya virūpavesadhārino hutvā",
  "tika-vin01t1:1118_7": "manussapathe vicarantā evaṃ ārocenti “mārisā mārisā ito vassasatasahassassa accayena kappavuṭṭhānaṃ bhavissati,",
  "tika-vin01t1:1118_8": "ayaṃ loko vinassissati,",
  "tika-vin01t1:1118_9": "mahāsamuddopi ussussissati,",
  "tika-vin01t1:1118_10": "ayañca mahāpathavī sineru ca pabbatarājā ḍayhissanti vinassissanti,",
  "tika-vin01t1:1118_11": "yāva brahmalokā lokavināso bhavissati,",
  "tika-vin01t1:1118_12": "mettaṃ mārisā bhāvetha, karuṇaṃ, muditaṃ,",
  "tika-vin01t1:1118_13": "upekkhaṃ mārisā bhāvetha,",
  "tika-vin01t1:1118_14": "mātaraṃ upaṭṭhahatha,",
  "tika-vin01t1:1118_15": "pitaraṃ upaṭṭhahatha,",
  "tika-vin01t1:1118_16": "kule jeṭṭhāpacāyino hothā”ti.",
  "tika-vin01t1:1118_17": "Te pana devā lokaṃ byūhenti sampiṇḍentīti “lokabyūhā”ti vuccanti.",
  "tika-vin01t1:1118_18": "Te kira disvā manussā yattha katthaci ṭhitāpi nisinnāpi saṃvegajātā sambhamappattāva hutvā tesaṃ āsanne ṭhāne sannipatanti.",
  "tika-vin01t1:1119_0": "Kathaṃ panete kappavuṭṭhānaṃ jānantīti?",
  "tika-vin01t1:1119_1": "“Dhammatāya sañcoditā”ti ācariyā.",
  "tika-vin01t1:1119_2": "“Tādisanimittadassanenā”ti eke.",
  "tika-vin01t1:1119_3": "“Brahmadevatāhi uyyojitā”ti apare.",
  "tika-vin01t1:1119_4": "Tesaṃ pana vacanaṃ sutvā yebhuyyena manussā ca bhummadevatā ca saṃvegajātā aññamaññaṃ muducittā hutvā mettādīni puññāni karitvā devaloke nibbattanti.",
  "tika-vin01t1:1119_5": "Tattha dibbasudhābhojanaṃ bhuñjitvā tato vāyokasiṇe parikammaṃ katvā jhānaṃ paṭilabhanti.",
  "tika-vin01t1:1119_6": "Devānaṃ kira sukhasamphassavātaggahaṇapaacayena vāyokasiṇe jhānāni sukheneva ijjhanti.",
  "tika-vin01t1:1119_7": "Tadaññe pana āpāyikā sattā aparāpariyavedanīyena kammena devaloke nibbattanti.",
  "tika-vin01t1:1119_8": "Aparāpariyavedanīyakammarahito hi saṃsāre saṃsaranto nāma satto natthi.",
  "tika-vin01t1:1119_9": "Tepi tattha tatheva jhānaṃ paṭilabhanti.",
  "tika-vin01t1:1119_10": "Evaṃ devaloke paṭiladdhajjhānavasena sabbepi brahmaloke nibbattanti.",
  "tika-vin01t1:1119_11": "Idañca yebhuyyavasena vuttaṃ.",
  "tika-vin01t1:1120_0": "Keci pana “apāyasattā saṃvaṭṭamānalokadhātūhi aññesu lokadhātūsupi nibbattanti.",
  "tika-vin01t1:1120_1": "Na hi sabbe apāyasattā tadā rūpārūpabhavesu uppajjantīti sakkā viññātuṃ apāyesu dīghāyukānaṃ devalokūpapattiyā asambhavato.",
  "tika-vin01t1:1120_2": "Niyatamicchādiṭṭhiko pana vinassamānepi kappe nirayato na muccatiyeva,",
  "tika-vin01t1:1120_3": "tasmā so tattha anibbattitvā piṭṭhicakkavāḷe nibbattati.",
  "tika-vin01t1:1120_4": "Niyatamicchādiṭṭhiyā hi samannāgatassa bhavato vuṭṭhānaṃ nāma natthi.",
  "tika-vin01t1:1120_5": "Tāya hi samannāgatassa neva saggo atthi, na maggo,",
  "tika-vin01t1:1120_6": "tasmā so saṃvaṭṭamānacakkavāḷato aññattha niraye nibbattitvā paccati.",
  "tika-vin01t1:1120_7": "Kiṃ pana piṭṭhicakkavāḷaṃ na jhāyatīti? Jhāyati.",
  "tika-vin01t1:1120_8": "Tasmiṃ jhāyamānepi esa ākāse ekasmiṃ padese paccatī”ti vadanti.",
  "tika-vin01t1:1121_0": "Vassūpacchedato pana uddhaṃ dīghassa addhuno accayena dutiyo sūriyo pātubhavati,",
  "tika-vin01t1:1121_1": "pātubhūte pana tasmiṃ neva rattiparicchedo,",
  "tika-vin01t1:1121_2": "na divāparicchedo paññāyati.",
  "tika-vin01t1:1121_3": "Eko sūriyo uṭṭheti,",
  "tika-vin01t1:1121_4": "eko atthaṃ gacchati,",
  "tika-vin01t1:1121_5": "avicchinnasūriyasantāpova loko hoti.",
  "tika-vin01t1:1121_6": "Yathā ca kappavuṭṭhānakālato pubbe uppannasūriyavimāne sūriyadevaputto hoti,",
  "tika-vin01t1:1121_7": "evaṃ kappavināsakasūriye natthi.",
  "tika-vin01t1:1121_8": "Kappavuṭṭhānakāle pana yathā aññe kāmāvacaradevā,",
  "tika-vin01t1:1121_9": "evaṃ sūriyadevaputtopi jhānaṃ nibbattetvā brahmalokaṃ upapajjati.",
  "tika-vin01t1:1121_10": "Sūriyamaṇḍalaṃ pana pabhassaratarañceva tejavantatarañca hutvā pavattati.",
  "tika-vin01t1:1121_11": "Taṃ antaradhāyitvā aññameva uppajjatīti apare.",
  "tika-vin01t1:1121_12": "Tattha pakatisūriye vattamāne ākāse valāhakāpi dhūmasikhāpi vattanti,",
  "tika-vin01t1:1121_13": "kappavināsakasūriye vattamāne vigatadhūmavalāhakaṃ ādāsamaṇḍalaṃ viya nimmalaṃ nabhaṃ hoti.",
  "tika-vin01t1:1121_14": "Ṭhapetvā pañca mahānadiyo sesakunnadiādīsu udakaṃ sussati.",
  "tika-vin01t1:1122_0": "Tatopi dīghassa addhuno accayena tatiyo sūriyo pātubhavati, yassa pātubhāvā mahānadiyopi sussanti.",
  "tika-vin01t1:1123_0": "Tatopi dīghassa addhuno accayena catuttho sūriyo pātubhavati,",
  "tika-vin01t1:1123_1": "yassa pātubhāvā himavati mahānadīnaṃ pabhavā sīhappapātadaho mandākinīdaho kaṇṇamuṇḍadaho rathakāradaho",
  "tika-vin01t1:1123_2": "anotattadaho chaddantadaho kuṇāladahoti ime satta mahāsarā sussanti.",
  "tika-vin01t1:1124_0": "Tatopi dīghassa addhuno accayena pañcamo sūriyo pātubhavati,",
  "tika-vin01t1:1124_1": "yassa pātubhāvā anupubbena mahāsamudde aṅgulipabbatemanamattampi udakaṃ na saṇṭhāti.",
  "tika-vin01t1:1125_0": "Tatopi dīghassa addhuno accayena chaṭṭho sūriyo pātubhavati,",
  "tika-vin01t1:1125_1": "yassa pātubhāvā sakalacakkavāḷaṃ ekadhūmaṃ hoti pariyādinnasinehaṃ dhūmena.",
  "tika-vin01t1:1125_2": "Yāya hi āpodhātuyā tattha tattha pathavīdhātu ābandhattā sampiṇḍitā hutvā tiṭṭhati,",
  "tika-vin01t1:1125_3": "sā chaṭṭhasūriyapātubhāvena parikkhayaṃ gacchati.",
  "tika-vin01t1:1125_4": "Yathā cidaṃ,",
  "tika-vin01t1:1125_5": "evaṃ koṭisatasahassacakkavāḷānipi.",
  "tika-vin01t1:1126_0": "Tatopi dīghassa addhuno accayena sattamo sūriyo pātubhavati,",
  "tika-vin01t1:1126_1": "yassa pātubhāvā sakalacakkavāḷaṃ ekajālaṃ hoti saddhiṃ koṭisatasahassacakkavāḷehi,",
  "tika-vin01t1:1126_2": "yojanasatikādibhedāni sinerukūṭāni palujjitvā ākāseyeva antaradhāyanti.",
  "tika-vin01t1:1126_3": "Sā aggijālā uṭṭhahitvā cātumahārājike gaṇhāti.",
  "tika-vin01t1:1126_4": "Tattha kanakavimānaratanavimānamaṇivimānāni jhāpetvā tāvatiṃsabhavanaṃ gaṇhāti.",
  "tika-vin01t1:1126_5": "Etenevūpāyena yāva paṭhamajjhānabhūmiṃ gaṇhāti,",
  "tika-vin01t1:1126_6": "tattha tayopi brahmaloke jhāpetvā ābhassare āhacca tiṭṭhati.",
  "tika-vin01t1:1126_7": "Sā yāva aṇumattampi saṅkhāragataṃ atthi,",
  "tika-vin01t1:1126_8": "tāva na nibbāyati.",
  "tika-vin01t1:1126_9": "Sabbasaṅkhāraparikkhayā pana sappitelajjhāpanaggisikhā viya chārikampi anavasesetvā nibbāyati.",
  "tika-vin01t1:1126_10": "Heṭṭhāākāsena saha upariākāso eko hoti mahandhakāro.",
  "tika-vin01t1:1127_0": "Evaṃ ekamasaṅkhyeyyaṃ ekaṅgaṇaṃ hutvā ṭhite lokasannivāse lokassa saṇṭhānatthāya devo vassituṃ ārabhati,",
  "tika-vin01t1:1127_1": "āditova antaraṭṭhake himapāto viya hoti.",
  "tika-vin01t1:1127_2": "Tato kaṇamattā taṇḍulamattā muggamāsabadaraāmalakaeḷālukakumbhaṇḍaalābumattā udakadhārā hutvā anukkamena",
  "tika-vin01t1:1127_3": "usabhadveusabhaaḍḍhagāvutagāvutaaḍḍhayojanayojanadviyojana…pe…",
  "tika-vin01t1:1127_4": "yojanasatayojanasahassamattā hutvā koṭisatasahassacakkavāḷagabbhantaraṃ yāva avinaṭṭhabrahmalokā pūretvā antaradhāyati.",
  "tika-vin01t1:1127_5": "Taṃ udakaṃ heṭṭhā ca tiriyañca vāto samuṭṭhahitvā ghanaṃ karoti parivaṭumaṃ paduminīpatte udakabindusadisaṃ.",
  "tika-vin01t1:1128_0": "Kathaṃ tāvamahantaṃ udakarāsiṃ ghanaṃ karotīti ce?",
  "tika-vin01t1:1128_1": "Vivarasampadānato vātassāti.",
  "tika-vin01t1:1128_2": "Tañhissa tahiṃ tahiṃ vivaraṃ deti.",
  "tika-vin01t1:1128_3": "Taṃ evaṃ vātena sampiṇḍiyamānaṃ ghanaṃ kariyamānaṃ parikkhayamānaṃ anupubbena heṭṭhā otarati.",
  "tika-vin01t1:1128_4": "Otiṇṇe otiṇṇe udake brahmalokaṭṭhāne brahmaloko,",
  "tika-vin01t1:1128_5": "uparicatukāmāvacaradevalokaṭṭhāne ca devalokā pātubhavanti.",
  "tika-vin01t1:1128_6": "Cātumahārājikatāvatiṃsabhavanāni pana pathavīsambandhatāya na tāva pātubhavanti.",
  "tika-vin01t1:1128_7": "Purimapathaviṭṭhānaṃ otiṇṇe pana balavavātā uppajjanti,",
  "tika-vin01t1:1128_8": "te taṃ pihitadvāre dhammakaraṇe ṭhitaudakamiva nirussāsaṃ katvā rumbhanti.",
  "tika-vin01t1:1128_9": "Madhurodakaṃ parikkhayaṃ gacchamānaṃ upari rasapathaviṃ samuṭṭhāpeti,",
  "tika-vin01t1:1128_10": "udakapiṭṭhe uppalinīpattaṃ viya pathavī saṇṭhāti.",
  "tika-vin01t1:1128_11": "Sā vaṇṇasampannā ceva hoti gandharasasampannā ca nirudakapāyāsassa upari paṭalaṃ viya.",
  "tika-vin01t1:1128_12": "Ettha pana mahābodhipallaṅkaṭṭhānaṃ vinassamāne loke pacchā vinassati,",
  "tika-vin01t1:1128_13": "saṇṭhahamāne paṭhamaṃ saṇṭhahatīti veditabbaṃ.",
  "tika-vin01t1:1129_0": "Tadā ca ābhassarabrahmaloke paṭhamatarābhinibbattā sattā āyukkhayā vā puññakkhayā vā tato cavitvā opapātikā hutvā idhūpapajjanti,",
  "tika-vin01t1:1129_1": "te honti sayaṃpabhā antalikkhacarā,",
  "tika-vin01t1:1129_2": "te taṃ rasapathaviṃ sāyitvā taṇhābhibhūtā āluppakārakaṃ paribhuñjituṃ upakkamanti.",
  "tika-vin01t1:1129_3": "Atha tesaṃ sayaṃpabhā antaradhāyati,",
  "tika-vin01t1:1129_4": "andhakāro hoti.",
  "tika-vin01t1:1129_5": "Te andhakāraṃ disvā bhāyanti.",
  "tika-vin01t1:1129_6": "Tato tesaṃ bhayaṃ nāsetvā sūrabhāvaṃ janayantaṃ paripuṇṇapaññāsayojanaṃ sūriyamaṇḍalaṃ pātubhavati.",
  "tika-vin01t1:1129_7": "Te taṃ disvā “ālokaṃ paṭilabhimhā”ti haṭṭhatuṭṭhā hutvā “amhākaṃ bhītānaṃ bhayaṃ nāsetvā sūrabhāvaṃ janayanto uṭṭhito,",
  "tika-vin01t1:1129_8": "tasmā sūriyo hotū”ti sūriyotvevassa nāmaṃ karonti.",
  "tika-vin01t1:1130_0": "Atha sūriye divasaṃ ālokaṃ katvā atthaṅgate “yampi ālokaṃ labhimha,",
  "tika-vin01t1:1130_1": "sopi no naṭṭho”ti puna bhītā honti.",
  "tika-vin01t1:1130_2": "Tesaṃ evaṃ hoti “sādhu vatassa,",
  "tika-vin01t1:1130_3": "sace aññaṃ ālokaṃ labheyyāmā”ti.",
  "tika-vin01t1:1130_4": "Tesaṃ cittaṃ ñatvā viya ekūnapaññāsayojanaṃ candamaṇḍalaṃ pātubhavati.",
  "tika-vin01t1:1130_5": "Te taṃ disvā bhiyyoso mattāya haṭṭhatuṭṭhā hutvā “amhākaṃ chandaṃ ñatvā viya uṭṭhito,",
  "tika-vin01t1:1130_6": "tasmā cando hotū”ti candotvevassa nāmaṃ karonti.",
  "tika-vin01t1:1131_0": "Evaṃ candimasūriyesu pātubhūtesu nakkhattāni tārakarūpāni pātubhavanti,",
  "tika-vin01t1:1131_1": "tato pabhuti rattindivā paññāyanti,",
  "tika-vin01t1:1131_2": "anukkamena ca māsaḍḍhamāsautusaṃvaccharā,",
  "tika-vin01t1:1131_3": "candimasūriyānaṃ pātubhūtadivaseyeva sinerucakkavāḷahimavantapabbatā dīpasamuddā ca pātubhavanti.",
  "tika-vin01t1:1131_4": "Te ca kho apubbaṃ acarimaṃ phagguṇapuṇṇamadivaseyeva pātubhavanti. Kathaṃ?",
  "tika-vin01t1:1131_5": "Yathā nāma kaṅgubhatte paccamāne ekappahāreneva pubbuḷakā uṭṭhahanti,",
  "tika-vin01t1:1131_6": "eke padesā thūpathūpā honti,",
  "tika-vin01t1:1131_7": "eke ninnaninnā,",
  "tika-vin01t1:1131_8": "eke samasamā,",
  "tika-vin01t1:1131_9": "evameva thūpathūpaṭṭhāne pabbatā honti,",
  "tika-vin01t1:1131_10": "ninnaninnaṭṭhāne samuddā,",
  "tika-vin01t1:1131_11": "samasamaṭṭhāne dīpāti.",
  "tika-vin01t1:1132_0": "Atha tesaṃ sattānaṃ rasapathaviṃ paribhuñjantānaṃ kammena ekacce vaṇṇavanto honti,",
  "tika-vin01t1:1132_1": "ekacce dubbaṇṇā honti.",
  "tika-vin01t1:1132_2": "Tattha vaṇṇavanto dubbaṇṇe atimaññanti,",
  "tika-vin01t1:1132_3": "tesaṃ atimānapaccayā sāpi rasapathavī antaradhāyati,",
  "tika-vin01t1:1132_4": "bhūmipappaṭako pātubhavati.",
  "tika-vin01t1:1132_5": "Atha nesaṃ teneva nayena sopi antaradhāyati,",
  "tika-vin01t1:1132_6": "atha padālatā pātubhavati.",
  "tika-vin01t1:1132_7": "Teneva nayena sāpi antaradhāyati,",
  "tika-vin01t1:1132_8": "akaṭṭhapāko sāli pātubhavati akaṇo athuso sugandho taṇḍulaphalo.",
  "tika-vin01t1:1132_9": "Tato nesaṃ bhājanāni uppajjanti.",
  "tika-vin01t1:1132_10": "Te sāliṃ bhājane ṭhapetvā pāsāṇapiṭṭhiyaṃ ṭhapenti,",
  "tika-vin01t1:1132_11": "sayameva jālasikhā uṭṭhahitvā taṃ pacati.",
  "tika-vin01t1:1132_12": "So hoti odano sumanajātipupphasadiso,",
  "tika-vin01t1:1132_13": "na tassa sūpena vā byañjanena vā karaṇīyaṃ atthi,",
  "tika-vin01t1:1132_14": "yaṃ yaṃ rasaṃ bhuñjitukāmā honti,",
  "tika-vin01t1:1132_15": "taṃtaṃrasova hoti.",
  "tika-vin01t1:1132_16": "Tesaṃ taṃ oḷārikaṃ āhāraṃ āharayataṃ tato pabhuti muttakarīsaṃ sañjāyati.",
  "tika-vin01t1:1132_17": "Tathā hi rasapathavī bhūmipappaṭako padālatāti ime tāva paribhuttā sudhāhāro viya khudaṃ vinodetvā rasaharaṇīhi",
  "tika-vin01t1:1132_18": "rasameva paribyūhentā tiṭṭhanti vatthuno sukhumabhāvena,",
  "tika-vin01t1:1132_19": "na nissandā,",
  "tika-vin01t1:1132_20": "sukhumabhāveneva gahaṇindhanameva ca hoti.",
  "tika-vin01t1:1132_21": "Odano pana paribhutto rasaṃ vaḍḍhentopi vatthuno oḷārikabhāveneva nissandaṃ vissajjento passāvaṃ karīsañca uppādeti.",
  "tika-vin01t1:1133_0": "Atha tesaṃ nikkhamanatthāya vaṇamukhāni pabhijjanti.",
  "tika-vin01t1:1133_1": "Purisassa purisabhāvo,",
  "tika-vin01t1:1133_2": "itthiyā itthibhāvo pātubhavati.",
  "tika-vin01t1:1133_3": "Purimattabhāvesu hi pavattaupacārajjhānānubhāvena yāva sattasantānesu kāmarāgo vikkhambhanavegena samito,",
  "tika-vin01t1:1133_4": "na tāva bahalakāmarāgūpanissayāni itthipurisindriyāni pāturahesuṃ.",
  "tika-vin01t1:1133_5": "Yadā panassa vicchinnatāya bahalakāmarāgo laddhāvasaro ahosi,",
  "tika-vin01t1:1133_6": "tadā tadupanissayāni tāni sattānaṃ attabhāvesu sañjāyiṃsu,",
  "tika-vin01t1:1133_7": "tadā itthī purisaṃ,",
  "tika-vin01t1:1133_8": "puriso ca itthiṃ ativelaṃ upanijjhāyati.",
  "tika-vin01t1:1133_9": "Tesaṃ ativelaṃ upanijjhāyanapaccayā kāmapariḷāho uppajjati,",
  "tika-vin01t1:1133_10": "tato methunaṃ dhammaṃ paṭisevanti.",
  "tika-vin01t1:1133_11": "Te asaddhammapaṭisevanapaccayā viññūhi garahiyamānā viheṭhiyamānā tassa asaddhammassa paṭicchādanahetu agārāni karonti.",
  "tika-vin01t1:1133_12": "Te agāraṃ ajjhāvasamānā anukkamena aññatarassa alasajātikassa sattassa diṭṭhānugatiṃ āpajjantā sannidhiṃ karonti.",
  "tika-vin01t1:1133_13": "Tato pabhuti kaṇopi thusopi taṇḍulaṃ pariyonandhanti,",
  "tika-vin01t1:1133_14": "lāyitaṭṭhānampi na paṭiviruhati.",
  "tika-vin01t1:1134_0": "Te sannipatitvā anutthunanti “pāpakā vata bho dhammā sattesu pātubhūtā,",
  "tika-vin01t1:1134_1": "mayañhi pubbe manomayā ahumhā”ti,",
  "tika-vin01t1:1134_2": "aggaññasutte vuttanayena vitthāretabbaṃ.",
  "tika-vin01t1:1134_3": "Tato mariyādaṃ ṭhapenti,",
  "tika-vin01t1:1134_4": "athaññataro satto aññassa bhāgaṃ adinnaṃ ādiyati,",
  "tika-vin01t1:1134_5": "taṃ dvikkhattuṃ paribhāsetvā tatiyavāre pāṇileḍḍudaṇḍehi paharanti.",
  "tika-vin01t1:1134_6": "Te evaṃ adinnādāne kalahamusāvādadaṇḍādānesu uppannesu ca sannipatitvā cintayanti “yannūna mayaṃ ekaṃ sattaṃ sammanneyyāma,",
  "tika-vin01t1:1134_7": "yo no sammā khīyitabbaṃ khīyeyya,",
  "tika-vin01t1:1134_8": "garahitabbaṃ garaheyya,",
  "tika-vin01t1:1134_9": "pabbājetabbaṃ pabbājeyya,",
  "tika-vin01t1:1134_10": "mayaṃ panassa sālīnaṃ bhāgamanuppadassāmā”ti.",
  "tika-vin01t1:1134_11": "Evaṃ katasanniṭṭhānesu pana sattesu imasmiṃ tāva kappe ayameva bhagavā bodhisattabhūto tena samayena",
  "tika-vin01t1:1134_12": "tesu sattesu abhirūpataro ca dassanīyataro ca mahesakkhataro ca buddhisampanno paṭibalo niggahapaggahaṃ kātuṃ.",
  "tika-vin01t1:1134_13": "Te taṃ upasaṅkamitvā yācitvā sammanniṃsu.",
  "tika-vin01t1:1134_14": "So tena mahājanena sammatoti mahāsammato,",
  "tika-vin01t1:1134_15": "khettānaṃ adhipatīti khattiyo,",
  "tika-vin01t1:1134_16": "dhammena samena paresaṃ rañjetīti rājāti tīhi nāmehi paññāyittha.",
  "tika-vin01t1:1134_17": "Yañhi loke acchariyaṭṭhānaṃ,",
  "tika-vin01t1:1134_18": "bodhisattova tattha ādipurisoti evaṃ bodhisattaṃ ādiṃ katvā khattiyamaṇḍale saṇṭhite anupubbena brāhmaṇādayopi vaṇṇā saṇṭhahiṃsu.",
  "tika-vin01t1:1135_0": "Tattha kappavināsakamahāmeghato yāva jālopacchedo,",
  "tika-vin01t1:1135_1": "idamekamasaṅkhyeyyaṃ saṃvaṭṭoti vuccati.",
  "tika-vin01t1:1135_2": "Kappavināsakajālopacchedato yāva koṭisatasahassacakkavāḷaparipūrako sampattimahāmegho,",
  "tika-vin01t1:1135_3": "idaṃ dutiyamasaṅkhyeyyaṃ saṃvaṭṭaṭṭhāyīti vuccati.",
  "tika-vin01t1:1135_4": "Sampattimahāmeghato yāva candimasūriyapātubhāvo,",
  "tika-vin01t1:1135_5": "idaṃ tatiyamasaṅkhyeyyaṃ vivaṭṭoti vuccati.",
  "tika-vin01t1:1135_6": "Candimasūriyapātubhāvato yāva puna kappavināsakamahāmegho,",
  "tika-vin01t1:1135_7": "idaṃ catutthamasaṅkhyeyyaṃ vivaṭṭaṭṭhāyīti vuccati.",
  "tika-vin01t1:1135_8": "Vivaṭṭaṭṭhāyīasaṅkhyeyyaṃ catusaṭṭhiantarakappasaṅgahaṃ.",
  "tika-vin01t1:1135_9": "“Vīsatiantarakappasaṅgaha”nti keci.",
  "tika-vin01t1:1135_10": "Sesāsaṅkhyeyyāni kālato tena samappamāṇāneva.",
  "tika-vin01t1:1135_11": "Imāni cattāri asaṅkhyeyyāni eko mahākappo hoti.",
  "tika-vin01t1:1135_12": "Evaṃ tāva agginā vināso ca saṇṭhahanañca veditabbaṃ.",
  "tika-vin01t1:1136_0": "Yasmiṃ pana samaye kappo udakena nassati,",
  "tika-vin01t1:1136_1": "āditova kappavināsakamahāmegho vuṭṭhahitvāti pubbe vuttanayeneva vitthāretabbaṃ.",
  "tika-vin01t1:1136_2": "Ayaṃ pana viseso –",
  "tika-vin01t1:1136_3": "yathā tattha dutiyasūriyo,",
  "tika-vin01t1:1136_4": "evamidha kappavināsako khārudakamahāmegho vuṭṭhāti.",
  "tika-vin01t1:1136_5": "So ādito sukhumaṃ sukhumaṃ vassanto anukkamena mahādhārāhi koṭisatasahassacakkavāḷānaṃ pūrento vassati.",
  "tika-vin01t1:1136_6": "Khārudakena phuṭṭhaphuṭṭhā pathavīpabbatādayo vilīyanti,",
  "tika-vin01t1:1136_7": "udakaṃ samantato vātehi dhārīyati.",
  "tika-vin01t1:1136_8": "Pathaviyā heṭṭhimantato pabhuti yāva dutiyajjhānabhūmiṃ udakaṃ gaṇhāti.",
  "tika-vin01t1:1136_9": "Tena hi khārudakena phuṭṭhaphuṭṭhā pathavīpabbatādayo udake pakkhittaloṇasakkharā viya vilīyanteva,",
  "tika-vin01t1:1136_10": "tasmā pathavīsandhārakaudakena saddhiṃ ekūdakameva taṃ hotīti keci.",
  "tika-vin01t1:1136_11": "Apare pana “pathavīsandhārakaudakaṃ taṃ sandhārakavāyukkhandhañca anavasesato vināsetvā sabbattha sayameva eko ghanabhūto tiṭṭhatī”ti vadanti,",
  "tika-vin01t1:1136_12": "taṃ yuttaṃ.",
  "tika-vin01t1:1136_13": "Upari pana chapi brahmaloke vilīyāpetvā subhakiṇhe āhacca tiṭṭhati,",
  "tika-vin01t1:1136_14": "taṃ yāva aṇumattampi saṅkhāragataṃ atthi,",
  "tika-vin01t1:1136_15": "tāva na vūpasammati,",
  "tika-vin01t1:1136_16": "udakānugataṃ pana sabbaṃ saṅkhāragataṃ abhibhavitvā sahasā vūpasammati,",
  "tika-vin01t1:1136_17": "antaradhānaṃ gacchati.",
  "tika-vin01t1:1136_18": "Heṭṭhāākāsena saha upariākāso eko hoti mahandhakāroti sabbaṃ vuttasadisaṃ.",
  "tika-vin01t1:1136_19": "Kevalaṃ panidha ābhassarabrahmalokaṃ ādiṃ katvā loko pātubhavati.",
  "tika-vin01t1:1136_20": "Subhakiṇhato cavitvā ābhassaraṭṭhānādīsu sattā nibbattanti.",
  "tika-vin01t1:1136_21": "Tattha kappavināsakamahāmeghato yāva kappavināsakakhārudakopacchedo,",
  "tika-vin01t1:1136_22": "idamekamasaṅkhyeyyaṃ.",
  "tika-vin01t1:1136_23": "Udakupacchedato yāva sampattimahāmegho,",
  "tika-vin01t1:1136_24": "idaṃ dutiyamasaṅkhyeyyaṃ.",
  "tika-vin01t1:1136_25": "Sampattimahāmeghato yāva candimasūriyapātubhāvo,",
  "tika-vin01t1:1136_26": "idaṃ tatiyamasaṅkhyeyyaṃ.",
  "tika-vin01t1:1136_27": "Candimasūriyapātubhāvato yāva kappavināsakamahaāmegho,",
  "tika-vin01t1:1136_28": "idaṃ catutthamasaṅkhyeyyaṃ.",
  "tika-vin01t1:1136_29": "Imāni cattāri asaṅkhyeyyāni eko mahākappo hoti.",
  "tika-vin01t1:1136_30": "Evaṃ udakena vināso ca saṇṭhahanañca veditabbaṃ.",
  "tika-vin01t1:1137_0": "Yasmiṃ samaye kappo vātena nassati,",
  "tika-vin01t1:1137_1": "āditova kappavināsakamahāmegho vuṭṭhahitvāti pubbe vuttanayeneva vitthāretabbaṃ.",
  "tika-vin01t1:1137_2": "Ayaṃ pana viseso –",
  "tika-vin01t1:1137_3": "yathā tattha dutiyasūriyo,",
  "tika-vin01t1:1137_4": "evamidha kappavināsanatthaṃ vāto samuṭṭhāti.",
  "tika-vin01t1:1137_5": "So paṭhamaṃ thūlarajaṃ uṭṭhāpeti,",
  "tika-vin01t1:1137_6": "tato saṇharajaṃ sukhumavālikaṃ thūlavālikaṃ sakkharapāsāṇādayoti yāvakūṭāgāramatte pāsāṇe visamaṭṭhāne ṭhitamahārukkhe ca uṭṭhāpeti.",
  "tika-vin01t1:1137_7": "Te pathavito nabhamuggatā na puna patanti,",
  "tika-vin01t1:1137_8": "tattheva cuṇṇavicuṇṇā hutvā abhāvaṃ gacchanti.",
  "tika-vin01t1:1137_9": "Athānukkamena heṭṭhā mahāpathaviyā vāto samuṭṭhahitvā pathaviṃ parivattetvā uddhaṃ mūlaṃ katvā ākāse khipati.",
  "tika-vin01t1:1137_10": "Yojanasatappamāṇāpi pathavippadesā dviyojanatiyojanacatuyojanapañcayojanachayojanasattayojanappamāṇāpi",
  "tika-vin01t1:1137_11": "pabhijjitvā vātavegukkhittā ākāseyeva cuṇṇavicuṇṇā hutvā abhāvaṃ gacchanti.",
  "tika-vin01t1:1137_12": "Cakkavāḷapabbatampi sinerupabbatampi vāto ukkhipitvā ākāse khipati.",
  "tika-vin01t1:1137_13": "Te aññamaññaṃ abhihantvā cuṇṇavicuṇṇā hutvā vinassanti.",
  "tika-vin01t1:1137_14": "Etenevūpāyena bhūmaṭṭhakavimānāni ca ākāsaṭṭhakavimānāni ca vināsento chakāmāvacaradevaloke vināsetvā koṭisatasahassacakkavāḷāni vināseti.",
  "tika-vin01t1:1137_15": "Tattha cakkavāḷā cakkavāḷehi,",
  "tika-vin01t1:1137_16": "himavantā himavantehi,",
  "tika-vin01t1:1137_17": "sinerū sinerūhi aññamaññaṃ samāgantvā cuṇṇavicuṇṇā hutvā vinassanti.",
  "tika-vin01t1:1137_18": "Pathavito yāva tatiyajjhānabhūmi vāto gaṇhāti,",
  "tika-vin01t1:1137_19": "navapi brahmaloke vināsetvā vehapphale āhacca tiṭṭhati.",
  "tika-vin01t1:1137_20": "Evaṃ pathavīsandhārakaudakena taṃsandhārakavātena ca saddhiṃ sabbasaṅkhāragataṃ vināsetvā sayampi vinassati avaṭṭhānassa kāraṇābhāvato.",
  "tika-vin01t1:1137_21": "Heṭṭhāākāsena saha upariākāso eko hoti mahandhakāroti sabbaṃ vuttasadisaṃ.",
  "tika-vin01t1:1137_22": "Idha pana subhakiṇhabrahmalokaṃ ādiṃ katvā loko pātubhavati.",
  "tika-vin01t1:1137_23": "Vehapphalato cavitvā subhakiṇhaṭṭhānādīsu sattā nibbattanti.",
  "tika-vin01t1:1137_24": "Tattha kappavināsakamahāmeghato yāva kappavināsakavātupacchedo,",
  "tika-vin01t1:1137_25": "idamekamasaṅkhyeyyaṃ.",
  "tika-vin01t1:1137_26": "Vātupacchedato yāva sampattimahāmegho,",
  "tika-vin01t1:1137_27": "idaṃ dutiyamasaṅkhyeyyantiādi vuttanayameva.",
  "tika-vin01t1:1137_28": "Evaṃ vātena vināso ca saṇṭhahanañca veditabbaṃ.",
  "tika-vin01t1:1138_0": "Atha kiṃkāraṇā evaṃ loko vinassati.",
  "tika-vin01t1:1138_1": "Yadipi hi saṅkhārānaṃ ahetuko sarasanirodho vināsakābhāvato,",
  "tika-vin01t1:1138_2": "santānanirodho pana hetuvirahito natthi.",
  "tika-vin01t1:1138_3": "Yathā taṃ sattanikāyesūti bhājanalokassapi sahetukena vināsena bhavitabbaṃ,",
  "tika-vin01t1:1138_4": "tasmā kimevaṃ lokavināse kāraṇanti?",
  "tika-vin01t1:1138_5": "Akusalamūlaṃ kāraṇaṃ.",
  "tika-vin01t1:1138_6": "Yathā hi tattha nibbattanakasattānaṃ puññabalena paṭhamaṃ loko vivaṭṭati,",
  "tika-vin01t1:1138_7": "evaṃ tesaṃ pāpakammabalena saṃvaṭṭati,",
  "tika-vin01t1:1138_8": "tasmā akusalamūlesu ussannesu evaṃ loko vinassati.",
  "tika-vin01t1:1138_9": "Yathā hi rāgadosamohānaṃ adhikabhāvena yathākkamaṃ rogantarakappo satthantarakappo dubbhikkhantarakappoti",
  "tika-vin01t1:1138_10": "ime tividhā antarakappā vivaṭṭaṭṭhāyimhi asaṅkhyeyyakappe jāyanti.",
  "tika-vin01t1:1138_11": "Evamete yathāvuttā tayo saṃvaṭṭā rāgādīnaṃ adhikabhāveneva honti.",
  "tika-vin01t1:1139_0": "Tattha rāge ussannatare agginā vinassati,",
  "tika-vin01t1:1139_1": "dose ussannatare udakena vinassati.",
  "tika-vin01t1:1139_2": "Dose hi ussannatare adhikatarena dosena viya tikkhatarena khārudakena vināso yuttoti.",
  "tika-vin01t1:1139_3": "Keci pana “dose ussannatare agginā,",
  "tika-vin01t1:1139_4": "rāge udakenā”ti vadanti,",
  "tika-vin01t1:1139_5": "tesaṃ kira ayamadhippāyo –",
  "tika-vin01t1:1139_6": "pākaṭasattusadisassa dosassa aggisadisatā,",
  "tika-vin01t1:1139_7": "apākaṭasattusadisassa rāgassa khārudakasadisatā ca yuttāti.",
  "tika-vin01t1:1139_8": "Mohe pana ussannatare vātena vinassati.",
  "tika-vin01t1:1139_9": "Evaṃ vinassantopi ca nirantarameva satta vāre agginā nassati,",
  "tika-vin01t1:1139_10": "aṭṭhame vāre udakena,",
  "tika-vin01t1:1139_11": "puna satta vāre agginā,",
  "tika-vin01t1:1139_12": "aṭṭhame udakenāti evaṃ aṭṭhame aṭṭhame vāre vinassanto sattakkhattuṃ udakena vinassitvā puna satta vāre agginā nassati.",
  "tika-vin01t1:1139_13": "Ettāvatā tesaṭṭhi kappā atītā honti.",
  "tika-vin01t1:1139_14": "Etthantare udakena nassanavāraṃ sampattampi paṭibāhitvā laddhokāso vāto paripuṇṇacatusaṭṭhikappāyuke subhakiṇhe viddhaṃsento lokaṃ vināseti.",
  "tika-vin01t1:1139_15": "Ettha pana rāgo sattānaṃ bahulaṃ pavattatīti aggivasena bahuso lokavināso veditabbo.",
  "tika-vin01t1:1139_16": "Iti evaṃ imehi kāraṇehi vinassitvā saṇṭhahantaṃ saṇṭhahitvā ṭhitañca okāsalokaṃ bhagavā yāthāvato avedīti",
  "tika-vin01t1:1139_17": "evampissa sabbathā okāsaloko viditoti daṭṭhabbaṃ.",
  "tika-vin01t1:1140_0": "Yaṃ pana heṭṭhā vuttaṃ “sabbathā viditalokattā lokavidū”ti,",
  "tika-vin01t1:1140_1": "idāni taṃ nigamento āha “evaṃ sabbathā viditalokattā lokavidū”ti.",
  "tika-vin01t1:1140_2": "Tattha sabbathāti lakkhaṇādippabhedato saṅkhāralokassa,",
  "tika-vin01t1:1140_3": "āsayādippabhedato sattalokassa,",
  "tika-vin01t1:1140_4": "parimāṇasaṇṭhānādippabhedato okāsalokassāti evaṃ sabbappakārena viditalokattāti attho.",
  "tika-vin01t1:1141_0": "Idāni anuttaroti padassa atthaṃ saṃvaṇṇento āha “attano pana guṇehī”tiādi.",
  "tika-vin01t1:1141_1": "Tattha attanoti nissakkatthe sāmivacanametaṃ,",
  "tika-vin01t1:1141_2": "attatoti attho.",
  "tika-vin01t1:1141_3": "Guṇehi attano visiṭṭhatarassāti sambandho.",
  "tika-vin01t1:1141_4": "Taraggahaṇañcettha “anuttaro”ti padassa atthaniddesatāya kataṃ,",
  "tika-vin01t1:1141_5": "na visiṭṭhassa kassaci atthitāya.",
  "tika-vin01t1:1141_6": "Sadevake hi loke sadisakappopi nāma koci tathāgatassa natthi,",
  "tika-vin01t1:1141_7": "kuto sadiso,",
  "tika-vin01t1:1141_8": "visiṭṭhe pana kā kathā.",
  "tika-vin01t1:1141_9": "Kassacīti kassacipi.",
  "tika-vin01t1:1141_10": "Abhibhavatīti sīlasampadāya upanissayabhūtānaṃ hirottappamettākaruṇānaṃ visesapaccayānaṃ saddhāsativīriyapaññānañca",
  "tika-vin01t1:1141_11": "ukkaṃsappattiyā samudāgamato paṭṭhāya na aññasādhāraṇo savāsanapaṭipakkhassa pahīnattā ukkaṃsapāramippatto",
  "tika-vin01t1:1141_12": "satthu sīlaguṇo,",
  "tika-vin01t1:1141_13": "tena bhagavā sadevakaṃ lokaṃ aññadatthu abhibhuyya pavattati,",
  "tika-vin01t1:1141_14": "na sayaṃ kenaci abhibhuyyatīti adhippāyo.",
  "tika-vin01t1:1141_15": "Evaṃ samādhiguṇādīsupi yathārahaṃ vattabbaṃ.",
  "tika-vin01t1:1141_16": "Sīlādayo cete lokiyalokuttaramissakā veditabbā,",
  "tika-vin01t1:1141_17": "vimuttiñāṇadassanaṃ pana lokiyaṃ kāmāvacarameva.",
  "tika-vin01t1:1142_0": "Yadi evaṃ kathaṃ tena sadevakaṃ lokaṃ abhibhavatīti?",
  "tika-vin01t1:1142_1": "Tassapi ānubhāvato asadisattā.",
  "tika-vin01t1:1142_2": "Tampi hi visayato pavattito pavattiākārato ca uttaritarameva.",
  "tika-vin01t1:1142_3": "Tañhi anaññasādhāraṇaṃ satthu vimuttiguṇaṃ ārabbha pavattati,",
  "tika-vin01t1:1142_4": "pavattamānañca atakkāvacaraṃ paramagambhīraṃ saṇhaṃ sukhumaṃ sātisayaṃ paṭipakkhadhammānaṃ suppahīnattā suṭṭhu pākaṭaṃ vibhūtataraṃ katvā pavattati,",
  "tika-vin01t1:1142_5": "sammadeva ca vasībhāvassa pāpakattā bhavaṅgaparivāsassa ca atiparittakattā lahu lahu pavattatīti.",
  "tika-vin01t1:1143_0": "Evaṃ sīlādiguṇehi bhagavato uttaritarassa abhāvaṃ dassetvā idāni sadisassapi abhāvaṃ dassetuṃ “sīlaguṇenapi asamo”tiādi vuttaṃ.",
  "tika-vin01t1:1143_1": "Tattha asamoti ekasmiṃ kāle natthi etassa sīlādiguṇena samo sadisoti asamo.",
  "tika-vin01t1:1143_2": "Tathā asamehi samo asamasamo.",
  "tika-vin01t1:1143_3": "Asamā vā samā etassāti asamasamo.",
  "tika-vin01t1:1143_4": "Sīlādiguṇena natthi etassa paṭimāti appaṭimo.",
  "tika-vin01t1:1143_5": "Sesapadadvayepi eseva nayo.",
  "tika-vin01t1:1143_6": "Tattha upamāmattaṃ paṭimā,",
  "tika-vin01t1:1143_7": "sadisūpamā paṭibhāgo,",
  "tika-vin01t1:1143_8": "yugaggāhavasena ṭhito paṭipuggaloti veditabbo.",
  "tika-vin01t1:1144_0": "Na kho panāhaṃ bhikkhave samanupassāmītiādīsu mama samantacakkhunā hatthatale āmalakaṃ viya sabbaṃ lokaṃ passantopi tattha sadevake…pe…",
  "tika-vin01t1:1144_1": "pajāya attano attato sīlasampannataraṃ sampannatarasīlaṃ kañcipi puggalaṃ na kho pana passāmi tādisassa abhāvatoti adhippāyo.",
  "tika-vin01t1:1145_0": "Aggappasādasuttādīnīti ettha –",
  "tika-vin01t1:1146_0": "“Yāvatā,",
  "tika-vin01t1:1146_1": "bhikkhave,",
  "tika-vin01t1:1146_2": "sattā apadā vā dvipadā vā catuppadā vā bahuppadā vā rūpino vā arūpino vā saññino vā asaññino vā nevasaññīnāsaññino vā,",
  "tika-vin01t1:1146_3": "tathāgato tesaṃ aggamakkhāyati arahaṃ sammāsambuddho. Ye,",
  "tika-vin01t1:1146_4": "bhikkhave,",
  "tika-vin01t1:1146_5": "buddhe pasannā,",
  "tika-vin01t1:1146_6": "agge te pasannā.",
  "tika-vin01t1:1146_7": "Agge kho pana pasannānaṃ aggo vipāko hotī”ti –",
  "tika-vin01t1:1147_0": "Idaṃ aggappasādasuttaṃ. Ādi-saddena –",
  "tika-vin01t1:1148_0": "“Sadevake,",
  "tika-vin01t1:1148_1": "bhikkhave, loke…pe…",
  "tika-vin01t1:1148_2": "sadevamanussāya tathāgato abhibhū anabhibhūto aññadatthu daso vasavattī,",
  "tika-vin01t1:1148_3": "tasmā tathāgatoti vuccatī”ti –",
  "tika-vin01t1:1149_0": "Evamādīni suttapadāni veditabbāni. Ādikā gāthāyoti –",
  "tika-vin01t1:1150_0": "“Ahañhi arahā loke, ahaṃ satthā anuttaro;",
  "tika-vin01t1:1151_0": "Ekomhi sammāsambuddho, sītibhūtosmi nibbuto. ;",
  "tika-vin01t1:1152_0": "“Danto damayataṃ seṭṭho, santo samayataṃ isi;",
  "tika-vin01t1:1153_0": "Mutto mocayataṃ aggo, tiṇṇo tārayataṃ varo.",
  "tika-vin01t1:1154_0": "“Nayimasmiṃ loke parasmiṃ vā pana,",
  "tika-vin01t1:1155_0": "Buddhena seṭṭho sadiso ca vijjati;",
  "tika-vin01t1:1156_0": "Āhuneyyānaṃ paramāhutiṃ gato,",
  "tika-vin01t1:1157_0": "Puññatthikānaṃ vipulapphalesina”nti. –",
  "tika-vin01t1:1158_0": "Evamādikā gāthā vitthāretabbā.",
  "tika-vin01t1:1159_0": "Purisadammasārathītiādīsu damitabbāti dammā,",
  "tika-vin01t1:1159_1": "damituṃ araharūpā.",
  "tika-vin01t1:1159_2": "Purisā ca te dammā cāti purisadammā.",
  "tika-vin01t1:1159_3": "Visesanassa cettha paranipātaṃ katvā niddeso,",
  "tika-vin01t1:1159_4": "dammapurisāti attho.",
  "tika-vin01t1:1159_5": "“Satipi mātugāmassapi dammabhāve purisaggahaṇaṃ ukkaṭṭhaparicchedavasenā”ti vadanti.",
  "tika-vin01t1:1159_6": "Sāretīti imassa atthaṃ dassento āha “dametī”tiādi.",
  "tika-vin01t1:1159_7": "Tattha dametīti sameti,",
  "tika-vin01t1:1159_8": "kāyasamādīhi yojetīti attho.",
  "tika-vin01t1:1159_9": "Taṃ pana kāyasamādīhi yojanaṃ yathārahaṃ tadaṅgavinayādīsu patiṭṭhāpanaṃ hotīti āha “vinetīti vuttaṃ hotī”ti.",
  "tika-vin01t1:1159_10": "Adantāti idaṃ sabbena sabbaṃ damataṃ anupagatā purisadammāti vuttāti katvā vuttaṃ.",
  "tika-vin01t1:1159_11": "Ye pana vippakatadammabhāvā sabbathā dametabbataṃ nātivattā,",
  "tika-vin01t1:1159_12": "tepi purisadammā eva,",
  "tika-vin01t1:1159_13": "yato te satthā dameti.",
  "tika-vin01t1:1159_14": "Bhagavā hi visuddhasīlassa paṭhamajjhānaṃ ācikkhati,",
  "tika-vin01t1:1159_15": "paṭhamajjhānalābhino dutiyajjhānantiādinā tassa tassa uparūpari visesaṃ ācikkhanto ekadesena dantepi sameti.",
  "tika-vin01t1:1159_16": "Teneva vuttaṃ visuddhimagge “api ca so bhagavā visuddhasīlādīnaṃ paṭhamajjhānādīni sotāpannādīnañca uttarimaggappaṭipadaṃ",
  "tika-vin01t1:1159_17": "ācikkhanto dantepi dametiyevā”ti.",
  "tika-vin01t1:1159_18": "Atha vā sabbena sabbaṃ adantā ekadesena dantā ca idha adantaggahaṇeneva saṅgahitāti veditabbaṃ.",
  "tika-vin01t1:1159_19": "Dametuṃ yuttāti damanārahā.",
  "tika-vin01t1:1160_0": "Tiracchānapurisātiādīsu uddhaṃ anuggantvā tiriyaṃ añcitā gatā vaḍḍhitāti tiracchānā,",
  "tika-vin01t1:1160_1": "devamanussādayo viya uddhaṃ dīghaṃ ahutvā tiriyaṃ dīghāti attho.",
  "tika-vin01t1:1160_2": "Tiracchānāyeva purisā tiracchānapurisā.",
  "tika-vin01t1:1160_3": "Manassa ussannatāya manussā.",
  "tika-vin01t1:1160_4": "Satisūrabhāvabrahmacariyayogyatādiguṇavasena upacitamānasā ukkaṭṭhaguṇacittā.",
  "tika-vin01t1:1160_5": "Ke pana te?",
  "tika-vin01t1:1160_6": "Jambudīpavāsino sattavisesā.",
  "tika-vin01t1:1160_7": "Tenāha bhagavā –",
  "tika-vin01t1:1161_0": "“Tīhi,",
  "tika-vin01t1:1161_1": "bhikkhave,",
  "tika-vin01t1:1161_2": "ṭhānehi jambudīpakā manussā uttarakuruke ca manusse adhiggaṇhanti deve ca tāvatiṃse.",
  "tika-vin01t1:1161_3": "Katamehi tīhi?",
  "tika-vin01t1:1161_4": "Sūrā satimanto idha brahmacariyavāso”ti.",
  "tika-vin01t1:1162_0": "Tathā hi buddhā bhagavanto paccekabuddhā aggasāvakā mahāsāvakā cakkavattino aññe ca mahānubhāvā sattā tattheva uppajjanti.",
  "tika-vin01t1:1162_1": "Tehi samānarūpāditāya pana saddhiṃ parittadīpavāsīhi itaramahādīpavāsinopi manussātveva paññāyiṃsūti eke.",
  "tika-vin01t1:1162_2": "Apare pana bhaṇanti –",
  "tika-vin01t1:1162_3": "lobhādīhi ca alobhādīhi ca sahitassa manassa ussannatāya manussā.",
  "tika-vin01t1:1162_4": "Ye hi sattā manussajātikā,",
  "tika-vin01t1:1162_5": "tesu visesato lobhādayo alobhādayo ca ussannā,",
  "tika-vin01t1:1162_6": "te lobhādiussannatāya apāyamaggaṃ,",
  "tika-vin01t1:1162_7": "alobhādiussannatāya sugatimaggaṃ nibbānagāmimaggañca pūrenti,",
  "tika-vin01t1:1162_8": "tasmā lobhādīhi alobhādīhi ca sahitassa manassa ussannatāya parittadīpavāsīhi saddhiṃ catumahādīpavāsino sattavisesā manussāti vuccanti.",
  "tika-vin01t1:1162_9": "Lokiyā pana “manuno apaccabhāvena manussā”ti vadanti.",
  "tika-vin01t1:1162_10": "Manu nāma paṭhamakappiko lokamariyādāya ādibhūto hitāhitavidhāyako sattānaṃ pituṭṭhāniyo,",
  "tika-vin01t1:1162_11": "yo sāsane mahāsammatoti vuccati,",
  "tika-vin01t1:1162_12": "paccakkhato paramparāya ca tassa ovādānusāsaniyaṃ ṭhitā tassa puttasadisatāya manussā mānusāti ca vuccanti.",
  "tika-vin01t1:1162_13": "Tato eva hi te māṇavā “manujā”ti ca voharīyanti,",
  "tika-vin01t1:1162_14": "manussā ca te purisā cāti manussapurisā.",
  "tika-vin01t1:1163_0": "Amanussapurisāti ettha na manussāti amanussā.",
  "tika-vin01t1:1163_1": "Taṃsadisatā ettha jotīyati.",
  "tika-vin01t1:1163_2": "Tena manussattamattaṃ natthi,",
  "tika-vin01t1:1163_3": "aññaṃ samānanti yakkhādayo amanussāti adhippetā.",
  "tika-vin01t1:1163_4": "Na ye keci manussehi aññe,",
  "tika-vin01t1:1163_5": "tathā tiracchānapurisānaṃ visuṃ gahaṇaṃ kataṃ.",
  "tika-vin01t1:1163_6": "Yakkhādayo eva ca niddiṭṭhā.",
  "tika-vin01t1:1163_7": "Apalālo himavantavāsī,",
  "tika-vin01t1:1163_8": "cūḷodaramahodarā nāgadīpavāsino,",
  "tika-vin01t1:1163_9": "aggisikhadhūmasikhā sīhaḷadīpavāsino nibbisā katā dosavisassa vinodanena.",
  "tika-vin01t1:1163_10": "Tenāha “saraṇesu ca sīlesu ca patiṭṭhāpitā”ti.",
  "tika-vin01t1:1163_11": "Kūṭadantādayoti ādi-",
  "tika-vin01t1:1163_12": "saddena ghoramukhaupāligahapatiādīnaṃ saṅgaho daṭṭhabbo.",
  "tika-vin01t1:1163_13": "Sakkādayoti ādi-",
  "tika-vin01t1:1163_14": "saddena ajakalāpayakkhabakabrahmādīnaṃ saṅgaho daṭṭhabbo.",
  "tika-vin01t1:1163_15": "Etesaṃ pana damanaṃ tattha tattha vuttanayeneva sakkā viññātunti atippapañcabhāvato idha na vuccati.",
  "tika-vin01t1:1163_16": "Idañcettha suttaṃ vitthāretabbanti idaṃ kesīsuttaṃ “vinītā vicitrehi vinayanūpāyehī”ti etasmiṃ atthe",
  "tika-vin01t1:1163_17": "vitthāretabbaṃ yathārahaṃ saṇhādīhi upāyehi vinayanassa dīpanato.",
  "tika-vin01t1:1164_0": "Atthapadanti atthābhibyañjanakaṃ padaṃ,",
  "tika-vin01t1:1164_1": "vākyanti attho.",
  "tika-vin01t1:1164_2": "Vākyena hi atthābhibyatti,",
  "tika-vin01t1:1164_3": "na nāmādipadamattena,",
  "tika-vin01t1:1164_4": "ekapadabhāvena ca anaññasādhāraṇo satthu purisadammasārathibhāvo dassito hoti.",
  "tika-vin01t1:1164_5": "Tenāha “bhagavā hī”tiādi.",
  "tika-vin01t1:1164_6": "Aṭṭha disāti aṭṭha samāpattiyo.",
  "tika-vin01t1:1164_7": "Tā hi aññamaññaṃ sambandhāpi asaṃkiṇṇabhāvena dissanti apadissanti,",
  "tika-vin01t1:1164_8": "disā viyāti vā disā.",
  "tika-vin01t1:1164_9": "Asajjamānāti na sajjamānā vasībhāvappattiyā nissaṅgacārā.",
  "tika-vin01t1:1164_10": "Dhāvantīti javanavuttiyogato dhāvanti.",
  "tika-vin01t1:1164_11": "Ekaṃyeva disaṃ dhāvatīti attano kāyaṃ aparivattantoti adhippāyo,",
  "tika-vin01t1:1164_12": "satthārā pana damitā purisadammā ekiriyāpatheneva aṭṭha disā dhāvanti.",
  "tika-vin01t1:1164_13": "Tenāha “ekapallaṅkeneva nisinnā”ti.",
  "tika-vin01t1:1164_14": "Aṭṭha disāti ca nidassanamattametaṃ lokiyehi agatapubbaṃ nirodhasamāpattidisaṃ amatadisañca pakkhandanato.",
  "tika-vin01t1:1165_0": "Diṭṭhadhammikasamparāyikaparamatthehītiādīsu diṭṭhadhammo vuccati paccakkho attabhāvo,",
  "tika-vin01t1:1165_1": "tattha niyuttoti diṭṭhadhammiko,",
  "tika-vin01t1:1165_2": "idhalokattho.",
  "tika-vin01t1:1165_3": "Kammakilesavasena samparetabbato sammā gantabbato samparāyo, paraloko.",
  "tika-vin01t1:1165_4": "Tattha niyuttoti samparāyiko,",
  "tika-vin01t1:1165_5": "paralokattho.",
  "tika-vin01t1:1165_6": "Paramo uttamo attho paramattho, nibbānaṃ.",
  "tika-vin01t1:1165_7": "Tehi diṭṭhadhammikasamparāyikaparamatthehi.",
  "tika-vin01t1:1165_8": "Yathārahanti yathānurūpaṃ,",
  "tika-vin01t1:1165_9": "tesu tesu atthesu yo yo puggalo yaṃ yaṃ arahati,",
  "tika-vin01t1:1165_10": "tadanurūpaṃ.",
  "tika-vin01t1:1165_11": "Anusāsatīti vineti tasmiṃ tasmiṃ atthe patiṭṭhāpeti.",
  "tika-vin01t1:1165_12": "Saha atthena vattatīti sattho,",
  "tika-vin01t1:1165_13": "bhaṇḍamūlena vaṇijjāya desantaraṃ gacchanto janasamūho.",
  "tika-vin01t1:1165_14": "Hitupadesādivasena paripāletabbo sāsitabbo so etassa atthīti satthā satthavāho niruttinayena.",
  "tika-vin01t1:1165_15": "So viya bhagavāti āha “satthā viyāti satthā,",
  "tika-vin01t1:1165_16": "bhagavā satthavāho”ti.",
  "tika-vin01t1:1166_0": "Idāni tamatthaṃ niddesapāḷinayena dassetuṃ “yathā satthavāho”tiādi vuttaṃ.",
  "tika-vin01t1:1166_1": "Tattha sattheti satthike jane.",
  "tika-vin01t1:1166_2": "Kaṃ udakaṃ tārenti etthāti kantāro,",
  "tika-vin01t1:1166_3": "nirudako araññappadeso.",
  "tika-vin01t1:1166_4": "Ruḷhīvasena pana itaropi araññappadeso tathā vuccati.",
  "tika-vin01t1:1166_5": "Corakantāranti corehi adhiṭṭhitakantāraṃ,",
  "tika-vin01t1:1166_6": "tathā vāḷakantāraṃ.",
  "tika-vin01t1:1166_7": "Dubbhikkhakantāranti dullabhabhikkhaṃ kantāraṃ.",
  "tika-vin01t1:1166_8": "Tāretīti akhemantaṭṭhānaṃ atikkāmeti.",
  "tika-vin01t1:1166_9": "Uttāretītiādi upasaggena padaṃ vaḍḍhetvā vuttaṃ.",
  "tika-vin01t1:1166_10": "Atha vā uttāretīti khemantabhūmiṃ upanento tāreti.",
  "tika-vin01t1:1166_11": "Nittāretīti akhemantaṭṭhānato nikkhāmento tāreti.",
  "tika-vin01t1:1166_12": "Patāretīti pariggahetvā tāreti,",
  "tika-vin01t1:1166_13": "hatthena pariggahetvā tāreti viya tāretīti attho.",
  "tika-vin01t1:1166_14": "Sabbampetaṃ tāraṇuttāraṇādi khemaṭṭhāne ṭhapanamevāti āha “khemantabhūmiṃ sampāpetī”ti.",
  "tika-vin01t1:1166_15": "Satteti veneyyasatte.",
  "tika-vin01t1:1166_16": "Mahāgahanatāya mahānatthatāya dunnittharatāya ca jātiyeva kantāro jātikantāro,",
  "tika-vin01t1:1166_17": "taṃ jātikantāraṃ.",
  "tika-vin01t1:1167_0": "Ukkaṭṭhaparicchedavasenāti ukkaṭṭhasattaparicchedavasena.",
  "tika-vin01t1:1167_1": "Devamanussā eva hi ukkaṭṭhasattā,",
  "tika-vin01t1:1167_2": "na tiracchānādayo.",
  "tika-vin01t1:1167_3": "Etanti “devamanussāna”nti etaṃ vacanaṃ.",
  "tika-vin01t1:1167_4": "Bhabbapuggalaparicchedavasenāti sammattaniyāmokkamanassa yogyapuggalassa paricchindanavasena.",
  "tika-vin01t1:1167_5": "Bhagavatoti nissakke sāmivacanaṃ yathā “upajjhāyato ajjhetī”ti.",
  "tika-vin01t1:1167_6": "Bhagavato santike vāti attho.",
  "tika-vin01t1:1167_7": "Upanissayasampattinti tihetukapaṭisandhiādikaṃ maggaphalādhigamassa balavakāraṇaṃ.",
  "tika-vin01t1:1167_8": "Gaggarāyāti gaggarāya nāma rañño deviyā,",
  "tika-vin01t1:1167_9": "tāya vā kāritattā “gaggarā”ti laddhanāmāya.",
  "tika-vin01t1:1167_10": "Sare nimittaṃ aggahesīti “dhammo eso vuccatī”ti dhammasaññāya sare nimittaṃ gaṇhi,",
  "tika-vin01t1:1167_11": "gaṇhanto ca pasannacitto parisapariyante nipajji.",
  "tika-vin01t1:1167_12": "Sannirumbhitvā aṭṭhāsīti tassa sīse daṇḍassa ṭhapitabhāvaṃ apassanto tattha daṇḍaṃ uppīḷetvā aṭṭhāsi.",
  "tika-vin01t1:1167_13": "Maṇḍūkopi daṇḍe ṭhapitepi uppīḷitepi dhammagatena pasādena vissaramakarontova kālamakāsi.",
  "tika-vin01t1:1167_14": "Devaloke nibbattasattānaṃ ayaṃ dhammatā,",
  "tika-vin01t1:1167_15": "yā “kutohaṃ idha nibbatto,",
  "tika-vin01t1:1167_16": "tattha kinnu kho kammamakāsi”nti āvajjanā.",
  "tika-vin01t1:1167_17": "Tasmā attano purimabhavassa diṭṭhattā āha “are ahampi nāma idha nibbatto”ti.",
  "tika-vin01t1:1167_18": "Bhagavato pāde sirasā vandīti kataññutāsaṃvaḍḍhitena pemagāravabahumānena vandi.",
  "tika-vin01t1:1168_0": "Jānantova pucchīti mahājanassa kammaphalaṃ buddhānubhāvañca paccakkhaṃ kātukāmo bhagavā “ko me vandatī”ti gāthāya pucchi.",
  "tika-vin01t1:1168_1": "Tattha koti devanāgayakkhagandhabbādīsu ko,",
  "tika-vin01t1:1168_2": "katamoti attho.",
  "tika-vin01t1:1168_3": "Meti mama.",
  "tika-vin01t1:1168_4": "Pādānīti pāde.",
  "tika-vin01t1:1168_5": "Iddhiyāti imāya evarūpāya deviddhiyā.",
  "tika-vin01t1:1168_6": "Yasasāti iminā edisena yasena ca parivārena ca.",
  "tika-vin01t1:1168_7": "Jalanti vijjotamāno.",
  "tika-vin01t1:1168_8": "Abhikkantenāti ativiya kantena kāmanīyena sundarena.",
  "tika-vin01t1:1168_9": "Vaṇṇenāti chavivaṇṇena sarīravaṇṇanibhāya.",
  "tika-vin01t1:1168_10": "Sabbā obhāsayaṃ disāti sabbā dasapi disā pabhāsento,",
  "tika-vin01t1:1168_11": "cando viya sūriyo viya ca ekobhāsaṃ ekālokaṃ karontoti attho.",
  "tika-vin01t1:1169_0": "Evaṃ pana bhagavatā pucchito devaputto attānaṃ pavedento “maṇḍūkohaṃ pure āsi”nti gāthamāha.",
  "tika-vin01t1:1169_1": "Tattha pureti purimajātiyaṃ.",
  "tika-vin01t1:1169_2": "Udaketi idaṃ tadā attano uppattiṭṭhānadassanaṃ.",
  "tika-vin01t1:1169_3": "Udake maṇḍūkoti tena uddhumāyikādikassa thale maṇḍūkassa nivattanaṃ kataṃ hoti.",
  "tika-vin01t1:1169_4": "Gāvo caranti etthāti gocaro,",
  "tika-vin01t1:1169_5": "gunnaṃ ghāsesanaṭṭhānaṃ.",
  "tika-vin01t1:1169_6": "Idha pana gocaro viyāti gocaro,",
  "tika-vin01t1:1169_7": "vāri udakaṃ gocaro etassāti vārigocaro.",
  "tika-vin01t1:1169_8": "Udakacārīpi hi koci kacchapādi avārigocaropi hotīti “vārigocaro”ti visesetvā vuttaṃ.",
  "tika-vin01t1:1169_9": "Tava dhammaṃ suṇantassāti brahmassarena karavīkarutamañjunā desentassa tava dhammaṃ “dhammo eso vuccatī”ti sare nimittaggāhavasena suṇantassa.",
  "tika-vin01t1:1169_10": "Anādare cetaṃ sāmivacanaṃ.",
  "tika-vin01t1:1169_11": "Avadhī vacchapālakoti vacche rakkhanto gopālakadārako mama samīpaṃ āgantvā daṇḍamolubbha tiṭṭhanto mama sīse daṇḍaṃ sannirumbhitvā maṃ māresīti attho.",
  "tika-vin01t1:1170_0": "Sitaṃ katvāti “tathā parittatarenapi puññānubhāvena evaṃ ativiya uḷārā lokiyalokuttarasampattiyo labbhantī”ti",
  "tika-vin01t1:1170_1": "pītisomanassajāto bhāsurataradhavaḷavipphurantadasanakhakiraṇāvaḷīhi bhiyyoso mattāya taṃ padesaṃ obhāsento",
  "tika-vin01t1:1170_2": "sitaṃ katvā.",
  "tika-vin01t1:1170_3": "Pītisomanassavasena hi so –",
  "tika-vin01t1:1171_0": "“Muhuttaṃ cittapasādassa, iddhiṃ passa yasañca me;",
  "tika-vin01t1:1172_0": "Ānubhāvañca me passa, vaṇṇaṃ passa jutiñca me.",
  "tika-vin01t1:1173_0": "“Ye ca te dīghamaddhānaṃ, dhammaṃ assosuṃ gotama;",
  "tika-vin01t1:1174_0": "Pattā te acalaṭṭhānaṃ, yattha gantvā na socare”ti. –",
  "tika-vin01t1:1175_0": "Imā dve gāthā vatvā pakkāmi.",
  "tika-vin01t1:1176_0": "Yaṃ pana kiñcīti ettha yanti aniyamitavacanaṃ,",
  "tika-vin01t1:1176_1": "tathā kiñcīti.",
  "tika-vin01t1:1176_2": "Panāti vacanālaṅkāramattaṃ.",
  "tika-vin01t1:1176_3": "Tasmā yaṃ kiñcīti ñeyyassa anavasesapariyādānaṃ kataṃ hoti.",
  "tika-vin01t1:1176_4": "Panāti vā visesatthadīpako nipāto.",
  "tika-vin01t1:1176_5": "Tena “sammāsambuddho”ti iminā saṅkhepato vitthārato ca satthu catusaccābhisambodho vutto.",
  "tika-vin01t1:1176_6": "Buddhoti pana iminā tadaññassapi ñeyyassa avabodho.",
  "tika-vin01t1:1176_7": "Purimena vā satthu paṭivedhañāṇānubhāvo,",
  "tika-vin01t1:1176_8": "pacchimena desanāñāṇānubhāvo. Pī-",
  "tika-vin01t1:1176_9": "ti upari vuccamāno viseso jotīyati.",
  "tika-vin01t1:1176_10": "Vimokkhantikañāṇavasenāti ettha sabbaso paṭipakkhehi vimuccatīti vimokkho,",
  "tika-vin01t1:1176_11": "aggamaggo,",
  "tika-vin01t1:1176_12": "tassa anto,",
  "tika-vin01t1:1176_13": "aggaphalaṃ,",
  "tika-vin01t1:1176_14": "tasmiṃ laddhe laddhabbato tattha bhavaṃ vimokkhantikaṃ,",
  "tika-vin01t1:1176_15": "ñāṇaṃ sabbaññutaññāṇena saddhiṃ sabbampi buddhañāṇaṃ.",
  "tika-vin01t1:1177_0": "Evaṃ pavattoti ettha –",
  "tika-vin01t1:1178_0": "“Sabbaññutāya buddho,",
  "tika-vin01t1:1178_1": "sabbadassāvitāya buddho,",
  "tika-vin01t1:1178_2": "anaññaneyyatāya buddho,",
  "tika-vin01t1:1178_3": "visavitāya buddho,",
  "tika-vin01t1:1178_4": "khīṇāsavasaṅkhātena buddho,",
  "tika-vin01t1:1178_5": "nirupalepasaṅkhātena buddho,",
  "tika-vin01t1:1178_6": "ekantavītarāgoti buddho,",
  "tika-vin01t1:1178_7": "ekantavītadosoti buddho,",
  "tika-vin01t1:1178_8": "ekantavītamohoti buddho,",
  "tika-vin01t1:1178_9": "ekantanikkilesoti buddho,",
  "tika-vin01t1:1178_10": "ekāyanamaggaṃ gatoti buddho,",
  "tika-vin01t1:1178_11": "eko anuttaraṃ sammāsambodhiṃ abhisambuddhoti buddho,",
  "tika-vin01t1:1178_12": "abuddhivihatattā buddhipaṭilābhā buddho.",
  "tika-vin01t1:1178_13": "Buddhoti netaṃ nāmaṃ mātarā kataṃ,",
  "tika-vin01t1:1178_14": "na pitarā kataṃ,",
  "tika-vin01t1:1178_15": "na bhātarā kataṃ,",
  "tika-vin01t1:1178_16": "na bhaginiyā kataṃ,",
  "tika-vin01t1:1178_17": "na mittāmaccehi kataṃ,",
  "tika-vin01t1:1178_18": "na ñātisālohitehi kataṃ,",
  "tika-vin01t1:1178_19": "na samaṇabrāhmaṇehi kataṃ,",
  "tika-vin01t1:1178_20": "na devatāhi kataṃ,",
  "tika-vin01t1:1178_21": "vimokkhantikametaṃ buddhānaṃ bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti yadidaṃ buddho”ti –",
  "tika-vin01t1:1179_0": "Ayaṃ niddesapāḷinayo.",
  "tika-vin01t1:1179_1": "Yasmā cettha tassā paṭisambhidāpāḷiyā bhedo natthi,",
  "tika-vin01t1:1179_2": "tasmā dvīsu ekenapi atthasiddhīti dassanatthaṃ “paṭisambhidānayo vā”ti aniyamattho vāsaddo vutto.",
  "tika-vin01t1:1180_0": "Tattha yathā loke avagantā “avagato”ti vuccati,",
  "tika-vin01t1:1180_1": "evaṃ bujjhitā saccānīti buddho suddhakattuvasena.",
  "tika-vin01t1:1180_2": "Yathā paṇṇasosā vātā “paṇṇasusā”ti vuccanti,",
  "tika-vin01t1:1180_3": "evaṃ bodhetā pajāyāti buddho hetukattuvasena.",
  "tika-vin01t1:1180_4": "Hetuattho cettha antonīto.",
  "tika-vin01t1:1180_5": "Sabbaññutāya buddhoti sabbadhammabujjhanasamatthāya buddhiyā buddhoti attho.",
  "tika-vin01t1:1180_6": "Sabbadassāvitāya buddhoti sabbadhammabodhanasamatthāya buddhiyā buddhoti attho.",
  "tika-vin01t1:1180_7": "Anaññaneyyatāya buddhoti aññena abodhito sayameva buddhattā buddhoti attho.",
  "tika-vin01t1:1180_8": "Visavitāya buddhoti nānāguṇavisavanato padumamiva vikasanaṭṭhena buddhoti attho.",
  "tika-vin01t1:1180_9": "Khīṇāsavasaṅkhātena buddhoti evamādīhi chahi padehi cittasaṅkocakaradhammappahānena niddākkhayavibuddho",
  "tika-vin01t1:1180_10": "puriso viya sabbakilesaniddākkhayavibuddhattā buddhoti vuttaṃ hoti.",
  "tika-vin01t1:1180_11": "Tattha saṅkhā saṅkhātanti atthato ekattā saṅkhātenāti vacanassa koṭṭhāsenāti attho.",
  "tika-vin01t1:1180_12": "Taṇhālepadiṭṭhilepābhāvena nirupalepasaṅkhātena.",
  "tika-vin01t1:1180_13": "Savāsanānaṃ sabbakilesānaṃ pahīnattā ekantavacaneneva visesetvā “ekantavītarāgo”tiādi vuttaṃ.",
  "tika-vin01t1:1180_14": "Ekantanikkilesoti rāgadosamohāvasesehi sabbakilesehi nikkileso.",
  "tika-vin01t1:1180_15": "Ekāyanamaggaṃ gatoti buddhoti gamanatthānaṃ buddhiatthatā viya buddhiatthānampi gamanatthatā labbhatīti",
  "tika-vin01t1:1180_16": "ekāyanamaggaṃ gatattā buddhoti vuccatīti attho.",
  "tika-vin01t1:1180_17": "Eko anuttaraṃ sammāsambodhiṃ abhisambuddhoti buddhoti na parehi buddhattā buddho,",
  "tika-vin01t1:1180_18": "atha kho sayameva anuttaraṃ sammāsambodhiṃ abhisambuddhattā buddhoti attho.",
  "tika-vin01t1:1180_19": "Abuddhivihatattā buddhipaṭilābhā buddhoti buddhi buddhaṃ bodhoti anatthantaraṃ.",
  "tika-vin01t1:1180_20": "Tattha yathā rattaguṇayogato ratto paṭo,",
  "tika-vin01t1:1180_21": "evaṃ buddhaguṇayogato buddhoti ñāpanatthaṃ vuttaṃ.",
  "tika-vin01t1:1180_22": "Tato paraṃ buddhoti netaṃ nāmantiādi atthānugatāyaṃ paññattīti bodhanatthaṃ vuttanti evamettha imināpi kāraṇena bhagavā buddhoti veditabbo.",
  "tika-vin01t1:1181_0": "Idāni bhagavāti imassa atthaṃ dassento āha “bhagavāti idaṃ panassā”tiādi.",
  "tika-vin01t1:1181_1": "Tattha assāti bhagavato.",
  "tika-vin01t1:1181_2": "Guṇavisiṭṭhasattuttamagarugāravādhivacananti sabbehi sīlādiguṇehi visiṭṭhassa tato eva sabbasattehi uttamassa",
  "tika-vin01t1:1181_3": "garuno gāravavasena vuccamānavacanametaṃ bhagavāti.",
  "tika-vin01t1:1181_4": "Tathā hi lokanātho aparimitanirupamappabhāvasīlādiguṇavisesasamaṅgitāya sabbānatthaparihārapubbaṅgamāya",
  "tika-vin01t1:1181_5": "niravasesahitasukhavidhānatapparāya niratisayāya payogasampattiyā sadevamanussāya pajāya accantupakāritāya",
  "tika-vin01t1:1181_6": "ca aparimāṇāsu lokadhātūsu aparimāṇānaṃ sattānaṃ uttamaṃ gāravaṭṭhānanti.",
  "tika-vin01t1:1182_0": "Bhagavāti vacanaṃ seṭṭhanti seṭṭhavācakaṃ vacanaṃ seṭṭhaguṇasahacaraṇato “seṭṭha”nti vuttaṃ.",
  "tika-vin01t1:1182_1": "Atha vā vuccatīti vacanaṃ, attho,",
  "tika-vin01t1:1182_2": "tasmā yo “bhagavā”ti vacanena vacanīyo attho,",
  "tika-vin01t1:1182_3": "so seṭṭhoti attho.",
  "tika-vin01t1:1182_4": "Bhagavāti vacanamuttamanti etthāpi eseva nayo.",
  "tika-vin01t1:1182_5": "Gāravayuttoti garubhāvayutto garuguṇayogato.",
  "tika-vin01t1:1182_6": "Garukaraṇaṃ vā sātisayaṃ arahatīti gāravayutto,",
  "tika-vin01t1:1182_7": "gāravārahoti attho.",
  "tika-vin01t1:1182_8": "“Sippādisikkhāpakā garū honti,",
  "tika-vin01t1:1182_9": "na ca gāravayuttā,",
  "tika-vin01t1:1182_10": "ayaṃ pana tādiso na hoti,",
  "tika-vin01t1:1182_11": "tasmā ‘garū’ti vatvā ‘gāravayutto’ti vutta”nti keci.",
  "tika-vin01t1:1183_0": "Guṇavisesahetukaṃ “bhagavā”ti idaṃ bhagavato nāmanti saṅkhepato vuttamatthaṃ vitthārato vibhajitukāmo",
  "tika-vin01t1:1183_1": "nāmaṃyeva tāva atthuddhāravasena dassento “catubbidhañhi nāma”ntiādimāha.",
  "tika-vin01t1:1183_2": "Tattha āvatthikanti avatthāya viditaṃ taṃ taṃ avatthaṃ upādāya paññattaṃ voharitaṃ.",
  "tika-vin01t1:1183_3": "Tathā liṅgikaṃ tena tena liṅgena voharitaṃ.",
  "tika-vin01t1:1183_4": "Nemittikanti nimittato āgataṃ.",
  "tika-vin01t1:1183_5": "Adhiccasamuppannanti yadicchāya pavattaṃ,",
  "tika-vin01t1:1183_6": "yadicchāya āgataṃ yadicchakaṃ.",
  "tika-vin01t1:1183_7": "Idāni āvatthikādīni nāmāni sarūpato dassento āha “tattha vaccho dammo balibaddo”tiādi.",
  "tika-vin01t1:1183_8": "Tattha paṭhamena ādi-",
  "tika-vin01t1:1183_9": "saddena bālo yuvā vuḍḍhoti evamādiṃ saṅgaṇhāti,",
  "tika-vin01t1:1183_10": "dutiyena muṇḍī jaṭīti evamādiṃ,",
  "tika-vin01t1:1183_11": "tatiyena bahussuto dhammakathiko jhāyīti evamādiṃ,",
  "tika-vin01t1:1183_12": "catutthena aghapadīpanaṃ pāvacananti evamādiṃ saṅgaṇhāti.",
  "tika-vin01t1:1183_13": "Nemittikanti vuttamatthaṃ byatirekavasena patiṭṭhāpetuṃ “na mahāmāyāyā”tiādi vuttaṃ.",
  "tika-vin01t1:1183_14": "Vimokkhantikanti iminā pana idaṃ nāmaṃ ariyāya jātiyā jātakkhaṇeyeva jātanti dasseti.",
  "tika-vin01t1:1183_15": "Yadi vimokkhantikaṃ,",
  "tika-vin01t1:1183_16": "atha kasmā aññehi khīṇāsavehi asādhāraṇanti āha “saha sabbaññutaññāṇassa paṭilābhā”ti.",
  "tika-vin01t1:1183_17": "Buddhānañhi arahattaphalaṃ nipphajjamānaṃ sabbaññutaññāṇādīhi sabbehi buddhaguṇehi saddhiṃyeva nipphajjati.",
  "tika-vin01t1:1183_18": "Tena vuttaṃ “vimokkhantika”nti.",
  "tika-vin01t1:1183_19": "Sacchikā paññattīti sabbadhammānaṃ sacchikiriyāya nimittā paññatti.",
  "tika-vin01t1:1183_20": "Atha vā sacchikā paññattīti paccakkhasiddhā paññatti.",
  "tika-vin01t1:1183_21": "Yaṃguṇanimittā hi sā,",
  "tika-vin01t1:1183_22": "te satthu paccakkhabhūtā,",
  "tika-vin01t1:1183_23": "taṃguṇā viya sāpi sacchikatā eva nāma hoti,",
  "tika-vin01t1:1183_24": "na paresaṃ vohāramattenāti adhippāyo.",
  "tika-vin01t1:1184_0": "Vadantīti mahātherassa garubhāvato bahuvacanenāha,",
  "tika-vin01t1:1184_1": "saṅgītikārehi vā katamanuvādaṃ sandhāya.",
  "tika-vin01t1:1184_2": "Issariyādibhedo bhago assa atthīti bhagī.",
  "tika-vin01t1:1184_3": "Maggaphalādiariyadhammaratanaṃ araññavanapatthāni pantāni senāsanāni appasaddādiguṇayuttāni bhaji sevi sīlenāti bhajī,",
  "tika-vin01t1:1184_4": "bhajanasīloti attho.",
  "tika-vin01t1:1184_5": "Bhāgīti cīvarapiṇḍapātādīnaṃ catunnaṃ paccayānañceva atthadhammavimuttirasassa ca adhisīlādīnañca bhāgīti attho.",
  "tika-vin01t1:1184_6": "Vibhaji pavibhaji dhammaratananti vibhattavā.",
  "tika-vin01t1:1184_7": "Akāsi bhagganti rāgādipāpadhammaṃ bhaggaṃ akāsīti bhagavāti attho.",
  "tika-vin01t1:1184_8": "Garupi loke bhagavāti vuccatīti āha “garū”ti.",
  "tika-vin01t1:1184_9": "Yasmā garu,",
  "tika-vin01t1:1184_10": "tasmāpi bhagavāti vuttaṃ hoti.",
  "tika-vin01t1:1184_11": "Hetuattho hi iti- saddo.",
  "tika-vin01t1:1184_12": "So ca yattha iti-",
  "tika-vin01t1:1184_13": "saddo natthi bhagītiādīsu,",
  "tika-vin01t1:1184_14": "tattha paccekaṃ yojetabbo.",
  "tika-vin01t1:1184_15": "Bhāgyamassa atthīti bhāgyavā.",
  "tika-vin01t1:1184_16": "Bahūhi ñāyehīti kāyabhāvanādikehi anekehi bhāvanākkamehi.",
  "tika-vin01t1:1184_17": "Subhāvitattanoti sammadeva bhāvitasabhāvassa.",
  "tika-vin01t1:1184_18": "Paccatte cetaṃ sāmivacanaṃ,",
  "tika-vin01t1:1184_19": "tena subhāvitattāti vuttaṃ hoti,",
  "tika-vin01t1:1184_20": "subhāvitasabhāvoti attho.",
  "tika-vin01t1:1184_21": "Mahāgaṇṭhipade pana “subhāvitattano subhāvitakāyo”ti vuttaṃ.",
  "tika-vin01t1:1184_22": "Bhavānaṃ antaṃ nibbānaṃ gatoti bhavantago.",
  "tika-vin01t1:1185_0": "Niddese vuttanayenāti etthāyaṃ niddesanayo –",
  "tika-vin01t1:1186_0": "“Bhagavāti gāravādhivacanametaṃ.",
  "tika-vin01t1:1186_1": "Apica bhaggarāgoti bhagavā,",
  "tika-vin01t1:1186_2": "bhaggadosoti bhagavā,",
  "tika-vin01t1:1186_3": "bhaggamohoti bhagavā,",
  "tika-vin01t1:1186_4": "bhaggamānoti bhagavā,",
  "tika-vin01t1:1186_5": "bhaggadiṭṭhīti bhagavā,",
  "tika-vin01t1:1186_6": "bhaggataṇhoti bhagavā,",
  "tika-vin01t1:1186_7": "bhaggakilesoti bhagavā,",
  "tika-vin01t1:1186_8": "bhaji vibhaji pavibhaji dhammaratananti bhagavā,",
  "tika-vin01t1:1186_9": "bhavānaṃ antakaroti bhagavā,",
  "tika-vin01t1:1186_10": "bhāvitakāyo bhāvitasīlo bhāvitacitto bhāvitapaññoti bhagavā,",
  "tika-vin01t1:1186_11": "bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā.",
  "tika-vin01t1:1186_12": "Bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā.",
  "tika-vin01t1:1186_13": "Bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā.",
  "tika-vin01t1:1186_14": "Bhāgī vā bhagavā catunnaṃ jhānānaṃ catunnaṃ appamaññānaṃ catunnaṃ arūpasamāpattīnanti bhagavā.",
  "tika-vin01t1:1186_15": "Bhāgī vā bhagavā aṭṭhannaṃ vimokkhānaṃ aṭṭhannaṃ abhibhāyatanānaṃ navannaṃ anupubbavihārasamāpattīnanti bhagavā.",
  "tika-vin01t1:1186_16": "Bhāgī vā bhagavā dasannaṃ saññābhāvanānaṃ dasannaṃ kasiṇasamāpattīnaṃ ānāpānassatisamādhissa asubhasamāpattiyāti bhagavā.",
  "tika-vin01t1:1186_17": "Bhāgī vā bhagavā catunnaṃ satipaṭṭhānānaṃ catunnaṃ sammappadhānānaṃ catunnaṃ iddhipādānaṃ pañcannaṃ indriyānaṃ",
  "tika-vin01t1:1186_18": "pañcannaṃ balānaṃ sattannaṃ bojjhaṅgānaṃ ariyassa aṭṭhaṅgikassa maggassāti bhagavā.",
  "tika-vin01t1:1186_19": "Bhāgī vā bhagavā dasannaṃ tathāgatabalānaṃ catunnaṃ vesārajjānaṃ catunnaṃ paṭisambhidānaṃ channaṃ abhiññānaṃ channaṃ buddhadhammānanti bhagavā.",
  "tika-vin01t1:1186_20": "Bhagavāti netaṃ nāmaṃ…pe…",
  "tika-vin01t1:1186_21": "sacchikā paññatti yadidaṃ bhagavā”ti.",
  "tika-vin01t1:1187_0": "Ettha ca “gāravādhivacana”ntiādīni yadipi gāthāyaṃ āgatapadānukkamena na niddiṭṭhāni,",
  "tika-vin01t1:1187_1": "yathārahaṃ pana tesaṃ sabbesampi niddesabhāvena veditabbāni.",
  "tika-vin01t1:1187_2": "Tattha gāravādhivacananti garūnaṃ garubhāvavācakaṃ vacanaṃ.",
  "tika-vin01t1:1187_3": "Bhajīti bhāgaso kathesi.",
  "tika-vin01t1:1187_4": "Tenāha “vibhaji pavibhaji dhammaratana”nti.",
  "tika-vin01t1:1187_5": "Maggaphalādi ariyadhammoyeva dhammaratanaṃ.",
  "tika-vin01t1:1187_6": "Puna bhajīti imassa sevīti attho.",
  "tika-vin01t1:1187_7": "Bhāgīti bhāgābhidheyyavā.",
  "tika-vin01t1:1187_8": "Puna bhāgīti ettha bhajanasīloti attho.",
  "tika-vin01t1:1187_9": "Attharasassāti atthasannissayassa rasassa.",
  "tika-vin01t1:1187_10": "Vimuttāyatanasīse hi ṭhatvā dhammaṃ kathentassa suṇantassa ca tadatthaṃ ārabbha uppajjanakapītisomanassaṃ attharaso.",
  "tika-vin01t1:1187_11": "Dhammaṃ ārabbha dhammaraso.",
  "tika-vin01t1:1187_12": "Yaṃ sandhāya vuttaṃ “labhati atthavedaṃ,",
  "tika-vin01t1:1187_13": "labhati dhammaveda”nti.",
  "tika-vin01t1:1187_14": "Vimuttirasassāti vimuttibhūtassa vimuttisannissayassa vā rasassa.",
  "tika-vin01t1:1187_15": "Saññābhāvanānanti aniccasaññādīnaṃ dasannaṃ saññābhāvanānaṃ.",
  "tika-vin01t1:1187_16": "Channaṃ buddhadhammānanti cha asādhāraṇañāṇāni sandhāya vuttaṃ.",
  "tika-vin01t1:1187_17": "Tattha tattha bhagavātisaddasiddhi niruttinayeneva veditabbā.",
  "tika-vin01t1:1188_0": "Yadipi “bhāgyavā”tiādīhi padehi vuccamāno attho “bhagī bhajī”ti niddesagāthāya saṅgahito eva,",
  "tika-vin01t1:1188_1": "tathāpi padasiddhiatthavibhāgaatthayojanādisahito saṃvaṇṇanānayo tato aññākāroti vuttaṃ “ayaṃ pana aparo nayo”ti.",
  "tika-vin01t1:1188_2": "Vaṇṇavipariyāyoti etanti ettha itisaddo ādiattho,",
  "tika-vin01t1:1188_3": "tena vaṇṇavikāro vaṇṇalopo dhātuatthena niyojanañcāti imaṃ tividhaṃ lakkhaṇaṃ saṅgaṇhāti.",
  "tika-vin01t1:1188_4": "Saddanayenāti saddalakkhaṇanayena.",
  "tika-vin01t1:1188_5": "Pisodarādīnaṃ saddānaṃ ākatigaṇabhāvato vuttaṃ “pisodarādipakkhepalakkhaṇaṃ gahetvā”ti.",
  "tika-vin01t1:1188_6": "Pakkhipanameva lakkhaṇaṃ.",
  "tika-vin01t1:1188_7": "Tappariyāpannatākaraṇañhi pakkhipanaṃ.",
  "tika-vin01t1:1188_8": "Pārappattanti paramukkaṃsagataṃ pāramībhāvappattaṃ.",
  "tika-vin01t1:1188_9": "Bhāgyanti kusalaṃ.",
  "tika-vin01t1:1188_10": "Tattha maggakusalaṃ lokuttarasukhanibbattakaṃ,",
  "tika-vin01t1:1188_11": "itaraṃ lokiyasukhanibbattakaṃ,",
  "tika-vin01t1:1188_12": "itarampi vā vivaṭṭupanissayaṃ pariyāyato lokuttarasukhanibbattakaṃ siyā.",
  "tika-vin01t1:1189_0": "Idāni bhagavāti imassa atthaṃ vibhajitvā dassento āha “yasmā panā”tiādi.",
  "tika-vin01t1:1189_1": "Tattha lobhādayo ekakavasena gahitā,",
  "tika-vin01t1:1189_2": "tathā viparītamanasikāro vipallāsabhāvasāmaññena,",
  "tika-vin01t1:1189_3": "ahirikādayo dukavasena.",
  "tika-vin01t1:1189_4": "Tattha kujjhanalakkhaṇo kodho,",
  "tika-vin01t1:1189_5": "so navavidhaāghātavatthusambhavo.",
  "tika-vin01t1:1189_6": "“Akkocchi maṃ avadhi ma”ntiādinā punappunaṃ kujjhanavasena cittapariyonandhano upanāho.",
  "tika-vin01t1:1189_7": "Ubhayampi paṭighoyeva,",
  "tika-vin01t1:1189_8": "so pavattinānattato bhinditvā vutto.",
  "tika-vin01t1:1189_9": "Sakiṃ uppanno kodho kodhoyeva,",
  "tika-vin01t1:1189_10": "taduttari upanāho.",
  "tika-vin01t1:1189_11": "Vuttañcetaṃ “pubbakāle kodho,",
  "tika-vin01t1:1189_12": "aparakāle upanāho”ti.",
  "tika-vin01t1:1189_13": "Agāriyassa anagāriyassa vā sukatakaraṇavināsano makkho.",
  "tika-vin01t1:1189_14": "Agāriyopi hi kenaci anukampakena daliddo samāno ucce ṭhāne ṭhapito aparena samayena “kiṃ tayā mayhaṃ kata”nti tassa sukatakaraṇaṃ vināseti.",
  "tika-vin01t1:1189_15": "Anagāriyopi sāmaṇerakālato pabhuti ācariyena vā upajjhāyena vā catūhi paccayehi uddesaparipucchādīhi",
  "tika-vin01t1:1189_16": "ca anuggahetvā dhammakathānayappakaraṇakosallādīni sikkhāpito aparena samayena rājarājamahāmattādīhi",
  "tika-vin01t1:1189_17": "sakkato garukato ācariyupajjhāyesu acittīkato caramāno “ayaṃ amhehi daharakāle evaṃ anuggahito saṃvaḍḍhito ca,",
  "tika-vin01t1:1189_18": "atha ca panidāni nissineho jāto”ti vuccamāno “kiṃ mayhaṃ tumhehi kata”nti tesaṃ sukatakaraṇaṃ vināseti,",
  "tika-vin01t1:1189_19": "tasseso pubbakāritālakkhaṇassa guṇassa vināsano udakapuñchaniyā viya sarīrānugataṃ udakaṃ nipuñchanto makkho.",
  "tika-vin01t1:1189_20": "Tathā hi so paresaṃ guṇānaṃ makkhanaṭṭhena “makkho”ti vuccati.",
  "tika-vin01t1:1189_21": "Paḷāsatīti paḷāso,",
  "tika-vin01t1:1189_22": "parassa guṇe dassetvā attano guṇehi same karotīti attho.",
  "tika-vin01t1:1189_23": "So pana bahussutepi puggale ajjhottharitvā “īdisassa ca bahussutassa aniyatā gati,",
  "tika-vin01t1:1189_24": "tava vā mama vā ko viseso”ti,",
  "tika-vin01t1:1189_25": "rattaññū cirapabbajite puggale ajjhottharitvā “tvampi imasmiṃ sāsane pabbajito,",
  "tika-vin01t1:1189_26": "ahampi pabbajito,",
  "tika-vin01t1:1189_27": "tvampi sīlamatte ṭhito,",
  "tika-vin01t1:1189_28": "ahampī”tiādinā nayena uppajjamāno yugaggāho.",
  "tika-vin01t1:1189_29": "Yugaggāhalakkhaṇo hi paḷāso.",
  "tika-vin01t1:1190_0": "Paresaṃ sakkārādīni khīyamānā usūyamānā issā.",
  "tika-vin01t1:1190_1": "Attano sampattiyā nigūhanaṃ parehi sādhāraṇabhāvaṃ asahamānaṃ macchariyaṃ.",
  "tika-vin01t1:1190_2": "Vañcanikacariyabhūtā māyā,",
  "tika-vin01t1:1190_3": "sā sakadosapaṭicchādanalakkhaṇā.",
  "tika-vin01t1:1190_4": "Tathā hi sā attano vijjamānadosapaṭicchādanato cakkhumohanamāyā viyāti “māyā”ti vuccati.",
  "tika-vin01t1:1190_5": "Attano avijjamānaguṇappakāsanalakkhaṇaṃ kerāṭikabhāvena uppajjamānaṃ sāṭheyyaṃ.",
  "tika-vin01t1:1190_6": "Asantaguṇadīpanañhi “kerāṭiya”nti vuccati.",
  "tika-vin01t1:1190_7": "Kerāṭiko hi puggalo āyanamaccho viya hoti.",
  "tika-vin01t1:1190_8": "Āyanamaccho nāma sappamukhamacchavālā ekā macchajāti.",
  "tika-vin01t1:1190_9": "So kira macchānaṃ naṅguṭṭhaṃ dasseti,",
  "tika-vin01t1:1190_10": "sappānaṃ sīsaṃ “tumhākaṃ sadiso aha”nti jānāpetuṃ,",
  "tika-vin01t1:1190_11": "evameva kerāṭiko puggalo yaṃ yaṃ suttantikaṃ vā ābhidhammikaṃ vā upasaṅkamati,",
  "tika-vin01t1:1190_12": "taṃ taṃ evaṃ vadati “ahaṃ tumhākaṃ antevāsī,",
  "tika-vin01t1:1190_13": "tumhe mayhaṃ anukampakā,",
  "tika-vin01t1:1190_14": "nāhaṃ tumhe muñcāmī”ti.",
  "tika-vin01t1:1190_15": "Evamete “sagāravo ayaṃ amhesu sappatisso”ti maññissanti,",
  "tika-vin01t1:1190_16": "tassevaṃ kerāṭikabhāvena uppajjamānaṃ sāṭheyyaṃ.",
  "tika-vin01t1:1191_0": "Sabbaso maddavābhāvena vātabharitabhastasadisassa thaddhabhāvassa anonamitadaṇḍasadisatāya paggahitasiraanivātavuttikāyassa ca kārako thambho.",
  "tika-vin01t1:1191_1": "Taduttarikaraṇo sārambho.",
  "tika-vin01t1:1191_2": "So duvidhena labbhati akusalavasena ceva kusalavasena ca.",
  "tika-vin01t1:1191_3": "Tattha agāriyassa parena kataṃ alaṅkārādiṃ disvā taddiguṇataddiguṇakaraṇena uppajjamāno,",
  "tika-vin01t1:1191_4": "anagāriyassa ca yattakaṃ yattakaṃ paro pariyāpuṇāti vā katheti vā,",
  "tika-vin01t1:1191_5": "mānavasena taddiguṇataddiguṇakaraṇena uppajjamāno akusalo.",
  "tika-vin01t1:1191_6": "Tena hi samannāgato puggalo taddiguṇaṃ taddiguṇaṃ karoti.",
  "tika-vin01t1:1191_7": "Agāriyo samāno ekenekasmiṃ gharavatthusmiṃ sajjite aparo dve vatthūni sajjeti,",
  "tika-vin01t1:1191_8": "aparo cattāro,",
  "tika-vin01t1:1191_9": "aparo aṭṭha,",
  "tika-vin01t1:1191_10": "aparo soḷasa.",
  "tika-vin01t1:1191_11": "Anagāriyo samāno ekenekasmiṃ nikāye gahite “nāhaṃ etassa heṭṭhā bhavissāmī”ti aparo dve gaṇhāti,",
  "tika-vin01t1:1191_12": "aparo tayo,",
  "tika-vin01t1:1191_13": "aparo cattāro,",
  "tika-vin01t1:1191_14": "aparo pañca.",
  "tika-vin01t1:1191_15": "Sārambhavasena hi gaṇhituṃ na vaṭṭati.",
  "tika-vin01t1:1191_16": "Akusalapakkho hesa nirayagāmimaggo.",
  "tika-vin01t1:1191_17": "Agāriyassa pana paraṃ ekaṃ salākabhattaṃ dentaṃ disvā attano dve vā tīṇi vā dātukāmatāya uppajjamāno,",
  "tika-vin01t1:1191_18": "anagāriyassa ca parena ekanikāye gahite mānaṃ anissāya kevalaṃ taṃ disvā attano ālasiyaṃ abhibhuyya dve nikāye gahetukāmatāya uppajjamāno kusalo.",
  "tika-vin01t1:1191_19": "Kusalapakkhavasena hi ekasmiṃ ekaṃ salākabhattaṃ dente dve,",
  "tika-vin01t1:1191_20": "dve dente cattāri dātuṃ vaṭṭati.",
  "tika-vin01t1:1191_21": "Bhikkhunāpi parena ekasmiṃ nikāye gahite “dve nikāye gahetvā sajjhāyantassa me phāsu hotī”ti vivaṭṭapakkhe ṭhatvā taduttari gaṇhituṃ vaṭṭati,",
  "tika-vin01t1:1191_22": "idha pana akusalapakkhiyo taduttarikaraṇo “sārambho”ti vutto.",
  "tika-vin01t1:1192_0": "Jātiādīni nissāya seyyassa “seyyohamasmī”tiādinā unnativasena paggaṇhanavasena pavatto māno.",
  "tika-vin01t1:1192_1": "Abbhunnativasena pavatto atimāno.",
  "tika-vin01t1:1192_2": "Pubbe kenaci attānaṃ sadisaṃ katvā pacchā tato adhikato dahato uppajjamānako atimānoti veditabbo.",
  "tika-vin01t1:1192_3": "Jātiādiṃ paṭicca majjanākāro mado,",
  "tika-vin01t1:1192_4": "sopi atthato māno eva.",
  "tika-vin01t1:1192_5": "So pana jātimado gottamado ārogyamado yobbanamado jīvitamado lābhamado sakkāramado garukāramado purekkhāramado",
  "tika-vin01t1:1192_6": "parivāramado bhogamado vaṇṇamado sutamado paṭibhānamado rattaññumado piṇḍapātikamado anavaññattimado",
  "tika-vin01t1:1192_7": "iriyāpathamado iddhimado yasamado sīlamado jhānamado sippamado ārohamado pariṇāhamado saṇṭhānamado pāripūrimadoti",
  "tika-vin01t1:1192_8": "anekavidho.",
  "tika-vin01t1:1193_0": "Tattha jātiṃ nissāya uppanno majjanākārappavatto māno jātimado,",
  "tika-vin01t1:1193_1": "so khattiyādīnaṃ catunnampi vaṇṇānaṃ uppajjati.",
  "tika-vin01t1:1193_2": "Jātisampanno hi khattiyo “mādiso añño natthi,",
  "tika-vin01t1:1193_3": "avasesā antarā uṭṭhāya khattiyā jātā,",
  "tika-vin01t1:1193_4": "ahaṃ pana vaṃsāgatakhattiyo”ti mānaṃ karoti.",
  "tika-vin01t1:1193_5": "Brāhmaṇādīsupi eseva nayo.",
  "tika-vin01t1:1193_6": "Gottaṃ nissāya uppanno majjanākārappavatto māno gottamado,",
  "tika-vin01t1:1193_7": "sopi khattiyādīnaṃ catunnampi vaṇṇānaṃ uppajjati.",
  "tika-vin01t1:1193_8": "Khattiyopi hi “ahaṃ koṇḍaññagotto,",
  "tika-vin01t1:1193_9": "ahaṃ ādiccagotto”ti mānaṃ karoti.",
  "tika-vin01t1:1193_10": "Brāhmaṇopi “ahaṃ kassapagotto,",
  "tika-vin01t1:1193_11": "ahaṃ bhāradvājagotto”ti mānaṃ karoti.",
  "tika-vin01t1:1193_12": "Vessopi suddopi attano attano kulagottaṃ nissāya mānaṃ karoti.",
  "tika-vin01t1:1193_13": "Ārogyamadādīsupi “ahaṃ arogo,",
  "tika-vin01t1:1193_14": "sesā rogabahulā,",
  "tika-vin01t1:1193_15": "kaṇḍuvanamattampi mayhaṃ byādhi nāma natthī”ti majjanavasena uppanno māno ārogyamado nāma.",
  "tika-vin01t1:1193_16": "“Ahaṃ taruṇo,",
  "tika-vin01t1:1193_17": "avasesasattānaṃ attabhāvo papāte ṭhitarukkhasadiso,",
  "tika-vin01t1:1193_18": "ahaṃ pana paṭhamavaye ṭhito”ti majjanavasena uppanno māno yobbanamado.",
  "tika-vin01t1:1193_19": "“Ahaṃ ciraṃ jīviṃ,",
  "tika-vin01t1:1193_20": "ciraṃ jīvāmi,",
  "tika-vin01t1:1193_21": "ciraṃ jīvissāmi,",
  "tika-vin01t1:1193_22": "sukhaṃ jīviṃ,",
  "tika-vin01t1:1193_23": "sukhaṃ jīvāmi,",
  "tika-vin01t1:1193_24": "sukhaṃ jīvissāmī”ti majjanavasena uppanno māno jīvitamado nāma.",
  "tika-vin01t1:1193_25": "“Ahaṃ lābhī,",
  "tika-vin01t1:1193_26": "avasesā sattā appalābhā,",
  "tika-vin01t1:1193_27": "mayhaṃ pana lābhassa pamāṇaṃ natthī”ti majjanavasena uppanno māno lābhamado nāma.",
  "tika-vin01t1:1194_0": "“Avasesā sattā yaṃ vā taṃ vā labhanti,",
  "tika-vin01t1:1194_1": "ahaṃ pana sukataṃ paṇītaṃ cīvarādipaccayaṃ labhāmī”ti majjanavasena uppanno māno sakkāramado nāma.",
  "tika-vin01t1:1194_2": "“Avasesabhikkhūnaṃ pādapiṭṭhiyaṃ akkamitvā gacchantā manussā ‘ayaṃ samaṇo’tipi na vandanti,",
  "tika-vin01t1:1194_3": "maṃ pana disvā vandanti,",
  "tika-vin01t1:1194_4": "pāsāṇacchattaṃ viya garukaṃ katvā aggikkhandhaṃ viya ca durāsadaṃ katvā maññantī”ti majjanavasena uppanno māno garukāramado nāma.",
  "tika-vin01t1:1194_5": "“Uppanno pañho mayhameva mukhena chijjati,",
  "tika-vin01t1:1194_6": "bhikkhācāraṃ gacchantāpi āgacchantāpi mameva purato katvā parivāretvā gacchantī”ti majjanavasena uppanno māno purekkhāramado nāma.",
  "tika-vin01t1:1194_7": "Agāriyassa tāva mahāparivārassa “purisasatampi purisasahassampi maṃ parivāretī”ti,",
  "tika-vin01t1:1194_8": "anagāriyassa “samaṇasatampi samaṇasahassampi maṃ parivāreti,",
  "tika-vin01t1:1194_9": "sesā appaparivārā,",
  "tika-vin01t1:1194_10": "ahaṃ mahāparivāro ceva suciparivāro cā”ti majjanavasena uppanno māno parivāramado nāma.",
  "tika-vin01t1:1194_11": "“Avasesā sattā attano paribhogamattakampi na labhanti,",
  "tika-vin01t1:1194_12": "mayhaṃ pana nidhānagatasseva dhanassa pamāṇaṃ natthī”ti majjanavasena uppanno māno bhogamado nāma.",
  "tika-vin01t1:1194_13": "“Avasesā sattā dubbaṇṇā durūpā,",
  "tika-vin01t1:1194_14": "ahaṃ abhirūpo pāsādiko”tipi “avasesasattā nigguṇā patthaṭaakittino,",
  "tika-vin01t1:1194_15": "mayhaṃ pana kittisaddo devamanussesu pākaṭo ‘itipi thero bahussuto,",
  "tika-vin01t1:1194_16": "itipi sīlavā,",
  "tika-vin01t1:1194_17": "itipi dhutaguṇayutto”’ti,",
  "tika-vin01t1:1194_18": "evaṃ sarīravaṇṇaṃ guṇavaṇṇañca paṭicca majjanavasena uppanno māno vaṇṇamado nāma.",
  "tika-vin01t1:1195_0": "“Avasesā sattā appassutā,",
  "tika-vin01t1:1195_1": "ahaṃ pana bahussuto”ti majjanavasena uppanno māno sutamado nāma.",
  "tika-vin01t1:1195_2": "“Avasesā sattā appaṭibhānā,",
  "tika-vin01t1:1195_3": "mayhaṃ pana paṭibhānassa pamāṇaṃ natthī”ti majjanavasena uppanno māno paṭibhānamado nāma.",
  "tika-vin01t1:1195_4": "“Ahaṃ rattaññū asukaṃ buddhavaṃsaṃ rājavaṃsaṃ janapadavaṃsaṃ gāmavaṃsaṃ rattindivaparicchedaṃ nakkhattamuhuttayogaṃ",
  "tika-vin01t1:1195_5": "jānāmī”ti majjanavasena uppanno māno rattaññumado nāma.",
  "tika-vin01t1:1195_6": "“Avasesā bhikkhū antarā piṇḍapātikā jātā,",
  "tika-vin01t1:1195_7": "ahaṃ pana jātipiṇḍapātiko”ti majjanavasena uppanno māno piṇḍapātikamado nāma.",
  "tika-vin01t1:1195_8": "“Avasesā sattā uññātā avaññātā,",
  "tika-vin01t1:1195_9": "ahaṃ pana anavaññāto”ti majjanavasena uppanno māno anavaññattimado nāma.",
  "tika-vin01t1:1195_10": "“Avasesānaṃ sattānaṃ iriyāpatho apāsādiko,",
  "tika-vin01t1:1195_11": "mayhaṃ pana pāsādiko”ti majjanavasena uppanno māno iriyāpathamado nāma.",
  "tika-vin01t1:1195_12": "“Avasesā sattā chinnapakkhakākasadisā,",
  "tika-vin01t1:1195_13": "ahaṃ pana mahiddhiko mahānubhāvo”ti vā “ahaṃ yaṃ yaṃ kammaṃ karomi,",
  "tika-vin01t1:1195_14": "taṃ taṃ ijjhatī”ti vā majjanavasena uppanno māno iddhimado nāma.",
  "tika-vin01t1:1196_0": "Yasamado pana agārikenapi anagārikenapi dīpetabbo.",
  "tika-vin01t1:1196_1": "Agārikopi hi ekacco aṭṭhārasasu seṇīsu ekissā jeṭṭhako hoti,",
  "tika-vin01t1:1196_2": "tassa “avasese purise ahaṃ paṭṭhapemi,",
  "tika-vin01t1:1196_3": "ahaṃ vicāremī”ti,",
  "tika-vin01t1:1196_4": "anagārikopi ekacco katthaci jeṭṭhako hoti,",
  "tika-vin01t1:1196_5": "tassa “avasesā bhikkhū mayhaṃ ovāde vattanti,",
  "tika-vin01t1:1196_6": "ahaṃ jeṭṭhako”ti majjanavasena uppanno māno yasamado nāma.",
  "tika-vin01t1:1196_7": "“Avasesā sattā dussīlā,",
  "tika-vin01t1:1196_8": "ahaṃ pana sīlavā”ti majjanavasena uppanno māno sīlamado nāma.",
  "tika-vin01t1:1196_9": "“Avasesānaṃ sattānaṃ kukkuṭassa udakapānamattepi kāle cittekaggatā natthi,",
  "tika-vin01t1:1196_10": "ahaṃ pana upacārappanānaṃ lābhī”ti majjanavasena uppanno māno jhānamado nāma.",
  "tika-vin01t1:1196_11": "“Avasesā sattā nissippā,",
  "tika-vin01t1:1196_12": "ahaṃ sippavā”ti majjanavasena uppanno māno sippamado nāma.",
  "tika-vin01t1:1196_13": "“Avasesā sattā rassā,",
  "tika-vin01t1:1196_14": "ahaṃ dīgho”ti majjanavasena uppanno māno ārohamado nāma.",
  "tika-vin01t1:1196_15": "“Avasesā sattā rassā vā honti dīghā vā,",
  "tika-vin01t1:1196_16": "ahaṃ nigrodhaparimaṇḍalo”ti majjanavasena uppanno māno pariṇāhamado nāma.",
  "tika-vin01t1:1196_17": "“Avasesānaṃ sattānaṃ sarīrasaṇṭhānaṃ virūpaṃ bībhacchaṃ,",
  "tika-vin01t1:1196_18": "mayhaṃ pana manāpaṃ pāsādika”nti majjanavasena uppanno māno saṇṭhānamado nāma.",
  "tika-vin01t1:1196_19": "“Avasesānaṃ sattānaṃ sarīre bahū dosā,",
  "tika-vin01t1:1196_20": "mayhaṃ pana sarīre kesaggamattampi vajjaṃ natthī”ti majjanavasena uppanno māno pāripūrimado nāma.",
  "tika-vin01t1:1196_21": "Evamayaṃ sabbopi jātiādiṃ nissāya majjanākāravasappavatto māno idha “mado”ti vutto.",
  "tika-vin01t1:1196_22": "Kāmaguṇesu cittassa vossaggo pamādo,",
  "tika-vin01t1:1196_23": "pañcasu kāmaguṇesu satiyā aniggaṇhitvā cittassa vossajjanaṃ,",
  "tika-vin01t1:1196_24": "sativirahoti vuttaṃ hoti.",
  "tika-vin01t1:1196_25": "Taṇhāvijjā pākaṭāyeva.",
  "tika-vin01t1:1197_0": "Lobhādayo ca puna tividhākusalamūlanti tikavasena gahitā.",
  "tika-vin01t1:1197_1": "Duccaritādīsupi tividha-",
  "tika-vin01t1:1197_2": "saddo paccekaṃ yojetabbo.",
  "tika-vin01t1:1197_3": "Tattha kāyaduccaritādīni tividhaduccaritāni.",
  "tika-vin01t1:1197_4": "Taṇhāsaṃkilesādayo tividhasaṃkilesā.",
  "tika-vin01t1:1197_5": "Rāgamalādayo malīnabhāvakarattā tividhamalāni.",
  "tika-vin01t1:1197_6": "Rāgādayo hi cittaṃ malīnaṃ karonti,",
  "tika-vin01t1:1197_7": "malaṃ gāhāpenti,",
  "tika-vin01t1:1197_8": "tasmā “malānī”ti vuccanti.",
  "tika-vin01t1:1197_9": "“Rāgo visamaṃ,",
  "tika-vin01t1:1197_10": "doso visamaṃ,",
  "tika-vin01t1:1197_11": "moho visama”nti evaṃ vuttā rāgādayo “kāyavisamaṃ vacīvisamaṃ manovisama”nti evamāgatā kāyaduccaritādayo ca tividhavisamāni.",
  "tika-vin01t1:1197_12": "Tāni pana yasmā rāgādīsu ceva kāyaduccaritādīsu ca sattā pakkhalanti,",
  "tika-vin01t1:1197_13": "pakkhalitā ca sāsanatopi sugatitopi patanti,",
  "tika-vin01t1:1197_14": "tasmā pakkhalanapātahetubhāvato “visamānī”ti vuccanti.",
  "tika-vin01t1:1197_15": "“Kāmasaññā byāpādasaññā vihiṃsāsaññā”ti evamāgatā kāmādipaṭisaṃyuttā saññā tividhasaññā.",
  "tika-vin01t1:1197_16": "Tathā “kāmavitakko byāpādavitakko vihiṃsāvitakko”ti evamāgatā tividhavitakkā.",
  "tika-vin01t1:1197_17": "Taṇhāpapañco diṭṭhipapañco mānapapañcoti ime tividhapapañcā.",
  "tika-vin01t1:1197_18": "Vaṭṭasmiṃ satte papañcentīti taṇhādayo “papañcā”ti vuccanti.",
  "tika-vin01t1:1198_0": "Catubbidhavipariyesātiādīsu catubbidha-",
  "tika-vin01t1:1198_1": "saddo paccekaṃ yojetabbo.",
  "tika-vin01t1:1198_2": "Tattha aniccādīni vatthūni niccantiādinā nayena viparītato esantīti vipariyesā.",
  "tika-vin01t1:1198_3": "“Anicce niccanti saññāvipariyeso cittavipariyeso diṭṭhivipariyeso,",
  "tika-vin01t1:1198_4": "dukkhe sukhanti saññāvipariyeso cittavipariyeso diṭṭhivipariyeso,",
  "tika-vin01t1:1198_5": "asubhe subhanti saññāvipariyeso cittavipariyeso diṭṭhivipariyeso,",
  "tika-vin01t1:1198_6": "anattani attāti saññāvipariyeso cittavipariyeso diṭṭhivipariyeso”ti evamāgatā dvādasa vipallāsā catunnaṃ",
  "tika-vin01t1:1198_7": "aniccādivatthūnaṃ vasena “catubbidhavipariyesā”ti vuttā.",
  "tika-vin01t1:1198_8": "Ettha pana cittakiccassa dubbalaṭṭhāne diṭṭhivirahitāya akusalasaññāya sakakiccassa balavakāle saññāvipallāso veditabbo,",
  "tika-vin01t1:1198_9": "diṭṭhivirahitasseva akusalacittassa sakakiccassa balavakāle cittavipallāso,",
  "tika-vin01t1:1198_10": "diṭṭhisampayuttacitte diṭṭhivipallāso.",
  "tika-vin01t1:1198_11": "Tasmā sabbadubbalo saññāvipallāso,",
  "tika-vin01t1:1198_12": "tato balavataro cittavipallāso,",
  "tika-vin01t1:1198_13": "sabbabalavataro diṭṭhivipallāso.",
  "tika-vin01t1:1198_14": "Ajātabuddhidārakassa kahāpaṇadassanaṃ viya saññā ārammaṇassa upaṭṭhānākāramattagahaṇato.",
  "tika-vin01t1:1198_15": "Gāmikapurisassa kahāpaṇadassanaṃ viya cittaṃ lakkhaṇappaṭivedhassapi sampādanato.",
  "tika-vin01t1:1198_16": "Kammārassa mahāsaṇḍāsena ayogahaṇaṃ viya diṭṭhi abhinivesaparāmasanato.",
  "tika-vin01t1:1198_17": "Tattha cattāro diṭṭhivipallāsā,",
  "tika-vin01t1:1198_18": "aniccānattesu niccantiādivasappavattā cattāro saññācittavipallāsāti ime aṭṭha vipallāsā sotāpattimaggena pahīyanti.",
  "tika-vin01t1:1198_19": "Asubhe subhanti saññācittavipallāsā sakadāgāmimaggena tanukā honti,",
  "tika-vin01t1:1198_20": "anāgāmimaggena pahīyanti.",
  "tika-vin01t1:1198_21": "Dukkhe sukhanti saññācittavipallāsā arahattamaggena pahīyantīti veditabbā.",
  "tika-vin01t1:1199_0": "“Kāmāsavo bhavāsavo diṭṭhāsavo avijjāsavo”ti evamāgatā kāmataṇhādayo cattāro āsavanti cakkhuādito sandanti pavattantīti āsavā.",
  "tika-vin01t1:1199_1": "Kiñcāpi cakkhuādito kusalādīnampi pavatti atthi,",
  "tika-vin01t1:1199_2": "kāmāsavādayo eva pana vaṇato yūsaṃ viya paggharaṇakaasucibhāvena sandanti,",
  "tika-vin01t1:1199_3": "tasmā te eva “āsavā”ti vuccanti.",
  "tika-vin01t1:1199_4": "Tattha hi paggharaṇakaasucimhi niruḷho āsavasaddoti.",
  "tika-vin01t1:1199_5": "Atha vā dhammato yāva gotrabhuṃ,",
  "tika-vin01t1:1199_6": "okāsato yāva bhavaggaṃ savanti gacchanti ārammaṇakaraṇavasena pavattantīti āsavā,",
  "tika-vin01t1:1199_7": "ete dhamme etañca okāsaṃ antokaritvā pavattantīti attho.",
  "tika-vin01t1:1199_8": "Avadhiattho hi ā- kāro.",
  "tika-vin01t1:1199_9": "Avadhi ca mariyādābhividhibhedato duvidho.",
  "tika-vin01t1:1199_10": "Tattha mariyādaṃ kiriyaṃ bahikatvā pavattati yathā “āpāṭaliputtaṃ vuṭṭho devo”ti,",
  "tika-vin01t1:1199_11": "abhividhi pana kiriyaṃ byāpetvā pavattati yathā “ābhavaggaṃ bhagavato yaso pavattatī”ti,",
  "tika-vin01t1:1199_12": "abhividhiattho cāyaṃ ā-",
  "tika-vin01t1:1199_13": "kāro idha gahito,",
  "tika-vin01t1:1199_14": "tasmā te dhamme tañca okāsaṃ antokaritvā ārammaṇakaraṇavasena savantīti “āsavā”ti vuccanti.",
  "tika-vin01t1:1199_15": "Cirapārivāsiyaṭṭhena madirādayo āsavā viyātipi āsavā.",
  "tika-vin01t1:1199_16": "Lokasmiñhi cirapārivāsikā madirādayo “āsavā”ti vuccanti.",
  "tika-vin01t1:1199_17": "Yadi ca cirapārivāsiyaṭṭhena āsavā,",
  "tika-vin01t1:1199_18": "eteyeva bhavitumarahanti.",
  "tika-vin01t1:1199_19": "Vuttañhetaṃ “purimā,",
  "tika-vin01t1:1199_20": "bhikkhave,",
  "tika-vin01t1:1199_21": "koṭi na paññāyati avijjāya,",
  "tika-vin01t1:1199_22": "ito pubbe avijjā nāhosī”tiādi.",
  "tika-vin01t1:1199_23": "Aññesu pana yathāvutte dhamme okāsañca ārammaṇaṃ katvā pavattamānesu mānādīsu ca vijjamānesu attattaniyādiggāhavasena",
  "tika-vin01t1:1199_24": "abhibyāpanaṃ madanakaraṇavasena āsavasadisatā ca etesaṃyeva,",
  "tika-vin01t1:1199_25": "na aññesanti dvīsupi atthavikappesu etesuyeva āsavasaddo niruḷhoti daṭṭhabbo.",
  "tika-vin01t1:1199_26": "Āyataṃ vā saṃsāradukkhaṃ savanti pasavantītipi āsavā.",
  "tika-vin01t1:1199_27": "Na hi taṃ kiñci saṃsāradukkhaṃ atthi,",
  "tika-vin01t1:1199_28": "yaṃ āsavehi vinā uppajjeyya.",
  "tika-vin01t1:1200_0": "“Abhijjhā kāyagantho byāpādo kāyagantho sīlabbataparāmāso kāyagantho idaṃsaccābhiniveso kāyagantho”ti",
  "tika-vin01t1:1200_1": "evamāgatā abhijjhādayo cattāro yassa saṃvijjanti,",
  "tika-vin01t1:1200_2": "taṃ cutipaṭisandhivasena vaṭṭasmiṃ ganthenti ghaṭentīti ganthā.",
  "tika-vin01t1:1200_3": "“Kāmogho bhavogho diṭṭhogho avijjogho”ti evamāgatā cattāro kāmataṇhādayo yassa saṃvijjanti,",
  "tika-vin01t1:1200_4": "taṃ vaṭṭasmiṃ ohananti osīdāpentīti oghā.",
  "tika-vin01t1:1200_5": "Teyeva “kāmayogo bhavayogo diṭṭhiyogo avijjāyogo”ti evamāgatā vaṭṭasmiṃ yojentīti yogā.",
  "tika-vin01t1:1200_6": "Ariyā etāya na gacchantīti agati,",
  "tika-vin01t1:1200_7": "sā chandādivasena catubbidhā.",
  "tika-vin01t1:1200_8": "“Cīvarahetu vā bhikkhuno taṇhā uppajjamānā uppajjati,",
  "tika-vin01t1:1200_9": "piṇḍapāta, senāsana,",
  "tika-vin01t1:1200_10": "itibhavābhavahetu vā bhikkhuno taṇhā uppajjamānā uppajjatī”ti evamāgatā cattāro taṇhuppādā.",
  "tika-vin01t1:1200_11": "Tattha itibhavābhavahetūti ettha itīti nidassane nipāto,",
  "tika-vin01t1:1200_12": "yathā cīvarādihetu,",
  "tika-vin01t1:1200_13": "evaṃ bhavābhavahetupīti attho.",
  "tika-vin01t1:1200_14": "Bhavābhavoti cettha paṇītapaṇītatarāni telamadhuphāṇitādīni adhippetāni.",
  "tika-vin01t1:1200_15": "Kāmupādānādīni cattāri upādānāni.",
  "tika-vin01t1:1201_0": "Pañca cetokhilātiādīsu “buddhe kaṅkhati, dhamme, saṅghe,",
  "tika-vin01t1:1201_1": "sikkhāya kaṅkhati,",
  "tika-vin01t1:1201_2": "sabrahmacārīsu kupito hoti anattamano āhatacitto khilajāto”ti evamāgatāni pañca cetokhilāni,",
  "tika-vin01t1:1201_3": "ceto khilayati thaddhabhāvaṃ āpajjati etehīti cetokhilāni.",
  "tika-vin01t1:1201_4": "Vinibandhādīsupi pañca-",
  "tika-vin01t1:1201_5": "saddo paccekaṃ yojetabbo.",
  "tika-vin01t1:1201_6": "“Kāme avītarāgo hoti,",
  "tika-vin01t1:1201_7": "kāye avītarāgo,",
  "tika-vin01t1:1201_8": "rūpe avītarāgo,",
  "tika-vin01t1:1201_9": "yāvadatthaṃ udarāvadehakaṃ bhuñjitvā seyyasukhaṃ passasukhaṃ middhasukhaṃ anuyutto viharati,",
  "tika-vin01t1:1201_10": "aññataraṃ devanikāyaṃ paṇidhāya brahmacariyaṃ caratī”ti āgatā pañca cittaṃ bandhitvā muṭṭhiyaṃ katvā viya gaṇhantīti cetovinibandhā.",
  "tika-vin01t1:1201_11": "Ete hi taṇhāppavattibhāvato kusalappavattiyā avasarāppadānavasena cittaṃ bandhaṃ viya samorodhetvā gaṇhanti.",
  "tika-vin01t1:1201_12": "Saddatthato pana ceto virūpaṃ nibandhīyati saṃyamīyati etehīti cetovinibandhā.",
  "tika-vin01t1:1201_13": "Kāmacchandādīni pañca kusaladhamme nīvārenti āvarantīti nīvaraṇāni.",
  "tika-vin01t1:1201_14": "Rūpābhinandanādayo pañcābhinandanā.",
  "tika-vin01t1:1202_0": "Cha vivādamūlātiādīsu kodho makkho issā sāṭheyyaṃ pāpicchatā sandiṭṭhiparāmāsoti imāni cha vivādamūlāni.",
  "tika-vin01t1:1202_1": "Yasmā kuddho vā kodhavasena…pe…",
  "tika-vin01t1:1202_2": "sandiṭṭhiparāmāsī vā sandiṭṭhiparāmasitāya kalahaṃ viggahaṃ vivādaṃ āpajjati,",
  "tika-vin01t1:1202_3": "tasmā kodhādayo “cha vivādamūlānī”ti vuccanti.",
  "tika-vin01t1:1202_4": "Rūpataṇhāsaddataṇhādayo cha taṇhākāyā.",
  "tika-vin01t1:1202_5": "Kāmarāgapaṭighadiṭṭhivicikicchābhavarāgamānāvijjā sattānusayā.",
  "tika-vin01t1:1202_6": "Thāmagataṭṭhena appahīnaṭṭhena ca anusentīti anusayā.",
  "tika-vin01t1:1202_7": "Micchādiṭṭhimicchāsaṅkappamicchāvācāmicchākammantamicchāājīvamicchāvāyāmamicchāsatimicchāsamādhī aṭṭha micchattā.",
  "tika-vin01t1:1203_0": "“Taṇhaṃ paṭicca pariyesanā,",
  "tika-vin01t1:1203_1": "pariyesanaṃ paṭicca lābho,",
  "tika-vin01t1:1203_2": "lābhaṃ paṭicca vinicchayo,",
  "tika-vin01t1:1203_3": "vinicchayaṃ paṭicca chandarāgo,",
  "tika-vin01t1:1203_4": "chandarāgaṃ paṭicca ajjhosānaṃ,",
  "tika-vin01t1:1203_5": "ajjhosānaṃ paṭicca pariggaho,",
  "tika-vin01t1:1203_6": "pariggahaṃ paṭicca macchariyaṃ,",
  "tika-vin01t1:1203_7": "macchariyaṃ paṭicca ārakkho,",
  "tika-vin01t1:1203_8": "ārakkhādhikaraṇaṃ daṇḍādānasatthādānakalahaviggahavivādatuvaṃtuvaṃpesuññamusāvādā aneke pāpakā akusalā",
  "tika-vin01t1:1203_9": "dhammā sambhavantī”ti evamāgatā pariyesanādayo nava taṇhāmūlakā.",
  "tika-vin01t1:1203_10": "Tattha taṇhaṃ paṭiccāti taṇhaṃ nissāya.",
  "tika-vin01t1:1203_11": "Pariyesanāti rūpādiārammaṇapariyesanā.",
  "tika-vin01t1:1203_12": "Sā hi taṇhāya sati hoti.",
  "tika-vin01t1:1203_13": "Lābhoti rūpādiārammaṇapaṭilābho.",
  "tika-vin01t1:1203_14": "So hi pariyesanāya sati hoti.",
  "tika-vin01t1:1203_15": "Vinicchayoti idha vitakko adhippeto.",
  "tika-vin01t1:1203_16": "Lābhaṃ labhitvā hi iṭṭhāniṭṭhaṃ sundarāsundarañca vitakkeneva vinicchinati “ettakaṃ me rūpārammaṇatthāya bhavissati,",
  "tika-vin01t1:1203_17": "ettakaṃ saddādiārammaṇatthāya,",
  "tika-vin01t1:1203_18": "ettakaṃ mayhaṃ bhavissati,",
  "tika-vin01t1:1203_19": "ettakaṃ parassa,",
  "tika-vin01t1:1203_20": "ettakaṃ paribhuñjissāmi,",
  "tika-vin01t1:1203_21": "ettakaṃ nidahissāmī”ti.",
  "tika-vin01t1:1203_22": "Tena vuttaṃ “lābhaṃ paṭicca vinicchayo”ti.",
  "tika-vin01t1:1203_23": "Chandarāgoti evaṃ akusalavitakkena vitakkite vatthusmiṃ dubbalarāgo ca balavarāgo ca uppajjati.",
  "tika-vin01t1:1203_24": "Chandoti hi idha dubbalarāgassādhivacanaṃ.",
  "tika-vin01t1:1203_25": "Ajjhosānanti ahaṃ mamanti balavasanniṭṭhānaṃ.",
  "tika-vin01t1:1203_26": "Pariggahoti taṇhādiṭṭhivasena pariggahakaraṇaṃ.",
  "tika-vin01t1:1203_27": "Macchariyanti parehi sādhāraṇabhāvassa asahanatā.",
  "tika-vin01t1:1203_28": "Tenevassa porāṇā evaṃ vacanatthaṃ vadanti “idaṃ acchariyaṃ mayhameva hotu,",
  "tika-vin01t1:1203_29": "mā aññassa acchariyaṃ hotūti pavattattā macchariyanti vuccatī”ti.",
  "tika-vin01t1:1203_30": "Ārakkhoti dvārapidahanamañjusagopanādivasena suṭṭhu rakkhaṇaṃ.",
  "tika-vin01t1:1203_31": "Adhikarotīti adhikaraṇaṃ,",
  "tika-vin01t1:1203_32": "kāraṇassetaṃ nāmaṃ.",
  "tika-vin01t1:1203_33": "Ārakkhādhikaraṇanti bhāvanapuṃsakaṃ,",
  "tika-vin01t1:1203_34": "ārakkhahetūti attho.",
  "tika-vin01t1:1203_35": "Daṇḍādānādīsu paranisedhanatthaṃ daṇḍassa ādānaṃ daṇḍādānaṃ.",
  "tika-vin01t1:1203_36": "Ekatodhārādino satthassa ādānaṃ satthādānaṃ.",
  "tika-vin01t1:1203_37": "Kalahoti kāyakalahopi vācākalahopi.",
  "tika-vin01t1:1203_38": "Purimo purimo virodho viggaho.",
  "tika-vin01t1:1203_39": "Pacchimo pacchimo vivādo.",
  "tika-vin01t1:1203_40": "Tuvaṃ tuvanti agāravavacanaṃ,",
  "tika-vin01t1:1203_41": "tvaṃ tvanti attho.",
  "tika-vin01t1:1204_0": "Pāṇātipātaadinnādānakāmesumicchācāramusāvādapisuṇavācāpharusavācāsamphappalāpaabhijjhābyāpādamicchādiṭṭhī dasa akusalakammapathā.",
  "tika-vin01t1:1204_1": "Cattāro sassatavādā cattāro ekaccasassatavādā cattāro antānantikā cattāro amarāvikkhepikā dve adhiccasamuppannikā",
  "tika-vin01t1:1204_2": "soḷasa saññīvādā aṭṭha asaññīvādā aṭṭha nevasaññīnāsaññīvādā satta ucchedavādā pañca paramadiṭṭhadhammanibbānavādāti",
  "tika-vin01t1:1204_3": "etāni dvāsaṭṭhi diṭṭhigatāni.",
  "tika-vin01t1:1204_4": "Rūpataṇhādichataṇhāyeva paccekaṃ kāmataṇhābhavataṇhāvibhavataṇhāvasena aṭṭhārasa honti.",
  "tika-vin01t1:1204_5": "Tathā hi rūpārammaṇā taṇhā,",
  "tika-vin01t1:1204_6": "rūpe vā taṇhāti rūpataṇhā,",
  "tika-vin01t1:1204_7": "sā kāmarāgabhāvena rūpaṃ assādentī pavattamānā kāmataṇhā,",
  "tika-vin01t1:1204_8": "sassatadiṭṭhisahagatarāgabhāvena “rūpaṃ niccaṃ dhuvaṃ sassata”nti evaṃ assādentī pavattamānā bhavataṇhā,",
  "tika-vin01t1:1204_9": "ucchedadiṭṭhisahagatarāgabhāvena “rūpaṃ ucchijjati vinassati pecca na bhavatī”ti evaṃ assādentī pavattamānā vibhavataṇhāti evaṃ tividhā hoti.",
  "tika-vin01t1:1204_10": "Yathā ca rūpataṇhā,",
  "tika-vin01t1:1204_11": "evaṃ saddataṇhādayopīti etāni aṭṭhārasa taṇhāvicaritāni honti,",
  "tika-vin01t1:1204_12": "tāni ajjhattarūpādīsu aṭṭhārasa,",
  "tika-vin01t1:1204_13": "bahiddhārūpādīsu aṭṭhārasāti chattiṃsa,",
  "tika-vin01t1:1204_14": "iti atītāni chattiṃsa,",
  "tika-vin01t1:1204_15": "anāgatāni chattiṃsa,",
  "tika-vin01t1:1204_16": "paccuppannāni chattiṃsāti aṭṭhasatataṇhāvicaritāni,",
  "tika-vin01t1:1204_17": "aṭṭhuttarasatataṇhāvicaritānīti attho. Pabheda-",
  "tika-vin01t1:1204_18": "saddo paccekaṃ sambandhitabbo.",
  "tika-vin01t1:1204_19": "Tatthāyaṃ yojanā “lobhappabhedo dosappabhedo yāva aṭṭhasatataṇhāvicaritappabhedo”ti.",
  "tika-vin01t1:1204_20": "Sabbadarathapariḷāhakilesasatasahassānīti sabbāni sattānaṃ darathapariḷāhakarāni kilesānaṃ anekāni satasahassāni.",
  "tika-vin01t1:1204_21": "Ārammaṇādivibhāgato hi pavattiākāravibhāgato ca anantappabhedā kilesā.",
  "tika-vin01t1:1205_0": "Saṅkhepato vātiādīsu sampati āyatiñca sattānaṃ anatthāvahattā māraṇaṭṭhena vibādhanaṭṭhena kilesāva māroti kilesamāro.",
  "tika-vin01t1:1205_1": "Vadhakaṭṭhena khandhāva māroti khandhamāro.",
  "tika-vin01t1:1205_2": "Tathā hi vuttaṃ “vadhakaṃ rūpaṃ,",
  "tika-vin01t1:1205_3": "vadhakaṃ rūpanti yathābhūtaṃ nappajānātī”tiādi.",
  "tika-vin01t1:1205_4": "Jātijarādimahābyasananibbattanena abhisaṅkhārova māro abhisaṅkhāramāro.",
  "tika-vin01t1:1205_5": "Saṃkilesanimittaṃ hutvā guṇamāraṇaṭṭhena devaputtova māroti devaputtamāro.",
  "tika-vin01t1:1205_6": "Sattānaṃ jīvitassa jīvitaparikkhārānañca jānikaraṇena mahābādharūpattā maccu eva māroti maccumāro.",
  "tika-vin01t1:1205_7": "Tattha samucchedappahānavasena sabbaso appavattikaraṇena kilesamāraṃ,",
  "tika-vin01t1:1205_8": "samudayappahānapariññāvasena khandhamāraṃ,",
  "tika-vin01t1:1205_9": "sahāyavekallakaraṇavasena sabbaso appavattikaraṇena abhisaṅkhāramāraṃ,",
  "tika-vin01t1:1205_10": "balavidhamanavisayātikkamanavasena devaputtamaccumārañca abhañji,",
  "tika-vin01t1:1205_11": "bhagge akāsīti attho.",
  "tika-vin01t1:1205_12": "Parissayānanti upaddavānaṃ.",
  "tika-vin01t1:1206_0": "Satapuññajalakkhaṇadharassāti aneka sata puñña nibbattamahā purisalakkhaṇadharassa.",
  "tika-vin01t1:1206_1": "Ettha hi “kevalaṃ satamattena puññakammena ekekalakkhaṇaṃ nibbatta”nti imamatthaṃ na rocayiṃsu aṭṭhakathācariyā",
  "tika-vin01t1:1206_2": "“evaṃ sante yo koci buddho bhaveyyā”ti,",
  "tika-vin01t1:1206_3": "anantāsu pana lokadhātūsu yattakā sattā,",
  "tika-vin01t1:1206_4": "tehi sabbehi paccekaṃ satakkhattuṃ katāni dānādīni puññakammāni yattakāni,",
  "tika-vin01t1:1206_5": "tato ekekaṃ puññakammaṃ mahāsattena sataguṇaṃ kataṃ satanti adhippetanti imamatthaṃ rocayiṃsu.",
  "tika-vin01t1:1206_6": "Tasmā idha sata-",
  "tika-vin01t1:1206_7": "saddo bahubhāvapariyāyo,",
  "tika-vin01t1:1206_8": "na saṅkhyāvisesavacanoti daṭṭhabbo “satagghaṃ sataṃ devamanussā”tiādīsu viya.",
  "tika-vin01t1:1206_9": "Rūpakāyasampatti dīpitā hoti itarāsaṃ phalasampadānaṃ mūlabhāvato adhiṭṭhānabhāvato ca.",
  "tika-vin01t1:1206_10": "Dīpitā hotīti idaṃ dhammakāyasampattītiādīsupi yojetabbaṃ.",
  "tika-vin01t1:1206_11": "Tattha pahānasampadāpubbakattā ñāṇasampadādīnaṃ dhammakāyasampatti dīpitā hotīti veditabbaṃ.",
  "tika-vin01t1:1206_12": "Lokiyasarikkhakānaṃ bahumatabhāvoti ettha bhāgyavantatāya lokiyānaṃ bahumatabhāvo,",
  "tika-vin01t1:1206_13": "bhaggadosatāya sarikkhakānaṃ bahumatabhāvoti yojetabbaṃ.",
  "tika-vin01t1:1206_14": "Evaṃ ito paresupi yathākkamaṃ yojanā veditabbā.",
  "tika-vin01t1:1207_0": "Puññavantaṃ gahaṭṭhā khattiyādayo abhigacchanti,",
  "tika-vin01t1:1207_1": "pahīnadosaṃ dosavinayāya dhammaṃ desetīti pabbajitā tāpasaparibbājakādayo abhigacchantīti āha “gahaṭṭhapabbajitehi abhigamanīyatā”ti.",
  "tika-vin01t1:1207_2": "Abhigatānañca tesaṃ kāyacittadukkhāpanayane paṭibalabhāvo āmisadānadhammadānehi upakārasabbhāvato rūpakāyaṃ tassa pasādacakkhunā,",
  "tika-vin01t1:1207_3": "dhammakāyaṃ paññācakkhunā disvā dukkhadvayassa paṭippassambhanatoti veditabbo.",
  "tika-vin01t1:1207_4": "Bhāgyavantatāya upagatānaṃ āmisadānaṃ deti,",
  "tika-vin01t1:1207_5": "bhaggadosatāya dhammadānaṃ detīti āha “āmisadānadhammadānehi upakāritā”ti.",
  "tika-vin01t1:1207_6": "Lokiyalokuttarasukhehi ca saṃyojanasamatthatā dīpitā hotīti “pubbe āmisadānadhammadānehi mayā ayaṃ lokaggabhāvo adhigato,",
  "tika-vin01t1:1207_7": "tasmā tumhehipi evameva paṭipajjitabba”nti evaṃ sammāpaṭipattiyaṃ niyojanena abhigatānaṃ lokiyalokuttarasukhehi saṃyojanasamatthatā ca dīpitā hoti.",
  "tika-vin01t1:1208_0": "Sakacitte issariyaṃ nāma attano cittassa vasībhāvāpādanaṃyeva,",
  "tika-vin01t1:1208_1": "paṭikūlādīsu appaṭikūlasaññitādivihārasiddhi,",
  "tika-vin01t1:1208_2": "adhiṭṭhāniddhiādiko iddhividhopi cittissariyameva cittabhāvanāya vasībhāvappattiyā ijjhanato.",
  "tika-vin01t1:1208_3": "Aṇimālaghimādikanti ādi-",
  "tika-vin01t1:1208_4": "saddena mahimā patti pākammaṃ īsitā vasitā yatthakāmāvasāyitāti ime chapi saṅgahitā.",
  "tika-vin01t1:1208_5": "Tattha kāyassa aṇubhāvakaraṇaṃ aṇimā.",
  "tika-vin01t1:1208_6": "Ākāse padasā gamanādīnaṃ arahabhāvena lahubhāvo laghimā.",
  "tika-vin01t1:1208_7": "Mahattaṃ mahimā kāyassa mahantatāpādanaṃ.",
  "tika-vin01t1:1208_8": "Iṭṭhadesassa pāpuṇanaṃ patti.",
  "tika-vin01t1:1208_9": "Adhiṭṭhānādivasena icchitanipphādanaṃ pākammaṃ.",
  "tika-vin01t1:1208_10": "Sayaṃvasitā issarabhāvo īsitā.",
  "tika-vin01t1:1208_11": "Iddhividhe vasībhāvo vasitā.",
  "tika-vin01t1:1208_12": "Ākāsena vā gacchato aññaṃ vā kiñci karoto yattha katthaci vosānappatti yatthakāmāvasāyitā.",
  "tika-vin01t1:1208_13": "“Kumārakarūpādidassana”ntipi vadanti.",
  "tika-vin01t1:1208_14": "Evamidaṃ aṭṭhavidhaṃ lokiyasammataṃ issariyaṃ.",
  "tika-vin01t1:1208_15": "Taṃ pana bhagavato iddhividhantogadhaṃ anaññasādhāraṇañcāti āha “sabbakāraparipūraṃ atthī”ti.",
  "tika-vin01t1:1208_16": "Tathā lokuttaro dhammo atthīti sambandho.",
  "tika-vin01t1:1208_17": "Evaṃ yasādīsupi atthi-",
  "tika-vin01t1:1208_18": "saddo yojetabbo.",
  "tika-vin01t1:1209_0": "Kesañci yaso padesavutti ayathābhūtaguṇasannissayattā aparisuddho ca hoti,",
  "tika-vin01t1:1209_1": "na evaṃ tathāgatassāti dassetuṃ “lokattayabyāpako”ti vuttaṃ.",
  "tika-vin01t1:1209_2": "Tattha idha adhigatasatthuguṇānaṃ āruppe uppannānaṃ “itipi so bhagavā”tiādinā bhagavato yaso pākaṭo hotīti āha “lokattayabyāpako”ti.",
  "tika-vin01t1:1209_3": "Yathābhuccaguṇādhigatoti yathābhūtaguṇehi adhigato.",
  "tika-vin01t1:1209_4": "Ativiya parisuddhoti yathābhūtaguṇādhigatattā eva accantaparisuddho.",
  "tika-vin01t1:1209_5": "Sabbākāraparipūrāti anavasesalakkhaṇānubyañjanādisampattiyā sabbākārehi paripuṇṇā.",
  "tika-vin01t1:1209_6": "Sabbaṅgapaccaṅgasirīti sabbesaṃ aṅgapaccaṅgānaṃ sobhā.",
  "tika-vin01t1:1209_7": "Yaṃ yaṃ etena icchitaṃ patthitanti “tiṇṇo tāreyya”ntiādinā yaṃ yaṃ etena lokanāthena manovacīpaṇidhānavasena icchitaṃ kāyapaṇidhānavasena patthitaṃ.",
  "tika-vin01t1:1209_8": "Tathevāti paṇidhānānurūpameva.",
  "tika-vin01t1:1209_9": "Sammāvāyāmasaṅkhāto payattoti vīriyapāramibhāvappatto ariyamaggapariyāpanno ca sammāvāyāmasaṅkhāto ussāho.",
  "tika-vin01t1:1210_0": "Kusalādīhi bhedehīti sabbattikadukapadasaṅgahitehi kusalādippabhedehi.",
  "tika-vin01t1:1210_1": "Paṭiccasamuppādādīhīti ādi-",
  "tika-vin01t1:1210_2": "saddena na kevalaṃ vibhaṅgapāḷiyaṃ āgatā satipaṭṭhānādayova saṅgahitā,",
  "tika-vin01t1:1210_3": "atha kho saṅgahādayo samayavimuttādayo ṭhapanādayo tikapaṭṭhānādayo ca saṅgahitāti veditabbaṃ.",
  "tika-vin01t1:1210_4": "Pīḷanasaṅkhatasantāpavipariṇāmaṭṭhena vā dukkhamariyasaccantiādīsu pīḷanaṭṭho taṃsamaṅgino sattassa hiṃsanaṃ avipphārikatākaraṇaṃ.",
  "tika-vin01t1:1210_5": "Saṅkhataṭṭho samecca saṅgamma sambhūya paccayehi katabhāvo.",
  "tika-vin01t1:1210_6": "Santāpaṭṭho dukkhadukkhatādīhi santāpanaṃ paridahanaṃ.",
  "tika-vin01t1:1210_7": "Vipariṇāmaṭṭho jarāya maraṇena cāti dvidhā vipariṇāmetabbatā.",
  "tika-vin01t1:1210_8": "Samudayassa āyūhanaṭṭho dukkhassa nibbattanavasena sampiṇḍanaṃ.",
  "tika-vin01t1:1210_9": "Nidānaṭṭho “idaṃ taṃ dukkha”nti nidassentassa viya samuṭṭhāpanaṃ.",
  "tika-vin01t1:1210_10": "Saṃyogaṭṭho saṃsāradukkhena saṃyojanaṃ.",
  "tika-vin01t1:1210_11": "Palibodhaṭṭho maggādhigamassa nivāraṇaṃ.",
  "tika-vin01t1:1210_12": "Nirodhassa nissaraṇaṭṭho sabbūpadhīnaṃ paṭinissaggasabhāvattā tato vinissaṭatā,",
  "tika-vin01t1:1210_13": "taṃnissaraṇanimittatā vā.",
  "tika-vin01t1:1210_14": "Vivekaṭṭho sabbasaṅkhāravisaṃyuttatā.",
  "tika-vin01t1:1210_15": "Asaṅkhataṭṭho kenacipi paccayena anabhisaṅkhatatā.",
  "tika-vin01t1:1210_16": "Amataṭṭho niccasabhāvattā maraṇābhāvo,",
  "tika-vin01t1:1210_17": "sattānaṃ maraṇābhāvahetutā vā.",
  "tika-vin01t1:1210_18": "Maggassa niyyānaṭṭho vaṭṭadukkhato nikkamanaṭṭho.",
  "tika-vin01t1:1210_19": "Hetuattho nibbānassa sampāpakabhāvo.",
  "tika-vin01t1:1210_20": "Dassanaṭṭho accantasukhumassa nibbānassa sacchikaraṇaṃ.",
  "tika-vin01t1:1210_21": "Ādhipateyyaṭṭho catusaccadassane sampayuttānaṃ ādhipaccakaraṇaṃ,",
  "tika-vin01t1:1210_22": "ārammaṇādhipatibhāvo vā visesato maggādhipativacanato.",
  "tika-vin01t1:1210_23": "Satipi hi jhānādīnaṃ ārammaṇādhipatibhāve “jhānādhipatino dhammā”ti evamādiṃ avatvā “maggādhipatino dhammā”icceva vuttaṃ,",
  "tika-vin01t1:1210_24": "tasmā viññāyati “atthi maggassa ārammaṇādhipatibhāve viseso”ti.",
  "tika-vin01t1:1210_25": "Eteyeva ca pīḷanādayo soḷasākārāti vuccanti.",
  "tika-vin01t1:1211_0": "Dibbabrahmaariyavihāretiādīsu kasiṇādiārammaṇāni rūpāvacarajjhānāni dibbavihāro.",
  "tika-vin01t1:1211_1": "Mettādijjhānāni brahmavihāro.",
  "tika-vin01t1:1211_2": "Phalasamāpatti ariyavihāro.",
  "tika-vin01t1:1211_3": "Kāmehi vivekaṭṭhakāyatāvasena ekībhāvo kāyaviveko.",
  "tika-vin01t1:1211_4": "Paṭhamajjhānādinā nīvaraṇādīhi vivittacittatā cittaviveko.",
  "tika-vin01t1:1211_5": "Upadhiviveko nibbānaṃ.",
  "tika-vin01t1:1211_6": "Upadhīti cettha cattāro upadhī kāmupadhi khandhupadhi kilesupadhi abhisaṅkhārupadhīti.",
  "tika-vin01t1:1211_7": "Kāmāpi hi “yaṃ pañca kāmaguṇe paṭicca uppajjati sukhaṃ somanassaṃ,",
  "tika-vin01t1:1211_8": "ayaṃ kāmānaṃ assādo”ti evaṃ vuttassa sukhassa adhiṭṭhānabhāvato upadhīyati ettha sukhanti iminā vacanatthena “upadhī”ti vuccanti,",
  "tika-vin01t1:1211_9": "khandhāpi khandhamūlakassa dukkhassa adhiṭṭhānabhāvato,",
  "tika-vin01t1:1211_10": "kilesāpi apāyadukkhassa adhiṭṭhānabhāvato,",
  "tika-vin01t1:1211_11": "abhisaṅkhārāpi bhavadukkhassa adhiṭṭhānabhāvato vuttanayena “upadhī”ti vuccanti.",
  "tika-vin01t1:1211_12": "Imehi pana catūhi upadhīhi vivittatāya nibbānaṃ “upadhiviveko”ti vuccati.",
  "tika-vin01t1:1212_0": "Suññatākārena nibbānaṃ ārammaṇaṃ katvā pavatto ariyamaggo suññatavimokkho.",
  "tika-vin01t1:1212_1": "So hi suññatāya dhātuyā uppannattā suññato,",
  "tika-vin01t1:1212_2": "kilesehi ca vimuttattā vimokkho.",
  "tika-vin01t1:1212_3": "Eteneva nayena appaṇihitākārena nibbānaṃ ārammaṇaṃ katvā pavatto appaṇihitavimokkho.",
  "tika-vin01t1:1212_4": "Animittākārena nibbānaṃ ārammaṇaṃ katvā pavatto animittavimokkho.",
  "tika-vin01t1:1212_5": "Atha vā suññatānupassanāsaṅkhātāya anattānupassanāya vasena paṭiladdho ariyamaggo āgamanavasena “suññatavimokkho”ti vuccati.",
  "tika-vin01t1:1212_6": "Tathā appaṇihitānupassanāsaṅkhātāya dukkhānupassanāya vasena paṭiladdho appaṇihitavimokkho.",
  "tika-vin01t1:1212_7": "Animittānupassanāsaṅkhātāya aniccānupassanāya vasena paṭiladdho “animittavimokkho”ti veditabbo.",
  "tika-vin01t1:1212_8": "Vuttañhetaṃ –",
  "tika-vin01t1:1213_0": "“Aniccato manasikaronto adhimokkhabahulo animittavimokkhaṃ paṭilabhati,",
  "tika-vin01t1:1213_1": "dukkhato manasikaronto passaddhibahulo appaṇihitavimokkhaṃ paṭilabhati,",
  "tika-vin01t1:1213_2": "anattato manasikaronto vedabahulo suññatavimokkhaṃ paṭilabhatī”ti.",
  "tika-vin01t1:1214_0": "Aññeti lokiyaabhiññādike.",
  "tika-vin01t1:1215_0": "Kilesābhisaṅkhāravasena bhavesu paribbhamanaṃ,",
  "tika-vin01t1:1215_1": "tañca taṇhāpadhānanti āha “taṇhāsaṅkhātaṃ gamana”nti.",
  "tika-vin01t1:1215_2": "Vantanti ariyamaggamukhena uggiritaṃ puna apaccāgamanavasena chaḍḍitaṃ.",
  "tika-vin01t1:1215_3": "Bhagavāti vuccati niruttinayenāti dassento āha “yathā loke”tiādi.",
  "tika-vin01t1:1215_4": "Yathā loke niruttinayena ekekapadato ekekamakkharaṃ gahetvā “mekhalā”ti vuttaṃ,",
  "tika-vin01t1:1215_5": "evamidhāpīti attho.",
  "tika-vin01t1:1215_6": "Mehanassāti guyhappadesassa.",
  "tika-vin01t1:1215_7": "Khassāti okāsassa.",
  "tika-vin01t1:1216_0": "Aparo nayo –",
  "tika-vin01t1:1216_1": "bhāgavāti bhagavā.",
  "tika-vin01t1:1216_2": "Bhatavāti bhagavā.",
  "tika-vin01t1:1216_3": "Bhāge vanīti bhagavā.",
  "tika-vin01t1:1216_4": "Bhage vanīti bhagavā.",
  "tika-vin01t1:1216_5": "Bhattavāti bhagavā.",
  "tika-vin01t1:1216_6": "Bhage vamīti bhagavā.",
  "tika-vin01t1:1216_7": "Bhāge vamīti bhagavā.",
  "tika-vin01t1:1217_0": "Bhāgavā bhatavā bhāge, bhage ca vani bhattavā;",
  "tika-vin01t1:1218_0": "Bhage vami tathā bhāge, vamīti bhagavā jino.",
  "tika-vin01t1:1219_0": "Tattha kathaṃ bhāgavāti bhagavā?",
  "tika-vin01t1:1219_1": "Ye te sīlādayo dhammakkhandhā guṇakoṭṭhāsā,",
  "tika-vin01t1:1219_2": "te anaññasādhāraṇā niratisayā tathāgatassa atthi upalabbhanti.",
  "tika-vin01t1:1219_3": "Tathā hissa sīlaṃ samādhi paññā vimutti vimuttiñāṇadassanaṃ,",
  "tika-vin01t1:1219_4": "hirī ottappaṃ,",
  "tika-vin01t1:1219_5": "saddhā vīriyaṃ,",
  "tika-vin01t1:1219_6": "sati sampajaññaṃ,",
  "tika-vin01t1:1219_7": "sīlavisuddhi diṭṭhivisuddhi,",
  "tika-vin01t1:1219_8": "samatho vipassanā,",
  "tika-vin01t1:1219_9": "tīṇi kusalamūlāni,",
  "tika-vin01t1:1219_10": "tīṇi sucaritāni,",
  "tika-vin01t1:1219_11": "tayo sammāvitakkā,",
  "tika-vin01t1:1219_12": "tisso anavajjasaññā,",
  "tika-vin01t1:1219_13": "tisso dhātuyo,",
  "tika-vin01t1:1219_14": "cattāro satipaṭṭhānā,",
  "tika-vin01t1:1219_15": "cattāro sammappadhānā,",
  "tika-vin01t1:1219_16": "cattāro iddhipādā,",
  "tika-vin01t1:1219_17": "cattāro ariyamaggā,",
  "tika-vin01t1:1219_18": "cattāri ariyaphalāni,",
  "tika-vin01t1:1219_19": "catasso paṭisambhidā,",
  "tika-vin01t1:1219_20": "catuyoniparicchedakañāṇāni,",
  "tika-vin01t1:1219_21": "cattāro ariyavaṃsā,",
  "tika-vin01t1:1219_22": "cattāri vesārajjañāṇāni,",
  "tika-vin01t1:1219_23": "pañca padhāniyaṅgāni,",
  "tika-vin01t1:1219_24": "pañcaṅgiko sammāsamādhi,",
  "tika-vin01t1:1219_25": "pañcañāṇiko sammāsamādhi,",
  "tika-vin01t1:1219_26": "pañcindriyāni,",
  "tika-vin01t1:1219_27": "pañca balāni,",
  "tika-vin01t1:1219_28": "pañca nissāraṇīyā dhātuyo,",
  "tika-vin01t1:1219_29": "pañca vimuttāyatanañāṇāni,",
  "tika-vin01t1:1219_30": "pañca vimuttiparipācanīyā saññā,",
  "tika-vin01t1:1219_31": "cha anussatiṭṭhānāni,",
  "tika-vin01t1:1219_32": "cha gāravā,",
  "tika-vin01t1:1219_33": "cha nissāraṇīyā dhātuyo,",
  "tika-vin01t1:1219_34": "cha satatavihārā,",
  "tika-vin01t1:1219_35": "cha anuttariyāni,",
  "tika-vin01t1:1219_36": "chanibbedhabhāgiyā saññā,",
  "tika-vin01t1:1219_37": "cha abhiññā,",
  "tika-vin01t1:1219_38": "cha asādhāraṇañāṇāni,",
  "tika-vin01t1:1219_39": "satta aparihānīyā dhammā,",
  "tika-vin01t1:1219_40": "satta ariyadhanāni,",
  "tika-vin01t1:1219_41": "satta bojjhaṅgāni,",
  "tika-vin01t1:1219_42": "satta sappurisadhammā,",
  "tika-vin01t1:1219_43": "satta nijjaravatthūni,",
  "tika-vin01t1:1219_44": "satta saññā,",
  "tika-vin01t1:1219_45": "sattadakkhiṇeyyapuggaladesanā,",
  "tika-vin01t1:1219_46": "sattakhīṇāsavabaladesanā,",
  "tika-vin01t1:1219_47": "aṭṭhapaññāpaṭilābhahetudesanā,",
  "tika-vin01t1:1219_48": "aṭṭha sammattāni,",
  "tika-vin01t1:1219_49": "aṭṭhalokadhammātikkamo,",
  "tika-vin01t1:1219_50": "aṭṭha ārambhavatthūni,",
  "tika-vin01t1:1219_51": "aṭṭhaakkhaṇadesanā,",
  "tika-vin01t1:1219_52": "aṭṭha mahāpurisavitakkā,",
  "tika-vin01t1:1219_53": "aṭṭhaabhibhāyatanadesanā,",
  "tika-vin01t1:1219_54": "aṭṭha vimokkhā,",
  "tika-vin01t1:1219_55": "nava yonisomanasikāramūlakā dhammā,",
  "tika-vin01t1:1219_56": "nava pārisuddhipadhāniyaṅgāni,",
  "tika-vin01t1:1219_57": "navasattāvāsadesanā,",
  "tika-vin01t1:1219_58": "nava āghātappaṭivinayā,",
  "tika-vin01t1:1219_59": "nava saññā,",
  "tika-vin01t1:1219_60": "nava nānattā,",
  "tika-vin01t1:1219_61": "nava anupubbavihārā,",
  "tika-vin01t1:1219_62": "dasa nāthakaraṇā dhammā,",
  "tika-vin01t1:1219_63": "dasa kasiṇāyatanāni,",
  "tika-vin01t1:1219_64": "dasa kusalakammapathā,",
  "tika-vin01t1:1219_65": "dasa sammattāni,",
  "tika-vin01t1:1219_66": "dasa ariyavāsā,",
  "tika-vin01t1:1219_67": "dasa asekkhadhammā,",
  "tika-vin01t1:1219_68": "dasa tathāgatabalāni,",
  "tika-vin01t1:1219_69": "ekādasa mettānisaṃsā,",
  "tika-vin01t1:1219_70": "dvādasa dhammacakkākārā,",
  "tika-vin01t1:1219_71": "terasa dhutaguṇā,",
  "tika-vin01t1:1219_72": "cuddasa buddhañāṇāni,",
  "tika-vin01t1:1219_73": "pañcadasa vimuttiparipācanīyā dhammā,",
  "tika-vin01t1:1219_74": "soḷasavidhā ānāpānassati,",
  "tika-vin01t1:1219_75": "soḷasa aparantapanīyā dhammā,",
  "tika-vin01t1:1219_76": "aṭṭhārasa buddhadhammā,",
  "tika-vin01t1:1219_77": "ekūnavīsati paccavekkhaṇañāṇāni,",
  "tika-vin01t1:1219_78": "catucattālīsa ñāṇavatthūni,",
  "tika-vin01t1:1219_79": "paññāsa udayabbayañāṇāni,",
  "tika-vin01t1:1219_80": "paropaṇṇāsa kusaladhammā,",
  "tika-vin01t1:1219_81": "sattasattati ñāṇavatthūni,",
  "tika-vin01t1:1219_82": "catuvīsatikoṭisatasahassasamāpattisañcārimahāvajirañāṇaṃ,",
  "tika-vin01t1:1219_83": "anantanayasamantapaṭṭhānapavicayapaccavekkhaṇadesanāñāṇāni,",
  "tika-vin01t1:1219_84": "tathā anantāsu lokadhātūsu anantānaṃ sattānaṃ āsayādivibhāvanañāṇāni cāti evamādayo anantāparimāṇabhedā",
  "tika-vin01t1:1219_85": "anaññasādhāraṇā niratisayā guṇabhāgā guṇakoṭṭhāsā saṃvijjanti upalabbhanti,",
  "tika-vin01t1:1219_86": "tasmā yathāvuttavibhāgā guṇabhāgā assa atthīti bhāgavāti vattabbe ākārassa rassattaṃ katvā “bhagavā”ti vutto.",
  "tika-vin01t1:1219_87": "Evaṃ tāva bhāgavāti bhagavā.",
  "tika-vin01t1:1220_0": "Yasmā sīlādayo sabbe, guṇabhāgā asesato;",
  "tika-vin01t1:1221_0": "Vijjanti sugate tasmā, bhagavāti pavuccati.",
  "tika-vin01t1:1222_0": "Kathaṃ bhatavāti bhagavā?",
  "tika-vin01t1:1222_1": "Ye te sabbalokahitāya ussukkamāpannehi manussattādike aṭṭha dhamme samodhānetvā sammāsambodhiyā katamahābhinīhārehi",
  "tika-vin01t1:1222_2": "mahābodhisattehi paripūretabbā dānapāramī sīlanekkhammapaññāvīriyakhantisaccaadhiṭṭhānamettāupekkhāpāramīti",
  "tika-vin01t1:1222_3": "dasa pāramiyo dasa upapāramiyo dasa paramatthapāramiyoti samatiṃsa pāramiyo,",
  "tika-vin01t1:1222_4": "dānādīni cattāri saṅgahavatthūni,",
  "tika-vin01t1:1222_5": "cattāri adhiṭṭhānāni,",
  "tika-vin01t1:1222_6": "attapariccāgo nayanadhanarajjaputtadārapariccāgoti pañca mahāpariccāgā,",
  "tika-vin01t1:1222_7": "pubbayogo,",
  "tika-vin01t1:1222_8": "pubbacariyā,",
  "tika-vin01t1:1222_9": "dhammakkhānaṃ,",
  "tika-vin01t1:1222_10": "ñātatthacariyā,",
  "tika-vin01t1:1222_11": "lokatthacariyā,",
  "tika-vin01t1:1222_12": "buddhatthacariyāti evamādayo saṅkhepato vā puññasambhārañāṇasambhārā buddhakarā dhammā,",
  "tika-vin01t1:1222_13": "te mahābhinīhārato paṭṭhāya kappānaṃ satasahassādhikāni cattāri asaṅkhyeyyāni yathā hānabhāgiyā saṃkilesabhāgiyā ṭhitibhāgiyā vā na honti,",
  "tika-vin01t1:1222_14": "atha kho uttaruttari visesabhāgiyāva honti,",
  "tika-vin01t1:1222_15": "evaṃ sakkaccaṃ nirantaraṃ anavasesato bhatā sambhatā assa atthīti bhatavāti bhagavā niruttinayena ta-",
  "tika-vin01t1:1222_16": "kārassa ga-",
  "tika-vin01t1:1222_17": "kāraṃ katvā.",
  "tika-vin01t1:1222_18": "Atha vā bhatavāti teyeva yathāvutte buddhakare dhamme vuttanayena bhari sambhari,",
  "tika-vin01t1:1222_19": "paripūresīti attho.",
  "tika-vin01t1:1222_20": "Evampi bhatavāti bhagavā.",
  "tika-vin01t1:1223_0": "Yasmā sambodhiyā sabbe, dānapāramiādike;",
  "tika-vin01t1:1224_0": "Sambhāre bhatavā nātho, tasmāpi bhagavā mato.",
  "tika-vin01t1:1225_0": "Kathaṃ bhāge vanīti bhagavā?",
  "tika-vin01t1:1225_1": "Ye te catuvīsatikoṭisatasahassasaṅkhā devasikaṃ vaḷañjanakasamāpattibhāgā,",
  "tika-vin01t1:1225_2": "te anavasesato lokahitatthaṃ attano ca diṭṭhadhammasukhavihāratthaṃ niccakappaṃ vani bhaji sevi bahulamakāsīti bhāge vanīti bhagavā.",
  "tika-vin01t1:1225_3": "Atha vā abhiññeyyadhammesu kusalādīsu khandhādīsu ca ye te pariññeyyādivasena saṅkhepato vā catubbidhā abhisamayabhāgā,",
  "tika-vin01t1:1225_4": "vitthārato pana “cakkhu pariññeyyaṃ,",
  "tika-vin01t1:1225_5": "sotaṃ pariññeyyaṃ…pe…",
  "tika-vin01t1:1225_6": "jarāmaraṇaṃ pariññeyya”ntiādinā aneke pariññeyyabhāgā,",
  "tika-vin01t1:1225_7": "“cakkhussa samudayo pahātabbo…pe…",
  "tika-vin01t1:1225_8": "jarāmaraṇassa samudayo pahātabbo”tiādinā nayena pahātabbabhāgā,",
  "tika-vin01t1:1225_9": "“cakkhussa nirodho…pe…",
  "tika-vin01t1:1225_10": "jarāmaraṇassa nirodho sacchikātabbo”tiādinā sacchikātabbabhāgā,",
  "tika-vin01t1:1225_11": "“cakkhussa nirodhagāminī paṭipadā”tiādinā “cattāro satipaṭṭhānā”tiādinā ca anekabhedā bhāvetabbabhāgā ca dhammā vuttā,",
  "tika-vin01t1:1225_12": "te sabbe vani bhaji yathārahaṃ gocarabhāvanāsevanānaṃ vasena sevi.",
  "tika-vin01t1:1225_13": "Evampi bhāge vanīti bhagavā.",
  "tika-vin01t1:1225_14": "Atha vā ye ime sīlādayo dhammakkhandhā sāvakehi sādhāraṇā guṇakoṭṭhāsā guṇabhāgā,",
  "tika-vin01t1:1225_15": "kinti nu kho te vineyyasantānesu patiṭṭhapeyyanti mahākaruṇāya vani abhipatthayi,",
  "tika-vin01t1:1225_16": "sā cassa abhipatthanā yathādhippetaphalāvahā ahosi.",
  "tika-vin01t1:1225_17": "Evampi bhāge vanīti bhagavā.",
  "tika-vin01t1:1226_0": "Yasmā ñeyyasamāpatti-guṇabhāge tathāgato;",
  "tika-vin01t1:1227_0": "Bhaji patthayi sattānaṃ, hitāya bhagavā tato.",
  "tika-vin01t1:1228_0": "Kathaṃ bhage vanīti bhagavā?",
  "tika-vin01t1:1228_1": "Samāsato tāva katapuññehi payogasampannehi yathāvibhavaṃ bhajīyantīti bhagā,",
  "tika-vin01t1:1228_2": "lokiyalokuttarasampattiyo.",
  "tika-vin01t1:1228_3": "Tattha lokiye tāva tathāgato sambodhito pubbe bodhisattabhūto paramukkaṃsagate vani bhaji sevi,",
  "tika-vin01t1:1228_4": "yattha patiṭṭhāya niravasesato buddhakaradhamme samannānento buddhadhamme paripācesi.",
  "tika-vin01t1:1228_5": "Buddhabhūto pana te niravajjasukhūpasaṃhite anaññasādhāraṇe lokuttarepi vani bhaji sevi.",
  "tika-vin01t1:1228_6": "Vittārato pana padesarajjaissariyacakkavattisampattidevarajjasampattiādivasena jhānavimokkhasamādhisamāpattiñāṇadassanamaggabhāvanāphalasacchikiriyādiuttarimanussadhammavasena",
  "tika-vin01t1:1228_7": "ca anekavihite anaññasādhāraṇe bhage vani bhaji sevi.",
  "tika-vin01t1:1228_8": "Evaṃ bhage vanīti bhagavā.",
  "tika-vin01t1:1229_0": "Yā tā sampattiyo loke, yā ca lokuttarā puthu;",
  "tika-vin01t1:1230_0": "Sabbā tā bhaji sambuddho, tasmāpi bhagavā mato.",
  "tika-vin01t1:1231_0": "Kathaṃ bhattavāti bhagavā?",
  "tika-vin01t1:1231_1": "Bhattā daḷhabhattikā assa bahū atthīti bhattavā.",
  "tika-vin01t1:1231_2": "Tathāgato hi mahākaruṇāsabbaññutaññāṇādiaparimitanirupamappabhāvaguṇavisesasamaṅgībhāvato sabbasattāuttamo,",
  "tika-vin01t1:1231_3": "sabbānatthaparihārapubbaṅgamāya niravasesahitasukhavidhānatapparāya niratisayāya payogasampattiyā sadevamanussāya",
  "tika-vin01t1:1231_4": "pajāya accantupakāritāya dvattiṃsa mahāpurisalakkhaṇāsīti anubyañjana byāmappabhādi anaññasādhāraṇavisesapaṭimaṇḍitarūpakāyatāya",
  "tika-vin01t1:1231_5": "yathābhuccaguṇādhigatena “itipi so bhagavā”tiādinayappavattena lokattayabyāpinā suvipulena suvisuddhena",
  "tika-vin01t1:1231_6": "ca thutighosena samannāgatattā ukkaṃsapāramippattāsu appicchatāsantuṭṭhitāādīsu suppatiṭṭhitabhāvato",
  "tika-vin01t1:1231_7": "dasabalacatuvesārajjādiniratisayaguṇavisesasamaṅgībhāvato ca rūpappamāṇo rūpappasanno,",
  "tika-vin01t1:1231_8": "ghosappamāṇo ghosappasanno,",
  "tika-vin01t1:1231_9": "lūkhappamāṇo lūkhappasanno,",
  "tika-vin01t1:1231_10": "dhammappamāṇo dhammappasannoti evaṃ catuppamāṇike lokasannivāse sabbathāpi pasādāvahabhāvena samantapāsādikattā",
  "tika-vin01t1:1231_11": "aparimāṇānaṃ sattānaṃ sadevamanussānaṃ ādarabahumānagāravāyatanatāya paramapemasambhattiṭṭhānaṃ.",
  "tika-vin01t1:1231_12": "Ye cassa ovāde patiṭṭhitā aveccappasādena samannāgatā honti,",
  "tika-vin01t1:1231_13": "kenaci asaṃhāriyā tesaṃ sambhatti samaṇena vā brāhmaṇena vā devena vā mārena vā brahmunā vāti.",
  "tika-vin01t1:1231_14": "Tathā hi te attano jīvitapaaccāgepi tattha pasādaṃ na pariccajanti tassa vā āṇaṃ daḷhabhattibhāvato.",
  "tika-vin01t1:1231_15": "Tenevāha –",
  "tika-vin01t1:1232_0": "“Yo ve kataññū katavedi dhīro,",
  "tika-vin01t1:1233_0": "Kalyāṇamitto daḷhabhatti ca hotī”ti. ;",
  "tika-vin01t1:1234_0": "“Seyyathāpi,",
  "tika-vin01t1:1234_1": "bhikkhave,",
  "tika-vin01t1:1234_2": "mahāsamuddo ṭhitadhammo velaṃ nātivattati,",
  "tika-vin01t1:1234_3": "evameva kho,",
  "tika-vin01t1:1234_4": "bhikkhave,",
  "tika-vin01t1:1234_5": "yaṃ mayā sāvakānaṃ sikkhāpadaṃ paññattaṃ,",
  "tika-vin01t1:1234_6": "taṃ mama sāvakā jīvitahetupi nātikkamantī”ti ca.",
  "tika-vin01t1:1235_0": "Evaṃ bhattavāti bhagavā niruttinayena ekassa ta-",
  "tika-vin01t1:1235_1": "kārassa lopaṃ katvā itarassa ta-",
  "tika-vin01t1:1235_2": "kārassa ga-",
  "tika-vin01t1:1235_3": "kāraṃ katvā.",
  "tika-vin01t1:1236_0": "Guṇātisayayuttassa, yasmā lokahitesino;",
  "tika-vin01t1:1237_0": "Sambhattā bahavo satthu, bhagavā tena vuccati.",
  "tika-vin01t1:1238_0": "Kathaṃ bhage vamīti bhagavā?",
  "tika-vin01t1:1238_1": "Yasmā tathāgato bodhisattabhūtopi purimāsu jātīsu pāramiyo pūrento bhagasaṅkhātaṃ siriṃ issariyaṃ yasañca vami uggiri,",
  "tika-vin01t1:1238_2": "kheḷapiṇḍaṃ viya anapekkho chaḍḍayi.",
  "tika-vin01t1:1238_3": "Tathā hissa somanassakumārakāle hatthipālakumārakāle ayogharapaṇḍitakāle mūgapakkhapaṇḍitakāle cūḷasutasomakāleti",
  "tika-vin01t1:1238_4": "evamādīsu nekkhammapāramīpūraṇavasena devarajjasadisāya rajjasiriyā pariccattattabhāvānaṃ pamāṇaṃ natthi,",
  "tika-vin01t1:1238_5": "carimattabhāvepi hatthagataṃ cakkavattisiriṃ devalokādhipaccasaasaṃ catudīpissariyaṃ cakkavattisampattisannissayaṃ",
  "tika-vin01t1:1238_6": "sattaratanasamujjalaṃ yasañca tiṇāyapi amaññamāno nirapekkho pahāya abhinikkhamitvā sammāsambodhiṃ abhisambuddho,",
  "tika-vin01t1:1238_7": "tasmā ime siriādike bhage vamīti bhagavā.",
  "tika-vin01t1:1238_8": "Atha vā bhāni nāma nakkhattāni,",
  "tika-vin01t1:1238_9": "tehi samaṃ gacchanti pavattantīti bhagā,",
  "tika-vin01t1:1238_10": "sineruyugandharauttarakuruhimavantādibhājanalokavisesasannissayā sobhā kappaṭṭhāyibhāvato,",
  "tika-vin01t1:1238_11": "tepi bhagavā vami taṃnivāsisattāvāsasamatikkamanato tappaṭibaddhachandarāgappahānena pajahīti.",
  "tika-vin01t1:1238_12": "Evampi bhage vamīti bhagavā.",
  "tika-vin01t1:1239_0": "Cakkavattisiriṃ yasmā, yasaṃ issariyaṃ sukhaṃ;",
  "tika-vin01t1:1240_0": "Pahāsi lokacittañca, sugato bhagavā tato.",
  "tika-vin01t1:1241_0": "Kathaṃ bhāge vamīti bhagavā?",
  "tika-vin01t1:1241_1": "Bhāgā nāma sabhāgadhammakoṭṭhāsā,",
  "tika-vin01t1:1241_2": "te khandhāyatanadhātādivasena,",
  "tika-vin01t1:1241_3": "tatthāpi rūpavedanādivasena atītādivasena ca anekavidhā,",
  "tika-vin01t1:1241_4": "te ca bhagavā sabbaṃ papañcaṃ sabbaṃ yogaṃ sabbaṃ ganthaṃ sabbaṃ saṃyojanaṃ samucchinditvā amatadhātuṃ samadhigacchanto vami uggiri,",
  "tika-vin01t1:1241_5": "anapekkho chaḍḍayi na paccāgami.",
  "tika-vin01t1:1241_6": "Tathā hesa sabbatthakameva pathaviṃ āpaṃ tejaṃ vāyaṃ,",
  "tika-vin01t1:1241_7": "cakkhuṃ sotaṃ ghānaṃ jivhaṃ kāyaṃ manaṃ,",
  "tika-vin01t1:1241_8": "rūpe sadde gandhe rase phoṭṭhabbe dhamme,",
  "tika-vin01t1:1241_9": "cakkhuviññāṇaṃ…pe…",
  "tika-vin01t1:1241_10": "manoviññāṇaṃ,",
  "tika-vin01t1:1241_11": "cakkhusamphassaṃ…pe…",
  "tika-vin01t1:1241_12": "manosamphassaṃ,",
  "tika-vin01t1:1241_13": "cakkhusamphassajaṃ vedanaṃ…pe…",
  "tika-vin01t1:1241_14": "manosamphassajaṃ vedanaṃ,",
  "tika-vin01t1:1241_15": "cakkhusamphassajaṃ saññaṃ…pe…",
  "tika-vin01t1:1241_16": "manosamphassajaṃ saññaṃ,",
  "tika-vin01t1:1241_17": "cakkhusamphassajaṃ cetanaṃ…pe…",
  "tika-vin01t1:1241_18": "manosamphassajaṃ cetanaṃ,",
  "tika-vin01t1:1241_19": "rūpataṇhaṃ…pe…",
  "tika-vin01t1:1241_20": "dhammataṇhaṃ,",
  "tika-vin01t1:1241_21": "rūpavitakkaṃ…pe…",
  "tika-vin01t1:1241_22": "dhammavitakkaṃ,",
  "tika-vin01t1:1241_23": "rūpavicāraṃ…pe…",
  "tika-vin01t1:1241_24": "dhammavicārantiādinā anupadadhammavibhāgavasenapi sabbeva dhammakoṭṭhāse anavasesato vami uggiri,",
  "tika-vin01t1:1241_25": "anapekkhapariccāgena chaḍḍayi.",
  "tika-vin01t1:1241_26": "Vuttañhetaṃ “yaṃ taṃ, ānanda,",
  "tika-vin01t1:1241_27": "cattaṃ vantaṃ muttaṃ pahīnaṃ paṭinissaṭṭhaṃ,",
  "tika-vin01t1:1241_28": "taṃ tathāgato puna paccāgamissatīti netaṃ ṭhānaṃ vijjatī”ti.",
  "tika-vin01t1:1241_29": "Evampi bhāge vamīti bhagavā.",
  "tika-vin01t1:1241_30": "Atha vā bhāge vamīti sabbepi kusalākusale sāvajjānavajje hīnapaṇīte kaṇhasukkasappaṭibhāge dhamme ariyamaggañāṇamukhena vami uggiri,",
  "tika-vin01t1:1241_31": "anapekkho pariccaji pajahi,",
  "tika-vin01t1:1241_32": "paresañca tathattāya dhammaṃ desesi.",
  "tika-vin01t1:1241_33": "Vuttampi cetaṃ “dhammāpi vo,",
  "tika-vin01t1:1241_34": "bhikkhave,",
  "tika-vin01t1:1241_35": "pahātabbā pageva adhammā.",
  "tika-vin01t1:1241_36": "Kullūpamaṃ vo,",
  "tika-vin01t1:1241_37": "bhikkhave,",
  "tika-vin01t1:1241_38": "dhammaṃ desessāmi nittharaṇatthāya,",
  "tika-vin01t1:1241_39": "no gahaṇatthāyā”tiādi.",
  "tika-vin01t1:1241_40": "Evampi bhāge vamīti bhagavā.",
  "tika-vin01t1:1242_0": "Khandhāyatanadhātādi dhammabhedā mahesinā;",
  "tika-vin01t1:1243_0": "Kaṇhā sukkā yato vantā, tatopi bhagavā mato.",
  "tika-vin01t1:1244_0": "Tena vuttaṃ –",
  "tika-vin01t1:1245_0": "“Bhāgavā bhatavā bhāge, bhage ca vani bhattavā;",
  "tika-vin01t1:1246_0": "Bhage vami tathā bhāge, vamīti bhagavā jino”ti.",
  "tika-vin01t1:1247_0": "Ettha ca yasmā saṅkhepato attahitasampattiparahitapaṭipattivasena duvidhā buddhaguṇā,",
  "tika-vin01t1:1247_1": "tāsu attahitasampatti pahānasampadāñāṇasampadābhedato duvidhā ānubhāvasampadādīnaṃ tadavinābhāvena tadantogadhattā.",
  "tika-vin01t1:1247_2": "Parahitapaṭipatti payogāsayabhedato duvidhā.",
  "tika-vin01t1:1247_3": "Tattha payogato lābhasakkārādinirapekkhacittassa sabbadukkhaniyyānikadhammūpadeso,",
  "tika-vin01t1:1247_4": "āsayato paṭiviruddhesupi niccaṃ hitesitā ñāṇaparipākakālāgamanādiparahitappaṭipatti.",
  "tika-vin01t1:1247_5": "Āmisapaṭiggahaṇādināpi atthacariyā parahitapaapatti hotiyeva,",
  "tika-vin01t1:1247_6": "tasmā tesampi vibhāvanavasena pāḷiyaṃ “araha”ntiādīnaṃ padānaṃ gahaṇaṃ veditabbaṃ.",
  "tika-vin01t1:1248_0": "Tattha arahanti iminā padena pahānasampadāvasena bhagavato attahitasampatti vibhāvitā,",
  "tika-vin01t1:1248_1": "sammāsambuddho lokavidūti ca imehi padehi ñāṇasampadāvasena.",
  "tika-vin01t1:1248_2": "Nanu ca “lokavidū”ti imināpi sammāsambuddhatā vibhāvīyatīti?",
  "tika-vin01t1:1248_3": "Saccaṃ vibhāvīyati,",
  "tika-vin01t1:1248_4": "atthi pana viseso “sammāsambuddho”ti iminā sabbaññutaññāṇānubhāvo vibhāvito,",
  "tika-vin01t1:1248_5": "“lokavidū”ti pana iminā āsayānusayañāṇādīnampi ānubhāvo vibhāvitoti.",
  "tika-vin01t1:1248_6": "Vijjācaraṇasampannoti iminā sabbāpi bhagavato attahitasampatti vibhāvitā.",
  "tika-vin01t1:1248_7": "Sugatoti pana iminā samudāgamato paṭṭhāya bhagavato attahitasampatti parahitapaṭipatti ca vibhāvitā.",
  "tika-vin01t1:1248_8": "Anuttaro purisadammasārathi satthā devamanussānanti imehi padehi bhagavato parahitapaṭipatti vibhāvitā.",
  "tika-vin01t1:1248_9": "Buddhoti iminā bhagavato attahitasampatti parahitapaṭipatti ca vibhāvitā.",
  "tika-vin01t1:1248_10": "Evañca katvā “sammāsambuddho”ti vatvā “buddho”ti vacanaṃ samatthitaṃ hoti.",
  "tika-vin01t1:1248_11": "Tenevāha “attanāpi bujjhi,",
  "tika-vin01t1:1248_12": "aññepi satte bodhesī”tiādi.",
  "tika-vin01t1:1248_13": "Bhagavāti ca imināpi samudāgamato paṭṭhāya bhagavato sabbā attahitasampatti parahitapaṭipatti ca vibhāvitā.",
  "tika-vin01t1:1249_0": "Aparo nayo –",
  "tika-vin01t1:1249_1": "hetuphalasattupakāravasena saṅkhepato tividhā buddhaguṇā.",
  "tika-vin01t1:1249_2": "Tattha arahaṃ sammāsambuddho vijjācaraṇasampanno lokavidūti imehi padehi phalasampattivasena buddhaguṇā vibhāvitā.",
  "tika-vin01t1:1249_3": "Anuttaro purisadammasārathi satthā devamanussānanti imehi sattupakāravasena buddhaguṇā pakāsitā.",
  "tika-vin01t1:1249_4": "Buddhoti iminā phalavasena sattupakāravasena ca buddhaguṇā vibhāvitā.",
  "tika-vin01t1:1249_5": "Sugato bhagavāti pana imehi padehi hetuphalasattupakāravasena buddhaguṇā vibhāvitāti veditabbaṃ.",
  "tika-vin01t1:1250_0": "So imaṃ lokantiādīsu so bhagavāti yo “araha”ntiādinā kittitaguṇo,",
  "tika-vin01t1:1250_1": "so bhagavā.",
  "tika-vin01t1:1250_2": "Imaṃ lokanti nayidaṃ mahājanassa sammukhāmattaṃ sandhāya vuttaṃ,",
  "tika-vin01t1:1250_3": "atha kho anavasesaṃ pariyādāyāti dassetuṃ “sadevaka”ntiādi vuttaṃ.",
  "tika-vin01t1:1250_4": "Tenāha “idāni vattabbaṃ nidassetī”ti.",
  "tika-vin01t1:1250_5": "Pajātattāti yathāsakaṃ kammakilesehi nibbattattā.",
  "tika-vin01t1:1250_6": "Sadevakavacanena pañcakāmāvacaradevaggahaṇaṃ pārisesañāyenāti veditabbaṃ itaresaṃ padantarehi saṅgahitattā.",
  "tika-vin01t1:1250_7": "Sadevakanti ca avayavena viggaho samudāyo samāsattho.",
  "tika-vin01t1:1250_8": "Samārakavacanena chaṭṭhakāmāvacaradevaggahaṇaṃ paccāsattiñāyenāti daṭṭhabbaṃ.",
  "tika-vin01t1:1250_9": "Tattha hi so jāto taṃnivāsī ca.",
  "tika-vin01t1:1250_10": "Sabrahmakavacanena brahmakāyikādibrahmaggahaṇanti etthāpi eseva nayo.",
  "tika-vin01t1:1250_11": "Paccatthikā…pe…",
  "tika-vin01t1:1250_12": "samaṇabrāhmaṇaggahaṇanti nidassanamattametaṃ apaccatthikānaṃ asamitābāhitapāpānañca samaṇabrāhmaṇānaṃ sassamaṇabrāhmaṇīvacanena gahitattā.",
  "tika-vin01t1:1250_13": "Kāmaṃ “sadevaka”ntiādivisesanānaṃ vasena sattavisayo lokasaddoti viññāyati tulyayogavisayattā tesaṃ,",
  "tika-vin01t1:1250_14": "“salomako sapakkhako”tiādīsu pana atulyayogepi ayaṃ samāso labbhatīti byabhicāradassanato pajāgahaṇanti āha “pajāvacanena sattalokaggahaṇa”nti.",
  "tika-vin01t1:1250_15": "Sadevakādivacanena upapattidevānaṃ,",
  "tika-vin01t1:1250_16": "sassamaṇabrāhmaṇīvacanena visuddhidevānañca gahitattā āha “sadevamanussavacanena sammutidevaavasesamanussaggahaṇa”nti.",
  "tika-vin01t1:1250_17": "Tattha sammutidevā rājāno.",
  "tika-vin01t1:1250_18": "Avasesamanussaggahaṇanti samaṇabrāhmaṇehi avasesamanussaggahaṇaṃ.",
  "tika-vin01t1:1250_19": "Tīhi padehīti sadevakasamārakasabarhmakavacanehi.",
  "tika-vin01t1:1250_20": "Dvīhīti sassamaṇabrāhmaṇiṃ sadevamanussanti imehi dvīhi padehi.",
  "tika-vin01t1:1251_0": "Arūpī sattā attano āneñjavihārena viharantā dibbantīti devāti imaṃ nibbacanaṃ labhantīti āha “sadevakaggahaṇena arūpāvacaraloko gahito”ti.",
  "tika-vin01t1:1251_1": "Tenevāha bhagavā “ākāsānañcāyatanūpagānaṃ devānaṃ sahabyata”ntiādi.",
  "tika-vin01t1:1251_2": "Chakāmāvacaradevalokassa savisesaṃ mārassa vase vattanato āha “samārakaggahaṇena chakāmāvacaradevaloko”ti.",
  "tika-vin01t1:1251_3": "Arūpībrahmalokassa visuṃ gahitattā āha “rūpī brahmaloko”ti.",
  "tika-vin01t1:1251_4": "Catuparisavasenāti khattiyaparisā,",
  "tika-vin01t1:1251_5": "brāhmaṇagahapatisamaṇacātumahārājikatāvatiṃsamārabrahmaparisāti imāsu aṭṭhasu parisāsu khattiyādicatuparisavasena.",
  "tika-vin01t1:1251_6": "Itarā pana catasso parisā samārakaggahaṇena gahitā evāti.",
  "tika-vin01t1:1252_0": "Kathaṃ panettha catuparisavasena manussaloko gahito?",
  "tika-vin01t1:1252_1": "“Sassamaṇabrāhmaṇi”nti iminā samaṇaparisā brāhmaṇaparisā ca gahitā honti,",
  "tika-vin01t1:1252_2": "“sadevamanussa”nti iminā khattiyaparisā gahapatiparisā ca gahitā,",
  "tika-vin01t1:1252_3": "“paja”nti iminā pana imāyeva catasso parisā vuttā,",
  "tika-vin01t1:1252_4": "catuparisasaṅkhātaṃ pajanti vuttaṃ hoti,",
  "tika-vin01t1:1252_5": "kathaṃ pana sammutidevehi saha manussaloko gahito?",
  "tika-vin01t1:1252_6": "Etthāpi “sassamaṇabrāhmaṇi”nti iminā samaṇabrāhmaṇā gahitā,",
  "tika-vin01t1:1252_7": "“sadevamanussa”nti iminā sammutidevasaṅkhātā khattiyā,",
  "tika-vin01t1:1252_8": "gahapatisuddasaṅkhātā avasesamanussā ca gahitā honti.",
  "tika-vin01t1:1252_9": "Ito pana aññesaṃ manussasattānaṃ abhāvato “paja”nti iminā catūhi pakārehi ṭhitā eteyeva manussasattā vuttāti daṭṭhabbaṃ.",
  "tika-vin01t1:1252_10": "Evaṃ vikappadvayepi pajāggahaṇena catuparisādivasena ṭhitānaṃ manussānaṃyeva gahitattā idāni “paja”nti",
  "tika-vin01t1:1252_11": "iminā avasesasatte saṅgahetvā dassetukāmo āha “avasesasabbasattaloko vā”ti.",
  "tika-vin01t1:1252_12": "Tattha nāgagaruḷādivasena avasesasattaloko veditabbo.",
  "tika-vin01t1:1252_13": "Etthāpi catuparisavasena sammutidevehi vā saha avasesasabbasattaloko vāti yojetabbaṃ.",
  "tika-vin01t1:1252_14": "Catuparisasahito avasesasuddhanāgasupaṇṇanerayikādisattaloko,",
  "tika-vin01t1:1252_15": "catudhā ṭhitamanussasahito vā avasesanāgasupaṇṇanerayikādisattaloko gahitoti vuttaṃ hoti.",
  "tika-vin01t1:1253_0": "Ettāvatā bhāgaso lokaṃ gahetvā yojanaṃ dassetvā idāni tena tena visesena abhāgaso lokaṃ gahetvā yojanaṃ dassetuṃ “apicetthā”tiādi vuttaṃ.",
  "tika-vin01t1:1253_1": "Tattha ukkaṭṭhaparicchedatoti ukkaṃsagativijānanena.",
  "tika-vin01t1:1253_2": "Pañcasu hi gatīsu devagatipariyāpannāva seṭṭhā,",
  "tika-vin01t1:1253_3": "tatthāpi arūpino dūrasamussāritakilesadukkhatāya santapaṇītaāneñjavihārasamaṅgitāya ativiya dīghāyukatāyāti evamādīhi visesehi ativiya ukkaṭṭhā.",
  "tika-vin01t1:1253_4": "Brahmā mahānubhāvoti dasasahassiyaṃ mahābrahmuno vasena vadati.",
  "tika-vin01t1:1253_5": "“Ukkaṭṭhaparicchedato”ti hi vuttaṃ.",
  "tika-vin01t1:1253_6": "Anuttaranti seṭṭhaṃ navalokuttaraṃ.",
  "tika-vin01t1:1253_7": "Anusandhikkamoti atthānañceva padānañca anusandhānukkamo.",
  "tika-vin01t1:1253_8": "Porāṇā panettha evaṃ vaṇṇayanti –",
  "tika-vin01t1:1253_9": "sadevakanti devatāhi saddhiṃ avasesaṃ lokaṃ.",
  "tika-vin01t1:1253_10": "Samārakanti mārena saddhiṃ avasesaṃ lokaṃ.",
  "tika-vin01t1:1253_11": "Sabrahmakanti brahmehi saddhiṃ avasesaṃ lokaṃ.",
  "tika-vin01t1:1253_12": "Evaṃ sabbepi tibhavūpage satte devamārabrahmasahitatāsaṅkhātehi tīhi pakārehi “sadevaka”ntiādīsu tīsu",
  "tika-vin01t1:1253_13": "padesu pakkhipitvā puna dvīhi padehi pariyādiyanto “sassamaṇabrāhmaṇiṃ pajaṃ sadevamanussa”nti āha.",
  "tika-vin01t1:1253_14": "Evaṃ pañcahipi padehi sadevakattādinā tena tena pakārena tedhātukameva pariyādinnanti.",
  "tika-vin01t1:1254_0": "Abhiññāti yakāralopenāyaṃ niddeso,",
  "tika-vin01t1:1254_1": "abhijānitvāti ayamettha atthoti āha “abhiññāya adhikena ñāṇena ñatvā”ti.",
  "tika-vin01t1:1254_2": "Anumānādipaṭikkhepoti anumānaupamānaatthāpattiādipaṭikkhepo ekappamāṇattā.",
  "tika-vin01t1:1254_3": "Sabbattha appaṭihatañāṇacāratāya hi sabbapaccakkhā buddhā bhagavanto.",
  "tika-vin01t1:1254_4": "Anuttaraṃ vivekasukhanti phalasamāpattisukhaṃ.",
  "tika-vin01t1:1254_5": "Tena vīthimissāpi kadāci bhagavato dhammadesanā hotīti hitvāpīti pisaddaggahaṇaṃ.",
  "tika-vin01t1:1254_6": "Bhagavā hi dhammaṃ desento yasmiṃ khaṇe parisā sādhukāraṃ vā deti,",
  "tika-vin01t1:1254_7": "yathāsutaṃ vā dhammaṃ paccavekkhati,",
  "tika-vin01t1:1254_8": "taṃ khaṇaṃ pubbabhāgena paricchinditvā phalasamāpattiṃ samāpajjati,",
  "tika-vin01t1:1254_9": "yathāparicchedañca samāpattito vuṭṭhāya ṭhitaṭṭhānato paṭṭhāya dhammaṃ deseti.",
  "tika-vin01t1:1254_10": "Appaṃ vā bahuṃ vā desentoti ugghaṭitaññussa vasena appaṃ vā,",
  "tika-vin01t1:1254_11": "vipañcitaññussa neyyassa vā vasena bahuṃ vā desento.",
  "tika-vin01t1:1254_12": "Ādikalyāṇādippakārameva desetīti ādimhipi kalyāṇaṃ bhaddakaṃ anavajjameva katvā deseti.",
  "tika-vin01t1:1254_13": "Majjhepi pariyosānepi kalyāṇaṃ bhaddakaṃ anavajjameva katvā desetīti vuttaṃ hoti.",
  "tika-vin01t1:1254_14": "Dhammassa hi kalyāṇatā niyyānikatāya niyyānikatā ca sabbaso anavajjabhāvena.",
  "tika-vin01t1:1255_0": "Samantabhaddakattāti sabbabhāgehi sundarattā.",
  "tika-vin01t1:1255_1": "Dhammassāti pariyattidhammassa.",
  "tika-vin01t1:1255_2": "Kiñcāpi avayavavinimutto samudāyo nāma paramatthato koci natthi,",
  "tika-vin01t1:1255_3": "yesu pana avayavesu samudāyarūpena apekkhitesu gāthāti samaññā,",
  "tika-vin01t1:1255_4": "taṃ tato bhinnaṃ viya katvā saṃsāmivohāraṃ āropetvā dassento “paṭhamapādena ādikalyāṇā”tiādimāha.",
  "tika-vin01t1:1255_5": "Ekānusandhikanti idaṃ nātibahuvibhāgaṃ yathānusandhinā ekānusandhikaṃ sandhāya vuttaṃ.",
  "tika-vin01t1:1255_6": "Itarassa pana teneva desetabbadhammavibhāgena ādimajjhapariyosānabhāgā labbhantīti.",
  "tika-vin01t1:1255_7": "Nidānenāti ānandattherena ṭhapitakāladesadesakaparisādiapadisanalakkhaṇena nidānaganthena.",
  "tika-vin01t1:1255_8": "Nigamenāti “idamavocā”tiādikena “iti yaṃ taṃ vuttaṃ,",
  "tika-vin01t1:1255_9": "idametaṃ paṭicca vutta”nti vā yathāvuttatthanigamanena.",
  "tika-vin01t1:1255_10": "Saṅgītikārakehi ṭhapitānipi hi nidānanigamanāni dassetvā tīṇi piṭakāni satthu desanāya anuvidhānato tadantogadhāneva.",
  "tika-vin01t1:1255_11": "Teneva dīghanikāyaṭṭhakathāyaṃ “ekānusandhikassa suttassa nidānaṃ ādi,",
  "tika-vin01t1:1255_12": "idamavocāti pariyosānaṃ,",
  "tika-vin01t1:1255_13": "ubhinnamantarā majjha”nti vuttaṃ.",
  "tika-vin01t1:1256_0": "Evaṃ suttantapiṭakavasena dhammassa ādikalyāṇāditaṃ dassetvā idāni tīṇi piṭakāni ekajjhaṃ gahetvā taṃ dassetuṃ “sakalopī”tiādi vuttaṃ.",
  "tika-vin01t1:1256_1": "Tattha sāsanadhammoti –",
  "tika-vin01t1:1257_0": "“Sabbapāpassa akaraṇaṃ, kusalassa upasampadā;",
  "tika-vin01t1:1258_0": "Sacittapariyodapanaṃ, etaṃ buddhāna sāsana”nti. –",
  "tika-vin01t1:1259_0": "Evaṃ vuttassa satthusāsanassa pakāsako pariyattidhammo.",
  "tika-vin01t1:1259_1": "Sīlamūlakattā sāsanassa “sīlena ādikalyāṇo”ti vuttaṃ.",
  "tika-vin01t1:1259_2": "Samathādīnaṃ sāsanasampattiyā vemajjhabhāvato āha “samathavipassanāmaggaphalehi majjhekalyāṇo”ti.",
  "tika-vin01t1:1259_3": "Nibbānādhigamato uttari karaṇīyābhāvato vuttaṃ “nibbānena pariyosānakalyāṇo”ti.",
  "tika-vin01t1:1259_4": "Sāsane sammāpaṭipatti nāma paññāya hoti,",
  "tika-vin01t1:1259_5": "tassā ca sīlaṃ samādhi ca mūlanti āha “sīlasamādhīhi vā ādikalyāṇo”ti.",
  "tika-vin01t1:1259_6": "Paññā pana anubodhapaavedhavasena duvidhāti tadubhayampi gaṇhanto “vipassanāmaggehi majjhekalyāṇo”ti āha.",
  "tika-vin01t1:1259_7": "Tassā nipphattiphalakiccaṃ nibbānasacchikiriyā,",
  "tika-vin01t1:1259_8": "tato paraṃ kattabbaṃ natthīti dassento āha “phalanibbānehi pariyosānakalyāṇo”ti.",
  "tika-vin01t1:1259_9": "Phalaggahaṇena vā saupādisesaṃ nibbānamāha,",
  "tika-vin01t1:1259_10": "itarena itaraṃ tadubhayañca sāsanasampattiyā osānanti āha “phalanibbānehi pariyosānakalyāṇo”ti.",
  "tika-vin01t1:1260_0": "Buddhasubodhitāya vā ādikalyāṇoti buddhassa subodhitā sammāsambuddhatā,",
  "tika-vin01t1:1260_1": "tāya ādikalyāṇo tappabhavattā.",
  "tika-vin01t1:1260_2": "Sabbaso saṃkilesappahānaṃ vodānapāripūrī ca dhammasudhammatā,",
  "tika-vin01t1:1260_3": "tāya majjhekalyāṇo taṃsarīrattā.",
  "tika-vin01t1:1260_4": "Satthārā yathānusiṭṭhaṃ tathā paṭipatti saṅghasuppaṭipatti,",
  "tika-vin01t1:1260_5": "tāya pariyosānakalyāṇo tāya sāsanassa loke suppatiṭṭhitabhāvato.",
  "tika-vin01t1:1260_6": "Tanti sāsanadhammaṃ.",
  "tika-vin01t1:1260_7": "Tathattāyāti yathattāya bhagavatā dhammo desito,",
  "tika-vin01t1:1260_8": "tathattāya tathabhāvāya.",
  "tika-vin01t1:1260_9": "So pana abhisambodhi paccekabodhi sāvakabodhīti tividho ito aññathā nibbānādhigamassa abhāvato.",
  "tika-vin01t1:1260_10": "Tattha sabbaguṇehi aggabhāvato itarabodhidvayamūlatāya ca paṭhamāya bodhiyā ādikalyāṇatā,",
  "tika-vin01t1:1260_11": "guṇehi vemajjhabhāvato dutiyāya majjhekalyāṇatā,",
  "tika-vin01t1:1260_12": "tadubhayatāya vā vosānatāya ca sāsanadhammassa tatiyāya pariyosānakalyāṇatā vuttā.",
  "tika-vin01t1:1261_0": "Esoti sāsanadhammo.",
  "tika-vin01t1:1261_1": "Nīvaraṇavikkhambhanatoti vimuttāyatanasīse ṭhatvā saddhammaṃ suṇantassa nīvaraṇānaṃ vikkhambhanasabbhāvato.",
  "tika-vin01t1:1261_2": "Vuttañhetaṃ –",
  "tika-vin01t1:1262_0": "“Yathā yathāvuso,",
  "tika-vin01t1:1262_1": "bhikkhuno satthā vā dhammaṃ deseti,",
  "tika-vin01t1:1262_2": "aññataro vā garuṭṭhānīyo sabrahmacārī,",
  "tika-vin01t1:1262_3": "tathā tathā so tattha labhati atthavedaṃ labhati dhammaveda”nti.",
  "tika-vin01t1:1263_0": "“Yasmiṃ,",
  "tika-vin01t1:1263_1": "bhikkhave,",
  "tika-vin01t1:1263_2": "samaye ariyasāvako ohitasoto dhammaṃ suṇāti,",
  "tika-vin01t1:1263_3": "pañcassa nīvaraṇāni tasmiṃ samaye pahīnāni hontī”ti –",
  "tika-vin01t1:1264_0": "Ca ādi.",
  "tika-vin01t1:1264_1": "Samathavipassanāsukhāvahanatoti samathasukhassa vipassanāsukhassa ca sampāpanato.",
  "tika-vin01t1:1264_2": "Vuttampi cetaṃ “so vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukha”ntiādi, tathā –",
  "tika-vin01t1:1265_0": "“Yato yato sammasati, khandhānaṃ udayabbayaṃ;",
  "tika-vin01t1:1266_0": "Labhatī pītipāmojjaṃ, amataṃ taṃ vijānataṃ.",
  "tika-vin01t1:1267_0": "Amānusī ratī hoti, sammā dhammaṃ vipassato”ti ca. ;",
  "tika-vin01t1:1268_0": "Tathā paṭipannoti yathā samathavipassanāsukhaṃ āvahati,",
  "tika-vin01t1:1268_1": "yathā vā satthārā anusiṭṭhaṃ,",
  "tika-vin01t1:1268_2": "tathā paṭipanno sāsanadhammo.",
  "tika-vin01t1:1268_3": "Tādibhāvāvahanatoti chaḷaṅgupekkhāvasena iṭṭhādīsu tādibhāvassa lokadhammehi anupalepassa āvahanato.",
  "tika-vin01t1:1268_4": "Nāthappabhavattāti pabhavati etasmāti pabhavo,",
  "tika-vin01t1:1268_5": "uppattiṭṭhānaṃ,",
  "tika-vin01t1:1268_6": "nāthova pabhavo etassāti nāthappabhavo,",
  "tika-vin01t1:1268_7": "tassa bhāvo nāthappabhavattaṃ,",
  "tika-vin01t1:1268_8": "tasmā sāsanadhammassa nāthahetukattāti attho.",
  "tika-vin01t1:1268_9": "Atthasuddhiyā majjhekalyāṇoti nirupakkilesatāya niyyānikatā atthasuddhi,",
  "tika-vin01t1:1268_10": "tāya majjhekalyāṇo.",
  "tika-vin01t1:1268_11": "Kiccasuddhiyā pariyosānakalyāṇoti suppaṭipattisaṅkhātakiccassa suddhiyā pariyosānakalyāṇo suppaṭipattipariyosānattā sāsanadhammassa.",
  "tika-vin01t1:1268_12": "Yathāvuttamatthaṃ nigamento āha “tasmā”tiādi.",
  "tika-vin01t1:1269_0": "Sāsanabrahmacariyantiādīsu avisesena tisso sikkhā sakalo ca tantidhammo sāsanabrahmacariyaṃ.",
  "tika-vin01t1:1269_1": "Yaṃ sandhāya vuttaṃ “katamesānaṃ kho, bhante,",
  "tika-vin01t1:1269_2": "buddhānaṃ bhagavantānaṃ brahmacariyaṃ na ciraṭṭhitikamahosī”tiādi.",
  "tika-vin01t1:1269_3": "Ariyo aṭṭhaṅgiko maggo maggabrahmacariyaṃ.",
  "tika-vin01t1:1269_4": "Yaṃ sandhāya vuttaṃ “khīṇā jāti,",
  "tika-vin01t1:1269_5": "vusitaṃ brahmacariyaṃ,",
  "tika-vin01t1:1269_6": "kataṃ karaṇīya”nti.",
  "tika-vin01t1:1269_7": "Yathānurūpanti yathārahaṃ.",
  "tika-vin01t1:1269_8": "Sikkhattayasaṅgahañhi sāsanabrahmacariyaṃ atthasampattiyā sātthaṃ,",
  "tika-vin01t1:1269_9": "tathā maggabrahmacariyaṃ.",
  "tika-vin01t1:1269_10": "Itaraṃ pana tantidhammasaṅkhātaṃ sāsanabrahmacariyaṃ yathāvuttenatthena sātthaṃ sabyañjanañca.",
  "tika-vin01t1:1269_11": "Atthasampattiyāti sampannatthatāya.",
  "tika-vin01t1:1269_12": "Sampattiattho hi idha sahasaddo.",
  "tika-vin01t1:1269_13": "Byañjanasampattiyāti etthāpi eseva nayo.",
  "tika-vin01t1:1269_14": "Yassa hi yāgubhattādiitthipurisādivaṇṇanānissitā desanā hoti,",
  "tika-vin01t1:1269_15": "na so sātthaṃ deseti niyyānatthavirahato tassā desanāya.",
  "tika-vin01t1:1269_16": "Bhagavā pana tathārūpaṃ desanaṃ pahāya catusatipaṭṭhānādinissitaṃ desanaṃ deseti,",
  "tika-vin01t1:1269_17": "tasmā “atthasampattiyā sātthaṃ desetī”ti vuccati.",
  "tika-vin01t1:1269_18": "Yassa pana desanā sithiladhanitādibhedesu byañjanesu ekappakāreneva dvippakāreneva vā byañjanena yuttatāya ekabyañjanādiyuttā vā damiḷabhāsā viya,",
  "tika-vin01t1:1269_19": "vivaṭakaraṇatāya oṭṭhe aphusāpetvā uccāretabbato sabbaniroṭṭhabyañjanā vā kirātabhāsā viya,",
  "tika-vin01t1:1269_20": "sabbattheva vissajjanīyayuttatāya sabbavissaṭṭhabyañjanā vā yavanabhāsā viya,",
  "tika-vin01t1:1269_21": "sabbattheva sānusāratāya sabbaniggahītabyañjanā vā pādasikādi milakkhubhāsā viya,",
  "tika-vin01t1:1269_22": "tassa byañjanapāripūriyā abhāvato abyañjanā nāma desanā hoti.",
  "tika-vin01t1:1269_23": "Sabbāpi hi esā byañjanekadesavaseneva pavattiyā aparipuṇṇabyañjanāti katvā “abyañjanā”ti vuccati.",
  "tika-vin01t1:1269_24": "Bhagavā pana –",
  "tika-vin01t1:1270_0": "“Sithilaṃ dhanitañca dīgharassaṃ, garukaṃ lahukañca niggahītaṃ;",
  "tika-vin01t1:1271_0": "Sambandhaṃ vavatthitaṃ vimuttaṃ, dasadhā byañjanabuddhiyā pabhedo”ti. –",
  "tika-vin01t1:1272_0": "Evaṃ vuttaṃ dasavidhaṃ byañjanaṃ amakkhetvā paripuṇṇabyañjanameva katvā dhammaṃ deseti,",
  "tika-vin01t1:1272_1": "tasmā “byañjanasampattiyā sabyañjanaṃ desetī”ti vuccati.",
  "tika-vin01t1:1273_0": "Idāni “sātthaṃ sabyañjana”nti ettha nettinayenapi atthaṃ dassetuṃ “saṅkāsanaṃ…pe…",
  "tika-vin01t1:1273_1": "sabyañjana”nti vuttaṃ.",
  "tika-vin01t1:1273_2": "Tattha yadipi nettiyaṃ “byañjanamukhena byañjanatthaggahaṇaṃ hotīti akkharaṃ pada”ntiādinā byañjanapadāni paṭhamaṃ uddiṭṭhāni,",
  "tika-vin01t1:1273_3": "idha pana pāḷiyaṃ “sātthaṃ sabyañjana”nti āgatattā atthapadāniyeva paṭhamaṃ dassetuṃ “saṅkāsanapakāsanā”tiādi vuttaṃ.",
  "tika-vin01t1:1273_4": "Tattha saṅkhepato kāsanaṃ dīpanaṃ saṅkāsanaṃ.",
  "tika-vin01t1:1273_5": "Kāsananti ca kāsīyati dīpīyati vibhāvīyatīti attho.",
  "tika-vin01t1:1273_6": "“Maññamāno kho bhikkhu baddho mārassa amaññamāno mutto”tiādīsu viya saṅkhepena dīpanaṃ saṅkāsanaṃ nāma.",
  "tika-vin01t1:1273_7": "Tattakena hi tena bhikkhunā paṭividdhaṃ.",
  "tika-vin01t1:1273_8": "Tenāha “aññātaṃ bhagavā”tiādi.",
  "tika-vin01t1:1273_9": "Paṭhamaṃ kāsanaṃ pakāsanaṃ. “Sabbaṃ,",
  "tika-vin01t1:1273_10": "bhikkhave,",
  "tika-vin01t1:1273_11": "āditta”nti evamādīsu pacchā kathitabbamatthaṃ paṭhamaṃ vacanena dīpanaṃ pakāsanaṃ nāma.",
  "tika-vin01t1:1273_12": "Ādikammasmiñhi ayaṃ pa-",
  "tika-vin01t1:1273_13": "saddo “paññapeti paṭṭhapetī”tiādīsu viya.",
  "tika-vin01t1:1273_14": "Tikkhindriyāpekkhañcetaṃ padadvayaṃ uddesabhāvato.",
  "tika-vin01t1:1273_15": "Tikkhindriyo hi saṅkhepato paṭhamañca vuttamatthaṃ paṭipajjati.",
  "tika-vin01t1:1273_16": "Saṃkhittassa vitthāravacanaṃ sakiṃ vuttassa puna vacanañca vivaraṇavibhajanāni,",
  "tika-vin01t1:1273_17": "yathā “kusalā dhammā”ti saṅkhepato sakiṃyeva ca vuttassa atthassa “katame dhammā kusalā?",
  "tika-vin01t1:1273_18": "Yasmiṃ samaye kāmāvacaraṃ kusalaṃ citta”ntiādinā vitthārato vivaraṇavasena vibhajanavasena ca puna vacanaṃ.",
  "tika-vin01t1:1273_19": "Majjhimindriyāpekkhametaṃ padadvayaṃ niddesabhāvato.",
  "tika-vin01t1:1273_20": "Vivaṭassa vitthāratarābhidhānaṃ vibhattassa ca pakārehi ñāpanaṃ vineyyānaṃ cittaparitosanaṃ uttānīkaraṇapaññāpanāni,",
  "tika-vin01t1:1273_21": "yathā “phasso hotī”tiādinā vivaṭavibhattassa atthassa “katamo tasmiṃ samaye phasso hoti?",
  "tika-vin01t1:1273_22": "Yo tasmiṃ samaye phasso phusanā saṃphusanā”tiādinā uttānīkiriyā paññāpanā ca.",
  "tika-vin01t1:1273_23": "Mudindriyāpekkhametaṃ padadvayaṃ paṭiniddesabhāvato.",
  "tika-vin01t1:1274_0": "Atha vā “sabbaṃ,",
  "tika-vin01t1:1274_1": "bhikkhave,",
  "tika-vin01t1:1274_2": "āditta”nti evaṃ paṭhamaṃ dīpitamatthaṃ puna pākaṭaṃ katvā dīpanena “kiñca,",
  "tika-vin01t1:1274_3": "bhikkhave,",
  "tika-vin01t1:1274_4": "sabbaṃ ādittaṃ? Cakkhu,",
  "tika-vin01t1:1274_5": "bhikkhave, ādittaṃ,",
  "tika-vin01t1:1274_6": "rūpā ādittā”ti evamādinā saṃkhittassa vitthārābhidhānena sakiṃ vuttassa punapi abhidhānena vitthāretvā desanaṃ vivaraṇaṃ nāma.",
  "tika-vin01t1:1274_7": "“Kusalā dhammā”ti saṅkhepena nikkhittassa “katame dhammā kusalā?",
  "tika-vin01t1:1274_8": "Yasmiṃ samaye kāmāvacaraṃ kusalaṃ cittaṃ uppannaṃ hotī”ti niddesavasena vivarite kusale dhamme “tasmiṃ",
  "tika-vin01t1:1274_9": "samaye phasso hoti vedanā hotī”ti vibhāgakaraṇaṃ vibhajanaṃ nāma.",
  "tika-vin01t1:1274_10": "Vivaṭassa vitthārābhidhānena vibhattassa ca upamābhidhānena uttāniṃ karotīti vivaraṇena vivaritatthassa “katamo tasmiṃ samaye phasso hoti?",
  "tika-vin01t1:1274_11": "Yo tasmiṃ samaye phasso phusanā saṃphusanā”ti ativivaritvā kathanaṃ,",
  "tika-vin01t1:1274_12": "vibhajanena vibhattassa “seyyathāpi,",
  "tika-vin01t1:1274_13": "bhikkhave,",
  "tika-vin01t1:1274_14": "gāvī niccammā,",
  "tika-vin01t1:1274_15": "evameva khvāyaṃ bhikkhave phassāhāro daṭṭhabboti vadāmī”ti evamādiupamākathanañca uttānīkaraṇaṃ nāma.",
  "tika-vin01t1:1274_16": "Dhammaṃ suṇantānaṃ dhammadesanena vicittena anekavidhena somanassassa uppādanaṃ atikhiṇabuddhīnaṃ anekavidhena",
  "tika-vin01t1:1274_17": "ñāṇatikhiṇakaraṇañca paññatti nāma sotūnaṃ cittatosanena cittanisānena ca paññāpanaṃ paññattīti katvā.",
  "tika-vin01t1:1274_18": "Atthapadasamāyogato sātthanti pariyattiatthassa saṅkāsanādiatthapadarūpattā yathāvuttachaatthapadasamāyogato sātthaṃ.",
  "tika-vin01t1:1274_19": "Saṅkāsanapakāsanādayo hi atthākārattā “atthapadānī”ti vuccanti.",
  "tika-vin01t1:1274_20": "Atthoyeva hi byañjanapadehi saṅkāsīyati pakāsīyati vivarīyati vibhajīyati uttānī karīyati paññāpīyati.",
  "tika-vin01t1:1275_0": "Akkharapadabyañjanākāraniruttiniddesasampattiyāti ettha “saṭṭhi vassasahassānī”ti evamādīsu sa- kāra du- kāra so-",
  "tika-vin01t1:1275_1": "kārādi viya uccāraṇavelāya apariyosite pade vaṇṇo akkharaṃ pariyāyavasena akkharaṇato avevacanato.",
  "tika-vin01t1:1275_2": "Na hi vaṇṇassa pariyāyo vijjati.",
  "tika-vin01t1:1275_3": "Yathā hi padaṃ savevacanatāya atthavasena pariyāyaṃ carantaṃ sañcarantaṃ viya hoti,",
  "tika-vin01t1:1275_4": "na evaṃ vaṇṇo avevacanattā.",
  "tika-vin01t1:1275_5": "Ekakkharaṃ vā padaṃ akkharaṃ “mā evaṃ kira ta”ntiādīsu mā-",
  "tika-vin01t1:1275_6": "kārādayo viya.",
  "tika-vin01t1:1275_7": "Keci pana “tīsu dvāresu parisuddhapayogabhāvena visuddhakaraṇaṭṭhānānaṃ cittena pavattitadesanāvācāhi",
  "tika-vin01t1:1275_8": "akkharaṇato avevacanato akathitattā akkharanti saññitā.",
  "tika-vin01t1:1275_9": "Taṃ pārāyanikabrāhmaṇānaṃ manasā pucchitapañhānaṃ vasena bhagavatā ratanaghare nisīditvā sammasitapaṭṭhānamahāpakaraṇavasena ca gahetabba”nti vadanti.",
  "tika-vin01t1:1275_10": "Vibhattiyantaṃ atthassa ñāpanato padaṃ.",
  "tika-vin01t1:1275_11": "Pajjati attho etenāti hi padaṃ.",
  "tika-vin01t1:1275_12": "Taṃ nāmapadaṃ ākhyātapadaṃ upasaggapadaṃ nipātapadanti catubbidhaṃ.",
  "tika-vin01t1:1275_13": "Tattha phasso vedanā cittanti evamādikaṃ dabbapadhānaṃ nāmapadaṃ.",
  "tika-vin01t1:1275_14": "Nāmapadehi dabbamāvibhūtarūpaṃ,",
  "tika-vin01t1:1275_15": "kiriyā anāvibhūtarūpā.",
  "tika-vin01t1:1275_16": "Phusati vedayati vijānātīti evamādikaṃ kiriyāpadhānaṃ ākhyātapadaṃ.",
  "tika-vin01t1:1275_17": "Ākhyātapadehi kiriyā āvibhūtarūpā,",
  "tika-vin01t1:1275_18": "dabbamanāvibhūtarūpaṃ.",
  "tika-vin01t1:1275_19": "Yathā “cirappavāsi”nti ettha pa-",
  "tika-vin01t1:1275_20": "saddo vasanakiriyāya viyogavisiṭṭhataṃ dīpeti,",
  "tika-vin01t1:1275_21": "evaṃ kiriyāvisesadīpanato kiriyāvisesāvabodhanimittaṃ. Pa-",
  "tika-vin01t1:1275_22": "iti evamādikaṃ upasaggapadaṃ.",
  "tika-vin01t1:1275_23": "Kiriyāya dabbassa ca sarūpavisesappakāsanahetubhūtaṃ evanti evamādikaṃ nipātapadaṃ.",
  "tika-vin01t1:1275_24": "“Evaṃ manasi karotha,",
  "tika-vin01t1:1275_25": "mā evaṃ manasākatthā”tiādīsu hi kiriyāvisesadīpanato kiriyāvisesassa jotako evaṃsaddo,",
  "tika-vin01t1:1275_26": "“evaṃsīlā evaṃdhammā”tiādīsu dabbavisesassa.",
  "tika-vin01t1:1275_27": "Saṅkhepato vuttaṃ padābhihitaṃ atthaṃ byañjetīti byañjanaṃ, vākyaṃ.",
  "tika-vin01t1:1275_28": "“Cattāro iddhipādā”ti saṅkhepena kathitamatthaṃ “katame cattāro? Idha,",
  "tika-vin01t1:1275_29": "bhikkhave,",
  "tika-vin01t1:1275_30": "bhikkhu chandasamādhipadhānasaṅkhārasamannāgataṃ iddhipādaṃ bhāveti, vīriya, citta,",
  "tika-vin01t1:1275_31": "vīmaṃsasamādhipadhānasaṅkhārasamannāgataṃ iddhipādaṃ bhāvetī”tiādinā pākaṭaṃ karotīti vākyameva byañjanaṃ,",
  "tika-vin01t1:1275_32": "taṃ pana atthato padasamudāyoti daṭṭhabbaṃ.",
  "tika-vin01t1:1275_33": "Saākhyātaṃ sanipātaṃ sakārakaṃ savisesanaṃ vākyanti hi vadanti.",
  "tika-vin01t1:1275_34": "Nanu ca padenapi attho byañjīyatīti padampi byañjananti āpajjatīti? Taṃ na.",
  "tika-vin01t1:1275_35": "Padamattasavanepi hi adhikārādivasena labbhamānehi padantarehi anusandhānaṃ katvāva atthasampaṭipatti hotīti vākyameva atthaṃ byañjayatīti.",
  "tika-vin01t1:1276_0": "Pakārato vākyavibhāgo ākāro.",
  "tika-vin01t1:1276_1": "“Tattha katamo chando?",
  "tika-vin01t1:1276_2": "Yo chando chandikatā kattukamyatā”ti evamādīsu kathitasseva vākyassa anekavidhena vibhāgakaraṇaṃ ākāro nāma.",
  "tika-vin01t1:1276_3": "Ākārābhihitaṃ nibbacanaṃ nirutti.",
  "tika-vin01t1:1276_4": "“Phasso vedanā”ti evamādīsu ākārena kathitaṃ “phusatīti phasso,",
  "tika-vin01t1:1276_5": "vedayatīti vedanā”ti nīharitvā vitthāravacanaṃ nirutti nāma.",
  "tika-vin01t1:1276_6": "“Nibbānaṃ maggati,",
  "tika-vin01t1:1276_7": "nibbānatthikehi vā maggīyati,",
  "tika-vin01t1:1276_8": "kilese vā mārento gacchatīti maggo”tiādinā nibbacanavitthāro niravasesadesanattā niddeso.",
  "tika-vin01t1:1276_9": "Atha vā vedayatīti vedanāti nibbacanaladdhapadesu sukhadukkhaadukkhamasukhāsu sukhayatīti sukhā,",
  "tika-vin01t1:1276_10": "dukkhayatīti dukkhā,",
  "tika-vin01t1:1276_11": "neva dukkhayati na sukhayatīti adukkhamasukhāti atthavitthāro niravasesena kathitattā niddeso nāma.",
  "tika-vin01t1:1276_12": "Etesaṃ akkharādīnaṃ byañjanapadānaṃ sampattiyā sampannatāya sabyañjanaṃ.",
  "tika-vin01t1:1277_0": "Evaṃ panassa atthapadasamāyogo byañjanapadasampatti ca veditabbā.",
  "tika-vin01t1:1277_1": "Tattha bhagavā akkharehi saṅkāseti,",
  "tika-vin01t1:1277_2": "padehi pakāseti,",
  "tika-vin01t1:1277_3": "byañjanehi vivarati,",
  "tika-vin01t1:1277_4": "ākārehi vibhajati,",
  "tika-vin01t1:1277_5": "niruttīhi uttāniṃ karoti,",
  "tika-vin01t1:1277_6": "niddesehi paññapeti.",
  "tika-vin01t1:1277_7": "Tathā hi padāvayavaggahaṇamukhena padaggahaṇaṃ,",
  "tika-vin01t1:1277_8": "gahitena ca padena padatthāvabodho gahitapubbasaṅketassa hotīti bhagavā akkharehi saṅkāseti.",
  "tika-vin01t1:1277_9": "Yasmā pana akkharehi saṃkhittena dīpiyamāno attho padapariyosāne vākyassa apariyositattā padena paṭhamaṃ pakāsito dīpito hoti,",
  "tika-vin01t1:1277_10": "tasmā padehi pakāseti.",
  "tika-vin01t1:1277_11": "Vākyapariyosāne pana so attho vivarito vivaṭo kato hotīti byañjanehi vivarati.",
  "tika-vin01t1:1277_12": "Yasmā ca pakārehi vākyabhede kate tadattho vibhatto nāma hoti,",
  "tika-vin01t1:1277_13": "tasmā ākārehi vibhajati.",
  "tika-vin01t1:1277_14": "Tathā vākyāvayavānaṃ paccekaṃ nibbacanavibhāge kate so attho pākaṭo hotīti niruttīhi uttāniṃ karoti.",
  "tika-vin01t1:1277_15": "Katanibbacanehi pana vākyāvayavehi vitthāravasena niravasesato desitehi veneyyānaṃ cittaparitosanaṃ buddhinisānañca kataṃ hotīti niddesehi paññapeti.",
  "tika-vin01t1:1277_16": "Apica bhagavā akkharehi ugghaṭetvā padehi vineti ugghaṭitaññuṃ,",
  "tika-vin01t1:1277_17": "byañjanehi vipañcetvā ākārehi vineti vipañcitaññuṃ,",
  "tika-vin01t1:1277_18": "niruttīhi netvā niddesehi vineti neyyaṃ.",
  "tika-vin01t1:1277_19": "Evañcāyaṃ dhammo ugghaṭiyamāno ugghaṭitaññuṃ vineti,",
  "tika-vin01t1:1277_20": "vipañciyamāno vipañcitaññuṃ,",
  "tika-vin01t1:1277_21": "nīyamāno neyyaṃ.",
  "tika-vin01t1:1277_22": "Tattha ugghaṭanā ādi,",
  "tika-vin01t1:1277_23": "vipañcanā majjhe,",
  "tika-vin01t1:1277_24": "nayanaṃ ante.",
  "tika-vin01t1:1277_25": "Evaṃ tīsu kālesu tidhā desito dosattayavidhamano guṇattayāvaho tividhavineyyavinayanoti evampi tividhakalyāṇoyaṃ",
  "tika-vin01t1:1277_26": "dhammo atthabyañjanapāripūriyā sāttho sabyañjanoti veditabbo.",
  "tika-vin01t1:1277_27": "Vuttañhetaṃ nettipakaraṇe –",
  "tika-vin01t1:1278_0": "“Tattha bhagavā akkharehi saṅkāseti,",
  "tika-vin01t1:1278_1": "padehi pakāseti,",
  "tika-vin01t1:1278_2": "byañjanehi vivarati,",
  "tika-vin01t1:1278_3": "ākārehi vibhajati,",
  "tika-vin01t1:1278_4": "niruttīhi uttāniṃ karoti,",
  "tika-vin01t1:1278_5": "niddesehi paññapeti.",
  "tika-vin01t1:1278_6": "Tattha bhagavā akkharehi ca padehi ca ugghaṭeti,",
  "tika-vin01t1:1278_7": "byañjanehi ca ākārehi ca vipañceti,",
  "tika-vin01t1:1278_8": "niruttīhi ca niddesehi ca vitthāreti.",
  "tika-vin01t1:1278_9": "Tattha ugghaṭanā ādi,",
  "tika-vin01t1:1278_10": "vipañcanā majjhe,",
  "tika-vin01t1:1278_11": "vitthāranā pariyosānaṃ.",
  "tika-vin01t1:1278_12": "Soyaṃ dhammavinayo ugghaṭiyanto ugghaṭitaññuṃ puggalaṃ vineti,",
  "tika-vin01t1:1278_13": "tena naṃ āhu ādikalyāṇoti.",
  "tika-vin01t1:1278_14": "Vipañciyanto vipañcitaññuṃ puggalaṃ vineti,",
  "tika-vin01t1:1278_15": "tena naṃ āhu majjhekalyāṇoti.",
  "tika-vin01t1:1278_16": "Vitthāriyanto neyyaṃ puggalaṃ vineti,",
  "tika-vin01t1:1278_17": "tena naṃ āhu pariyosānakalyāṇotī”ti.",
  "tika-vin01t1:1279_0": "Atthagambhīratātiādīsu attho nāma tantiattho.",
  "tika-vin01t1:1279_1": "Dhammo tanti.",
  "tika-vin01t1:1279_2": "Paṭivedho tantiyā tantiatthassa ca yathābhūtāvabodho.",
  "tika-vin01t1:1279_3": "Desanā nāma manasā vavatthāpitāya tantiyā desanā.",
  "tika-vin01t1:1279_4": "Te panete atthādayo yasmā sasādīhi viya mahāsamuddo mandabuddhīhi dukkhogāhā alabbhaneyyapatiṭṭhā ca,",
  "tika-vin01t1:1279_5": "tasmā gambhīrā.",
  "tika-vin01t1:1279_6": "Atha vā attho nāma hetuphalaṃ.",
  "tika-vin01t1:1279_7": "Dhammo hetu.",
  "tika-vin01t1:1279_8": "Desanā paññatti,",
  "tika-vin01t1:1279_9": "yathādhammaṃ dhammābhilāpo.",
  "tika-vin01t1:1279_10": "Anulomapaṭilomasaṅkhepavitthārādivasena vā kathanaṃ.",
  "tika-vin01t1:1279_11": "Paṭivedho abhisamayo,",
  "tika-vin01t1:1279_12": "atthānurūpaṃ dhammesu,",
  "tika-vin01t1:1279_13": "dhammānurūpaṃ atthesu,",
  "tika-vin01t1:1279_14": "paññattipathānurūpaṃ paññattīsu avabodho.",
  "tika-vin01t1:1279_15": "Tesaṃ tesaṃ vā dhammānaṃ paṭivijjhitabbo lakkhaṇasaṅkhāto aviparītasabhāvo.",
  "tika-vin01t1:1279_16": "Tepi cete atthādayo yasmā anupacitakusalasambhārehi duppaññehi sasādīhi viya mahāsamuddo dukkhogāhā alabbhaneyyapatiṭṭhā ca,",
  "tika-vin01t1:1279_17": "tasmā gambhīrā.",
  "tika-vin01t1:1279_18": "Tesu paṭivedhassapi atthasannissitattā vuttaṃ “atthagambhīratāpaṭivedhagambhīratāhi sāttha”nti atthaguṇadīpanato.",
  "tika-vin01t1:1279_19": "Tāsaṃ dhammadesanānaṃ byañjanasannissitattā vuttaṃ “dhammagambhīratādesanāgambhīratāhi sabyañjana”nti tāsaṃ byañjanasampattidīpanato.",
  "tika-vin01t1:1279_20": "Atthesu pabhedagataṃ ñāṇaṃ atthapaṭisambhidā,",
  "tika-vin01t1:1279_21": "atthadhammaniruttipaṭisambhidāsu pabhedagataṃ ñāṇaṃ paṭibhānapaṭisambhidāti imissāpi paṭisambhidāya atthavisayattā",
  "tika-vin01t1:1279_22": "āha “atthapaṭibhānapaṭisambhidāvisayato sāttha”nti atthasampattiyā asati tadabhāvato.",
  "tika-vin01t1:1279_23": "Dhammoti tanti.",
  "tika-vin01t1:1279_24": "Niruttīti tantipadānaṃ niddhāretvā vacanaṃ.",
  "tika-vin01t1:1279_25": "Tattha pabhedagatāni ñāṇāni dhammaniruttipaṭisambhidāti āha “dhammaniruttipaṭisambhidāvisayato sabyañjana”nti asati byañjanasampattiyā tadabhāvato.",
  "tika-vin01t1:1280_0": "Parikkhakajanappasādakantīti ettha iti-",
  "tika-vin01t1:1280_1": "saddo hetuattho.",
  "tika-vin01t1:1280_2": "Yasmā parikkhakajanānaṃ kiṃkusalagavesīnaṃ pasādāvahaṃ,",
  "tika-vin01t1:1280_3": "tasmā sātthaṃ.",
  "tika-vin01t1:1280_4": "Atthasampannanti phalena hetuno anumānaṃ nadīpūrena viya upari vuṭṭhipavattiyā.",
  "tika-vin01t1:1280_5": "Sātthakatā panassa paṇḍitavedanīyatāya,",
  "tika-vin01t1:1280_6": "sā paramagambhīrasaṇhasukhumabhāvato veditabbā.",
  "tika-vin01t1:1280_7": "Vuttañhetaṃ “gambhīro duddaso”tiādi.",
  "tika-vin01t1:1280_8": "Lokiyajanappasādakanti sabyañjananti yasmā lokiyajanassa pasādāvahaṃ,",
  "tika-vin01t1:1280_9": "tasmā sabyañjanaṃ.",
  "tika-vin01t1:1280_10": "Lokiyajano hi byañjanasampattiyā tussati.",
  "tika-vin01t1:1280_11": "Idhāpi phalena hetuno anumānaṃ.",
  "tika-vin01t1:1280_12": "Sabyañjanatā panassa saddheyyatāya,",
  "tika-vin01t1:1280_13": "sā ādikalyāṇādibhāvato veditabbā.",
  "tika-vin01t1:1280_14": "Atha vā paṇḍitavedanīyato sātthanti paññāpadaṭṭhānatāya atthasampannataṃ āha,",
  "tika-vin01t1:1280_15": "tato parikkhakajanappasādakaṃ saddheyyato sabyañjananti saddhāpadaṭṭhānatāya byañjanasampannataṃ,",
  "tika-vin01t1:1280_16": "tato lokiyajanappasādatanti evamettha attho daṭṭhabbo.",
  "tika-vin01t1:1280_17": "Gambhīrādhippāyato sātthanti adhippāyato agādhāpāratāya atthasampannaṃ aññathā tadabhāvato.",
  "tika-vin01t1:1280_18": "Uttānapadato sabyañjananti subodhasaddakatāya byañjanasampannaṃ paramagambhīrassapi atthassa vineyyānaṃ suviññeyyabhāvāpādanato.",
  "tika-vin01t1:1280_19": "Sabbopesa atthasampattiyā sātthaṃ,",
  "tika-vin01t1:1280_20": "byañjanasampattiyā sabyañjananti sabbapaṭhamaṃ vuttasseva atthadvayassa papañcoti daṭṭhabbo.",
  "tika-vin01t1:1280_21": "Tathā ceva tattha tattha saṃvaṇṇitaṃ.",
  "tika-vin01t1:1280_22": "Tathā hettha vikappassa samuccayassa vā aggahaṇaṃ.",
  "tika-vin01t1:1280_23": "Upanetabbassa abhāvatoti pakkhipitabbassa vodānatthassa avuttassa abhāvato.",
  "tika-vin01t1:1280_24": "Kevalasaddo sakalādhivacananti āha “sakalaparipuṇṇabhāvenā”ti,",
  "tika-vin01t1:1280_25": "sabbabhāgehi paripuṇṇatāyāti attho.",
  "tika-vin01t1:1280_26": "Apanetabbassāti saṃkilesadhammassa.",
  "tika-vin01t1:1281_0": "Brahmacariyaṃ pakāsetīti ettha pana ayaṃ brahmacariya-",
  "tika-vin01t1:1281_1": "saddo dāne veyyāvacce pañcasikkhāpadasīle appamaññāsu methunaviratiyaṃ sadārasantose vīriye uposathaṅgesu ariyamagge sāsaneti imesu atthesu dissati.",
  "tika-vin01t1:1282_0": "“Kiṃ te vataṃ kiṃ pana brahmacariyaṃ,",
  "tika-vin01t1:1283_0": "Kissa suciṇṇassa ayaṃ vipāko;",
  "tika-vin01t1:1284_0": "Iddhī jutī balavīriyūpapatti,",
  "tika-vin01t1:1285_0": "Idañca te nāgamahāvimānaṃ.",
  "tika-vin01t1:1286_0": "“Ahañca bhariyā ca manussaloke,",
  "tika-vin01t1:1287_0": "Saddhā ubho dānapatī ahumhā;",
  "tika-vin01t1:1288_0": "Opānabhūtaṃ me gharaṃ tadāsi,",
  "tika-vin01t1:1289_0": "Santappitā samaṇabrāhmaṇā ca.",
  "tika-vin01t1:1290_0": "“Taṃ me vataṃ taṃ pana brahmacariyaṃ,",
  "tika-vin01t1:1291_0": "Tassa suciṇṇassa ayaṃ vipāko;",
  "tika-vin01t1:1292_0": "Iddhī jutī balavīriyūpapatti,",
  "tika-vin01t1:1293_0": "Idañca me dhīra mahāvimāna”nti. –",
  "tika-vin01t1:1294_0": "Imasmiñhi puṇṇakajātake dānaṃ “brahmacariya”nti vuttaṃ.",
  "tika-vin01t1:1295_0": "“Kena pāṇi kāmadado, kena pāṇi madhussavo;",
  "tika-vin01t1:1296_0": "Kena te brahmacariyena, puññaṃ pāṇimhi ijjhati.",
  "tika-vin01t1:1297_0": "“Tena pāṇi kāmadado, tena pāṇi madhussavo;",
  "tika-vin01t1:1298_0": "Tena me brahmacariyena, puññaṃ pāṇimhi ijjhatī”ti. –",
  "tika-vin01t1:1299_0": "Imasmiṃ aṅkurapetavatthumhi veyyāvaccaṃ “brahmacariya”nti vuttaṃ.",
  "tika-vin01t1:1299_1": "“Evaṃ kho taṃ bhikkhave tittiriyaṃ nāma brahmacariyaṃ ahosī”ti imasmiṃ tittirajātake pañcasikkhāpadasīlaṃ “brahmacariya”nti vuttaṃ.",
  "tika-vin01t1:1299_2": "“Taṃ kho pana me pañcasikha brahmacariyaṃ neva nibbidāya na virāgāya na nirodhāya yāvadeva brahmalokūpapattiyā”ti",
  "tika-vin01t1:1299_3": "imasmiṃ mahāgovindasutte catasso appamaññāyo “brahmacariya”nti vuttā.",
  "tika-vin01t1:1299_4": "“Pare abrahmacārī bhavissanti,",
  "tika-vin01t1:1299_5": "mayamettha brahmacārī bhavissāmā”ti imasmiṃ sallekhasutte methunavirati “brahmacariya”nti vuttā.",
  "tika-vin01t1:1300_0": "“Mayañca bhariyā nātikkamāma,",
  "tika-vin01t1:1301_0": "Amhe ca bhariyā nātikkamanti;",
  "tika-vin01t1:1302_0": "Aññatra tāhi brahmacariyaṃ carāma,",
  "tika-vin01t1:1303_0": "Tasmā hi amhaṃ daharā na mīyare”ti. –",
  "tika-vin01t1:1304_0": "Mahādhammapālajātake sadārasantoso “brahmacariya”nti vutto.",
  "tika-vin01t1:1304_1": "“Abhijānāmi kho panāhaṃ,",
  "tika-vin01t1:1304_2": "sāriputta,",
  "tika-vin01t1:1304_3": "caturaṅgasamannāgataṃ brahmacariyaṃ caritā,",
  "tika-vin01t1:1304_4": "tapassī sudaṃ homī”ti lomahaṃsanasutte vīriyaṃ “brahmacariya”nti vuttaṃ.",
  "tika-vin01t1:1305_0": "“Hīnena brahmacariyena, khattiye upapajjati;",
  "tika-vin01t1:1306_0": "Majjhimena ca devattaṃ, uttamena visujjhatī”ti. –",
  "tika-vin01t1:1307_0": "Evaṃ nimijātake attadamanavasena kato aṭṭhaṅgiko uposatho “brahmacariya”nti vutto.",
  "tika-vin01t1:1307_1": "“Idaṃ kho pana me,",
  "tika-vin01t1:1307_2": "pañcasikha,",
  "tika-vin01t1:1307_3": "brahmacariyaṃ ekantanibbidāya virāgāya…pe…",
  "tika-vin01t1:1307_4": "ayameva ariyo aṭṭhaṅgiko maggo”ti mahāgovindasuttasmiṃyeva ariyamaggo “brahmacariya”nti vutto.",
  "tika-vin01t1:1307_5": "“Tayidaṃ brahmacariyaṃ iddhañceva phītañca vitthārikaṃ bāhujaññaṃ puthubhūtaṃ yāvadeva manussehi suppakāsita”nti",
  "tika-vin01t1:1307_6": "pāsādikasutte sikkhattayasaṅgahaṃ sakalasāsanaṃ “brahmacariya”nti vuttaṃ.",
  "tika-vin01t1:1307_7": "Imasmimpi ṭhāne idameva “brahmacariya”nti adhippetanti āha “sikkhattayapariggahitattā”tiādi.",
  "tika-vin01t1:1307_8": "Seṭṭhehīti buddhādīhi seṭṭhehi.",
  "tika-vin01t1:1307_9": "Seṭṭhaṭṭhena brahmabhūtaṃ vā cariyaṃ brahmacariyaṃ.",
  "tika-vin01t1:1308_0": "Sanidānanti heṭṭhā vuttalakkhaṇena nidānena sanidānaṃ.",
  "tika-vin01t1:1308_1": "Sauppattikanti saaṭṭhuppattikaṃ.",
  "tika-vin01t1:1308_2": "Veneyyānaṃ anurūpatoti veneyyānaṃ cariyādianurūpato.",
  "tika-vin01t1:1308_3": "Atthassāti desiyamānassa sīlādiatthassa.",
  "tika-vin01t1:1308_4": "Hetudāharaṇayuttatoti “taṃ kissa hetu seyyathāpi,",
  "tika-vin01t1:1308_5": "bhikkhave”ti ca ādinā tattha tattha hetupamaggahaṇena hetudāharaṇehi yuttato.",
  "tika-vin01t1:1308_6": "Saddhāpaṭilābhenāti “te taṃ dhammaṃ sutvā tathāgate saddhaṃ paṭilabhantī”tiādinā vuttasaddhāpaṭilābhena.",
  "tika-vin01t1:1308_7": "Paṭipattiyāti sīlavisuddhiyādisammāpaṭipattiyā,",
  "tika-vin01t1:1308_8": "paṭipattinimittanti attho.",
  "tika-vin01t1:1308_9": "Adhigamabyattitoti saccappaṭivedhena adhigamaveyyattiyasabbhāvato sātthaṃ kapilamatādi viya tucchaṃ niratthakaṃ ahutvā atthasampannanti katvā.",
  "tika-vin01t1:1308_10": "Pariyattiyāti pariyattidhammaparicayena.",
  "tika-vin01t1:1308_11": "Āgamabyattitoti durakkhātadhammesu paricayaṃ karontassa viya sammohaṃ ajanetvā bāhusaccaveyyattiyasabbhāvato sabyañjanaṃ.",
  "tika-vin01t1:1308_12": "Byañjanasampattiyā hi sati āgamabyattīti.",
  "tika-vin01t1:1308_13": "Sīlādipañcadhammakkhandhayuttatoti sīlādīhi pañcahi dhammakoṭṭhāsehi avirahitattā.",
  "tika-vin01t1:1308_14": "Kevalaparipuṇṇanti anavasesena samantato puṇṇaṃ pūritaṃ.",
  "tika-vin01t1:1308_15": "Nirupakkilesatoti diṭṭhimānādiupakkilesābhāvato.",
  "tika-vin01t1:1308_16": "Nittharaṇatthāyāti vaṭṭadukkhato nissaraṇāya.",
  "tika-vin01t1:1308_17": "Lokāmisanirapekkhatoti kathañcipi taṇhāsannissayassa anissayato parisuddhaṃ.",
  "tika-vin01t1:1308_18": "Idaṃ vuttaṃ hoti –",
  "tika-vin01t1:1308_19": "yo “imaṃ dhammadesanaṃ nissāya lābhaṃ vā sakkāraṃ vā labhissāmī”ti deseti,",
  "tika-vin01t1:1308_20": "tassa aparisuddhā desanā hoti.",
  "tika-vin01t1:1308_21": "Bhagavā pana lokāmisanirapekkho hitapharaṇena mettābhāvanāya muduhadayo ullumpanasabhāvasaṇṭhitena cittena deseti,",
  "tika-vin01t1:1308_22": "tasmā tassa desanā parisuddhāti.",
  "tika-vin01t1:1309_0": "Sādhūti ayaṃ saddo “sādhu me bhante bhagavā saṃkhittena dhammaṃ desetū”tiādīsu āyācane dissati.",
  "tika-vin01t1:1309_1": "“Sādhu bhanteti kho so bhikkhu bhagavato bhāsitaṃ abhinanditvā anumoditvā”tiādīsu sampaṭicchane.",
  "tika-vin01t1:1309_2": "“Sādhu sādhu sāriputtā”tiādīsu sampahaṃsane.",
  "tika-vin01t1:1309_3": "“Tena hi brāhmaṇa sādhukaṃ suṇohī”tiādīsu daḷhīkamme āṇattiyañca dissati.",
  "tika-vin01t1:1310_0": "“Sādhu dhammaruci rājā, sādhu paññāṇavā naro;",
  "tika-vin01t1:1311_0": "Sādhu mittānamaddubbho, pāpassākaraṇaṃ sukha”nti. –",
  "tika-vin01t1:1312_0": "Ādīsu sundare.",
  "tika-vin01t1:1312_1": "Idhāpi sundareyeva daṭṭhabboti āha “sādhu kho panāti sundaraṃ kho panā”ti.",
  "tika-vin01t1:1312_2": "Tattha sundaranti bhaddakaṃ.",
  "tika-vin01t1:1312_3": "Bhaddakatā ca passantassa hitasukhāvahabhāvenāti āha “atthāvahaṃ sukhāvaha”nti.",
  "tika-vin01t1:1312_4": "Tattha atthāvahanti diṭṭhadhammikasamparāyikaparamatthasaññitahitāvahaṃ.",
  "tika-vin01t1:1312_5": "Sukhāvahanti yathāvuttatividhasukhāvahaṃ.",
  "tika-vin01t1:1312_6": "Tathārūpānanti tādisānaṃ.",
  "tika-vin01t1:1312_7": "Yādisehi pana guṇehi bhagavā samannāgato,",
  "tika-vin01t1:1312_8": "tehi catuppamāṇikassa lokassa sabbakālepi accantāya pasādanīyo tesaṃ yathābhūtasabhāvattāti dassento “yathārūpo”tiādimāha.",
  "tika-vin01t1:1312_9": "Tattha yathābhucca…pe…",
  "tika-vin01t1:1312_10": "arahatanti iminā dhammappamāṇānaṃ lūkhappamāṇānañca sattānaṃ bhagavato pasādāvahataṃ dasseti,",
  "tika-vin01t1:1312_11": "taṃdassanena ca itaresampi rūpappamāṇaghosappamāṇānaṃ pasādāvahatā dassitā hotīti daṭṭhabbaṃ tadavinābhāvato.",
  "tika-vin01t1:1312_12": "Brahmacariyaṃ pakāsetīti kittisaddo abbhuggatoti evamettha sambandhoti āha “dassanamattampi sādhu hotīti evamajjhāsayaṃ katvā”tiādi.",
  "tika-vin01t1:1312_13": "Tattha dassanamattampi sādhu hotīti ettha kosiyasakuṇavatthu kathetabbaṃ.",
  "tika-vin01t1:1313_0": "2.",
  "tika-vin01t1:1313_1": "Yena vā kāraṇenāti hetumhi idaṃ karaṇavacanaṃ.",
  "tika-vin01t1:1313_2": "Hetuattho hi kiriyākāraṇaṃ,",
  "tika-vin01t1:1313_3": "na karaṇaṃ viya kiriyattho,",
  "tika-vin01t1:1313_4": "tasmā nānappakāraguṇavisesādhigamatthā idha upasaṅkamanakiriyāti “annena vasatī”tiādīsu viya hetuatthamevetaṃ karaṇavacanaṃ yuttaṃ,",
  "tika-vin01t1:1313_5": "na karaṇatthaṃ tassa ayujjamānattāti vuttaṃ “yena vā kāraṇenā”ti.",
  "tika-vin01t1:1313_6": "Avibhāgato hi satatappavattaniratisayasāduvipulāmatarasasaddhammaphalatāyassa sāduphalaniccaphalitamahārukkhena bhagavā upamito.",
  "tika-vin01t1:1313_7": "Sāduphalūpabhogādhippāyaggahaṇeneva hi mahārukkhassa sāduphalatā gahitāti.",
  "tika-vin01t1:1313_8": "Upasaṅkamīti upasaṅkamanto.",
  "tika-vin01t1:1313_9": "Sampattakāmatāya hi kiñci ṭhānaṃ gacchanto taṃtaṃpadesātikkamanena upasaṅkami upasaṅkamantoti vattabbataṃ labhati.",
  "tika-vin01t1:1313_10": "Tenāha “gatoti vuttaṃ hotī”ti,",
  "tika-vin01t1:1313_11": "upagatoti attho.",
  "tika-vin01t1:1313_12": "Upasaṅkamitvāti pubbakālakiriyāniddesoti āha “upasaṅkamanapariyosānadīpana”nti.",
  "tika-vin01t1:1313_13": "Tatoti yaṃ ṭhānaṃ patto upasaṅkamīti vutto,",
  "tika-vin01t1:1313_14": "tato upagataṭṭhānato.",
  "tika-vin01t1:1313_15": "Āsannataraṃ ṭhānanti pañhaṃ vā pucchituṃ dhammaṃ vā sotuṃ sakkuṇeyyaṭṭhānaṃ.",
  "tika-vin01t1:1314_0": "Yathā khamanīyādīni pucchantoti yathā bhagavā “kacci te brāhmaṇa khamanīyaṃ,",
  "tika-vin01t1:1314_1": "kacci yāpanīya”ntiādinā khamanīyādīni pucchanto tena brāhmaṇena saddhiṃ samappavattamodo ahosi.",
  "tika-vin01t1:1314_2": "Pubbabhāsitāya tadanukaraṇena evaṃ sopi brāhmaṇo bhagavatā saddhiṃ samappavattamodo ahosīti yojanā.",
  "tika-vin01t1:1314_3": "Taṃ pana samappavattamodataṃ upamāya dassetuṃ “sītodakaṃ viyā”tiādi vuttaṃ.",
  "tika-vin01t1:1314_4": "Sammoditanti saṃsanditaṃ.",
  "tika-vin01t1:1314_5": "Ekībhāvanti sammodanakiriyāya samānataṃ ekarūpataṃ.",
  "tika-vin01t1:1314_6": "Khamanīyanti “idaṃ catucakkaṃ navadvāraṃ sarīrayantaṃ dukkhabahulatāya sabhāvato dussahaṃ,",
  "tika-vin01t1:1314_7": "kacci khamituṃ sakkuṇeyyanti pucchati.",
  "tika-vin01t1:1314_8": "Yāpanīyanti paccayāyattavuttikaṃ cirappabandhasaṅkhātāya yāpanāya kacci yāpetuṃ sakkuṇeyyaṃ.",
  "tika-vin01t1:1314_9": "Sīsarogādiābādhābhāvena kacci appābādhaṃ.",
  "tika-vin01t1:1314_10": "Dukkhajīvikābhāvena kacci appātaṅkaṃ.",
  "tika-vin01t1:1314_11": "Taṃtaṃkiccakaraṇe uṭṭhānasukhatāya kacci lahuṭṭhānaṃ.",
  "tika-vin01t1:1314_12": "Tadanurūpabalayogato kacci balaṃ.",
  "tika-vin01t1:1314_13": "Sukhavihārasambhavena kacci phāsuvihāro atthīti tattha tattha kaccisaddaṃ yojetvā attho veditabbo.",
  "tika-vin01t1:1314_14": "Balappattā pīti pītiyeva.",
  "tika-vin01t1:1314_15": "Taruṇapīti pāmojjaṃ.",
  "tika-vin01t1:1314_16": "Sammodaṃ janeti karotīti sammodanikaṃ,",
  "tika-vin01t1:1314_17": "tadeva sammodanīyanti āha “sammodajananato”ti.",
  "tika-vin01t1:1314_18": "Sammoditabbato sammodanīyanti idaṃ pana atthaṃ dassento “sammodituṃ yuttabhāvato”ti āha.",
  "tika-vin01t1:1314_19": "Saritabbabhāvatoti anussaritabbabhāvato.",
  "tika-vin01t1:1314_20": "“Saraṇīya”nti vattabbe dīghaṃ katvā “sāraṇīya”nti vuttaṃ.",
  "tika-vin01t1:1314_21": "Suyyamānasukhatoti āpāthamadhuratamāha.",
  "tika-vin01t1:1314_22": "Anussariyamānasukhatoti vimaddaramaṇīyataṃ.",
  "tika-vin01t1:1314_23": "Byañjanaparisuddhatāyāti sabhāvaniruttibhāvena tassā kathāya vacanacāturiyamāha.",
  "tika-vin01t1:1314_24": "Atthaparisuddhatāyāti atthassa nirupakkilesataṃ.",
  "tika-vin01t1:1314_25": "Anekehi pariyāyehīti anekehi kāraṇehi.",
  "tika-vin01t1:1315_0": "Atidūraaccāsannapaṭikkhepena nātidūranāccāsannaṃ nāma gahitaṃ,",
  "tika-vin01t1:1315_1": "taṃ pana avakaṃsato ubhinnaṃ pasāritahatthāsaṅghaṭṭanena daṭṭhabbaṃ.",
  "tika-vin01t1:1315_2": "Gīvaṃ pasāretvāti gīvaṃ parivattanavasena pasāretvā.",
  "tika-vin01t1:1315_3": "Meti kattuatthe sāmivacananti āha “mayā suta”nti.",
  "tika-vin01t1:1315_4": "Jātibrāhmaṇeti jātiyā brāhmaṇe,",
  "tika-vin01t1:1315_5": "na bāhitapāpatāyāti vuttaṃ hoti.",
  "tika-vin01t1:1315_6": "Khaṇḍiccādibhāvaṃ āpāditeti khaṇḍitadantapalitakesādibhāvaṃ sampāpite.",
  "tika-vin01t1:1315_7": "Vuḍḍhimariyādappatteti vuḍḍhiparicchedaṃ sampatte,",
  "tika-vin01t1:1315_8": "vuḍḍhipariyantappatteti vuttaṃ hoti.",
  "tika-vin01t1:1315_9": "Jātimahallakatāyāti uppattiyā mahallakabhāvena.",
  "tika-vin01t1:1315_10": "Mahattaṃ lāti gaṇhātīti mahallako,",
  "tika-vin01t1:1315_11": "jātiyā mahallako,",
  "tika-vin01t1:1315_12": "na vibhavādināti jātimahallako.",
  "tika-vin01t1:1315_13": "Addhānanti dīghakālaṃ.",
  "tika-vin01t1:1315_14": "Kittako pana soti āha “dve tayo rājaparivaṭṭe”ti,",
  "tika-vin01t1:1315_15": "dvinnaṃ tiṇṇaṃ rājūnaṃ rajjapasāsanapaṭipāṭiyoti attho.",
  "tika-vin01t1:1315_16": "“Addhagate”ti vatvā kathaṃ vayogahaṇaṃ osānavayāpekkhanti āha “pacchimavayaṃ anuppatte”ti.",
  "tika-vin01t1:1315_17": "Pacchimo tatiyabhāgoti sattasaṭṭhito paṭṭhāya pacchimavayo koṭṭhāso.",
  "tika-vin01t1:1316_0": "Dutiye atthavikappe jiṇṇeti nāyaṃ jiṇṇatā vayomattena,",
  "tika-vin01t1:1316_1": "atha kho kulaparivaṭṭena purāṇatāyāti āha “jiṇṇeti porāṇe”tiādi.",
  "tika-vin01t1:1316_2": "Tena tesaṃ brāhmaṇānaṃ kulavasena uditoditabhāvamāha.",
  "tika-vin01t1:1316_3": "“Vayoanuppatte”ti iminā jātivuḍḍhiyā vakkhamānattā guṇavuḍḍhiyā tato sātisayattā ca “vuḍḍheti sīlācārādiguṇavuḍḍhiyutte”ti āha.",
  "tika-vin01t1:1316_4": "Tathā jātimahallakatāyapi teneva vakkhamānattā mahallaketi padena vibhavamahattatā yojitā.",
  "tika-vin01t1:1316_5": "Maggapaṭipanneti brāhmaṇānaṃ paṭipattividhiṃ upagate taṃ avokkamma caraṇato.",
  "tika-vin01t1:1316_6": "Antimavayanti pacchimavayaṃ.",
  "tika-vin01t1:1317_0": "Paccuṭṭhānaṃ nāma āsanā vuṭṭhānanti āha “nāsanā vuṭṭhahatī”ti,",
  "tika-vin01t1:1317_1": "nisinnāsanato na vuṭṭhātīti attho.",
  "tika-vin01t1:1317_2": "Ettha ca jiṇṇe…pe…",
  "tika-vin01t1:1317_3": "vayoanuppatteti upayogavacanaṃ āsanā vuṭṭhānakiriyāpekkhaṃ na hoti,",
  "tika-vin01t1:1317_4": "tasmā jiṇṇe…pe…",
  "tika-vin01t1:1317_5": "vayoanuppatte disvāti ajjhāhāraṃ katvā attho veditabbo.",
  "tika-vin01t1:1317_6": "Atha vā paccuggamanakiriyāpekkhaṃ upayogavacanaṃ,",
  "tika-vin01t1:1317_7": "tasmā na paccuṭṭhetīti uṭṭhāya paccuggamanaṃ na karotīti attho veditabbo.",
  "tika-vin01t1:1317_8": "Paccuggamanampi hi paccuṭṭhānanti vuccati.",
  "tika-vin01t1:1317_9": "Vuttañhetaṃ “ācariyaṃ pana dūratova disvā paccuṭṭhāya paccuggamanakaraṇaṃ paccuṭṭhānaṃ nāmā”ti.",
  "tika-vin01t1:1317_10": "Nāsanā vuṭṭhātīti iminā pana paccuggamanābhāvassa upalakkhaṇamattaṃ dassitanti daṭṭhabbaṃ.",
  "tika-vin01t1:1317_11": "Vibhāvane nāma attheti pakativibhāvanasaṅkhāte atthe,",
  "tika-vin01t1:1317_12": "na abhivādeti vāti na abhivādetabbanti sallakkhetīti vuttaṃ hoti.",
  "tika-vin01t1:1318_0": "Taṃ aññāṇanti “ayaṃ mama abhivādanādīni kātuṃ araharūpo na hotī”ti ajānanavasena pavattaṃ aññāṇaṃ.",
  "tika-vin01t1:1318_1": "Olokentoti “dukkhaṃ kho agāravo viharati appatisso,",
  "tika-vin01t1:1318_2": "kiṃ nu kho ahaṃ samaṇaṃ vā brāhmaṇaṃ vā sakkareyyaṃ,",
  "tika-vin01t1:1318_3": "garuṃ kareyya”ntiādisuttavasena ñāṇacakkhunā olokento.",
  "tika-vin01t1:1318_4": "Nipaccakārārahanti paṇipātārahaṃ.",
  "tika-vin01t1:1318_5": "Sampatijātoti muhuttajāto,",
  "tika-vin01t1:1318_6": "jātasamanantaramevāti vuttaṃ hoti.",
  "tika-vin01t1:1318_7": "Uttarena mukhoti uttarābhimukho,",
  "tika-vin01t1:1318_8": "uttaradisābhimukhoti vuttaṃ hoti.",
  "tika-vin01t1:1318_9": "Sattapadavītihārena gantvā sakalaṃ dasasahassilokadhātuṃ olokesinti idaṃ “dhammatā esā,",
  "tika-vin01t1:1318_10": "bhikkhave,",
  "tika-vin01t1:1318_11": "sampatijāto bodhisatto samehi pādehi patiṭṭhahitvā uttarābhimukho sattapadavītihārena gacchati,",
  "tika-vin01t1:1318_12": "setamhi chatte anudhāriyamāne sabbā disā viloketi,",
  "tika-vin01t1:1318_13": "āsabhiñca vācaṃ bhāsatī”ti evaṃ pāḷiyaṃ sattapadavītihārūpariṭṭhitassa viya sabbadisānuvilokanassa kathitattā vuttaṃ,",
  "tika-vin01t1:1318_14": "na panetaṃ evaṃ daṭṭhabbaṃ,",
  "tika-vin01t1:1318_15": "sattapadavītihārato pageva disāvilokanassa katattā.",
  "tika-vin01t1:1318_16": "Mahāsatto hi manussānaṃ hatthato muccitvā puratthimadisaṃ olokesi,",
  "tika-vin01t1:1318_17": "anekāni cakkavāḷasahassāni ekaṅgaṇāni ahesuṃ.",
  "tika-vin01t1:1318_18": "Tattha devamanussā gandhamālādīhi pūjayamānā “mahāpurisa idha tumhehi sadisopi natthi,",
  "tika-vin01t1:1318_19": "kuto uttaritaro”ti āhaṃsu.",
  "tika-vin01t1:1318_20": "Evaṃ catasso disā catasso anudisā heṭṭhā uparīti dasapi disā anuviloketvā attano sadisaṃ adisvā “ayaṃ",
  "tika-vin01t1:1318_21": "uttarā disā”ti sattapadavītihārena agamāsīti veditabbo.",
  "tika-vin01t1:1318_22": "Olokesinti mama puññānubhāvena lokavivaraṇapāṭihāriye jāte paññāyamānaṃ dasasahassilokadhātuṃ maṃsacakkhunāva olokesinti attho.",
  "tika-vin01t1:1319_0": "Mahāpurisoti jātigottakulappadesādivasena mahantapuriso.",
  "tika-vin01t1:1319_1": "Aggoti guṇehi sabbapadhāno.",
  "tika-vin01t1:1319_2": "Jeṭṭhoti guṇavaseneva sabbesaṃ vuḍḍhatamo,",
  "tika-vin01t1:1319_3": "guṇehi mahallakatamoti vuttaṃ hoti.",
  "tika-vin01t1:1319_4": "Seṭṭhoti guṇavaseneva sabbesaṃ pasatthatamo.",
  "tika-vin01t1:1319_5": "Atthato pana pacchimāni dve purimasseva vevacanānīti veditabbaṃ.",
  "tika-vin01t1:1319_6": "Tayāti nissakke karaṇavacanaṃ.",
  "tika-vin01t1:1319_7": "Uttaritaroti adhikataro.",
  "tika-vin01t1:1319_8": "Patimānesīti pūjesi.",
  "tika-vin01t1:1319_9": "Āsabhinti uttamaṃ.",
  "tika-vin01t1:1319_10": "Mayhaṃ abhivādanādiraho puggaloti mayhaṃ abhivādanādikiriyāya araho anucchaviko puggalo.",
  "tika-vin01t1:1319_11": "Niccasāpekkhatāya panettha samāso daṭṭhabbo.",
  "tika-vin01t1:1319_12": "Tathāgatāti tathāgatato,",
  "tika-vin01t1:1319_13": "tathāgatassa santikāti vuttaṃ hoti.",
  "tika-vin01t1:1319_14": "Evarūpanti abhivādanādisabhāvaṃ.",
  "tika-vin01t1:1319_15": "Paripākasithilabandhananti paripākena sithilabandhanaṃ.",
  "tika-vin01t1:1320_0": "3.",
  "tika-vin01t1:1320_1": "Taṃ vacananti “nāhaṃ taṃ brāhmaṇā”tiādivacanaṃ.",
  "tika-vin01t1:1320_2": "“Nāhaṃ arasarūpo,",
  "tika-vin01t1:1320_3": "mādisā vā arasarūpā”ti vutte brāhmaṇo thaddho bhaveyya.",
  "tika-vin01t1:1320_4": "Tena vuttaṃ “cittamudubhāvajananattha”nti.",
  "tika-vin01t1:1320_5": "Ayañhi pariyāyasaddo desanāvārakāraṇesu vattatīti ettha pariyāyeti desetabbamatthaṃ avagameti bodhetīti pariyāyo, desanā.",
  "tika-vin01t1:1320_6": "Pariyāyati aparāparaṃ parivattetīti pariyāyo, vāro.",
  "tika-vin01t1:1320_7": "Pariyāyati attano phalaṃ pariggahetvā vattati,",
  "tika-vin01t1:1320_8": "tassa vā kāraṇabhāvaṃ gacchatīti pariyāyo,",
  "tika-vin01t1:1320_9": "kāraṇanti evaṃ pariyāyasaddassa desanāvārakāraṇesu pavatti veditabbā.",
  "tika-vin01t1:1320_10": "Aññāya saṇṭhaheyyāti arahatte patiṭṭhaheyya.",
  "tika-vin01t1:1320_11": "Katamo pana soti pariyāyāpekkho pulliṅganiddeso,",
  "tika-vin01t1:1320_12": "katamo so pariyāyoti attho.",
  "tika-vin01t1:1320_13": "Jātivasenāti khattiyādijātivasena.",
  "tika-vin01t1:1320_14": "Upapattivasenāti devesu upapattivasena.",
  "tika-vin01t1:1320_15": "Seṭṭhasammatānampīti api-",
  "tika-vin01t1:1320_16": "saddena pageva aseṭṭhasammatānanti dasseti.",
  "tika-vin01t1:1320_17": "Abhinandantānanti sappītikataṇhāvasena pamodamānānaṃ.",
  "tika-vin01t1:1320_18": "Rajjantānanti balavarāgavasena rajjantānaṃ.",
  "tika-vin01t1:1320_19": "Rūpādiparibhogena uppannataṇhāyuttasomanassavedanā rūpato nibbattitvā hadayatappanato ambarasādayo viya “rūparasā”ti vuccanti.",
  "tika-vin01t1:1320_20": "Āviñchantīti ākaḍḍhanti.",
  "tika-vin01t1:1320_21": "Vatthārammaṇādisāmaggiyanti vatthuārammaṇādikāraṇasāmaggiyaṃ.",
  "tika-vin01t1:1320_22": "Anukkhipantoti attukkaṃsanavasena kathite brāhmaṇassa asappāyabhāvato attānaṃ anukkhipanto anukkaṃsento.",
  "tika-vin01t1:1321_0": "Etasmiṃ panatthe karaṇe sāmivacananti “jahitā”ti etasmiṃ atthe.",
  "tika-vin01t1:1321_1": "Tathāgatassāti karaṇe sāmivacanaṃ,",
  "tika-vin01t1:1321_2": "tathāgatena jahitāti attho.",
  "tika-vin01t1:1321_3": "Mūlanti bhavamūlaṃ.",
  "tika-vin01t1:1321_4": "“Tālavatthuvatthukatā”ti vattabbe “oṭṭhamukho”tiādīsu viya majjhepadalopaṃ katvā akārañca dīghaṃ katvā",
  "tika-vin01t1:1321_5": "“tālāvatthukatā”ti vuttanti āha “tālavatthu viya nesaṃ vatthu katanti tālāvatthukatā”ti.",
  "tika-vin01t1:1321_6": "Tattha tālassa vatthu tālavatthu.",
  "tika-vin01t1:1321_7": "Yathā ārāmassa vatthubhūtapubbo padeso ārāmassa abhāve “ārāmavatthū”ti vuccati,",
  "tika-vin01t1:1321_8": "evaṃ tālassa patiṭṭhitokāso samūlaṃ uddharite tāle padesamatte ṭhite tālassa vatthubhūtapubbattā “tālavatthū”ti vuccati.",
  "tika-vin01t1:1321_9": "Nesanti rūparasādīnaṃ.",
  "tika-vin01t1:1321_10": "Kathaṃ pana tālavatthu viya nesaṃ vatthu katanti āha “yathā hī”tiādi.",
  "tika-vin01t1:1321_11": "Rūpādiparibhogena uppannataṇhāyuttasomanassavedanāsaṅkhātarūparasādīnaṃ cittasantānassa adhiṭṭhānabhāvato",
  "tika-vin01t1:1321_12": "vuttaṃ “tesaṃ pubbe uppannapubbabhāvena vatthumatte cittasantāne kate”ti.",
  "tika-vin01t1:1321_13": "Tattha pubbeti pure,",
  "tika-vin01t1:1321_14": "sarāgakāleti vuttaṃ hoti.",
  "tika-vin01t1:1321_15": "Tālāvatthukatāti vuccantīti tālavatthu viya attano vatthussa katattā rūparasādayo “tālāvatthukatā”ti vuccanti.",
  "tika-vin01t1:1321_16": "Etena pahīnakilesānaṃ puna uppattiyā abhāvo dassito.",
  "tika-vin01t1:1322_0": "Aviruḷhidhammattāti aviruḷhisabhāvatāya.",
  "tika-vin01t1:1322_1": "Matthakacchinno tālo pattaphalādīnaṃ avatthubhūto tālāvatthūti āha “matthakacchinnatālo viya katā”ti.",
  "tika-vin01t1:1322_2": "Etena “tālāvatthu viya katāti tālāvatthukatā”ti ayaṃ viggaho dassito.",
  "tika-vin01t1:1322_3": "Ettha pana avatthubhūto tālo viya katāti avatthutālākatāti vattabbe visesanassa padassa paranipātaṃ katvā “tālāvatthukatā”ti vuttanti daṭṭhabbaṃ.",
  "tika-vin01t1:1322_4": "Iminā panatthena idaṃ dasseti –",
  "tika-vin01t1:1322_5": "rūparasādivacanena vipākadhammadhammā hutvā pubbe uppannā kusalākusaladhammā gahitā,",
  "tika-vin01t1:1322_6": "te uppannāpi matthakasadisānaṃ taṇhāvijjānaṃ maggasatthena chinnattā āyatiṃ tālapattasadise vipākakkhandhe nibbattetuṃ asamatthā jātā,",
  "tika-vin01t1:1322_7": "tasmā tālāvatthu viya katāti tālāvatthukatā rūparasādayoti.",
  "tika-vin01t1:1322_8": "Imasmiñhi atthe “abhinandantāna”nti iminā padena kusalasomanassampi saṅgahitanti vadanti.",
  "tika-vin01t1:1323_0": "Anabhāvaṃkatāti ettha anu-",
  "tika-vin01t1:1323_1": "saddo pacchā-",
  "tika-vin01t1:1323_2": "saddena samānatthoti āha “yathā nesaṃ pacchābhāvo na hotī”tiādi.",
  "tika-vin01t1:1323_3": "Anuabhāvaṃ gatāti pacchā anuppattidhammatāvasena abhāvaṃ gatā vināsamupagatā,",
  "tika-vin01t1:1323_4": "pahīnāti attho.",
  "tika-vin01t1:1323_5": "“Imā anacchariyā gāthāyo paṭibhaṃsū”ti ettha anacchariyasaddaṃ udāharaṇavasena dassento āha “yathā anuacchariyā anacchariyā”ti.",
  "tika-vin01t1:1323_6": "Tattha anuacchariyāti savanakāle uparūpari vimhayakarāti attho.",
  "tika-vin01t1:1324_0": "Yañca kho tvaṃ vadesi,",
  "tika-vin01t1:1324_1": "so pariyāyo na hotīti yaṃ vandanādisāmaggirasābhāvasaṅkhātaṃ kāraṇaṃ arasarūpatāya vadesi,",
  "tika-vin01t1:1324_2": "taṃ kāraṇaṃ na hoti,",
  "tika-vin01t1:1324_3": "na vijjatīti attho.",
  "tika-vin01t1:1324_4": "Nanu ca brāhmaṇo yaṃ vandanādisāmaggirasābhāvasaṅkhātaṃ pariyāyaṃ sandhāya “arasarūpo bhavaṃ gotamo”ti āha,",
  "tika-vin01t1:1324_5": "so pariyāyo natthīti vutte vandanādīni bhagavā karotīti āpajjatīti imaṃ aniṭṭhappasaṅgaṃ dassento āha “kasmā pana bhagavā evamāhā”tiādi.",
  "tika-vin01t1:1325_0": "4.",
  "tika-vin01t1:1325_1": "Sabbapariyāyesūti sabbavāresu.",
  "tika-vin01t1:1325_2": "Sandhāya bhāsitamattanti yaṃ sandhāya brāhmaṇo “nibbhogo bhavaṃ gotamo”tiādimāha,",
  "tika-vin01t1:1325_3": "bhagavā ca yaṃ sandhāya nibbhogatādiṃ attani anujānāti,",
  "tika-vin01t1:1325_4": "taṃ sandhāya bhāsitamattaṃ.",
  "tika-vin01t1:1325_5": "Chandarāgaparibhogoti chandarāgavasena paribhogo.",
  "tika-vin01t1:1325_6": "Aparaṃ pariyāyanti aññaṃ kāraṇaṃ.",
  "tika-vin01t1:1326_0": "5.",
  "tika-vin01t1:1326_1": "Kulasamudācārakammanti kulācārasaṅkhātaṃ kammaṃ,",
  "tika-vin01t1:1326_2": "kulacārittanti vuttaṃ hoti.",
  "tika-vin01t1:1326_3": "Akiriyanti akaraṇabhāvaṃ.",
  "tika-vin01t1:1326_4": "Duṭṭhu caritaṃ duccaritaṃ,",
  "tika-vin01t1:1326_5": "kāyadvāre bāhullavuttito kāyato pavattaṃ duccaritanti kāyaduccaritaṃ.",
  "tika-vin01t1:1326_6": "Taṃ sarūpato dassento “tattha cā”tiādimāha.",
  "tika-vin01t1:1326_7": "Pāṇātipātaadinnādānamicchācāracetanā veditabbāti ettha pāṇoti paramatthato jīvitindriyaṃ,",
  "tika-vin01t1:1326_8": "vohārato satto.",
  "tika-vin01t1:1326_9": "Jīvitindriyañcettha rūpārūpavasena veditabbaṃ.",
  "tika-vin01t1:1326_10": "Rūpajīvitindriye hi vikopite itarampi taṃsambandhatāya vinassati.",
  "tika-vin01t1:1326_11": "Sattoti ca khandhasantāno gahetabbo.",
  "tika-vin01t1:1326_12": "Tattha hi sattapaññatti.",
  "tika-vin01t1:1326_13": "Saraseneva patanasabhāvassa antarā eva atīva pātanaṃ atipāto,",
  "tika-vin01t1:1326_14": "saṇikaṃ patituṃ adatvā sīghaṃ pātananti attho.",
  "tika-vin01t1:1326_15": "Atikkamma vā satthādīhi abhibhavitvā pātanaṃ atipāto,",
  "tika-vin01t1:1326_16": "pāṇassa atipāto pāṇātipāto,",
  "tika-vin01t1:1326_17": "pāṇavadho pāṇaghātoti vuttaṃ hoti.",
  "tika-vin01t1:1326_18": "Atthato pana pāṇe pāṇasaññino parassa jīvitindriyupacchedakapayogasamuṭṭhāpikā kāyavacīdvārānamaññatarappavattā vadhakacetanā.",
  "tika-vin01t1:1326_19": "Yāya hi cetanāya vattamānassa jīvitindriyassa nissayabhūtesu mahābhūtesu upakkamakaraṇahetukamahābhūtapaccayā uppajjanakamahābhūtā nuppajjissanti,",
  "tika-vin01t1:1326_20": "sā tādisappayogasamuṭṭhāpikā cetanā pāṇātipāto.",
  "tika-vin01t1:1326_21": "Laddhupakkamāni hi bhūtāni itarabhūtāni viya na visadānīti samānajātiyānaṃ kāraṇāni na honti.",
  "tika-vin01t1:1327_0": "Etthāha –",
  "tika-vin01t1:1327_1": "khaṇe khaṇe nirujjhanasabhāvesu saṅkhāresu ko hantā,",
  "tika-vin01t1:1327_2": "ko vā haññati,",
  "tika-vin01t1:1327_3": "yadi cittacetasikasantāno,",
  "tika-vin01t1:1327_4": "so arūpatāya na chedanabhedanādivasena vikopanasamattho,",
  "tika-vin01t1:1327_5": "napi vikopanīyo.",
  "tika-vin01t1:1327_6": "Atha rūpasantāno,",
  "tika-vin01t1:1327_7": "so acetanatāya kaṭṭhakaliṅgarūpamoti na tattha chedanādinā pāṇātipāto labbhati yathā matasarīre.",
  "tika-vin01t1:1327_8": "Payogopi pāṇātipātassa paharaṇappahārādi atītesu vā saṅkhāresu bhaveyya anāgatesu vā paccuppannesu vā,",
  "tika-vin01t1:1327_9": "tattha na tāva atītānāgatesu sambhavati tesaṃ abhāvato,",
  "tika-vin01t1:1327_10": "paccuppannesu ca saṅkhārānaṃ khaṇikattā saraseneva nirujjhanasabhāvatāya vināsābhimukhesu nippayojano payogo siyā,",
  "tika-vin01t1:1327_11": "vināsassa ca kāraṇarahitattā na paharaṇappahārādippayogahetukaṃ maraṇaṃ,",
  "tika-vin01t1:1327_12": "nirīhakatāya ca saṅkhārānaṃ kassa so payogo,",
  "tika-vin01t1:1327_13": "khaṇikattā vadhādhippāyasamakālabhijjanato kassa kiriyā,",
  "tika-vin01t1:1327_14": "pariyosānakālānavaṭṭhānato kassa vā pāṇātipātakammabaddhoti?",
  "tika-vin01t1:1328_0": "Vuccate –",
  "tika-vin01t1:1328_1": "yathāvuttavadhakacetanāsahito saṅkhārānaṃ puñjo sattasaṅkhāto hantā.",
  "tika-vin01t1:1328_2": "Tena pavattitavadhappayoganimittaṃ apagatusmāviññāṇajīvitindriyo matavohārappavattinibandhano yathāvuttavadhappayogakaraṇe",
  "tika-vin01t1:1328_3": "uppajjanāraho rūpārūpadhammasamūho haññati,",
  "tika-vin01t1:1328_4": "kevalo vā cittacetasikasantāno.",
  "tika-vin01t1:1328_5": "Vadhappayogāvisayabhāvepi tassa pañcavokārabhave rūpasantānādhīnavuttitāya rūpasantāne parena payojitajīvitindriyupacchedakapayogavasena",
  "tika-vin01t1:1328_6": "tannibbattivinibandhakavisadisarūpuppattiyā vihate vicchedo hotīti na pāṇātipātassa asambhavo,",
  "tika-vin01t1:1328_7": "napi ahetuko pāṇātipāto,",
  "tika-vin01t1:1328_8": "na ca payogo nippayojano.",
  "tika-vin01t1:1328_9": "Paccuppannesu saṅkhāresu katapayogavasena tadanantaraṃ uppajjanārahassa saṅkhārakalāpassa tathā anuppattito",
  "tika-vin01t1:1328_10": "khaṇikānaṃ saṅkhārānaṃ khaṇikamaraṇassa idha maraṇabhāvena anadhippetattā santatimaraṇassa ca yathāvuttanayena",
  "tika-vin01t1:1328_11": "sahetukabhāvato na ahetukaṃ maraṇaṃ,",
  "tika-vin01t1:1328_12": "na ca katturahito pāṇātipātapayogo nirīhakesupi saṅkhāresu sannihitatāmattena upakārakesu attano attano",
  "tika-vin01t1:1328_13": "anurūpaphaluppādaniyatesu kāraṇesu kattuvohārasiddhito yathā “padīpo pakāseti,",
  "tika-vin01t1:1328_14": "nisākarova candimā”ti.",
  "tika-vin01t1:1328_15": "Na ca kevalassa vadhādhippāyasahabhuno cittacetasikakalāpassa pāṇātipāto icchitabbo santānavasena avaṭṭhitasseva paṭijānanato.",
  "tika-vin01t1:1328_16": "Santānavasena vattamānānañca padīpādīnaṃ atthakiriyā dissatīti attheva pāṇātipātena kammabaddho.",
  "tika-vin01t1:1328_17": "Ayañca vicāro adinnādānādīsupi yathāsambhavaṃ vibhāvetabbo.",
  "tika-vin01t1:1329_0": "So ca pāṇātipāto guṇavirahitesu tiracchānagatādīsu pāṇesu khuddake pāṇe appasāvajjo,",
  "tika-vin01t1:1329_1": "mahante mahāsāvajjo. Kasmā?",
  "tika-vin01t1:1329_2": "Payogamahantatāya,",
  "tika-vin01t1:1329_3": "payogasamattepi vatthumahantatāya.",
  "tika-vin01t1:1329_4": "Guṇavantesu manussādīsu appaguṇe pāṇe appasāvajjo,",
  "tika-vin01t1:1329_5": "mahāguṇe mahāsāvajjo.",
  "tika-vin01t1:1329_6": "Sarīraguṇānaṃ pana samabhāve satipi kilesānaṃ upakkamānañca mudutāya appasāvajjo,",
  "tika-vin01t1:1329_7": "tibbatāya mahāsāvajjoti veditabbo.",
  "tika-vin01t1:1330_0": "Kāyavācāhi na dinnanti adinnaṃ,",
  "tika-vin01t1:1330_1": "parasantakaṃ,",
  "tika-vin01t1:1330_2": "tassa ādānaṃ adinnādānaṃ.",
  "tika-vin01t1:1330_3": "Parassaharaṇaṃ theyyaṃ,",
  "tika-vin01t1:1330_4": "corikāti vuttaṃ hoti.",
  "tika-vin01t1:1330_5": "Atthato pana parapariggahe parapariggahitasaññino tadādāyakaupakkamasamuṭṭhāpikā kāyavacīdvārānamaññataradvārappavattā theyyacetanā.",
  "tika-vin01t1:1330_6": "Taṃ hīne parasantake appasāvajjaṃ,",
  "tika-vin01t1:1330_7": "paṇīte mahāsāvajjaṃ. Kasmā?",
  "tika-vin01t1:1330_8": "Vatthupaṇītatāya.",
  "tika-vin01t1:1330_9": "Vatthusamatte sati guṇādhikānaṃ santake vatthusmiṃ mahāsāvajjaṃ,",
  "tika-vin01t1:1330_10": "taṃtaṃguṇādhikaṃ upādāya tato tato hīnaguṇassa santake vatthusmiṃ appasāvajjaṃ.",
  "tika-vin01t1:1331_0": "Micchā caraṇaṃ micchācāro,",
  "tika-vin01t1:1331_1": "methunasamācāresu ekantanindito lāmakācāro.",
  "tika-vin01t1:1331_2": "So pana lakkhaṇato asaddhammādhippāyena kāyadvārappavattā agamanīyaṭṭhānavītikkamacetanā.",
  "tika-vin01t1:1331_3": "So panesa micchācāro sīlādiguṇavirahite agamanīyaṭṭhāne appasāvajjo,",
  "tika-vin01t1:1331_4": "sīlādiguṇasampanne mahāsāvajjo.",
  "tika-vin01t1:1331_5": "Tassa cattāro sambhārā –",
  "tika-vin01t1:1331_6": "agamanīyavatthu,",
  "tika-vin01t1:1331_7": "tasmiṃ sevanacittaṃ,",
  "tika-vin01t1:1331_8": "sevanapayogo,",
  "tika-vin01t1:1331_9": "maggenamaggappaṭipattiadhivāsananti.",
  "tika-vin01t1:1331_10": "Eko payogo sāhatthiko eva.",
  "tika-vin01t1:1332_0": "Vacīdvāre bāhullavuttito vācato pavattaṃ duccaritanti vacīduccaritaṃ.",
  "tika-vin01t1:1332_1": "Taṃ sarūpato dassento āha “musāvādapisuṇavācāpharusavācāsamphappalāpacetanā veditabbā”ti.",
  "tika-vin01t1:1332_2": "Tattha musāti abhūtaṃ atacchaṃ vatthu.",
  "tika-vin01t1:1332_3": "Musā vadīyati vuccati etāyāti musāvādo,",
  "tika-vin01t1:1332_4": "atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā.",
  "tika-vin01t1:1332_5": "So yamatthaṃ bhañjati,",
  "tika-vin01t1:1332_6": "tassa appatāya appasāvajjo,",
  "tika-vin01t1:1332_7": "mahantatāya mahāsāvajjo.",
  "tika-vin01t1:1332_8": "Apica gahaṭṭhānaṃ attano santakaṃ adātukāmatāya natthīti ādinayappavatto appasāvajjo,",
  "tika-vin01t1:1332_9": "sakkhinā hutvā atthabhañjanatthaṃ vutto mahāsāvajjo.",
  "tika-vin01t1:1332_10": "Pabbajitānaṃ appakampi telaṃ vā sappiṃ vā labhitvā hasādhippāyena “ajja gāme telaṃ nadī maññe sandatī”ti pūraṇakathānayena pavatto appasāvajjo,",
  "tika-vin01t1:1332_11": "adiṭṭhaṃyeva pana diṭṭhantiādinā nayena vadantānaṃ mahāsāvajjo.",
  "tika-vin01t1:1332_12": "Tassa cattāro sambhārā honti –",
  "tika-vin01t1:1332_13": "atathaṃ vatthu,",
  "tika-vin01t1:1332_14": "visaṃvādanacittaṃ,",
  "tika-vin01t1:1332_15": "tajjo vāyāmo,",
  "tika-vin01t1:1332_16": "parassa tadatthaviññāpananti.",
  "tika-vin01t1:1332_17": "Eko payogo sāhatthikova.",
  "tika-vin01t1:1332_18": "So kāyena vā kāyapaṭibaddhena vā vācāya vā paravisaṃvādakakiriyākaraṇe daṭṭhabbo.",
  "tika-vin01t1:1332_19": "Tāya ce kiriyāya paro tamatthaṃ jānāti,",
  "tika-vin01t1:1332_20": "ayaṃ kiriyāsamuṭṭhāpikacetanākkhaṇeyeva musāvādakammunā bajjhati.",
  "tika-vin01t1:1332_21": "Yasmā pana yathā kāyakāyapaṭibaddhavācāhi paraṃ visaṃvādeti,",
  "tika-vin01t1:1332_22": "tathā “idamassa bhaṇāhī”ti āṇāpentopi,",
  "tika-vin01t1:1332_23": "paṇṇaṃ likhitvā purato nissajjantopi,",
  "tika-vin01t1:1332_24": "“ayaṃ attho evaṃ veditabbo”ti kuṭṭādīsu likhitvā ṭhapentopi,",
  "tika-vin01t1:1332_25": "tasmā ettha āṇattikanissaggiyathāvarāpi payogā yujjanti.",
  "tika-vin01t1:1332_26": "Aṭṭhakathāsu pana anāgatattā vīmaṃsitvā gahetabbā.",
  "tika-vin01t1:1333_0": "Pisatīti pisuṇā,",
  "tika-vin01t1:1333_1": "samagge satte avayavabhūte vagge bhinne karotīti attho.",
  "tika-vin01t1:1333_2": "Niruttinayena vā piyasuññakaraṇato pisuṇā.",
  "tika-vin01t1:1333_3": "Yāya hi vācāya yassa taṃ vācaṃ bhāsati,",
  "tika-vin01t1:1333_4": "tassa hadaye attano piyabhāvaṃ,",
  "tika-vin01t1:1333_5": "parassa ca piyasuññabhāvaṃ karoti,",
  "tika-vin01t1:1333_6": "sā pisuṇavācā.",
  "tika-vin01t1:1333_7": "Lakkhaṇato pana saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā",
  "tika-vin01t1:1333_8": "cetanā pisuṇavācā pisuṇaṃ vadati etāyāti katvā.",
  "tika-vin01t1:1333_9": "Sā yassa bhedaṃ karoti,",
  "tika-vin01t1:1333_10": "tassa appaguṇatāya appasāvajjā,",
  "tika-vin01t1:1333_11": "mahāguṇatāya mahāsāvajjā.",
  "tika-vin01t1:1333_12": "Tassā cattāro sambhārā –",
  "tika-vin01t1:1333_13": "bhinditabbo paro,",
  "tika-vin01t1:1333_14": "“iti ime nānā bhavissanti vinā bhavissantī”ti bhedapurekkhāratā vā “iti ahaṃ piyo bhavissāmi vissāsiko”ti piyakamyatā vā,",
  "tika-vin01t1:1333_15": "tajjo vāyāmo,",
  "tika-vin01t1:1333_16": "tassa tadatthavijānananti.",
  "tika-vin01t1:1333_17": "Pare pana abhinne kammapathabhedo natthi,",
  "tika-vin01t1:1333_18": "bhinne eva hoti.",
  "tika-vin01t1:1334_0": "Pharusayatīti pharusā, vācā.",
  "tika-vin01t1:1334_1": "Yāya hi vācāya attānampi parampi pharusaṃ sinehābhāvena lūkhaṃ karoti,",
  "tika-vin01t1:1334_2": "sā pharusavācā.",
  "tika-vin01t1:1334_3": "Atha vā sayampi pharusā domanassasamuṭṭhitattā sabhāvenapi kakkasā neva kaṇṇasukhā na hadayasukhāti pharusavācā.",
  "tika-vin01t1:1334_4": "Ettha pana paresaṃ mammacchedanavasena pavattiyā ekantaniṭṭhuratāya sabhāvena kāraṇavohārena ca vācāya pharusasaddappavatti daṭṭhabbā.",
  "tika-vin01t1:1334_5": "Taṃ pharusaṃ vadati etāyāti pharusavācā,",
  "tika-vin01t1:1334_6": "parassa mammacchedakakāyavacīpayogasamuṭṭhāpikā ekantapharusā cetanā.",
  "tika-vin01t1:1334_7": "Tassā āvibhāvatthamidaṃ vatthu –",
  "tika-vin01t1:1334_8": "eko kira dārako mātu vacanaṃ anādiyitvā araññaṃ gacchati,",
  "tika-vin01t1:1334_9": "taṃ mātā nivattetuṃ asakkontī “caṇḍā taṃ mahiṃsī anubandhatū”ti akkosi.",
  "tika-vin01t1:1334_10": "Athassa tatheva araññe mahiṃsī uṭṭhāsi.",
  "tika-vin01t1:1334_11": "Dārako “yaṃ mama mātā mukhena kathesi,",
  "tika-vin01t1:1334_12": "taṃ mā hotu.",
  "tika-vin01t1:1334_13": "Yaṃ cittena cintesi,",
  "tika-vin01t1:1334_14": "taṃ hotū”ti saccakiriyamakāsi.",
  "tika-vin01t1:1334_15": "Mahiṃsī tattheva baddhā viya aṭṭhāsi.",
  "tika-vin01t1:1334_16": "Evaṃ mammacchedakopi payogo cittasaṇhatāya pharusavācā na hoti.",
  "tika-vin01t1:1334_17": "Mātāpitaro hi kadāci puttake evampi vadanti “corā vo khaṇḍākhaṇḍikaṃ karontū”ti,",
  "tika-vin01t1:1334_18": "uppalapattampi ca nesaṃ upari patantaṃ na icchanti.",
  "tika-vin01t1:1334_19": "Ācariyupajjhāyā ca kadāci nissitake evaṃ vadanti “kiṃ ime ahirikā anottappino caranti,",
  "tika-vin01t1:1334_20": "niddhamatha ne”ti.",
  "tika-vin01t1:1334_21": "Atha ca nesaṃ āgamādhigamasampattiṃ icchanti,",
  "tika-vin01t1:1334_22": "yathā cittasaṇhatāya pharusavācā na hoti,",
  "tika-vin01t1:1334_23": "evaṃ vacanasaṇhatāya apharusavācāpi na hoti.",
  "tika-vin01t1:1334_24": "Na hi mārāpetukāmassa “imaṃ sukhaṃ sayāpethā”ti vacanaṃ apharusavācā hoti,",
  "tika-vin01t1:1334_25": "cittapharusatāya pana esā pharusavācāva.",
  "tika-vin01t1:1334_26": "Sā yaṃ sandhāya pavattitā,",
  "tika-vin01t1:1334_27": "tassa appaguṇatāya appasāvajjā,",
  "tika-vin01t1:1334_28": "mahāguṇatāya mahāsāvajjā.",
  "tika-vin01t1:1334_29": "Tassā tayo sambhārā –",
  "tika-vin01t1:1334_30": "akkositabbo paro,",
  "tika-vin01t1:1334_31": "kupitacittaṃ,",
  "tika-vin01t1:1334_32": "akkosanāti.",
  "tika-vin01t1:1335_0": "Saṃ sukhaṃ hitañca phalati visarati vināsetīti samphaṃ,",
  "tika-vin01t1:1335_1": "attano paresañca anupakārakaṃ yaṃ kiñci,",
  "tika-vin01t1:1335_2": "samphaṃ palapati etāyāti samphappalāpo,",
  "tika-vin01t1:1335_3": "anatthaviññāpikakāyavacīpayogasamauṭṭhāpikā akusalacetanā.",
  "tika-vin01t1:1335_4": "So āsevanamandatāya appasāvajjo,",
  "tika-vin01t1:1335_5": "āsevanamahantatāya mahāsāvajjo.",
  "tika-vin01t1:1335_6": "Tassa dve sambhārā –",
  "tika-vin01t1:1335_7": "bhāratayuddhasītāharaṇādiniratthakakathāpurekkhāratā,",
  "tika-vin01t1:1335_8": "tathārūpīkathākathanañca.",
  "tika-vin01t1:1335_9": "Pare pana taṃ kathaṃ agaṇhante kammapathabhedo natthi,",
  "tika-vin01t1:1335_10": "parena pana samphappalāpe gahiteyeva hoti.",
  "tika-vin01t1:1336_0": "Abhijjhābyāpādamicchādiṭṭhiyoti ettha parasampattiṃ abhimukhaṃ jhāyatīti abhijjhā,",
  "tika-vin01t1:1336_1": "parasampattīsu lobho.",
  "tika-vin01t1:1336_2": "Sā pana “aho vata idaṃ mamassā”ti evaṃ parabhaṇḍābhijjhāyanalakkhaṇā.",
  "tika-vin01t1:1336_3": "Adinnādānaṃ viya appasāvajjā mahāsāvajjā ca.",
  "tika-vin01t1:1336_4": "Tassā dve sambhārā –",
  "tika-vin01t1:1336_5": "parabhaṇḍaṃ,",
  "tika-vin01t1:1336_6": "attano pariṇāmanañca.",
  "tika-vin01t1:1336_7": "Parabhaṇḍavatthuke hi lobhe uppannepi na tāva kammapathabhedo hoti,",
  "tika-vin01t1:1336_8": "yāva “aho vata idaṃ mamassā”ti attano na pariṇāmeti.",
  "tika-vin01t1:1337_0": "Hitasukhaṃ byāpādeti vināsetīti byāpādo, paṭigho.",
  "tika-vin01t1:1337_1": "So paravināsāya manopadosalakkhaṇo.",
  "tika-vin01t1:1337_2": "So pharusavācā viya appasāvajjo mahāsāvajjo ca.",
  "tika-vin01t1:1337_3": "Tassa dve sambhārā –",
  "tika-vin01t1:1337_4": "parasatto,",
  "tika-vin01t1:1337_5": "tassa ca vināsanacintā.",
  "tika-vin01t1:1337_6": "Parasattavatthuke hi kodhe uppannepi na tāva kammapathabhedo hoti,",
  "tika-vin01t1:1337_7": "yāva “aho vatāyaṃ ucchijjeyya vinasseyyā”ti tassa vināsanaṃ na cinteti.",
  "tika-vin01t1:1338_0": "Yathābhuccagahaṇābhāvena micchā passatīti micchādiṭṭhi.",
  "tika-vin01t1:1338_1": "Sā “natthi dinna”ntiādinā nayena viparītadassanalakkhaṇā.",
  "tika-vin01t1:1338_2": "Samphappalāpo viya appasāvajjā mahāsāvajjā ca.",
  "tika-vin01t1:1338_3": "Apica aniyatā appasāvajjā,",
  "tika-vin01t1:1338_4": "niyatā mahāsāvajjā.",
  "tika-vin01t1:1338_5": "Tassa dve sambhārā –",
  "tika-vin01t1:1338_6": "vatthuno gahitākāraviparītatā,",
  "tika-vin01t1:1338_7": "yathā ca taṃ gaṇhāti,",
  "tika-vin01t1:1338_8": "tathābhāvena tassupaṭṭhānanti.",
  "tika-vin01t1:1338_9": "Tattha natthikāhetukaaariyadiṭṭhīhi eva kammapathabhedo hoti.",
  "tika-vin01t1:1339_0": "“Anekavihitānaṃ pāpakānaṃ akusalānaṃ dhammāna”nti sāmaññavacanepi pārisesañāyato vuttāvasesā akusalā dhammā gahetabbāti āha “ṭhapetvā te dhamme”tiādi.",
  "tika-vin01t1:1339_1": "Te yathāvuttakāyaduccaritādike akusaladhamme ṭhapetvāti attho.",
  "tika-vin01t1:1339_2": "Anekavihitāti anekappakārā.",
  "tika-vin01t1:1340_0": "6.",
  "tika-vin01t1:1340_1": "Ayaṃ lokatantīti ayaṃ vuḍḍhānaṃ abhivādanādikiriyālakkhaṇā lokappaveṇī.",
  "tika-vin01t1:1340_2": "Anāgāmibrahmānaṃ alaṅkārādīsu anāgāmibhikkhūnañca cīvarādīsu nikantivasena rāguppatti hotīti anāgāmimaggena",
  "tika-vin01t1:1340_3": "pañcakāmaguṇikarāgasseva pahānaṃ veditabbanti āha “pañcakāmaguṇikarāgassā”ti.",
  "tika-vin01t1:1340_4": "Rūpādīsu pañcasu kāmaguṇesu vatthukāmakoṭṭhāsesu uppajjamāno rāgo “pañcakāmaguṇikarāgo”ti veditabbo.",
  "tika-vin01t1:1340_5": "Koṭṭhāsavacano hettha guṇasaddo “vayoguṇā anupubbaṃ jahantī”tiādīsu viya.",
  "tika-vin01t1:1340_6": "Dvīsu akusalacittesūti domanassasahagatesu dvīsu akusalacittesu.",
  "tika-vin01t1:1340_7": "Mohassa sabbākusalasādhāraṇattā āha “sabbākusalasambhavassā”ti.",
  "tika-vin01t1:1340_8": "Avasesānanti sakkāyadiṭṭhiādīnaṃ.",
  "tika-vin01t1:1341_0": "7.",
  "tika-vin01t1:1341_1": "Jigucchati maññeti “ahamabhijāto rūpavā paññavā,",
  "tika-vin01t1:1341_2": "kathaṃ nāma aññesaṃ abhivādanādiṃ kareyya”nti jigucchati viya jigucchatīti vā sallakkhemi.",
  "tika-vin01t1:1341_3": "Akosallasambhūtaṭṭhenāti aññāṇasambhūtaṭṭhena.",
  "tika-vin01t1:1341_4": "Akusale dhamme jigucchamāno tesaṃ samaṅgībhāvampi jigucchatīti vuttaṃ “akusalānaṃ dhammānaṃ samāpattī”ti.",
  "tika-vin01t1:1341_5": "Samāpattīti etasseva vevacanaṃ samāpajjanā samaṅgibhāvoti.",
  "tika-vin01t1:1341_6": "Maṇḍanakajātiyoti maṇḍanasabhāvo,",
  "tika-vin01t1:1341_7": "maṇḍanasīloti attho.",
  "tika-vin01t1:1341_8": "Jegucchitanti jigucchanasīlataṃ.",
  "tika-vin01t1:1342_0": "8.",
  "tika-vin01t1:1342_1": "Lokajeṭṭhakakammanti loke jeṭṭhakānaṃ kattabbakammaṃ,",
  "tika-vin01t1:1342_2": "loke vā seṭṭhasammataṃ kammaṃ.",
  "tika-vin01t1:1342_3": "Tatrāti yathāvuttesu dvīsupi atthavikappesu.",
  "tika-vin01t1:1342_4": "Padābhihito attho padattho,",
  "tika-vin01t1:1342_5": "byañjanatthoti vuttaṃ hoti.",
  "tika-vin01t1:1342_6": "Vinayaṃ vā arahatīti ettha vinayanaṃ vinayo,",
  "tika-vin01t1:1342_7": "niggaṇhananti attho.",
  "tika-vin01t1:1342_8": "Tenāha “niggahaṃ arahatīti vuttaṃ hotī”ti.",
  "tika-vin01t1:1342_9": "Nanu ca paṭhamaṃ vuttesu dvīsupi atthavikappesu sakatthe arahatthe ca bhaddhitapaccayo saddalakkhaṇato dissati,",
  "tika-vin01t1:1342_10": "na pana “vinayāya dhammaṃ desetī”ti imasmiṃ atthe,",
  "tika-vin01t1:1342_11": "tasmā kathamettha taddhitapaccayoti āha “vicitrā hi taddhitavuttī”ti.",
  "tika-vin01t1:1342_12": "Vicitratā cettha lokappamāṇato veditabbā.",
  "tika-vin01t1:1342_13": "Tathā hi yasmiṃ yasmiṃ atthe taddhitappayogo lokassa,",
  "tika-vin01t1:1342_14": "tattha tattha taddhitavutti lokato siddhāti vicitrā taddhitavutti.",
  "tika-vin01t1:1342_15": "Tasmā yathā “mā saddamakāsī”ti vadanto “māsaddiko”ti vuccati,",
  "tika-vin01t1:1342_16": "evaṃ vinayāya dhammaṃ desetīti venayikoti vuccatīti adhippāyo.",
  "tika-vin01t1:1343_0": "9.",
  "tika-vin01t1:1343_1": "Kapaṇapurisoti guṇavirahitatāya dīnamanusso.",
  "tika-vin01t1:1343_2": "Byañjanāni avicāretvāti tissadattādisaddesu viya “imasmiṃ atthe ayaṃ nāma paccayo”ti evaṃ byañjanaṃ vicāraṃ akatvā,",
  "tika-vin01t1:1343_3": "anipphannapāṭipadikavasenāti vuttaṃ hoti.",
  "tika-vin01t1:1344_0": "10.",
  "tika-vin01t1:1344_1": "Devalokagabbhasampattiyāti vatvā ṭhapetvā bhummadeve sesesu devesu gabbhaggahaṇassa abhāvato paṭisandhiyevettha",
  "tika-vin01t1:1344_2": "gabbhasampattīti veditabbāti vuttamevatthaṃ vivaritvā dassento āha “devalokapaṭisandhipaṭilābhāya saṃvattatī”ti.",
  "tika-vin01t1:1344_3": "Assāti abhivādanādisāmīcikammassa.",
  "tika-vin01t1:1344_4": "Mātukucchismiṃ paṭisandhiggahaṇe dosaṃ dassentoti mātito aparisuddhabhāvaṃ dassento,",
  "tika-vin01t1:1344_5": "akkositukāmassa dāsiyā puttoti dāsikucchismiṃ nibbattabhāve dosaṃ dassetvā akkosanaṃ viya bhagavato mātukucchismiṃ",
  "tika-vin01t1:1344_6": "paṭisandhiggahaṇe dosaṃ dassetvā akkosantopi evamāhāti adhippāyo.",
  "tika-vin01t1:1344_7": "Gabbhatoti devalokapaṭisandhito.",
  "tika-vin01t1:1344_8": "Tenevāha “abhabbo devalokūpapattiṃ pāpuṇitunti adhippāyo”ti.",
  "tika-vin01t1:1344_9": "Hīno vā gabbho assāti apagabbhoti imassa viggahassa ekena pariyāyena adhippāyaṃ dassento āha “devalokagabbhaparibāhirattā",
  "tika-vin01t1:1344_10": "āyatiṃ hīnagabbhapaṭilābhabhāgītī”ti. Iti-",
  "tika-vin01t1:1344_11": "saddā e hetuattho,",
  "tika-vin01t1:1344_12": "yasmā āyatimpi hīnagabbhapaṭilābhabhāgī,",
  "tika-vin01t1:1344_13": "tasmā hīno vā gabbho assāti apagabbhoti adhippāyo.",
  "tika-vin01t1:1345_0": "Puna tasseva viggahassa kodhavasena…pe…",
  "tika-vin01t1:1345_1": "dassentoti heṭṭhā vuttanayassa anurūpaṃ katvā adhippāyaṃ dassento āha “hīno vāssa mātukucchismiṃ gabbhavāso ahosīti adhippāyo”ti. Gabbha-",
  "tika-vin01t1:1345_2": "saddo atthi mātukucchipariyāyo “gabbhe vasati māṇavo”tiādīsu viya.",
  "tika-vin01t1:1345_3": "Atthi mātukucchismiṃ nibbattasattapariyāyo “antamaso gabbhapātanaṃ upādāyā”tiādīsu viya.",
  "tika-vin01t1:1345_4": "Tattha mātukucchipariyāyaṃ gahetvā atthaṃ dassento āha “anāgate gabbhaseyyā”ti.",
  "tika-vin01t1:1345_5": "Gabbhe seyyā gabbhaseyyā.",
  "tika-vin01t1:1345_6": "Anuttarena maggenāti aggamaggena.",
  "tika-vin01t1:1345_7": "Kammakilesānaṃ maggena vihatattā āha “vihatakāraṇattā”ti.",
  "tika-vin01t1:1345_8": "Itarā tissopīti aṇḍajasaṃsedajaopapātikā.",
  "tika-vin01t1:1345_9": "Ettha ca yadipi “apagabbho”ti imassa anurūpato gabbhaseyyā eva vattabbā,",
  "tika-vin01t1:1345_10": "pasaṅgato pana labbhamānaṃ sabbampi vattuṃ vaṭṭatīti punabbhavābhinibbattipi vuttāti veditabbā.",
  "tika-vin01t1:1346_0": "Idāni sattapariyāyassa gabbhasaddassa vasena viggahanānattaṃ dassento āha “apicā”tiādi.",
  "tika-vin01t1:1346_1": "Imasmiṃ pana vikappe gabbhaseyyā punabbhavābhinibbattīti ubhayampi gabbhaseyyavaseneva vuttantipi vadanti.",
  "tika-vin01t1:1346_2": "Nanu ca “āyatiṃ gabbhaseyyā pahīnā”ti vuttattā gabbhassa seyyā eva pahīnā,",
  "tika-vin01t1:1346_3": "na pana gabbhoti āpajjatīti āha “yathā cā”tiādi.",
  "tika-vin01t1:1346_4": "Atha “abhinibbattī”ti ettakameva avatvā punabbhavaggahaṇaṃ kimatthanti āha “abhinibbatti ca nāmā”tiādi.",
  "tika-vin01t1:1346_5": "Apunabbhavabhūtāti khaṇe khaṇe uppajjamānānaṃ dhammānaṃ abhinibbatti.",
  "tika-vin01t1:1347_0": "11.",
  "tika-vin01t1:1347_1": "Dhammadhātunti ettha dhamme anavasese dhāreti yāthāvato upadhāretīti dhammadhātu,",
  "tika-vin01t1:1347_2": "dhammānaṃ yathāsabhāvato avabujjhanasabhāvo,",
  "tika-vin01t1:1347_3": "sabbaññutaññāṇassetaṃ adhivacanaṃ.",
  "tika-vin01t1:1347_4": "Paṭivijjhitvāti sacchikatvā,",
  "tika-vin01t1:1347_5": "paṭilabhitvāti attho,",
  "tika-vin01t1:1347_6": "paṭilābhahetūti vuttaṃ hoti.",
  "tika-vin01t1:1347_7": "Desanāvilāsappatto hotīti rucivasena parivattetvā desetuṃ samatthatā desanāvilāso,",
  "tika-vin01t1:1347_8": "taṃ patto adhigatoti attho.",
  "tika-vin01t1:1347_9": "Karuṇāvipphāranti sabbasattesu mahākaruṇāya pharaṇaṃ.",
  "tika-vin01t1:1347_10": "Tādiguṇalakkhaṇameva puna upamāya vibhāvetvā dassento āha “pathavīsamacittata”nti.",
  "tika-vin01t1:1347_11": "Yathā pathavī suciasucinikkhepachedanabhedanādīsu na vikampati,",
  "tika-vin01t1:1347_12": "anurodhavirodhaṃ na pāpuṇāti,",
  "tika-vin01t1:1347_13": "evaṃ iṭṭhāniṭṭhesu lābhālābhādīsu anurodhavirodhappahānato avikampitacittatāya pathavīsamacittatanti attho.",
  "tika-vin01t1:1347_14": "Akuppadhammatanti ettha “akuppadhammo nāma phalasamāpattī”ti tīsupi gaṇṭhipadesu vuttaṃ.",
  "tika-vin01t1:1347_15": "“Paresu pana akkosantesupi attano pathavīsamacittatālakkhaṇaṃ akujjhanasabhāvatanti evamettha attho gahetabbo”ti amhākaṃ khanti.",
  "tika-vin01t1:1347_16": "Jarāya anusaṭanti jarāya paliveṭhitaṃ.",
  "tika-vin01t1:1347_17": "Vaṭṭakhāṇubhūtanti anekesaṃ anayabyasanānaṃ nipātalakkhaṇatthambhabhūtatāya saṃsārakhāṇubhūtaṃ.",
  "tika-vin01t1:1347_18": "Brāhmaṇassa vuḍḍhatāya āsannavuttimaraṇanti sambhāvanavasena “ajja maritvā”tiādi vuttaṃ.",
  "tika-vin01t1:1347_19": "Mahantena kho pana ussāhenāti “sādhu kho pana tathārūpānaṃ arahataṃ dassanaṃ hotī”ti evaṃ sañjātamahussāhena.",
  "tika-vin01t1:1347_20": "Appaṭisamaṃ purejātabhāvanti anaññasādhāraṇaṃ purejātabhāvaṃ.",
  "tika-vin01t1:1347_21": "Natthi etassa paṭisamoti appaṭisamo,",
  "tika-vin01t1:1347_22": "purejātabhāvo.",
  "tika-vin01t1:1348_0": "“Apī”ti avatvā “pī”ti vadanto pi-",
  "tika-vin01t1:1348_1": "saddopi visuṃ atthi nipātoti dasseti.",
  "tika-vin01t1:1348_2": "Sambhāvanattheti “api nāmevaṃ siyā”ti vikappanattho sambhāvanattho,",
  "tika-vin01t1:1348_3": "tasmiṃ jotakatāya pisaddo vattati.",
  "tika-vin01t1:1348_4": "Vacanasiliṭṭhatāyāti vacanassa madhurabhāvatthaṃ,",
  "tika-vin01t1:1348_5": "mudubhāvatthanti attho.",
  "tika-vin01t1:1348_6": "Evañhi loke siliṭṭhavacanaṃ hotīti evaṃ ekameva gaṇanaṃ avatvā aparāya gaṇanāya saddhiṃ vacanaṃ loke",
  "tika-vin01t1:1348_7": "siliṭṭhavacanaṃ hoti yathā “dve vā tīṇi vā udakaphusitānī”ti.",
  "tika-vin01t1:1348_8": "Sammā adhisayitānīti pādādīhi attanā nesaṃ kiñci upaghātaṃ akarontiyā bahivātādiparissayaparihāratthaṃ sammadeva upari sayitāni.",
  "tika-vin01t1:1348_9": "Upariattho hettha adhi- saddo.",
  "tika-vin01t1:1348_10": "Utuṃ gaṇhāpentiyāti tesaṃ allasinehapariyādānatthaṃ attano kāyusmāvasena utuṃ gaṇhāpentiyā.",
  "tika-vin01t1:1348_11": "Tenāha “usmīkatānī”ti.",
  "tika-vin01t1:1348_12": "Sammā paribhāvitānīti sammadeva sabbaso kukkuṭavāsanāya vāsitāni.",
  "tika-vin01t1:1348_13": "Tenāha “kukkuṭagandhaṃ gāhāpitānī”ti.",
  "tika-vin01t1:1349_0": "Ettha ca sammā parisedanaṃ kukkuṭagandhaparibhāvanañca sammā adhisayananipphattiyā ānubhāvanipphāditanti daṭṭhabbaṃ.",
  "tika-vin01t1:1349_1": "Sammā adhisayaneneva hi itaradvayaṃ ijjhati.",
  "tika-vin01t1:1349_2": "Na hi sammā adhisayanato visuṃ sammā parisedanassa sammā paribhāvanassa ca karaṇaṃ atthi,",
  "tika-vin01t1:1349_3": "tena pana saddhiṃyeva itaresaṃ dvinnampi ijjhanato vuttaṃ “evaṃ tīhi pakārehi tāni aṇḍāni paripāliyamānānī”ti.",
  "tika-vin01t1:1349_4": "Nakhasikhāti nakhaggāni.",
  "tika-vin01t1:1349_5": "Mukhatuṇḍakanti mukhaggaṃ.",
  "tika-vin01t1:1349_6": "Kapālassa tanukattāti ettha yathā kapālassa tanutā ālokassa anto paññāyamānassa kāraṇaṃ,",
  "tika-vin01t1:1349_7": "tathā kapālassa tanutāya nakhasikhāmukhatuṇḍakānaṃ kharatāya ca allasinehapariyādānaṃ kāraṇavacananti daṭṭhabbaṃ.",
  "tika-vin01t1:1349_8": "Saṅkuṭitahatthapādāti ettha hatthāti pakkhā.",
  "tika-vin01t1:1349_9": "Na hi kukkuṭānaṃ pakkhato añño hattho nāma atthi.",
  "tika-vin01t1:1349_10": "Etthāti ālokaṭṭhāne.",
  "tika-vin01t1:1349_11": "Pakkhe vidhunantāti pakkhe cālentā.",
  "tika-vin01t1:1349_12": "Nikkhamantānanti niddhāraṇe sāmivacanaṃ,",
  "tika-vin01t1:1349_13": "nikkhamantesūti attho.",
  "tika-vin01t1:1350_0": "So jeṭṭho iti assa vacanīyoti yo paṭhamataraṃ aṇḍakosato nikkhanto kukkuṭapotako,",
  "tika-vin01t1:1350_1": "soyeva jeṭṭhoti vacanīyo assa,",
  "tika-vin01t1:1350_2": "bhaveyyāti attho.",
  "tika-vin01t1:1350_3": "Sampaṭipādentoti saṃsandento.",
  "tika-vin01t1:1350_4": "Tibhūmakapariyāpannāpi sattā avijjākosassa anto paviṭṭhā tattha tattha appahīnāya avijjāya veṭhitattāti āha “avijjākosassa anto paviṭṭhesu sattesū”ti.",
  "tika-vin01t1:1350_5": "Aṇḍakosanti bījakapālaṃ.",
  "tika-vin01t1:1350_6": "Lokasannivāseti loko eva lokasannivāso.",
  "tika-vin01t1:1350_7": "Sammāsambodhinti ettha sammāti aviparītattho, saṃ-",
  "tika-vin01t1:1350_8": "saddo sāmanti imamatthaṃ dīpeti,",
  "tika-vin01t1:1350_9": "tasmā sammā aviparītenākārena sayameva cattāri saccāni bujjhati paṭivijjhatīti sammāsambodhīti maggo vuccati.",
  "tika-vin01t1:1350_10": "Tenāha “sammā sāmañca bodhi”nti,",
  "tika-vin01t1:1350_11": "sammā sayameva ca bujjhanakanti attho.",
  "tika-vin01t1:1350_12": "Sammāti vā pasatthavacano, saṃ-",
  "tika-vin01t1:1350_13": "saddo sundaravacanoti āha “atha vā pasatthaṃ sundarañca bodhi”nti.",
  "tika-vin01t1:1350_14": "Bodhisaddassa anekatthataṃ dassetvā idhādhippetamatthaṃ niddhāretvā dassetukāmo āha “bodhīti rukkhopi maggopī”tiādi.",
  "tika-vin01t1:1350_15": "Tattha abujjhi etthāti rukkho bodhi.",
  "tika-vin01t1:1350_16": "Sayaṃ bujjhati,",
  "tika-vin01t1:1350_17": "bujjhanti vā tena ariyāti maggo bodhi.",
  "tika-vin01t1:1350_18": "Sabbadhamme sabbākārato bujjhati paṭivijjhatīti sabbaññutaññāṇaṃ bodhi.",
  "tika-vin01t1:1350_19": "Bujjhīyati sacchikarīyatīti nibbānaṃ bodhi.",
  "tika-vin01t1:1350_20": "Antarā ca bodhinti dutiyamudāharaṇaṃ vināpi rukkhasaddena bodhisaddassa rukkhe pavattidassanatthaṃ vuttaṃ.",
  "tika-vin01t1:1350_21": "Varabhūrimedhasoti mahāpathavī viya patthaṭavarapaññoti attho.",
  "tika-vin01t1:1350_22": "Asabbaguṇadāyakattāti sabbaguṇānaṃ adāyakattā.",
  "tika-vin01t1:1350_23": "Sabbaguṇe na dadātīti hi asabbaguṇadāyako,",
  "tika-vin01t1:1350_24": "ayuttasamāsoyaṃ gamakattā yathā “asūriyaṃpassāni mukhānī”ti.",
  "tika-vin01t1:1351_0": "Tisso vijjāti upanissayavato saheva arahattaphalena tisso vijjā deti.",
  "tika-vin01t1:1351_1": "Nanu cettha tīsu vijjāsu āsavakkhayañāṇassa maggapariyāpannattā kathametaṃ yujjati “maggo tisso vijjā detī”ti?",
  "tika-vin01t1:1351_2": "Nāyaṃ doso.",
  "tika-vin01t1:1351_3": "Satipi āsavakkhayañāṇassa maggapariyāpannabhāve aṭṭhaṅgike magge sati maggañāṇena saddhiṃ tisso vijjā",
  "tika-vin01t1:1351_4": "paripuṇṇā hontīti “maggo tisso vijjā detī”ti vuccati.",
  "tika-vin01t1:1351_5": "Cha abhiññāti etthāpi eseva nayo.",
  "tika-vin01t1:1351_6": "Sāvakapāramiñāṇanti aggasāvakehi paṭilabhitabbaṃ sabbameva lokiyalokuttarañāṇaṃ.",
  "tika-vin01t1:1351_7": "Paccekabodhiñāṇanti etthāpi imināva nayena attho veditabbo.",
  "tika-vin01t1:1351_8": "Abbhaññāsinti jāniṃ.",
  "tika-vin01t1:1351_9": "Jānanañca na anussavādivasenāti āha “paṭivijjhi”nti,",
  "tika-vin01t1:1351_10": "paccakkhamakāsinti attho.",
  "tika-vin01t1:1351_11": "Paṭivedhopi na dūre ṭhitassa lakkhaṇappaṭivedho viyāti āha “pattomhī”ti,",
  "tika-vin01t1:1351_12": "pāpuṇinti attho.",
  "tika-vin01t1:1351_13": "Pāpuṇanañca na sayaṃ gantvāti āha “adhigatomhī”ti,",
  "tika-vin01t1:1351_14": "sakasantāne uppādanavasena paṭilabhinti attho.",
  "tika-vin01t1:1352_0": "Opammasampaṭipādananti opammatthassa upameyyena sammadeva paṭipādanaṃ.",
  "tika-vin01t1:1352_1": "Atthenāti upameyyatthena.",
  "tika-vin01t1:1352_2": "Yathā kukkuṭiyā aṇḍesu tividhakiriyākaraṇaṃ kukkuṭacchāpakānaṃ aṇḍakosato nikkhamanassa mūlakāraṇaṃ,",
  "tika-vin01t1:1352_3": "evaṃ bodhisattabhūtassa bhagavato tividhānupassanākaraṇaṃ avijjaṇḍakosato nikkhamanassa mūlakāraṇanti āha “yathā hi tassā kukkuṭiyā…pe…",
  "tika-vin01t1:1352_4": "tividhānupassanākaraṇa”nti.",
  "tika-vin01t1:1352_5": "“Santāne”ti vuttattā aṇḍasadisatā santānassa bahi nikkhantakukkuṭacchāpakasadisatā buddhaguṇānaṃ,",
  "tika-vin01t1:1352_6": "buddhaguṇāti ca atthato buddhoyeva “tathāgatassa kho etaṃ, vāseṭṭha,",
  "tika-vin01t1:1352_7": "adhivacanaṃ dhammakāyo itipī”ti vacanato.",
  "tika-vin01t1:1352_8": "Avijjaṇḍakosassa tanubhāvoti balavavipassanāvasena avijjaṇḍakosassa tanubhāvo,",
  "tika-vin01t1:1352_9": "paṭicchādanasāmaññena ca avijjāya aṇḍakosasadisatā.",
  "tika-vin01t1:1352_10": "Mudubhūtassapi kharabhāvāpatti hotīti tannivattanatthaṃ “thaddhakharabhāvo”ti vuttaṃ.",
  "tika-vin01t1:1352_11": "Tikkhakharavippasannasūrabhāvoti ettha pariggayhamānesu saṅkhāresu vipassanāñāṇassa samādhindriyavasena sukhānuppaveso tikkhatā,",
  "tika-vin01t1:1352_12": "anupavisitvāpi satindriyavasena anatikkamanato akuṇṭhatā kharabhāvo.",
  "tika-vin01t1:1352_13": "Tikkhopi hi ekacco saro lakkhaṃ patvā kuṇṭho hoti,",
  "tika-vin01t1:1352_14": "na tathā idaṃ.",
  "tika-vin01t1:1352_15": "Satipi kharabhāve sukhumappavattivasena kilesasamudācārasaṅkhobharahitatāya saddhindriyavasena pasannabhāvo,",
  "tika-vin01t1:1352_16": "satipi ca pasannabhāve antarā anosakkitvā kilesapaccatthikānaṃ suṭṭhu abhibhavanato vīriyindriyavasena sūrabhāvo veditabbo.",
  "tika-vin01t1:1352_17": "Evamimehi pakārehi saṅkhārupekkhāñāṇameva gahitanti daṭṭhabbaṃ.",
  "tika-vin01t1:1352_18": "Vipassanāñāṇassa pariṇāmakāloti vipassanāya vuṭṭhānagāminibhāvappatti,",
  "tika-vin01t1:1352_19": "tadā ca sā maggañāṇagabbhaṃ dhārentī viya hotīti āha “gabbhaggahaṇakālo”ti.",
  "tika-vin01t1:1352_20": "Gabbhaṃ gaṇhāpetvāti saṅkhārupekkhāya anantaraṃ sikhāppattaanulomavipassanāvasena maggavijāyanatthaṃ gabbhaṃ gaṇhāpetvā.",
  "tika-vin01t1:1352_21": "Anupubbādhigatenāti paṭhamamaggapaṭipāṭiyā adhigatena.",
  "tika-vin01t1:1352_22": "Abhiññāpakkheti lokiyābhiññāpakkhe.",
  "tika-vin01t1:1352_23": "Lokuttarābhiññā hi avijjaṇḍakosaṃ padālitā.",
  "tika-vin01t1:1352_24": "Potthakesu pana katthaci “chaabhiññāpakkhe”ti likhanti,",
  "tika-vin01t1:1352_25": "so apāṭhoti veditabbo.",
  "tika-vin01t1:1352_26": "Jeṭṭho seṭṭhoti vuddhatamattā jeṭṭho,",
  "tika-vin01t1:1352_27": "sabbaguṇehi uttamattā pasatthatamoti seṭṭho.",
  "tika-vin01t1:1353_0": "Idāni “āraddhaṃ kho pana me brāhmaṇa vīriya”ntiādikāya desanāya anusandhiṃ dassento āha “evaṃ bhagavā”tiādi.",
  "tika-vin01t1:1353_1": "Tattha pubbabhāgato pabhutīti bhāvanāya pubbabhāgiyavīriyārambhādito paṭṭhāya.",
  "tika-vin01t1:1353_2": "Cittamevamuppannanti evaṃ upari vakkhamānaparivitakkavasena cittamuppannanti attho.",
  "tika-vin01t1:1353_3": "“Cittameva uppanna”ntipi pāṭho,",
  "tika-vin01t1:1353_4": "tattha cittameva uppannaṃ,",
  "tika-vin01t1:1353_5": "na tāva bhagavati pasādoti attho.",
  "tika-vin01t1:1353_6": "Muṭṭhassatināti vinaṭṭhassatinā,",
  "tika-vin01t1:1353_7": "sativirahitenāti attho.",
  "tika-vin01t1:1353_8": "Sāraddhakāyenāti sadarathakāyena.",
  "tika-vin01t1:1353_9": "Bodhimaṇḍeti bodhisaṅkhātassa ñāṇassa maṇḍabhāvappatte ṭhāne.",
  "tika-vin01t1:1353_10": "Bodhīti hi paññā vuccati,",
  "tika-vin01t1:1353_11": "sā ettha maṇḍā pasannā jātāti so padeso “bodhimaṇḍo”ti paññāto.",
  "tika-vin01t1:1353_12": "Caturaṅgasamannāgatanti “kāmaṃ taco ca nhāru ca aṭṭhi ca avasissatu,",
  "tika-vin01t1:1353_13": "sarīre upasussatu maṃsalohita”nti evaṃ vuttacaturaṅgasamannāgataṃ vīriyaṃ.",
  "tika-vin01t1:1353_14": "Tattha tacoti ekaṃ aṅgaṃ nhāru ekaṃ aṅgaṃ aṭṭhi ekaṃ aṅgaṃ maṃsalohitaṃ ekaṃ aṅganti veditabbaṃ.",
  "tika-vin01t1:1353_15": "Taco ekaṃ aṅganti ca tace nirapekkhabhāvo ekaṃ aṅganti gahetabbaṃ.",
  "tika-vin01t1:1353_16": "Padhānaṃ anuyuñjantassa hi tace palujjamānepi taṃnimittaṃ avosānāpajjanaṃ tassa vīriyassa ekaṃ aṅgaṃ ekaṃ kāraṇaṃ.",
  "tika-vin01t1:1353_17": "Evaṃ sesesupi attho veditabbo.",
  "tika-vin01t1:1353_18": "Paggahitanti ārambhaṃ sithilaṃ akatvā daḷhaparakkamasaṅkhātussāhanabhāvena gahitaṃ.",
  "tika-vin01t1:1353_19": "Tenāha “asithilappavattitanti vuttaṃ hotī”ti.",
  "tika-vin01t1:1354_0": "Asallīnanti asaṅkucitaṃ kosajjavasena saṅkocaṃ anāpannaṃ.",
  "tika-vin01t1:1354_1": "Upaṭṭhitāti ogāhanasaṅkhātena apilāpabhāvena ārammaṇaṃ upagantvā ṭhitā.",
  "tika-vin01t1:1354_2": "Tenāha “ārammaṇābhimukhībhāvenā”ti.",
  "tika-vin01t1:1354_3": "Sammosassa viddhaṃsanavasena pavattiyā na sammuṭṭhāti asammuṭṭhā.",
  "tika-vin01t1:1354_4": "Kiñcāpi cittapassaddhivaseneva cittameva passaddhaṃ,",
  "tika-vin01t1:1354_5": "kāyapassaddhivaseneva ca kāyo passaddho hoti,",
  "tika-vin01t1:1354_6": "tathāpi yasmā kāyapassaddhi uppajjamānā cittapassaddhiyā saheva uppajjati, na vinā,",
  "tika-vin01t1:1354_7": "tasmā vuttaṃ “kāyacittapassaddhivasenā”ti.",
  "tika-vin01t1:1354_8": "Kāyapassaddhiyā ubhayesampi kāyānaṃ passambhanāvahattā vuttaṃ “rūpakāyopi passaddhoyeva hotī”ti.",
  "tika-vin01t1:1354_9": "So ca khoti so ca kho kāyo.",
  "tika-vin01t1:1354_10": "Vigatadarathoti vigatakilesadaratho.",
  "tika-vin01t1:1354_11": "Nāmakāye hi vigatadarathe rūpakāyopi vūpasantadarathapariḷāho hoti.",
  "tika-vin01t1:1354_12": "Sammā āhitanti nānārammaṇesu vidhāvanasaṅkhātaṃ vikkhepaṃ vicchinditvā ekasmiṃyeva ārammaṇe avikkhittabhāvāpādanena sammadeva āhitaṃ ṭhapitaṃ.",
  "tika-vin01t1:1354_13": "Tenāha “suṭṭhu ṭhapita”ntiādi.",
  "tika-vin01t1:1354_14": "Cittassa anekaggabhāvo vikkhepavasena cañcalatā,",
  "tika-vin01t1:1354_15": "sā sati ekaggatāya na hotīti āha “ekaggaṃ acalaṃ nipphandana”nti.",
  "tika-vin01t1:1354_16": "Ettāvatāti “āraddhaṃ kho panā”tiādinā vīriyasatipassaddhisamādhīnaṃ kiccasiddhidassanena.",
  "tika-vin01t1:1355_0": "Nanu ca saddhāpaññānampi kiccasiddhi jhānassa pubbapaṭipadāya icchitabbāti?",
  "tika-vin01t1:1355_1": "Saccaṃ icchitabbā,",
  "tika-vin01t1:1355_2": "sā pana nānantarikabhāvena avuttasiddhāti na gahitā.",
  "tika-vin01t1:1355_3": "Asati hi saddhāya vīriyārambhādīnaṃ asambhavoyeva,",
  "tika-vin01t1:1355_4": "paññāpariggahe ca nesaṃ asati ñāyārambhādibhāvo na siyā,",
  "tika-vin01t1:1355_5": "tathā asallīnāsammosatādayo vīriyādīnanti asallīnatādiggahaṇenevettha paññākiccasiddhi gahitāti daṭṭhabbaṃ.",
  "tika-vin01t1:1355_6": "Jhānabhāvanāyaṃ vā samādhikiccaṃ adhikaṃ icchitabbanti dassetuṃ samādhipariyosānāva jhānassa pubbapaṭipadā kathitāti daṭṭhabbaṃ.",
  "tika-vin01t1:1356_0": "Paṭhamajjhānakathā",
  "tika-vin01t1:1357_0": "Idāni “vivicceva kāmehī”tiādinayappavattāya pāḷiyā jhānavibhaṅge vuttampi atthaṃ aṭṭhakathānayeneva saṃvaṇṇetukāmo",
  "tika-vin01t1:1357_1": "vibhaṅgapāḷiyaṃ vuttanayena avacane kāraṇaṃ dassetuṃ “kiñcāpi tattha katame kāmā”tiādimāha.",
  "tika-vin01t1:1357_2": "Tattha patthanākārena pavatto dubbalo lobho chandanaṭṭhena chando,",
  "tika-vin01t1:1357_3": "tato balavā rañjanaṭṭhena rāgo,",
  "tika-vin01t1:1357_4": "tatopi balavataro bahalarāgo chandarāgo.",
  "tika-vin01t1:1357_5": "Nimittānubyañjanāni saṅkappeti etenāti saṅkappo,",
  "tika-vin01t1:1357_6": "tathāpavatto lobho.",
  "tika-vin01t1:1357_7": "Tattha nimittasaṅkappanā nāma avayave samodhānetvā “itthī puriso”tiādinā ekajjhaṃ katvā uparūpari kilesuppattiyā nimittassa kappanā.",
  "tika-vin01t1:1357_8": "Anubyañjanasaṅkappanā pana “hatthā sobhanā,",
  "tika-vin01t1:1357_9": "pādā sobhanā”ti evaṃ anubyañjanavasena vibhajitvā kappanāti.",
  "tika-vin01t1:1357_10": "Kilesānañhi anu anu byañjanato paribyañjanato paribyattivasena uppattiyā paccayabhāvato anubyañjanaṃ hatthapādādiavayavā vuccanti.",
  "tika-vin01t1:1357_11": "Tato balavā rañjanaṭṭhena rāgo,",
  "tika-vin01t1:1357_12": "saṅkappavaseneva pavatto tatopi balavataro saṅkapparāgo.",
  "tika-vin01t1:1357_13": "Svāyaṃ pabhedo ekasseva lobhassa pavattiākāravasena avatthābhedavasena ca veditabbo yathā “vaccho dammo balībaddo”ti.",
  "tika-vin01t1:1357_14": "Kāmāti kilesakāmā,",
  "tika-vin01t1:1357_15": "kāmentīti kāmā,",
  "tika-vin01t1:1357_16": "kāmenti etehīti vā.",
  "tika-vin01t1:1358_0": "Seyyathidanti imassa taṃ katamaṃ,",
  "tika-vin01t1:1358_1": "taṃ kathanti vā attho.",
  "tika-vin01t1:1358_2": "Viviccitvāti visuṃ hutvā.",
  "tika-vin01t1:1358_3": "Tenāha “vinā hutvā apasakkitvā”ti,",
  "tika-vin01t1:1358_4": "pajahanavasena apakkamitvāti attho.",
  "tika-vin01t1:1358_5": "Vivicceva kāmehīti ettha viviccāti iminā vivecanaṃ jhānakkhaṇe kāmānaṃ abhāvamattaṃ vuttaṃ.",
  "tika-vin01t1:1358_6": "Viviccevāti pana iminā ekaṃsato kāmānaṃ vivecetabbatādīpanena tappaṭipakkhatā jhānassa kāmavivekappahānassa",
  "tika-vin01t1:1358_7": "ca jhānādhigamūpāyatā dassitā hotīti imamatthaṃ dassetuṃ “paṭhamajjhāna”ntiādiṃ vatvā tamevatthaṃ pākaṭataraṃ",
  "tika-vin01t1:1358_8": "kātuṃ “katha”ntiādi vuttaṃ.",
  "tika-vin01t1:1358_9": "Andhakāre sati padīpo viyāti etena yathā padīpābhāvena rattiyaṃ andhakārābhibhavo,",
  "tika-vin01t1:1358_10": "evaṃ jhānābhāvena cittasantatiyaṃ kāmābhibhavoti dasseti.",
  "tika-vin01t1:1359_0": "Etanti pubbapadeyeva avadhāraṇavacanaṃ,",
  "tika-vin01t1:1359_1": "na kho pana evaṃ daṭṭhabbaṃ “kāmehi evā”ti avadhāraṇassa akatattā.",
  "tika-vin01t1:1359_2": "Tannissaraṇatoti nissaranti niggacchanti etena,",
  "tika-vin01t1:1359_3": "ettha vāti nissaraṇaṃ.",
  "tika-vin01t1:1359_4": "Ke niggacchanti? Kāmā.",
  "tika-vin01t1:1359_5": "Tesaṃ kāmānaṃ nissaraṇaṃ pahānaṃ tannissaraṇaṃ,",
  "tika-vin01t1:1359_6": "tato kāmanissaraṇatoti attho.",
  "tika-vin01t1:1359_7": "Kathaṃ pana samāne vikkhambhane kāmānamevetaṃ nissaraṇaṃ,",
  "tika-vin01t1:1359_8": "na byāpādādīnanti codanaṃ yuttito āgamato ca sādhetuṃ “kāmadhātū”tiādi vuttaṃ.",
  "tika-vin01t1:1359_9": "Tattha kāmadhātusamatikkamanatoti sakalassapi kāmabhavassa samatikkamapaṭipadābhāvato.",
  "tika-vin01t1:1359_10": "Tena imassa jhānassa kāmapariññābhāvamāha.",
  "tika-vin01t1:1359_11": "Kāmarāgapaṭipakkhatoti “chando kāmo”tiādinā vuttavibhāgassa kilesakāmassa paccatthikabhāvato.",
  "tika-vin01t1:1359_12": "Tena yathā mettā byāpādassa,",
  "tika-vin01t1:1359_13": "karuṇā vihiṃsāya,",
  "tika-vin01t1:1359_14": "evamidaṃ jhānaṃ kāmarāgassa ujuvipaccanīkabhūtanti dasseti.",
  "tika-vin01t1:1359_15": "Vipākena cettha kāmadhātusamatikkamo attano pavattikkhaṇe kāmarāgapaṭipakkhatā ca veditabbā.",
  "tika-vin01t1:1359_16": "Evamattano pavattiyā vipākappavattiyā ca kāmarāgato kāmadhātuto ca vinivattasabhāvattā idaṃ jhānaṃ visesato kāmānameva nissaraṇaṃ,",
  "tika-vin01t1:1359_17": "svāyamattho pāṭhāgato evāti āha “yathāhā”tiādi.",
  "tika-vin01t1:1359_18": "Nekkhammanti paṭhamajjhānaṃ.",
  "tika-vin01t1:1360_0": "Kāmañcettha tamatthaṃ dīpetuṃ purimapadeyeva avadhāraṇaṃ gahitaṃ,",
  "tika-vin01t1:1360_1": "uttarapadepi pana taṃ gahetabbameva tathā atthasambhavatoti dassetuṃ “uttarapadepī”tiādi vuttaṃ.",
  "tika-vin01t1:1360_2": "Itoti kāmacchandato.",
  "tika-vin01t1:1360_3": "Esa daṭṭhabboti esa niyamo daṭṭhabbo.",
  "tika-vin01t1:1360_4": "Sādhāraṇavacanenāti sabbavivekasādhāraṇavacanena.",
  "tika-vin01t1:1360_5": "Tadaṅgavikkhambhanasamucchedapaṭippassaddhinissaraṇavivekā tadaṅgavivekādayo.",
  "tika-vin01t1:1360_6": "Kāyacittaupadhivivekā kāyavivekādayo.",
  "tika-vin01t1:1360_7": "Tayo eva idha daṭṭhabbāti tayo eva idha jhānakathāyaṃ daṭṭhabbā samucchedavivekādīnaṃ asambhavato.",
  "tika-vin01t1:1360_8": "Niddeseti mahāniddese.",
  "tika-vin01t1:1360_9": "Tattha hi “uddānato dve kāmā vatthukāmā kilesakāmā cā”ti uddisitvā tattha “katame vatthukāmā manāpiyā rūpā…pe…",
  "tika-vin01t1:1360_10": "manāpiyā phoṭṭhabbā”tiādinā vatthukāmā niddiṭṭhā.",
  "tika-vin01t1:1360_11": "Te pana kāmīyantīti kāmāti veditabbā.",
  "tika-vin01t1:1360_12": "Tatthevāti niddeseyeva.",
  "tika-vin01t1:1360_13": "Vibhaṅgeti jhānavibhaṅge.",
  "tika-vin01t1:1360_14": "Evañhi satīti evaṃ ubhayesampi kāmānaṃ saṅgahe sati.",
  "tika-vin01t1:1360_15": "Vatthukāmehipīti vatthukāmehi viviccevātipi attho yujjatīti evaṃ yujjamānatthantarasamuccayattho pi- saddo,",
  "tika-vin01t1:1360_16": "na kilesakāmasamuccayattho. Kasmā?",
  "tika-vin01t1:1360_17": "Imasmiṃ atthe kilesakāmehi vivekassa dutiyapadena vuttattā.",
  "tika-vin01t1:1360_18": "Tenāti vatthukāmavivekena.",
  "tika-vin01t1:1360_19": "Kāyaviveko vutto hotīti puttadārādipariggahavivekadīpanato kāyaviveko vutto hoti.",
  "tika-vin01t1:1361_0": "Purimenāti kāyavivekena.",
  "tika-vin01t1:1361_1": "Etthāti “vivicceva kāmehi vivicca akusalehi dhammehī”ti etasmiṃ padadvaye.",
  "tika-vin01t1:1361_2": "Ito vā niddhārite vivekadvaye,",
  "tika-vin01t1:1361_3": "akusalasaddena yadi kilesakāmā,",
  "tika-vin01t1:1361_4": "sabbākusalāpi vā gahitā,",
  "tika-vin01t1:1361_5": "sabbathā kilesakāmehi viveko vuttoti āha “dutiyena kilesakāmehi vivekavacanato”ti.",
  "tika-vin01t1:1361_6": "Dutiyenāti ca cittavivekenāti attho.",
  "tika-vin01t1:1361_7": "Etesanti yathāvuttānaṃ dvinnaṃ padānaṃ.",
  "tika-vin01t1:1361_8": "Niddhāraṇe cetaṃ sāmivacanaṃ.",
  "tika-vin01t1:1361_9": "Taṇhādisaṃkilesānaṃ vatthuno pahānaṃ saṃkilesavatthuppahānaṃ.",
  "tika-vin01t1:1361_10": "Lolabhāvo nāma tattha tattha rūpādīsu taṇhuppādo,",
  "tika-vin01t1:1361_11": "tassa hetū vatthukāmā eva veditabbā.",
  "tika-vin01t1:1361_12": "Bālabhāvassa hetupariccāgoti sambandho.",
  "tika-vin01t1:1361_13": "Bālabhāvo nāma avijjā,",
  "tika-vin01t1:1361_14": "ducintitacintitādi vā,",
  "tika-vin01t1:1361_15": "tassa ayonisomanasikāro,",
  "tika-vin01t1:1361_16": "sabbepi vā akusalā dhammā hetū.",
  "tika-vin01t1:1361_17": "Kāmaguṇādhigamahetu pāṇātipātādiasuddhappayogo hotīti tabbivekena payogasuddhi vibhāvitā.",
  "tika-vin01t1:1361_18": "Taṇhāsaṃkilesasodhanena vivaṭṭūpanissayasaṃvaḍḍhanena ca ajjhāsayavisodhanaṃ āsayaposanaṃ.",
  "tika-vin01t1:1361_19": "Āsayaposananti ca jhānabhāvanāya paccayabhūtā pubbayogādivasena siddhā ajjhāsayasampadā,",
  "tika-vin01t1:1361_20": "sā pana taṇhupatāpavigamena hoti.",
  "tika-vin01t1:1361_21": "Tena vuttaṃ “taṇhāsaṃkilesavisodhanenā”ti.",
  "tika-vin01t1:1361_22": "Kāmesūti niddhāraṇe bhummaṃ.",
  "tika-vin01t1:1362_0": "Anekabhedoti kāmāsavakāmarāgasaṃyojanādivasena rūpataṇhādivasena ca anekappabhedo.",
  "tika-vin01t1:1362_1": "Kāmacchandoyevāti kāmasabhāvoyeva chando,",
  "tika-vin01t1:1362_2": "na kattukamyatāchando napi kusalacchandoti adhippāyo.",
  "tika-vin01t1:1362_3": "Akusalapariyāpannopīti “vivicca akusalehī”ti ettha vuttaakusalesu antogadhopi.",
  "tika-vin01t1:1362_4": "Jhānapaṭipakkhatoti jhānassa paṭipakkhabhāvato taṃhetu taṃnimittaṃ visuṃ vutto,",
  "tika-vin01t1:1362_5": "akusalabhāvasāmaññena aggahetvā visuṃ sarūpena gahito.",
  "tika-vin01t1:1362_6": "Yadi kilesakāmova purimapade vutto,",
  "tika-vin01t1:1362_7": "taṃ kathaṃ bahuvacananti āha “anekabhedato”tiādi.",
  "tika-vin01t1:1362_8": "Aññesampīti diṭṭhimānaahirikānottappādīnaṃ taṃsahitaphassādīnañca.",
  "tika-vin01t1:1362_9": "Uparijhānaṅgapaccanīkapaṭipakkhabhāvadassanatoti “savitakkaṃ savicāra”ntiādinā upari vuccamānāni jhānaṅgāni uparijhānaṅgāni,",
  "tika-vin01t1:1362_10": "tesaṃ attano paccanīkānaṃ paṭipakkhabhāvadassanato tappaccanīkanīvaraṇavacanaṃ.",
  "tika-vin01t1:1362_11": "“Uparijhānaṅgānaṃ paccanīkapaṭipakkhabhāvadassanato”tipi pāṭho.",
  "tika-vin01t1:1362_12": "Tattha paccanīkapaṭipakkhabhāvadassanatoti upari vuccamānajhānaṅgānaṃ ujuvipaccanīkavasena paṭipakkhabhāvadassanatoti atthaṃ vadanti.",
  "tika-vin01t1:1362_13": "Jhānaṅgapaccanīkānīti jhānaṅgānaṃ pavattinivāraṇato jhānaṅgapaccanīkāni.",
  "tika-vin01t1:1362_14": "Viddhaṃsakānīti vighātakāni.",
  "tika-vin01t1:1362_15": "Samādhi kāmacchandassa paṭipakkhoti rāgapaṇidhiyā ujuvipaccanīkabhāvato nānārammaṇehi palobhitassa paribbhamantassa",
  "tika-vin01t1:1362_16": "cittassa samādhānato kāmacchandassa samādhi paṭipakkho.",
  "tika-vin01t1:1362_17": "Pīti byāpādassāti pāmojjena samānayogakkhemattā byāpādassa pīti paṭipakkhā.",
  "tika-vin01t1:1362_18": "Vitakko thinamiddhassāti yoniso saṅkappanavasena savipphārappavattito vitakko thinamiddhassa paṭipakkho.",
  "tika-vin01t1:1362_19": "Sukhaṃ uddhaccakukkuccassāti sukhaṃ vūpasantasītalasabhāvattā avūpasamānutāpasabhāvassa uddhaccakukkuccassa paṭipakkhaṃ.",
  "tika-vin01t1:1362_20": "Vicāro vicikicchāyāti vicāro ārammaṇe anumajjanavasena paññāpatirūpasabhāvattā vicikicchāya paṭipakkho.",
  "tika-vin01t1:1362_21": "Mahākaccānattherena desitā piṭakānaṃ saṃvaṇṇanā peṭakaṃ,",
  "tika-vin01t1:1362_22": "tasmiṃ peṭake.",
  "tika-vin01t1:1363_0": "Pañcakāmaguṇabhedavisayassāti rūpādipañcakāmaguṇavisesavisayassa.",
  "tika-vin01t1:1363_1": "Āghātavatthubhedādivisayānanti byāpādavivekavacanena “anatthaṃ me acarī”tiādiāghātavatthubhedavisayassa dosassa,",
  "tika-vin01t1:1363_2": "mohādhikehi thinamiddhādīhi vivekavacanena paṭicchādanavasena dukkhādipubbantādibhedavisayassa mohassa vikkhambhanaviveko vutto.",
  "tika-vin01t1:1363_3": "Kāmarāgabyāpādatadekaṭṭhathinamiddhādivikkhambhakañcetaṃ sabbākusalapaṭipakkhasabhāvattā sabbakusalānaṃ,",
  "tika-vin01t1:1363_4": "tena sabhāvena sabbākusalappahāyakaṃ hontampi kāmarāgādivikkhambhanasabhāvameva hoti taṃsabhāvattāti",
  "tika-vin01t1:1363_5": "avisesetvā nīvaraṇākusalamūlādīnaṃ vikkhambhanaviveko vutto hotīti āha.",
  "tika-vin01t1:1364_0": "Yathāpaccayaṃ pavattamānānaṃ sabhāvadhammānaṃ natthi kāci vasavattitāti vasavattibhāvanivāraṇatthaṃ “vitakkanaṃ vitakko”ti vuttaṃ.",
  "tika-vin01t1:1364_1": "Vitakkananti hi vitakkanakiriyā,",
  "tika-vin01t1:1364_2": "sā ca vitakkassa attano paccayehi pavattimattamevāti bhāvaniddeso vasavattibhāvanivāraṇāya hoti.",
  "tika-vin01t1:1364_3": "Tayidaṃ vitakkanaṃ “īdisamida”nti ārammaṇaparikappananti āha “ūhananti vuttaṃ hotī”ti.",
  "tika-vin01t1:1364_4": "Yasmā cittaṃ vitakkabalena ārammaṇaṃ abhiniruḷhaṃ viya hoti,",
  "tika-vin01t1:1364_5": "tasmā so ārammaṇābhiniropanalakkhaṇo vutto.",
  "tika-vin01t1:1364_6": "Yathā hi koci rājavallabhaṃ ñātiṃ vā mittaṃ vā nissāya rājagehaṃ ārohati anupavisati,",
  "tika-vin01t1:1364_7": "evaṃ vitakkaṃ nissāya cittaṃ ārammaṇaṃ ārohati.",
  "tika-vin01t1:1364_8": "Yadi evaṃ kathaṃ avitakkaṃ cittaṃ ārammaṇaṃ ārohatīti?",
  "tika-vin01t1:1364_9": "Vitakkabaleneva.",
  "tika-vin01t1:1364_10": "Yathā hi so puriso paricayena tena vināpi nirāsaṅko rājagehaṃ pavisati,",
  "tika-vin01t1:1364_11": "evaṃ paricayena vitakkena vināpi avitakkaṃ cittaṃ ārammaṇaṃ ārohati.",
  "tika-vin01t1:1364_12": "Paricayenāti ca santāne pavattavitakkabhāvanāsaṅkhātena paricayena.",
  "tika-vin01t1:1364_13": "Vitakkassa hi santāne abhiṇhaṃ pavattassa vasena cittassa ārammaṇābhiruhanaṃ ciraparicitaṃ,",
  "tika-vin01t1:1364_14": "tena taṃ kadāci vitakkena vināpi tattha pavattateva.",
  "tika-vin01t1:1364_15": "Yathā taṃ ñāṇasahitaṃ hutvā sammasanavasena ciraparicitaṃ kadāci ñāṇarahitampi sammasanavasena pavattati,",
  "tika-vin01t1:1364_16": "yathā vā kilesasahitaṃ hutvā pavattaṃ sabbaso kilesarahitampi paricayena kilesavāsanāvasena pavattati,",
  "tika-vin01t1:1364_17": "evaṃsampadamidaṃ daṭṭhabbaṃ.",
  "tika-vin01t1:1365_0": "Āhananapariyāhananarasoti ādito,",
  "tika-vin01t1:1365_1": "abhimukhaṃ vā hananaṃ āhananaṃ. Parito,",
  "tika-vin01t1:1365_2": "parivattitvā vā āhananaṃ pariyāhananaṃ.",
  "tika-vin01t1:1365_3": "“Rūpaṃ rūpaṃ,",
  "tika-vin01t1:1365_4": "pathavī pathavī”ti ākoṭentassa viya pavatti āhananaṃ pariyāhanananti ca veditabbaṃ.",
  "tika-vin01t1:1365_5": "Yasmiñhi ārammaṇe cittaṃ abhiniropeti,",
  "tika-vin01t1:1365_6": "taṃ tassa gahaṇayogyaṃ karonto vitakko ākoṭento viya hoti.",
  "tika-vin01t1:1365_7": "Yadi evaṃ nāgasenattherena “ākoṭanalakkhaṇo vitakko. Yathā, mahārāja,",
  "tika-vin01t1:1365_8": "bherī ākoṭitā atha pacchā anuravati anusaddāyati,",
  "tika-vin01t1:1365_9": "evameva kho, mahārāja,",
  "tika-vin01t1:1365_10": "yathā ākoṭanā,",
  "tika-vin01t1:1365_11": "evaṃ vitakko daṭṭhabbo.",
  "tika-vin01t1:1365_12": "Atha pacchā anuravanā anusaddanā,",
  "tika-vin01t1:1365_13": "evaṃ vicāro daṭṭhabbo”ti ākoṭanalakkhaṇatā vitakkassa kasmā vuttā?",
  "tika-vin01t1:1365_14": "Nāyaṃ virodho.",
  "tika-vin01t1:1365_15": "Therena hi kiccasannissitaṃ katvā lakkhaṇaṃ vuttaṃ.",
  "tika-vin01t1:1365_16": "Dhammānañhi sabhāvavinimuttā kāci kiriyā nāma natthi tathā gahetabbākāro ca.",
  "tika-vin01t1:1365_17": "Bodhaneyyajanānurodhena pana paramatthato ekībhāvopi sabhāvadhammo pariyāyavacanehi viya samāropitarūpehi bahūhi pakārehi pakāsīyati.",
  "tika-vin01t1:1365_18": "Evañhi so suṭṭhu pakāsito hoti.",
  "tika-vin01t1:1365_19": "Ānayanapaccupaṭṭhānoti ettha ānayanaṃ citte ārammaṇassa upanayanaṃ,",
  "tika-vin01t1:1365_20": "ākaḍḍhanaṃ vā.",
  "tika-vin01t1:1366_0": "Anusañcaraṇaṃ anuparibbhamanaṃ.",
  "tika-vin01t1:1366_1": "Svāyaṃ viseso santānamhi labbhamāno eva santāne pākaṭo hotīti daṭṭhabbo.",
  "tika-vin01t1:1366_2": "Sesesupi eseva nayo.",
  "tika-vin01t1:1366_3": "Anumajjananti ārammaṇe cittassa anumasanaṃ,",
  "tika-vin01t1:1366_4": "parimajjananti attho.",
  "tika-vin01t1:1366_5": "Tathā hi “vicāro parimajjanahattho viya sañcaraṇahattho viyā”ti ca vutto.",
  "tika-vin01t1:1366_6": "Tatthāti ārammaṇe.",
  "tika-vin01t1:1366_7": "Sahajātānaṃ anuyojanaṃ ārammaṇe anuvicaraṇasaṅkhātaanumajjanavaseneva veditabbaṃ.",
  "tika-vin01t1:1366_8": "Anuppabandhanaṃ ārammaṇe cittassa avicchinnassa viya pavatti.",
  "tika-vin01t1:1366_9": "Tathā hi so “anuppabandhanatā”ti niddiṭṭho.",
  "tika-vin01t1:1366_10": "Teneva ca “ghaṇṭānuravo viya,",
  "tika-vin01t1:1366_11": "paribbhamanaṃ viyā”ti ca vutto.",
  "tika-vin01t1:1366_12": "Katthacīti paṭhamajjhāne parittacittuppādesu ca.",
  "tika-vin01t1:1366_13": "Oḷārikaṭṭhenāti vicārato oḷārikaṭṭhena.",
  "tika-vin01t1:1366_14": "Yathā ghaṇṭābhighātasaddo paṭhamābhinipāto hoti,",
  "tika-vin01t1:1366_15": "evaṃ ārammaṇābhimukhaniropanaṭṭhena vitakko cetaso paṭhamābhinipāto viya hotīti āha “ghaṇṭābhighātasaddo viyā”tiādi.",
  "tika-vin01t1:1366_16": "Vipphāravāti ettha vipphāro nāma vitakkassa thinamiddhapaṭipakkho ārammaṇe anolīnatā asaṅkoco,",
  "tika-vin01t1:1366_17": "so pana abhiniropanabhāvena calanaṃ viya hotīti adhippāyenāha “paripphandanabhāvo cittassā”ti.",
  "tika-vin01t1:1366_18": "Paribbhamanaṃ viyāti ettha parissayābhāvavīmaṃsanatthaṃ paribbhamananti veditabbaṃ.",
  "tika-vin01t1:1366_19": "Dukanipātaṭṭhakathāyaṃ pana –",
  "tika-vin01t1:1367_0": "“Ākāse gacchato mahāsakuṇassa ubhohi pakkhehi vātaṃ gahetvā pakkhe sannisīdāpetvā gamanaṃ viya ārammaṇe cetaso abhiniropanabhāvena pavatto vitakko,",
  "tika-vin01t1:1367_1": "vātaggahaṇatthaṃ pakkhe phandāpayamānassa gamanaṃ viya anumajjanabhāvena pavatto vicāro”ti –",
  "tika-vin01t1:1368_0": "Vuttaṃ,",
  "tika-vin01t1:1368_1": "taṃ anuppabandhanena pavattiyaṃ yujjati.",
  "tika-vin01t1:1368_2": "Tathā hi upacāre vā appanāyaṃ vā santānena pavattiyaṃ vitakko niccalo hutvā ārammaṇaṃ anupavisitvā viya pavattati,",
  "tika-vin01t1:1368_3": "na paṭhamābhinipāte pākaṭo hoti.",
  "tika-vin01t1:1368_4": "Yathā hi apubbārammaṇe paṭhamābhinipātabhūto vitakko vipphāravā hoti,",
  "tika-vin01t1:1368_5": "na tathā ekasmiṃyeva ārammaṇe nirantaraṃ anuppabandhavasena pavattiyaṃ,",
  "tika-vin01t1:1368_6": "nātivipphāravā pana tattha hoti sannisinnabhāvato.",
  "tika-vin01t1:1368_7": "Paṭhamadutiyajjhānesu pākaṭo hotīti vitakkassa viseso abhiniropanākāro oḷārikattā paṭhamajjhāne pākaṭo hoti,",
  "tika-vin01t1:1368_8": "tadabhāvato pañcakanaye dutiyajjhāne vicārassa viseso anumajjanākāro pākaṭo hoti.",
  "tika-vin01t1:1369_0": "Ayaṃ panettha aparo nayo –",
  "tika-vin01t1:1369_1": "malaggahitaṃ kaṃsabhājanaṃ ekena hatthena daḷhaṃ gahetvā itarena hatthena cuṇṇatelaeḷakalomādikatacumbaṭakena",
  "tika-vin01t1:1369_2": "parimajjantassa daḷhaṃ gahaṇahattho viya vitakko,",
  "tika-vin01t1:1369_3": "parimajjanahattho viya vicāro.",
  "tika-vin01t1:1369_4": "Tathā kumbhakārassa daṇḍappahārena cakkaṃ bhamayitvā bhājanaṃ karontassa piṇḍassa uppīḷanahattho viya vitakko,",
  "tika-vin01t1:1369_5": "tasseva ito cito ca sañcaraṇahattho viya vicāro.",
  "tika-vin01t1:1369_6": "Tathā kaṃsabhājanādīsu kiñci maṇḍalaṃ vaṭṭalekhaṃ karontassa majjhe sannirumbhitvā ṭhitakaṇṭako viya abhiniropano vitakko,",
  "tika-vin01t1:1369_7": "bahi paribbhamanakaṇṭako viya anumajjano vicāroti veditabbaṃ.",
  "tika-vin01t1:1370_0": "Yathā pupphaphalasākhādiavayavavinimutto avijjamānopi rukkho “sapuppho saphalo”ti voharīyati,",
  "tika-vin01t1:1370_1": "evaṃ vitakkādiaṅgavinimuttaṃ avijjamānampi jhānaṃ “savitakkaṃ savicāra”nti voharīyatīti dassetuṃ “rukkho viyā”tiādi vuttaṃ.",
  "tika-vin01t1:1370_2": "Vibhaṅge panātiādīsu jhānabhāvanāya puggalavasena desetabbattā “idha bhikkhu vivicceva kāmehī”tiādinā puggalādhiṭṭhānena jhānāni uddiṭṭhānīti.",
  "tika-vin01t1:1370_3": "Yadipi vibhaṅge puggalādhiṭṭhānā desanā katā,",
  "tika-vin01t1:1370_4": "attho pana tatrāpi vibhaṅgepi yathā idha “iminā ca vitakkenā”tiādinā dhammavasena vutto,",
  "tika-vin01t1:1370_5": "evameva daṭṭhabbo,",
  "tika-vin01t1:1370_6": "paramatthato puggalasseva abhāvatoti adhippāyo.",
  "tika-vin01t1:1370_7": "Atha vā jhānasamaṅgino vitakkavicārasamaṅgitādassanena jhānasseva savitakkasavicāratā vuttāti āha “attho pana tatrāpi evameva daṭṭhabbo”ti.",
  "tika-vin01t1:1371_0": "Vivekasaddassa bhāvasādhanataṃ sandhāyāha “tasmā vivekā”ti.",
  "tika-vin01t1:1371_1": "Hetuatthe cetaṃ nissakkavacanaṃ,",
  "tika-vin01t1:1371_2": "tasmā vivekā hetubhūtāti attho.",
  "tika-vin01t1:1371_3": "Vivekasaddassa kattusādhanataṃ kammasādhanataṃ vā sandhāyāha “tasmiṃ vā viveke”ti.",
  "tika-vin01t1:1371_4": "“Vivitto”ti hi iminā nīvaraṇehi vinābhūto tehi vivecitoti ca sādhanadvayampi saṅgahitamevāti.",
  "tika-vin01t1:1371_5": "Pinayatīti tappeti vaḍḍheti vā.",
  "tika-vin01t1:1371_6": "Sampiyāyanalakkhaṇāti paritussanalakkhaṇā.",
  "tika-vin01t1:1371_7": "Pīnanarasāti paribrūhanarasā.",
  "tika-vin01t1:1371_8": "Pharaṇarasāti paṇītarūpehi kāyassa byāpanarasā.",
  "tika-vin01t1:1371_9": "Udaggabhāvo odagyaṃ.",
  "tika-vin01t1:1371_10": "Sukhayatīti sukhaṃ,",
  "tika-vin01t1:1371_11": "attanā sampayuttadhamme laddhassāde karotīti attho.",
  "tika-vin01t1:1371_12": "Svāyaṃ kattuniddeso pariyāyaladdho dhammato aññassa kattunivattanattho,",
  "tika-vin01t1:1371_13": "nippariyāyena pana bhāvasādhanameva labbhatīti “sukhanaṃ sukha”nti vuttaṃ.",
  "tika-vin01t1:1371_14": "Sātalakkhaṇanti iṭṭhasabhāvattā taṃsamaṅgīpuggalaṃ,",
  "tika-vin01t1:1371_15": "sampayuttadhamme vā attani sādayatīti sātaṃ da-",
  "tika-vin01t1:1371_16": "kārassa ta-",
  "tika-vin01t1:1371_17": "kāraṃ katvā.",
  "tika-vin01t1:1371_18": "Sātaṃ madhuranti vadanti,",
  "tika-vin01t1:1371_19": "sātaṃ lakkhaṇaṃ etassāti sātalakkhaṇaṃ.",
  "tika-vin01t1:1371_20": "Upabrūhanarasantiādīsu upabrūhanaṃ sampayuttadhammānaṃ saṃvaddhanaṃ,",
  "tika-vin01t1:1371_21": "dukkhaṃ viya avissajjetvā adukkhamasukhā viya anajjhupekkhitvā anu anu gaṇhanaṃ upakāritā vā anuggaho.",
  "tika-vin01t1:1371_22": "Katthacīti paṭhamajjhānādike.",
  "tika-vin01t1:1371_23": "Paṭilābhatuṭṭhīti paṭilābhavasena uppajjanakatuṭṭhi.",
  "tika-vin01t1:1371_24": "Paṭiladdharasānubhavananti paṭiladdhassa ārammaṇarasassa anubhavanaṃ.",
  "tika-vin01t1:1371_25": "Etena pītisukhāni sabhāvato vibhajitvā dassitāni.",
  "tika-vin01t1:1371_26": "Yattha pīti,",
  "tika-vin01t1:1371_27": "tattha sukhanti vitakkassa viya vicārena pītiyā sukhena accantasaṃyogamāha.",
  "tika-vin01t1:1371_28": "Yattha sukhaṃ,",
  "tika-vin01t1:1371_29": "tattha na niyamato pītīti vicārassa viya vitakkena,",
  "tika-vin01t1:1371_30": "sukhassa pītiyā anaccantasaṃyogaṃ.",
  "tika-vin01t1:1371_31": "Tena accantānaccantasaṃyogitāya pītisukhānaṃ visesaṃ dasseti.",
  "tika-vin01t1:1372_0": "Kaṃ udakaṃ tārenti etthāti kantāraṃ,",
  "tika-vin01t1:1372_1": "nirudakamaruṭṭhānaṃ.",
  "tika-vin01t1:1372_2": "Vanameva vanantaṃ.",
  "tika-vin01t1:1372_3": "Vanacchāyappavesanaudakaparibhogesu viya sukhanti yathā hi puriso mahākantāramaggaṃ paṭipanno ghammapareto",
  "tika-vin01t1:1372_4": "tasito pipāsito paṭipathe purisaṃ disvā “kattha pānīyaṃ atthī”ti puccheyya,",
  "tika-vin01t1:1372_5": "so “aṭaviṃ uttaritvāva jātassaravanasaṇḍo atthi,",
  "tika-vin01t1:1372_6": "tattha gantvā labhissasī”ti vadeyya,",
  "tika-vin01t1:1372_7": "so tassa kathaṃ sutvāva haṭṭhapahaṭṭho bhaveyya,",
  "tika-vin01t1:1372_8": "tato gacchanto bhūmiyaṃ patitāni uppaladalanāḷapattādīni disvā suṭṭhutaraṃ haṭṭhapahaṭṭho hutvā gacchanto allavatthe allakese purise passeyya,",
  "tika-vin01t1:1372_9": "vanakukkuṭavanamorādīnaṃ saddaṃ suṇeyya,",
  "tika-vin01t1:1372_10": "jātassarapariyante jātamaṇijālasadisaṃ nīlavanasaṇḍaṃ passeyya,",
  "tika-vin01t1:1372_11": "sare jātāni uppalapadumakumudāni passeyya,",
  "tika-vin01t1:1372_12": "acchaṃ vippasannaṃ udakampi passeyya,",
  "tika-vin01t1:1372_13": "so bhiyyo bhiyyo haṭṭhapahaṭṭho hutvā jātassaraṃ otaritvā yathāruci nhatvā ca pivitvā ca passaddhadaratho",
  "tika-vin01t1:1372_14": "bhisamuḷālapokkharādīni khāditvā nīluppalādīni piḷandhitvā mandālavamūlāni khandhe khipitvā uttaritvā",
  "tika-vin01t1:1372_15": "sāṭakaṃ nivāsetvā udakasāṭakaṃ ātape katvā sītacchāyāya mandamande vāte paharante nipannova “aho sukhaṃ",
  "tika-vin01t1:1372_16": "aho sukha”nti vadeyya,",
  "tika-vin01t1:1372_17": "evaṃsampadamidaṃ daṭṭhabbaṃ.",
  "tika-vin01t1:1372_18": "Tassa hi purisassa jātassaravanasaṇḍasavanato paṭṭhāya yāva udakadassanā haṭṭhapahaṭṭhakālo viya pubbabhāgārammaṇe haṭṭhapahaṭṭhākārā pīti,",
  "tika-vin01t1:1372_19": "nhāyitvā ca pivitvā ca sītacchāyāya mandamande vāte paharante “aho sukhaṃ aho sukha”nti vadanto nipannakālo",
  "tika-vin01t1:1372_20": "viya balappattaṃ ārammaṇarasānubhavanākārasaṇṭhitaṃ sukhaṃ.",
  "tika-vin01t1:1373_0": "Tasmiṃ tasmiṃ samayeti iṭṭhārammaṇassa paṭilābhasamaye paṭiladdhassa rasānubhavanasamaye vanacchāyādīnaṃ savanadassanasamaye paribhogasamaye ca.",
  "tika-vin01t1:1373_1": "Pākaṭabhāvatoti yathākkamaṃ pītisukhānaṃ vibhūtabhāvato.",
  "tika-vin01t1:1373_2": "Vivekajaṃ pītisukhanti ettha purimasmiṃ atthe vivekajanti jhānaṃ vuttaṃ.",
  "tika-vin01t1:1373_3": "Pītisukhasaddato ca atthiatthavisesavato assa jhānassa,",
  "tika-vin01t1:1373_4": "asmiṃ vā jhāneti ettha akāro daṭṭhabbo yathā arisasoti.",
  "tika-vin01t1:1373_5": "Dutiye pītisukhameva vivekajaṃ,",
  "tika-vin01t1:1373_6": "vivekajaṃpītisukhanti ca aññapadatthasamāso paccattaniddesassa ca alopo kato,",
  "tika-vin01t1:1373_7": "lope vā sati “vivekajapītisukha”nti pāṭhoti ayaṃ viseso.",
  "tika-vin01t1:1374_0": "Gaṇanānupubbato paṭhamanti iminā desanākkamaṃ ulliṅgeti.",
  "tika-vin01t1:1374_1": "“Gaṇanānupubbatā paṭhama”ntipi pāṭho,",
  "tika-vin01t1:1374_2": "tatthāpi gaṇanānupubbatāyāti attho,",
  "tika-vin01t1:1374_3": "gaṇanānupubbatāmattaṃ vā paṭhamanti idaṃ vacananti attho.",
  "tika-vin01t1:1374_4": "Paṭhamaṃ samāpajjatīti paṭhamanti idaṃ pana na ekantalakkhaṇaṃ.",
  "tika-vin01t1:1374_5": "Ciṇṇavasībhāvo hi aṭṭhasamāpattilābhī ādito paṭṭhāya matthakaṃ pāpentopi samāpajjituṃ sakkoti,",
  "tika-vin01t1:1374_6": "matthakato paṭṭhāya ādiṃ pāpentopi samāpajjituṃ sakkoti,",
  "tika-vin01t1:1374_7": "antarantarā okkamantopi sakkoti.",
  "tika-vin01t1:1374_8": "Evaṃ pubbuppattiyaṭṭhena pana paṭhamaṃ uppannantipi paṭhamaṃ.",
  "tika-vin01t1:1374_9": "Teneva visuddhimagge “gaṇanānupubbatā paṭhamaṃ,",
  "tika-vin01t1:1374_10": "paṭhamaṃ uppannantipi paṭhama”nti ettakameva vuttaṃ.",
  "tika-vin01t1:1374_11": "Paccanīkadhamme jhāpetīti nīvaraṇādipaccanīkadhamme dahati,",
  "tika-vin01t1:1374_12": "vikkhambhanavasena pajahatīti attho.",
  "tika-vin01t1:1374_13": "Gocaranti kasiṇādiālambanaṃ.",
  "tika-vin01t1:1374_14": "Tanti taṃ gocaraṃ.",
  "tika-vin01t1:1374_15": "Upanijjhāyatīti passati.",
  "tika-vin01t1:1374_16": "Saha upacārenāti saddhiṃ upacārajjhānena.",
  "tika-vin01t1:1374_17": "Kasiṇārammaṇūpanijjhāyanatoti pathavīkasiṇādino attano ārammaṇassa rūpaṃ viya cakkhunā upanijjhāyanato.",
  "tika-vin01t1:1374_18": "Lakkhaṇūpanijjhāyanatoti yathāsambhavaṃ aniccādilakkhaṇattayassa nibbānadhātuyā tathalakkhaṇassa ca upanijjhāyanato.",
  "tika-vin01t1:1374_19": "Tenevāha “ettha hī”tiādi.",
  "tika-vin01t1:1374_20": "Niccādivipallāsappahānena maggo asammohato aniccādilakkhaṇāni upanijjhāyatīti lakkhaṇūpanijjhānanti āha “vipassanāya upanijjhāyanakicca”ntiādi.",
  "tika-vin01t1:1374_21": "Tathalakkhaṇanti avināsadhammassa nibbānassa anaññathābhāvato aviparītasabhāvo tathalakkhaṇaṃ,",
  "tika-vin01t1:1374_22": "maggassapi vā nibbānārammaṇato tathalakkhaṇūpanijjhānatā yojetabbā.",
  "tika-vin01t1:1375_0": "Visadisodāharaṇaṃ tāva dassento āha “yathā sadhano”tiādi.",
  "tika-vin01t1:1375_1": "Añño apadesāraho hotīti dhanato parijanato ca añño dhanavā parijanavā ca puriso saha dhanena vattati",
  "tika-vin01t1:1375_2": "parijanena cāti sadhano saparijanoti apadesaṃ arahatīti apadesāraho hoti,",
  "tika-vin01t1:1375_3": "apadisitabbo hotīti vuttaṃ hoti.",
  "tika-vin01t1:1375_4": "Senaṅgesu eva senāsammutīti rathādisenaṅgavinimuttāya senāya abhāvepi rathehi pattīhi ca saha vattanato",
  "tika-vin01t1:1375_5": "sarathā sapatti senāti rathādisenaṅgesuyeva senāvohāroti attho.",
  "tika-vin01t1:1375_6": "Kasmā panettha jhānapāṭhe aggahitā cittekaggatā gahitāti anuyogaṃ sandhāyāha “avuttattā”tiādi.",
  "tika-vin01t1:1375_7": "Evaṃ vuttāyevāti evaṃ sarūpato vibhaṅge vuttāyeva.",
  "tika-vin01t1:1375_8": "Sacittekaggatanti idha avuttepīti “sacittekaggata”nti evaṃ sarūpato imasmiṃ jhānapāṭhe avuttepīti attho,",
  "tika-vin01t1:1375_9": "sāmaññato pana jhānaggahaṇena gahitā eva.",
  "tika-vin01t1:1375_10": "Tenevāha “yena hī”tiādi.",
  "tika-vin01t1:1375_11": "Idaṃ vuttaṃ hoti –",
  "tika-vin01t1:1375_12": "yena vitakkādīhi saha vattabbaṃ,",
  "tika-vin01t1:1375_13": "taṃ dhammaṃ dīpetuṃ tassa pakāsanādhippāyena “savitakkaṃ savicāra”ntiādinā uddeso kato,",
  "tika-vin01t1:1375_14": "so eva adhippāyo tena bhagavatā vibhaṅge “cittassekaggatā”ti niddisantena pakāsito,",
  "tika-vin01t1:1375_15": "tasmā sā jhānapāṭhe aggahitāti na cintetabbanti.",
  "tika-vin01t1:1376_0": "Upasampajjāti ettha upa-",
  "tika-vin01t1:1376_1": "saṃsaddā “upalabbhatī”tiādīsu viya niratthakāti dassetuṃ “upagantvā”tiādiṃ vatvā puna tesaṃ sātthakabhāvaṃ dassetuṃ “upasampādayitvā”tiādi vuttaṃ,",
  "tika-vin01t1:1376_2": "tasmā upasampajjāti ettha patvā sādhetvāti vā attho.",
  "tika-vin01t1:1376_3": "Iriyanti kiriyaṃ.",
  "tika-vin01t1:1376_4": "Vuttintiādīni tasseva vevacanāni.",
  "tika-vin01t1:1376_5": "Ekaṃ iriyāpathabādhanaṃ iriyāpathantarehi rakkhaṇaṃ pālanaṃ.",
  "tika-vin01t1:1376_6": "Sabbabuddhānaṃ āciṇṇattā ānāpānassatikammaṭṭhānameva vuttaṃ.",
  "tika-vin01t1:1376_7": "Tañhi sabbabuddhānaṃ āciṇṇanti vadanti.",
  "tika-vin01t1:1377_0": "Paṭhamajjhānakathā niṭṭhitā.",
  "tika-vin01t1:1378_0": "Dutiyajjhānakathā",
  "tika-vin01t1:1379_0": "Vūpasamāti vūpasamahetu.",
  "tika-vin01t1:1379_1": "Vūpasamoti cettha pahānaṃ adhippetaṃ,",
  "tika-vin01t1:1379_2": "tañca vitakkavicārānaṃ atikkamo atthato dutiyajjhānakkhaṇe anuppādoti āha “samatikkamā”tiādi.",
  "tika-vin01t1:1379_3": "Katamesaṃ panettha vitakkavicārānaṃ vūpasamo adhippeto,",
  "tika-vin01t1:1379_4": "kiṃ paṭhamajjhānikānaṃ,",
  "tika-vin01t1:1379_5": "udāhu dutiyajjhānikānanti,",
  "tika-vin01t1:1379_6": "kiñcettha –",
  "tika-vin01t1:1379_7": "yadi paṭhamajjhānikānaṃ,",
  "tika-vin01t1:1379_8": "natthi tesaṃ vūpasamo.",
  "tika-vin01t1:1379_9": "Na hi kadāci paṭhamajjhānaṃ vitakkavicārarahitaṃ atthi.",
  "tika-vin01t1:1379_10": "Atha dutiyajjhānikānaṃ,",
  "tika-vin01t1:1379_11": "evampi nattheva vūpasamo sabbena sabbaṃ tesaṃ tattha abhāvatoti imaṃ anuyogaṃ sandhāyāha “tattha kiñcāpī”tiādi.",
  "tika-vin01t1:1379_12": "Yasmā diṭṭhādīnavassa taṃtaṃjhānakkhaṇe anuppattidhammatāpādanaṃ vūpasamanaṃ adhippetaṃ,",
  "tika-vin01t1:1379_13": "vitakkādayo eva ca jhānaṅgabhūtā tathā karīyanti,",
  "tika-vin01t1:1379_14": "na taṃsampayuttā phassādayo,",
  "tika-vin01t1:1379_15": "tasmā vitakkādīnaṃyeva vūpasamādhivacanaṃ jhāne āgataṃ.",
  "tika-vin01t1:1379_16": "Yasmā pana vitakkādīnaṃ viya taṃsampayuttadhammānampi “etena etaṃ oḷārika”nti ādīnavadassanaṃ sutte āgataṃ,",
  "tika-vin01t1:1379_17": "tasmā avisesena vitakkādīnaṃ taṃsahagatānañca vūpasamādike vattabbe vitakkādīnaṃyeva vūpasamo vuccamāno",
  "tika-vin01t1:1379_18": "adhikavacanaṃ aññamatthaṃ bodhetīti katvā kañci visesaṃ dīpetīti dassento “oḷārikassa panā”tiādimāha.",
  "tika-vin01t1:1379_19": "Ayañhettha adhippāyo –",
  "tika-vin01t1:1379_20": "yehi vitakkavicārehi paṭhamajjhānassa oḷārikatā,",
  "tika-vin01t1:1379_21": "tesaṃ samatikkamā dutiyajjhānassa samadhigamo,",
  "tika-vin01t1:1379_22": "na sabhāvato anoḷārikānaṃ phassādīnaṃ samatikkamāti ayamattho “vitakkavicārānaṃ vūpasamā”ti etena dīpito,",
  "tika-vin01t1:1379_23": "tasmā “kiṃ paṭhamajjhānikānaṃ vitakkavicārānaṃ vūpasamo idhādhippeto,",
  "tika-vin01t1:1379_24": "udāhu dutiyajjhānikāna”nti edisī codanā anokāsāva.",
  "tika-vin01t1:1379_25": "“Pītiyā ca virāgā”tiādīsupi eseva nayo.",
  "tika-vin01t1:1379_26": "Tasmā vitakkavicārapītisukhasamatikkamavacanāni oḷārikoḷārikaṅgasamatikkamā dutiyādiadhigamadīpakānīti",
  "tika-vin01t1:1379_27": "tesaṃ ekadesabhūtaṃ vitakkavicārasamatikkamavacanaṃ avayavena samudāyopalakkhaṇanayena taṃ dīpakaṃ vuttaṃ.",
  "tika-vin01t1:1379_28": "Visuṃ visuṃ ṭhitepi hi vitakkavicārasamatikkamavacanādike paheyyaṅganiddesatāsāmaññena cittena samūhato",
  "tika-vin01t1:1379_29": "gahite vitakkavicāravūpasamavacanassa tadekadesatā hotīti.",
  "tika-vin01t1:1379_30": "Atha vā vitakkavicāravūpasamavacaneneva taṃsamatikkamā dutiyādiadhigamadīpakena pītivirāgādivacanānaṃ",
  "tika-vin01t1:1379_31": "pītiādisamatikkamā tatiyādiadhigamadīpakatā dīpitā hotīti tassa taṃdīpakatā vuttā.",
  "tika-vin01t1:1379_32": "Evañhi avayavena samudāyopalakkhaṇaṃ vinā vitakkavicāravūpasamavacanena pītivirāgādivacanānaṃ savisaye samānabyāpāratā dassitā hoti.",
  "tika-vin01t1:1380_0": "Ajjhattanti niyakajjhattaṃ adhippetaṃ,",
  "tika-vin01t1:1380_1": "na ajjhattajjhattādīti dassento āha “ajjhattanti niyakajjhattaṃ adhippeta”nti.",
  "tika-vin01t1:1380_2": "Tattha kāraṇamāha “vibhaṅge panā”tiādi. Pana-",
  "tika-vin01t1:1380_3": "saddopi apisaddattho,",
  "tika-vin01t1:1380_4": "vibhaṅgepīti attho.",
  "tika-vin01t1:1380_5": "Ayameva vā pāṭho.",
  "tika-vin01t1:1381_0": "Nīlavaṇṇayogato nīlavatthaṃ viyāti nīlayogato vatthaṃ nīlaṃ viyāti adhippāyo.",
  "tika-vin01t1:1381_1": "Imasmiñca atthavikappeti “ceto sampasādayatī”ti etasmiṃ pakkhe.",
  "tika-vin01t1:1381_2": "Cetasoti ca upayogatthe sāmivacanaṃ.",
  "tika-vin01t1:1381_3": "Purimasminti “sampasādanayogato jhānampi sampasādana”nti vuttapakkhe.",
  "tika-vin01t1:1381_4": "Cetasoti sambandhe sāmivacanaṃ.",
  "tika-vin01t1:1381_5": "“Yāva na pare ekagate karomī”tiādīsu seṭṭhavacanopi ekasaddo loke dissatīti āha “seṭṭhopi hi loke ekoti vuccatī”ti.",
  "tika-vin01t1:1381_6": "“Ekākīhi khuddakehi jita”ntiādīsu asahāyatthopi ekasaddo diṭṭhoti āha “eko asahāyo hutvā”ti.",
  "tika-vin01t1:1381_7": "Saddhādayopi kāmaṃ sampayuttadhammānaṃ sādhāraṇato ca asādhāraṇato ca paccayā hontiyeva,",
  "tika-vin01t1:1381_8": "samādhi pana jhānakkhaṇe sampayuttadhammānaṃ avikkhepalakkhaṇe indaṭṭhakaraṇena sātisayaṃ paccayo hotīti dassento “sampayuttadhamme…pe…",
  "tika-vin01t1:1381_9": "adhivacana”nti āha.",
  "tika-vin01t1:1382_0": "“Sampasādanaṃ cetaso ekodibhāva”nti visesanadvayaṃ jhānassa atisayavacanicchāvasena gahitaṃ.",
  "tika-vin01t1:1382_1": "Svāyamatisayo yathā imasmiṃ jhāne labbhati,",
  "tika-vin01t1:1382_2": "na tathā paṭhamajjhāneti imaṃ visesaṃ dassetuṃ “nanu cā”tiādi vuttaṃ.",
  "tika-vin01t1:1382_3": "Ārammaṇe āhananapariyāhananavasena anumajjanaanuyujjanavasena ca pavattamānā dhammā satipi nīvaraṇappahānena",
  "tika-vin01t1:1382_4": "kilesakālussiyāpagame sampayuttānaṃ kiñci khobhaṃ karontā viya tehi ca te na sannisinnā hontīti vuttaṃ",
  "tika-vin01t1:1382_5": "“vitakkavicārakkhobhena…pe…",
  "tika-vin01t1:1382_6": "na suppasanna”nti.",
  "tika-vin01t1:1382_7": "Tattha khuddikā ūmiyo vīciyo,",
  "tika-vin01t1:1382_8": "mahatiyo taraṅgā.",
  "tika-vin01t1:1382_9": "Samādhipi na suṭṭhu pākaṭoti satipi indriyasamatte vīriyasamatāya ca teneva khotena sampasādābhāvena",
  "tika-vin01t1:1382_10": "ca bahale viya jale maccho samādhipi na suṭṭhu pākaṭo.",
  "tika-vin01t1:1382_11": "Vitakkavicārapalibodhābhāvenāti ettha yathāvuttakhobho eva palibodho.",
  "tika-vin01t1:1382_12": "Evaṃ vuttenāti yassā saddhāya vasena sampasādanaṃ,",
  "tika-vin01t1:1382_13": "yassā ca cittekaggatāya vasena ekodibhāvanti ca jhānaṃ vuttaṃ,",
  "tika-vin01t1:1382_14": "tāsaṃ eva “saddahanā”tiādinā pavattiākāravisesavibhāvanavasena vuttena tena vibhaṅgapāṭhena.",
  "tika-vin01t1:1382_15": "Ayaṃ atthavaṇṇanāti “sampasādanayogato,",
  "tika-vin01t1:1382_16": "sampasādanato vā sampasādanaṃ.",
  "tika-vin01t1:1382_17": "Ekodiṃ bhāvetīti ekodibhāvanti jhānaṃ vutta”nti evaṃ pavattā ayaṃ atthavaṇṇanā.",
  "tika-vin01t1:1382_18": "Aññadatthu saṃsandati ceva sameti ca,",
  "tika-vin01t1:1382_19": "evaṃ veditabbāti kathaṃ panāyaṃ atthavaṇṇanā tena vibhaṅgapāṭhena saddhiṃ saṃsandati sameti,",
  "tika-vin01t1:1382_20": "nanu jhānavibhaṅge “sampasādana”nti padaṃ uddharitvā “yā saddhā saddahanā”tiādinā saddhāyeva vuttā,",
  "tika-vin01t1:1382_21": "“cetaso ekodibhāva”nti ca padaṃ uddharitvā “yā cittassa ṭhiti saṇṭhiti avaṭṭhitī”tiādinā samādhisseva niddeso kato,",
  "tika-vin01t1:1382_22": "aṭṭhakathāyaṃ pana “sampasādanaṃ ekodibhāva”nti jhānameva vuttanti aṭṭhakathāya vibhaṅgapāṭhena saddhiṃ virodho āpajjatīti?",
  "tika-vin01t1:1382_23": "Nāpajjati vibhaṅgepi imināva adhippāyena niddesassa katattā.",
  "tika-vin01t1:1382_24": "Tathā hi yena sampasādanena yogā jhānaṃ “sampasādana”nti vuccati,",
  "tika-vin01t1:1382_25": "tasmiṃ “yā saddhā saddahanā”tiādinā dassite sampasādanaṃ jhānanti samānādhikaraṇaniddeseneva taṃyogā jhāne taṃsaddappavatti dassitā hoti.",
  "tika-vin01t1:1382_26": "“Ekodibhāva”nti ca padaṃ uddharitvā ekodimhi dassite ekodibhāvaṃ jhānanti samānādhikaraṇaniddeseneva",
  "tika-vin01t1:1382_27": "jhānassa ekodivaḍḍhanatā vuttāva hotīti iminā adhippāyena byañjanavicāraṃ akatvā dhammamattameva niddiṭṭhanti",
  "tika-vin01t1:1382_28": "avirodho yutto.",
  "tika-vin01t1:1383_0": "Yaṃ pana vuttaṃ ṭīkākārehi ācariyadhammapālattherādīhi “yadi ekodīti samādhissa gahaṇaṃ adhippetaṃ,",
  "tika-vin01t1:1383_1": "tadā ‘ekodibhāva’nti padaṃ uddharitvā samādhissa niddeso na kattabbo siyā.",
  "tika-vin01t1:1383_2": "Tasmā ekodibhāvasaddo eva samādhimhi pavatto sampasādanasaddo viya jhāne pavattatīti yutta”nti,",
  "tika-vin01t1:1383_3": "taṃ aṭṭhakathāya virujjhati.",
  "tika-vin01t1:1383_4": "Tasmā so aṭṭhakathānirapekkho visuṃyeveko atthavikappoti gahetabbaṃ.",
  "tika-vin01t1:1383_5": "Ayañhi nesaṃ adhippāyo –",
  "tika-vin01t1:1383_6": "vitakkavicārehi anajjhāruḷhattā ekaṃ udetīti ekodīti tathāvidhasamādhiyuttaṃ jhānacittameva gahetvā ekodissa",
  "tika-vin01t1:1383_7": "bhāvo ekodibhāvoti samādhissa gahaṇaṃ sakkā vattunti.",
  "tika-vin01t1:1383_8": "Yo panāyaṃ tesamabhiniveso “ekodīti samādhissa gahaṇe sati ‘ekodibhāva’nti padaṃ uddharitvā samādhissa niddeso na kattabbo siyā”ti,",
  "tika-vin01t1:1383_9": "so anekantikattā ayutto.",
  "tika-vin01t1:1383_10": "Aññatthapi hi byañjanavicāraṃ akatvā atthamattasseva bāhullena vibhaṅge niddeso dissati.",
  "tika-vin01t1:1384_0": "Santāti samaṃ nirodhaṃ gatā.",
  "tika-vin01t1:1384_1": "Samitāti bhāvanāya samaṃ gamitā nirodhitā.",
  "tika-vin01t1:1384_2": "Vūpasantāti tato eva suṭṭhu upasantā.",
  "tika-vin01t1:1384_3": "Atthaṅgatāti atthaṃ vināsaṃ gatā.",
  "tika-vin01t1:1384_4": "Abbhatthaṅgatāti upasaggena padaṃ vaḍḍhetvā vuttaṃ.",
  "tika-vin01t1:1384_5": "Appitāti gamitā vināsaṃ gatā.",
  "tika-vin01t1:1384_6": "Sositāti pavattisaṅkhātassa santānassa abhāvena sosaṃ sukkhabhāvaṃ gatā.",
  "tika-vin01t1:1384_7": "Byantīkatāti vigatantā katā.",
  "tika-vin01t1:1385_0": "Ayamatthoti bhāvanāya pahīnattā vitakkavicārānaṃ abhāvasaṅkhāto attho.",
  "tika-vin01t1:1385_1": "Codakena vuttamatthaṃ sampaṭicchitvā pariharituṃ “evametaṃ siddhovāyamattho”ti vatvā “na paneta”ntiādi vuttaṃ.",
  "tika-vin01t1:1385_2": "Tattha etanti “vitakkavicārānaṃ vūpasamā”ti etaṃ vacanaṃ.",
  "tika-vin01t1:1385_3": "Tadatthadīpakanti tassa vitakkavicārābhāvamattasaṅkhātassa atthassa dīpakaṃ.",
  "tika-vin01t1:1385_4": "Na kilesakālussiyassāti upacārakkhaṇe viya nīvaraṇasaṅkhātassa kilesasaṅkhobhassa vūpasamā na sampasādananti attho.",
  "tika-vin01t1:1385_5": "Nanu ca “purimaṃ vatvāpi vattabbamevā”ti idaṃ kasmā vuttaṃ.",
  "tika-vin01t1:1385_6": "Tathā hi dutiyajjhānādiadhigamūpāyadīpakena ajjhattaṃ sampasādanatāya cetaso ekodibhāvatāya ca hetudīpakena",
  "tika-vin01t1:1385_7": "avitakkaavicārabhāvahetudīpakena ca vitakkavicāravūpasamavacaneneva vitakkavicārābhāvo dīpitoti,",
  "tika-vin01t1:1385_8": "kiṃ puna avitakkaavicāravacanena katenāti? Na,",
  "tika-vin01t1:1385_9": "adīpitattā.",
  "tika-vin01t1:1385_10": "Na hi vitakkavicāravūpasamavacanena vitakkavicārānaṃ appavatti vuttā hoti.",
  "tika-vin01t1:1385_11": "Vitakkavicāresu hi taṇhāppahānaṃ etesaṃ vūpasamanaṃ.",
  "tika-vin01t1:1385_12": "Oḷārikaṅgamukhena hi taṃtaṃjhānanikantiyā vikkhambhanaṃ vitakkavicāravūpasamavacanādīhi pakāsitaṃ.",
  "tika-vin01t1:1385_13": "Yato vitakkavicāresu virattabhāvadīpakaṃ vitakkavicāravūpasamavacanaṃ,",
  "tika-vin01t1:1385_14": "ye ca saṅkhāresu taṇhāppahānaṃ karonti,",
  "tika-vin01t1:1385_15": "tesu maggesu pahīnataṇhesu ca phalesu saṅkhārappavatti hoti,",
  "tika-vin01t1:1385_16": "evamidhāpi vikkhambhitavitakkavicārataṇhassa dutiyajjhānassa vitakkavicārasampayogo purimena na nivārito",
  "tika-vin01t1:1385_17": "siyāti tannivāraṇatthaṃ āvajjitukāmatādiatikkamo ca tesaṃ vūpasamoti dassanatthañca “avitakkaṃ avicāra”nti vuttaṃ.",
  "tika-vin01t1:1385_18": "Paṭhamajjhānaṃ dutiyajjhānassa upanissayapaccayena paccayo hotīti āha “paṭhamajjhānasamādhito”ti.",
  "tika-vin01t1:1385_19": "Paṭhamampīti paṭhamajjhānampi.",
  "tika-vin01t1:1386_0": "Gaṇanānupubbatotiādi heṭṭhā vuttanayeneva veditabbaṃ.",
  "tika-vin01t1:1386_1": "Etthāpi “dutiyaṃ uppannantipi dutiya”nti vattuṃ vaṭṭatiyeva.",
  "tika-vin01t1:1386_2": "Vuttamevatthaṃ vibhaṅgapāṭhena sādhento āha “yathāhā”tiādi.",
  "tika-vin01t1:1386_3": "Yaṃ pana vibhaṅge “jhānanti sampasādo pīti sukhaṃ cittassekaggatā”ti vuttaṃ,",
  "tika-vin01t1:1386_4": "taṃ saparikkhāraṃ jhānaṃ dassetuṃ pariyāyena vuttaṃ.",
  "tika-vin01t1:1386_5": "Rathassa paṇḍukambalaṃ viya hi sampasādo jhānassa parikkhāro,",
  "tika-vin01t1:1386_6": "na jhānaṅganti āha “pariyāyoyeva ceso”ti.",
  "tika-vin01t1:1386_7": "Nippariyāyato pana upanijjhānalakkhaṇappattānaṃ aṅgānaṃ vasena tivaṅgikamevetaṃ hotīti āha “sampasādanaṃ pana ṭhapetvā”tiādi.",
  "tika-vin01t1:1387_0": "Dutiyajjhānakathā niṭṭhitā.",
  "tika-vin01t1:1388_0": "Tatiyajjhānakathā",
  "tika-vin01t1:1389_0": "Virajjanaṃ virāgo.",
  "tika-vin01t1:1389_1": "Taṃ pana virajjanaṃ nibbindanamukhena hīḷanaṃ vā tappaṭibaddharāgappahānaṃ vāti dassetuṃ “tassā pītiyā jigucchanaṃ vā samatikkamo vā”ti vuttaṃ.",
  "tika-vin01t1:1389_2": "Ubhinnamantarāti pītiyā virāgāti imesaṃ dvinnaṃ padānaṃ antarā,",
  "tika-vin01t1:1389_3": "majjheti attho.",
  "tika-vin01t1:1389_4": "Sampiṇḍanaṃ samuccayo.",
  "tika-vin01t1:1389_5": "Maggoti upāyo.",
  "tika-vin01t1:1389_6": "Dutiyajjhānassa hi paṭilābhaṃ vinā tatiyajjhānassa adhigamo na hotīti vitakkavicārānaṃ vūpasamo tatiyajjhānādhigamassa upāyo.",
  "tika-vin01t1:1389_7": "Tadadhigamāyāti tatiyamaggādhigamāya.",
  "tika-vin01t1:1390_0": "Upapattitoti samavāhitabhāvena patirūpato jhānupekkhāpi samavāhitameva antonītaṃ katvā pavattatīti āha “samaṃ passatī”ti.",
  "tika-vin01t1:1390_1": "Visadāyāti saṃkilesavigamena paribyattāya.",
  "tika-vin01t1:1390_2": "Vipulāyāti sātisayaṃ mahaggatabhāvappattito mahatiyā.",
  "tika-vin01t1:1390_3": "Thāmagatāyāti pītivigamena thirabhāvappattāya.",
  "tika-vin01t1:1390_4": "Nanu cettha upekkhāvedanāva na sambhavati,",
  "tika-vin01t1:1390_5": "tasmā kathamayaṃ tatiyajjhānasamaṅgī upekkhāya samannāgatattā “upekkhako”ti vuccatīti ce?",
  "tika-vin01t1:1390_6": "Na kevalaṃ vedanupekkhāva upekkhāti vuccati,",
  "tika-vin01t1:1390_7": "atha kho aññāpi upekkhā vijjantīti dassento āha “upekkhā pana dasavidhā hotī”tiādi.",
  "tika-vin01t1:1390_8": "Tattha “idha,",
  "tika-vin01t1:1390_9": "bhikkhave,",
  "tika-vin01t1:1390_10": "bhikkhu cakkhunā rūpaṃ disvā neva sumano hoti na dummano,",
  "tika-vin01t1:1390_11": "upekkhako viharati sato sampajāno”ti evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe",
  "tika-vin01t1:1390_12": "parisuddhapakatibhāvāvijahanākārabhūtā upekkhā chaḷaṅgupekkhā nāma.",
  "tika-vin01t1:1391_0": "Yā pana “upekkhāsahagatena cetasā ekaṃ disaṃ pharitvā viharatī”ti evamāgatā sattesu majjhattākārabhūtā upekkhā,",
  "tika-vin01t1:1391_1": "ayaṃ brahmavihārupekkhā nāma.",
  "tika-vin01t1:1392_0": "Yā “upekkhāsambojjhaṅgaṃ bhāveti vivekanissita”nti evamāgatā sahajātadhammānaṃ majjhattākārabhūtā upekkhā,",
  "tika-vin01t1:1392_1": "ayaṃ bojjhaṅgupekkhā nāma.",
  "tika-vin01t1:1393_0": "Yā pana “kālena kālaṃ upekkhānimittaṃ manasi karotī”ti evamāgatā anaccāraddhanātisithilavīriyasaṅkhātā upekkhā,",
  "tika-vin01t1:1393_1": "ayaṃ vīriyupekkhā nāma.",
  "tika-vin01t1:1394_0": "Yā –",
  "tika-vin01t1:1395_0": "“Kati saṅkhārupekkhā samathavasena uppajjanti,",
  "tika-vin01t1:1395_1": "kati saṅkhārupekkhā vipassanāvasena uppajjanti?",
  "tika-vin01t1:1395_2": "Aṭṭha saṅkhārupekkhā samathavasena uppajjanti,",
  "tika-vin01t1:1395_3": "dasa saṅkhārupekkhā vipassanāvasena uppajjanti.",
  "tika-vin01t1:1396_0": "“Katamā aṭṭha saṅkhārupekkhā samathavasena uppajjanti?",
  "tika-vin01t1:1396_1": "Paṭhamajjhānapaṭilābhatthāya nīvaraṇe paṭisaṅkhā santiṭṭhanā paññā saṅkhārupekkhāsu ñāṇaṃ,",
  "tika-vin01t1:1396_2": "dutiyajjhānapaṭilābhatthāya vitakkavicāre paṭisaṅkhā santiṭṭhanā paññā saṅkhārupekkhāsu ñāṇaṃ,",
  "tika-vin01t1:1396_3": "tatiyajjhānapaṭilābhatthāya pītiṃ paṭisaṅkhā santiṭṭhanā paññā saṅkhārupekkhāsu ñāṇaṃ,",
  "tika-vin01t1:1396_4": "catutthajjhānapaṭilābhatthāya sukhadukkhe paṭisaṅkhā santiṭṭhanā paññā saṅkhārupekkhāsu ñāṇaṃ,",
  "tika-vin01t1:1396_5": "ākāsānañcāyatanasamāpattipaṭilābhatthāya rūpasaññaṃ paṭighasaññaṃ nānattasaññaṃ paṭisaṅkhā santiṭṭhanā paññā saṅkhārupekkhāsu ñāṇaṃ,",
  "tika-vin01t1:1396_6": "viññāṇañcāyatanasamāpattipaṭilābhatthāya ākāsānañcāyatanasaññaṃ paṭisaṅkhā santiṭṭhanā paññā saṅkhārupekkhāsu ñāṇaṃ,",
  "tika-vin01t1:1396_7": "ākiñcaññāyatanasamāpattipaṭilābhatthāya viññāṇañcāyatanasaññaṃ paṭisaṅkhā santiṭṭhanā paññā saṅkhārupekkhāsu ñāṇaṃ,",
  "tika-vin01t1:1396_8": "nevasaññānāsaññāyatanasamāpattipaṭilābhatthāya ākiñcaññāyatanasaññaṃ paṭisaṅkhā santiṭṭhanā paññā saṅkhārupekkhāsu ñāṇaṃ,",
  "tika-vin01t1:1396_9": "imā aṭṭha saṅkhārupekkhā samathavasena uppajjanti.",
  "tika-vin01t1:1397_0": "“Katamā dasa saṅkhārupekkhā vipassanāvasena uppajjanti?",
  "tika-vin01t1:1397_1": "Sotāpattimaggapaṭilābhatthāya uppādaṃ pavattaṃ nimittaṃ āyūhanaṃ paṭisandhiṃ gatiṃ nibbattiṃ upapattiṃ",
  "tika-vin01t1:1397_2": "jātiṃ jaraṃ byādhiṃ maraṇaṃ sokaṃ paridevaṃ upāyāsaṃ paṭisaṅkhā santiṭṭhanā paññā saṅkhārupekkhāsu ñāṇaṃ,",
  "tika-vin01t1:1397_3": "sotāpattiphalasamāpattatthāya uppādaṃ pavattaṃ nimittaṃ āyūhanaṃ paṭisandhiṃ paṭisaṅkhā santiṭṭhanā paññā saṅkhārupekkhāsu ñāṇaṃ,",
  "tika-vin01t1:1397_4": "sakadāgāmimaggapaalābhatthāya…pe…",
  "tika-vin01t1:1397_5": "sakadāgāmiphalasamāpattatthāya…pe…",
  "tika-vin01t1:1397_6": "anāgāmimaggapaṭilābhatthāya…pe…",
  "tika-vin01t1:1397_7": "anāgāmiphalasamāpattatthāya…pe…",
  "tika-vin01t1:1397_8": "arahattamaggapaṭilābhatthāya uppādaṃ pavattaṃ nimittaṃ āyūhanaṃ paṭisandhiṃ gatiṃ nibbattiṃ upapattiṃ",
  "tika-vin01t1:1397_9": "jātiṃ jaraṃ byādhiṃ maraṇaṃ sokaṃ paridevaṃ upāyāsaṃ paṭisaṅkhā santiṭṭhanā paññā saṅkhārupekkhāsu ñāṇaṃ,",
  "tika-vin01t1:1397_10": "arahattaphalasamāpattatthāya…pe…",
  "tika-vin01t1:1397_11": "suññatavihārasamāpattatthāya…pe…",
  "tika-vin01t1:1397_12": "animittavihārasamaāpattatthāya uppādaṃ pavattaṃ nimittaṃ āyūhanaṃ paṭisandhiṃ paṭisaṅkhā santiṭṭhanā paññā saṅkhārupekkhāsu ñāṇaṃ,",
  "tika-vin01t1:1397_13": "imā dasa saṅkhārupekkhā vipassanāvasena uppajjantī”ti –",
  "tika-vin01t1:1398_0": "Evamāgatā nīvaraṇādipaṭisaṅkhāsantiṭṭhanākārabhūtā upekkhā, ayaṃ saṅkhārupekkhā nāma.",
  "tika-vin01t1:1399_0": "Tattha nīvaraṇe paṭisaṅkhāti pañca nīvaraṇāni pahātabbabhāvena paṭisaṅkhāya,",
  "tika-vin01t1:1399_1": "pariggahetvāti attho.",
  "tika-vin01t1:1399_2": "Santiṭṭhanāti nīvaraṇānaṃ pahānābhimukhībhūtattā tesaṃ pahānepi abyāpārabhāvūpagamanena majjhattatāya santiṭṭhanā.",
  "tika-vin01t1:1399_3": "Saṅkhārupekkhāsūti nīvaraṇappahāne byāpārākaraṇena nīvaraṇasaṅkhātānaṃ saṅkhārānaṃ upekkhanāsūti attho.",
  "tika-vin01t1:1399_4": "Esa nayo vitakkavicārādīsu uppādādīsu ca.",
  "tika-vin01t1:1399_5": "Tattha uppādanti purimakammapaccayā khandhānaṃ idha uppattimāha.",
  "tika-vin01t1:1399_6": "Pavattanti tathāuppannassa pavattiṃ.",
  "tika-vin01t1:1399_7": "Nimittanti sabbampi tebhūmakaṃ saṅkhāragataṃ nimittabhāvena upaṭṭhānato.",
  "tika-vin01t1:1399_8": "Āyūhananti āyatiṃ paṭisandhihetubhūtaṃ kammaṃ.",
  "tika-vin01t1:1399_9": "Paṭisandhinti āyatiṃ upapattiṃ.",
  "tika-vin01t1:1399_10": "Gatinti yāya gatiyā sā paṭisandhi hoti.",
  "tika-vin01t1:1399_11": "Nibbattinti khandhānaṃ nibbattanaṃ.",
  "tika-vin01t1:1399_12": "Upapattinti vipākappavattiṃ.",
  "tika-vin01t1:1399_13": "Jātinti jarādīnaṃ paccayabhūtaṃ bhavapaccayā jātiṃ.",
  "tika-vin01t1:1399_14": "Jarāmaraṇādayo pākaṭā eva.",
  "tika-vin01t1:1400_0": "Ettha ca uppādādayo pañceva saṅkhārupekkhāñāṇassa visayavasena vuttā,",
  "tika-vin01t1:1400_1": "sesā tesaṃ vevacanavasena.",
  "tika-vin01t1:1400_2": "Nibbatti jātīti idañhi dvayaṃ uppādassa ceva paṭisandhiyā ca vevacanaṃ.",
  "tika-vin01t1:1400_3": "Gati upapatti cāti idaṃ dvayaṃ pavattassa,",
  "tika-vin01t1:1400_4": "jarādayo nimittassāti veditabbaṃ.",
  "tika-vin01t1:1400_5": "Nanu cettha catūsu maggavāresu “uppāda”ntiādīni pañca mūlapadāni,",
  "tika-vin01t1:1400_6": "“gatī”tiādīni dasa vevacanapadānīti pannarasa padāni vuttāni,",
  "tika-vin01t1:1400_7": "chasu pana phalasamāpattivāresu pañca mūlapadāneva vuttāni,",
  "tika-vin01t1:1400_8": "taṃ kasmāti ce?",
  "tika-vin01t1:1400_9": "Saṅkhārupekkhāya tikkhabhāve sati kilesappahānasamatthassa maggassa sabbhāvato tassā tikkhabhāvadassanatthaṃ",
  "tika-vin01t1:1400_10": "vevacanapadehi saha daḷhaṃ katvā mūlapadāni vuttāni,",
  "tika-vin01t1:1400_11": "phalassa nirussāhabhāvena santasabhāvattā maggāyattattā ca mandabhūtāpi saṅkhārupekkhā phalassa paccayo",
  "tika-vin01t1:1400_12": "hotīti dassanatthaṃ mūlapadāneva vuttānīti veditabbāni.",
  "tika-vin01t1:1401_0": "Tattha “sotāpattimaggapaṭilābhatthāyā”tiādīsu catūsu maggavāresu suññatānimittappaṇihitamaggānaṃ aññataro vutto.",
  "tika-vin01t1:1401_1": "“Sotāpattiphalasamāpattatthāyā”tiādīsu catūsu phalavāresu pana appaṇihitaphalasamāpatti veditabbā. Kasmā?",
  "tika-vin01t1:1401_2": "Suññatavihārasamāpattatthāya animittavihārasamāpattatthāyāti itarāsaṃ dvinnaṃ phalasamāpattīnaṃ visuṃ vuttattā.",
  "tika-vin01t1:1401_3": "Aniccānupassanāvuṭṭhānavasena hi animittamaggo,",
  "tika-vin01t1:1401_4": "tatheva phalasamāpattikāle animittaphalasamāpatti,",
  "tika-vin01t1:1401_5": "dukkhānupassanāvuṭṭhānavasena appaṇihitamaggaphalasamāpattiyo,",
  "tika-vin01t1:1401_6": "anattānupassanāvuṭṭhānavasaena suññatamaggaphalasamāpattiyo suttantanayena veditabbā.",
  "tika-vin01t1:1401_7": "Evañca katvā suññatādivimokkhavasena magguppattihetubhūtā catasso,",
  "tika-vin01t1:1401_8": "tathā appaṇihitaphalasamāpattiyā catasso,",
  "tika-vin01t1:1401_9": "suññatavihāraanimittavihāravasena dveti dasa saṅkhārupekkhāvipassanāpaññā vuttā,",
  "tika-vin01t1:1401_10": "samathasaṅkhārupekkhā pana appanāvīthiyā āsannapubbabhāge balappattaṃ bhāvanāmayañāṇaṃ.",
  "tika-vin01t1:1402_0": "Yā pana “yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagata”nti evamāgatā adukkhamasukhasaññitā upekkhā,",
  "tika-vin01t1:1402_1": "ayaṃ vedanupekkhā nāma.",
  "tika-vin01t1:1403_0": "Yā “yadatthi yaṃ bhūtaṃ,",
  "tika-vin01t1:1403_1": "taṃ pajahati,",
  "tika-vin01t1:1403_2": "upekkhaṃ paṭilabhatī”ti evamāgatā vicinane majjhattabhūtā upekkhā,",
  "tika-vin01t1:1403_3": "ayaṃ vipassanupekkhā nāma.",
  "tika-vin01t1:1404_0": "Tattha yadatthi yaṃ bhūtanti khandhapañcakaṃ,",
  "tika-vin01t1:1404_1": "taṃ muñcitukamyatāñāṇena pajahati.",
  "tika-vin01t1:1404_2": "Upekkhaṃ paṭilabhatīti diṭṭhasovattikattayassa sappassa lakkhaṇavicinane viya diṭṭhalakkhaṇattayassa",
  "tika-vin01t1:1404_3": "khandhapañcakassa saṅkhāralakkhaṇavicinane upekkhaṃ paṭilabhatīti attho.",
  "tika-vin01t1:1405_0": "Yā pana chandādīsu yevāpanakesu āgatā sahajātānaṃ samappavattihetubhūtā upekkhā,",
  "tika-vin01t1:1405_1": "ayaṃ tatramajjhattupekkhā nāma.",
  "tika-vin01t1:1406_0": "Yā “upekkhako ca viharatī”ti evamāgatā aggasukhepi tasmiṃ apakkhapātajananī upekkhā,",
  "tika-vin01t1:1406_1": "ayaṃ jhānupekkhā nāma.",
  "tika-vin01t1:1407_0": "Yā pana “upekkhāsatipārisuddhiṃ catutthaṃ jhāna”nti evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā,",
  "tika-vin01t1:1407_1": "ayaṃ pārisuddhupekkhā nāma.",
  "tika-vin01t1:1408_0": "Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā ca jhānupekkhā",
  "tika-vin01t1:1408_1": "ca pārisuddhupekkhā ca atthato ekā tatramajjhattupekkhāva hoti.",
  "tika-vin01t1:1408_2": "Tena tena avatthābhedena panassā ayaṃ bhedo ekassapi sato sattassa kumārayuvatherasenāpatirājādivasena bhedo viya.",
  "tika-vin01t1:1408_3": "Tasmā tāsu yattha chaḷaṅgupekkhā,",
  "tika-vin01t1:1408_4": "na tattha bojjhaṅgupekkhādayo.",
  "tika-vin01t1:1408_5": "Yattha vā pana bojjhaṅgupekkhā,",
  "tika-vin01t1:1408_6": "na tattha chaḷaṅgupekkhādayo hontīti veditabbā.",
  "tika-vin01t1:1408_7": "Yathā cetāsaṃ atthato ekībhāvo,",
  "tika-vin01t1:1408_8": "evaṃ saṅkhārupekkhāvipassanupekkhānampi.",
  "tika-vin01t1:1408_9": "Paññā eva hi sā kiccavasena dvidhā bhinnā.",
  "tika-vin01t1:1408_10": "Yathā hi purisassa sāyaṃ gehaṃ paviṭṭhaṃ sappaṃ ajapadadaṇḍaṃ gahetvā pariyesamānassa taṃ thusakoṭṭhake nipannaṃ disvā “sappo nu kho,",
  "tika-vin01t1:1408_11": "no”ti avalokentassa sovattikattayaṃ disvā nibbematikassa “sappo,",
  "tika-vin01t1:1408_12": "na sappo”ti vicinane majjhattatā hoti,",
  "tika-vin01t1:1408_13": "evameva yā āraddhavipassakassa vipassanāñāṇena lakkhaṇattaye diṭṭhe saṅkhārānaṃ aniccabhāvādivicinane majjhattatā uppajjati,",
  "tika-vin01t1:1408_14": "ayaṃ vipassanupekkhā.",
  "tika-vin01t1:1408_15": "Yathā pana tassa purisassa ajapadena daṇḍena gāḷhaṃ sappaṃ gahetvā “kintāhaṃ imaṃ sappaṃ aviheṭhento",
  "tika-vin01t1:1408_16": "attānañca iminā aḍaṃsāpento muñceyya”nti muñcanākārameva pariyesato gahaṇe majjhattatā hoti,",
  "tika-vin01t1:1408_17": "evameva yā lakkhaṇattayassa diṭṭhattā āditte viya tayo bhave passato saṅkhāraggahaṇe majjhattatā,",
  "tika-vin01t1:1408_18": "ayaṃ saṅkhārupekkhā.",
  "tika-vin01t1:1408_19": "Iti vipassanupekkhāya siddhāya saṅkhārupekkhāpi siddhāva hoti.",
  "tika-vin01t1:1408_20": "Iminā panesā vicinanagahaṇesu majjhattasaṅkhātena kiccena dvidhā bhinnā.",
  "tika-vin01t1:1408_21": "Vīriyupekkhā pana vedanupekkhā ca aññamaññañca avasesāhi ca atthato bhinnā evāti.",
  "tika-vin01t1:1409_0": "Imāsaṃ pana dasannampi upekkhānaṃ bhūmipuggalādivasena vibhāgo tattha tattha vuttanayeneva veditabboti dassento āha “evamayaṃ dasavidhāpī”tiādi.",
  "tika-vin01t1:1409_1": "Tattha bhūmipuggalacittārammaṇatoti “chaḷaṅgupekkhā kāmāvacarā,",
  "tika-vin01t1:1409_2": "brahmavihārupekkhā rūpāvacarā”ti evamādinā bhūmito.",
  "tika-vin01t1:1409_3": "“Chaḷaṅgupekkhā khīṇāsavasseva,",
  "tika-vin01t1:1409_4": "brahmavihārupekkhā tiṇṇampi puthujjanasekkhāsekkhāna”nti evamādinā puggalato.",
  "tika-vin01t1:1409_5": "“Chaḷaṅgupekkhā somanassupekkhāsahagatacittasampayuttā”tiādinā cittato.",
  "tika-vin01t1:1409_6": "“Chaḷaṅgupekkhā chaḷārammaṇā,",
  "tika-vin01t1:1409_7": "brahmavihārupekkhā dhammārammaṇā”tiādinā ārammaṇato.",
  "tika-vin01t1:1409_8": "Khandhasaṅgahaekakkhaṇakusalattikasaṅkhepavasenāti “vedanupekkhā vedanākkhandhena saṅgahitā,",
  "tika-vin01t1:1409_9": "itarā nava saṅkhārakkhandhenā”ti khandhasaṅgahavasena.",
  "tika-vin01t1:1409_10": "Chaḷaṅgupekkhā brahmavihārabojjhaṅgajhānapārisuddhitatramajjhattupekkhā ca atthato ekā,",
  "tika-vin01t1:1409_11": "tasmā ekakkhaṇe tāsu ekāya sati na itarā,",
  "tika-vin01t1:1409_12": "tathā saṅkhārupekkhāvipassanupekkhāpi veditabbā,",
  "tika-vin01t1:1409_13": "vedanāvīriyupekkhānaṃ ekakkhaṇe siyā uppattīti evaṃ ekakkhaṇavasena.",
  "tika-vin01t1:1409_14": "Chaḷaṅgupekkhā abyākatā,",
  "tika-vin01t1:1409_15": "brahmavihārupekkhā kusalābyākatā,",
  "tika-vin01t1:1409_16": "tathā sesā,",
  "tika-vin01t1:1409_17": "vedanupekkhā pana siyā akusalāpīti evaṃ kusalattikavasena.",
  "tika-vin01t1:1409_18": "Dasapetā saṅkhepato cattārova dhammā vīriyavedanātatramajjhattatāñāṇavasenāti evaṃ saṅkhepavasena.",
  "tika-vin01t1:1410_0": "Idāni idhādhippetāya jhānupekkhāya lakkhaṇādiṃ niddhāretvā dassento āha “lakkhaṇādito panā”tiādi.",
  "tika-vin01t1:1410_1": "Tattha anābhogarasāti paṇītasukhepi tasmiṃ avanatipaṭipakkhakiccāti attho.",
  "tika-vin01t1:1410_2": "Abyāpārapaccupaṭṭhānāti satipi sukhapāramippattiyaṃ tasmiṃ sukhe abyāvaṭā hutvā paccupatiṭṭhati,",
  "tika-vin01t1:1410_3": "sampayuttānaṃ vā tattha abyāpāraṃ paccupaṭṭhapetīti attho.",
  "tika-vin01t1:1410_4": "Sampayuttadhammānaṃ khobhaṃ uppilavañca āvahantehi vitakkādīhi abhibhūtattā aparibyattaṃ tattha tatramajjhattatāya kiccaṃ,",
  "tika-vin01t1:1410_5": "tadabhāvato idha paribyattanti āha “aparibyattakiccato”ti.",
  "tika-vin01t1:1410_6": "Tenevāha “aparibyattaṃ hī”tiādi.",
  "tika-vin01t1:1411_0": "Idāni sato ca sampajānoti ettha “vuccatī”ti ajjhāharitabbaṃ.",
  "tika-vin01t1:1411_1": "Saratīti iminā “sato”ti padassa kattusādhanatamāha.",
  "tika-vin01t1:1411_2": "Sampajānātīti sammadeva pajānāti.",
  "tika-vin01t1:1411_3": "Puggalenāti puggalādhiṭṭhānena.",
  "tika-vin01t1:1411_4": "Saraṇaṃ cintanaṃ upaṭṭhānaṃ lakkhaṇametissāti saraṇalakkhaṇā.",
  "tika-vin01t1:1411_5": "Sammussanapaṭipakkho asammussanaṃ kiccaṃ etissāti asammussanarasā.",
  "tika-vin01t1:1411_6": "Kilesehi ārakkhā hutvā paccupatiṭṭhati,",
  "tika-vin01t1:1411_7": "tato vā ārakkhaṃ paccupaṭṭhapetīti ārakkhapaccupaṭṭhānā.",
  "tika-vin01t1:1411_8": "Asammuyhanaṃ sammadeva pajānanaṃ,",
  "tika-vin01t1:1411_9": "sammohapaṭipakkho vā asammoho lakkhaṇametassāti asammohalakkhaṇaṃ.",
  "tika-vin01t1:1411_10": "Tīraṇaṃ kiccassa pāragamanaṃ.",
  "tika-vin01t1:1411_11": "Pavicayo vīmaṃsā.",
  "tika-vin01t1:1411_12": "Kāmaṃ upacārajjhānādiṃ upādāya paṭhamadutiyajjhānānipi sukhumāneva,",
  "tika-vin01t1:1411_13": "imaṃ pana uparimajjhānaṃ upādāya “oḷārikattā pana tesaṃ jhānāna”nti vuttaṃ,",
  "tika-vin01t1:1411_14": "sā ca oḷārikatā vitakkādithūlaṅgatāya veditabbā.",
  "tika-vin01t1:1411_15": "Keci “bahucetasikatāyā”ti ca vadanti.",
  "tika-vin01t1:1411_16": "Bhūmiyaṃ viya purisassāti purisassa bhūmiyaṃ gati viyāti vuttaṃ hoti.",
  "tika-vin01t1:1411_17": "Gati sukhā hotīti tesu jhānesu gati sukhā hoti.",
  "tika-vin01t1:1411_18": "Abyattaṃ tattha satisampajaññakiccanti “idaṃ nāma dukkaraṃ karīyatī”ti vattabbassa abhāvato vuttaṃ.",
  "tika-vin01t1:1411_19": "Oḷārikaṅgappahānena pana sukhumattāti ayamattho kāmaṃ dutiyajjhānepi sambhavati,",
  "tika-vin01t1:1411_20": "tathāpi yebhuyyena avippayogībhāvena vattamānesu pītisukhesu pītisaṅkhātassa oḷārikaṅgassa pahānena sukhumatāya",
  "tika-vin01t1:1411_21": "idha sātisayo satipaññābyāpāroti vuttaṃ “purisassā”tiādi.",
  "tika-vin01t1:1411_22": "Dhenuṃ pivatīti dhenupago,",
  "tika-vin01t1:1411_23": "dhenuyā khīraṃ pivantoti vuttaṃ hoti.",
  "tika-vin01t1:1411_24": "Punadeva pītiṃ upagaccheyyāti hānabhāgiyaṃ jhānaṃ siyā,",
  "tika-vin01t1:1411_25": "dutiyajjhānameva sampajjeyyāti attho.",
  "tika-vin01t1:1411_26": "Tenāha “pītisampayuttameva siyā”ti.",
  "tika-vin01t1:1411_27": "Idañca atimadhuraṃ sukhanti tatiyajjhāne sukhaṃ sandhāyāha,",
  "tika-vin01t1:1411_28": "atimadhuratā cassa pahāsodagyasabhāvāya pītiyā abhāveneva veditabbā.",
  "tika-vin01t1:1411_29": "Idanti “sato sampajāno”ti padadvayaṃ.",
  "tika-vin01t1:1412_0": "Sukhañca kāyena paṭisaṃvedesinti ettha kathamābhogena vinā sukhapaṭisaṃvedanāti āha “kiñcāpī”tiādi.",
  "tika-vin01t1:1412_1": "Yasmā tassa nāmakāyena sampayuttaṃ sukhaṃ,",
  "tika-vin01t1:1412_2": "tasmā etamatthaṃ dassento “sukhañca kāyena paṭisaṃvedesi”nti āhāti yojetabbaṃ.",
  "tika-vin01t1:1412_3": "Ayaṃ panettha saṅkhepattho –",
  "tika-vin01t1:1412_4": "“sukhaṃ vedayāmī”ti evamābhoge asatipi nāmakāyena cetasikasukhaṃ,",
  "tika-vin01t1:1412_5": "kāyikasukhaheturūpasamuṭṭhāpanena kāyikasukhañca jhānasamaṅgī paṭisaṃvedetīti vuccatīti.",
  "tika-vin01t1:1412_6": "Tassāti jhānasamaṅgino.",
  "tika-vin01t1:1412_7": "Yaṃ vā tanti yaṃ vā taṃ yathāvuttaṃ nāmakāyasampayuttaṃ sukhaṃ.",
  "tika-vin01t1:1412_8": "Taṃsamuṭṭhānenāti tato samuṭṭhitena atipaṇītena rūpena assa jhānasamaṅgino rūpakāyo yasmā phuṭo,",
  "tika-vin01t1:1412_9": "tasmā etamatthaṃ dassentoti sambandhitabbaṃ.",
  "tika-vin01t1:1412_10": "Yassāti rūpakāyassa.",
  "tika-vin01t1:1412_11": "Phuṭattāti byāpitattāti attho.",
  "tika-vin01t1:1412_12": "Yathā hi udakena phuṭṭhasarīrassa tādise phoṭṭhabbe phuṭṭhe sukhaṃ uppajjati,",
  "tika-vin01t1:1412_13": "evaṃ etehi jhānacittasamuṭṭhitehi rūpehi phuṭṭhasarīrassa.",
  "tika-vin01t1:1412_14": "Jhānā vuṭṭhitopīti jhānamhā vuṭṭhitopi.",
  "tika-vin01t1:1412_15": "Sukhaṃ paṭisaṃvedeyyāti cittasamuṭṭhitarūpehi avasesatisamuṭṭhitarūpasaṅghaṭṭanena uppannakāyaviññāṇena kāyikaṃ sukhaṃ paṭisaṃvedeyya.",
  "tika-vin01t1:1412_16": "Etamatthanti vuttanayena cetasikakāyikasukhapaṭisaṃvedanasaṅkhātaṃ atthaṃ.",
  "tika-vin01t1:1413_0": "Yanti hetuatthe nipāto,",
  "tika-vin01t1:1413_1": "yasmāti attho.",
  "tika-vin01t1:1413_2": "Tenāha “yaṃjhānahetū”ti.",
  "tika-vin01t1:1413_3": "Ācikkhantītiādīni padāni kittanatthānīti adhippāyenāha “pasaṃsantīti adhippāyo”ti.",
  "tika-vin01t1:1413_4": "Kintīti pasaṃsanākārapucchā.",
  "tika-vin01t1:1413_5": "Sukhapāramippatteti sukhassa paramaṃ pariyantaṃ patte.",
  "tika-vin01t1:1413_6": "Sukhābhisaṅgenāti sukhasmiṃ ālayena.",
  "tika-vin01t1:1413_7": "Edisesu ṭhānesu satiggahaṇeneva sampajaññampi gahitaṃ hotīti idha pāḷiyaṃ satiyā eva gahitattā evaṃ upaṭṭhitassatitāya satimā icceva vuttaṃ,",
  "tika-vin01t1:1413_8": "sampajānoti heṭṭhā vuttattā vā.",
  "tika-vin01t1:1413_9": "Asaṃkiliṭṭhanti kilesehi asammissattā asaṃkiliṭṭhaṃ.",
  "tika-vin01t1:1413_10": "Jhānakkhaṇe nippariyāyato cetasikasukhameva labbhatīti “sukhaṃ nāmakāyena paṭisaṃvedetī”ti vuttaṃ.",
  "tika-vin01t1:1413_11": "Tatiyanti gaṇanānupubbato tatiyantiādi heṭṭhā vuttanayānusārena veditabbaṃ.",
  "tika-vin01t1:1414_0": "Tatiyajjhānakathā niṭṭhitā.",
  "tika-vin01t1:1415_0": "Catutthajjhānakathā",
  "tika-vin01t1:1416_0": "“Pubbevā”ti vuttattā “kadā pana nesaṃ pahānaṃ hotī”ti codanaṃ samuṭṭhāpetvā āha “catunnaṃ jhānānaṃ upacārakkhaṇe”ti.",
  "tika-vin01t1:1416_1": "Evaṃ veditabbanti sambandho.",
  "tika-vin01t1:1416_2": "Pahānakkamena avuttānanti ettha pahānakkamo nāma pahāyakadhammānaṃ uppattipaṭipāṭi.",
  "tika-vin01t1:1416_3": "Tena pana vuccamāne “dukkhaṃ domanassaṃ sukhaṃ somanassa”nti vattabbaṃ siyā,",
  "tika-vin01t1:1416_4": "kasmā ito aññathā vacananti āha “indriyavibhaṅge”tiādi.",
  "tika-vin01t1:1416_5": "Uddesakkamenāti “sukhindriyaṃ dukkhindriyaṃ somanassindriyaṃ domanassindriya”nti evaṃ pavattauddesakkamena.",
  "tika-vin01t1:1417_0": "Atha kasmā jhānesveva nirodho vuttoti sambandho.",
  "tika-vin01t1:1417_1": "Kattha cuppannaṃ dukkhindriyanti attano paccayehi uppannaṃ avikkhambhitaṃ dukkhindriyaṃ.",
  "tika-vin01t1:1417_2": "Kattha ca aparisesaṃ nirujjhatīti nirodhaṭṭhānaṃ nirodhakāraṇaṃ pucchati.",
  "tika-vin01t1:1417_3": "Tena katthāti pucchāya etthāti vissajjanepi hetumhi bhummavacanaṃ daṭṭhabbaṃ.",
  "tika-vin01t1:1417_4": "Jhānānubhāvanimittañhi anuppajjantaṃ dukkhindriyaṃ aparisesaṃ nirujjhatīti vuttaṃ.",
  "tika-vin01t1:1417_5": "Atisayanirodho suṭṭhu pahānaṃ ujupaṭipakkhena vūpasamo.",
  "tika-vin01t1:1417_6": "Nirodho pahānamattaṃ.",
  "tika-vin01t1:1417_7": "Nānāvajjaneti yena āvajjanena appanāvīthi,",
  "tika-vin01t1:1417_8": "tato bhinnāvajjane anekāvajjane vā.",
  "tika-vin01t1:1417_9": "Appanāvīthiyañhi upacāro ekāvajjano,",
  "tika-vin01t1:1417_10": "itaro anekāvajjano anekakkhattuṃ pavattanato.",
  "tika-vin01t1:1417_11": "Visamanisajjāya uppannakilamatho visamāsanupatāpo.",
  "tika-vin01t1:1417_12": "Pītipharaṇenāti pītiyā pharaṇarasattā pītisamuṭṭhānānaṃ vā paṇītarūpānaṃ kāyassa byāpanato vuttaṃ.",
  "tika-vin01t1:1417_13": "Tenāha “sabbo kāyo sukhokkanto hotī”ti.",
  "tika-vin01t1:1417_14": "Paṇītarūpaphuṭṭhasarīrassa sukhokkantakāyattā kuto dukkhuppatti visamāsanupatāpādināti āha “paṭipakkhena avihatattā”ti.",
  "tika-vin01t1:1417_15": "Vitakkavicārapaccayepīti pi-",
  "tika-vin01t1:1417_16": "saddo aṭṭhānappayutto,",
  "tika-vin01t1:1417_17": "so “pahīnassā”ti ettha ānetvā sambandhitabbo.",
  "tika-vin01t1:1417_18": "Pahīnassapi domanassindriyassāti idañca “siyā uppattī”ti iminā sambandhitabbaṃ.",
  "tika-vin01t1:1417_19": "Etanti domanassindriyaṃ.",
  "tika-vin01t1:1417_20": "“Uppajjatī”ti iminā sambandho.",
  "tika-vin01t1:1417_21": "“Tassa mayhaṃ aticiraṃ vitakkayato vicārayato kāyopi kilami,",
  "tika-vin01t1:1417_22": "cittampi ūhaññī”ti vacanato kāyacittakhedānaṃ vitakkavicārapaccayatā veditabbā.",
  "tika-vin01t1:1417_23": "Vitakkavicārabhāveti ettha “uppajjati domanassindriya”nti ānetvā sambandhitabbaṃ.",
  "tika-vin01t1:1417_24": "Tatthassa siyā uppattīti tattha dutiyajjhānūpacāre assa pahīnassapi domanassindriyassa uppatti bhaveyya.",
  "tika-vin01t1:1418_0": "Ettha ca yadeke vadanti “tatthassa siyā uppattīti vadantena jhānalābhīnampi domanassuppatti atthīti dassitaṃ hoti,",
  "tika-vin01t1:1418_1": "tena ca anīvaraṇasabhāvo lobho viya dosopi atthīti dīpeti.",
  "tika-vin01t1:1418_2": "Na hi dosena vinā domanassaṃ pavattati,",
  "tika-vin01t1:1418_3": "na cettha paṭṭhānapāḷiyā virodho cintetabbo.",
  "tika-vin01t1:1418_4": "Yasmā tattha parihīnajjhānaṃ ārammaṇaṃ katvā pavattamānaṃ domanassaṃ dassitaṃ,",
  "tika-vin01t1:1418_5": "aparihīnajjhānaṃ ārammaṇaṃ katvā uppajjamānassa domanassassa asambhavato jhānalābhīnaṃ sabbaso domanassaṃ",
  "tika-vin01t1:1418_6": "nuppajjatīti ca na sakkā vattuṃ aṭṭhasamāpattilābhino api tassa uppannattā,",
  "tika-vin01t1:1418_7": "na heva kho so parihīnajjhāno ahosī”ti,",
  "tika-vin01t1:1418_8": "taṃ ayuttaṃ anīvaraṇasabhāvassa domanassassa abhāvato.",
  "tika-vin01t1:1418_9": "Yadi siyā,",
  "tika-vin01t1:1418_10": "rūpārūpāvacarasattānampi uppajjeyya,",
  "tika-vin01t1:1418_11": "na ca uppajjati.",
  "tika-vin01t1:1418_12": "Tathā hi āruppe kāmacchandanīvaraṇaṃ paṭicca thinamiddhanīvaraṇaṃ uddhaccanīvaraṇaṃ avijjānīvaraṇantiādīsu byāpādakukkuccanīvaraṇāni anuddhaṭāni,",
  "tika-vin01t1:1418_13": "na cettha anīvaraṇatāpariyāyo kāmacchandādīnampi anīvaraṇānaṃyeva nīvaraṇasadisatāya nīvaraṇapariyāyassa vuttattā.",
  "tika-vin01t1:1418_14": "Yaṃ pana vuttaṃ “aṭṭhasamāpattilābhino api tassa uppannattā”ti,",
  "tika-vin01t1:1418_15": "tampi akāraṇaṃ uppajjamānena ca domanassena jhānato parihāyanato.",
  "tika-vin01t1:1418_16": "Lahukena pana paccayena parihīnaṃ tādisā naṃ appakasireneva paṭipākatikaṃ karontīti daṭṭhabbaṃ.",
  "tika-vin01t1:1418_17": "“Tatthassa siyā uppattī”ti idaṃ pana parikappanavacanaṃ upacārakkhaṇe domanassassa appahīnabhāvadassanatthaṃ.",
  "tika-vin01t1:1418_18": "Tathā hi vuttaṃ “na tveva antoappanāya”nti.",
  "tika-vin01t1:1418_19": "Yadi pana tadā domanassaṃ uppajjeyya,",
  "tika-vin01t1:1418_20": "paṭhamajjhānampissa parihīnamevāti daṭṭhabbaṃ.",
  "tika-vin01t1:1418_21": "Pahīnampi somanassindriyaṃ pīti viya na dūreti katvā “āsannattā”ti vuttaṃ.",
  "tika-vin01t1:1418_22": "Nānāvajjanūpacāre pahīnampi pahānaṅgaṃ paṭipakkhena avihatattā antarantarā uppajjeyya vāti imamatthaṃ dassento “appanāppattāyā”tiādimāha.",
  "tika-vin01t1:1418_23": "Tādisāya āsevanāya icchitabbattā yathā maggavīthito pubbe dve tayo javanavārā sadisānupassanāva pavattanti,",
  "tika-vin01t1:1418_24": "evamidhāpi appanāvārato pubbe dve tayo javanavārā upekkhāsahagatāva pavattantīti vadanti.",
  "tika-vin01t1:1419_0": "Samāharīti samānesi,",
  "tika-vin01t1:1419_1": "saṅgahetvā abhāsīti attho.",
  "tika-vin01t1:1419_2": "Sukhumāti sukhadukkhāni viya anoḷārikattā avibhūtatāya sukhumā,",
  "tika-vin01t1:1419_3": "tato eva anuminitabbasabhāvattā dubbiññeyyā.",
  "tika-vin01t1:1419_4": "Duṭṭhassāti duṭṭhapayogassa,",
  "tika-vin01t1:1419_5": "duddamassāti attho.",
  "tika-vin01t1:1419_6": "Sakkā hoti esā gāhayitunti aññāpohananayena sakkā gāhayitunti adhippāyo.",
  "tika-vin01t1:1419_7": "Adukkhamasukhāya cetovimuttiyāti idameva catutthaṃ jhānaṃ daṭṭhabbaṃ.",
  "tika-vin01t1:1419_8": "Paccayadassanatthanti adhigamassa upāyabhūtapaccayadassanatthaṃ.",
  "tika-vin01t1:1419_9": "Tenāha “dukkhappahānādayo hi tassā paccayā”ti.",
  "tika-vin01t1:1419_10": "Dukkhappahānādayoti ca sopacārā paṭhamajjhānādayovettha adhippetā.",
  "tika-vin01t1:1419_11": "Pahīnāti vuttāti “pañcannaṃ orambhāgiyānaṃ saṃyojanānaṃ parikkhayā”ti vuttattā.",
  "tika-vin01t1:1419_12": "Etāti sukhādayo vedanā.",
  "tika-vin01t1:1419_13": "Sukhaṃ somanassassa paccayoti vasanagandhālepanapupphābharaṇasamālepanādinibbattaṃ kāyikasukhaṃ somanassassa paccayo.",
  "tika-vin01t1:1419_14": "“Sukhāya kho,",
  "tika-vin01t1:1419_15": "āvuso visākha vedanāya,",
  "tika-vin01t1:1419_16": "rāgānusayo anusetī”ti vacanato āha “somanassaṃ rāgassa paccayo”ti.",
  "tika-vin01t1:1419_17": "“Dukkhāya kho,",
  "tika-vin01t1:1419_18": "āvuso visākha,",
  "tika-vin01t1:1419_19": "vedanāya paṭighānusayo anusetī”ti vacanato vuttaṃ “domanassaṃ dosassa paccayo”ti.",
  "tika-vin01t1:1419_20": "Sukhādighātenāti sukhādīnaṃ pahānena.",
  "tika-vin01t1:1420_0": "Adukkhamasukhanti ettha na dukkhanti adukkhaṃ,",
  "tika-vin01t1:1420_1": "dukkhavidūraṃ.",
  "tika-vin01t1:1420_2": "Yasmā tattha dukkhaṃ natthi,",
  "tika-vin01t1:1420_3": "tasmā vuttaṃ “dukkhābhāvenā”ti.",
  "tika-vin01t1:1420_4": "Asukhanti etthāpi eseva nayo.",
  "tika-vin01t1:1420_5": "Etenāti dukkhasukhapaṭikkhepavacanena.",
  "tika-vin01t1:1420_6": "Paṭipakkhabhūtanti idaṃ idha tatiyavedanāya dukkhādīnaṃ samatikkamavasena pattabbattā vuttaṃ,",
  "tika-vin01t1:1420_7": "na kusalākusalānaṃ viya ujuvipaccanīkatāya.",
  "tika-vin01t1:1420_8": "Iṭṭhāniṭṭhaviparītānubhavanalakkhaṇāti iṭṭhāniṭṭhaviparītassa majjhattārammaṇassa,",
  "tika-vin01t1:1420_9": "iṭṭhāniṭṭhaviparītaṃ vā majjhattākārena anubhavanalakkhaṇā.",
  "tika-vin01t1:1420_10": "Tato eva majjhattarasā.",
  "tika-vin01t1:1420_11": "Avibhūtapaccupaṭṭhānāti sukhadukkhāni viya na vibhūtākārā piṭṭhipāsāṇe migagatamaggo viya tehi anumātabbāvibhūtākāropaṭṭhānā.",
  "tika-vin01t1:1420_12": "Sukhanirodho nāma idha catutthajjhānūpacāro,",
  "tika-vin01t1:1420_13": "so padaṭṭhānaṃ etissāti sukhanirodhapadaṭṭhānā.",
  "tika-vin01t1:1420_14": "Upekkhāsatipārisuddhinti purimapade uttarapadalopenetaṃ samāsapadanti āha “upekkhāya janitasatipārisuddhi”nti.",
  "tika-vin01t1:1420_15": "Sabbapaccanīkadhammaparisuddhāya paccanīkasamanepi abyāvaṭāya pārisuddhupekkhāya vattamānāya catutthajjhāne",
  "tika-vin01t1:1420_16": "sati sampahaṃsanapaññā viya suparisuddhā suvisadā ca hotīti āha “satiyā pārisuddhi,",
  "tika-vin01t1:1420_17": "sā upekkhāya katā na aññenā”ti.",
  "tika-vin01t1:1420_18": "Yadi tatramajjhattatā idha “upekkhā”ti adhippetā,",
  "tika-vin01t1:1420_19": "kathaṃ satiyeva pārisuddhāti vuttāti āha “na kevala”ntiādi.",
  "tika-vin01t1:1420_20": "Satisīsenāti satiṃ uttamaṅgaṃ katvā,",
  "tika-vin01t1:1420_21": "padhānaṃ katvāti vuttaṃ hoti.",
  "tika-vin01t1:1421_0": "Evamapi kasmā idheva sati “upekkhāsatipārisuddhī”ti vuttāti anuyogaṃ sandhāya “tattha kiñcāpī”tiādi vuttaṃ.",
  "tika-vin01t1:1421_1": "Tattha heṭṭhā tīsu jhānesu vijjamānāyapi tatramajjhattatāya paccanīkābhibhavanato sahāyapaccayavekallato ca apārisuddhi,",
  "tika-vin01t1:1421_2": "tathā taṃsampayuttānaṃ tadabhāvato idha pārisuddhīti imamatthaṃ upamāvasena dassetuṃ “yathā panā”tiādi vuttaṃ.",
  "tika-vin01t1:1421_3": "Sūriyappabhābhibhavāti sūriyappabhāya abhibhuyyamānattā.",
  "tika-vin01t1:1421_4": "Atikkhatāya candalekhā viya rattipi sommasabhāvā sabhāgāya rattiyameva ca candalekhā samujjalatīti sā",
  "tika-vin01t1:1421_5": "tassā saṅgayhatīti dassento “sommabhāvena ca attano upakārakattena vā sabhāgāya rattiyā”ti āha.",
  "tika-vin01t1:1421_6": "Sesamettha uttānatthameva.",
  "tika-vin01t1:1422_0": "Catutthajjhānakathā niṭṭhitā.",
  "tika-vin01t1:1423_0": "Pubbenivāsakathā",
  "tika-vin01t1:1424_0": "12.",
  "tika-vin01t1:1424_1": "Rūpavirāgabhāvanāvasena pavattaṃ catubbidhampi arūpajjhānaṃ catutthajjhānasaṅgahamevāti āha “cattāri jhānānī”ti.",
  "tika-vin01t1:1424_2": "Yuttaṃ tāva cittekaggatā bhavokkamanatthatā viya vipassanāpādakatāpi catunnaṃ jhānānaṃ sādhāraṇāti tesaṃ vasena “cattāri jhānānī”ti vacanaṃ,",
  "tika-vin01t1:1424_3": "abhiññāpādakatā pana nirodhapādakatā ca catutthasseva jhānassa āveṇikā,",
  "tika-vin01t1:1424_4": "sā kathaṃ catunnaṃ jhānānaṃ sādhāraṇā vuttāti?",
  "tika-vin01t1:1424_5": "Paramparādhiṭṭhānabhāvato.",
  "tika-vin01t1:1424_6": "Padaṭṭhānapadaṭṭhānampi hi padaṭṭhānantveva vuccati,",
  "tika-vin01t1:1424_7": "kāraṇakāraṇampi kāraṇanti yathā “tiṇehi bhattaṃ siddha”nti.",
  "tika-vin01t1:1424_8": "Evañca katvā payojananiddese aṭṭhasamāpattiggahaṇaṃ samatthitaṃ hoti.",
  "tika-vin01t1:1424_9": "Cittekaggatatthānīti ittasamādhatthāni,",
  "tika-vin01t1:1424_10": "diṭṭhadhammasukhavihāratthānīti attho.",
  "tika-vin01t1:1424_11": "Cittekaggatāsīsena hi diṭṭhadhammasukhavihāro vutto,",
  "tika-vin01t1:1424_12": "sukkhavipassakakhīṇāsavavasena cetaṃ vuttaṃ.",
  "tika-vin01t1:1424_13": "Tenāha “ekaggacittā sukhaṃ divasaṃ viharissāmā”ti.",
  "tika-vin01t1:1424_14": "Bhavokkamanatthānīti bhavesu nibbattiatthāni.",
  "tika-vin01t1:1424_15": "Sattāhaṃ nirodhasamāpattiyā samāpajjanato āha “sattāhaṃ acittakā hutvā”ti.",
  "tika-vin01t1:1424_16": "Kasmā pana sattāhameva nirodhaṃ samāpajjantīti?",
  "tika-vin01t1:1424_17": "Tathākālaparicchedakaraṇato,",
  "tika-vin01t1:1424_18": "tañca yebhuyyena āhārūpajīvīnaṃ sattānaṃ upādinnakappavattassa ekadivasaṃ bhuttāhārassa sattāhameva yāpanato.",
  "tika-vin01t1:1425_0": "Kā panāyaṃ nirodhasamāpatti nāma,",
  "tika-vin01t1:1425_1": "ke taṃ samāpajjanti,",
  "tika-vin01t1:1425_2": "ke na samāpajjanti,",
  "tika-vin01t1:1425_3": "kattha samāpajjanti,",
  "tika-vin01t1:1425_4": "kasmā samāpajjanti,",
  "tika-vin01t1:1425_5": "kathañcassā samāpajjanaṃ hotīti? Vuccate –",
  "tika-vin01t1:1425_6": "tattha kā panāyaṃ nirodhasamāpatti nāmāti yā anupubbanirodhavasena cittacetasikānaṃ dhammānaṃ appavatti.",
  "tika-vin01t1:1425_7": "Ke taṃ samāpajjanti,",
  "tika-vin01t1:1425_8": "ke na samāpajjantīti sabbepi puthujjanasotāpannasakadāgāmino sukkhavipassakā ca anāgāmiarahanto na samāpajjanti,",
  "tika-vin01t1:1425_9": "aṭṭhasamāpattilābhino pana anāgāmino khīṇāsavā ca samāpajjanti.",
  "tika-vin01t1:1425_10": "Kattha samāpajjantīti pañcavokārabhave. Kasmā?",
  "tika-vin01t1:1425_11": "Anupubbasamāpattisabbhāvato.",
  "tika-vin01t1:1425_12": "Catuvokārabhave pana paṭhamajjhānādīnaṃ uppattiyeva natthi,",
  "tika-vin01t1:1425_13": "tasmā na sakkā tattha samāpajjituṃ.",
  "tika-vin01t1:1425_14": "Kasmā samāpajjantīti saṅkhārānaṃ pavattibhede ukkaṇṭhitvā “diṭṭhadhamme acittakā hutvā nirodhaṃ nibbānaṃ patvā sukhaṃ viharissāmā”ti.",
  "tika-vin01t1:1425_15": "Kathañcassā samāpajjanaṃ hotīti samathavipassanāvasena ussakkitvā katapubbakiccassa nevasaññānāsaññāyatanaṃ nirodhayato evamassā samāpajjanaṃ hoti.",
  "tika-vin01t1:1425_16": "Yo hi samathavaseneva ussakkati,",
  "tika-vin01t1:1425_17": "so nevasaññānāsaññāyatanasamāpattiṃ patvā tiṭṭhati.",
  "tika-vin01t1:1425_18": "Yopi vipassanāvaseneva ussakkati,",
  "tika-vin01t1:1425_19": "so phalasamāpattiṃ patvā tiṭṭhati.",
  "tika-vin01t1:1425_20": "Yo pana ubhayavaseneva ussakkitvā nevasaññānāsaññāyatanaṃ nirodheti,",
  "tika-vin01t1:1425_21": "so taṃ samāpajjatīti ayamettha saṅkhepo.",
  "tika-vin01t1:1426_0": "Ayaṃ pana vitthāro –",
  "tika-vin01t1:1426_1": "idha bhikkhu nirodhaṃ samāpajjitukāmo paṭhamajjhānaṃ samāpajjitvā vuṭṭhāya tattha saṅkhāre aniccato dukkhato anattato vipassati.",
  "tika-vin01t1:1426_2": "Vipassanā ca panesā tividhā saṅkhārapariggaṇhanakavipassanā phalasamāpattivipassanā nirodhasamāpattivipassanāti.",
  "tika-vin01t1:1426_3": "Tattha saṅkhārapariggaṇhanakavipassanā mandā vā tikkhā vā maggassa padaṭṭhānaṃ hotiyeva.",
  "tika-vin01t1:1426_4": "Phalasamāpattivipassanā tikkhāva vaṭṭati maggabhāvanāsadisā.",
  "tika-vin01t1:1426_5": "Nirodhasamāpattivipassanā pana nātimandanātitikkhā vaṭṭati,",
  "tika-vin01t1:1426_6": "tasmā esa nātimandāya nātitikkhāya vipassanāya te saṅkhāre vipassati.",
  "tika-vin01t1:1426_7": "Tato dutiyajjhānaṃ…pe…",
  "tika-vin01t1:1426_8": "tato viññāṇañcāyatanaṃ samāpajjitvā vuṭṭhāya tattha saṅkhāre tatheva vipassati.",
  "tika-vin01t1:1426_9": "Atha ākiñcaññāyatanaṃ samāpajjitvā vuṭṭhāya catubbidhaṃ pubbakiccaṃ karoti nānābaddhaavikopanaṃ saṅghapatimānanaṃ",
  "tika-vin01t1:1426_10": "satthupakkosanaṃ addhānaparicchedanti.",
  "tika-vin01t1:1427_0": "Tattha nānābaddhaavikopananti yaṃ iminā bhikkhunā saddhiṃ ekābaddhaṃ na hoti,",
  "tika-vin01t1:1427_1": "nānābaddhaṃ hutvā ṭhitaṃ pattacīvaraṃ vā mañcapīṭhaṃ vā nivāsagehaṃ vā aññaṃ vā pana yaṃ kiñci parikkhārajātaṃ,",
  "tika-vin01t1:1427_2": "taṃ yathā na vikuppati,",
  "tika-vin01t1:1427_3": "aggiudakavātacoraundūrādīnaṃ vasena na vinassati,",
  "tika-vin01t1:1427_4": "evaṃ adhiṭṭhātabbaṃ.",
  "tika-vin01t1:1427_5": "Tatridaṃ adhiṭṭhānavidhānaṃ “idañcidañca imasmiṃ sattāhabbhantare mā agginā jhāyatu,",
  "tika-vin01t1:1427_6": "mā udakena vuyhatu,",
  "tika-vin01t1:1427_7": "mā vātena viddhaṃsatu,",
  "tika-vin01t1:1427_8": "mā corehi harīyatu,",
  "tika-vin01t1:1427_9": "mā undūrādīhi khajjatū”ti.",
  "tika-vin01t1:1427_10": "Evaṃ adhiṭṭhite taṃ sattāhaṃ tassa na koci parissayo hoti,",
  "tika-vin01t1:1427_11": "anadhiṭṭhahato pana aggiādīhi nassati,",
  "tika-vin01t1:1427_12": "idaṃ nānābaddhaavikopanaṃ nāma.",
  "tika-vin01t1:1427_13": "Yaṃ pana ekābaddhaṃ hoti nivāsanapārupanaṃ vā nisinnāsanaṃ vā,",
  "tika-vin01t1:1427_14": "tattha visuṃ adhiṭṭhānakiccaṃ natthi,",
  "tika-vin01t1:1427_15": "samāpattiyeva naṃ rakkhati.",
  "tika-vin01t1:1428_0": "Saṅghapatimānananti bhikkhusaṅghassa patimānanaṃ udikkhanaṃ,",
  "tika-vin01t1:1428_1": "yāva so bhikkhu āgacchati,",
  "tika-vin01t1:1428_2": "tāva saṅghakammassa akaraṇanti attho.",
  "tika-vin01t1:1428_3": "Ettha ca patimānanaṃ etassa na pubbakiccaṃ,",
  "tika-vin01t1:1428_4": "patimānanāvajjanaṃ pana pubbakiccaṃ.",
  "tika-vin01t1:1428_5": "Tasmā evaṃ āvajjitabbaṃ “sace mayi sattāhaṃ nirodhaṃ samāpajjitvā nisinne saṅgho apalokanakammādīsu kiñcideva kammaṃ kattukāmo hoti,",
  "tika-vin01t1:1428_6": "yāva maṃ koci bhikkhu āgantvā na pakkosati,",
  "tika-vin01t1:1428_7": "tāvadeva vuṭṭhahissāmī”ti.",
  "tika-vin01t1:1428_8": "Evaṃ katvā samāpanno hi tasmiṃ samaye vuṭṭhahatiyeva.",
  "tika-vin01t1:1428_9": "Yo pana evaṃ na karoti,",
  "tika-vin01t1:1428_10": "saṅgho ce sannipatitvā taṃ apassanto “asuko bhikkhu kuhi”nti pucchitvā “nirodhaṃ samāpanno”ti vutte kañci bhikkhuṃ peseti “taṃ pakkosāhī”ti,",
  "tika-vin01t1:1428_11": "athassa tena bhikkhunā savanūpacāre ṭhatvā “saṅgho taṃ āvuso patimānetī”ti vuttamatteyeva vuṭṭhānaṃ hoti.",
  "tika-vin01t1:1428_12": "Evaṃ garukā hi saṅghassa āṇā nāma,",
  "tika-vin01t1:1428_13": "tasmā taṃ āvajjitvā yathā paṭhamameva vuṭṭhāti,",
  "tika-vin01t1:1428_14": "evaṃ samāpajjitabbaṃ.",
  "tika-vin01t1:1429_0": "Satthupakkosananti idhāpi satthupakkosanāvajjanameva imassa pubbakiccaṃ,",
  "tika-vin01t1:1429_1": "tasmā tampi evaṃ āvajjitabbaṃ.",
  "tika-vin01t1:1429_2": "Sesaṃ purimanayeneva veditabbaṃ.",
  "tika-vin01t1:1430_0": "Addhānaparicchedoti jīvitaddhānassa paricchedo.",
  "tika-vin01t1:1430_1": "Iminā bhikkhunā addhānaparicchedesu kusalena bhavitabbaṃ,",
  "tika-vin01t1:1430_2": "“attano āyusaṅkhārā sattāhaṃ pavattissanti na pavattissantī”ti āvajjitvāva samāpajjitabbaṃ.",
  "tika-vin01t1:1430_3": "Sace hi sattāhabbhantare nirujjhanake āyusaṅkhāre anāvajjitvāva samāpajjati,",
  "tika-vin01t1:1430_4": "tassa nirodhasamāpatti maraṇaṃ paṭibāhituṃ na sakkoti,",
  "tika-vin01t1:1430_5": "antonirodhe maraṇassa natthitāya antarāva samāpattito vuṭṭhāti,",
  "tika-vin01t1:1430_6": "tasmā etaṃ āvajjitvāva samāpajjitabbaṃ.",
  "tika-vin01t1:1430_7": "Avasesañhi anāvajjitumpi vaṭṭati,",
  "tika-vin01t1:1430_8": "idaṃ pana āvajjitabbamevāti vuttaṃ.",
  "tika-vin01t1:1430_9": "So evaṃ ākiñcaññāyatanaṃ samāpajjitvā vuṭṭhāya idaṃ pubbakiccaṃ katvā nevasaññānāsaññāyatanaṃ samāpajjati,",
  "tika-vin01t1:1430_10": "athekaṃ vā dve vā cittavāre atikkamitvā acittako hoti,",
  "tika-vin01t1:1430_11": "nirodhaṃ phusati.",
  "tika-vin01t1:1430_12": "Kasmā panassa dvinnaṃ cittānaṃ upari cittāni na pavattantīti?",
  "tika-vin01t1:1430_13": "Nirodhassa payogattā.",
  "tika-vin01t1:1430_14": "Idañhi imassa bhikkhuno dve samathavipassanādhamme yuganaddhe katvā aṭṭhasamāpattiārohanaṃ anupubbanirodhassa payogo,",
  "tika-vin01t1:1430_15": "na nevasaññānāsaññāyatanasamāpattiyāti nirodhassa payogattā dvinnaṃ cittānaṃ upari cittāni na pavattantīti.",
  "tika-vin01t1:1431_0": "Yasmā bodhisattena bodhimaṇḍupasaṅkamanato pubbepi carimabhave catutthajjhānaṃ nibbattitapubbaṃ,",
  "tika-vin01t1:1431_1": "tadā pana taṃ nibbattitamattameva ahosi,",
  "tika-vin01t1:1431_2": "na vipassanādipādakaṃ.",
  "tika-vin01t1:1431_3": "Tasmā “bodhirukkhamūle nibbattita”nti tato visesetvā vuttaṃ.",
  "tika-vin01t1:1431_4": "Vipassanāpādakanti vipassanārambhe vipassanāya pādakaṃ.",
  "tika-vin01t1:1431_5": "Abhiññāpādakanti etthāpi eseva nayo.",
  "tika-vin01t1:1431_6": "Buddhānañhi paṭhamārambhe eva pādakajjhānena payojanaṃ ahosi,",
  "tika-vin01t1:1431_7": "na tato paraṃ uparimaggādhigamaphalasamāpattiabhiññāvaḷañjanādiatthaṃ.",
  "tika-vin01t1:1431_8": "Abhisambodhisamadhigamato paṭṭhāya hi sabbaṃ ñāṇasamādhikiccaṃ ākaṅkhāmattapaṭibaddhamevāti.",
  "tika-vin01t1:1431_9": "Sabbakiccasādhakanti anupubbavihārādisabbakiccasādhakaṃ.",
  "tika-vin01t1:1431_10": "Sabbalokiyalokuttaraguṇadāyakanti ettha vipassanābhiññāpādakattā eva catutthassa jhānassa bhagavato sabbalokiyalokuttaraguṇadāyakatā veditabbā.",
  "tika-vin01t1:1431_11": "Sabbaññutaññāṇapadaṭṭhānañhi maggañāṇaṃ taṃpadaṭṭhānañca sabbaññutaññāṇaṃ abhisambodhi,",
  "tika-vin01t1:1431_12": "tadadhigamasamakālameva ca bhagavato sabbe buddhaguṇā hatthagatā ahesuṃ,",
  "tika-vin01t1:1431_13": "catutthajjhānasannissayo ca maggādhigamoti.",
  "tika-vin01t1:1432_0": "“Catutthaṃ jhānaṃ upasampajja vihāsi”nti vatvā “so”ti vuttattā āha “so aha”nti.",
  "tika-vin01t1:1432_1": "Evaṃ samāhiteti ettha evaṃ-",
  "tika-vin01t1:1432_2": "saddo heṭṭhā jhānattayādhigamapaṭipāṭisiddhassa catutthajjhānasamādhānassa nidassanatthoti āha “evanti catutthajjhānakkamanidassanameta”nti.",
  "tika-vin01t1:1432_3": "Catutthajjhānassa tassa ca adhigamamaggassa nidassanaṃ,",
  "tika-vin01t1:1432_4": "yena samādhānānukkamena catutthajjhānasamādhi laddho,",
  "tika-vin01t1:1432_5": "tadubhayanidassananti attho.",
  "tika-vin01t1:1432_6": "Tenāha “iminā…pe…",
  "tika-vin01t1:1432_7": "vuttaṃ hotī”ti.",
  "tika-vin01t1:1432_8": "Tattha iminā kamenāti iminā paṭhamajjhānādhigamādinā kamena.",
  "tika-vin01t1:1432_9": "Yadipi “eva”nti idaṃ āgamanasamādhinā saddhiṃ catutthajjhānasamādhānaṃ dīpeti,",
  "tika-vin01t1:1432_10": "satipārisuddhisamādhi eva pana iddhiyā adhiṭṭhānabhāvato padhānanti āha “catutthajjhānasamādhinā samāhite”ti.",
  "tika-vin01t1:1432_11": "Sabbapaccanīkadhammupakkilesaparisuddhāya paccanīkasamanepi abyāvaṭāya pārisuddhupekkhāya vattamānāya",
  "tika-vin01t1:1432_12": "catutthajjhānaṃ taṃsampayuttā ca dhammā suparisuddhā suvisadā ca honti,",
  "tika-vin01t1:1432_13": "satisīsena pana tattha desanā katāti āha “upekkhāsatipārisuddhibhāvena parisuddhe”ti,",
  "tika-vin01t1:1432_14": "upekkhāya janitasatipārisuddhisambhavenāti attho.",
  "tika-vin01t1:1432_15": "Parisuddhiyā eva paccayavisesena pavattiviseso pariyodātatā sudhantasuvaṇṇassa nighaṃsanena pabhassaratā viyāti āha “parisuddhattāyeva pariyodāte,",
  "tika-vin01t1:1432_16": "pabhassareti vuttaṃ hotī”ti.",
  "tika-vin01t1:1433_0": "Sukhādīnaṃ paccayānaṃ ghātenāti sukhasomanassānaṃ dukkhadomanassānañca yathākkamaṃ rāgadosapaccayānaṃ vikkhambhanena.",
  "tika-vin01t1:1433_1": "“Sukhaṃ somanassassa paccayo,",
  "tika-vin01t1:1433_2": "somanassaṃ rāgassa,",
  "tika-vin01t1:1433_3": "dukkhaṃ domanassassa paccayo,",
  "tika-vin01t1:1433_4": "domanassaṃ dosassā”ti vuttaṃ.",
  "tika-vin01t1:1433_5": "Yathā rāgādayo cetaso malāsucibhāvena “aṅgaṇānī”ti vuccanti,",
  "tika-vin01t1:1433_6": "evaṃ upagantvā kilesanaṭṭhena upakkilesāti āha “anaṅgaṇattā eva ca vigatupakkilese”ti.",
  "tika-vin01t1:1433_7": "Tenāha “aṅgaṇena hi cittaṃ upakkilissatī”ti,",
  "tika-vin01t1:1433_8": "vibādhīyati upatāpīyatīti attho.",
  "tika-vin01t1:1433_9": "Subhāvitattāti paguṇabhāvāpādanena suṭṭhu bhāvitattā.",
  "tika-vin01t1:1433_10": "Tenāha “vasībhāvappatte”ti,",
  "tika-vin01t1:1433_11": "āvajjanādinā pañcadhā cuddasavidhena vā paridamanena vasaṃ vattituṃ upagateti attho.",
  "tika-vin01t1:1433_12": "Vase vattamānañhi cittaṃ mudūti vuccatīti vase vattamānaṃ cittaṃ paguṇabhāvāpattiyā suparimadditaṃ viya",
  "tika-vin01t1:1433_13": "cammaṃ suparikammakatā viya ca lākhā mudūti vuccati.",
  "tika-vin01t1:1433_14": "Kammakkhameti vikubbanādiiddhikammakkhame.",
  "tika-vin01t1:1433_15": "Tadubhayanti mudutākammaniyadvayaṃ.",
  "tika-vin01t1:1434_0": "Nāhantiādīsu na-",
  "tika-vin01t1:1434_1": "kāro paṭisedhattho.",
  "tika-vin01t1:1434_2": "Ahanti satthā attānaṃ niddisati.",
  "tika-vin01t1:1434_3": "Bhikkhaveti bhikkhū ālapati.",
  "tika-vin01t1:1434_4": "Aññanti idāni vuccamānacittato aññaṃ.",
  "tika-vin01t1:1434_5": "Ekadhammampīti ekampi sabhāvadhammaṃ.",
  "tika-vin01t1:1434_6": "Na samanupassāmīti sambandho.",
  "tika-vin01t1:1434_7": "Ayañhettha attho – ahaṃ,",
  "tika-vin01t1:1434_8": "bhikkhave,",
  "tika-vin01t1:1434_9": "sabbaññutaññāṇena olokentopi aññaṃ ekadhammampi na samanupassāmi,",
  "tika-vin01t1:1434_10": "yaṃ vasībhāvāpādanena bhāvitaṃ tathā punappunaṃ karaṇena bahulīkataṃ evaṃ savisesamudubhāvappattiyā mudu",
  "tika-vin01t1:1434_11": "kammakkhamatāya kammaniyañca hoti yathā idaṃ cittanti.",
  "tika-vin01t1:1434_12": "Idaṃ cittanti ca attano tesañca paccakkhatāya evamāha.",
  "tika-vin01t1:1435_0": "Yathā yathāvuttā parisuddhatādayo na vigacchanti,",
  "tika-vin01t1:1435_1": "evaṃ subhāvitaṃ cittaṃ tattha avaṭṭhitaṃ idha “ṭhitaṃ āneñjappatta”nti ca vuttanti āha “etesu parisuddhabhāvādīsu ṭhitattā ṭhite,",
  "tika-vin01t1:1435_2": "ṭhitattāyeva āneñjappatte”ti.",
  "tika-vin01t1:1435_3": "Yathā mudukammaññatā vasībhāvappattiyā lakkhīyati,",
  "tika-vin01t1:1435_4": "evaṃ vasībhāvappattipi mudukammaññatāhi lakkhīyatīti “mudukammaññabhāvena vā attano vase ṭhitattā ṭhite”ti vuttaṃ.",
  "tika-vin01t1:1435_5": "Yathā hi kāraṇena phalaṃ niddhārīyati,",
  "tika-vin01t1:1435_6": "evaṃ phalenapi kāraṇaṃ niddhārīyatīti niccalabhāvena avaṭṭhānaṃ āneñjappattiyā ca sampayuttadhammesu",
  "tika-vin01t1:1435_7": "thirabhāvena paṭipakkhehi akammaniyatāya ca sambhavataṃ saddhādibalānaṃ ānubhāvena hotīti āha “saddhādīhi",
  "tika-vin01t1:1435_8": "pariggahitattā āneñjappatte”ti.",
  "tika-vin01t1:1436_0": "Idāni saṅkhepato vuttamevatthaṃ vivarituṃ “saddhāpariggahitaṃ hī”tiādi vuttaṃ.",
  "tika-vin01t1:1436_1": "Tattha saddhāpariggahitanti evaṃ subhāvitaṃ vasībhāvappattaṃ cittaṃ ekaṃsena abhiññāsacchikaraṇīyānaṃ",
  "tika-vin01t1:1436_2": "dhammānaṃ abhiññāsacchikiriyāya saṃvattatīti evaṃ pavattāya saddhāya pariggahitaṃ yathāvuttasaddhābalena",
  "tika-vin01t1:1436_3": "upatthambhitaṃ.",
  "tika-vin01t1:1436_4": "Assaddhiyenāti tappaṭipakkhena assaddhiyena hetunā.",
  "tika-vin01t1:1436_5": "Na iñjatīti na calati na kampati,",
  "tika-vin01t1:1436_6": "aññadatthu uparivisesāvahabhāveneva tiṭṭhati.",
  "tika-vin01t1:1436_7": "Vīriyapariggahitantiādīsupi imināva nayena attho veditabbo.",
  "tika-vin01t1:1436_8": "Ayaṃ pana viseso –",
  "tika-vin01t1:1436_9": "vīriyapariggahitanti vasībhāvāpādanaparidamanasādhanena vīriyena upatthambhitaṃ.",
  "tika-vin01t1:1436_10": "Satipariggahitanti yathāvutte bhāvanābahulīkāre asammosādikāya kusalānañca dhammānaṃ gatiyo samanvesamānāya satiyā upatthambhitaṃ.",
  "tika-vin01t1:1436_11": "Samādhipariggahitanti tattheva avikkhepasādhanena samādhānena upatthambhitaṃ.",
  "tika-vin01t1:1436_12": "Paññāpariggahitanti tassā eva bhāvanāya upakārānupakāradhammānaṃ pajānanalakkhaṇāya paññāya upatthambhitaṃ.",
  "tika-vin01t1:1436_13": "Obhāsagatanti ñāṇobhāsasahagataṃ.",
  "tika-vin01t1:1436_14": "Obhāsabhūtena hi yathāvuttasamādhānasaṃvaddhitena ñāṇena saṃkilesapakkhaṃ yāthāvato passanto tato utrāsanto ottappanto taṃ abhibhavati,",
  "tika-vin01t1:1436_15": "na tena abhibhuyyati.",
  "tika-vin01t1:1436_16": "Tenāha “kilesandhakārena na iñjatī”ti.",
  "tika-vin01t1:1436_17": "Etena ñāṇapariggahitaṃ hirottappabalaṃ dasseti.",
  "tika-vin01t1:1436_18": "Aṭṭhaṅgasamannāgatanti catutthajjhānasamādhinā samāhitatā parisuddhatā pariyodātatā anaṅgaṇatā vigatupakkilesatā",
  "tika-vin01t1:1436_19": "mudubhāvo kammaniyatā āneñjappattiyā ṭhitatāti imehi aṭṭhahi aṅgehi samannāgataṃ.",
  "tika-vin01t1:1436_20": "Atha vā samāhitassa cittassa imāni aṅgānīti “samāhite”ti imaṃ aṅgabhāvena aggahetvā ṭhitiāneñjappattiyo",
  "tika-vin01t1:1436_21": "visuṃ gahetvā yathāvuttehi aṭṭhahi aṅgehi samannāgatanti attho daṭṭhabbo.",
  "tika-vin01t1:1436_22": "Abhinīhārakkhamanti iddhividhādiatthaṃ abhinīhārakkhamaṃ tadabhimukhakaraṇayoggaṃ.",
  "tika-vin01t1:1436_23": "Tenāha “abhiññāsacchikaraṇīyānaṃ dhammānaṃ abhiññāsacchikiriyāyā”ti.",
  "tika-vin01t1:1437_0": "Kāmaṃ nīvaraṇāni vikkhambhetvā eva paṭhamajjhānasamadhigamo,",
  "tika-vin01t1:1437_1": "vitakkādivūpasamā eva ca dutiyajjhānādisamadhigamo,",
  "tika-vin01t1:1437_2": "tathāpi na tathā te tehi dūrībhūtā,",
  "tika-vin01t1:1437_3": "apetā vā yathā catutthajjhānato,",
  "tika-vin01t1:1437_4": "tasmā cetaso malīnabhāvasaṅkhobhauppilābhāvakarehi nīvaraṇādīhi suṭṭhu vimuttiyā tassa parisuddhipariyodātatā ca vuttāti āha “nīvaraṇa…pe…",
  "tika-vin01t1:1437_5": "pariyodāte”ti.",
  "tika-vin01t1:1437_6": "Jhānapaṭilābhapaccanīkānanti ettha ācariyadhammapālattherena “jhānapaṭilābhapaccayāna”nti pāṭhaṃ gahetvā",
  "tika-vin01t1:1437_7": "“jhānapaṭilābhapaccanīkāna”nti ayaṃ pāṭho paṭikkhitto.",
  "tika-vin01t1:1437_8": "Vuttañhi tena –",
  "tika-vin01t1:1438_0": "“Jhānapaṭilābhapaccayānanti jhānapaṭilābhahetukānaṃ jhānapaṭilābhaṃ nissāya uppajjanakānaṃ.",
  "tika-vin01t1:1438_1": "Pāpakānanti lāmakānaṃ.",
  "tika-vin01t1:1438_2": "Icchāvacarānanti icchāya avacarānaṃ icchāvasena otiṇṇānaṃ ‘aho vata mameva satthā paṭipucchitvā bhikkhūnaṃ",
  "tika-vin01t1:1438_3": "dhammaṃ deseyyā’tiādinayappavattānaṃ mānamāyāsāṭheyyādīnaṃ.",
  "tika-vin01t1:1438_4": "Abhijjhādīnanti ādi-",
  "tika-vin01t1:1438_5": "saddenapi tesaṃyeva saṅgaho.",
  "tika-vin01t1:1438_6": "Abhijjhā cettha paṭhamajjhānena avikkhambhaneyyā mānādayo ca tadekaṭṭhā daṭṭhabbā jhānapaṭilābhapaccayānanti anuvattamānattā.",
  "tika-vin01t1:1438_7": "Vikkhambhaneyyā pana nīvaraṇaggahaṇena gahitā.",
  "tika-vin01t1:1438_8": "Kathaṃ pana paṭhamajjhānena avikkhambhaneyyā idha vigacchantīti?",
  "tika-vin01t1:1438_9": "‘Sabbe kusalā dhammā sabbākusalānaṃ paṭipakkhā’ti sallekhapaṭipattivasena evaṃ vuttaṃ jhānassa aparāmaṭṭhabhāvadassanato.",
  "tika-vin01t1:1438_10": "Ye panettha ‘icchāvacarānaṃ abhijjhādīna’nti imehi padehi kopaappaccayakāmarāgabyāpādādayo gahitāti adhippāyena",
  "tika-vin01t1:1438_11": "‘jhānapaṭilābhapaccayāna’nti pāṭhaṃ paṭikkhipitvā ‘jhānapaṭilābhapaccanīkāna’nti pāṭhoti vadanti,",
  "tika-vin01t1:1438_12": "taṃ tesaṃ matimattaṃ tathā pāṭhasseva abhāvato,",
  "tika-vin01t1:1438_13": "jhānapaṭilābhapaccanīkā ca nīvaraṇā ceva tadekaṭṭhā ca,",
  "tika-vin01t1:1438_14": "tesaṃ dūrībhāvaṃ vatvā puna tesaṃyeva abhāvavigamacodanāya ayujjamānattā.",
  "tika-vin01t1:1438_15": "Nanu ca anaṅgaṇasuttavatthasuttesu ayamattho labbhati oḷārikānaṃyeva pāpadhammānaṃ tattha adhippetattāti.",
  "tika-vin01t1:1438_16": "Saccametaṃ,",
  "tika-vin01t1:1438_17": "idha pana adhigatacatutthajjhānassa vasena vuttattā sukhumāyeva te gahitā,",
  "tika-vin01t1:1438_18": "aṅgaṇupakkilesatāsāmaññena panettha suttānaṃ apadisanaṃ.",
  "tika-vin01t1:1438_19": "Tathā hi ‘suttānusārenā’ti vuttaṃ,",
  "tika-vin01t1:1438_20": "na pana suttavasenā”ti.",
  "tika-vin01t1:1439_0": "Avassañcetamevaṃ sampaṭicchitabbaṃ adhigatajjhānānampi kesañci icchāvacarānaṃ pavattisabbhāvatoti.",
  "tika-vin01t1:1439_1": "Teneva ācariyadhammapālattherena “jhānapaṭilābhapaccayāna”nti pāṭhaṃ gahetvā “jhānapaṭilābhapaccanīkāna”nti ayaṃ pāṭho paṭikkhitto.",
  "tika-vin01t1:1439_2": "Mahāgaṇṭhipade visuddhimaggassa sīhaḷagaṇṭhipadepi ca “jhānapaṭilābhapaccayāna”nti imasseva pāṭhassa attho vutto,",
  "tika-vin01t1:1439_3": "tasmā ayameva pāṭho gahetabbo,",
  "tika-vin01t1:1439_4": "atthopi cettha yathāvuttanayeneva veditabbo.",
  "tika-vin01t1:1439_5": "Tena “icchāvacarānanti icchāya avacarānaṃ icchāvasena otiṇṇānaṃ pavattānaṃ nānappakārānaṃ kopaappaccayānanti",
  "tika-vin01t1:1439_6": "attho”ti ayampi pāṭho ayuttoyevāti gahetabbaṃ,",
  "tika-vin01t1:1439_7": "tatoyeva ca visuddhimagge ayaṃ pāṭho sabbena sabbaṃ na dassitoti.",
  "tika-vin01t1:1440_0": "Iddhipādakabhāvūpagamanenāti iddhiyā pādakabhāvassa padaṭṭhānabhāvassa upagamanena.",
  "tika-vin01t1:1440_1": "Bhāvanāpāripūriyāti ito paraṃ kattabbassa abhāvavasena abhinīhārakkhamabhāvanāya paripuṇṇattā.",
  "tika-vin01t1:1440_2": "Paṇītabhāvūpagamanenāti tato eva padhānabhāvaṃ nītatāya uttamaṭṭhena atittikaraṭṭhena ca paṇītabhāvassa upagamanena.",
  "tika-vin01t1:1440_3": "Ubhayañcetaṃ bhāvanāya ṭhitiyā kāraṇavacanaṃ,",
  "tika-vin01t1:1440_4": "paripuṇṇāya bhāvanāya paṇītabhāvappattiyā ṭhiteti.",
  "tika-vin01t1:1440_5": "Āneñjappatteti idaṃ ṭhitiyā visesanaṃ.",
  "tika-vin01t1:1440_6": "Tenāha “yathā āneñjappattaṃ hoti,",
  "tika-vin01t1:1440_7": "evaṃ ṭhite”ti.",
  "tika-vin01t1:1440_8": "Imasmiṃ pakkhe “ṭhite āneñjappatte”ti ubhayamekaṃ aṅgaṃ,",
  "tika-vin01t1:1440_9": "“samāhite”ti pana idampi ekamaṅgaṃ.",
  "tika-vin01t1:1440_10": "Tenevassa paṭhamavikappato visesaṃ sandhāyāha “evampi aṭṭhaṅgasamannāgata”nti.",
  "tika-vin01t1:1441_0": "Pubbenivāsaṃ anussarati,",
  "tika-vin01t1:1441_1": "tassa vā anussaraṇaṃ pubbenivāsānussati taṃnissayādipaccayabhūtaṃ paṭicca uppajjanato.",
  "tika-vin01t1:1441_2": "Pubbenivāsānussatimhi yaṃ ñāṇaṃ tadatthāyāti saṅkhepena vuttamatthaṃ vivaranto pubbenivāsaṃ tāva dassetvā",
  "tika-vin01t1:1441_3": "tattha satiñāṇāni dassetuṃ “pubbenivāso”tiādimāha.",
  "tika-vin01t1:1441_4": "Tattha “pubbe”ti idaṃ padaṃ “ekampi jāti”ntiādivacanato atītabhavavisayaṃ idhādhippetanti āha “atītajātīsū”ti.",
  "tika-vin01t1:1441_5": "Nivāsasaddo kammasādhano,",
  "tika-vin01t1:1441_6": "khandhavinimutto ca nivasitadhammo natthīti āha “nivutthakkhandhā”ti.",
  "tika-vin01t1:1441_7": "Nivutthatā cettha santāne pavattatā,",
  "tika-vin01t1:1441_8": "tathābhūtā ca te anu anu bhūtā jātā pavattā,",
  "tika-vin01t1:1441_9": "tattha uppajjitvā vigatā ca hontīti āha “nivutthāti ajjhāvutthā anubhūtā attano santāne uppajjitvā niruddhā”ti.",
  "tika-vin01t1:1441_10": "Evaṃ sasantatipariyāpannadhammavasena nivāsasaddassa atthaṃ vatvā idāni avisesena vattuṃ “nivutthadhammā",
  "tika-vin01t1:1441_11": "vā nivutthā”ti vatvā taṃ vivarituṃ “gocaranivāsenā”tiādi vuttaṃ.",
  "tika-vin01t1:1441_12": "Gocarabhūtāpi hi gocarāsevanāya āsevitā ārammaṇakaraṇavasena anubhūtā nivutthā nāma honti.",
  "tika-vin01t1:1441_13": "Te pana duvidhā saparaviññāṇagocaratāyāti ubhayepi te dassetuṃ “attano”tiādi vuttaṃ.",
  "tika-vin01t1:1441_14": "Tattha “attano viññāṇena viññātā”ti vatvā “paricchinnā”ti vacanaṃ ye te gocaranivāsena nivutthadhammā,",
  "tika-vin01t1:1441_15": "na te kevalaṃ viññāṇena viññātamattā,",
  "tika-vin01t1:1441_16": "atha kho yathā pubbe nāmagottavaṇṇaliṅgāhārādīhi visesehi paricchedakārikāya paññāya paricchijja gahitā,",
  "tika-vin01t1:1441_17": "tathevetaṃ ñāṇaṃ paricchijja gaṇhātīti imassa atthassa dīpanatthaṃ vuttaṃ.",
  "tika-vin01t1:1441_18": "Paraviññāṇaviññātāpi vā nivutthāti sambandho.",
  "tika-vin01t1:1441_19": "Na kevalaṃ attanova viññāṇena,",
  "tika-vin01t1:1441_20": "atha kho paresaṃ viññāṇena viññātāpīti attho.",
  "tika-vin01t1:1441_21": "Idhāpi “paricchinnā”ti padaṃ ānetvā sambandhitabbaṃ,",
  "tika-vin01t1:1441_22": "paresampi vā viññāṇena viññātā paricchinnāti.",
  "tika-vin01t1:1441_23": "Tassa ca gahaṇe payojanaṃ vuttanayeneva vattabbaṃ.",
  "tika-vin01t1:1442_0": "Te ca kho yasmā atītāsu eva jātīsu aññehi viññātā paricchinnā,",
  "tika-vin01t1:1442_1": "te ca parinibbutāpi honti,",
  "tika-vin01t1:1442_2": "yehi te viññātā,",
  "tika-vin01t1:1442_3": "tesaṃ tadā vattamānasantānānusārena tesampi atīte pavatti viññāyatīti sikhāppattaṃ pubbenivāsānussatiñāṇassa",
  "tika-vin01t1:1442_4": "visayabhūtaṃ pubbenivāsaṃ dassetuṃ “chinnavaṭumakānussaraṇādīsū”ti vuttaṃ.",
  "tika-vin01t1:1442_5": "Chinnavaṭumakā sammāsambuddhā,",
  "tika-vin01t1:1442_6": "tesaṃ anussaraṇaṃ chinnavaṭumakānussaraṇaṃ.",
  "tika-vin01t1:1442_7": "“Ādisaddena paccekabuddhabuddhasāvakānussaraṇāni gayhantī”ti keci vadanti.",
  "tika-vin01t1:1442_8": "Chinnavaṭumakā pana sabbeva anupādisesāya nibbānadhātuyā parinibbutā chinnasaṃsāramaggattā,",
  "tika-vin01t1:1442_9": "tesaṃ anussaraṇaṃ nāma tesaṃ paṭipattiyā anussaraṇaṃ.",
  "tika-vin01t1:1442_10": "Sā pana paṭipatti saṅkhepato chaḷārammaṇaggahaṇalakkhaṇāti tāni idha paraviññāṇaviññātaggahaṇena gahitāni.",
  "tika-vin01t1:1442_11": "Tasmā purimāsu jātīsu attano viññāṇena aviññātānaṃ parinibbutānaṃ sabbesampi buddhapaccekabuddhasāvakānaṃ",
  "tika-vin01t1:1442_12": "anussaraṇaṃ chinnavaṭumakānussaraṇanti veditabbaṃ. Ādi-",
  "tika-vin01t1:1442_13": "saddena panettha purimāsu jātīsu attano viññāṇena aviññātānaṃ aparinibbutānampi vattamānakkhandhapaṭipāṭiyā",
  "tika-vin01t1:1442_14": "agantvā sīhokkantikavasena anussaraṇaṃ gahitaṃ,",
  "tika-vin01t1:1442_15": "ime pana yathāvuttachinnavaṭumakānussaraṇādayo buddhānaṃyeva labbhanti.",
  "tika-vin01t1:1442_16": "Na hi atīte buddhā bhagavanto evaṃ vipassiṃsu,",
  "tika-vin01t1:1442_17": "evaṃ maggaṃ bhāvesuṃ,",
  "tika-vin01t1:1442_18": "phalanibbānāni sacchākaṃsu,",
  "tika-vin01t1:1442_19": "evaṃ veneyye vinesunti ettha sabbathā aññesaṃ ñāṇassa gati atthīti.",
  "tika-vin01t1:1442_20": "Ye pana purimāsu jātīsu attanova viññāṇena viññātā,",
  "tika-vin01t1:1442_21": "te parinibbutepi khandhapaṭibaddhattā sāvakā anussarantiyeva.",
  "tika-vin01t1:1442_22": "Yāya satiyā pubbenivāsaṃ anussarati,",
  "tika-vin01t1:1442_23": "sā pubbenivāsānussatīti ānetvā sambandhitabbaṃ.",
  "tika-vin01t1:1442_24": "Abhinīharinti cittaṃ jhānārammaṇato apanetvā pubbenivāsābhimukhaṃ pesesiṃ,",
  "tika-vin01t1:1442_25": "pubbenivāsaninnaṃ pubbenivāsapoṇaṃ pubbenivāsapabbhāraṃ akāsinti attho.",
  "tika-vin01t1:1443_0": "Pāḷiyaṃ “abhininnāmesi”nti uttamapurisappayogattā “so”ti ettha ahaṃsaddo ānetvā vuccamāno tadattho pākaṭo hotīti “so aha”nti vuttaṃ.",
  "tika-vin01t1:1443_1": "Anekavidhanti nānābhavayonigativiññāṇaṭṭhitisattāvāsādivasena bahuvidhaṃ.",
  "tika-vin01t1:1443_2": "Pakārehīti nāmagottādiākārehi saddhiṃ.",
  "tika-vin01t1:1443_3": "Sahayoge cetaṃ karaṇavacanaṃ.",
  "tika-vin01t1:1443_4": "Pavattitanti desanāvasena pavattitaṃ.",
  "tika-vin01t1:1443_5": "Tenāha “saṃvaṇṇita”nti,",
  "tika-vin01t1:1443_6": "vitthāritanti attho.",
  "tika-vin01t1:1443_7": "Nivāsanti antogadhabhedasāmaññavacanametanti te bhede byāpanicchāvasena saṅgahetvā dassento “tattha tattha nivutthasantāna”nti āha.",
  "tika-vin01t1:1443_8": "Anugantvā anugantvāti ñāṇagatiyā anugantvā anugantvā.",
  "tika-vin01t1:1443_9": "Anudevāti anu eva, da-",
  "tika-vin01t1:1443_10": "kāro padasandhivasena āgato.",
  "tika-vin01t1:1443_11": "“Abhininnāmesi”nti vatvā “anussarāmī”ti vuttattā cittassa abhinīhārasamanantarabhāvasaraṇaṃ anusaddo",
  "tika-vin01t1:1443_12": "dīpetīti āha “citte abhininnāmitamatte eva sarāmīti dassetī”ti.",
  "tika-vin01t1:1443_13": "Parikammaṃ vattabbaṃ siyāti “pubbenivāsaṃ anussaritukāmena ādikammikena bhikkhunā pacchābhattaṃ piṇḍapātapaṭikkantena",
  "tika-vin01t1:1443_14": "rahogatena paṭisallīnena paṭipāṭiyā cattāri jhānāni samāpajjitvā abhiññāpādakacatutthajjhānato vuṭṭhāya",
  "tika-vin01t1:1443_15": "sabbapacchimā nisajjā āvajjitabbā”ti evamādinā pubbenivāsañāṇassa parikammabhūtaṃ pubbakaraṇaṃ vattabbaṃ bhaveyya.",
  "tika-vin01t1:1444_0": "Āraddhappakāradassanattheti anussarituṃ āraddhassa pubbenivāsassa pabhedadassanatthe.",
  "tika-vin01t1:1444_1": "Ekampi jātinti ekampi bhavaṃ.",
  "tika-vin01t1:1444_2": "So hi ekakammanibbatto ādānanikkhepaparicchinno antogadhadhammappabhedo khandhappabandho idha “jātī”ti adhippeto jāyatīti jātīti katvā.",
  "tika-vin01t1:1444_3": "Tenāha “ekampi…pe…",
  "tika-vin01t1:1444_4": "khandhasantāna”nti.",
  "tika-vin01t1:1444_5": "Parihāyamānoti khīyamāno vinassamāno.",
  "tika-vin01t1:1444_6": "Kappoti asaṅkhyeyyakappo.",
  "tika-vin01t1:1444_7": "So pana atthato kālo,",
  "tika-vin01t1:1444_8": "tadā pavattamānasaṅkhāravasenassa parihāni veditabbā.",
  "tika-vin01t1:1444_9": "Vaḍḍhamāno vivaṭṭakappoti etthāpi eseva nayo.",
  "tika-vin01t1:1444_10": "Yo pana “kālaṃ khepeti,",
  "tika-vin01t1:1444_11": "kālo ghasati bhūtāni,",
  "tika-vin01t1:1444_12": "sabbāneva sahattanā”ti ādīsu kālassapi khayo vuccati,",
  "tika-vin01t1:1444_13": "so idha nādhippeto aniṭṭhappasaṅgato.",
  "tika-vin01t1:1444_14": "Saṃvaṭṭanaṃ vinassanaṃ saṃvaṭṭo,",
  "tika-vin01t1:1444_15": "saṃvaṭṭato uddhaṃ tathāṭhāyī saṃvaṭṭaṭṭhāyī.",
  "tika-vin01t1:1444_16": "Tammūlakattāti taṃpubbakattā.",
  "tika-vin01t1:1444_17": "Vivaṭṭanaṃ nibbattanaṃ,",
  "tika-vin01t1:1444_18": "vaḍḍhanaṃ vā vivaṭṭo.",
  "tika-vin01t1:1445_0": "Tejena saṃvaṭṭo tejosaṃvaṭṭo.",
  "tika-vin01t1:1445_1": "Saṃvaṭṭasīmāti saṃvaṭṭanamariyādā.",
  "tika-vin01t1:1445_2": "Saṃvaṭṭatīti vinassati.",
  "tika-vin01t1:1445_3": "Sadāti sabbakālaṃ,",
  "tika-vin01t1:1445_4": "tīsupi saṃvaṭṭakālesūti attho.",
  "tika-vin01t1:1445_5": "Ekaṃ buddhakkhettanti idha yaṃ sandhāya vuttaṃ,",
  "tika-vin01t1:1445_6": "taṃ niyametvā dassetuṃ “buddhakkhettaṃ nāma tividha”ntiādi vuttaṃ.",
  "tika-vin01t1:1445_7": "Yattake ṭhāne tathāgatassa paṭisandhiñāṇādiñāṇānubhāvo puññaphalasamuttejito saraseneva parijambhati,",
  "tika-vin01t1:1445_8": "taṃ sabbampi buddhaṅkurassa nibbattanakkhettaṃ nāmāti āha “jātikkhettaṃ dasasahassacakkavāḷapariyanta”nti.",
  "tika-vin01t1:1445_9": "Ānubhāvo pavattatīti idha iddhimā cetovasippatto āṇākkhettapariyāpanne yattha katthaci cakkavāḷe ṭhatvā",
  "tika-vin01t1:1445_10": "attano atthāya parittaṃ katvā tattheva aññaṃ cakkavāḷaṃ gatopi kataparitto eva hotīti katvā vuttaṃ.",
  "tika-vin01t1:1445_11": "Atha vā tattha ekasmiṃ cakkavāḷe ṭhatvā sabbasattānaṃ atthāya paritte kate āṇākkhette sabbasattānaṃ abhisambhuṇātveva",
  "tika-vin01t1:1445_12": "parittānubhāvo tattha devatāhi parittānaṃ sampaṭicchitabbatoti vuttaṃ “ānubhāvo pavattatī”ti.",
  "tika-vin01t1:1445_13": "Yaṃ yāvatā vā pana ākaṅkheyyāti vuttanti yaṃ visayakkhettaṃ sandhāya ekasmiṃyeva khaṇe sarena abhiviññāpanaṃ",
  "tika-vin01t1:1445_14": "attano rūpadassanañca paṭijānantena bhagavatā “yāvatā vā pana ākaṅkheyyā”ti vuttaṃ.",
  "tika-vin01t1:1445_15": "Yatthāti yasmiṃ padese anantāparimāṇe visayakkhette.",
  "tika-vin01t1:1445_16": "Yaṃ yaṃ ākaṅkhati,",
  "tika-vin01t1:1445_17": "taṃ taṃ anussaratīti ākaṅkhamattapaṭibaddhavuttitāya buddhañāṇassa yaṃ yaṃ anussarituṃ icchati,",
  "tika-vin01t1:1445_18": "taṃ taṃ anussarati.",
  "tika-vin01t1:1445_19": "Ekaṃ āṇākkhettaṃ vinassatīti iminā tiriyato saṃvaṭṭamānaparicchedo vutto.",
  "tika-vin01t1:1445_20": "Saṇṭhahantanti vivaṭṭamānaṃ jāyamānaṃ.",
  "tika-vin01t1:1445_21": "Tassa vināso ca saṇṭhahanañca visuddhimagge vuttanti amhehipi heṭṭhā “lokavidū”ti imassa atthasaṃvaṇṇanādhikāre pasaṅgato vuttattā idha na vuccati.",
  "tika-vin01t1:1446_0": "Evaṃ pasaṅgena saṃvaṭṭādike pakāsetvā idāni yathādhigataṃ tesaṃ anussaraṇākāraṃ dassetuṃ “ye panete saṃvaṭṭavivaṭṭā vuttā”tiādimāha.",
  "tika-vin01t1:1446_1": "Tattha etesūti niddhāraṇe bhummaṃ saṃvaṭṭavivaṭṭakappasamudāyato anekesaṃ saṃvaṭṭakappādīnaṃ niddhāriyamānattā.",
  "tika-vin01t1:1446_2": "Amumhi saṃvaṭṭakappeti ettha vā-",
  "tika-vin01t1:1446_3": "saddo luttaniddiṭṭho daṭṭhabbo.",
  "tika-vin01t1:1446_4": "Tena ca aniyamatthena itarāsaṃ asaṅkhyeyyānampi saṅgaho siddhoti.",
  "tika-vin01t1:1446_5": "Atha vā amumhi saṃvaṭṭakappeti idaṃ saṃvaṭṭakappassa ādito pāḷiyaṃ gahitattā vuttaṃ.",
  "tika-vin01t1:1446_6": "Tatthāpi hi imassa katipayakālaṃ bhavādīsu saṃsaraṇaṃ upalabbhatīti.",
  "tika-vin01t1:1446_7": "Saṃvaṭṭakappe vā vattamāne yesu bhavādīsu imassa upapatti ahosi,",
  "tika-vin01t1:1446_8": "taṃdassanametaṃ daṭṭhabbaṃ.",
  "tika-vin01t1:1446_9": "Bhave vātiādīsu kāmādibhave vā aṇḍajādiyoniyā vā devādigatiyā vā nānattakāyanānattasaññīādiviññāṇaṭṭhitiyā vā sattāvāse vā khattiyādisattanikāye vā.",
  "tika-vin01t1:1446_10": "Yasmā idaṃ bhagavato vasena pubbenivāsānussatiñāṇaṃ āgataṃ,",
  "tika-vin01t1:1446_11": "tasmā tasseva nāmādivasena atthaṃ yojetvā dassento āha “evaṃnāmoti vessantaro vā jotipālo vā”tiādi.",
  "tika-vin01t1:1446_12": "Sālimaṃsodanāhāro vāti gihikālaṃ sandhāya vuttaṃ.",
  "tika-vin01t1:1446_13": "Pavattaphalabhojano vāti tāpasādikālaṃ sandhāya.",
  "tika-vin01t1:1446_14": "Pavattaphalabhojanoti sayampatitaphalāhāro.",
  "tika-vin01t1:1446_15": "Sāmisanirāmisādippabhedānanti ettha sāmisā gehassitasomanassādayo,",
  "tika-vin01t1:1446_16": "nirāmisā nekkhammassitasomanassādayo. Ādi-",
  "tika-vin01t1:1446_17": "saddena vivekajasamādhijasukhādīnaṃ saṅgaho.",
  "tika-vin01t1:1447_0": "Heṭṭhā sāmaññato vuttamevatthaṃ vibhajitvā dassetukāmo “atha vā”tiādimāha.",
  "tika-vin01t1:1447_1": "Tattha amutrāsinti sāmaññaniddesoyaṃ,",
  "tika-vin01t1:1447_2": "byāpanicchālopo vā,",
  "tika-vin01t1:1447_3": "amutra amutra āsinti vuttaṃ hoti.",
  "tika-vin01t1:1447_4": "Anupubbena ārohantassa yāvadicchakaṃ anussaraṇanti ettha ārohantassāti paṭilomato ñāṇena pubbenivāsaṃ ārohantassa.",
  "tika-vin01t1:1447_5": "Paṭinivattantassāti pubbenivāsaṃ anussaraṇavasena yāvadicchakaṃ gantvā paccāgacchantassa.",
  "tika-vin01t1:1447_6": "Paccavekkhaṇanti anussaritānussaritassa paccavekkhaṇaṃ.",
  "tika-vin01t1:1447_7": "Tasmāti vuttassevatthassa kāraṇabhāvena paccāmasanaṃ,",
  "tika-vin01t1:1447_8": "paṭinivattantassa paccavekkhaṇabhāvatoti vuttaṃ hoti.",
  "tika-vin01t1:1447_9": "Idhūpapattiyāti idha carimabhave upapattiyā.",
  "tika-vin01t1:1447_10": "Anantaranti atītānantaramāha.",
  "tika-vin01t1:1447_11": "Amutrāti amukasmiṃ bhaveti attho.",
  "tika-vin01t1:1447_12": "Udapādinti uppajjiṃ.",
  "tika-vin01t1:1447_13": "Tāhi devatāhīti tusitadevatāhi.",
  "tika-vin01t1:1447_14": "Ekagottoti tusitagottena ekagotto.",
  "tika-vin01t1:1447_15": "Mahābodhisattānaṃ santānassa pariyosānāvatthāyaṃ devalokūpapattijanakaṃ nāma akusalena kammunā anupaddutameva",
  "tika-vin01t1:1447_16": "hotīti adhippāyena “dukkhaṃ pana saṅkhāradukkhamattamevā”ti vuttaṃ.",
  "tika-vin01t1:1447_17": "Mahāpuññānampi pana devaputtānaṃ pubbanimittuppattikālādīsu aniṭṭhārammaṇasamāyogo hotiyevāti “kadāci",
  "tika-vin01t1:1447_18": "dukkhadukkhassapi sambhavo natthī”ti na sakkā vattuṃ,",
  "tika-vin01t1:1447_19": "dhammānaṃ uppādanirodhasaṅkhāradukkhanti veditabbaṃ.",
  "tika-vin01t1:1447_20": "Sattapaññāsa…pe…",
  "tika-vin01t1:1447_21": "pariyantoti idaṃ manussavassagaṇanāvasena vuttaṃ.",
  "tika-vin01t1:1447_22": "Tattha devānaṃ vassagaṇanāya pana catusahassameva.",
  "tika-vin01t1:1448_0": "Itīti vuttatthanidassanametaṃ,",
  "tika-vin01t1:1448_1": "tañca kho yathārahato,",
  "tika-vin01t1:1448_2": "na yathānupubbatoti dassento “nāmagottavasenā”tiādimāha.",
  "tika-vin01t1:1448_3": "Uddisīyatīti disvāva aviññeyyattā “ayaṃ ko nāmo”ti pucchite “tisso gotamo”ti nāmagottena uddisīyati.",
  "tika-vin01t1:1448_4": "Vaṇṇādīhīti vaṇṇāhāravedayitāyuparicchedehi.",
  "tika-vin01t1:1448_5": "Sāmotīti ettha iti-",
  "tika-vin01t1:1448_6": "saddo ādiattho,",
  "tika-vin01t1:1448_7": "pakārattho vā.",
  "tika-vin01t1:1448_8": "Tena evamādievaṃpakāranānattatoti dassitaṃ hoti.",
  "tika-vin01t1:1448_9": "Nāmagottaṃ uddesoti uddisīyati satto etenāti uddeso nāmagottaṃ.",
  "tika-vin01t1:1448_10": "Itare ākārāti ākarīyati disvāva satto viññāyati etehīti itare vaṇṇādayo ākārā.",
  "tika-vin01t1:1448_11": "“No ca kho avisesenā”ti saṅkhepato vuttamevatthaṃ vitthārena dassento āha “titthiyā hī”tiādi.",
  "tika-vin01t1:1448_12": "Tattha titthiyāti aññatitthiyā.",
  "tika-vin01t1:1448_13": "Te pana kammavādino kiriyavādino tāpasādayo.",
  "tika-vin01t1:1448_14": "Yasmā titthiyānaṃ brahmajālādīsu cattālīsāya eva saṃvaṭṭavivaṭṭānaṃ anussaraṇaṃ āgataṃ,",
  "tika-vin01t1:1448_15": "tasmā “na tato para”nti vatvā tattha kāraṇaṃ vadanto “dubbalapaññattā”tiādimāha.",
  "tika-vin01t1:1448_16": "Tena vipassanābhiyogo pubbenivāsānussatiñāṇassa visesakāraṇanti dasseti.",
  "tika-vin01t1:1448_17": "Tatoyeva ca balavapaññattā ṭhapetvā aggasāvakamahāsāvake itare pakatisāvakā kappasatampi kappasahassampi anussarantiyevāti daṭṭhabbaṃ.",
  "tika-vin01t1:1448_18": "Teneva vuttaṃ visuddhimagge “pakatisāvakā kappasatampi kappasahassampi anussarantiyeva balavapaññattā”ti.",
  "tika-vin01t1:1448_19": "Ettako hi tesaṃ abhinīhāroti kappānaṃ satasahassampi tadadhikaṃ ekaṃ dve ca asaṅkhyeyyānīti kālavasena",
  "tika-vin01t1:1448_20": "evaṃparimāṇo yathākkamaṃ tesaṃ mahāsāvakaaggasāvakapaccekabuddhānaṃ puññañāṇābhinīhāro,",
  "tika-vin01t1:1448_21": "sāvakapaccekabodhipāramitā siddhā.",
  "tika-vin01t1:1448_22": "Yadi bodhisambhārasambharaṇakālaparicchinno tesaṃ tesaṃ ariyānaṃ abhiññāñāṇavibhavo,",
  "tika-vin01t1:1448_23": "evaṃ sante buddhānampissa paricchedatā āpannāti āha “buddhānaṃ pana paricchedo natthī”ti.",
  "tika-vin01t1:1448_24": "“Yāvatakaṃ ñeyyaṃ,",
  "tika-vin01t1:1448_25": "tāvatakaṃ ñāṇa”nti vacanato sabbaññutaññāṇassa viya buddhānaṃ abhiññāñāṇānampi savisaye paricchedo nāma natthīti tattha yaṃ yaṃ ñātuṃ icchanti,",
  "tika-vin01t1:1448_26": "taṃ taṃ jānanti eva.",
  "tika-vin01t1:1448_27": "Atha vā satipi kālaparicchede kāraṇūpāyakosallapariggahādinā sātisayattā mahābodhisambhārānaṃ paññāpāramitāya",
  "tika-vin01t1:1448_28": "pavattiānubhāvassa paricchedo nāma natthi,",
  "tika-vin01t1:1448_29": "kuto taṃnibbattānaṃ abhiññāñāṇānanti āha “buddhānaṃ pana paricchedo natthī”ti.",
  "tika-vin01t1:1448_30": "Atīte “ettakānaṃ kappānaṃ asaṅkhyeyyānī”ti evaṃ kālaparicchedo natthi anāgate anāgataṃsañāṇassa viya.",
  "tika-vin01t1:1448_31": "Tenāha “yāva icchanti tāva sarantī”ti.",
  "tika-vin01t1:1449_0": "Evaṃ pañcannaṃ janānaṃ pubbenivāsānussaraṇaṃ kālavibhāgato dassetvā idāni ārammaṇaggahaṇavasenassa pavattivisesaṃ dassento “titthiyā cā”tiādimāha.",
  "tika-vin01t1:1449_1": "Khandhapaṭipāṭimeva sarantīti ettha khandhapaṭipāṭi khandhānaṃ anukkamo,",
  "tika-vin01t1:1449_2": "sā ca kho cutito paṭṭhāya uppaṭipāṭivasena.",
  "tika-vin01t1:1449_3": "Keci panettha “iriyāpathapaṭipāṭi khandhapaṭipāṭī”ti vadanti.",
  "tika-vin01t1:1449_4": "Vuttamevatthaṃ byatirekato vibhāvento āha “paṭipāṭiṃ muñcitvā”tiādi.",
  "tika-vin01t1:1449_5": "Tattha cutipaṭisandhivasenāti attano parassa vā tasmiṃ tasmiṃ attabhāve cutiṃ disvā antarā kiñci anāmasitvā paṭisandhiyā eva gahaṇavasena.",
  "tika-vin01t1:1449_6": "Yathā pana andhā yaṭṭhiṃ amuñcitvā gacchanti,",
  "tika-vin01t1:1449_7": "evaṃ te khandhapaṭipāṭiṃ amuñcitvāva sarantīti āha “tesañhi andhānaṃ viya icchitappadesokkamanaṃ natthī”ti.",
  "tika-vin01t1:1449_8": "Sāvakāti pakatisāvakāpi mahāsāvakāpi aggasāvakāpi sāmaññato vuttā.",
  "tika-vin01t1:1449_9": "Pakatisāvakāpi hi khandhapaṭipāṭiyāpi anussaranti,",
  "tika-vin01t1:1449_10": "cutipaṭisandhivasenapi saṅkamanti balavapaññattā,",
  "tika-vin01t1:1449_11": "tathā asītimahāsāvakā.",
  "tika-vin01t1:1449_12": "Dvinnaṃ pana aggasāvakānaṃ khandhapaṭipāṭikiccaṃ natthi.",
  "tika-vin01t1:1449_13": "Ekassa attabhāvassa cutiṃ disvā paṭisandhiṃ passanti,",
  "tika-vin01t1:1449_14": "puna aparassa cutiṃ disvā paṭisandhinti evaṃ cutipaṭisandhivasenapi saṅkamantā gacchanti.",
  "tika-vin01t1:1449_15": "Yathā nāma saradasamaye ṭhitamajjhanhikavelāyaṃ caturatanike gehe cakkhumato purisassa rūpagataṃ supākaṭameva hotīti lokasiddhametaṃ.",
  "tika-vin01t1:1449_16": "Siyā pana tassa sukhumataratirokuṭṭādibhedassa rūpagatassa agocaratā,",
  "tika-vin01t1:1449_17": "na tveva buddhānaṃ ñātuṃ icchitassa ñeyyassa agocaratā,",
  "tika-vin01t1:1449_18": "atha kho taṃ ñāṇālokena obhāsitaṃ hatthatale āmalakaṃ viya supākaṭaṃ suvibhūtameva hoti,",
  "tika-vin01t1:1449_19": "tathā ñeyyāvaraṇassa suppahīnattāti āha “buddhā panā”tiādi.",
  "tika-vin01t1:1450_0": "Tattha sīhokkantavasenāti sīhagatipatanavasena.",
  "tika-vin01t1:1450_1": "Yaṃ yaṃ ṭhānaṃ ākaṅkhantīti yasmiṃ kappe yasmiṃ bhave yaṃ yaṃ ṭhānaṃ jānituṃ icchanti.",
  "tika-vin01t1:1450_2": "Taṃ sabbaṃ sarantiyevāti ñātuṃ icchitaṃ taṃ sabbaṃ sarantiyeva,",
  "tika-vin01t1:1450_3": "na na saranti.",
  "tika-vin01t1:1450_4": "Buddhānañhi neva khandhapaṭipāṭikiccaṃ,",
  "tika-vin01t1:1450_5": "na ca cutipaṭisandhivasena saṅkamanakiccaṃ atthi.",
  "tika-vin01t1:1450_6": "Tesañhi anekāsu kappakoṭīsu heṭṭhā vā upari vā yaṃ yaṃ ṭhānaṃ icchanti,",
  "tika-vin01t1:1450_7": "taṃ taṃ pākaṭameva hoti.",
  "tika-vin01t1:1450_8": "Tasmā yathā peyyālapāḷiṃ paṭhantā “paṭhamaṃ jhānaṃ…pe…",
  "tika-vin01t1:1450_9": "pañcamaṃ jhāna”ntiādipariyosānameva gaṇhantā saṅkhipitvā sajjhāyanti,",
  "tika-vin01t1:1450_10": "na anupadaṃ,",
  "tika-vin01t1:1450_11": "evaṃ anekāpi kappakoṭiyo peyyālapāḷiṃ viya saṅkhipitvā yaṃ yaṃ icchanti,",
  "tika-vin01t1:1450_12": "tattha tattheva ñāṇena okkamantā sīhokkantavasena gacchanti.",
  "tika-vin01t1:1450_13": "Evaṃ gacchantānañca tesaṃ ñāṇaṃ yathā nāma katavālavedhiparicayassa sarabhaṅgasadisassa dhanuggahassa",
  "tika-vin01t1:1450_14": "khitto saro antarantarā rukkhalatādīsu asajjamāno lakkheyeva patati na sajjati na virajjhati,",
  "tika-vin01t1:1450_15": "evaṃ antarantarāsu jātīsu na sajjati na virajjhati,",
  "tika-vin01t1:1450_16": "asajjamānaṃ avirajjhamānaṃ icchiticchitaṭṭhānaṃyeva gaṇhāti.",
  "tika-vin01t1:1451_0": "Atītabhave khandhā tappaṭibaddhanāmagottāni ca sabbaṃ pubbenivāsantveva saṅgahitānīti āha “kiṃ viditaṃ karoti?",
  "tika-vin01t1:1451_1": "Pubbenivāsa”nti.",
  "tika-vin01t1:1451_2": "Moho paṭicchādakaṭṭhena tamo viya tamoti āha “sveva moho”tiādi.",
  "tika-vin01t1:1451_3": "Obhāsakaraṇaṭṭhenāti kātabbato karaṇaṃ,",
  "tika-vin01t1:1451_4": "obhāsova karaṇaṃ obhāsakaraṇaṃ,",
  "tika-vin01t1:1451_5": "attano paccayehi obhāsabhāvena nibbattetabbaṭṭhenāti attho.",
  "tika-vin01t1:1451_6": "Sesaṃ pasaṃsāvacananti paṭipakkhavidhamanapavattivisesānaṃ bodhanato vuttaṃ.",
  "tika-vin01t1:1451_7": "Avijjā vihatāti etena vijānanaṭṭhena vijjāti ayampi attho dīpitoti daṭṭhabbaṃ. Kasmā?",
  "tika-vin01t1:1451_8": "Yasmā vijjā uppannāti etena vijjāpaṭipakkhā avijjā,",
  "tika-vin01t1:1451_9": "paṭipakkhatā cassā pahātabbabhāvena vijjāya ca pahāyakabhāvenāti dasseti.",
  "tika-vin01t1:1451_10": "Esa nayo itarasmimpi padadvayeti iminā tamo vihato vinaṭṭho. Kasmā?",
  "tika-vin01t1:1451_11": "Yasmā āloko uppannoti imamatthaṃ atidisati.",
  "tika-vin01t1:1451_12": "Kilesānaṃ ātāpanaparitāpanaṭṭhena vīriyaṃ ātāpoti āha “vīriyātāpena ātāpino”ti,",
  "tika-vin01t1:1451_13": "vīriyavatoti attho.",
  "tika-vin01t1:1451_14": "Pesitacittassāti yathādhippetatthasiddhiṃ pativissaṭṭhacittassa.",
  "tika-vin01t1:1451_15": "Yathā appamattassa ātāpino pahitattassa viharatoti aññassapi kassaci mādisassāti adhippāyo.",
  "tika-vin01t1:1451_16": "Padhānānuyogassāti sammappadhānamanuyuttassa.",
  "tika-vin01t1:1451_17": "Sesamettha uttānattā vuttanayattā ca suviññeyyameva.",
  "tika-vin01t1:1452_0": "Pubbenivāsakathā niṭṭhitā.",
  "tika-vin01t1:1453_0": "Dibbacakkhuñāṇakathā",
  "tika-vin01t1:1454_0": "13.",
  "tika-vin01t1:1454_1": "Cutiyāti cavane.",
  "tika-vin01t1:1454_2": "Upapāteti upapajjane.",
  "tika-vin01t1:1454_3": "Samīpatthe cetaṃ bhummavacanaṃ,",
  "tika-vin01t1:1454_4": "cutikkhaṇasāmantā upapattikkhaṇasāmantā cāti vuttaṃ hoti.",
  "tika-vin01t1:1454_5": "Tathā hi vakkhati “ye pana āsannacutikā”tiādi.",
  "tika-vin01t1:1454_6": "Yena ñāṇenāti yena dibbacakkhuñāṇena.",
  "tika-vin01t1:1454_7": "Dibbacakkhuñāṇeneva hi sattānaṃ cuti ca upapatti ca ñāyati.",
  "tika-vin01t1:1454_8": "Parikammaṃ vattabbaṃ siyāti “dibbacakkhuñāṇaṃ uppādetukāmena ādikammikena kulaputtena kasiṇārammaṇaṃ",
  "tika-vin01t1:1454_9": "abhiññāpādakajjhānaṃ sabbākārena abhinīhārakkhamaṃ katvā tejokasiṇaṃ odātakasiṇaṃ ālokakasiṇanti imesu",
  "tika-vin01t1:1454_10": "tīsu kasiṇesu aññataraṃ āsannaṃ kātabbaṃ,",
  "tika-vin01t1:1454_11": "upacārajjhānagocaraṃ katvā vaḍḍhetvā ṭhapetabba”ntiādinā dibbacakkhuñāṇassa parikammaṃ vattabbaṃ bhaveyya.",
  "tika-vin01t1:1455_0": "So ahanti so katacittābhinīhāro ahaṃ.",
  "tika-vin01t1:1455_1": "Dibbasadisattāti divi bhavanti dibbaṃ,",
  "tika-vin01t1:1455_2": "devānaṃ pasādacakkhu,",
  "tika-vin01t1:1455_3": "tena dibbena cakkhunā sadisattāti attho.",
  "tika-vin01t1:1455_4": "Dibbasadisattāti ca hīnūpamādassanaṃ devatānaṃ dibbacakkhutopi imassa mahānubhāvattā.",
  "tika-vin01t1:1455_5": "Idāni taṃ dibbasadisattaṃ vibhāvetuṃ “devatānañhī”tiādi vuttaṃ.",
  "tika-vin01t1:1455_6": "Tattha sucaritakammanibbattanti saddhābahulatāvisuddhadiṭṭhitāānisaṃsadassāvitādisampattiyā suṭṭhu caritattā",
  "tika-vin01t1:1455_7": "sucaritena devūpapattijanakena puññakammena nibbattaṃ.",
  "tika-vin01t1:1455_8": "Pittasemharuhirādīhīti ādi-",
  "tika-vin01t1:1455_9": "saddena vātarogādīnaṃ saṅgaho.",
  "tika-vin01t1:1455_10": "Apalibuddhanti anupaddutaṃ.",
  "tika-vin01t1:1455_11": "Pittādīhi anupaddutattā kammassa ca uḷāratāya upakkilesavimutti veditabbā.",
  "tika-vin01t1:1455_12": "Upakkilesadosarahitañhi kammaṃ tiṇādidosarahitaṃ viya sassaṃ uḷāraphalaṃ anupakkiliṭṭhaṃ hoti.",
  "tika-vin01t1:1455_13": "Kāraṇūpacārena cassa phalaṃ tathā voharīyati yathā “sukkaṃ sukkavipāka”nti.",
  "tika-vin01t1:1455_14": "Dūrepīti pi-",
  "tika-vin01t1:1455_15": "saddena sukhumassapi ārammaṇassa sampaṭicchanasamatthataṃ saṅgaṇhāti.",
  "tika-vin01t1:1455_16": "Pasādacakkhūti catunnaṃ mahābhūtānaṃ pasādalakkhaṇaṃ cakkhu.",
  "tika-vin01t1:1455_17": "Vīriyabhāvanābalanibbattanti vīriyārambhavaseneva ijjhanato sabbāpi kusalabhāvanā vīriyabhāvanā,",
  "tika-vin01t1:1455_18": "padhānasaṅkhārasamannāgatā vā iddhipādabhāvanā visesato vīriyabhāvanā,",
  "tika-vin01t1:1455_19": "tassā ānubhāvena nibbattaṃ vīriyabhāvanābalanibbattaṃ.",
  "tika-vin01t1:1455_20": "Ñāṇamayaṃ cakkhu ñāṇacakkhu.",
  "tika-vin01t1:1455_21": "Tādisamevāti upakkilesavimuttatāya dūrepi sukhumassapi ārammaṇassa sampaṭicchanasamatthatāya ca taṃsadisameva.",
  "tika-vin01t1:1456_0": "Dibbavihāravasena paṭiladdhattāti dibbavihārasaṅkhātānaṃ catunnaṃ jhānānaṃ vasena paṭiladdhattā.",
  "tika-vin01t1:1456_1": "Iminā kāraṇavasenassa dibbabhāvamāha.",
  "tika-vin01t1:1456_2": "Dibbavihārasannissitattāti aṭṭhaṅgasamannāgamena ukkaṃsagataṃ pādakajjhānasaṅkhātaṃ dibbavihāraṃ sannissāya pavattattā,",
  "tika-vin01t1:1456_3": "dibbavihārapariyāpannaṃ vā attanā sampayuttaṃ rūpāvacaracatutthajjhānaṃ nissāya paccayabhūtaṃ sannissitattāti evamettha attho daṭṭhabbo.",
  "tika-vin01t1:1456_4": "Ālokapariggahena mahājutikattāpi dibbanti kasiṇālokānuggahena pattabbattā sayaṃ ñāṇālokapharaṇabhāvena ca mahājutikabhāvatopi dibbanti attho.",
  "tika-vin01t1:1456_5": "Mahājutikampi hi dibbanti vuccati “dibbamidaṃ byamha”ntiādīsu.",
  "tika-vin01t1:1456_6": "Mahāgatikattāti mahanīyagamanattā,",
  "tika-vin01t1:1456_7": "vimhayanīyappavattikattāti attho.",
  "tika-vin01t1:1456_8": "Vimhayanīyā hissa pavatti tirokuṭṭādigatarūpadassanato.",
  "tika-vin01t1:1456_9": "Taṃ sabbanti “heṭṭhā vuttaṃ atthapañcakamapekkhitvā vutta”nti vadanti.",
  "tika-vin01t1:1456_10": "Keci pana “jutigatiatthesupi saddavidū divusaddaṃ icchantīti mahājutikattā mahāgatikattāti idameva dvayaṃ sandhāya vuttaṃ,",
  "tika-vin01t1:1456_11": "tasmā ‘saddasatthānusārena veditabba’nti idaṃ dibbati jotayatīti dibbaṃ,",
  "tika-vin01t1:1456_12": "dibbati gacchati asajjamānaṃ pavattatīti dibbanti imamatthaṃ dassetuṃ vutta”nti vadanti.",
  "tika-vin01t1:1456_13": "Ācariyadhammapālatthero pana –",
  "tika-vin01t1:1457_0": "“Dibbacakkhulābhāya yogino parikammakaraṇaṃ tappaṭipakkhābhibhavassa atthato tassa vijayicchā nāma hoti,",
  "tika-vin01t1:1457_1": "dibbacakkhulābhī ca iddhimā devatānaṃ vacanagahaṇakkhamanadhammadānavasena mahāmoggallānattherādayo viya",
  "tika-vin01t1:1457_2": "dānaggahaṇalakkhaṇe vohāre ca pavatteyyāti evaṃ vihāravijayicchāvohārajutigatisaṅkhātānaṃ atthānaṃ vasena",
  "tika-vin01t1:1457_3": "imassa abhiññāñāṇassa dibbacakkhubhāvasiddhito saddavidū ca tesu eva atthesu divusaddaṃ icchantīti ‘taṃ",
  "tika-vin01t1:1457_4": "sabbaṃ saddasatthānusārena veditabba’nti vutta”nti –",
  "tika-vin01t1:1458_0": "Āha.",
  "tika-vin01t1:1459_0": "Dassanaṭṭhenāti rūpadassanabhāvena.",
  "tika-vin01t1:1459_1": "Cakkhunā hi sattā rūpaṃ passanti.",
  "tika-vin01t1:1459_2": "Yathā maṃsacakkhu viññāṇādhiṭṭhitaṃ samavisamaṃ ācikkhantaṃ viya pavattati,",
  "tika-vin01t1:1459_3": "na tathā idaṃ.",
  "tika-vin01t1:1459_4": "Idaṃ pana sayameva tato sātisayaṃ cakkhukiccakārīti āha “cakkhukiccakaraṇena cakkhumivātipi cakkhū”ti.",
  "tika-vin01t1:1459_5": "Diṭṭhivisuddhihetuttāti saṅkhepato vuttamatthaṃ vivarituṃ “yo hī”tiādi vuttaṃ.",
  "tika-vin01t1:1459_6": "Ucchedadiṭṭhiṃ gaṇhātīti parato uppattiyā adassanato “etthe vāyaṃ satto ucchinno,",
  "tika-vin01t1:1459_7": "evamitarepī”ti ucchedadiṭṭhiṃ gaṇhāti.",
  "tika-vin01t1:1459_8": "Navasattapātubhāvadiṭṭhiṃ gaṇhātīti jhānalābhī adhiccasamuppanniko viya gaṇhāti.",
  "tika-vin01t1:1459_9": "Yathā hi so asaññasattā cavitvā idhūpapanno pabbajito samāno abhiññālābhī hutvā pubbenivāsaṃ anussaranto",
  "tika-vin01t1:1459_10": "idhūpapattimeva disvā tato paraṃ asaññabhave uppattiṃ anussaritumasakkonto “ahaṃ adhiccasamuppanno pubbe nāhosiṃ,",
  "tika-vin01t1:1459_11": "somhi etarahi ahutvā sattatāya pariṇato,",
  "tika-vin01t1:1459_12": "sesāpi sattā tādisāyevā”ti abhinavasattapātubhāvadiṭṭhiṃ gaṇhāti,",
  "tika-vin01t1:1459_13": "evamayampi upapātamattameva disvā cutiṃ apassanto navasattapātubhāvadiṭṭhiṃ gaṇhāti.",
  "tika-vin01t1:1460_0": "Idāni aññathāpi visuddhikāraṇaṃ dassento āha “ekādasaupakkilesavirahato vā”tiādi.",
  "tika-vin01t1:1460_1": "Yathāhāti upakkilesasutte āgatapāḷiṃ nidasseti.",
  "tika-vin01t1:1460_2": "Tattha hi anuruddho nandiyo kimiloti ime tayo kulaputte āmantetvā dhammaṃ dassentena “anuruddhā tumhe kiṃ imehi na āluḷissanti,",
  "tika-vin01t1:1460_3": "ahampi imehi upādāya ekādasahi upakkilesehi āluḷitapubbo”ti dassetuṃ –",
  "tika-vin01t1:1461_0": "“Ahampi sudaṃ anuruddhā pubbeva sambodhā anabhisambuddho bodhisattova samāno obhāsañceva sañjānāmi dassanañca rūpānaṃ,",
  "tika-vin01t1:1461_1": "so kho pana me obhāso na cirasseva antaradhāyati dassanañca rūpānaṃ.",
  "tika-vin01t1:1461_2": "Tassa mayhaṃ anuruddhā etadahosi ‘ko nu kho hetu,",
  "tika-vin01t1:1461_3": "ko paccayo,",
  "tika-vin01t1:1461_4": "yena me obhāso antaradhāyati dassanañca rūpāna’nti.",
  "tika-vin01t1:1461_5": "Tassa mayhaṃ anuruddhā etadahosi ‘vicikicchā kho me udapādi,",
  "tika-vin01t1:1461_6": "vicikicchādhikaraṇañca me samādhi cavi,",
  "tika-vin01t1:1461_7": "samādhimhi cute obhāso antaradhāyati dassanañca rūpānaṃ,",
  "tika-vin01t1:1461_8": "sohaṃ tathā karissāmi,",
  "tika-vin01t1:1461_9": "yathā me puna na vicikicchā uppajjissatī’ti.",
  "tika-vin01t1:1462_0": "“So kho ahaṃ anuruddhā appamatto ātāpī pahitatto viharanto obhāsañceva sañjānāmi dassanañca rūpānaṃ,",
  "tika-vin01t1:1462_1": "so kho pana me obhāso na cirasseva antaradhāyati dassanañca rūpānaṃ.",
  "tika-vin01t1:1462_2": "Tassa mayhaṃ anuruddhā etadahosi ‘ko nu kho hetu,",
  "tika-vin01t1:1462_3": "ko paccayo,",
  "tika-vin01t1:1462_4": "yena me obhāso antaradhāyati dassanañca rūpāna’nti.",
  "tika-vin01t1:1462_5": "Tassa mayhaṃ anuruddhā etadahosi ‘amanasikāro kho me udapādi,",
  "tika-vin01t1:1462_6": "amanasikārādhikaraṇañca pana me samādhi cavi,",
  "tika-vin01t1:1462_7": "samādhimhi cute obhāso antaradhāyati dassanañca rūpānaṃ,",
  "tika-vin01t1:1462_8": "sohaṃ tathā karissāmi,",
  "tika-vin01t1:1462_9": "yathā me puna na vicikicchā uppajjissati na amanasikāro”’ti –",
  "tika-vin01t1:1463_0": "Ādinā desanaṃ ārabhitvā idaṃ vuttaṃ “so kho ahaṃ anuruddhā vicikicchā cittassa upakkilesoti iti viditvā”tiādi.",
  "tika-vin01t1:1464_0": "Tattha vicikicchāti mahāsattassa ālokaṃ vaḍḍhetvā dibbacakkhunā nānāvidhāni rūpāni passantassa “idaṃ nu kho ki”nti uppannā vicikicchā.",
  "tika-vin01t1:1464_1": "Manasikāravasena pana me rūpāni upaṭṭhahiṃsu,",
  "tika-vin01t1:1464_2": "rūpāni passato vicikicchā uppajjati,",
  "tika-vin01t1:1464_3": "tasmā idāni kiñci na manasi karissāmīti tuṇhī bhavati,",
  "tika-vin01t1:1464_4": "taṃ tuṇhībhāvappattiṃ sandhāyāha “amanasikāro”ti.",
  "tika-vin01t1:1464_5": "Thinamiddhanti kiñci amanasikarontassa uppannaṃ thinamiddhaṃ.",
  "tika-vin01t1:1464_6": "Tathābhūtassa hi savipphārikamanasikārassa abhāvato thinamiddhaṃ uppajjati.",
  "tika-vin01t1:1464_7": "Chambhitattanti thinamiddhaṃ vinodetvā yathāraddhamanasikāravasena himavantābhimukhaṃ ālokaṃ vaḍḍhetvā",
  "tika-vin01t1:1464_8": "dānavarakkhasaajagarādayo passantassa uppannaṃ chambhitattaṃ.",
  "tika-vin01t1:1464_9": "Uppilanti “mayā diṭṭhabhayaṃ pakatiyā cakkhuviññāṇena olokiyamānaṃ na passati,",
  "tika-vin01t1:1464_10": "adiṭṭhe parikappitasadise kiṃnāma bhaya”nti bhayassa vinodanavasena cintentassa attano paccavekkhaṇākosallaṃ nissāya uppannaṃ uppilāvitattaṃ.",
  "tika-vin01t1:1464_11": "Duṭṭhullanti kāyālasiyaṃ.",
  "tika-vin01t1:1464_12": "“Mayā thinamiddhaṃ chambhitattānaṃ vūpasamanatthaṃ gāḷhaṃ vīriyaṃ paggahitaṃ,",
  "tika-vin01t1:1464_13": "tena me uppilasaṅkhātā cittasamādhidūsitā gehassitā balavapīti uppannā”ti vīriyaṃ sithilaṃ karontassa",
  "tika-vin01t1:1464_14": "hi kāyaduṭṭhullaṃ kāyadaratho kāyālasiyaṃ udapādi.",
  "tika-vin01t1:1465_0": "Accāraddhavīriyanti “mama vīriyaṃ sithilaṃ karoto duṭṭhullaṃ uppanna”nti puna vīriyaṃ paggaṇhato uppannaṃ accāraddhavīriyaṃ.",
  "tika-vin01t1:1465_1": "Atilīnavīriyanti “mama vīriyaṃ paggaṇhato evaṃ jāta”nti puna vīriyaṃ sithilayato uppannaṃ atilīnavīriyaṃ.",
  "tika-vin01t1:1465_2": "Abhijappāti devalokābhimukhaṃ ālokaṃ vaḍḍhetvā devasaṅghaṃ passato uppannā taṇhā.",
  "tika-vin01t1:1465_3": "“Evaṃ me hotū”ti hi abhinivisanavasena jappatīti abhijappā, taṇhā.",
  "tika-vin01t1:1465_4": "Nānattasaññāti “mayhaṃ ekajātikaṃ rūpaṃ manasikarontassa abhijappā uppannā,",
  "tika-vin01t1:1465_5": "nānāvidhaṃ rūpaṃ manasikāraṃ karissāmī”ti kālena devalokābhimukhaṃ kālena manussalokābhimukhaṃ vaḍḍhetvā",
  "tika-vin01t1:1465_6": "nānāvidhāni rūpāni manasikaroto uppannā nānattasaññā,",
  "tika-vin01t1:1465_7": "nānatte nānāsabhāve saññāti nānattasaññā.",
  "tika-vin01t1:1465_8": "Atinijjhāyitattanti “mayhaṃ nānāvidhāni rūpāni manasikarontassa nānattasaññā udapādi,",
  "tika-vin01t1:1465_9": "iṭṭhaṃ vā aniṭṭhaṃ vā ekajātikameva rūpaṃ manasi karissāmī”ti tathā manasikaroto uppannaṃ rūpānaṃ atinijjhāyitattaṃ,",
  "tika-vin01t1:1465_10": "ativiya uttari katvā nijjhānaṃ pekkhanaṃ atinijjhāyitattaṃ.",
  "tika-vin01t1:1465_11": "Obhāsanti parikammasamuṭṭhitaṃ obhāsaṃ.",
  "tika-vin01t1:1465_12": "Na ca rūpāni passāmīti parikammobhāsamanasikārappasutatāya dibbacakkhunā rūpāni na passāmi.",
  "tika-vin01t1:1465_13": "Rūpāni hi kho passāmīti tena parikammobhāsena pharitvā ṭhitaṭṭhāne dibbacakkhuno visayabhūtāni rūpagatāni passāmi.",
  "tika-vin01t1:1466_0": "Evamādīti ādi-saddena –",
  "tika-vin01t1:1467_0": "“Kevalampi rattiṃ kevalampi divaṃ kevalampi rattindivaṃ tassa mayhaṃ anuruddhā etadahosi ‘ko nu kho hetu,",
  "tika-vin01t1:1467_1": "ko paccayo,",
  "tika-vin01t1:1467_2": "yvāhaṃ obhāsañhi kho sañjānāmi,",
  "tika-vin01t1:1467_3": "na ca rūpāni passāmi,",
  "tika-vin01t1:1467_4": "rūpāni kho passāmi,",
  "tika-vin01t1:1467_5": "na ca obhāsaṃ sañjānāmi kevalampi rattiṃ kevalampi divaṃ kevalampi rattindiva’nti.",
  "tika-vin01t1:1467_6": "Tassa mayhaṃ anuruddhā etadahosi ‘yasmiñhi kho ahaṃ samaye rūpanimittaṃ amanasikaritvā obhāsanimittaṃ manasi karomi.",
  "tika-vin01t1:1467_7": "Obhāsañhi kho tasmiṃ samaye sañjānāmi,",
  "tika-vin01t1:1467_8": "na ca rūpāni passāmi.",
  "tika-vin01t1:1467_9": "Yasmiṃ panāhaṃ samaye obhāsanimittaṃ amanasikaritvā rūpanimittaṃ manasi karomi.",
  "tika-vin01t1:1467_10": "Rūpāni hi kho tasmiṃ samaye passāmi,",
  "tika-vin01t1:1467_11": "na ca obhāsaṃ sañjānāmi kevalampi rattiṃ kevalampi divaṃ kevalampi rattindiva”nti –",
  "tika-vin01t1:1468_0": "Evamādipāḷiṃ saṅgaṇhāti.",
  "tika-vin01t1:1469_0": "Manussānaṃ idanti mānusakaṃ,",
  "tika-vin01t1:1469_1": "manussānaṃ gocarabhūtaṃ rūpārammaṇaṃ.",
  "tika-vin01t1:1469_2": "Tadaññassa pana dibbatirokuṭṭasukhumādibhedassa rūpassa dassanato atikkantamānusakaṃ.",
  "tika-vin01t1:1469_3": "Evarūpaṃ tañca manussūpacāraṃ atikkantaṃ nāma hotīti āha “manussūpacāraṃ atikkamitvā rūpadassanenā”ti.",
  "tika-vin01t1:1469_4": "Tattha manussūpacāranti manussehi upacaritabbaṭṭhānaṃ,",
  "tika-vin01t1:1469_5": "pakatiyā cakkhudvārena gahetabbaṃ visayanti adhippāyo.",
  "tika-vin01t1:1469_6": "Evaṃ visayamukhena dassetvā idāni visayimukhena dassetuṃ “mānusakaṃ vā”tiādi vuttaṃ.",
  "tika-vin01t1:1469_7": "Tatthāpi maṃsacakkhātikkamo tassa kiccātikkameneva daṭṭhabbo.",
  "tika-vin01t1:1469_8": "Dibbena cakkhunāti dibbacakkhuñāṇenapi daṭṭhuṃ na sakkā khaṇassa atiittaratāya atisukhumatāya kesañci rūpassa,",
  "tika-vin01t1:1469_9": "apica dibbacakkhussa paccuppannaṃ rūpārammaṇaṃ,",
  "tika-vin01t1:1469_10": "tañca purejātapaccayabhūtaṃ,",
  "tika-vin01t1:1469_11": "na ca āvajjanaparikammehi vinā mahaggatassa pavatti atthi,",
  "tika-vin01t1:1469_12": "nāpi uppajjamānameva rūpaṃ ārammaṇapaccayo bhavituṃ sakkoti,",
  "tika-vin01t1:1469_13": "bhijjamānaṃ vā,",
  "tika-vin01t1:1469_14": "tasmā cutūpapātakkhaṇe rūpaṃ dibbacakkhunā daṭṭhuṃ na sakkāti suvuttametaṃ.",
  "tika-vin01t1:1470_0": "Yadi dibbacakkhuñāṇaṃ rūpārammaṇameva,",
  "tika-vin01t1:1470_1": "atha kasmā “satte passāmī”ti vuttanti?",
  "tika-vin01t1:1470_2": "Yebhuyyena sattasantānagatarūpadassanato evaṃ vuttaṃ.",
  "tika-vin01t1:1470_3": "Sattagahaṇassa vā kāraṇabhāvato vohāravasena vuttantipi vadanti.",
  "tika-vin01t1:1470_4": "Te cavamānāti adhippetāti sambandho.",
  "tika-vin01t1:1470_5": "Evarūpeti na cutūpapātakkhaṇasamaṅginoti adhippāyo.",
  "tika-vin01t1:1470_6": "Mohūpanissayaṃ nāma kammaṃ nihīnaṃ nihīnaphalaṃ hotīti āha “mohanissandayuttattā”ti.",
  "tika-vin01t1:1470_7": "Mohūpanissayatā ca kusalakammassa pubbabhāge mohappavattibahulatāya veditabbā.",
  "tika-vin01t1:1470_8": "Tāya pana mohappavattiyā saṃkiliṭṭhaṃ kusalakammaṃ nihīnameva jātiādiṃ nipphādetīti nihīnajātiādayo mohassa",
  "tika-vin01t1:1470_9": "nissandaphalānīti āha “hīnānaṃ jātikulabhogādīna”ntiādi.",
  "tika-vin01t1:1470_10": "Hīḷiteti garahite.",
  "tika-vin01t1:1470_11": "Ohīḷiteti visesato garahite.",
  "tika-vin01t1:1470_12": "Uññāteti lāmakabhāvena ñāte.",
  "tika-vin01t1:1470_13": "Avaññāteti visesato lāmakabhāvena vidite.",
  "tika-vin01t1:1470_14": "Amohanissandayuttattāti ettha amoho sampayuttavasena pubbabhāgavasena ca pavatto kathito,",
  "tika-vin01t1:1470_15": "tena ca tihetukapaṭisandhike dasseti.",
  "tika-vin01t1:1470_16": "Tabbiparīteti tassa hīḷitādibhāvassa viparīte,",
  "tika-vin01t1:1470_17": "ahīḷite anohīḷite anuññāte anavaññāte cittīkateti attho.",
  "tika-vin01t1:1471_0": "Suvaṇṇeti sundaravaṇṇe.",
  "tika-vin01t1:1471_1": "Dubbaṇṇeti asundaravaṇṇe.",
  "tika-vin01t1:1471_2": "Sā panāyaṃ suvaṇṇadubbaṇṇatā yathākkamaṃ kammassa adosadosūpanissayatāya hotīti āha “adosanissandayuttattā”tiādi.",
  "tika-vin01t1:1471_3": "Adosūpanissayatā ca kammassa mettādīhi paribhāvitasantānappavattiyā veditabbā.",
  "tika-vin01t1:1471_4": "Abhirūpe virūpeti idaṃ saṇṭhānavasena vuttaṃ.",
  "tika-vin01t1:1471_5": "Saṇṭhānavacanopi hi vaṇṇasaddo hoti “mahantaṃ hatthivaṇṇaṃ abhinimminitvā”tiādīsu viya.",
  "tika-vin01t1:1471_6": "Paṭhamaṃ vutto pana attho vaṇṇavaseneva vutto.",
  "tika-vin01t1:1471_7": "Sundaraṃ gatiṃ gatā sugatāti āha “sugatigate”ti,",
  "tika-vin01t1:1471_8": "sugatiṃ upapanneti attho.",
  "tika-vin01t1:1471_9": "Alobhajjhāsayā sattā vadaññū vigatamaccherā alobhūpanissayena kammunā sugatā samiddhā hontīti āha “alobhanissandayuttattā vā aḍḍhe mahaddhane”ti.",
  "tika-vin01t1:1471_10": "Dukkhaṃ gatiṃ gatā duggatāti āha “duggatigate”ti.",
  "tika-vin01t1:1471_11": "Lobhajjhāsayā sattā luddhā maccharino lobhūpanissayena kammunā duggatā durūpā hontīti āha “lobhanissandayuttattā vā dalidde appannapāne”ti.",
  "tika-vin01t1:1471_12": "Upacitanti phalāvahabhāvena kataṃ.",
  "tika-vin01t1:1471_13": "Yathā katañhi kammaṃ phaladānasamatthaṃ hoti,",
  "tika-vin01t1:1471_14": "tathā kataṃ upacitaṃ.",
  "tika-vin01t1:1471_15": "Cavamānetiādīhi dibbacakkhukiccaṃ vuttanti visayamukhena visayibyāpāramāha.",
  "tika-vin01t1:1471_16": "Purimehīti “dibbena cakkhunā”tiādīni padāni sandhāya vuttaṃ.",
  "tika-vin01t1:1471_17": "Ādīhīti ettha ca-",
  "tika-vin01t1:1471_18": "saddo luttaniddiṭṭho,",
  "tika-vin01t1:1471_19": "tasmā “dibbena…pe…",
  "tika-vin01t1:1471_20": "passāmī”ti imehi “cavamāne”tiādīhi ca dibbacakkhukiccaṃ vuttanti attho.",
  "tika-vin01t1:1471_21": "Iminā pana padenāti “yathākammūpage satte pajānāmī”ti iminā vākyena.",
  "tika-vin01t1:1471_22": "Pajjati ñāyati attho imināti hi padaṃ vākyaṃ.",
  "tika-vin01t1:1472_0": "Mahantaṃ dukkhamanubhavamāneti ettha dibbacakkhuñāṇena rūpaṃ disvā tesaṃ dukkhānubhavanaṃ kāmāvacaracitteneva jānātīti veditabbaṃ.",
  "tika-vin01t1:1472_1": "Soti nerayikasatte paccakkhato disvā ṭhito dibbacakkhuñāṇalābhī.",
  "tika-vin01t1:1472_2": "Evaṃ manasi karotīti tesaṃ nerayikānaṃ nirayasaṃvattanikassa kammassa ñātukāmatāvasena pādakajjhānaṃ",
  "tika-vin01t1:1472_3": "samāpajjitvā vuṭṭhāya parikammavasena manasi karoti.",
  "tika-vin01t1:1472_4": "Kiṃ nu khotiādi manasikāravidhidassanaṃ.",
  "tika-vin01t1:1472_5": "Evaṃ pana parikammaṃ katvā pādakajjhānaṃ samāpajjitvā vuṭṭhitassa taṃ kammaṃ ārammaṇaṃ katvā āvajjanaṃ uppajjati,",
  "tika-vin01t1:1472_6": "tasmiṃ niruddhe cattāri pañca vā javanāni javanti.",
  "tika-vin01t1:1472_7": "Yesaṃ purimāni tīṇi cattāri vā parikammaupacārānulomagotrabhunāmakāni kāmāvacarāni,",
  "tika-vin01t1:1472_8": "catutthaṃ pañcamaṃ vā appanācittaṃ rūpāvacaraṃ catutthajjhānikaṃ,",
  "tika-vin01t1:1472_9": "tattha yaṃ tena appanācittena saddhiṃ uppannaṃ ñāṇaṃ,",
  "tika-vin01t1:1472_10": "taṃ yathākammūpagañāṇanti veditabbaṃ.",
  "tika-vin01t1:1472_11": "“Visuṃ parikammaṃ natthī”ti idaṃ pana dibbacakkhuñāṇena vinā yathākammūpagañāṇassa visuṃ parikammaṃ natthīti adhippāyena vuttaṃ.",
  "tika-vin01t1:1472_12": "Evañcetaṃ icchitabbaṃ,",
  "tika-vin01t1:1472_13": "aññathā yathākammūpagañāṇassa mahaggatabhāvo eva na siyā.",
  "tika-vin01t1:1472_14": "Devānaṃ dassanepi eseva nayo.",
  "tika-vin01t1:1472_15": "Nerayikadevaggahaṇañcettha nidassanamattaṃ daṭṭhabbaṃ.",
  "tika-vin01t1:1472_16": "Ākaṅkhamāno hi dibbacakkhulābhī aññagatikesupi evaṃ paṭipajjatiyeva.",
  "tika-vin01t1:1472_17": "Tathā hi vakkhati “apāyaggahaṇena tiracchānayoniṃ dīpetī”tiādi,",
  "tika-vin01t1:1472_18": "“sugatiggahaṇena manussagatipi saṅgayhatī”ti ca.",
  "tika-vin01t1:1472_19": "Taṃ nirayasaṃvattaniyakammaṃ ārammaṇametassāti taṃkammārammaṇaṃ.",
  "tika-vin01t1:1472_20": "Phārusakavanādīsūti ādi-",
  "tika-vin01t1:1472_21": "saddena cittalatāvanādīnaṃ saṅgaho.",
  "tika-vin01t1:1473_0": "Yathā cimassāti yathā ca imassa yathākammūpagañāṇassa visuṃ parikammaṃ natthi,",
  "tika-vin01t1:1473_1": "evaṃ anāgataṃsañāṇassapīti visuṃ parikammābhāvañca nidasseti.",
  "tika-vin01t1:1473_2": "Tattha kāraṇamāha “dibbacakkhupādakāneva hi imānī”ti.",
  "tika-vin01t1:1473_3": "Tatrāyamadhippāyo –",
  "tika-vin01t1:1473_4": "yathā dibbacakkhulābhī nirayādiabhimukhaṃ ālokaṃ vaḍḍhetvā nerayikādike satte disvā tehi pubbe āyūhitaṃ",
  "tika-vin01t1:1473_5": "nirayasaṃvattaniyādikaṃ kammaṃ tādisena samādānena tajjena ca manasikārena parikkhate citte yāthāvato jānāti,",
  "tika-vin01t1:1473_6": "evaṃ yassa yassa sattassa samanantaraṃ anāgataṃ attabhāvaṃ ñātukāmo,",
  "tika-vin01t1:1473_7": "taṃ taṃ odissa ālokaṃ vaḍḍhetvā tena tena atīte etarahi vā āyūhitaṃ tassa nibbattakaṃ kammaṃ yathākammūpagañāṇena",
  "tika-vin01t1:1473_8": "disvā tena tena nibbattetabbaṃ anāgataṃ attabhāvaṃ ñātukāmo tādisena samādānena tajjena ca manasikārena",
  "tika-vin01t1:1473_9": "parikkhate citte yāthāvato jānāti.",
  "tika-vin01t1:1473_10": "Esa nayo tato paresupi attabhāvesu.",
  "tika-vin01t1:1473_11": "Etaṃ anāgataṃsañāṇaṃ nāma.",
  "tika-vin01t1:1473_12": "Yasmā etaṃ dvayaṃ dibbacakkhuñāṇe sati eva sijjhati, nāsati.",
  "tika-vin01t1:1473_13": "Tena vuttaṃ “imāni dibbacakkhunā saheva ijjhantī”ti.",
  "tika-vin01t1:1474_0": "Kāyena duccaritaṃ,",
  "tika-vin01t1:1474_1": "kāyato vā uppannaṃ duccaritanti kāyena duṭṭhu caritaṃ,",
  "tika-vin01t1:1474_2": "kāyato vā uppannaṃ kilesapūtikattā duṭṭhu caritaṃ kāyaduccaritanti evaṃ yathākkamaṃ yojetabbaṃ.",
  "tika-vin01t1:1474_3": "Kāyoti cettha copanakāyo adhippeto.",
  "tika-vin01t1:1474_4": "Kāyaviññattivasena pavattaṃ akusalaṃ kāyakammaṃ kāyaduccaritaṃ.",
  "tika-vin01t1:1474_5": "Yasmiṃ santāne kammaṃ katupacitaṃ,",
  "tika-vin01t1:1474_6": "asati āhārupacchede vipākārahasabhāvassa avigacchanato so tena sahitoyevāti vattabboti āha “samannāgatāti samaṅgībhūtā”ti.",
  "tika-vin01t1:1474_7": "Anatthakāmā hutvāti etena mātāpitaro viya puttānaṃ,",
  "tika-vin01t1:1474_8": "ācariyupajjhāyā viya ca nissitakānaṃ atthakāmā hutvā garahakā upavādakā na hontīti dasseti.",
  "tika-vin01t1:1474_9": "Guṇaparidhaṃsanenāti vijjamānānaṃ guṇānaṃ viddhaṃsanena,",
  "tika-vin01t1:1474_10": "vināsanenāti attho.",
  "tika-vin01t1:1474_11": "Nanu ca antimavatthunāpi upavādo guṇaparidhaṃsanamevāti?",
  "tika-vin01t1:1474_12": "Saccametaṃ,",
  "tika-vin01t1:1474_13": "guṇāti panettha jhānādivisesā uttarimanussadhammā adhippetāti sīlaparidhaṃsanaṃ visuṃ gahitaṃ.",
  "tika-vin01t1:1474_14": "Tenāha “natthi imesaṃ samaṇadhammo”tiādi.",
  "tika-vin01t1:1474_15": "Samaṇadhammoti ca sīlasaṃyamaṃ sandhāya vadati.",
  "tika-vin01t1:1474_16": "Jānaṃ vāti yaṃ upavadati,",
  "tika-vin01t1:1474_17": "tassa ariyabhāvaṃ jānanto vā.",
  "tika-vin01t1:1474_18": "Ajānaṃ vāti ajānanto vā.",
  "tika-vin01t1:1474_19": "Jānanājānanañcettha appamāṇaṃ,",
  "tika-vin01t1:1474_20": "ariyabhāvo eva pamāṇaṃ.",
  "tika-vin01t1:1474_21": "Tenāha “ubhayathāpi ariyūpavādova hotī”ti.",
  "tika-vin01t1:1474_22": "“Ariyoti pana ajānato aduṭṭhacittasseva tattha ariyaguṇabhāvaṃ pavedentassa guṇaparidhaṃsanaṃ na hotīti tassa ariyūpavādo natthī”ti vadanti.",
  "tika-vin01t1:1474_23": "Bhāriyaṃ kammanti ānantariyasadisattā bhāriyaṃ kammaṃ,",
  "tika-vin01t1:1474_24": "satekicchaṃ pana hoti khamāpanena,",
  "tika-vin01t1:1474_25": "na ānantariyaṃ viya atekicchaṃ.",
  "tika-vin01t1:1475_0": "Tassa ca āvibhāvatthanti bhāriyādisabhāvassa pakāsanatthaṃ.",
  "tika-vin01t1:1475_1": "Taṃ jigucchīti taṃ theraṃ,",
  "tika-vin01t1:1475_2": "taṃ vā kiriyaṃ jigucchi.",
  "tika-vin01t1:1475_3": "Aticchātoti ativiya khudābhibhūto.",
  "tika-vin01t1:1475_4": "Mahallakoti samaṇānaṃ sāruppamasāruppaṃ,",
  "tika-vin01t1:1475_5": "lokasamudācāramattaṃ vā na jānātīti adhippāyena vuttattā guṇaparidhaṃsanena garahatīti veditabbaṃ.",
  "tika-vin01t1:1475_6": "Amhākaṃ lajjitabbakaṃ akāsīti “samaṇena nāma evaṃ kata”nti vutte mayaṃ sīsaṃ ukkhipituṃ na sakkomāti adhippāyo.",
  "tika-vin01t1:1475_7": "Jānanto eva thero “atthi te āvuso imasmiṃ sāsane patiṭṭhā”ti pucchi.",
  "tika-vin01t1:1475_8": "Itaropi saccābhisamayo sāsane patiṭṭhāti āha “sotāpanno aha”nti.",
  "tika-vin01t1:1475_9": "Thero taṃ karuṇāyamāno “khīṇāsavo tayā upavadito”ti attānaṃ āvi akāsi.",
  "tika-vin01t1:1475_10": "Tenassa taṃ pākatikaṃ ahosīti tena assa taṃ kammaṃ maggāvaraṇaṃ nāhosīti adhippāyo.",
  "tika-vin01t1:1475_11": "Pubbeva pana sotāpannattā apāyagāmīnaṃ suppahīnabhāvato saggāvaraṇamassa kātumasamatthameva taṃ kammaṃ.",
  "tika-vin01t1:1475_12": "Attanā vuḍḍhataro hotīti ettha “ukkuṭikaṃ nisīditvā khamāpetabbo”ti visuddhimagge vuttaṃ.",
  "tika-vin01t1:1475_13": "Sotāpannasakadāgāmino dosenapi nakkhamanti,",
  "tika-vin01t1:1475_14": "sesaariyā vā tassa atthakāmā hutvā āyatiṃ saṃvaraṇatthāya na khamāpeyyunti āha “sace so nakkhamatī”ti.",
  "tika-vin01t1:1475_15": "Attanā vuḍḍhataro hoti,",
  "tika-vin01t1:1475_16": "ṭhitakenevāti etthāpi “ukkuṭikaṃ nisīditvā”ti visuddhimagge vuttaṃ.",
  "tika-vin01t1:1475_17": "Evañhi tattha vuttaṃ –",
  "tika-vin01t1:1476_0": "“Sace disāpakkanto hoti,",
  "tika-vin01t1:1476_1": "sayaṃ vā gantvā saddhivihārike vā pesetvā khamāpetabbo.",
  "tika-vin01t1:1476_2": "Sace nāpi gantuṃ,",
  "tika-vin01t1:1476_3": "na pesetuṃ sakkā hoti,",
  "tika-vin01t1:1476_4": "ye tasmiṃ vihāre bhikkhū vasanti,",
  "tika-vin01t1:1476_5": "tesaṃ santikaṃ gantvā sace navakatarā honti,",
  "tika-vin01t1:1476_6": "ukkuṭikaṃ nisīditvā,",
  "tika-vin01t1:1476_7": "sace vuḍḍhatarā,",
  "tika-vin01t1:1476_8": "vuḍḍhesu vuttanayeneva paṭipajjitvā ‘ahaṃ, bhante,",
  "tika-vin01t1:1476_9": "asukaṃ nāma āyasmantaṃ idañcidañca avacaṃ,",
  "tika-vin01t1:1476_10": "khamatu me so āyasmā’ti vatvā khamāpetabbaṃ.",
  "tika-vin01t1:1476_11": "Sammukhā akhamantepi etadeva kātabba”nti.",
  "tika-vin01t1:1477_0": "Idaṃ pana parampi tattha vuttaṃ –",
  "tika-vin01t1:1478_0": "“Sace ekacārikabhikkhu hoti,",
  "tika-vin01t1:1478_1": "nevassa vasanaṭṭhānaṃ,",
  "tika-vin01t1:1478_2": "na gataṭṭhānaṃ paññāyati,",
  "tika-vin01t1:1478_3": "ekassa paṇḍitassa bhikkhuno santikaṃ gantvā ‘ahaṃ, bhante,",
  "tika-vin01t1:1478_4": "asukaṃ nāma āyasmantaṃ idañcidañca avacaṃ,",
  "tika-vin01t1:1478_5": "taṃ me anussarato anussarato vippaṭisāro hoti,",
  "tika-vin01t1:1478_6": "kiṃ karomī’ti vattabbaṃ.",
  "tika-vin01t1:1478_7": "So vakkhati ‘tumhe mā cintayittha,",
  "tika-vin01t1:1478_8": "thero tumhākaṃ khamati,",
  "tika-vin01t1:1478_9": "cittaṃ vūpasamethā’ti.",
  "tika-vin01t1:1478_10": "Tenapi ariyassa gatadisābhimukhena añjaliṃ paggahetvā ‘khamatū’ti vattabba”nti.",
  "tika-vin01t1:1479_0": "Parinibbutamañcaṭṭhānanti pūjākaraṇaṭṭhānaṃ sandhāyāha.",
  "tika-vin01t1:1479_1": "Pākatikameva hotīti evaṃ kate attano cittaṃ pasīdatīti taṃ kammaṃ saggāvaraṇaṃ maggāvaraṇañca na hotīti adhippāyoti keci vadanti.",
  "tika-vin01t1:1479_2": "Cariyāpiṭake mātaṅgacaritasaṃvaṇṇanāyaṃ –",
  "tika-vin01t1:1480_0": "“Pāramitāparibhāvanasamiddhāhi nānāsamāpattivihāraparipūritāhi sīladiṭṭhisampadāhi susaṅkhatasantāne",
  "tika-vin01t1:1480_1": "mahākaruṇādhivāse mahāsatte ariyūpavādakammaabhisapasaṅkhātaṃ pharusavacanaṃ saṃyuttaṃ mahāsattassa khettavisesabhāvato",
  "tika-vin01t1:1480_2": "tassa ca ajjhāsayapharusatāya diṭṭhadhammavedanīyaṃ hutvā sace so mahāsattaṃ na khamāpeti,",
  "tika-vin01t1:1480_3": "sattame divase vipaccanasabhāvaṃ jātaṃ.",
  "tika-vin01t1:1480_4": "Khamāpite pana mahāsatte payogasampattiyā vipākassa paṭibāhitattā avipākadhammataṃ āpajji ahosikammabhāvato.",
  "tika-vin01t1:1480_5": "Ayañhi ariyūpavādapāpassa diṭṭhadhammavedanīyassa ca dhammatā”ti –",
  "tika-vin01t1:1481_0": "Ācariyadhammapālattherena vuttattā evaṃ khamāpite taṃ kammaṃ payogasampattiyā vipākassa paṭibāhitattā",
  "tika-vin01t1:1481_1": "ahosikammabhāvena avipākadhammataṃ āpannanti neva saggāvaraṇaṃ na mokkhāvaraṇañca hotīti evamettha attho",
  "tika-vin01t1:1481_2": "gahetabbo.",
  "tika-vin01t1:1482_0": "Viparītaṃ dassanametesanti viparītadassanā.",
  "tika-vin01t1:1482_1": "Samādātabbaṭṭhena samādānāni,",
  "tika-vin01t1:1482_2": "kammāni samādānāni yesaṃ te kammasamādānā,",
  "tika-vin01t1:1482_3": "micchādiṭṭhivasena kammasamādānā micchādiṭṭhikammasamādānā,",
  "tika-vin01t1:1482_4": "hetuatthaṃ vā antogadhaṃ katvā micchādiṭṭhivasena pare kammesu samādāpakā micchādiṭṭhikammasamādānā.",
  "tika-vin01t1:1482_5": "Tayimaṃ atthaṃ dassento “micchādiṭṭhivasenā”tiādimāha. Ye ca…pe…",
  "tika-vin01t1:1482_6": "samādapenti,",
  "tika-vin01t1:1482_7": "tepi micchādiṭṭhikammasamādānāti yojetabbaṃ.",
  "tika-vin01t1:1482_8": "Sīlasampannotiādi paripakkindriyassa maggasamaṅgino vasena vuttaṃ,",
  "tika-vin01t1:1482_9": "aggamaggaṭṭhe pana vattabbameva natthi.",
  "tika-vin01t1:1482_10": "Atha vā aggamaggapariyāpannā eva sīlādayo veditabbā.",
  "tika-vin01t1:1482_11": "Aggamaggaṭṭhassa hi diṭṭheva dhamme ekaṃsikā aññārādhanā,",
  "tika-vin01t1:1482_12": "itaresaṃ anekaṃsikā.",
  "tika-vin01t1:1482_13": "Aññanti arahattaṃ.",
  "tika-vin01t1:1482_14": "Evaṃsampadamidanti ettha sampajjanaṃ sampadā,",
  "tika-vin01t1:1482_15": "nipphatti,",
  "tika-vin01t1:1482_16": "evaṃ avirajjhanakanipphattikanti attho,",
  "tika-vin01t1:1482_17": "yathā taṃ avassambhāvī,",
  "tika-vin01t1:1482_18": "evamidampīti vuttaṃ hoti.",
  "tika-vin01t1:1482_19": "Yathā hi maggānantaraṃ avirajjhitvāva phalaṃ nibbattaṃ,",
  "tika-vin01t1:1482_20": "evametaṃ imassapi puggalassa cutianantaraṃ avirajjhitvāva niraye paṭisandhi hotīti dasseti.",
  "tika-vin01t1:1482_21": "Sakalasmiñhi buddhavacane na imāya upamāya gāḷhataraṃ katvā vuttaupamā atthi.",
  "tika-vin01t1:1482_22": "Taṃ vācaṃ appahāyātiādīsu ariyūpavādaṃ sandhāya “puna evarūpiṃ vācaṃ na vakkhāmī”ti vadanto vācaṃ pajahati nāma,",
  "tika-vin01t1:1482_23": "“puna evarūpaṃ cittaṃ na uppādessāmī”ti cintento cittaṃ pajahati nāma,",
  "tika-vin01t1:1482_24": "“puna evarūpiṃ diṭṭhiṃ na gaṇhissāmī”ti pajahanto diṭṭhiṃ pajahati nāma.",
  "tika-vin01t1:1482_25": "Tathā akaronto neva pajahati na paṭinissajjati.",
  "tika-vin01t1:1482_26": "Yathābhataṃ nikkhitto evaṃ nirayeti yathā nirayapālehi āharitvā niraye ṭhapito,",
  "tika-vin01t1:1482_27": "evaṃ niraye ṭhapitoyeva,",
  "tika-vin01t1:1482_28": "nāssa nirayūpapattiyā koci vibandho.",
  "tika-vin01t1:1482_29": "Tatrāyaṃ yutti –",
  "tika-vin01t1:1482_30": "nirayūpago ariyūpavādī tadādāyakassa avijahanato seyyathāpi micchādiṭṭhīti.",
  "tika-vin01t1:1482_31": "Ettha ca “taṃ vācaṃ appahāyā”ti evamādivacanena tadādāyakassa appahāneneva ariyūpavādo antarāyiko anatthāvahova,",
  "tika-vin01t1:1482_32": "pahānena pana accayaṃ desetvā khamāpanena na antarāyiko anatthāvaho yathā taṃ vuṭṭhitā desitā ca āpattīti dasseti.",
  "tika-vin01t1:1482_33": "Micchādiṭṭhivasena akattabbaṃ nāma pāpaṃ natthi,",
  "tika-vin01t1:1482_34": "yato saṃsārakhāṇubhāvopi nāma hotīti āha “micchādiṭṭhiparamāni,",
  "tika-vin01t1:1482_35": "bhikkhave,",
  "tika-vin01t1:1482_36": "vajjānī”ti.",
  "tika-vin01t1:1483_0": "“Ucchinnabhavanettiko,",
  "tika-vin01t1:1483_1": "bhikkhave,",
  "tika-vin01t1:1483_2": "tathāgatassa kāyo tiṭṭhati,",
  "tika-vin01t1:1483_3": "ayañceva kāyo bahiddhā ca nāmarūpa”nti ca evamādīsu viya idha kāya-",
  "tika-vin01t1:1483_4": "saddo khandhapañcakavisayoti āha “kāyassa bhedāti upādinnakkhandhapariccāgā”ti.",
  "tika-vin01t1:1483_5": "Avītarāgassa maraṇato paraṃ nāma bhavantarūpādānamevāti āha “paraṃ maraṇāti tadanantaraṃ abhinibbattakkhandhaggahaṇe”ti.",
  "tika-vin01t1:1483_6": "Yena tiṭṭhati,",
  "tika-vin01t1:1483_7": "tassa upacchedeneva kāyo bhijjatīti āha “kāyassa bhedāti jīvitindriyassa upacchedā”ti.",
  "tika-vin01t1:1483_8": "Eti imasmā sukhanti ayo,",
  "tika-vin01t1:1483_9": "puññanti āha “puññasammatā ayā”ti.",
  "tika-vin01t1:1483_10": "Āyanti etasmā sukhānīti āyo,",
  "tika-vin01t1:1483_11": "puññakammādīnaṃ sukhasādhanaṃ.",
  "tika-vin01t1:1483_12": "Tenāha “sukhānaṃ vā āyassa abhāvā”ti.",
  "tika-vin01t1:1483_13": "Vivasāti kammassa vase vattanato attano vase vattituṃ na sakkontīti vigato vaso etesanti vivasā,",
  "tika-vin01t1:1483_14": "avasavattinoti attho.",
  "tika-vin01t1:1483_15": "Iyati assādīyatīti ayo,",
  "tika-vin01t1:1483_16": "assādoti āha “assādasaññito ayo”ti.",
  "tika-vin01t1:1484_0": "Nāgarājādīnanti ādi-",
  "tika-vin01t1:1484_1": "saddena supaṇṇādīnaṃ saṅgaho.",
  "tika-vin01t1:1484_2": "Asurasadisanti petāsurasadisaṃ.",
  "tika-vin01t1:1484_3": "So hīti so asurakāyo.",
  "tika-vin01t1:1484_4": "Sabbasamussayehīti sabbehi sampattisamussayehi,",
  "tika-vin01t1:1484_5": "sabbasampattirāsitoti vuttaṃ hoti.",
  "tika-vin01t1:1484_6": "Vuttavipariyāyenāti “suṭṭhu caritaṃ,",
  "tika-vin01t1:1484_7": "sobhanaṃ vā caritaṃ anavajjattāti sucarita”ntiādinā kāyaduccaritenātiādīnaṃ padānaṃ vuttassa atthassa vipariyāyena.",
  "tika-vin01t1:1484_8": "“Ito bho sugatiṃ gacchā”ti vacanato manussagatipi sugatiyevāti āha “sugatiggahaṇena manussagatipi saṅgayhatī”ti.",
  "tika-vin01t1:1484_9": "Sesamettha vuttanayattā uttānatthato ca suviññeyyameva.",
  "tika-vin01t1:1485_0": "Dibbacakkhuñāṇakathā niṭṭhitā.",
  "tika-vin01t1:1486_0": "Āsavakkhayañāṇakathā",
  "tika-vin01t1:1487_0": "14.",
  "tika-vin01t1:1487_1": "Vipassanāpādakanti vipassanāya padaṭṭhānabhūtaṃ.",
  "tika-vin01t1:1487_2": "Vipassanā ca tividhā vipassakapuggalabhedena.",
  "tika-vin01t1:1487_3": "Mahābodhisattānañhi paccekabodhisattānañca cintāmayañāṇasaṃvaddhitattā sayambhūñāṇabhūtā,",
  "tika-vin01t1:1487_4": "itaresaṃ sutamayañāṇasaṃvaddhitattā paropadesasambhūtā.",
  "tika-vin01t1:1487_5": "Sā “ṭhapetvā nevasaññānāsaññāyatanaṃ avasesarūpārūpajjhānānaṃ aññatarato vuṭṭhāyā”tiādinā anekadhā arūpamukhavasena",
  "tika-vin01t1:1487_6": "catudhātuvavatthāne vuttānaṃ tesaṃ tesaṃ dhātupariggahamukhānaṃ aññataramukhavasena anekadhāva visuddhimagge",
  "tika-vin01t1:1487_7": "nānānayato vibhāvitā.",
  "tika-vin01t1:1487_8": "Mahābodhisattānaṃ pana catuvīsatikoṭisatasahassamukhena pabhedagamanato nānānayaṃ sabbaññutaññāṇasannissayassa",
  "tika-vin01t1:1487_9": "ariyamaggañāṇassa adhiṭṭhānabhūtaṃ pubbabhāgañāṇagabbhaṃ gaṇhāpentaṃ paripākaṃ gacchantaṃ paramagambhīraṃ",
  "tika-vin01t1:1487_10": "saṇhasukhumataraṃ anaññasādhāraṇaṃ vipassanāñāṇaṃ hoti.",
  "tika-vin01t1:1487_11": "Yaṃ aṭṭhakathāsu mahāvajiraññāṇanti vuccati.",
  "tika-vin01t1:1487_12": "Yassa ca pavattivibhāgena catuvīsatikoṭisatasahassapabhedassa pādakabhāvena samāpajjiyamānā catuvīsatikoṭisatasahassasaṅkhyā",
  "tika-vin01t1:1487_13": "devasikaṃ satthu vaḷañjanakasamāpattiyo vuccanti,",
  "tika-vin01t1:1487_14": "svāyaṃ buddhānaṃ vipassanācāro paramatthamañjusāyaṃ visuddhimaggavaṇṇanāyaṃ uddesato dassito,",
  "tika-vin01t1:1487_15": "atthikehi tato gahetabbo.",
  "tika-vin01t1:1488_0": "Āsavānaṃ khepanato samucchindanato āsavakkhayo ariyamaggo,",
  "tika-vin01t1:1488_1": "ukkaṭṭhaniddesavasena arahattamaggaggahaṇaṃ.",
  "tika-vin01t1:1488_2": "Āsavānaṃ khaye ñāṇaṃ āsavakkhayañāṇanti dassento “tatra cetaṃ ñāṇa”nti vatvā khayeti ca ādhāre bhummaṃ,",
  "tika-vin01t1:1488_3": "na visayeti dassento “tappariyāpannattā”ti āha.",
  "tika-vin01t1:1488_4": "Idaṃ dukkhanti dukkhassa ariyasaccassa tadā paccakkhato gahitabhāvadassanaṃ.",
  "tika-vin01t1:1488_5": "Ettakaṃ dukkhanti tassa paricchijja gahitabhāvadassanaṃ.",
  "tika-vin01t1:1488_6": "Na ito bhiyyoti anavasesetvā gahitabhāvadassanaṃ.",
  "tika-vin01t1:1488_7": "Tenāha “sabbampi dukkhasacca”ntiādi.",
  "tika-vin01t1:1488_8": "Sarasalakkhaṇapaṭivedhenāti sabhāvasaṅkhātassa lakkhaṇassa asammohato paṭivijjhanena.",
  "tika-vin01t1:1488_9": "Asammohapaṭivedhoti ca yathā tasmiṃ ñāṇe pavatte pacchā dukkhassa sarūpādiparicchede sammoho na hoti,",
  "tika-vin01t1:1488_10": "tathā pavatti.",
  "tika-vin01t1:1488_11": "Tenāha “yathābhūtaṃ abbhaññāsi”nti.",
  "tika-vin01t1:1488_12": "Nibbattikanti nipphādentaṃ.",
  "tika-vin01t1:1488_13": "Yaṃ ṭhānaṃ patvāti yaṃ nibbānaṃ maggassa ārammaṇapaccayaṭṭhena kāraṇabhūtaṃ āgamma.",
  "tika-vin01t1:1488_14": "Tadubhayavato hi puggalassa patti tadubhayassa pattīti vuttaṃ.",
  "tika-vin01t1:1488_15": "Patvāti vā pāpuṇanahetu.",
  "tika-vin01t1:1488_16": "Appavattinti appavattinimittaṃ.",
  "tika-vin01t1:1488_17": "Te vā na pavattanti etthāti appavatti, nibbānaṃ.",
  "tika-vin01t1:1488_18": "Tassāti dukkhanirodhassa.",
  "tika-vin01t1:1488_19": "Sampāpakanti sacchikiriyāvasena sammadeva pāpakaṃ.",
  "tika-vin01t1:1489_0": "Kilesavasenāti āsavasaṅkhātakilesavasena.",
  "tika-vin01t1:1489_1": "Yasmā āsavānaṃ dukkhasaccapariyāyo,",
  "tika-vin01t1:1489_2": "tappariyāpannattā,",
  "tika-vin01t1:1489_3": "sesasaccānañca taṃsamudayādipariyāyo atthi,",
  "tika-vin01t1:1489_4": "tasmā vuttaṃ “pariyāyato”ti.",
  "tika-vin01t1:1489_5": "Dassento saccānīti yojanā.",
  "tika-vin01t1:1489_6": "Āsavānaṃyeva cettha gahaṇaṃ “āsavānaṃ khayañāṇāyā”ti āraddhattā.",
  "tika-vin01t1:1489_7": "Tathā hi āsavavimuttisīseneva sabbasaṃkilesavimutti vuttā.",
  "tika-vin01t1:1489_8": "Idaṃ dukkhanti yathābhūtaṃ abbhaññāsintiādinā missakamaggo idha kathitoti “saha vipassanāya koṭippattaṃ maggaṃ kathetī”ti vuttaṃ.",
  "tika-vin01t1:1489_9": "Ettha ca saccappaṭivedhassa tadā atītakālikattā “yathābhūtaṃ abbhaññāsi”nti vatvāpi abhisamayakāle tassa",
  "tika-vin01t1:1489_10": "paccuppannataṃ upādāya “evaṃ jānato evaṃ passato”ti vattamānakālena niddeso kato.",
  "tika-vin01t1:1489_11": "So ca kāmaṃ maggakkhaṇato paraṃ yāvajjatanā atītakāliko eva,",
  "tika-vin01t1:1489_12": "sabbapaṭhamaṃ panassa atītakālikattaṃ phalakkhaṇeneva veditabbanti āha “vimuccitthāti iminā phalakkhaṇaṃ dassetī”ti.",
  "tika-vin01t1:1489_13": "Jānato passatoti vā hetuniddesoyaṃ.",
  "tika-vin01t1:1489_14": "Jānanahetu dassanahetu kāmāsavāpi cittaṃ vimuccitthāti yojanā.",
  "tika-vin01t1:1489_15": "Bhavāsavaggahaṇeneva cettha bhavarāgassa viya bhavadiṭṭhiyāpi samavarodhoti diṭṭhāsavassapi saṅgaho daṭṭhabbo.",
  "tika-vin01t1:1490_0": "Yasmā pahīnakilesapaccavekkhaṇena vijjamānassapi kammassa āyatiṃ appaṭisandhikabhāvato “khīṇā jātī”ti jānāti,",
  "tika-vin01t1:1490_1": "yasmā ca maggapaccavekkhaṇādīhi vusitaṃ brahmacariyantiādiṃ pajānāti,",
  "tika-vin01t1:1490_2": "tasmā vuttaṃ “khīṇā jātīti ādīhi tassa bhūmi”nti.",
  "tika-vin01t1:1490_3": "Tattha tassāti paccavekkhaṇañāṇassa.",
  "tika-vin01t1:1490_4": "Bhūminti pavattiṭṭhānaṃ.",
  "tika-vin01t1:1490_5": "Yenādhippāyena “katamā panā”tiādinā codanā katā,",
  "tika-vin01t1:1490_6": "taṃ pakāsetvā parihāraṃ vattukāmo āha “na tāvassā”tiādi.",
  "tika-vin01t1:1490_7": "Na tāvassa atītā jāti khīṇāti maggabhāvanāya na khīṇāti adhippāyo.",
  "tika-vin01t1:1490_8": "Tattha kāraṇamāha “pubbeva khīṇattā”ti.",
  "tika-vin01t1:1490_9": "Na anāgatā assa jāti khīṇāti yojanā.",
  "tika-vin01t1:1490_10": "Na anāgatāti ca anāgatattasāmaññaṃ gahetvā lesena vadati.",
  "tika-vin01t1:1490_11": "Tenāha “anāgate vāyāmābhāvato”ti.",
  "tika-vin01t1:1490_12": "Vijjamāneyeva hi payogo sambhavati,",
  "tika-vin01t1:1490_13": "nāvijjamāneti adhippāyo.",
  "tika-vin01t1:1490_14": "Anāgataviseso panettha adhippeto,",
  "tika-vin01t1:1490_15": "tassa ca khepane vāyāmopi labbhateva.",
  "tika-vin01t1:1490_16": "Tenāha “yā pana maggassā”tiādi.",
  "tika-vin01t1:1490_17": "“Yā panā”ti hi ādinā maggabhāvanāya anāgatajātiyā eva hetuvināsanadvārena khīṇabhāvo pakāsīyati.",
  "tika-vin01t1:1490_18": "Ekacatupañcavokārabhavesūti bhavattayaggahaṇaṃ vuttanayena anavasesato jātiyā khīṇabhāvadassanatthaṃ.",
  "tika-vin01t1:1490_19": "Tanti yathāvuttajātiṃ.",
  "tika-vin01t1:1490_20": "Soti bhagavā.",
  "tika-vin01t1:1491_0": "Brahmacariyavāso nāma idha maggabrahmacariyassa nibbattanamevāti āha “niṭṭhita”nti.",
  "tika-vin01t1:1491_1": "Sammādiṭṭhiyā catūsu saccesu pariññādikiccasādhanavasena pavattamānāya sammāsaṅkappādīnampi dukkhasacce pariññābhisamayānuguṇā pavatti,",
  "tika-vin01t1:1491_2": "itarasaccesu ca nesaṃ pahānābhisamayādivasena pavatti pākaṭā eva.",
  "tika-vin01t1:1491_3": "Tena vuttaṃ “catūhi maggehi pariññāpahānasacchikiriyābhāvanābhisamayavasenā”ti.",
  "tika-vin01t1:1491_4": "Nāparaṃ itthattāyāti ime pakārā itthaṃ,",
  "tika-vin01t1:1491_5": "tabbhāvo itthattaṃ,",
  "tika-vin01t1:1491_6": "tadatthanti vuttaṃ hoti.",
  "tika-vin01t1:1491_7": "Te pana pakārā ariyamaggabyāpārabhūtā pariññādayo idhādhippetāti āha “evaṃsoḷasakiccabhāvāyā”ti.",
  "tika-vin01t1:1491_8": "Te hi maggaṃ paccavekkhato maggānubhāvena pākaṭā hutvā upaṭṭhahanti,",
  "tika-vin01t1:1491_9": "pariññādīsu ca pahānameva padhānaṃ,",
  "tika-vin01t1:1491_10": "tadatthattāya itaresanti āha “kilesakkhayāya vā”ti.",
  "tika-vin01t1:1491_11": "Pahīnakilesapaccavekkhaṇavasena vā etaṃ vuttaṃ.",
  "tika-vin01t1:1491_12": "“Nāparaṃ itthattāyāti abbhaññāsi”nti etthāyamaparo nayo –",
  "tika-vin01t1:1491_13": "itthattāyāti nissakke sampadānavacanaṃ.",
  "tika-vin01t1:1491_14": "Tenāyamattho –",
  "tika-vin01t1:1491_15": "itthattāya itthambhāvato imasmā evaṃpakārā idāni vattamānakkhandhasantānā aparaṃ anāgatakkhandhasantānaṃ mayhaṃ natthi,",
  "tika-vin01t1:1491_16": "ime pana carimattabhāvasaṅkhātā pañcakkhandhā pariññātā appatiṭṭhā tiṭṭhanti chinnamūlakā rukkhā viya.",
  "tika-vin01t1:1491_17": "Apariññātamūlakā hi patiṭṭhā.",
  "tika-vin01t1:1491_18": "Yathāha “kabaḷīkāre ce,",
  "tika-vin01t1:1491_19": "bhikkhave,",
  "tika-vin01t1:1491_20": "āhāre atthi rāgo atthi nandī atthi taṇhā,",
  "tika-vin01t1:1491_21": "patiṭṭhitaṃ tattha viññāṇaṃ viruḷha”ntiādi.",
  "tika-vin01t1:1491_22": "Te pana pañcakkhandhā carimakaviññāṇanirodhena anupādāno viya jātavedo nibbāyissantīti abbhaññāsinti.",
  "tika-vin01t1:1492_0": "Paccavekkhaṇañāṇapariggahitanti na paṭhamadutiyañāṇadvayādhigamaṃ viya kevalanti adhippāyo.",
  "tika-vin01t1:1492_1": "Dassentoti nigamanavasena dassento.",
  "tika-vin01t1:1492_2": "Sarūpato hi pubbe dassitamevāti.",
  "tika-vin01t1:1492_3": "Sesamettha vuttanayattā suviññeyyameva.",
  "tika-vin01t1:1493_0": "Tikkhattuṃ jātoti iminā pana idaṃ dasseti “ahaṃ, brāhmaṇa,",
  "tika-vin01t1:1493_1": "paṭhamavijjāya jātoyeva purejātassa sahajātassa vā abhāvato sabbesaṃ vuḍḍho mahallako,",
  "tika-vin01t1:1493_2": "kimaṅgaṃ pana tīhi vijjāhi tikkhattuṃ jātoti.",
  "tika-vin01t1:1493_3": "Pubbenivāsañāṇena atītaṃsañāṇanti atītārammaṇasabhāgatāya tabbhāvībhāvato ca pubbenivāsañāṇena atītaṃsañāṇaṃ pakāsetvāti yojetabbaṃ.",
  "tika-vin01t1:1493_4": "Tattha atītaṃsañāṇanti atītakkhandhāyatanadhātusaṅkhāte atītakoṭṭhāse appaṭihatañāṇaṃ.",
  "tika-vin01t1:1493_5": "Dibbacakkhuñāṇassa paccuppannārammaṇattā yathākammūpagañāṇassa anāgataṃsañāṇassa ca dibbacakkhuvaseneva",
  "tika-vin01t1:1493_6": "ijjhanato dibbacakkhuno paribhaṇḍañāṇattā dibbacakkhumhiyeva ca ṭhitassa cetopariyañāṇasiddhito vuttaṃ",
  "tika-vin01t1:1493_7": "“dibbacakkhunā paccuppannānāgataṃsañāṇa”nti.",
  "tika-vin01t1:1493_8": "Tattha dibbacakkhunāti saparibhaṇḍena dibbacakkhuñāṇena.",
  "tika-vin01t1:1493_9": "Paccuppannaṃso ca anāgataṃso ca paccuppannānāgataṃsaṃ,",
  "tika-vin01t1:1493_10": "tattha ñāṇaṃ paccuppannānāgataṃsañāṇaṃ.",
  "tika-vin01t1:1493_11": "Āsavakkhayañāṇādhigameneva sabbaññutaññāṇassa viya sesāsādhāraṇañāṇadasabalañāṇaāveṇikabuddhadhammādīnampi",
  "tika-vin01t1:1493_12": "anaññasādhāraṇānaṃ buddhaguṇānaṃ ijjhanato vuttaṃ “āsavakkhayena sakalalokiyalokuttaraguṇa”nti.",
  "tika-vin01t1:1493_13": "Tenāha “sabbepi sabbaññuguṇe pakāsetvā”ti.",
  "tika-vin01t1:1494_0": "Āsavakkhayañāṇakathā niṭṭhitā.",
  "tika-vin01t1:1495_0": "Desanānumodanakathā",
  "tika-vin01t1:1496_0": "15.",
  "tika-vin01t1:1496_1": "Pītivipphāraparipuṇṇagattacittoti pītipharaṇena paripuṇṇakāyacitto.",
  "tika-vin01t1:1496_2": "Aññāṇanti aññāṇassāti attho.",
  "tika-vin01t1:1496_3": "Dhīsaddassa yogato hi sāmiatthe etaṃ upayogavacanaṃ.",
  "tika-vin01t1:1496_4": "Abhikkantāti ettha atikkantā,",
  "tika-vin01t1:1496_5": "vigatāti atthoti āha “khaye dissatī”ti.",
  "tika-vin01t1:1496_6": "Teneva hi “nikkhanto paṭhamo yāmo”ti vuttaṃ.",
  "tika-vin01t1:1496_7": "Abhikkantataro cāti ativiya kantataro manoramo,",
  "tika-vin01t1:1496_8": "tādiso ca sundaro bhaddako nāma hotīti āha “sundare dissatī”ti.",
  "tika-vin01t1:1496_9": "Koti devanāgayakkhagandhabbādīsu ko katamo.",
  "tika-vin01t1:1496_10": "Meti mama.",
  "tika-vin01t1:1496_11": "Pādānīti pāde.",
  "tika-vin01t1:1496_12": "Iddhiyāti imāya evarūpāya deviddhiyā.",
  "tika-vin01t1:1496_13": "Yasasāti iminā edisena parivārena paricchedena.",
  "tika-vin01t1:1496_14": "Jalanti vijjotamāno.",
  "tika-vin01t1:1496_15": "Abhikkantenāti ativiya kantena kamanīyena abhirūpena.",
  "tika-vin01t1:1496_16": "Vaṇṇenāti chavivaṇṇena sarīravaṇṇanibhāya.",
  "tika-vin01t1:1496_17": "Sabbā obhāsayaṃ disāti dasapi disā pabhāsento cando viya sūriyo viya ca ekobhāsaṃ ekālokaṃ karontoti gāthāya attho.",
  "tika-vin01t1:1496_18": "Abhirūpeti uḷārarūpe sampannarūpe.",
  "tika-vin01t1:1497_0": "Abhikkantaṃ bho gotama,",
  "tika-vin01t1:1497_1": "abhikkantaṃ bho gotamāti vacanadvayassa “sādhu sādhu bho gotamā”ti āmeḍitavasena atthaṃ dassetvā tassa visayaṃ niddhārento āha “bhaye kodhe”tiādi.",
  "tika-vin01t1:1497_2": "Tattha “coro coro,",
  "tika-vin01t1:1497_3": "sappo sappo”tiādīsu bhaye āmeḍitaṃ.",
  "tika-vin01t1:1497_4": "“Vijjha vijjha,",
  "tika-vin01t1:1497_5": "pahara paharā”tiādīsu kodhe.",
  "tika-vin01t1:1497_6": "“Sādhu sādhū”tiādīsu pasaṃsāyaṃ.",
  "tika-vin01t1:1497_7": "“Gaccha gaccha,",
  "tika-vin01t1:1497_8": "lunāhi lunāhī”tiādīsu turite.",
  "tika-vin01t1:1497_9": "“Āgaccha āgacchā”tiādīsu kotūhale.",
  "tika-vin01t1:1497_10": "“Buddho buddhoti cintento”tiādīsu acchare.",
  "tika-vin01t1:1497_11": "“Abhikkamathāyasmanto,",
  "tika-vin01t1:1497_12": "abhikkamathāyasmanto”tiādīsu hāse.",
  "tika-vin01t1:1497_13": "“Kahaṃ ekaputtaka,",
  "tika-vin01t1:1497_14": "kahaṃ ekaputtakā”tiādīsu soke.",
  "tika-vin01t1:1497_15": "“Aho sukhaṃ,",
  "tika-vin01t1:1497_16": "aho sukha”ntiādīsu pasāde. Ca-",
  "tika-vin01t1:1497_17": "saddo avuttasamuccayattho.",
  "tika-vin01t1:1497_18": "Tena garahaasammānādīnaṃ saṅgaho daṭṭhabbo.",
  "tika-vin01t1:1497_19": "Tattha “pāpo pāpo”tiādīsu garahāyaṃ.",
  "tika-vin01t1:1497_20": "“Abhirūpaka abhirūpakā”tiādīsu asammāne daṭṭhabbaṃ.",
  "tika-vin01t1:1498_0": "Nayidaṃ āmeḍitavasena dvikkhattuṃ vuttaṃ,",
  "tika-vin01t1:1498_1": "atha kho atthadvayavasenāti dassento “atha vā”tiādimāha.",
  "tika-vin01t1:1498_2": "Abhikkantanti vacanaṃ apekkhitvā napuṃsakaliṅgavasena vuttaṃ.",
  "tika-vin01t1:1498_3": "Taṃ pana bhagavato vacanaṃ dhammassa desanāti katvā vuttaṃ “yadidaṃ bhoto gotamassa dhammadesanā”ti.",
  "tika-vin01t1:1498_4": "Atthamattadassanaṃ vā etaṃ,",
  "tika-vin01t1:1498_5": "tasmā atthavasena liṅgavibhattivipariṇāmo veditabbo.",
  "tika-vin01t1:1498_6": "Dutiyapadepi eseva nayo.",
  "tika-vin01t1:1498_7": "Dosanāsanatoti rāgādikilesaviddhaṃsanato.",
  "tika-vin01t1:1498_8": "Guṇādhigamanatoti sīlādiguṇānaṃ sampāpanato.",
  "tika-vin01t1:1498_9": "Ye guṇe desanā adhigameti,",
  "tika-vin01t1:1498_10": "tesu padhānabhūtā guṇā dassetabbāti te padhānabhūte guṇe tāva dassetuṃ “saddhājananato paññājananato”ti vuttaṃ.",
  "tika-vin01t1:1498_11": "Saddhāpamukhā hi lokiyā guṇā,",
  "tika-vin01t1:1498_12": "paññāpamukhā lokuttarā.",
  "tika-vin01t1:1498_13": "Sātthatotiādīsu sīlādiatthasampattiyā sātthato,",
  "tika-vin01t1:1498_14": "sabhāvaniruttisampattiyā sabyañjanato.",
  "tika-vin01t1:1498_15": "Suviññeyyasaddappayogatāya uttānapadato,",
  "tika-vin01t1:1498_16": "saṇhasukhumabhāvena duviññeyyatthatāya gambhīratthato.",
  "tika-vin01t1:1498_17": "Siniddhamudumadhurasaddappayogatāya kaṇṇasukhato,",
  "tika-vin01t1:1498_18": "vipulavisuddhapemanīyatthatāya hadayaṅgamato.",
  "tika-vin01t1:1498_19": "Mānātimānavidhamanena anattukkaṃsanato,",
  "tika-vin01t1:1498_20": "thambhasārambhanimmaddanena aparavambhanato.",
  "tika-vin01t1:1498_21": "Hitādhippāyappavattiyā paresaṃ rāgapariḷāhādivūpasamanena karuṇāsītalato,",
  "tika-vin01t1:1498_22": "kilesandhakāravidhamanena paññāvadātato.",
  "tika-vin01t1:1498_23": "Karavīkarutamañjutāya āpātharamaṇīyato,",
  "tika-vin01t1:1498_24": "pubbāparāviruddhasuvisuddhatthatāya vimaddakkhamato.",
  "tika-vin01t1:1498_25": "Āpātharamaṇīyatāya eva suyyamānasukhato,",
  "tika-vin01t1:1498_26": "vimaddakkhamatāya hitajjhāsayappavattitāya ca vīmaṃsiyamānahitatoti evamattho veditabbo.",
  "tika-vin01t1:1498_27": "Evamādīhīti ādi-",
  "tika-vin01t1:1498_28": "saddena saṃsāracakkanivattanato,",
  "tika-vin01t1:1498_29": "saddhammacakkappavattanato,",
  "tika-vin01t1:1498_30": "micchāvādavidhamanato,",
  "tika-vin01t1:1498_31": "sammāvādapatiṭṭhāpanato,",
  "tika-vin01t1:1498_32": "akusalamūlasamuddharaṇato,",
  "tika-vin01t1:1498_33": "kusalamūlasaṃropanato,",
  "tika-vin01t1:1498_34": "apāyadvārapidhānato,",
  "tika-vin01t1:1498_35": "saggamaggadvāravivaraṇato,",
  "tika-vin01t1:1498_36": "pariyuṭṭhānavūpasamanato,",
  "tika-vin01t1:1498_37": "anusayasamugghātanatoti evamādīnaṃ saṅgaho daṭṭhabbo.",
  "tika-vin01t1:1499_0": "Adhomukhaṭhapitanti kenaci adhomukhaṃ ṭhapitaṃ.",
  "tika-vin01t1:1499_1": "Heṭṭhāmukhajātanti sabhāveneva heṭṭhāmukhaṃ jātaṃ.",
  "tika-vin01t1:1499_2": "Ugghāṭeyyāti vivaṭaṃ kareyya.",
  "tika-vin01t1:1499_3": "Hatthe gahetvāti “puratthābhimukho uttarābhimukho vā gacchā”tiādīni avatvā hatthe gahetvā “nissandehaṃ esa maggo,",
  "tika-vin01t1:1499_4": "evaṃ gacchā”ti dasseyya.",
  "tika-vin01t1:1499_5": "Kāḷapakkhacātuddasīti kāḷapakkhe cātuddasī kāḷapakkhacātuddasī.",
  "tika-vin01t1:1499_6": "Nikkujjitaṃ ukkujjeyyāti ādheyyassa anādhārabhūtaṃ bhājanaṃ ādhārabhāvāpādanavasena ukkujjeyya.",
  "tika-vin01t1:1499_7": "Heṭṭhāmukhajātatāya saddhammavimukhaṃ adhomukhaṭhapitatāya asaddhamme patiṭṭhitanti evaṃ padadvayaṃ yathārahaṃ yojetabbaṃ,",
  "tika-vin01t1:1499_8": "na yathāsaṅkhyaṃ.",
  "tika-vin01t1:1499_9": "Kāmaṃ kāmacchandādayopi paṭicchādakā nīvaraṇabhāvato,",
  "tika-vin01t1:1499_10": "micchādiṭṭhi pana savisesaṃ paṭicchādikā satte micchābhinivesanenāti āha “micchādiṭṭhigahanapaṭicchanna”nti.",
  "tika-vin01t1:1499_11": "Tenāha bhagavā –",
  "tika-vin01t1:1499_12": "“micchādiṭṭhiparamāhaṃ,",
  "tika-vin01t1:1499_13": "bhikkhave,",
  "tika-vin01t1:1499_14": "vajjaṃ vadāmī”ti.",
  "tika-vin01t1:1499_15": "Sabbo apāyagāmimaggo kummaggo kucchito maggoti katvā,",
  "tika-vin01t1:1499_16": "sammādiṭṭhiādīnaṃ ujupaṭipakkhatāya micchādiṭṭhiādayo aṭṭha micchattadhammā micchāmaggo.",
  "tika-vin01t1:1499_17": "Teneva hi tadubhayapaṭipakkhataṃ sandhāya “saggamokkhamaggaṃ ācikkhantenā”ti vuttaṃ.",
  "tika-vin01t1:1499_18": "Sappiādisannissayo padīpo na tathā,",
  "tika-vin01t1:1499_19": "ujjalo yathā telasannissayoti telapajjotaggahaṇaṃ.",
  "tika-vin01t1:1499_20": "Etehi pariyāyehīti etehi nikkujjitukkujjanapaṭicchannavivaraṇādiupamopamitabbappakārehi,",
  "tika-vin01t1:1499_21": "etehi vā yathāvuttehi arasarūpatādīnaṃ attani aññathā paṭipādanapariyāyehi attano dibbavihāravibhāvanapariyāyehi",
  "tika-vin01t1:1499_22": "vijjattayavibhāvanāpadesena attano sabbaññuguṇavibhāvanapariyāyehi ca.",
  "tika-vin01t1:1499_23": "Tenāha “anekapariyāyena dhammo pakāsito”ti.",
  "tika-vin01t1:1500_0": "Desanānumodanakathā niṭṭhitā.",
  "tika-vin01t1:1501_0": "Pasannākārakathā",
  "tika-vin01t1:1502_0": "Pasannākāranti pasannehi kātabbaṃ sakkāraṃ.",
  "tika-vin01t1:1502_1": "Saraṇaṃ gacchāmīti ettha iti-",
  "tika-vin01t1:1502_2": "saddo luttaniddiṭṭhoti āha “saraṇanti gacchāmī”ti.",
  "tika-vin01t1:1502_3": "Ettha hi nāyaṃ gamisaddo nīsaddādayo viya dvikammako,",
  "tika-vin01t1:1502_4": "tasmā yathā ajaṃ gāmaṃ netīti vuccati,",
  "tika-vin01t1:1502_5": "evaṃ “gotamaṃ saraṇaṃ gacchāmī”ti vattuṃ na sakkā,",
  "tika-vin01t1:1502_6": "“saraṇanti gacchāmī”ti pana vattabbaṃ,",
  "tika-vin01t1:1502_7": "tasmā ettha iti-",
  "tika-vin01t1:1502_8": "saddo luttaniddiṭṭhoti veditabbaṃ.",
  "tika-vin01t1:1502_9": "Saraṇanti paṭisaraṇaṃ.",
  "tika-vin01t1:1502_10": "Tenāha “parāyaṇa”nti.",
  "tika-vin01t1:1502_11": "Parāyaṇabhāvo ca anatthanisedhanena atthasampaṭipādanena ca hotīti āha “aghassa tātā hitassa ca vidhātā”ti.",
  "tika-vin01t1:1502_12": "Aghassāti dukkhatoti vadanti,",
  "tika-vin01t1:1502_13": "pāpatoti pana attho yutto,",
  "tika-vin01t1:1502_14": "nissakke cetaṃ sāmivacanaṃ.",
  "tika-vin01t1:1502_15": "Saraṇanti gamanañcettha tadadhippāyena bhajanaṃ tathā jānanaṃ vāti dassento “iti iminā adhippāyenā”tiādimāha.",
  "tika-vin01t1:1502_16": "Tattha gacchāmītiādīsu purimassa purimassa pacchimaṃ pacchimaṃ atthavacanaṃ.",
  "tika-vin01t1:1502_17": "Bhajanaṃ vā saraṇādhippāyena upasaṅkamanaṃ,",
  "tika-vin01t1:1502_18": "sevanā santikāvacaratā,",
  "tika-vin01t1:1502_19": "payirupāsanaṃ vattappaṭivattakaraṇena upaṭṭhānanti evaṃ sabbathāpi anaññasaraṇataṃyeva dīpeti.",
  "tika-vin01t1:1502_20": "Gacchāmīti padassa kathaṃ bujjhāmīti ayamattho labbhatīti āha “yesaṃ hī”tiādi.",
  "tika-vin01t1:1503_0": "Adhigatamagge sacchikatanirodheti padadvayenapi phalaṭṭhā eva dassitā,",
  "tika-vin01t1:1503_1": "na maggaṭṭhāti te dassento “yathānusiṭṭhaṃ paṭipajjamāne cā”ti āha.",
  "tika-vin01t1:1503_2": "Nanu ca kalyāṇaputhujjanopi yathānusiṭṭhaṃ paṭipajjatīti vuccatīti?",
  "tika-vin01t1:1503_3": "Kiñcāpi vuccati,",
  "tika-vin01t1:1503_4": "nippariyāyena pana maggaṭṭhā eva tathā vattabbā,",
  "tika-vin01t1:1503_5": "na itare niyāmokkamanābhāvato.",
  "tika-vin01t1:1503_6": "Tathā hi te eva “apāyesu apatamāne dhāretī”ti vuttā.",
  "tika-vin01t1:1503_7": "Sammattaniyāmokkamanena hi apāyavinimuttasambhavo.",
  "tika-vin01t1:1503_8": "Akkhāyatīti ettha iti-",
  "tika-vin01t1:1503_9": "saddo ādiattho,",
  "tika-vin01t1:1503_10": "pakārattho vā.",
  "tika-vin01t1:1503_11": "Tena “yāvatā,",
  "tika-vin01t1:1503_12": "bhikkhave,",
  "tika-vin01t1:1503_13": "dhammā saṅkhatā vā asaṅkhatā vā,",
  "tika-vin01t1:1503_14": "virāgo tesaṃ aggamakkhāyatī”ti suttapadaṃ saṅgaṇhāti,",
  "tika-vin01t1:1503_15": "“vitthāro”ti vā iminā.",
  "tika-vin01t1:1503_16": "Ettha ca ariyamaggo niyyānikatāya,",
  "tika-vin01t1:1503_17": "nibbānaṃ tassa tadatthasiddhihetutāyāti ubhayameva nippariyāyena dhammoti vutto.",
  "tika-vin01t1:1503_18": "Nibbānañhi ārammaṇapaccayabhūtaṃ labhitvā ariyamaggassa tadatthasiddhi,",
  "tika-vin01t1:1503_19": "tathāpi ariyaphalānaṃ “yasmā tāya saddhāya avūpasantāyā”tiādivacanato maggena samucchinnānaṃ kilesānaṃ",
  "tika-vin01t1:1503_20": "paṭippassaddhippahānakiccatāya niyyānānuguṇatāya niyyānapariyosānatāya ca.",
  "tika-vin01t1:1503_21": "Pariyattidhammassa pana niyyānadhammasamadhigamahetutāyāti iminā pariyāyena vuttanayena dhammabhāvo labbhati eva,",
  "tika-vin01t1:1503_22": "svāyamattho pāṭhāruḷho evāti dassento “na kevala”ntiādimāha.",
  "tika-vin01t1:1504_0": "Rāgavirāgoti maggo kathitoti kāmarāgo bhavarāgoti evamādibhedo sabbopi rāgo virajjati pahīyati etenāti rāgavirāgoti maggo kathito.",
  "tika-vin01t1:1504_1": "Anejamasokanti phalanti ejāsaṅkhātāya taṇhāya antonijjhānalakkhaṇassa sokassa ca taduppattiyaṃ sabbaso parikkhīṇattā anejamasokanti phalaṃ kathitaṃ.",
  "tika-vin01t1:1504_2": "Appaṭikūlanti avirodhadīpanato kenaci aviruddhaṃ,",
  "tika-vin01t1:1504_3": "iṭṭhaṃ paṇītanti vā attho.",
  "tika-vin01t1:1504_4": "Paguṇarūpena pavattitattā,",
  "tika-vin01t1:1504_5": "pakaṭṭhaguṇavibhāvanato vā paguṇaṃ.",
  "tika-vin01t1:1504_6": "Yathāha “vihiṃsasaññī paguṇaṃ nabhāsiṃ,",
  "tika-vin01t1:1504_7": "dhammaṃ paṇītaṃ manujesu brahme”ti.",
  "tika-vin01t1:1504_8": "Sabbadhammakkhandhā kathitāti yojanā.",
  "tika-vin01t1:1504_9": "Diṭṭhisīlasaṅghātenāti “yāyaṃ diṭṭhi ariyā niyyānikā niyyāti takkarassa sammā dukkhakkhayāya,",
  "tika-vin01t1:1504_10": "tathārūpāya diṭṭhiyā diṭṭhisāmaññagato viharatī”ti evaṃ vuttāya diṭṭhiyā “yāni tāni sīlāni akhaṇḍāni",
  "tika-vin01t1:1504_11": "acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṃvattanikāni,",
  "tika-vin01t1:1504_12": "tathārūpehi sīlehi sīlasāmaññagato viharatī”ti evaṃ vuttānaṃ sīlānañca saṃhatabhāvena,",
  "tika-vin01t1:1504_13": "diṭṭhisīlasāmaññenāti attho.",
  "tika-vin01t1:1504_14": "Saṃhatoti ghaṭito,",
  "tika-vin01t1:1504_15": "sametoti attho.",
  "tika-vin01t1:1504_16": "Ariyapuggalā hi yattha katthaci dūre ṭhitāpi attano guṇasāmaggiyā saṃhatā eva.",
  "tika-vin01t1:1504_17": "Aṭṭha ca puggalā dhammadasā teti purisayugaḷavasena cattāropi puggalavasena aṭṭheva ariyadhammassa paccakkhadassāvitāya dhammadasā.",
  "tika-vin01t1:1504_18": "Tīṇi vatthūni saraṇanti gamanena tikkhattuṃ gamanena ca tīṇi saraṇagamanāni.",
  "tika-vin01t1:1504_19": "Paṭivedesīti attano hadayaṅgataṃ vācāya pavedesi.",
  "tika-vin01t1:1505_0": "Pasannākārakathā niṭṭhitā.",
  "tika-vin01t1:1506_0": "Saraṇagamanakathā",
  "tika-vin01t1:1507_0": "Saraṇagamanassa visayappabhedaphalasaṃkilesabhedānaṃ viya kattu ca vibhāvanā tattha kosallāya hotīti “saraṇagamanesu kosallatthaṃ saraṇaṃ…pe…",
  "tika-vin01t1:1507_1": "veditabbo”ti vuttaṃ tena vinā saraṇagamanasseva asambhavato.",
  "tika-vin01t1:1507_2": "Tattha saraṇanti padatthato tāva hiṃsatīti saraṇaṃ.",
  "tika-vin01t1:1507_3": "Hiṃsatthassa hi sarasaddassa vasenetaṃ padaṃ daṭṭhabbaṃ,",
  "tika-vin01t1:1507_4": "tasmā saraṇagatānaṃ teneva saraṇagamanena vaṭṭabhayaṃ cittutrāsaṃ kāyikaṃ dukkhaṃ duggatipariyāpannaṃ sabbampi dukkhaṃ hanati,",
  "tika-vin01t1:1507_5": "vināsetīti attho.",
  "tika-vin01t1:1507_6": "Ratanattayassevetaṃ adhivacanaṃ.",
  "tika-vin01t1:1507_7": "Atha vā hite pavattanena “sampannasīlā,",
  "tika-vin01t1:1507_8": "bhikkhave,",
  "tika-vin01t1:1507_9": "viharathā”tiādinā atthe niyojanena ahitā ca nivattanena “pāṇātipātassa kho pana pāpako vipāko,",
  "tika-vin01t1:1507_10": "pāpakaṃ abhisamparāya”ntiādinā ādīnavadassanādimukhena anatthato nivattanena sattānaṃ bhayaṃ hiṃsati,",
  "tika-vin01t1:1507_11": "hitāhitesu appavattipavattihetukaṃ byasanaṃ apavattikaraṇena vināseti buddho.",
  "tika-vin01t1:1507_12": "Bhavakantārauttaraṇena maggasaṅkhāto dhammo sattānaṃ bhayaṃ hiṃsati,",
  "tika-vin01t1:1507_13": "itaro assāsadānena.",
  "tika-vin01t1:1507_14": "Appakānampi dānavasena pūjāvasena ca upanītānaṃ sakkārānaṃ vipulaphalapaṭilābhakaraṇena sattānaṃ bhayaṃ hiṃsati saṅgho anuttaradakkhiṇeyyabhāvato,",
  "tika-vin01t1:1507_15": "tasmā imināpi vibhajitvā vuttapariyāyena ratanattayaṃ saraṇaṃ.",
  "tika-vin01t1:1507_16": "“Sammāsambuddho bhagavā,",
  "tika-vin01t1:1507_17": "svākkhāto dhammo,",
  "tika-vin01t1:1507_18": "suppaṭipanno saṅgho”ti evaṃ pavattaratanattayapasaādataggarukatāhi vidhutadiṭṭhivicikicchāsammohaassaddhiyāditāya",
  "tika-vin01t1:1507_19": "vihatakileso tadeva ratanattayaṃ saraṇaṃ parāyaṇaṃ gati tāṇaṃ leṇanti evaṃ pavattiyā tapparāyaṇatākārappavatto",
  "tika-vin01t1:1507_20": "cittuppādo saraṇagamanaṃ saraṇanti gacchati etenāti katvā.",
  "tika-vin01t1:1507_21": "Tena yathāvuttacittuppādena samannāgato satto saraṇanti gacchati,",
  "tika-vin01t1:1507_22": "vuttappakārena cittuppādena “etāni me tīṇi ratanāni saraṇaṃ,",
  "tika-vin01t1:1507_23": "etāni parāyaṇa”nti evaṃ upeti bhajati sevati payirupāsati,",
  "tika-vin01t1:1507_24": "evaṃ vā jānāti,",
  "tika-vin01t1:1507_25": "bujjhatīti attho.",
  "tika-vin01t1:1507_26": "Evaṃ tāva saraṇaṃ,",
  "tika-vin01t1:1507_27": "saraṇagamanaṃ,",
  "tika-vin01t1:1507_28": "yo ca saraṇaṃ gacchati,",
  "tika-vin01t1:1507_29": "idaṃ tayaṃ veditabbaṃ.",
  "tika-vin01t1:1508_0": "Saraṇagamanappabhede pana duvidhaṃ saraṇagamanaṃ lokuttaraṃ lokiyañca.",
  "tika-vin01t1:1508_1": "Tattha lokuttaraṃ diṭṭhasaccānaṃ maggakkhaṇe saraṇagamanupakkilesasamucchedanena ārammaṇato nibbānārammaṇaṃ",
  "tika-vin01t1:1508_2": "hutvā kiccato sakalepi ratanattaye ijjhati.",
  "tika-vin01t1:1508_3": "Atthato catusaccādhigamo eva hi lokuttarasaraṇagamanaṃ.",
  "tika-vin01t1:1508_4": "Tattha hi nibbānadhammo sacchikiriyābhisamayavasena,",
  "tika-vin01t1:1508_5": "maggadhammo bhāvanābhisamayavasena paṭivijjhiyamānoyeva saraṇagamanatthaṃ sādheti,",
  "tika-vin01t1:1508_6": "buddhaguṇā pana sāvakagocarabhūtā pariññābhisamayavasena,",
  "tika-vin01t1:1508_7": "tathā ariyasaṅghaguṇā.",
  "tika-vin01t1:1508_8": "Tena vuttaṃ “kiccato sakalepi ratanattaye ijjhatī”ti.",
  "tika-vin01t1:1508_9": "Ijjhantañca saheva ijjhati,",
  "tika-vin01t1:1508_10": "na lokiyaṃ viya paṭipāṭiyā asammohapaṭivedhena paṭividdhattā.",
  "tika-vin01t1:1508_11": "Ye pana vadanti “na saraṇagamanaṃ nibbānārammaṇaṃ hutvā pavattati,",
  "tika-vin01t1:1508_12": "maggassa adhigatattā pana adhigatameva hoti ekaccānaṃ tevijjādīnaṃ lokiyavijjādayo viyā”ti,",
  "tika-vin01t1:1508_13": "tesaṃ lokiyameva saraṇagamanaṃ siyā,",
  "tika-vin01t1:1508_14": "na lokuttaraṃ.",
  "tika-vin01t1:1508_15": "Tañca ayuttaṃ duvidhassapi icchitabbattā.",
  "tika-vin01t1:1508_16": "Lokiyaṃ pana saraṇagamanaṃ puthujjanānaṃ saraṇagamanupakkilesavikkhambhanena ārammaṇato buddhādiguṇārammaṇaṃ hutvā ijjhati.",
  "tika-vin01t1:1508_17": "Taṃ atthato buddhādīsu vatthūsu “sammāsambuddho bhagavā”tiādinā saddhāpaṭilābho yathāvuttasaddhāpubbaṅgamā ca sammādiṭṭhi,",
  "tika-vin01t1:1508_18": "dasasu puññakiriyavatthūsu diṭṭhijukammanti vuccati.",
  "tika-vin01t1:1508_19": "Ettha ca “saddhāpaṭilābho”ti iminā mātādīhi ussāhitadārakādīnaṃ viya ñāṇavippayuttasaraṇagamanaṃ dassitanti veditabbaṃ.",
  "tika-vin01t1:1508_20": "“Sammādiṭṭhī”ti iminā pana ñāṇasampayuttaṃ saraṇagamanaṃ dassitaṃ buddhasubuddhataṃ dhammasudhammataṃ",
  "tika-vin01t1:1508_21": "saṅghasuppaṭipattiñca lokiyāvabodhavaseneva sammā ñāyena dassanato.",
  "tika-vin01t1:1509_0": "Tayidaṃ lokiyasaraṇagamanaṃ catudhā pavattati attasanniyyātanena tapparāyaṇatāya sissabhāvūpagamanena paṇipātenāti.",
  "tika-vin01t1:1509_1": "Tattha attasanniyyātanaṃ nāma “ajja ādiṃ katvā ahaṃ attānaṃ buddhassa niyyātemi,",
  "tika-vin01t1:1509_2": "dhammassa,",
  "tika-vin01t1:1509_3": "saṅghassā”ti evaṃ buddhādīnaṃyeva saṃsāradukkhanittharaṇatthaṃ attano attabhāvassa pariccajanaṃ.",
  "tika-vin01t1:1509_4": "Tapparāyaṇatā nāma “ajja ādiṃ katvā ahaṃ buddhaparāyaṇo dhammaparāyaṇo saṅghaparāyaṇoti maṃ dhārethā”ti evaṃ tapparāyaṇabhāvo.",
  "tika-vin01t1:1509_5": "Sissabhāvūpagamanaṃ nāma “ajja ādiṃ katvā ‘ahaṃ buddhassa antevāsiko,",
  "tika-vin01t1:1509_6": "dhammassa,",
  "tika-vin01t1:1509_7": "saṅghassā’ti maṃ dhārethā”ti evaṃ sissabhāvūpagamo.",
  "tika-vin01t1:1509_8": "Paṇipāto nāma “ajja ādiṃ katvā ‘ahaṃ abhivādanaṃ paccuṭṭhānaṃ añjalikammaṃ sāmīcikammaṃ buddhādīnaṃyeva",
  "tika-vin01t1:1509_9": "tiṇṇaṃ vatthūnaṃ karomī’ti maṃ dhārethā”ti evaṃ buddhādīsu paramanipaccakāro.",
  "tika-vin01t1:1509_10": "Imesañhi catunnaṃ ākārānaṃ aññatarampi karontena gahitaṃyeva hoti saraṇagamanaṃ.",
  "tika-vin01t1:1510_0": "Apica “bhagavato attānaṃ pariccajāmi,",
  "tika-vin01t1:1510_1": "dhammassa saṅghassa attānaṃ pariccajāmi,",
  "tika-vin01t1:1510_2": "jīvitaṃ pariccajāmi,",
  "tika-vin01t1:1510_3": "pariccattoyeva me attā,",
  "tika-vin01t1:1510_4": "pariccattaṃyeva me jīvitaṃ,",
  "tika-vin01t1:1510_5": "jīvitapariyantikaṃ buddhaṃ saraṇaṃ gacchāmi,",
  "tika-vin01t1:1510_6": "buddho me saraṇaṃ leṇaṃ tāṇa”nti evampi attasanniyyātanaṃ veditabbaṃ.",
  "tika-vin01t1:1510_7": "“Satthārañca vatāhaṃ passāmi,",
  "tika-vin01t1:1510_8": "bhagavantameva passāmi,",
  "tika-vin01t1:1510_9": "sugatañca vatāhaṃ passāmi,",
  "tika-vin01t1:1510_10": "bhagavantameva passāmi,",
  "tika-vin01t1:1510_11": "sammāsambuddhañca vatāhaṃ passāmi,",
  "tika-vin01t1:1510_12": "bhagavantameva passāmī”ti evaṃ mahākassapattherassa saraṇagamanaṃ viya sissabhāvūpagamanaṃ daṭṭhabbaṃ.",
  "tika-vin01t1:1511_0": "“So ahaṃ vicarissāmi, gāmā gāmaṃ purā puraṃ;",
  "tika-vin01t1:1512_0": "Namassamāno sambuddhaṃ, dhammassa ca sudhammataṃ. ;",
  "tika-vin01t1:1513_0": "“Te mayaṃ vicarissāma, gāmā gāmaṃ nagā nagaṃ…pe… sudhammata”nti. –",
  "tika-vin01t1:1514_0": "Evampi āḷavakasātāgirahemavatādīnaṃ saraṇagamanaṃ viya tapparāyaṇatā veditabbā.",
  "tika-vin01t1:1514_1": "Nanu cete āḷavakādayo maggeneva āgatasaraṇagamanā,",
  "tika-vin01t1:1514_2": "kathaṃ tesaṃ tapparāyaṇatāsaraṇagamanaṃ vuttanti?",
  "tika-vin01t1:1514_3": "Maggenāgatasaraṇagamanehipi “sohaṃ vicarissāmi gāmā gāma”ntiādinā tehi tapparāyaṇatākārassa paveditattā tathā vuttaṃ.",
  "tika-vin01t1:1514_4": "Atha kho brahmāyu brāhmaṇo uṭṭhāyāsanā ekaṃsaṃ uttarāsaṅgaṃ karitvā bhagavato pādesu sirasā nipatitvā bhagavato pādāni mukhena ca paricumbati,",
  "tika-vin01t1:1514_5": "pāṇīhi ca parisambāhati,",
  "tika-vin01t1:1514_6": "nāmañca sāveti “brahmāyu ahaṃ,",
  "tika-vin01t1:1514_7": "bho gotama, brāhmaṇo,",
  "tika-vin01t1:1514_8": "brahmāyu ahaṃ,",
  "tika-vin01t1:1514_9": "bho gotama,",
  "tika-vin01t1:1514_10": "brāhmaṇo”ti evampi paṇipāto daṭṭhabbo.",
  "tika-vin01t1:1515_0": "So panesa ñātibhayācariyadakkhiṇeyyatāvasena catubbidho hoti.",
  "tika-vin01t1:1515_1": "Tattha dakkhiṇeyyatāhetukena paṇipātena saraṇagamanaṃ hoti,",
  "tika-vin01t1:1515_2": "na itarehi ñātibhayādivasappavattehi tīhi paṇipātehi.",
  "tika-vin01t1:1515_3": "Seṭṭhavaseneva hi saraṇaṃ gayhati,",
  "tika-vin01t1:1515_4": "seṭṭhavasena bhijjati,",
  "tika-vin01t1:1515_5": "tasmā yo sākiyo vā koliyo vā “buddho amhākaṃ ñātako”ti vandati,",
  "tika-vin01t1:1515_6": "aggahitameva hoti saraṇaṃ.",
  "tika-vin01t1:1515_7": "Yo vā “samaṇo gotamo rājapūjito mahānubhāvo avandiyamāno anatthampi kareyyā”ti bhayena vandati,",
  "tika-vin01t1:1515_8": "aggahitameva hoti saraṇaṃ.",
  "tika-vin01t1:1515_9": "Yopi bodhisattakāle bhagavato santike kiñci uggahitaṃ saramāno buddhakāle vā –",
  "tika-vin01t1:1516_0": "“Ekena bhogaṃ bhuñjeyya, dvīhi kammaṃ payojaye;",
  "tika-vin01t1:1517_0": "Catutthañca nidhāpeyya, āpadāsu bhavissatī”ti. –",
  "tika-vin01t1:1518_0": "Evarūpiṃ diṭṭhadhammikaṃ anusāsaniṃ uggahetvā “ācariyo me”ti vandati,",
  "tika-vin01t1:1518_1": "aggahitameva hoti saraṇaṃ,",
  "tika-vin01t1:1518_2": "samparāyikaṃ pana niyyānikaṃ vā anusāsaniṃ paccāsīsanto dakkhiṇeyyapaṇipātameva karoti.",
  "tika-vin01t1:1518_3": "Yo pana “ayaṃ loke aggadakkhiṇeyyo”ti vandati,",
  "tika-vin01t1:1518_4": "teneva gahitaṃ hoti saraṇaṃ.",
  "tika-vin01t1:1519_0": "Evaṃ gahitasaraṇassa ca upāsakassa vā upāsikāya vā aññatitthiyesu pabbajitampi ñātiṃ “ñātako me aya”nti vandatopi saraṇagamanaṃ na bhijjati,",
  "tika-vin01t1:1519_1": "pageva apabbajitaṃ.",
  "tika-vin01t1:1519_2": "Tathā rājānaṃ bhayavasena vandato.",
  "tika-vin01t1:1519_3": "So hi raṭṭhapūjitattā avandiyamāno anatthampi kareyyāti.",
  "tika-vin01t1:1519_4": "Tathā yaṃ kiñci sippasikkhāpakaṃ titthiyampi “ācariyo me aya”nti vandatopi na bhijjati.",
  "tika-vin01t1:1519_5": "Evaṃ saraṇagamanassa pabhedo veditabbo.",
  "tika-vin01t1:1520_0": "Saraṇagamanakathā niṭṭhitā.",
  "tika-vin01t1:1521_0": "Saraṇagamanaphalakathā",
  "tika-vin01t1:1522_0": "Ettha ca lokuttarassa saraṇagamanassa cattāri sāmaññaphalāni vipākaphalaṃ ariyamaggasseva lokuttarasaraṇagamananti adhippetattā.",
  "tika-vin01t1:1522_1": "Sakalassa pana vaṭṭadukkhassa anuppādanirodho ānisaṃsaphalaṃ.",
  "tika-vin01t1:1522_2": "Vuttañhetaṃ –",
  "tika-vin01t1:1523_0": "“Yo ca buddhañca dhammañca, saṅghañca saraṇaṃ gato;",
  "tika-vin01t1:1524_0": "Cattāri ariyasaccāni, sammappaññāya passati.",
  "tika-vin01t1:1525_0": "“Dukkhaṃ dukkhasamuppādaṃ, dukkhassa ca atikkamaṃ;",
  "tika-vin01t1:1526_0": "Ariyañcaṭṭhaṅgikaṃ maggaṃ, dukkhūpasamagāminaṃ.",
  "tika-vin01t1:1527_0": "“Etaṃ kho saraṇaṃ khemaṃ, etaṃ saraṇamuttamaṃ;",
  "tika-vin01t1:1528_0": "Etaṃ saraṇamāgamma, sabbadukkhā pamuccatī”ti. ;",
  "tika-vin01t1:1529_0": "Apica niccato anupagamanādivasena petassa ānisaṃsaphalaṃ veditabbaṃ. Vuttañhetaṃ –",
  "tika-vin01t1:1530_0": "“Aṭṭhānametaṃ,",
  "tika-vin01t1:1530_1": "bhikkhave,",
  "tika-vin01t1:1530_2": "anavakāso,",
  "tika-vin01t1:1530_3": "yaṃ diṭṭhisampanno puggalo kañci saṅkhāraṃ niccato upagaccheyya,",
  "tika-vin01t1:1530_4": "sukhato upagaccheyya,",
  "tika-vin01t1:1530_5": "kañci dhammaṃ attato upagaccheyya,",
  "tika-vin01t1:1530_6": "mātaraṃ jīvitā voropeyya,",
  "tika-vin01t1:1530_7": "pitaraṃ jīvitā voropeyya,",
  "tika-vin01t1:1530_8": "arahantaṃ jīvitā voropeyya,",
  "tika-vin01t1:1530_9": "paduṭṭhacitto tathāgatassa lohitaṃ uppādeyya,",
  "tika-vin01t1:1530_10": "saṅghaṃ bhindeyya,",
  "tika-vin01t1:1530_11": "aññaṃ satthāraṃ uddiseyya,",
  "tika-vin01t1:1530_12": "netaṃ ṭhānaṃ vijjatī”ti.",
  "tika-vin01t1:1531_0": "Lokiyassa pana saraṇagamanassa bhavasampadāpi bhogasampadāpi phalameva. Vuttañhetaṃ –",
  "tika-vin01t1:1532_0": "“Ye keci buddhaṃ saraṇaṃ gatāse,",
  "tika-vin01t1:1533_0": "Na te gamissanti apāyabhūmiṃ;",
  "tika-vin01t1:1534_0": "Pahāya mānusaṃ dehaṃ,",
  "tika-vin01t1:1535_0": "Devakāyaṃ paripūressantī”ti.;",
  "tika-vin01t1:1536_0": "Aparampi vuttaṃ –",
  "tika-vin01t1:1537_0": "“Atha kho sakko devānamindo asītiyā devatāsahassehi saddhiṃ yenāyasmā mahāmoggallāno tenupasaṅkami…pe…",
  "tika-vin01t1:1537_1": "ekamantaṃ ṭhitaṃ kho sakkaṃ devānamindaṃ āyasmā mahāmoggallāno etadavoca ‘sādhu kho,",
  "tika-vin01t1:1537_2": "devānaminda,",
  "tika-vin01t1:1537_3": "buddhasaraṇagamanaṃ hoti,",
  "tika-vin01t1:1537_4": "buddhasaraṇagamanahetu kho,",
  "tika-vin01t1:1537_5": "devānaminda,",
  "tika-vin01t1:1537_6": "evamidhekacce sattā kāyassa bhedā paraṃ maraṇā sugatiṃ saggaṃ lokaṃ upapajjanti.",
  "tika-vin01t1:1537_7": "Te aññe deve dasahi ṭhānehi adhigaṇhanti dibbena āyunā dibbena vaṇṇena sukhena yasena ādhipateyyena dibbehi",
  "tika-vin01t1:1537_8": "rūpehi saddehi gandhehi rasehi phoṭṭhabbehī”’ti.",
  "tika-vin01t1:1538_0": "Esa nayo dhamme saṅghe ca.",
  "tika-vin01t1:1539_0": "Apica velāmasuttādivasenapi saraṇagamanassa phalaviseso veditabbo.",
  "tika-vin01t1:1539_1": "Tathā hi velāmasutte “karīsassa catutthabhāgappamāṇānaṃ caturāsītisahassasaṅkhyānaṃ suvaṇṇapātirūpiyapātikaṃsapātīnaṃ",
  "tika-vin01t1:1539_2": "yathākkamaṃ rūpiyasuvaṇṇahiraññapūrānaṃ sabbālaṅkārapaṭimaṇḍitānaṃ caturāsītiyā hatthisahassānaṃ caturāsītiyā",
  "tika-vin01t1:1539_3": "assasahassānaṃ caturāsītiyā rathasahassānaṃ caturāsītiyā dhenusahassānaṃ caturāsītiyā kaññāsahassānaṃ",
  "tika-vin01t1:1539_4": "caturāsītiyā pallaṅkasahassānaṃ caturāsītiyā vatthakoṭisahassānaṃ aparimāṇassa ca khajjabhojjādibhedassa",
  "tika-vin01t1:1539_5": "āhārassa pariccajanavasena sattamāsādhikāni satta saṃvaccharāni nirantaraṃ pavattavelāmamahādānato ekassa",
  "tika-vin01t1:1539_6": "sotāpannassa dinnaṃ mahapphalataraṃ,",
  "tika-vin01t1:1539_7": "tato sataṃ sotāpannānaṃ dinnadānato ekassa sakadāgāmino,",
  "tika-vin01t1:1539_8": "tato ekassa anāgāmino,",
  "tika-vin01t1:1539_9": "tato ekassa arahato,",
  "tika-vin01t1:1539_10": "tato ekassa paccekasambuddhassa,",
  "tika-vin01t1:1539_11": "tato sammāsambuddhassa,",
  "tika-vin01t1:1539_12": "tato buddhappamukhassa saṅghassa dinnadānaṃ mahapphalataraṃ,",
  "tika-vin01t1:1539_13": "tato cātuddisaṃ saṅghaṃ uddissa vihārakaraṇaṃ,",
  "tika-vin01t1:1539_14": "tato saraṇagamanaṃ mahapphalatara”nti pakāsitaṃ.",
  "tika-vin01t1:1539_15": "Vuttañhetaṃ –",
  "tika-vin01t1:1540_0": "“Yaṃ, gahapati,",
  "tika-vin01t1:1540_1": "velāmo brāhmaṇo dānaṃ adāsi mahādānaṃ,",
  "tika-vin01t1:1540_2": "yo cekaṃ diṭṭhisampannaṃ bhojeyya,",
  "tika-vin01t1:1540_3": "idaṃ tato mahapphalatara”nti –",
  "tika-vin01t1:1541_0": "Ādi. Evaṃ saraṇagamanaphalaṃ veditabbaṃ.",
  "tika-vin01t1:1542_0": "Saraṇagamanaphalakathā niṭṭhitā.",
  "tika-vin01t1:1543_0": "Saraṇagamanasaṃkilesabhedakathā",
  "tika-vin01t1:1544_0": "Tattha ca lokiyasaraṇagamanaṃ tīsu vatthūsu aññāṇasaṃsayamicchāñāṇādīhi saṃkilissati,",
  "tika-vin01t1:1544_1": "na mahājutikaṃ,",
  "tika-vin01t1:1544_2": "na ujjalaṃ aparisuddhaṃ apariyodātaṃ hoti,",
  "tika-vin01t1:1544_3": "na mahāvipphāraṃ anuḷāraṃ.",
  "tika-vin01t1:1544_4": "Ettha ca aññāṇaṃ nāma vatthuttayassa guṇānaṃ ajānanaṃ tattha sammoho.",
  "tika-vin01t1:1544_5": "“Buddho nu kho,",
  "tika-vin01t1:1544_6": "na nu kho”tiādinā vicikicchā saṃsayo.",
  "tika-vin01t1:1544_7": "Micchāñāṇaṃ nāma tassa guṇānaṃ aguṇabhāvaparikappanena viparītaggāhoti veditabbaṃ.",
  "tika-vin01t1:1544_8": "Lokuttarassa pana saraṇagamanassa natthi saṃkileso.",
  "tika-vin01t1:1544_9": "Lokiyassa ca saraṇagamanassa duvidho bhedo sāvajjo anavajjo ca.",
  "tika-vin01t1:1544_10": "Tattha sāvajjo aññasatthārādīsu attaniyyātanādīhi hoti,",
  "tika-vin01t1:1544_11": "so aniṭṭhaphalo.",
  "tika-vin01t1:1544_12": "Anavajjo pana kālakiriyāya hoti.",
  "tika-vin01t1:1544_13": "Lokiyañhi saraṇagamanaṃ sikkhāpadasamādānaṃ viya aggahitakālaparicchedakaṃ jīvitapariyantameva hoti,",
  "tika-vin01t1:1544_14": "tasmā tassa khandhabhedena bhedo,",
  "tika-vin01t1:1544_15": "so avipākattā aphalo.",
  "tika-vin01t1:1544_16": "Lokuttarassa pana nevatthi bhedo.",
  "tika-vin01t1:1544_17": "Bhavantarepi hi ariyasāvako aññaṃ satthāraṃ na uddisatīti.",
  "tika-vin01t1:1544_18": "Evaṃ saraṇagamanassa saṃkileso ca bhedo ca veditabbo.",
  "tika-vin01t1:1545_0": "Kasmā panettha vodānaṃ na gahitaṃ,",
  "tika-vin01t1:1545_1": "nanu vodānavibhāvanāpi tattha kosallāya hotīti?",
  "tika-vin01t1:1545_2": "Saccametaṃ,",
  "tika-vin01t1:1545_3": "taṃ pana saṃkilesaggahaṇena atthato dīpitaṃ hotīti na gahitaṃ.",
  "tika-vin01t1:1545_4": "Yāni hi tesaṃ saṃkilesakāraṇāni aññāṇādīni,",
  "tika-vin01t1:1545_5": "tesaṃ sabbena sabbaṃ anuppādanena uppannānañca pahānena vodānaṃ hotīti.",
  "tika-vin01t1:1545_6": "Evamettha “saraṇaṃ saraṇagamana”ntiādīnaṃ papañco veditabbo.",
  "tika-vin01t1:1545_7": "Imassa pana yathāvuttapapañcassa idha avacane kāraṇaṃ dassento āha “so pana idha vuccamāno”tiādi.",
  "tika-vin01t1:1545_8": "Tattha saraṇavaṇṇanatoti sāmaññaphalasutte vuttasaraṇavaṇṇanato.",
  "tika-vin01t1:1546_0": "Saraṇagamanasaṃkilesabhedakathā niṭṭhitā.",
  "tika-vin01t1:1547_0": "Upāsakattapaṭivedanākathā",
  "tika-vin01t1:1548_0": "Evaṃ dhāretūti evaṃ jānātūti attho.",
  "tika-vin01t1:1548_1": "Ettha ko upāsakoti sarūpapucchā,",
  "tika-vin01t1:1548_2": "tasmā kiṃlakkhaṇo upāsakoti vuttaṃ hoti.",
  "tika-vin01t1:1548_3": "Kasmāti hetupucchā.",
  "tika-vin01t1:1548_4": "Tena kena pavattinimittena upāsakasaddo tasmiṃ puggale niruḷhoti dasseti.",
  "tika-vin01t1:1548_5": "Tenāha “kasmā upāsakoti vuccatī”ti.",
  "tika-vin01t1:1548_6": "Saddassa hi abhidheyyapavattinimittaṃ tadatthassa tabbhāvakāraṇaṃ.",
  "tika-vin01t1:1548_7": "Kimassa sīlanti kīdisaṃ assa upāsakassa sīlaṃ,",
  "tika-vin01t1:1548_8": "kittakena sīlenāyaṃ sīlasampanno nāma hotīti attho.",
  "tika-vin01t1:1548_9": "Ko ājīvoti ko assa sammāājīvo.",
  "tika-vin01t1:1548_10": "So pana micchājīvassa parivajjanena hotīti sopi vibhajīyati.",
  "tika-vin01t1:1548_11": "Kā vipattīti kassa sīlassa ājīvassa vā vipatti.",
  "tika-vin01t1:1548_12": "Anantarassa hi vidhi vā paṭisedho vā.",
  "tika-vin01t1:1548_13": "Sampattīti etthāpi eseva nayo.",
  "tika-vin01t1:1549_0": "Idaṃ pakiṇṇakaṃ veditabbanti kathaṃ veditabbaṃ? Vuccate –",
  "tika-vin01t1:1549_1": "ko upāsakoti khattiyādīsu yo koci tisaraṇaṃ gato gahaṭṭho.",
  "tika-vin01t1:1549_2": "Saraṇagamanameva hettha kāraṇaṃ,",
  "tika-vin01t1:1549_3": "na jātiādiviseso.",
  "tika-vin01t1:1549_4": "Vuttañhetaṃ “yato kho, mahānāma,",
  "tika-vin01t1:1549_5": "buddhaṃ saraṇaṃ gato hoti, dhammaṃ,",
  "tika-vin01t1:1549_6": "saṅghaṃ saraṇaṃ gato hoti.",
  "tika-vin01t1:1549_7": "Ettāvatā kho, mahānāma,",
  "tika-vin01t1:1549_8": "upāsako hotī”ti.",
  "tika-vin01t1:1550_0": "Kasmā upāsakoti ratanattayaupāsanato.",
  "tika-vin01t1:1550_1": "Teneva saraṇagamanena tattha ca sakkaccakiriyāya ādaragāravabahumānādiyogena payirupāsanatoti vuttaṃ hoti.",
  "tika-vin01t1:1550_2": "So hi buddhaṃ upāsatīti upāsako. Dhammaṃ,",
  "tika-vin01t1:1550_3": "saṅghaṃ upāsatīti upāsako.",
  "tika-vin01t1:1551_0": "Kimassa sīlanti pañca veramaṇiyo.",
  "tika-vin01t1:1551_1": "Veramaṇiyoti cettha veraṃ vuccati pāṇātipātādīsu dussīlyaṃ,",
  "tika-vin01t1:1551_2": "tassa mananato hananato vināsanato veramaṇiyo pañca viratiyo viratippadhānattā tassa sīlassa.",
  "tika-vin01t1:1551_3": "Vuttañhetaṃ “yato kho, mahānāma,",
  "tika-vin01t1:1551_4": "upāsako pāṇātipātā paṭivirato hoti,",
  "tika-vin01t1:1551_5": "adinnādānā,",
  "tika-vin01t1:1551_6": "kāmesumicchācārā, musāvādā,",
  "tika-vin01t1:1551_7": "surāmerayamajjapamādaṭṭhānā paṭivirato hoti.",
  "tika-vin01t1:1551_8": "Ettāvatā kho, mahānāma,",
  "tika-vin01t1:1551_9": "upāsako sīlavā hotī”ti.",
  "tika-vin01t1:1552_0": "Ko ājīvoti pañca micchāvaṇijjā pahāya dhammena samena jīvitakappanaṃ.",
  "tika-vin01t1:1552_1": "Vuttañhetaṃ – “pañcimā,",
  "tika-vin01t1:1552_2": "bhikkhave,",
  "tika-vin01t1:1552_3": "vaṇijjā upāsakena akaraṇīyā.",
  "tika-vin01t1:1552_4": "Katamā pañca?",
  "tika-vin01t1:1552_5": "Satthavaṇijjā sattavaṇijjā maṃsavaṇijjā majjavaṇijjā visavaṇijjā. Imā kho,",
  "tika-vin01t1:1552_6": "bhikkhave,",
  "tika-vin01t1:1552_7": "pañca vaṇijjā upāsakena akaraṇīyā”ti.",
  "tika-vin01t1:1553_0": "Ettha ca satthavaṇijjāti āvudhabhaṇḍaṃ katvā vā kāretvā vā yathākataṃ vā paṭilabhitvā tassa vikkayo.",
  "tika-vin01t1:1553_1": "Sattavaṇijjāti manussavikkayo.",
  "tika-vin01t1:1553_2": "Maṃsavaṇijjāti sūnakārādayo viya migasūkarādike posetvā maṃsaṃ sampādetvā vikkayo.",
  "tika-vin01t1:1553_3": "Majjavaṇijjāti yaṃ kiñci majjaṃ yojetvā tassa vikkayo.",
  "tika-vin01t1:1553_4": "Visavaṇijjāti visaṃ yojetvā saṅgahetvā vā tassa vikkayo.",
  "tika-vin01t1:1553_5": "Tattha satthavaṇijjā paroparodhanimittatāya akaraṇīyā vuttā,",
  "tika-vin01t1:1553_6": "sattavaṇijjā abhujissabhāvakaraṇato,",
  "tika-vin01t1:1553_7": "maṃsavisavaṇijjā vadhahetuto,",
  "tika-vin01t1:1553_8": "majjavaṇijjā pamādaṭṭhānatoti veditabbā.",
  "tika-vin01t1:1554_0": "Kā vipattīti yā tasseva sīlassa ca ājīvassa ca vipatti bhedo kopo pakopo ca,",
  "tika-vin01t1:1554_1": "ayamassa vipatti.",
  "tika-vin01t1:1554_2": "Apica yāya esa caṇḍālo ceva hoti malañca paṭikuṭṭho ca,",
  "tika-vin01t1:1554_3": "sāpissa vipattīti veditabbā.",
  "tika-vin01t1:1554_4": "Te ca atthato assaddhiyādayo pañca dhammā honti. Yathāha –",
  "tika-vin01t1:1555_0": "“Pañcahi,",
  "tika-vin01t1:1555_1": "bhikkhave,",
  "tika-vin01t1:1555_2": "dhammehi samannāgato upāsako upāsakacaṇḍālo ca hoti upāsakamalañca upāsakapaṭikuṭṭho ca.",
  "tika-vin01t1:1555_3": "Katamehi pañcahi?",
  "tika-vin01t1:1555_4": "Assaddho hoti,",
  "tika-vin01t1:1555_5": "dussīlo hoti,",
  "tika-vin01t1:1555_6": "kotūhalamaṅgaliko hoti,",
  "tika-vin01t1:1555_7": "maṅgalaṃ pacceti,",
  "tika-vin01t1:1555_8": "no kammaṃ,",
  "tika-vin01t1:1555_9": "ito ca bahiddhā dakkhiṇeyyaṃ pariyesati,",
  "tika-vin01t1:1555_10": "tattha ca pubbakāraṃ karotī”ti.",
  "tika-vin01t1:1556_0": "Ettha ca upāsakapaṭikuṭṭhoti upāsakanihīno.",
  "tika-vin01t1:1556_1": "Buddhādīsu kammakammaphalesu ca saddhāvipariyāyo assaddhiyaṃ micchādhimokkho,",
  "tika-vin01t1:1556_2": "yathāvuttena assaddhiyena samannāgato assaddho.",
  "tika-vin01t1:1556_3": "Yathāvuttasīlavipattiājīvavipattivasena dussīlo.",
  "tika-vin01t1:1556_4": "“Iminā diṭṭhādinā idaṃ nāma maṅgalaṃ hotī”ti evaṃ bālajanaparikappitakotūhalasaṅkhātena diṭṭhasutamutamaṅgalena samannāgato kotūhalamaṅgaliko.",
  "tika-vin01t1:1556_5": "Maṅgalaṃ paccetīti diṭṭhamaṅgalādibhedaṃ maṅgalameva pattiyāyati.",
  "tika-vin01t1:1556_6": "No kammanti kammassakataṃ no pattiyāyati.",
  "tika-vin01t1:1556_7": "Itobahiddhāti ito sabbaññubuddhasāsanato bahiddhā bāhirakasamaye.",
  "tika-vin01t1:1556_8": "Dakkhiṇeyyaṃ pariyesatīti duppaṭipannaṃ dakkhiṇārahasaññī gavesati.",
  "tika-vin01t1:1556_9": "Pubbakāraṃ karotīti dānamānanādikaṃ kusalakiriyaṃ paṭhamataraṃ karoti.",
  "tika-vin01t1:1556_10": "Ettha ca dakkhiṇeyyapaayesanapubbakāre ekaṃ katvā pañca dhammā veditabbā.",
  "tika-vin01t1:1557_0": "Kā sampattīti sāva tassa sīlasampadā ca ājīvasampadā ca sampatti,",
  "tika-vin01t1:1557_1": "ye cassa ratanabhāvādikarā saddhādayo pañca dhammā. Yathāha –",
  "tika-vin01t1:1558_0": "“Pañcahi,",
  "tika-vin01t1:1558_1": "bhikkhave,",
  "tika-vin01t1:1558_2": "dhammehi samannāgato upāsako upāsakaratanañca hoti upāsakapadumañca upāsakapuṇḍarīko ca.",
  "tika-vin01t1:1558_3": "Katamehi pañcahi?",
  "tika-vin01t1:1558_4": "Saddho hoti,",
  "tika-vin01t1:1558_5": "sīlavā hoti,",
  "tika-vin01t1:1558_6": "na kotūhalamaṅgaliko hoti,",
  "tika-vin01t1:1558_7": "kammaṃ pacceti,",
  "tika-vin01t1:1558_8": "no maṅgalaṃ,",
  "tika-vin01t1:1558_9": "na ito bahiddhā dakkhiṇeyyaṃ pariyesati,",
  "tika-vin01t1:1558_10": "idha ca pubbakāraṃ karotī”ti.",
  "tika-vin01t1:1559_0": "Ettha ca catunnampi parisānaṃ ratijananaṭṭhena upāsakova ratanaṃ upāsakaratanaṃ,",
  "tika-vin01t1:1559_1": "guṇasobhākittisaddasugandhatāhi upāsakova padumaṃ upāsakapadumaṃ,",
  "tika-vin01t1:1559_2": "tathā upāsakapuṇḍarīko ca veditabbo.",
  "tika-vin01t1:1559_3": "Sesamettha vipattiyaṃ vuttavipariyāyena viññeyyaṃ.",
  "tika-vin01t1:1559_4": "Evamidaṃ “ko upāsako”tiādikaṃ pakiṇṇakaṃ vitthārato veditabbaṃ.",
  "tika-vin01t1:1559_5": "Imassa pana pakiṇṇakassa idha vitthāretvā avacane kāraṇaṃ dassento āha “taṃ atibhāriyakaraṇato”tiādi.",
  "tika-vin01t1:1560_0": "Ādimhīti ādiatthe.",
  "tika-vin01t1:1560_1": "Koṭiyanti pariyantakoṭiyaṃ.",
  "tika-vin01t1:1560_2": "Vihāraggenāti ovarakakoṭṭhāsena,",
  "tika-vin01t1:1560_3": "“imasmiṃ gabbhe vasantānaṃ idaṃ panasaphalaṃ pāpuṇātī”tiādinā taṃtaṃvasanaṭṭhānakoṭṭhāsenāti attho.",
  "tika-vin01t1:1560_4": "Ajjatanti ajja icceva attho.",
  "tika-vin01t1:1560_5": "Pāṇehi upetanti iminā tassa saraṇagamanassa āpāṇakoṭikataṃ dassento “yāva me jīvitaṃ pavattatī”tiādīni",
  "tika-vin01t1:1560_6": "vatvā puna jīvitenapahaṃ vatthuttayaṃ paṭipūjento saraṇagamanañca rakkhāmīti uppannaṃ tassa brāhmaṇassa",
  "tika-vin01t1:1560_7": "adhippāyaṃ vibhāvento “ahañhī”tiādimāha.",
  "tika-vin01t1:1560_8": "Pāṇehi upetanti hi yāva me pāṇā dharanti,",
  "tika-vin01t1:1560_9": "tāva saraṇaṃ upetaṃ,",
  "tika-vin01t1:1560_10": "upento na vācāmattena na ekavāraṃ cittuppādanamattena,",
  "tika-vin01t1:1560_11": "atha kho pāṇānaṃ pariccajanavasena yāvajīvaṃ upetanti evamettha attho veditabbo.",
  "tika-vin01t1:1561_0": "Adhivāsetūti sādiyatu,",
  "tika-vin01t1:1561_1": "taṃ pana sādiyanaṃ manasā sampaṭiggaho hotīti āha “sampaṭicchatū”ti.",
  "tika-vin01t1:1561_2": "Kāyaṅganti kāyameva aṅganti vadanti,",
  "tika-vin01t1:1561_3": "kāyassa vā aṅgaṃ sīsādi kāyaṅgaṃ,",
  "tika-vin01t1:1561_4": "sīsādi sarīrāvayavanti vuttaṃ hoti.",
  "tika-vin01t1:1561_5": "Vācaṅganti “hotu sādhū”ti evamādivācāya aṅgaṃ avayavaṃ.",
  "tika-vin01t1:1561_6": "Vācaṅgassa copanaṃ vācāya pavattanamevāti veditabbaṃ.",
  "tika-vin01t1:1561_7": "Abbhantareyevāti attano cittasantāneyeva.",
  "tika-vin01t1:1561_8": "Khantiṃ cāretvāti khantiṃ pavattetvā,",
  "tika-vin01t1:1561_9": "ruciṃ uppādetvāti vuttaṃ hoti.",
  "tika-vin01t1:1561_10": "“Khantiṃ dhāretvā”tipi pāṭho,",
  "tika-vin01t1:1561_11": "uppannaṃ ruciṃ abbhantareyeva dhāretvā vacībhedena apakāsetvāti vuttaṃ hoti.",
  "tika-vin01t1:1562_0": "Kathaṃ pana verañjo brāhmaṇo bhagavato adhivāsanaṃ aññāsi.",
  "tika-vin01t1:1562_1": "Na hi tena sakkā bhagavato cittappavatti paccakkhato viññātuṃ,",
  "tika-vin01t1:1562_2": "tasmā “bhagavato adhivāsanaṃ viditvā”ti kasmā vuttanti ce?",
  "tika-vin01t1:1562_3": "Kiñcāpi tena na sakkā cittappavatti paccakkhato viññātuṃ,",
  "tika-vin01t1:1562_4": "tathāpi ākārasallakkhaṇakusalatāya anvayabyatirekavasena anumānato aññāsīti dassento āha “sace me samaṇo gotamo”tiādi.",
  "tika-vin01t1:1562_5": "Ākārasallakkhaṇakusalatāyāti cittappavattiākāravijānane chekatāya,",
  "tika-vin01t1:1562_6": "adhippāyavijānane kusalatāyāti vuttaṃ hoti.",
  "tika-vin01t1:1562_7": "Dasanakhasamodhānasamujjalanti dvīsu hatthesu dasannaṃ nakhānaṃ samodhānena ekībhāvena samujjalantaṃ.",
  "tika-vin01t1:1562_8": "Añjalinti hatthapuṭaṃ.",
  "tika-vin01t1:1562_9": "Paṭimukhoyevāti abhimukhoyeva,",
  "tika-vin01t1:1562_10": "na bhagavato piṭṭhiṃ dassetvāti attho.",
  "tika-vin01t1:1562_11": "Vanditvāti pañcapatiṭṭhitena vanditvā.",
  "tika-vin01t1:1563_0": "Upāsakattapaṭivedanākathā niṭṭhitā.",
  "tika-vin01t1:1564_0": "Dubbhikkhakathā",
  "tika-vin01t1:1565_0": "16.",
  "tika-vin01t1:1565_1": "Susassakālepīti sampannasassakālepi.",
  "tika-vin01t1:1565_2": "Atisamagghepīti atisayena appagghepi,",
  "tika-vin01t1:1565_3": "yadā kiñcideva datvā bahuṃ pubbaṇṇāparaṇṇaṃ gaṇhanti,",
  "tika-vin01t1:1565_4": "tādise kālepīti attho.",
  "tika-vin01t1:1565_5": "Sāliādi dhaññaṃ pubbaṇṇaṃ,",
  "tika-vin01t1:1565_6": "muggamāsādi aparaṇṇaṃ.",
  "tika-vin01t1:1565_7": "Dvidhā pavattaṃ īhitaṃ etthāti dvīhitikāti majjhapadalopībāhiratthasamāsoyamīti dassento āha “dvidhā pavattaīhitikā”ti.",
  "tika-vin01t1:1565_8": "Īhanaṃ īhitanti īhitasaddoyaṃ bhāvasādhanoti āha “īhitaṃ nāma iriyā”ti.",
  "tika-vin01t1:1565_9": "Tattha iriyāti kiriyā.",
  "tika-vin01t1:1565_10": "Kassa panesā kiriyāti āha “cittairiyā”ti,",
  "tika-vin01t1:1565_11": "cittakiriyā cittappayogoti attho.",
  "tika-vin01t1:1565_12": "Tenevāha “cittaīhā”ti.",
  "tika-vin01t1:1565_13": "Kathaṃ panettha īhitassa dvidhā pavattīti āha “lacchāma nu kho”tiādi.",
  "tika-vin01t1:1565_14": "Tattha lacchāma nu khoti idaṃ duggatānaṃ vasena vuttaṃ.",
  "tika-vin01t1:1565_15": "Jīvituṃ vā sakkhissāma nu kho,",
  "tika-vin01t1:1565_16": "noti idaṃ pana issarānaṃ vasena vuttanti veditabbaṃ.",
  "tika-vin01t1:1565_17": "Bhikkhamānāti yācamānā.",
  "tika-vin01t1:1565_18": "“Duhitikā”tipi pāṭho.",
  "tika-vin01t1:1565_19": "Tatthāpi vuttanayenevattho veditabbo. Dvi-",
  "tika-vin01t1:1565_20": "saddassa hi du-",
  "tika-vin01t1:1565_21": "saddādesenāyaṃ niddeso hoti.",
  "tika-vin01t1:1565_22": "Dukkhaṃ vā īhitaṃ ettha na sakkā koci payogo sukhena kātunti duhitikā,",
  "tika-vin01t1:1565_23": "dukkarajīvitappayogāti attho.",
  "tika-vin01t1:1566_0": "Du-",
  "tika-vin01t1:1566_1": "sadde vā ukārassa vakāraṃ katvā dvīhitikāti ayaṃ niddesoti āha “atha vā”tiādi.",
  "tika-vin01t1:1566_2": "Byādhi rogoti etāni “āturatā”ti imassa vevacanāni.",
  "tika-vin01t1:1566_3": "Tena setaṭṭikā nāma ekā rogajātīti dasseti.",
  "tika-vin01t1:1566_4": "So pana rogo pāṇakadosena sambhavati.",
  "tika-vin01t1:1566_5": "Eko kira pāṇako nāḷamajjhagataṃ gaṇṭhiṃ vijjhati,",
  "tika-vin01t1:1566_6": "yena viddhattā nikkhantampi sālisīsaṃ khīraṃ gahetuṃ na sakkoti.",
  "tika-vin01t1:1566_7": "Tenāha “pacchinnakhīra”ntiādi.",
  "tika-vin01t1:1567_0": "Vuttasassanti vapitasassaṃ.",
  "tika-vin01t1:1567_1": "Tatthāti verañjāyaṃ.",
  "tika-vin01t1:1567_2": "Salākāmattaṃ vuttaṃ etthāti salākāvuttā,",
  "tika-vin01t1:1567_3": "purimapade uttarapadalopenāyaṃ niddeso.",
  "tika-vin01t1:1567_4": "Tenāha “salākā eva sampajjatī”ti.",
  "tika-vin01t1:1567_5": "Yaṃ tattha vuttaṃ vāpitaṃ,",
  "tika-vin01t1:1567_6": "taṃ salākāmattameva ahosi,",
  "tika-vin01t1:1567_7": "phalaṃ na jāyatīti attho.",
  "tika-vin01t1:1567_8": "Sampajjatīti ca iminā “salākāvuttā”ti etthāyaṃ vuttasaddo nipphattiatthoti dasseti.",
  "tika-vin01t1:1567_9": "Salākāyāti veḷuvilīvatālapaṇṇādīhi katasalākāya.",
  "tika-vin01t1:1567_10": "Dhaññavikkayakānaṃ santikanti dhaññaṃ vikkiṇantīti dhaññavikkayakā,",
  "tika-vin01t1:1567_11": "tesaṃ samīpanti attho.",
  "tika-vin01t1:1567_12": "Kayakesūti dhaññagaṇhanakesu.",
  "tika-vin01t1:1567_13": "Kiṇitvāti gahetvā.",
  "tika-vin01t1:1567_14": "Dhaññakaraṇaṭṭhāneti koṭṭhāgārassa samīpaṭṭhāne,",
  "tika-vin01t1:1567_15": "dhaññaminanaṭṭhāneti vuttaṃ hoti.",
  "tika-vin01t1:1567_16": "Vaṇṇajjhakkhanti kahāpaṇaparikkhakaṃ.",
  "tika-vin01t1:1567_17": "Nasukarā uñchena paggahena yāpetunti paggayhatīti paggaho, patto.",
  "tika-vin01t1:1567_18": "Tena paggahena pattenāti attho,",
  "tika-vin01t1:1567_19": "pattaṃ gahetvā bhikkhācariyāya yāpetuṃ na sakkāti vuttaṃ hoti.",
  "tika-vin01t1:1567_20": "Tenevāha “paggahena yo uñcho”tiādi.",
  "tika-vin01t1:1567_21": "Nasukarāti sukarabhāvo ettha natthīti nasukarā.",
  "tika-vin01t1:1567_22": "Piṇḍāya caritvāti piṇḍāya caraṇahetu.",
  "tika-vin01t1:1567_23": "Hetuatthepi hi tvāsaddameke icchanti.",
  "tika-vin01t1:1568_0": "Uttarāpathato āgatā,",
  "tika-vin01t1:1568_1": "uttarāpatho vā nivāso etesanti uttarāpathakāti vattabbe niruttinayena “uttarāhakā”ti vuttaṃ.",
  "tika-vin01t1:1568_2": "Tenāha “uttarāpathavāsikā”tiādi.",
  "tika-vin01t1:1568_3": "“Uttarāpathakā”icceva vā pāḷipāṭho veditabbo.",
  "tika-vin01t1:1568_4": "Keci pana “uttaraṃ visiṭṭhaṃ bhaṇḍaṃ āharantīti uttarāhakā,",
  "tika-vin01t1:1568_5": "uttaraṃ vā adhikaṃ agghaṃ nentīti uttarāhakā”tiādinā aññena pakārena atthaṃ vaṇṇayanti.",
  "tika-vin01t1:1568_6": "Assānaṃ uṭṭhānaṭṭhāneti assānaṃ ākaraṭṭhāne.",
  "tika-vin01t1:1568_7": "Verañjanti verañjāyaṃ.",
  "tika-vin01t1:1568_8": "Bhummatthe hetaṃ upayogavacanaṃ.",
  "tika-vin01t1:1568_9": "Mandiranti assasālaṃ.",
  "tika-vin01t1:1568_10": "Assamaṇḍalikāyoti paññāyiṃsūti parimaṇḍalākārena katattā assamaṇḍalikāyoti pākaṭā ahesuṃ.",
  "tika-vin01t1:1568_11": "Evaṃ katānañca assasālānaṃ bahuttā bahuvacananiddeso kato.",
  "tika-vin01t1:1568_12": "Dasannaṃ dasannaṃ assānaṃ vasanokāso ekekā assamaṇḍalikātipi vadanti.",
  "tika-vin01t1:1568_13": "Addhānakkhamā na hontīti dīghakālaṃ pavattetuṃ khamā na honti,",
  "tika-vin01t1:1568_14": "na cirakālappavattinoti vuttaṃ hoti.",
  "tika-vin01t1:1569_0": "Gaṅgāya dakkhiṇā disā appatirūpadeso,",
  "tika-vin01t1:1569_1": "uttarā disā patirūpadesoti adhippāyenāha “na hi te”tiādi.",
  "tika-vin01t1:1569_2": "Gaṅgāya dakkhiṇatīrajātā dakkhiṇāpathamanussā.",
  "tika-vin01t1:1569_3": "“Amhākaṃ buddho”ti evaṃ buddhaṃ mamāyantīti buddhamāmakā.",
  "tika-vin01t1:1569_4": "Evaṃ sesesupi.",
  "tika-vin01t1:1569_5": "Paṭiyādetunti sampādetuṃ.",
  "tika-vin01t1:1569_6": "Niccabhattasaṅkhepenāti niccabhattākārena.",
  "tika-vin01t1:1569_7": "Pubbaṇhasamayanti idaṃ bhummatthe upayogavacananti āha “pubbaṇhasamayeti attho”ti.",
  "tika-vin01t1:1569_8": "Accantasaṃyoge vā idaṃ upayogavacananti dassetuṃ yathā accantasaṃyogattho sambhavati,",
  "tika-vin01t1:1569_9": "tathā atthaṃ dassento āha “pubbaṇhe vā samaya”ntiādi.",
  "tika-vin01t1:1569_10": "Evanti evaṃ pacchā vuttanayena atthe vuccamāne.",
  "tika-vin01t1:1569_11": "Nanu ca vihāre nisīdantāpi antaravāsakaṃ nivāsetvāva nisīdanti,",
  "tika-vin01t1:1569_12": "tasmā “nivāsetvā”ti idaṃ kasmā vuttanti āha “vihāranivāsanaparivattanavasenā”tiādi.",
  "tika-vin01t1:1569_13": "Vihāranivāsanaparivattanañca vihāre nisinnakāle nivatthampi puna gāmappavesanasamaye cāletvā ito cito",
  "tika-vin01t1:1569_14": "ca saṇṭhapetvā sakkaccaṃ nivāsanamevāti veditabbaṃ.",
  "tika-vin01t1:1569_15": "Tenevāha “na hi te tato pubbe anivatthā ahesu”nti.",
  "tika-vin01t1:1569_16": "Pattacīvaramādāyāti pattañca cīvarañca gahetvā.",
  "tika-vin01t1:1569_17": "Gahaṇañcettha na kevalaṃ hattheneva,",
  "tika-vin01t1:1569_18": "atha kho yena kenaci ākārena dhāraṇamevāti dassento yathāsambhavamatthayojanaṃ karoti “pattaṃ hatthehī”tiādinā.",
  "tika-vin01t1:1570_0": "Gatagataṭṭhāneti assamaṇḍalikāsu sampattasampattaṭṭhāne.",
  "tika-vin01t1:1570_1": "Udukkhale koṭṭetvā koṭṭetvā paribhuñjantīti ettha kasmā pana te bhikkhū sayameva evaṃ katvā paribhuñjanti,",
  "tika-vin01t1:1570_2": "kimevaṃ laddhaṃ kappiyakārakehi yāguṃ vā bhattaṃ vā pacāpetvā sayaṃ vā pacitvā paribhuñjituṃ na vaṭṭatīti",
  "tika-vin01t1:1570_3": "āha “therānaṃ koci kappiyakārako natthī”tiādi.",
  "tika-vin01t1:1570_4": "Kappiyākappiyabhāvaṃ anapekkhitvā bhikkhūnaṃ evaṃ kātuṃ sāruppaṃ na hotīti vatvā puna akappiyabhāvampi dassento āha “na ca vaṭṭatī”ti.",
  "tika-vin01t1:1570_5": "Bhājanādipariharaṇavasena bahubhaṇḍikatāya abhāvato vuttaṃ “sallahukavuttitā”ti.",
  "tika-vin01t1:1570_6": "Sakaṃ sakaṃ paṭivīsanti attano attano koṭṭhāsaṃ.",
  "tika-vin01t1:1570_7": "Appossukkāti samaṇadhammato aññattha nirussāhā.",
  "tika-vin01t1:1570_8": "Tadupiyanti tadanurūpaṃ.",
  "tika-vin01t1:1570_9": "Pisatīti cuṇṇeti.",
  "tika-vin01t1:1570_10": "Puññañāṇavisesehi kattabbakammassa manāpatā hotīti āha “puññavatā”tiādi.",
  "tika-vin01t1:1570_11": "Nanti naṃ patthapulakaṃ.",
  "tika-vin01t1:1570_12": "“Na tato paṭṭhāyā”ti vacanato tato pubbe bhagavato piṇḍāya caraṇampi dassitanti veditabbaṃ.",
  "tika-vin01t1:1571_0": "Laddhāti labhitvā.",
  "tika-vin01t1:1571_1": "“Laddho”ti vā pāṭho,",
  "tika-vin01t1:1571_2": "upaṭṭhākaṭṭhānaṃ neva laddhoti attho.",
  "tika-vin01t1:1571_3": "Kadā pana thero upaṭṭhākaṭṭhānaṃ laddhoti? Vuccate –",
  "tika-vin01t1:1571_4": "ekadā kira bhagavā nāgasamālattherena saddhiṃ addhānamaggappaṭipanno dvedhāpathaṃ patto.",
  "tika-vin01t1:1571_5": "Thero maggā ukkamma “bhagavā ahaṃ iminā maggena gacchāmī”ti āha.",
  "tika-vin01t1:1571_6": "Atha naṃ bhagavā “ehi bhikkhu,",
  "tika-vin01t1:1571_7": "iminā gacchāmā”ti āha.",
  "tika-vin01t1:1571_8": "So “handa bhagavā tumhākaṃ pattacīvaraṃ gaṇhatha,",
  "tika-vin01t1:1571_9": "ahaṃ iminā gacchāmī”ti vatvā pattacīvaraṃ chamāyaṃ ṭhapetuṃ āraddho.",
  "tika-vin01t1:1571_10": "Atha bhagavā “āhara bhikkhū”ti vatvā pattacīvaraṃ gahetvā gato.",
  "tika-vin01t1:1571_11": "Tassapi bhikkhuno itarena maggena gacchato corā pattacīvarañceva hariṃsu,",
  "tika-vin01t1:1571_12": "sīsañca bhindiṃsu.",
  "tika-vin01t1:1571_13": "So “bhagavā dāni me paṭisaraṇaṃ,",
  "tika-vin01t1:1571_14": "na añño”ti cintetvā lohitena gaḷantena bhagavato santikaṃ āgami.",
  "tika-vin01t1:1571_15": "“Kimidaṃ bhikkhū”ti ca vutte taṃ pavattiṃ ārocesi.",
  "tika-vin01t1:1571_16": "Atha naṃ bhagavā “mā cintayi bhikkhu,",
  "tika-vin01t1:1571_17": "etaṃ kāraṇaṃyeva te nivārayimhā”ti vatvā samassāsesi.",
  "tika-vin01t1:1572_0": "Ekadā pana bhagavā meghiyattherena saddhiṃ pācīnavaṃsamigadāye jantugāmaṃ agamāsi.",
  "tika-vin01t1:1572_1": "Tatrāpi meghiyo jantugāme piṇḍāya caritvā nadītīre pāsādikaṃ ambavanaṃ disvā “bhagavā tumhākaṃ pattacīvaraṃ gaṇhatha,",
  "tika-vin01t1:1572_2": "ahaṃ etasmiṃ ambavane samaṇadhammaṃ karomī”ti vatvā bhagavatā tikkhattuṃ nivāriyamānopi gantvā akusalavitakkehi",
  "tika-vin01t1:1572_3": "anvāsatto paccāgantvā taṃ pavattiṃ ārocesi.",
  "tika-vin01t1:1572_4": "Tampi bhagavā “idameva te kāraṇaṃ sallakkhayitvā nivārayimhā”ti vatvā anupubbena sāvatthiṃ agamāsi.",
  "tika-vin01t1:1572_5": "Tattha gandhakuṭipariveṇe paññattavarabuddhāsane nisinno bhikkhusaṅghaparivuto bhikkhū āmantesi –",
  "tika-vin01t1:1572_6": "“bhikkhave,",
  "tika-vin01t1:1572_7": "idānimhi mahallako,",
  "tika-vin01t1:1572_8": "ekacce bhikkhū ‘iminā maggena gacchāmā’ti vutte aññena gacchanti,",
  "tika-vin01t1:1572_9": "ekacce mayhaṃ pattacīvaraṃ bhūmiyaṃ nikkhipanti,",
  "tika-vin01t1:1572_10": "mayhaṃ nibaddhupaṭṭhākaṃ bhikkhuṃ jānāthā”ti.",
  "tika-vin01t1:1572_11": "Bhikkhūnaṃ dhammasaṃvego udapādi.",
  "tika-vin01t1:1572_12": "Athāyasmā sāriputto uṭṭhāya bhagavantaṃ vanditvā “ahaṃ, bhante,",
  "tika-vin01t1:1572_13": "tumheyeva patthayamāno satasahassakappādhikaṃ asaṅkhyeyyaṃ pāramiyo pūresiṃ,",
  "tika-vin01t1:1572_14": "nanu mādiso mahāpañño upaṭṭhāko nāma vaṭṭati,",
  "tika-vin01t1:1572_15": "ahaṃ upaṭṭhahissāmī”ti āha.",
  "tika-vin01t1:1572_16": "Taṃ bhagavā “alaṃ,",
  "tika-vin01t1:1572_17": "sāriputta,",
  "tika-vin01t1:1572_18": "yassaṃ disāyaṃ tvaṃ viharasi,",
  "tika-vin01t1:1572_19": "asuññāyeva sā disā,",
  "tika-vin01t1:1572_20": "tava ovādo buddhānaṃ ovādasadiso,",
  "tika-vin01t1:1572_21": "na me tayā upaṭṭhākakiccaṃ atthī”ti paṭikkhipi.",
  "tika-vin01t1:1572_22": "Etenevupāyena mahāmoggallānaṃ ādiṃ katvā asītimahāsāvakā uṭṭhahiṃsu.",
  "tika-vin01t1:1572_23": "Sabbe bhagavā paṭikkhipi.",
  "tika-vin01t1:1573_0": "Ānandatthero pana tuṇhīyeva nisīdi.",
  "tika-vin01t1:1573_1": "Atha naṃ bhikkhū āhaṃsu “āvuso,",
  "tika-vin01t1:1573_2": "bhikkhusaṅgho upaṭṭhākaṭṭhānaṃ yācati,",
  "tika-vin01t1:1573_3": "tvampi yācāhī”ti.",
  "tika-vin01t1:1573_4": "Yācitvā laddhaṭṭhānaṃ nāma āvuso kīdisaṃ hoti,",
  "tika-vin01t1:1573_5": "kiṃ maṃ satthā na passati,",
  "tika-vin01t1:1573_6": "sace rocessati,",
  "tika-vin01t1:1573_7": "“ānando maṃ upaṭṭhātū”ti vakkhatīti.",
  "tika-vin01t1:1573_8": "Atha bhagavā “na,",
  "tika-vin01t1:1573_9": "bhikkhave,",
  "tika-vin01t1:1573_10": "ānando aññena ussāhetabbo,",
  "tika-vin01t1:1573_11": "sayameva jānitvā maṃ upaṭṭhahissatī”ti āha.",
  "tika-vin01t1:1573_12": "Tato bhikkhū “uṭṭhehi āvuso ānanda, uṭṭhehi,",
  "tika-vin01t1:1573_13": "āvuso ānanda,",
  "tika-vin01t1:1573_14": "dasabalaṃ upaṭṭhākaṭṭhānaṃ yācāhī”ti āhaṃsu.",
  "tika-vin01t1:1573_15": "Thero uṭṭhahitvā cattāro paṭikkhepe ca catasso ca āyācanāti aṭṭha vare yāci.",
  "tika-vin01t1:1574_0": "Cattāro paṭikkhepā nāma “sace me,",
  "tika-vin01t1:1574_1": "bhante bhagavā,",
  "tika-vin01t1:1574_2": "attanā laddhaṃ paṇītaṃ cīvaraṃ na dassati,",
  "tika-vin01t1:1574_3": "piṇḍapātaṃ na dassati,",
  "tika-vin01t1:1574_4": "ekagandhakuṭiyaṃ vasituṃ na dassati,",
  "tika-vin01t1:1574_5": "nimantanaṃ gahetvā na gamissati,",
  "tika-vin01t1:1574_6": "evāhaṃ bhagavantaṃ upaṭṭhahissāmī”ti vatvā “kaṃ panettha, ānanda,",
  "tika-vin01t1:1574_7": "ādīnavaṃ addasā”ti vutte āha “sacāhaṃ, bhante,",
  "tika-vin01t1:1574_8": "imāni vatthūni labhissāmi,",
  "tika-vin01t1:1574_9": "bhavissanti vattāro ‘ānando dasabalena laddhaṃ paṇītaṃ cīvaraṃ paribhuñjati,",
  "tika-vin01t1:1574_10": "piṇḍapātaṃ paribhuñjati,",
  "tika-vin01t1:1574_11": "ekagandhakuṭiyaṃ vasati,",
  "tika-vin01t1:1574_12": "ekanimantanaṃ gacchati,",
  "tika-vin01t1:1574_13": "etaṃ lābhaṃ labhanto tathāgataṃ upaṭṭhāti,",
  "tika-vin01t1:1574_14": "ko evaṃ upaṭṭhahato bhāro”’ti.",
  "tika-vin01t1:1574_15": "Ime cattāro paṭikkhepe yāci.",
  "tika-vin01t1:1575_0": "Catasso āyācanā nāma “sace,",
  "tika-vin01t1:1575_1": "bhante bhagavā,",
  "tika-vin01t1:1575_2": "mayā gahitaṃ nimantanaṃ gamissati,",
  "tika-vin01t1:1575_3": "sacāhaṃ tiroraṭṭhā tirojanapadā bhagavantaṃ daṭṭhuṃ āgataparisaṃ āgatakkhaṇe eva bhagavantaṃ dassetuṃ lacchāmi,",
  "tika-vin01t1:1575_4": "yadā me kaṅkhā uppajjati,",
  "tika-vin01t1:1575_5": "tasmiṃyeva khaṇe bhagavantaṃ upasaṅkamituṃ lacchāmi,",
  "tika-vin01t1:1575_6": "tathā yaṃ bhagavā mayhaṃ parammukhaṃ dhammaṃ deseti,",
  "tika-vin01t1:1575_7": "taṃ āgantvā mayhaṃ kathessati,",
  "tika-vin01t1:1575_8": "evāhaṃ bhagavantaṃ upaṭṭhahissāmī”ti vatvā “kaṃ panettha, ānanda,",
  "tika-vin01t1:1575_9": "ānisaṃsaṃ passasī”ti vutte āha “idha, bhante,",
  "tika-vin01t1:1575_10": "saddhā kulaputtā bhagavato okāsaṃ alabhantā maṃ evaṃ vadanti ‘sveva,",
  "tika-vin01t1:1575_11": "bhante ānanda,",
  "tika-vin01t1:1575_12": "bhagavatā saddhiṃ amhākaṃ ghare bhikkhaṃ gaṇheyyāthā’ti.",
  "tika-vin01t1:1575_13": "Sace bhagavā tattha na gamissati,",
  "tika-vin01t1:1575_14": "icchitakkhaṇeyeva parisaṃ dassetuṃ kaṅkhañca vinodetuṃ okāsaṃ na lacchāmi,",
  "tika-vin01t1:1575_15": "bhavissanti vattāro ‘kiṃ ānando dasabalaṃ upaṭṭhāti,",
  "tika-vin01t1:1575_16": "ettakampissa anuggahaṃ bhagavā na karotī’ti.",
  "tika-vin01t1:1575_17": "Bhagavato ca parammukhā maṃ pucchissanti ‘ayaṃ,",
  "tika-vin01t1:1575_18": "āvuso ānanda,",
  "tika-vin01t1:1575_19": "gāthā idaṃ suttaṃ idaṃ jātakaṃ kattha desita’nti.",
  "tika-vin01t1:1575_20": "Sacāhaṃ taṃ na sampāyissāmi,",
  "tika-vin01t1:1575_21": "bhavissanti vattāro ‘ettakampi, āvuso,",
  "tika-vin01t1:1575_22": "na jānāsi,",
  "tika-vin01t1:1575_23": "kasmā tvaṃ chāyā viya bhagavantaṃ na vijahanto dīgharattaṃ ciraṃ vicarī’ti.",
  "tika-vin01t1:1575_24": "Tenāhaṃ parammukhā desitassapi dhammassa puna kathanaṃ icchāmī”ti.",
  "tika-vin01t1:1575_25": "Imā catasso āyācanā yāci.",
  "tika-vin01t1:1575_26": "Bhagavāpissa adāsi.",
  "tika-vin01t1:1575_27": "Evaṃ ime aṭṭha vare gahetvā nibaddhupaṭṭhāko ahosi.",
  "tika-vin01t1:1576_0": "Tasseva ṭhānantarassa atthāya kappasatasahassaṃ pūritānaṃ pāramīnaṃ phalaṃ pāpuṇi,",
  "tika-vin01t1:1576_1": "pāpuṇitvā ca upaṭṭhākānaṃ aggo hutvā bhagavantaṃ upaṭṭhahi.",
  "tika-vin01t1:1576_2": "Thero hi upaṭṭhākaṭṭhānaṃ laddhakālato paṭṭhāya bhagavantaṃ duvidhena udakena tividhena dantakaṭṭhena",
  "tika-vin01t1:1576_3": "pādaparikammena piṭṭhiparikammena gandhakuṭipariveṇasammajjanenāti evamādīhi kiccehi upaṭṭhahanto “imāya",
  "tika-vin01t1:1576_4": "nāma velāya satthu idaṃ nāma laddhuṃ vaṭṭati,",
  "tika-vin01t1:1576_5": "idaṃ nāma kātuṃ vaṭṭatī”ti cintetvā taṃ taṃ nipphādento mahatiṃ daṇḍadīpikaṃ gahetvā ekarattiṃ gandhakuṭipariveṇaṃ nava vāre anupariyāyati.",
  "tika-vin01t1:1576_6": "Evañhissa ahosi “sace me thinamiddhaṃ okkameyya,",
  "tika-vin01t1:1576_7": "bhagavati pakkosante paṭivacanaṃ dātuṃ nāhaṃ sakkuṇeyya”nti.",
  "tika-vin01t1:1576_8": "Tasmā sabbarattiṃ daṇḍadīpikaṃ hatthena na muñcati,",
  "tika-vin01t1:1576_9": "evametassa nibaddhupaṭṭhākaṭṭhānassa aladdhabhāvaṃ sandhāya vuttaṃ “no ca kho upaṭṭhākaṭṭhānaṃ laddhā”ti.",
  "tika-vin01t1:1576_10": "Nibaddhupaṭṭhāko nāma natthīti niyatupaṭṭhāko nāma natthi.",
  "tika-vin01t1:1576_11": "Aniyatupaṭṭhākā pana bhagavato paṭhamabodhiyaṃ bahū ahesuṃ,",
  "tika-vin01t1:1576_12": "te dassento āha “kadāci nāgasamālatthero”tiādi.",
  "tika-vin01t1:1576_13": "Ñāti ca so pasatthatamaguṇayogato seṭṭho cāti ñātiseṭṭho.",
  "tika-vin01t1:1576_14": "Evarūpesu ṭhānesu ayameva patirūpoti āpadāsu āmisassa abhisaṅkharitvā dānaṃ nāma ñātakeneva kātuṃ yuttataranti adhippāyo.",
  "tika-vin01t1:1577_0": "Mārāvaṭṭanāyāti mārena katacittāvaṭṭanāya,",
  "tika-vin01t1:1577_1": "mārānubhāvena sañjātacittasammohenāti vuttaṃ hoti.",
  "tika-vin01t1:1577_2": "Tenevāha “āvaṭṭetvā mohetvā”tiādi.",
  "tika-vin01t1:1577_3": "Tiṭṭhantu…pe…",
  "tika-vin01t1:1577_4": "tampi māro āvaṭṭeyyāti phussassa bhagavato kāle katupacitassa akusalakammassa tadā laddhokāsavasena upaṭṭhitattā.",
  "tika-vin01t1:1577_5": "Vuttañhetaṃ apadāne –",
  "tika-vin01t1:1578_0": "“Phussassāhaṃ pāvacane, sāvake paribhāsayiṃ;",
  "tika-vin01t1:1579_0": "Yavaṃ khādatha bhuñjatha, mā ca bhuñjatha sālayo.",
  "tika-vin01t1:1580_0": "“Tena kammavipākena, temāsaṃ khāditaṃ yavaṃ;",
  "tika-vin01t1:1581_0": "Nimantito brāhmaṇena, verañjāyaṃ vasiṃ tadā”ti. ;",
  "tika-vin01t1:1582_0": "Pariyuṭṭhitacittoti pariyonaddhacitto,",
  "tika-vin01t1:1582_1": "abhibhūtacittoti attho.",
  "tika-vin01t1:1582_2": "Āvaṭṭitapariyosāne āgamiṃsūti mārena āvaṭṭetvā gate pacchā āgamiṃsu.",
  "tika-vin01t1:1582_3": "Avisahatāyāti asakkuṇeyyatāya.",
  "tika-vin01t1:1582_4": "Abhihaṭabhikkhāyāti pacitvā abhihariyamānabhikkhāya.",
  "tika-vin01t1:1582_5": "Nibaddhadānassāti “ettakaṃ kālaṃ bhagavato dassāmā”ti niccabhattavasena paricchinditvā ṭhapitadānassa.",
  "tika-vin01t1:1582_6": "Appitavatthassāti “idaṃ buddhassa catupaccayaparibhogattha”nti vihāraṃ netvā dinnavatthuno.",
  "tika-vin01t1:1582_7": "Na visahatīti na sakkoti.",
  "tika-vin01t1:1582_8": "Abhihaṭabhikkhāsaṅkhepenāti abhihaṭabhikkhānīhārena.",
  "tika-vin01t1:1582_9": "Byāmappabhāyāti samantato byāmamattāya pabhāya.",
  "tika-vin01t1:1582_10": "Ettha ca anubyañjanānaṃ byāmappabhāya ca nippabhākaraṇaṃ antarāyoti daṭṭhabbaṃ.",
  "tika-vin01t1:1582_11": "Tenevāha “candimasūriyadevabrahmānampi hī”tiādi.",
  "tika-vin01t1:1582_12": "Anubyañjanānaṃ byāmappabhāya ekābaddhattā vuttaṃ “anubyañjanabyāmappabhāppadesaṃ patvā”ti.",
  "tika-vin01t1:1582_13": "Sabbaññutaññāṇassa antarāyo nāma ñeyyadhammesu āvaraṇaṃ.",
  "tika-vin01t1:1583_0": "Assosi kho bhagavā udukkhalasaddanti kiṃ sayameva uppannaṃ udukkhalasaddaṃ assosīti ceti āha “patthapatthapulakaṃ koṭṭentāna”ntiādi.",
  "tika-vin01t1:1583_1": "Atthasañhitanti payojanasādhakaṃ.",
  "tika-vin01t1:1583_2": "Anatthasañhiteti anatthanissite vacane.",
  "tika-vin01t1:1583_3": "Ghātāpekkhaṃ bhummavacanaṃ.",
  "tika-vin01t1:1583_4": "Yasmiñca yena ghāto nipphādīyati,",
  "tika-vin01t1:1583_5": "tasseva tena ghāto kato nāma hotīti āha “maggeneva tādisassa vacanassa ghāto samucchedoti vuttaṃ hotī”ti.",
  "tika-vin01t1:1583_6": "Sāmiatthe vā bhummavacananti maññamāno evamāhāti daṭṭhabbaṃ.",
  "tika-vin01t1:1583_7": "Vacanassa ca samugghāto tammūlakilesānaṃ samugghātenāti veditabbaṃ.",
  "tika-vin01t1:1584_0": "Ākaroti attano anurūpatāya samariyādaṃ saparicchedaṃ phalaṃ nipphattetīti ākāro kāraṇanti āha “ākārehīti kāraṇehī”ti.",
  "tika-vin01t1:1584_1": "Aṭṭhuppattiyuttanti paccuppannavatthuṃ nissāya pavattaṃ.",
  "tika-vin01t1:1584_2": "Tāya pucchāya vītikkamaṃ pākaṭaṃ katvāti “saccaṃ kira tvaṃ bhikkhū”tiādipucchāya tena bhikkhunā katavītikkamaṃ pakāsetvā,",
  "tika-vin01t1:1584_3": "vītikkamappakāsanañca kimatthamidaṃ sikkhāpadaṃ paññapetīti anujānanatthaṃ.",
  "tika-vin01t1:1585_0": "Natthi kiñci vattabbanti pubbe vuttanayattā na kiñci ettha apubbaṃ vattabbamatthīti dasseti.",
  "tika-vin01t1:1585_1": "Tenāha “pubbe vuttameva hī”tiādi.",
  "tika-vin01t1:1585_2": "Sādhu sādhūti idaṃ pasaṃsāyaṃ āmeḍitavacananti āha “āyasmantaṃ ānandaṃ sampahaṃsento”ti.",
  "tika-vin01t1:1585_3": "Dvīsu ākāresūti dhammadesanasikkhāpadapaññattisaṅkhātesu dvīsu kāraṇesu.",
  "tika-vin01t1:1585_4": "Ekaṃ gahetvāti dhammaṃ vā desessāmāti evaṃ vuttakāraṇaṃ gahetvā.",
  "tika-vin01t1:1585_5": "Evaṃdubbhikkheti evaṃ dukkhena labhitabbā bhikkhā etthāti evaṃdubbhikkhe kāle, dese vā.",
  "tika-vin01t1:1585_6": "Dullabhapiṇḍeti etasseva atthadīpanaṃ.",
  "tika-vin01t1:1585_7": "Bhājanādipariharaṇavasena bahubhaṇḍikatāya abhāvato vuttaṃ “imāya sallahukavuttitāyā”ti.",
  "tika-vin01t1:1585_8": "Ettakameva alaṃ yāpetunti uttari patthanābhāvato pana “iminā ca sallekhenā”ti vuttaṃ.",
  "tika-vin01t1:1585_9": "Dubbhikkhaṃ vijitanti ettha hi bhikkhānaṃ abhāvo dubbhikkhaṃ “nimmakkhika”ntiādīsu viya.",
  "tika-vin01t1:1585_10": "Bhikkhābhāvoyeva hi taṃnimittacittavighātānaṃ abhāvato bhikkhūhi vijito vase vattito.",
  "tika-vin01t1:1585_11": "Lobho vijitoti āmisahetu ratticchedavassacchedasamuṭṭhāpako loluppādopi tesaṃ nāhosīti āmisalolatāsaṅkhāto lobho vijito.",
  "tika-vin01t1:1585_12": "Icchācāro vijitoti “āmisahetu aññamaññassa uttarimanussadhammappakāsanavasena guṇavaṇijjaṃ katvā jīvikaṃ",
  "tika-vin01t1:1585_13": "kappessāmā”ti evaṃ pavattaicchācārassa abhāvato yathāvutto icchācāro vijito.",
  "tika-vin01t1:1585_14": "Cittuppādamattassapi anuppannabhāvaṃ sandhāya “cintā vā”ti vuttaṃ.",
  "tika-vin01t1:1585_15": "Punappunānusocanavasena pana cittapīḷāpi nāhosīti dassanatthaṃ “vighāto vā”ti vuttaṃ.",
  "tika-vin01t1:1586_0": "Ratticchedo vāti sattāhakaraṇīyavasena gantvā bahi aruṇuṭṭhāpanavasena ratticchedo vā na kato sattāhakiccavasenapi katthaci agatattā.",
  "tika-vin01t1:1586_1": "Sattāhakiccavasena vippavāsañhi sandhāya ratticchedoti aṭṭhakathāvohāro,",
  "tika-vin01t1:1586_2": "tatoyeva ca vassūpanāyikakkhandhakavaṇṇanāyaṃ “ayaṃ panettha pāḷimuttakaratticchedavinicchayo”ti vatvā",
  "tika-vin01t1:1586_3": "“dhammassavanatthāya animantitena gantuṃ na vaṭṭatī”tiādinā sattāhakaraṇīyameva vibhattaṃ.",
  "tika-vin01t1:1586_4": "Mahāaṭṭhakathāyampi vuttaṃ “sattāhakiccena gantvā ekabhikkhunāpi ratticchedo vā na kato”ti.",
  "tika-vin01t1:1586_5": "Evañca katvā ratticchedo nāma sattāhakaraṇīyavasena hoti,",
  "tika-vin01t1:1586_6": "na aññathāti ratticchedalakkhaṇañca kathitanti daṭṭhabbaṃ.",
  "tika-vin01t1:1586_7": "Ettha ca paccayavekallasaṅkhāte vassacchedakāraṇe sati ratticchedassapi vuttattā yattha vassacchedakāraṇaṃ labbhati,",
  "tika-vin01t1:1586_8": "tattha sattāhakiccena gantumpi vaṭṭatīti siddhanti cūḷagaṇṭhipade majjhimagaṇṭhipade ca vuttaṃ,",
  "tika-vin01t1:1586_9": "taṃ suvuttaṃ vassūpanāyikakkhandhake vassacchedādhikāre –",
  "tika-vin01t1:1587_0": "“Tena kho pana samayena aññatarasmiṃ āvāse vassūpagatānaṃ bhikkhūnaṃ gāmo corehi vuṭṭhāsi.",
  "tika-vin01t1:1587_1": "Bhagavato etamatthaṃ ārocesuṃ.",
  "tika-vin01t1:1587_2": "Anujānāmi,",
  "tika-vin01t1:1587_3": "bhikkhave,",
  "tika-vin01t1:1587_4": "yena gāmo tena gantu”nti –",
  "tika-vin01t1:1588_0": "Ettha “sace gāmo avidūragato hoti,",
  "tika-vin01t1:1588_1": "tattha piṇḍāya caritvā vihārameva āgantvā vasitabbaṃ.",
  "tika-vin01t1:1588_2": "Sace dūragato,",
  "tika-vin01t1:1588_3": "sattāhavārena aruṇo uṭṭhāpetabbo.",
  "tika-vin01t1:1588_4": "Na sakkā ce hoti,",
  "tika-vin01t1:1588_5": "tattheva sabhāgaṭṭhāne vasitabba”nti iminā aṭṭhakathāvacanenapi saṃsandanato.",
  "tika-vin01t1:1588_6": "Tathā hi gāme vuṭṭhite bhikkhāya abhāvato vassacchedepi anāpattiṃ vadantena bhagavatā “anujānāmi,",
  "tika-vin01t1:1588_7": "bhikkhave,",
  "tika-vin01t1:1588_8": "yena gāmo tena gantu”nti vuttattā bhikkhāya abhāvo vassacchedakāraṇaṃ.",
  "tika-vin01t1:1588_9": "Tattha “sace dūragato,",
  "tika-vin01t1:1588_10": "sattāhavārena aruṇo uṭṭhāpetabbo”ti idaṃ aṭṭhakathāvacanaṃ vassacchedakāraṇe sati sattāhakiccena gantumpi vaṭṭatīti imamatthaṃ sādheti.",
  "tika-vin01t1:1589_0": "Yaṃ pana vuttaṃ kenaci –",
  "tika-vin01t1:1590_0": "“Ratticchedoti sattāhakiccaṃ sandhāya vutto,",
  "tika-vin01t1:1590_1": "sattāhakaraṇīyena gantvā ratticchedo vā vassacchedo vā ekabhikkhunāpi na katoti vuttaṃ kira mahāaṭṭhakathāyaṃ,",
  "tika-vin01t1:1590_2": "tasmā vassacchedassa kāraṇe sati sattāhakiccaṃ kātuṃ vaṭṭatīti eke.",
  "tika-vin01t1:1590_3": "Vinayadharā pana na icchanti,",
  "tika-vin01t1:1590_4": "tasmā aṭṭhakathādhippāyo vīmaṃsitabbo”ti.",
  "tika-vin01t1:1591_0": "Taṃ pana sayaṃ sammūḷhassa paresaṃ mohuppādanamattaṃ.",
  "tika-vin01t1:1591_1": "Na hi vinayadharānaṃ anicchāya kāraṇaṃ dissati aṭṭhakathāya virujjhanato yuttiabhāvato ca.",
  "tika-vin01t1:1591_2": "Yañhi kāraṇaṃ vassacchedepi anāpattiṃ sādheti,",
  "tika-vin01t1:1591_3": "tasmiṃ sati vinā vassacchedaṃ sattāhakiccena gantuṃ na vaṭṭatīti kā nāma yutti.",
  "tika-vin01t1:1591_4": "“Pacchimikāya tattha vassaṃ upagacchāmā”ti idaṃ tesaṃ bhikkhūnaṃ anurūpaparivitakkanapaadīpanaṃ,",
  "tika-vin01t1:1591_5": "na pana visesatthaparidīpanaṃ.",
  "tika-vin01t1:1591_6": "Tathā hi dubbhikkhatāya vassacchedakaraṇasabbhāvato purimikāya tāva vassacchedepi anāpatti.",
  "tika-vin01t1:1591_7": "Pacchimikāyaṃ anupagantukāmatāya gamanepi natthi doso pacchimikāya vassūpanāyikadivasassa asampattabhāvato.",
  "tika-vin01t1:1592_0": "Na kismiñci maññantīti kismiñci guṇe sambhāvanavasena na maññanti.",
  "tika-vin01t1:1592_1": "Pakāsetvāti paṭiladdhajjhānādiguṇavasena pakāsetvā.",
  "tika-vin01t1:1592_2": "“Pacchā sīlaṃ adhiṭṭhaheyyāmā”ti vuttanayena kucchipaṭijaggane sati tathāpavattaicchācārassa aparisuddhabhāvato",
  "tika-vin01t1:1592_3": "ājīvasuddhiyā ca abhāvato puna vāyamitvā saṃvare patiṭṭhātabbanti āha “pacchā sīlaṃ adhiṭṭhaheyyāmā”ti.",
  "tika-vin01t1:1593_0": "Kiṃ idanti garahaṇavasena vuttaṃ.",
  "tika-vin01t1:1593_1": "Sālitaṇḍulehi sampāditaṃ maṃsena upasittaṃ odanaṃ sālimaṃsodanaṃ.",
  "tika-vin01t1:1593_2": "Atimaññissatīti avaññātakaraṇavasena atikkamitvā maññissati,",
  "tika-vin01t1:1593_3": "lāmakaṃ nihīnaṃ katvā maññissatīti vuttaṃ hoti.",
  "tika-vin01t1:1593_4": "Tenāha “oññātaṃ avaññātaṃ karissatī”ti.",
  "tika-vin01t1:1593_5": "Heṭṭhā katvā nihīnaṃ katvā ñātaṃ oññātaṃ.",
  "tika-vin01t1:1593_6": "Avaññātanti tasseva vevacanaṃ.",
  "tika-vin01t1:1593_7": "Svāyanti so ayaṃ janapado.",
  "tika-vin01t1:1593_8": "Imāya paṭipattiyāti verañjāyaṃ pūritāya sudukkarāya paṭipattiyā.",
  "tika-vin01t1:1593_9": "Tumhe nissāyāti tumhākaṃ imaṃ appicchapaṭipadaṃ nissāya.",
  "tika-vin01t1:1593_10": "Sabrahmacārīsaṅkhātāti chabbaggiyādayo vuttā.",
  "tika-vin01t1:1593_11": "Tumhākaṃ antare nisīditvāti tumhākaṃ majjhe nisīditvā,",
  "tika-vin01t1:1593_12": "tumhehi saddhiṃ nisīditvāti vuttaṃ hoti.",
  "tika-vin01t1:1593_13": "Omānanti atimānaṃ.",
  "tika-vin01t1:1593_14": "Atimānoyeva hettha nihīnatāya “omāna”nti vutto,",
  "tika-vin01t1:1593_15": "na pana hīḷetvā maññanaṃ. Tumhehi, ānanda,",
  "tika-vin01t1:1593_16": "sappurisehi vijitaṃ sālimaṃsodanaṃ pacchimā janatā atimaññissatīti evamettha pāḷiṃ yojetvā atthaṃ vaṇṇayanti.",
  "tika-vin01t1:1593_17": "Idaṃ vuttaṃ hoti –",
  "tika-vin01t1:1593_18": "yaṃ laddhaṃ,",
  "tika-vin01t1:1593_19": "teneva tussitvā sālimaṃsodanapatthanāya chinnattā ca tumhehi vijitaṃ abhibhūtaṃ sālimaṃsodanaṃ pacchimā",
  "tika-vin01t1:1593_20": "janatā tattha patthanaṃ chindituṃ asamatthatāya atimaññissatīti.",
  "tika-vin01t1:1594_0": "Dubbhikkhakathā niṭṭhitā.",
  "tika-vin01t1:1595_0": "Mahāmoggallānassa sīhanādakathā",
  "tika-vin01t1:1596_0": "17.",
  "tika-vin01t1:1596_1": "Āyasmāti vā devānaṃpiyāti vā bhadrabhavanti vā piyasamudācāro esoti āha “āyasmāti piyavacanameta”nti.",
  "tika-vin01t1:1596_2": "Viññujātikā hi paraṃ piyena samudācarantā “bhava”nti vā “devānaṃpiyā”ti vā “āyasmā”ti vā samudācaranti,",
  "tika-vin01t1:1596_3": "tasmā sammukhā sambodhanavasena āvusoti,",
  "tika-vin01t1:1596_4": "tirokkhaṃ āyasmāti ayampi samudācāro.",
  "tika-vin01t1:1596_5": "Tayidaṃ piyavacanaṃ garugāravasappatissavasena vuccatīti āha “garugāravasappatissādhivacanameta”nti.",
  "tika-vin01t1:1596_6": "Guṇamahattatāya mahāmoggallāno,",
  "tika-vin01t1:1596_7": "na cūḷamoggallānassa atthitāyāti āha “mahā ca so guṇamahantatāyā”ti.",
  "tika-vin01t1:1596_8": "Pappaṭakojanti pathavīsandhārakaṃ udakaṃ āhacca ṭhite mahāpathaviyā heṭṭhimatale samuṭṭhitaṃ udakoghena",
  "tika-vin01t1:1596_9": "ajjhotthaṭe bhūmippadese sañjātakaddamapaṭalasadisaṃ atimadhurapathavīmaṇḍaṃ.",
  "tika-vin01t1:1596_10": "Na me taṃ assa patirūpanti taṃ anāpucchā karaṇaṃ na me anucchavikaṃ bhaveyyāti attho.",
  "tika-vin01t1:1596_11": "Anāpucchā karontena ca yathā bhagavā icchiticchitaṃ kiñci anāpucchā karoti,",
  "tika-vin01t1:1596_12": "evamahampīti bhagavatā samānaṃ katvā attānaṃ mānena kataṃ viya bhavissatīti āha “yugaggāho viya bhagavatā saddhiṃ kato bhaveyyā”ti.",
  "tika-vin01t1:1596_13": "Parena hi saddhiṃ attānaṃ yugaṃ yugaḷaṃ samānaṃ katvā gāho,",
  "tika-vin01t1:1596_14": "tassa mama vā ko visesoti gahaṇaṃ yugaggāho.",
  "tika-vin01t1:1597_0": "Sampannanti sampattiyuttaṃ.",
  "tika-vin01t1:1597_1": "Sā panettha rasasampatti adhippetā sāmaññajotanāya visese avaṭṭhānato.",
  "tika-vin01t1:1597_2": "Tenāha “sampannanti madhuraṃ sādurasanti attho”ti.",
  "tika-vin01t1:1597_3": "Tividhañhi sampannaṃ paripuṇṇasamaṅgīmadhuravasena. Tattha –",
  "tika-vin01t1:1598_0": "“Sampannaṃ sālikedāraṃ, suvā bhuñjanti kosiya;",
  "tika-vin01t1:1599_0": "Paṭivedemi te brahme, na ne vāretumussahe”ti. –",
  "tika-vin01t1:1600_0": "Idaṃ paripuṇṇasampannaṃ nāma.",
  "tika-vin01t1:1600_1": "Paripuṇṇampi hi samantato pannaṃ pattanti sampannanti vuccati.",
  "tika-vin01t1:1600_2": "“Iminā pātimokkhasaṃvarena upeto hoti samupeto upagato samupagato sampanno samannāgato”ti idaṃ samaṅgīsampannaṃ nāma.",
  "tika-vin01t1:1600_3": "Samaṅgīpi hi sammadeva panno gato upagatoti sampannoti vuccati.",
  "tika-vin01t1:1600_4": "“Tatrassa rukkho sampannaphalo ca upapannaphalo cā”ti idaṃ madhurasampannaṃ nāma.",
  "tika-vin01t1:1600_5": "Tattha madhurasampannaṃ idhādhippetanti veditabbaṃ.",
  "tika-vin01t1:1600_6": "Upapannaphaloti bahuphalo.",
  "tika-vin01t1:1600_7": "Assāti pathaviyā heṭṭhimatalassa.",
  "tika-vin01t1:1600_8": "Opammanidassanatthanti upamāya nidassanatthaṃ.",
  "tika-vin01t1:1600_9": "Anīḷakanti niddosaṃ.",
  "tika-vin01t1:1600_10": "Niddosatā cettha makkhikādirahitatāyāti āha “nimmakkhika”ntiādi.",
  "tika-vin01t1:1600_11": "Natthi ettha makkhikāti nimmakkhikaṃ.",
  "tika-vin01t1:1600_12": "Makkhikāsaddena cettha makkhikaṇḍakampi sāmaññato gahitanti vadanti.",
  "tika-vin01t1:1600_13": "Teneva tīsupi gaṇṭhipadesu vuttaṃ “nimmakkhikanti imassevatthaṃ pakāsetuṃ nimmakkhikaṇḍakanti vuttaṃ,",
  "tika-vin01t1:1600_14": "makkhikāhi tāsaṃ aṇḍakehi ca virahitanti attho”ti.",
  "tika-vin01t1:1600_15": "Ayaṃ panettha amhākaṃ khanti “makkhikānaṃ aṇḍāni makkhikaṇḍāni,",
  "tika-vin01t1:1600_16": "natthi ettha makkhikaṇḍānīti nimmakkhikaṇḍanti.",
  "tika-vin01t1:1600_17": "Iminā makkhikānaṃ aṇḍehi rahitatā vuttā,",
  "tika-vin01t1:1600_18": "‘nimmakkhika’nti iminā pana makkhikānaṃyeva abhāvo vutto”ti.",
  "tika-vin01t1:1600_19": "Etaṃ kira madhūti khuddakamakkhikāhi katamadhu.",
  "tika-vin01t1:1600_20": "Sabbamadhūhīti mahāmakkhikabhamaramakkhikādikatehi.",
  "tika-vin01t1:1600_21": "Agganti uttamaṃ.",
  "tika-vin01t1:1600_22": "Seṭṭhanti pasatthatamaṃ.",
  "tika-vin01t1:1600_23": "Surasanti sobhanarasaṃ.",
  "tika-vin01t1:1600_24": "Ojavantanti accantamojasampannaṃ.",
  "tika-vin01t1:1601_0": "Āyācanavacanametanti iminā sampaṭicchanasampahaṃsanādiatthaṃ nivatteti.",
  "tika-vin01t1:1601_1": "Ekaṃ hatthanti ekaṃ pāṇitalaṃ.",
  "tika-vin01t1:1601_2": "“Abhinimminissāmī”ti vuttamatthaṃ pakāsetuṃ “pathavīsadisaṃ karissāmī”ti vuttaṃ.",
  "tika-vin01t1:1601_3": "Ayaṃ nu kho pathavī,",
  "tika-vin01t1:1601_4": "udāhu na ayanti iminā nimmitapathaviyā pakatipathaviyā ca sandissamānattā “esā nu kho amhākaṃ pathavī,",
  "tika-vin01t1:1601_5": "udāhu aññā”ti uppajjamānakukkuccaṃ dasseti.",
  "tika-vin01t1:1601_6": "Nibaddhavipulāgamo gāmo nigamo,",
  "tika-vin01t1:1601_7": "pavattitamahāāyo mahāgāmoti vuttaṃ hoti.",
  "tika-vin01t1:1601_8": "Na vā esa vipallāsoti pubbapakkhaṃ nidasseti.",
  "tika-vin01t1:1601_9": "Kasmā panesa vipallāso na hotīti āha “acinteyyo hi iddhimato iddhivisayo”ti.",
  "tika-vin01t1:1601_10": "Iddhibaleneva tesaṃ sattānaṃ tādiso vipallāso na bhavissatīti adhippāyo.",
  "tika-vin01t1:1601_11": "Idāni aññathā vipallāsappaṭilābhaṃ dassento āha “evaṃ panā”tiādi.",
  "tika-vin01t1:1601_12": "Garahantāti sammukhā garahantā.",
  "tika-vin01t1:1601_13": "Upavadantāti parammukhā akkosantā.",
  "tika-vin01t1:1602_0": "Nanu ca uttarakuruṃ piṇḍāya gamanaṃ paṭisedhetvā vipallāsampi sattā paṭilabheyyunti kāraṇaṃ na vuttaṃ,",
  "tika-vin01t1:1602_1": "tasmā kimettha kāraṇanti āha “tattha kiñcāpī”tiādi.",
  "tika-vin01t1:1602_2": "Yadipi na vuttaṃ,",
  "tika-vin01t1:1602_3": "tathāpi “vipallāsampi sattā paṭilabheyyu”nti pubbe adhikatattā teneva kāraṇena piṇḍāya uttarakurugamanampi bhagavatā paṭisiddhanti viññāyati,",
  "tika-vin01t1:1602_4": "tasmā tadeva kāraṇaṃ idhāpi gahetabbanti dassento āha “pubbe vuttanayeneva gahetabba”nti.",
  "tika-vin01t1:1602_5": "Vipallāsampi sattā paṭilabheyyunti idaṃ idha avuttampi ānetvā sambandhitabbanti adhippāyo.",
  "tika-vin01t1:1602_6": "Atthopi cassa vuttasadisameva veditabboti.",
  "tika-vin01t1:1602_7": "“Evaṃ pana vipallāsaṃ paṭilabheyyu”ntiādinā pacchā vuttameva atthavikappaṃ sandhāya vadati.",
  "tika-vin01t1:1602_8": "Yaṃ pana tattha vuttaṃ “te guṇe nibbattetvā dubbhikkhakāle pathaviṃ parivattetvā pappaṭakojaṃ paribhuñjiṃsū”ti,",
  "tika-vin01t1:1602_9": "taṃ apanetvā te guṇe nibbattetvā dubbhikkhakāle uttarakuruṃ gantvā piṇḍāya caritvā paribhuñjiṃsūti evamettha yojanā kātabbā.",
  "tika-vin01t1:1602_10": "Ekena padavītihārenāti ettha padassa vītiharaṇaṃ nikkhipanaṃ padavītihāro,",
  "tika-vin01t1:1602_11": "padanikkhepo,",
  "tika-vin01t1:1602_12": "tasmā ekena padanikkhepenāti vuttaṃ hoti.",
  "tika-vin01t1:1602_13": "Ekena padavītihārena atikkamitabbaṭṭhānañca samagamanena dvinnaṃ padānaṃ antare muṭṭhiratanamattaṃ, tasmā.",
  "tika-vin01t1:1602_14": "Mātikāmattaṃ adhiṭṭhahitvāti muṭṭhiratanappamāṇaṃ mātikāmattaṃ adhiṭṭhāyāti attho.",
  "tika-vin01t1:1603_0": "Niṭṭhitā mahāmoggallānassa sīhanādakathā.",
  "tika-vin01t1:1604_0": "Vinayapaññattiyācanakathā",
  "tika-vin01t1:1605_0": "18.",
  "tika-vin01t1:1605_1": "Vinayapaññattiyāti pubbe apaññattasikkhāpadaṃ sandhāya vuttaṃ.",
  "tika-vin01t1:1605_2": "Thero hi paññattasikkhāpadāni ṭhapetvā idāni paññapetabbasikkhāpadāni pātimokkhuddesañca sandhāya “etassa bhagavā kālo,",
  "tika-vin01t1:1605_3": "etassa sugata kālo,",
  "tika-vin01t1:1605_4": "yaṃ bhagavā sāvakānaṃ sikkhāpadaṃ paññapeyya,",
  "tika-vin01t1:1605_5": "uddiseyya pātimokkha”nti āha.",
  "tika-vin01t1:1605_6": "Bhagavatāpi –",
  "tika-vin01t1:1606_0": "“Ko nu kho, bhante, hetu,",
  "tika-vin01t1:1606_1": "ko paccayo,",
  "tika-vin01t1:1606_2": "yena pubbe appatarāni ceva sikkhāpadāni ahesuṃ,",
  "tika-vin01t1:1606_3": "bahutarā ca bhikkhū aññāya saṇṭhahiṃsu. Ko pana, bhante, hetu,",
  "tika-vin01t1:1606_4": "ko paccayo,",
  "tika-vin01t1:1606_5": "yena etarahi bahutarāni ceva sikkhāpadāni honti,",
  "tika-vin01t1:1606_6": "appatarā ca bhikkhū aññāya saṇṭhahantīti. Evametaṃ, bhaddāli, hoti,",
  "tika-vin01t1:1606_7": "sattesu hāyamānesu saddhamme antaradhāyamāne bahutarāni ceva sikkhāpadāni honti,",
  "tika-vin01t1:1606_8": "appatarā ca bhikkhū aññāya saṇṭhahantīti. Na tāva, bhaddāli,",
  "tika-vin01t1:1606_9": "satthā sāvakānaṃ sikkhāpadaṃ paññapeti,",
  "tika-vin01t1:1606_10": "yāva na idhekacce āsavaṭṭhānīyā dhammā saṅghe pātubhavantī”ti –",
  "tika-vin01t1:1607_0": "Imasmiṃ bhaddālisutte viya ekaccesu paññattesupi tato paraṃ paññapetabbāni sandhāya “na tāva,",
  "tika-vin01t1:1607_1": "sāriputta,",
  "tika-vin01t1:1607_2": "satthā sāvakānaṃ sikkhāpadaṃ paññapetī”ti vuttaṃ.",
  "tika-vin01t1:1607_3": "Idheva ca aṭṭhakathāyaṃ “sāmampi pacanaṃ samaṇasāruppaṃ na hoti,",
  "tika-vin01t1:1607_4": "na ca vaṭṭatī”ti vacanaṃ “ratticchedo vā vassacchedo vā na kato”ti vacanañca pubbe paññattasikkhāpadānaṃ sabbhāve pamāṇanti daṭṭhabbaṃ.",
  "tika-vin01t1:1607_5": "Sesasikkhāpadānañceva pātimokkhuddesassa ca therassa āyācanena paññattattā “mūlato pabhuti nidānaṃ dassetu”nti āha.",
  "tika-vin01t1:1607_6": "Rahogatassāti raho janavivittaṃ ṭhānaṃ upagatassa.",
  "tika-vin01t1:1607_7": "Tena gaṇasaṅgaṇikābhāvena therassa kāyavivekamāha.",
  "tika-vin01t1:1607_8": "Paṭisallīnassāti nānārammaṇacārato cittassa nivattiyā paṭi sammadeva nilīnassa tattha avisaṭacittassa.",
  "tika-vin01t1:1607_9": "Tena cittasaṅgaṇikābhāvenassa pubbabhāgiyaṃ cittavivekamāha.",
  "tika-vin01t1:1607_10": "Ciranti kālāpekkhaṃ accantasaṃyoge upayogavacanaṃ.",
  "tika-vin01t1:1607_11": "Cirāti cirakālayuttā ṭhiti abhedena vuttā.",
  "tika-vin01t1:1608_0": "Etaṃ na sakkotīti etaṃ vinicchinituṃ na sakkoti.",
  "tika-vin01t1:1608_1": "Aṭṭhakathāyaṃ vuttanayaṃ dassetvā idāni theravādaṃ dassento āha “mahāpadumatthero panā”tiādi.",
  "tika-vin01t1:1608_2": "Aṭṭhakathāyampi “na sakkotī”ti idaṃ yasmā jānamānopi sammadeva paricchindituṃ na sakkoti,",
  "tika-vin01t1:1608_3": "tasmā vuttanti vadanti.",
  "tika-vin01t1:1608_4": "Soḷasavidhāya paññāya matthakaṃ pattassāti majjhimanikāye anupadasuttantadesanāya –",
  "tika-vin01t1:1609_0": "“Mahāpañño bhikkhave sāriputto,",
  "tika-vin01t1:1609_1": "puthupañño bhikkhave sāriputto,",
  "tika-vin01t1:1609_2": "hāsapañño bhikkhave sāriputto,",
  "tika-vin01t1:1609_3": "javanapañño bhikkhave sāriputto,",
  "tika-vin01t1:1609_4": "tikkhapañño bhikkhave sāriputto,",
  "tika-vin01t1:1609_5": "nibbedhikapañño bhikkhave sāriputto”ti –",
  "tika-vin01t1:1610_0": "Evamāgatā mahāpaññādikā cha,",
  "tika-vin01t1:1610_1": "tasmiṃyeva sutte āgatā navānupubbavihārasamāpattipaññā,",
  "tika-vin01t1:1610_2": "arahattamaggapaññāti imāsaṃ soḷasappabhedānaṃ paññānaṃ sāvakavisaye ukkaṭṭhakoṭippattassa.",
  "tika-vin01t1:1611_0": "Kasmā panettha bhagavā vipassīādīnaṃ sattannaṃyeva buddhānaṃ brahmacariyassa ciraṭṭhitikāciraṭṭhitikabhāvaṃ kathesi,",
  "tika-vin01t1:1611_1": "na buddhavaṃsadesanāyaṃ viya pañcavīsatiyā buddhānaṃ,",
  "tika-vin01t1:1611_2": "tato vā pana bhiyyoti?",
  "tika-vin01t1:1611_3": "Yesaṃ sammāsambuddhānaṃ paṭivedhasāsanaṃ ekaṃsato nicchayena ajjāpi dharati,",
  "tika-vin01t1:1611_4": "na antarahitaṃ,",
  "tika-vin01t1:1611_5": "te eva kittento vipassīādīnaṃyeva bhagavantānaṃ brahmacariyassa ciraṭṭhitikāciraṭṭhitikabhāvaṃ idha kathesi.",
  "tika-vin01t1:1611_6": "Tesaṃyeva hi sāvakā tadā ceva etarahi ca suddhāvāsabhūmiyaṃ ṭhitā,",
  "tika-vin01t1:1611_7": "na aññesaṃ parinibbutattā.",
  "tika-vin01t1:1611_8": "Siddhatthatissaphussānaṃ kira buddhānaṃ sāvakā suddhāvāsesu uppannā uppattisamanantarameva imasmiṃ sāsane",
  "tika-vin01t1:1611_9": "upakādayo viya arahattaṃ adhigantvā na cirasseva parinibbāyiṃsu,",
  "tika-vin01t1:1611_10": "na tattha tattha sāvakā yāvatāyukaṃ aṭṭhaṃsūti vadanti.",
  "tika-vin01t1:1611_11": "Apubbācarimaniyamo pana aparāparaṃ saṃsaraṇakasattāvāsavasena ekissā lokadhātuyā icchitoti na tenetaṃ virujjhatīti daṭṭhabbaṃ.",
  "tika-vin01t1:1612_0": "19.",
  "tika-vin01t1:1612_1": "Asādhāraṇo hetu,",
  "tika-vin01t1:1612_2": "sādhāraṇo paccayoti evamādivibhāgena idha payojanaṃ natthi,",
  "tika-vin01t1:1612_3": "vipassīādīnaṃ pana brahmacariyassa aciraṭṭhitikatāya ciraṭṭhitikatāya ca kāraṇapucchāparattā codanāyāti",
  "tika-vin01t1:1612_4": "āha “hetu paccayoti ubhayametaṃ kāraṇādhivacana”nti.",
  "tika-vin01t1:1612_5": "Hinoti tena phalanti hetūti karaṇasādhanoyaṃ hetusaddoti āha “tena tassa phala”ntiādi.",
  "tika-vin01t1:1612_6": "Kattusādhanopi hetusaddo no na yujjati hinoti phalassa hetubhāvaṃ upagacchatīti hetūti.",
  "tika-vin01t1:1612_7": "Taṃ paṭicca eti pavattatīti taṃ kāraṇaṃ paṭicca tassa phalaṃ eti pavattati nibbattatīti attho.",
  "tika-vin01t1:1613_0": "Kilāsuno ahesunti appossukkā ahesuṃ,",
  "tika-vin01t1:1613_1": "nirussāhā ahesunti attho.",
  "tika-vin01t1:1613_2": "Sā pana nirussāhatā na ālasiyavasenāti āha “na ālasiyakilāsuno”ti,",
  "tika-vin01t1:1613_3": "ālasiyavasena kilāsuno nāhesunti attho.",
  "tika-vin01t1:1613_4": "Tattha kāraṇamāha “na hī”tiādi.",
  "tika-vin01t1:1613_5": "Ālasiyaṃ vāti iminā thinamiddhavasappavattānaṃ akusalānaṃ abhāvamāha.",
  "tika-vin01t1:1613_6": "Osannavīriyatā vāti iminā pana “ālasiyābhāvepi antamaso annabhāranesādānampi sakkaccaṃyeva dhammaṃ desetī”ti",
  "tika-vin01t1:1613_7": "vacanato yassa kassacipi dhammadesanāya nirussāhatā natthīti dīpeti sabbesaṃ samakeneva ussāhena dhammadesanāya",
  "tika-vin01t1:1613_8": "pavattanato.",
  "tika-vin01t1:1613_9": "Tenāha “buddhā hī”tiādi.",
  "tika-vin01t1:1613_10": "Osannavīriyāti ohīnavīriyā,",
  "tika-vin01t1:1613_11": "appossukkāti attho.",
  "tika-vin01t1:1613_12": "Ussannavīriyāti adhikavīriyā,",
  "tika-vin01t1:1613_13": "mahussāhāti attho.",
  "tika-vin01t1:1613_14": "Vegenāti javena.",
  "tika-vin01t1:1613_15": "Dhamme garu etesanti dhammagaruno.",
  "tika-vin01t1:1613_16": "Dhamme gāravametesanti dhammagāravā.",
  "tika-vin01t1:1613_17": "Vipassissa bhagavato kāle asīti vassasahassāni āyuppamāṇaṃ sikhissa sattati vassasahassāni,",
  "tika-vin01t1:1613_18": "vessabhussa saṭṭhivassasahassāni āyuppamāṇanti āha “tesaṃ kira kāle dīghāyukā sattā”ti.",
  "tika-vin01t1:1613_19": "Abhisamentīti paṭivijjhanti.",
  "tika-vin01t1:1614_0": "Niddosatāyāti vītikkamadosassa abhāvato.",
  "tika-vin01t1:1614_1": "“Imasmiṃ vītikkame ayaṃ nāma āpattī”ti evaṃ āpattivasena apaññapetvā “pāṇātipātaṃ pahāya pāṇātipātā paṭivirato",
  "tika-vin01t1:1614_2": "hotī”tiādinā dhammadesanāvasena ovādasikkhāpadānaṃyeva paññattattā vuttaṃ “sattāpattikkhandhavasena āṇāsikkhāpadaṃ",
  "tika-vin01t1:1614_3": "apaññatta”nti.",
  "tika-vin01t1:1614_4": "Channaṃ channaṃ vassānaṃ accayenāti pāṭhaseso daṭṭhabbo.",
  "tika-vin01t1:1614_5": "Atha vā channaṃ channaṃ vassānaṃ osānadivasaṃ apekkhitvā “sakiṃ saki”nti vuttattā tadapekkhamidaṃ sāmivacanaṃ.",
  "tika-vin01t1:1614_6": "Sakalajambudīpe sabbopi bhikkhusaṅgho ekasmiṃyeva ṭhāne uposathaṃ akāsīti sambandho.",
  "tika-vin01t1:1614_7": "Katamaṃ taṃ ṭhānanti āha “bandhumatiyā rājadhāniyā”tiādi.",
  "tika-vin01t1:1614_8": "Isipatanaṃ tena samayena khemaṃ nāma uyyānaṃ hoti,",
  "tika-vin01t1:1614_9": "migānaṃ pana abhayavāsatthāya dinnattā migadāyoti vuccati.",
  "tika-vin01t1:1614_10": "Taṃ sandhāya vuttaṃ “kheme migadāye”ti.",
  "tika-vin01t1:1615_0": "Abbokiṇṇāni dasapi vīsatipi bhikkhusahassāni vasantīti visabhāgapuggalehi asaṃsaṭṭhāni dasapi vīsatipi bhikkhūnaṃ sahassāni vasanti.",
  "tika-vin01t1:1615_1": "Dīghanikāyaṭṭhakathāyaṃ pana “te sabbepi dvādasasahassabhikkhugaṇhanakā mahāvihārā abhayagiricetiyapabbatacittalapabbatavihārasadisā",
  "tika-vin01t1:1615_2": "ca ahesu”nti vuttaṃ.",
  "tika-vin01t1:1615_3": "Uposathārocikāti uposathārocanakā.",
  "tika-vin01t1:1615_4": "Tā kira devatā ekamhi vasse nikkhante tattha tattha gantvā ārocenti “nikkhantaṃ kho, mārisā,",
  "tika-vin01t1:1615_5": "ekaṃ vassaṃ,",
  "tika-vin01t1:1615_6": "pañca dāni vassāni sesāni,",
  "tika-vin01t1:1615_7": "pañcannaṃ vassānaṃ accayena bandhumatī rājadhānī upasaṅkamitabbā pātimokkhuddesāyā”ti.",
  "tika-vin01t1:1615_8": "Tathā dvīsu vassesu nikkhantesu “nikkhantāni kho, mārisā,",
  "tika-vin01t1:1615_9": "dve vassāni,",
  "tika-vin01t1:1615_10": "cattāri vassāni sesāni,",
  "tika-vin01t1:1615_11": "catunnaṃ vassānaṃ accayena bandhumatī rājadhānī upasaṅkamitabbā pātimokkhuddesāyā”ti ārocenti.",
  "tika-vin01t1:1615_12": "Imināva nayena tīsu catūsu pañcasu vassesu atikkantesu ārocenti.",
  "tika-vin01t1:1615_13": "Tena vuttaṃ “mārisā ekaṃ vassaṃ atikkanta”ntiādi.",
  "tika-vin01t1:1615_14": "Sānubhāvāti iddhānubhāvena sānubhāvā.",
  "tika-vin01t1:1615_15": "Te kira bhikkhūti ye devatānubhāvena gacchanti,",
  "tika-vin01t1:1615_16": "te sandhāya vadati.",
  "tika-vin01t1:1615_17": "Pācīnasamuddanteti pācīnasamuddassa samīpadese.",
  "tika-vin01t1:1615_18": "Gamiyavattanti gamikehi kātabbaṃ senāsanapaṭijagganādivattaṃ.",
  "tika-vin01t1:1615_19": "Uposathagganti uposathakaraṇaṭṭhānaṃ.",
  "tika-vin01t1:1615_20": "Gatāva hontīti devatānubhāvena gatā eva honti.",
  "tika-vin01t1:1615_21": "Teti attano attano ānubhāvena devatānubhāvena ca gatā sabbepi.",
  "tika-vin01t1:1616_0": "Khantī paramantiādīsu parūpavādaṃ parāpakāraṃ sītuṇhādibhedañca guṇoparodhaṃ khamati sahati adhivāsetīti khanti.",
  "tika-vin01t1:1616_1": "Sā pana sīlādīnaṃ paṭipakkhadhamme savisesaṃ tapati santapati vidhamatīti paramaṃ uttamaṃ tapo.",
  "tika-vin01t1:1616_2": "Titikkhanaṃ khamanaṃ titikkhā.",
  "tika-vin01t1:1616_3": "Khantiyāyevetaṃ vevacanaṃ.",
  "tika-vin01t1:1616_4": "Akkharacintakā hi khamāyaṃ titikkhāsaddaṃ vaṇṇenti,",
  "tika-vin01t1:1616_5": "tasmā evamettha attho daṭṭhabbo “titikkhāsaṅkhātā adhivāsanakhanti nāma uttamaṃ tapo”ti.",
  "tika-vin01t1:1616_6": "Nibbānaṃ paramaṃ vadanti buddhāti bhavena bhavantaraṃ vināti bhavanikantibhāvena saṃsibbati,",
  "tika-vin01t1:1616_7": "sataṇhasseva vā āyatiṃ punabbhavabhāvato phalena saddhiṃ kammaṃ vināti saṃsibbatīti vānanti saṅkhyaṃ",
  "tika-vin01t1:1616_8": "gatāya taṇhāya nikkhantaṃ nibbānaṃ tattha tassā sabbaso abhāvato.",
  "tika-vin01t1:1616_9": "Taṃ nibbānaṃ pana santapaṇītanipuṇasivakhemādinā sabbākārena paramanti vadanti buddhā.",
  "tika-vin01t1:1617_0": "Na hi pabbajito parūpaghātīti yo adhivāsanakhantirahitattā paraṃ upaghāteti bādhati vihiṃsati,",
  "tika-vin01t1:1617_1": "so pabbajito nāma na hoti pabbājetabbadhammassa apabbājanato.",
  "tika-vin01t1:1617_2": "Catutthapādo pana tatiyapādasseva vevacanaṃ anatthantarattā.",
  "tika-vin01t1:1617_3": "“Na hi pabbajito”ti etassa hi “na samaṇo hotī”ti vevacanaṃ.",
  "tika-vin01t1:1617_4": "“Parūpaghātī”ti etassa “paraṃ viheṭhayanto”ti vevacanaṃ.",
  "tika-vin01t1:1617_5": "Atha vā parūpaghātīti sīlūpaghātī.",
  "tika-vin01t1:1617_6": "Sīlañhi uttamaṭṭhena “para”nti vuccati parasaddassa seṭṭhavācakattā “puggalaparoparaññū”tiādīsu viya.",
  "tika-vin01t1:1617_7": "Yo ca samaṇo paraṃ yaṃ kañci sattaṃ viheṭhayanto parūpaghātī hoti attano sīlavināsako,",
  "tika-vin01t1:1617_8": "so pabbajito nāma na hotīti attho.",
  "tika-vin01t1:1617_9": "Atha vā yo adhivāsanakhantiyā abhāvā parūpaghātī hoti,",
  "tika-vin01t1:1617_10": "paraṃ antamaso ḍaṃsamakasampi jīvitā voropeti,",
  "tika-vin01t1:1617_11": "so na hi pabbajito.",
  "tika-vin01t1:1617_12": "Kiṃ kāraṇā?",
  "tika-vin01t1:1617_13": "Pāpamalassa apabbājitattā anīhaṭattā.",
  "tika-vin01t1:1617_14": "“Pabbājayamattano malaṃ,",
  "tika-vin01t1:1617_15": "tasmā pabbajitoti vuccatī”ti idañhi pabbajitalakkhaṇaṃ.",
  "tika-vin01t1:1617_16": "Yopi naheva kho upaghāteti na māreti,",
  "tika-vin01t1:1617_17": "apica daṇḍādīhi viheṭheti,",
  "tika-vin01t1:1617_18": "sopi paraṃ viheṭhayanto samaṇo na hoti.",
  "tika-vin01t1:1617_19": "Kiṃkāraṇā?",
  "tika-vin01t1:1617_20": "Vihesāya asamitattā.",
  "tika-vin01t1:1617_21": "Samitattā samaṇoti vuccatīti idañhi samaṇalakkhaṇaṃ.",
  "tika-vin01t1:1617_22": "“Samitattā hi pāpānaṃ,",
  "tika-vin01t1:1617_23": "samaṇoti pavuccatī”ti hi vuttaṃ.",
  "tika-vin01t1:1618_0": "Apica bhagavā bhikkhūnaṃ pātimokkhaṃ uddisanto pātimokkhakathāya ca sīlappadhānattā sīlassa ca visesato",
  "tika-vin01t1:1618_1": "doso paṭipakkhoti tassa niggaṇhanavidhiṃ dassetuṃ ādito “khantī paramaṃ tapo”ti āha.",
  "tika-vin01t1:1618_2": "Tena aniṭṭhassa paṭihananūpāyo vutto,",
  "tika-vin01t1:1618_3": "titikkhāggahaṇena pana iṭṭhassa,",
  "tika-vin01t1:1618_4": "tadubhayenapi uppannaṃ aratiṃ uppannaṃ ratiṃ abhibhuyya viharatīti ayamattho dassito.",
  "tika-vin01t1:1618_5": "Taṇhāvānassa vūpasamanato nibbānaṃ paramaṃ vadanti buddhā.",
  "tika-vin01t1:1618_6": "Tattha khantiggahaṇena payogavipattiyā abhāvo dassito,",
  "tika-vin01t1:1618_7": "titikkhāggahaṇena āsayavipattiyā abhāvo.",
  "tika-vin01t1:1618_8": "Tathā khantiggahaṇena parāparādhasahatā,",
  "tika-vin01t1:1618_9": "titikkhāggahaṇena paresu anaparajjhanā dassitā.",
  "tika-vin01t1:1618_10": "Evaṃ kāraṇamukhena anvayato pātimokkhaṃ dassetvā idāni byatirekato taṃ dassetuṃ “na hī”tiādi vuttaṃ.",
  "tika-vin01t1:1618_11": "Tena yathā sattānaṃ jīvitā voropanaṃ paraṃ pāṇileḍḍudaṇḍādīhi viheṭhanañca “parūpaghāto paraṃ viheṭhana”nti vuccati,",
  "tika-vin01t1:1618_12": "evaṃ tesaṃ sāpateyyāvaharaṇaṃ parāmasanaṃ visaṃvādanaṃ aññamaññabhedanaṃ pharusavacanena mammaghaṭṭanaṃ",
  "tika-vin01t1:1618_13": "niratthakavippalāpo parasantakābhijjhānaṃ ucchedacintanaṃ micchābhinivesanañca upaghāto paraviheṭhanañca",
  "tika-vin01t1:1618_14": "hotīti yassa kassaci akusalassa kammapathassa kammassa ca karaṇena pabbajito samaṇo ca na hotīti dasseti.",
  "tika-vin01t1:1619_0": "Dutiyagāthāya sabbapāpassāti sabbākusalassa sabbassapi dvādasākusalassa sabbacittuppādasaṅgahitassa sāvajjadhammassa.",
  "tika-vin01t1:1619_1": "Akaraṇanti anuppādanaṃ.",
  "tika-vin01t1:1619_2": "Karaṇañhi nāma tassa attano santāne uppādananti tappaṭikkhepato akaraṇaṃ anuppādanaṃ.",
  "tika-vin01t1:1619_3": "Kusalassāti catubhūmikakusalassa.",
  "tika-vin01t1:1619_4": "“Kusalassā”ti hi idaṃ “etaṃ buddhāna sāsana”nti vakkhamānattā ariyamaggadhamme tesañca sambhārabhūte tebhūmikakusale dhamme bodheti.",
  "tika-vin01t1:1619_5": "Upasampadāti upasampādanaṃ.",
  "tika-vin01t1:1619_6": "Taṃ pana atthato tassa kusalassa samadhigamo paṭilābho.",
  "tika-vin01t1:1619_7": "Sacittapariyodapananti attano cittassa jotanaṃ cittassa pabhassarabhāvakaraṇaṃ sabbaso parisodhanaṃ.",
  "tika-vin01t1:1619_8": "Taṃ pana arahattena hoti.",
  "tika-vin01t1:1619_9": "Ettha ca yasmā aggamaggasamaṅgino cittaṃ sabbaso pariyodapīyati nāma,",
  "tika-vin01t1:1619_10": "aggaphalakkhaṇe pana pariyodapitaṃ hoti puna pariyodapetabbatāya abhāvato,",
  "tika-vin01t1:1619_11": "tasmā pariniṭṭhitapariyodapanataṃ sandhāya vuttaṃ “taṃ pana arahattena hotī”ti.",
  "tika-vin01t1:1619_12": "Iti sīlasaṃvarena sabbapāpaṃ pahāya lokiyalokuttarāhi samathavipassanāhi kusalaṃ sampādetvā arahattaphalena",
  "tika-vin01t1:1619_13": "cittaṃ pariyodapetabbanti etaṃ buddhānaṃ sāsanaṃ ovādo anusiṭṭhi.",
  "tika-vin01t1:1620_0": "Tatiyagāthāya anupavādoti vācāya kassaci anupavadanaṃ.",
  "tika-vin01t1:1620_1": "Anupaghātoti kāyena manasā ca kassaci upaghātākaraṇaṃ manasāpi paresaṃ anatthacintanādivasena upaghātakaraṇassa vajjetabbattā.",
  "tika-vin01t1:1620_2": "Pātimokkheti yaṃ taṃ paatimokkhaṃ atipamokkhaṃ uttamaṃ sīlaṃ,",
  "tika-vin01t1:1620_3": "pāti vā sugatibhayehi mokkheti duggatibhayehi,",
  "tika-vin01t1:1620_4": "yo vā naṃ pāti,",
  "tika-vin01t1:1620_5": "taṃ mokkhetīti pātimokkhanti vuccati,",
  "tika-vin01t1:1620_6": "tasmiṃ pātimokkhe ca.",
  "tika-vin01t1:1620_7": "Saṃvaroti sattannaṃ āpattikkhandhānaṃ avītikkamalakkhaṇo saṃvaro.",
  "tika-vin01t1:1620_8": "Mattaññutāti bhojane mattaññutā paṭiggahaṇaparibhogavasena pamāṇaññutā.",
  "tika-vin01t1:1620_9": "Pantañca sayanāsananti janasaṅghaṭṭavirahitaṃ nijjanasambādhaṃ vivittaṃ senāsanañca.",
  "tika-vin01t1:1620_10": "Ettha dvīhiyeva paccayehi catupaccayasantoso dīpitoti veditabbo paccayasantosasāmaññena itaradvayassapi lakkhaṇahāranayena jotitabhāvato.",
  "tika-vin01t1:1620_11": "Adhicitte ca āyogoti vipassanāpādakaṃ aṭṭhasamāpatticittaṃ adhicittaṃ,",
  "tika-vin01t1:1620_12": "tatopi ca maggaphalacittameva adhicittaṃ,",
  "tika-vin01t1:1620_13": "tasmiṃ yathāvutte adhicitte āyogo ca,",
  "tika-vin01t1:1620_14": "anuyogoti attho.",
  "tika-vin01t1:1620_15": "Etaṃ buddhāna sāsananti etaṃ parassa anupavadanaṃ anupaghātanaṃ pātimokkhe saṃvaro paṭiggahaṇaparibhogesu",
  "tika-vin01t1:1620_16": "mattaññutā vivittasenāsanasevanaṃ adhicittānuyogo ca buddhānaṃ sāsanaṃ ovādo anusiṭṭhi.",
  "tika-vin01t1:1621_0": "Imā pana sabbabuddhānaṃ pātimokkhuddesagāthā hontīti veditabbā.",
  "tika-vin01t1:1621_1": "Tenāha “eteneva upāyenā”tiādi.",
  "tika-vin01t1:1621_2": "Yāva sāsanapariyantāti dharamānakabuddhānaṃ anusāsanapariyantaṃ sandhāya vuttaṃ,",
  "tika-vin01t1:1621_3": "yāva buddhā dharanti,",
  "tika-vin01t1:1621_4": "tāva uddisitabbataṃ āgacchantīti vuttaṃ hoti.",
  "tika-vin01t1:1621_5": "Ovādapātimokkhañhi buddhāyeva uddisanti,",
  "tika-vin01t1:1621_6": "na sāvakā.",
  "tika-vin01t1:1621_7": "Paṭhamabodhiyaṃyeva uddesamāgacchantīti sambandho.",
  "tika-vin01t1:1621_8": "Paṭhamabodhi cettha vīsativassaparicchinnāti mahāgaṇṭhipade vuttaṃ.",
  "tika-vin01t1:1621_9": "Tañca heṭṭhā aṭṭhakathāyameva “bhagavato hi paṭhamabodhiyaṃ vīsativassantare nibaddhupaṭṭhāko nāma natthī”ti",
  "tika-vin01t1:1621_10": "kathitattā “paṭhamabodhi nāma vīsativassānī”ti gahetvā vuttaṃ.",
  "tika-vin01t1:1621_11": "Ācariyadhammapālattherena pana “pañcacattālīsāya vassesu ādito pannarasa vassāni paṭhamabodhī”ti vuttaṃ.",
  "tika-vin01t1:1621_12": "Evañca sati majjhe pannarasa vassāni majjhimabodhi,",
  "tika-vin01t1:1621_13": "ante pannarasa vassāni pacchimabodhīti tiṇṇaṃ bodhīnaṃ samappamāṇatā siyāti tampi yuttaṃ.",
  "tika-vin01t1:1621_14": "Pannarasattikena hi pañcacattālīsa vassāni pūrenti.",
  "tika-vin01t1:1621_15": "Aṭṭhakathāyaṃ pana pannarasavassappamāṇāya paṭhamabodhiyā vīsativassesuyeva antogadhattā “paṭhamabodhiyaṃ",
  "tika-vin01t1:1621_16": "vīsativassantare”ti vuttanti evampi sakkā viññātuṃ.",
  "tika-vin01t1:1622_0": "Nanu ca kānici sikkhāpadāni paññapetvāpi na tāva āṇāpātimokkhaṃ anuññātaṃ pacchā therassa āyācanena anuññātattā,",
  "tika-vin01t1:1622_1": "tasmā kathametaṃ vuttaṃ “sikkhāpadapaññattikālato pana pabhuti āṇāpātimokkhameva uddisīyatī”ti,",
  "tika-vin01t1:1622_2": "yadipi kānici sikkhāpadāni paññapetvāva āṇāpātimokkhaṃ na anuññātaṃ,",
  "tika-vin01t1:1622_3": "tathāpi apaññatte sikkhāpade āṇāpātimokkhaṃ natthi,",
  "tika-vin01t1:1622_4": "kintu paññatteyevāti imamatthaṃ dassetuṃ “sikkhāpadapaññattikālato pana pabhutī”ti vuttaṃ.",
  "tika-vin01t1:1622_5": "Pubbārāmeti sāvatthiyā pācīnadisābhāge katattā evaṃladdhavohāre mahāvihāre.",
  "tika-vin01t1:1622_6": "Migāramātupāsādeti migāraseṭṭhino mātuṭṭhāniyattā migāramātāti saṅkhyaṃ gatāya visākhāmahāupāsikāya kārite pāsāde.",
  "tika-vin01t1:1622_7": "Aṭṭhānanti hetupaṭikkhepo.",
  "tika-vin01t1:1622_8": "Anavakāsoti paccayapaṭikkhepo.",
  "tika-vin01t1:1622_9": "Ubhayenapi kāraṇameva paṭikkhipati.",
  "tika-vin01t1:1622_10": "Yanti yena kāraṇena.",
  "tika-vin01t1:1623_0": "Tesanti bhikkhūnaṃ.",
  "tika-vin01t1:1623_1": "Sammukhasāvakānaṃ santike pabbajitāti sabbantimānaṃ subhaddasadisānaṃ sammukhasāvakānaṃ santike pabbajite sandhāya vadati.",
  "tika-vin01t1:1623_2": "Khattiyakulādivaseneva vividhā kulāti sambandho.",
  "tika-vin01t1:1623_3": "Uccanīcauḷāruḷārabhogādikulavasena vāti uccanīcakulavasena uḷāruḷārabhogādikulavasena vāti yojetabbaṃ.",
  "tika-vin01t1:1623_4": "Tattha khattiyabrāhmaṇavasena vā khattiyabrāhmaṇagahapatikānaṃ vasena vā uccakulatā veditabbā,",
  "tika-vin01t1:1623_5": "sesānaṃ vasena nīcakulatā.",
  "tika-vin01t1:1623_6": "Uḷāruḷārabhogādikulavasena vāti uḷārataratamaupabhogavantādikulavasena.",
  "tika-vin01t1:1623_7": "Uḷārātisayajotanatthañhi puna uḷāraggahaṇaṃ “dukkhadukkha”ntiādīsu viya. Ādi-",
  "tika-vin01t1:1623_8": "saddena uḷārānuḷārānaṃ gahaṇaṃ veditabbaṃ.",
  "tika-vin01t1:1624_0": "Brahmacariyaṃ rakkhantīti vuttamevatthaṃ pakāsetvā dassento āha “ciraṃ pariyattidhammaṃ pariharantī”ti.",
  "tika-vin01t1:1624_1": "Apaññattepi sikkhāpade yadi samānajātiādikā siyuṃ,",
  "tika-vin01t1:1624_2": "attano attano kulānugataganthaṃ viya na nāseyyuṃ.",
  "tika-vin01t1:1624_3": "Yasmā pana sikkhāpadampi apaññattaṃ,",
  "tika-vin01t1:1624_4": "ime ca bhikkhū na samānajātiādikā,",
  "tika-vin01t1:1624_5": "tasmā vināsesunti imamatthaṃ dassetuṃ “yasmā ekanāmā…pe…",
  "tika-vin01t1:1624_6": "tasmā aññamaññaṃ viheṭhentā”tiādi vuttaṃ.",
  "tika-vin01t1:1624_7": "Yadi evaṃ kasmā ciraṭṭhitikavārepi “nānānāmā”tiādi vuttanti?",
  "tika-vin01t1:1624_8": "Satipi tesaṃ nānājaccādibhāve sikkhāpadapaññattiyā eva sāsanassa cirappavattīti dassanatthaṃ vuttaṃ.",
  "tika-vin01t1:1624_9": "Sikkhāpadapaññattivaseneva sāsanassa cirappavatti.",
  "tika-vin01t1:1624_10": "Yasmā buddhā attano parinibbānato uddhampi vinetabbasattasambhave sati sikkhāpadaṃ paññapenti,",
  "tika-vin01t1:1624_11": "asati na paññapenti,",
  "tika-vin01t1:1624_12": "tasmāti veditabbo.",
  "tika-vin01t1:1624_13": "Yathā kāyavacīdvārasaṅkhātaṃ viññattiṃ samuṭṭhāpetvā pavattamānampi cittaṃ tassāyeva viññattiyā vasena",
  "tika-vin01t1:1624_14": "pavattanato “kāyavacīdvārehi pavatta”nti vuccati,",
  "tika-vin01t1:1624_15": "evaṃsampadamidaṃ daṭṭhabbaṃ.",
  "tika-vin01t1:1624_16": "Yathā tanti ettha tanti nipātamattaṃ.",
  "tika-vin01t1:1624_17": "Vaggasaṅgahapaṇṇāsasaṅgahādīhīti sīlakkhandhavaggamahāvaggādivaggasaṅgahavasena mūlapaṇṇāsamaajhamapaṇṇāsādipaṇṇāsasaṅgahavasena. Ādi-",
  "tika-vin01t1:1624_18": "saddena saṃyuttādisaṅgaho veditabbo.",
  "tika-vin01t1:1625_0": "Evaṃ vitakketha,",
  "tika-vin01t1:1625_1": "mā evaṃ vitakkayitthāti ettha evanti yathānusiṭṭhāya anusāsaniyā vidhivasena paṭisedhanavasena ca pavattitākāraparāmasanaṃ,",
  "tika-vin01t1:1625_2": "sā ca sammāvitakkānaṃ micchāvitakkānañca pavattiākāradassanavasena pavattati atthaānisaṃsassa ādīnavassa ca vibhāvanatthaṃ.",
  "tika-vin01t1:1625_3": "Tenāha “nekkhammavitakkādayo tayo vitakke vitakkethā”tiādi.",
  "tika-vin01t1:1625_4": "Ettha ādi-",
  "tika-vin01t1:1625_5": "saddena abyāpādavitakkaavihiṃsāvitakkānaṃ gahaṇaṃ veditabbaṃ.",
  "tika-vin01t1:1625_6": "Tattha nekkhammaṃ vuccati lobhato nikkhantattā alobho,",
  "tika-vin01t1:1625_7": "nīvaraṇehi nikkhantattā paṭhamajjhānaṃ,",
  "tika-vin01t1:1625_8": "sabbākusalehi nikkhantattā sabbo kusalo dhammo,",
  "tika-vin01t1:1625_9": "sabbasaṅkhatehi nikkhantattā nibbānaṃ,",
  "tika-vin01t1:1625_10": "upanissayato sampayogato ārammaṇakaraṇato ca nekkhammena paṭisaṃyutto vitakko nekkhammavitakko,",
  "tika-vin01t1:1625_11": "sammāsaṅkappo.",
  "tika-vin01t1:1625_12": "So asubhajjhānassa pubbabhāge kāmāvacaro hoti,",
  "tika-vin01t1:1625_13": "asubhajjhāne rūpāvacaro,",
  "tika-vin01t1:1625_14": "taṃ jhānaṃ pādakaṃ katvā uppannamaggaphalakāle lokuttaro.",
  "tika-vin01t1:1625_15": "Byāpādassa paṭipakkho abyāpādo,",
  "tika-vin01t1:1625_16": "kañcipi na byāpādenti etenāti vā abyāpādo, mettā.",
  "tika-vin01t1:1625_17": "Yathāvuttena abyāpādena paṭisaṃyutto vitakko abyāpādavitakko.",
  "tika-vin01t1:1625_18": "So mettājhānassa pubbabhāge kāmāvacaro hoti,",
  "tika-vin01t1:1625_19": "mettābhāvanāvasena adhigate paṭhamajjhāne rūpāvacaro,",
  "tika-vin01t1:1625_20": "taṃ jhānaṃ pādakaṃ katvā uppannamaggaphalakāle lokuttaro.",
  "tika-vin01t1:1625_21": "Vihiṃsāya paṭipakkhā,",
  "tika-vin01t1:1625_22": "na vihiṃsanti vā etāya satteti avihiṃsā, karuṇā.",
  "tika-vin01t1:1625_23": "Tāya paṭisaṃyutto vitakko avihiṃsāvitakko.",
  "tika-vin01t1:1625_24": "So karuṇājhānassa pubbabhāge kāmāvacaro,",
  "tika-vin01t1:1625_25": "karuṇābhāvanāvasena adhigate paṭhamajjhāne rūpāvacaro,",
  "tika-vin01t1:1625_26": "taṃ jhānaṃ pādakaṃ katvā uppannamaggaphalakāle lokuttaro.",
  "tika-vin01t1:1626_0": "Nanu ca alobhādosāmohānaṃ aññamaññāvirahato nesaṃ vasena uppajjanakānaṃ imesaṃ nekkhammavitakkādīnaṃ aññamaññaṃ asaṅkarato vavatthānaṃ na hotīti?",
  "tika-vin01t1:1626_1": "No na hoti.",
  "tika-vin01t1:1626_2": "Yadā hi alobho padhāno hoti niyamitapariṇatasamudācārādivasena,",
  "tika-vin01t1:1626_3": "tadā itare dve tadanvāyikā bhavanti.",
  "tika-vin01t1:1626_4": "Tathā hi yadā alobhappadhāno nekkhammagaruko cittuppādo hoti,",
  "tika-vin01t1:1626_5": "tadā laddhāvasaro nekkhammavitakko patiṭṭhahati.",
  "tika-vin01t1:1626_6": "Taṃsampayuttassa pana adosalakkhaṇassa abyāpādassa vasena yo tasseva abyāpādavitakkabhāvo sambhaveyya,",
  "tika-vin01t1:1626_7": "sati ca abyāpādavitakkabhāve kassacipi aviheṭhanajātikatāya avihiṃsāvitakkabhāvo ca sambhaveyya.",
  "tika-vin01t1:1626_8": "Te itare dve tasseva nekkhammavitakkassa anugāmino sarūpato adissanato tasmiṃ sati honti,",
  "tika-vin01t1:1626_9": "asati na hontīti anumāneyyā bhavanti.",
  "tika-vin01t1:1626_10": "Evameva yadā mettāpadhāno cittuppādo hoti,",
  "tika-vin01t1:1626_11": "tadā itare dve tadanvāyikā bhavanti.",
  "tika-vin01t1:1626_12": "Yadā karuṇāpadhāno cittuppādo hoti,",
  "tika-vin01t1:1626_13": "tadā itare dve tadanvāyikā bhavanti.",
  "tika-vin01t1:1627_0": "Kāmavitakkādayoti ettha ādi-",
  "tika-vin01t1:1627_1": "saddena byāpādavitakkavihiṃsāvitakkānaṃ gahaṇaṃ veditabbaṃ.",
  "tika-vin01t1:1627_2": "Tattha kāmapaṭisaṃyutto vitakko kāmavitakko.",
  "tika-vin01t1:1627_3": "Ettha hi dve kāmā vatthukāmo ca kilesakāmo ca.",
  "tika-vin01t1:1627_4": "Tattha vatthukāmapakkhe ārammaṇavasena kāmehi paṭisaṃyutto vitakko kāmavitakko,",
  "tika-vin01t1:1627_5": "kilesakāmapakkhe pana sampayogavasena kāmena paṭisaṃyuttoti yojetabbaṃ.",
  "tika-vin01t1:1627_6": "Byāpādapaṭisaṃyutto vitakko byāpādavitakko.",
  "tika-vin01t1:1627_7": "Vihiṃsāpaṭisaṃyutto vitakko vihiṃsāvitakko.",
  "tika-vin01t1:1627_8": "Tesu dve sattesupi saṅkhāresupi uppajjanti.",
  "tika-vin01t1:1627_9": "Kāmavitakko hi piye manāpe satte vā saṅkhāre vā vitakkentassa uppajjati,",
  "tika-vin01t1:1627_10": "byāpādavitakko appiye amanāpe satte vā saṅkhāre vā kujjhitvā olokanakālato paṭṭhāya yāva vināsanā uppajjati,",
  "tika-vin01t1:1627_11": "vihiṃsāvitakko saṅkhāresu nuppajjati.",
  "tika-vin01t1:1627_12": "Saṅkhāro hi dukkhāpetabbo nāma natthi,",
  "tika-vin01t1:1627_13": "“ime sattā haññantu vā ucchijjantu vā vinassantu vā mā vā ahesu”nti cintanakāle pana sattesu uppajjati.",
  "tika-vin01t1:1627_14": "Atha kasmā vuttaṃ “saṅkhāro dukkhāpetabbo nāma natthī”ti,",
  "tika-vin01t1:1627_15": "nanu ye dukkhāpetabbāti icchitā sattasaññitā,",
  "tika-vin01t1:1627_16": "tepi atthato saṅkhārā evāti?",
  "tika-vin01t1:1627_17": "Saccametaṃ,",
  "tika-vin01t1:1627_18": "te pana indriyabaddhā saviññāṇakatāya dukkhaṃ paṭisaṃvedenti,",
  "tika-vin01t1:1627_19": "tasmā te vihiṃsāvitakkassa visayā icchitā sattasaññitā.",
  "tika-vin01t1:1627_20": "Ye pana na dukkhaṃ paṭisaṃvedenti vuttalakkhaṇāyogato,",
  "tika-vin01t1:1627_21": "te sandhāya “vihiṃsāvitakko saṅkhāresu nuppajjatī”ti vuttaṃ.",
  "tika-vin01t1:1628_0": "Anupādāya āsavehi cittāni vimucciṃsūti ettha āsavehīti katthuatthe karaṇaniddeso,",
  "tika-vin01t1:1628_1": "cittānīti paccattabahuvacanaṃ,",
  "tika-vin01t1:1628_2": "vimucciṃsūti kammasādhanaṃ,",
  "tika-vin01t1:1628_3": "tasmā āsavehi kattubhūtehi anupādāya ārammaṇavasena aggahetvā cittāni vimuccitānīti evamettha attho gahetabboti āha “tesañhi cittānī”tiādi.",
  "tika-vin01t1:1628_4": "Yehi āsavehīti etthāpi kattuatthe eva karaṇaniddeso.",
  "tika-vin01t1:1628_5": "Vimucciṃsūti kammasādhanaṃ.",
  "tika-vin01t1:1628_6": "Na te tāni gahetvā vimucciṃsūti te āsavā tāni cittāni ārammaṇavasena na gahetvā vimucciṃsu vimocesuṃ.",
  "tika-vin01t1:1628_7": "Ettha hi cittānīti upayogabahuvacanaṃ,",
  "tika-vin01t1:1628_8": "vimucciṃsūti kattusādhanaṃ.",
  "tika-vin01t1:1628_9": "Anuppādanirodhena nirujjhamānāti āyatiṃ anuppattisaṅkhātena nirodhena nirujjhamānā āsavā.",
  "tika-vin01t1:1628_10": "Aggahetvā vimucciṃsūti ārammaṇakaraṇavasena aggahetvā cittāni vimocesuṃ.",
  "tika-vin01t1:1628_11": "Vikasitacittā ahesunti sātisayañāṇarasmisamphassena samphullacittā ahesuṃ.",
  "tika-vin01t1:1628_12": "Purimavacanāpekkhanti “aññatarasmiṃ bhiṃsanake vanasaṇḍe”ti vuttavacanāpekkhaṃ.",
  "tika-vin01t1:1628_13": "Tenāha “yaṃ vuttaṃ aññatarasmiṃ bhiṃsanake vanasaṇḍeti, tatrā”ti.",
  "tika-vin01t1:1628_14": "Katanti bhāvasādhanavāci idaṃ padanti āha “bhiṃsanakatasmiṃ hoti,",
  "tika-vin01t1:1628_15": "bhiṃsanakakiriyāyā”ti.",
  "tika-vin01t1:1628_16": "Bhiṃsanassa karaṇaṃ kiriyā bhiṃsanakataṃ,",
  "tika-vin01t1:1628_17": "tasmiṃ bhiṃsanakatasmiṃ.",
  "tika-vin01t1:1629_0": "Idāni aññathāpi atthayojanaṃ dassento āha “atha vā”tiādi.",
  "tika-vin01t1:1629_1": "Imasmiṃ atthavikappe bhiṃsayatīti bhiṃsano,",
  "tika-vin01t1:1629_2": "bhiṃsano eva bhiṃsanako,",
  "tika-vin01t1:1629_3": "tassa bhāvo bhiṃsanakattanti vattabbe ta-",
  "tika-vin01t1:1629_4": "kārassa lopaṃ katvā “bhiṃsanakata”nti vuttanti dassento āha “bhiṃsanakatasminti bhiṃsanakabhāveti attho”tiādi.",
  "tika-vin01t1:1629_5": "Yebhuyyaggahaṇaṃ lomavantavasenapi yojetabbaṃ,",
  "tika-vin01t1:1629_6": "na lomavasenevāti āha “bahutarānaṃ vā”tiādi.",
  "tika-vin01t1:1630_0": "Purisayugavasenāti purisakālavasena,",
  "tika-vin01t1:1630_1": "purisānaṃ āyuppamāṇavasenāti vuttaṃ hoti.",
  "tika-vin01t1:1630_2": "“Sabbapacchimako subhaddasadiso”ti tīsupi gaṇṭhipadesu vuttaṃ.",
  "tika-vin01t1:1630_3": "Tasmiṃ kāle vijjamānānaṃ dvinnaṃ purisānaṃ āyuparicchedaṃ sakalameva gahetvā “satasahassaṃ…pe…",
  "tika-vin01t1:1630_4": "aṭṭhāsī”ti vuttaṃ.",
  "tika-vin01t1:1630_5": "Dveyeva purisayugānīti ettha purisānaṃ yugappavattikālo purisayugaṃ.",
  "tika-vin01t1:1630_6": "Abhilāpamattameva cetaṃ,",
  "tika-vin01t1:1630_7": "atthato pana purisova purisayugaṃ.",
  "tika-vin01t1:1630_8": "Dharamāne bhagavati ekaṃ purisayugaṃ,",
  "tika-vin01t1:1630_9": "parinibbute ekanti katvā “dveyeva purisayugānī”ti vuttaṃ.",
  "tika-vin01t1:1630_10": "Parinibbute pana bhagavati ekameva purisayugaṃ asītiyeva vassasahassāni brahmacariyaṃ aṭṭhāsīti veditabbaṃ.",
  "tika-vin01t1:1631_0": "20.",
  "tika-vin01t1:1631_1": "Sāvakayugānīti sāvakā eva sāvakayugāni.",
  "tika-vin01t1:1631_2": "Asambhuṇantenāti apāpuṇantena.",
  "tika-vin01t1:1631_3": "Gabbhaṃ gaṇhāpentassāti sabbaññutaññāṇassa vijāyanatthaṃ ñāṇagabbhaṃ gaṇhāpentassa.",
  "tika-vin01t1:1632_0": "21.",
  "tika-vin01t1:1632_1": "Ko anusandhīti pubbāparakathānaṃ kiṃ anusandhānaṃ,",
  "tika-vin01t1:1632_2": "ko sambandhoti attho.",
  "tika-vin01t1:1632_3": "Sikkhāpadapaññattiyācanāpekkhanti yācīyatīti yācanā,",
  "tika-vin01t1:1632_4": "sikkhāpadapaññattiyeva yācanā sikkhāpadapaññattiyācanā,",
  "tika-vin01t1:1632_5": "taṃ apekkhatīti sikkhāpadapaññattiyācanāpekkhaṃ bhummavacanaṃ,",
  "tika-vin01t1:1632_6": "yāciyamānasikkhāpadapaññattiapekkhaṃ bhummavacananti vuttaṃ hoti.",
  "tika-vin01t1:1632_7": "Yācanavisiṭṭhā sikkhāpadapaññattiyeva hi “tatthā”ti iminā parāmaṭṭhā,",
  "tika-vin01t1:1632_8": "teneva vakkhati “tattha tassā sikkhāpadapaññattiyā”ti.",
  "tika-vin01t1:1632_9": "Yaṃ vuttanti “sikkhāpadaṃ paññapeyyā”ti iminā yaṃ sikkhāpadapaññapanaṃ vuttaṃ,",
  "tika-vin01t1:1632_10": "yācitanti attho.",
  "tika-vin01t1:1632_11": "Tattha tassā sikkhāpadapaññattiyāti tassaṃ yāciyamānasikkhāpadapaññattiyanti attho.",
  "tika-vin01t1:1632_12": "Akālanti sikkhāpadapaññattiyā akālaṃ.",
  "tika-vin01t1:1633_0": "Āsavaṭṭhānīyāti ettha adhikaraṇe anīyasaddoti āha “āsavā tiṭṭhanti etesū”tiādi.",
  "tika-vin01t1:1633_1": "Ke pana te āsavā,",
  "tika-vin01t1:1633_2": "ke ca dhammā tadadhikaraṇabhūtāti āha “yesu diṭṭhadhammikasamparāyikā”tiādi.",
  "tika-vin01t1:1633_3": "Diṭṭhadhammikā parūpavādādayo,",
  "tika-vin01t1:1633_4": "samparāyikā āpāyikā apāyadukkhavisesā.",
  "tika-vin01t1:1633_5": "Te āsavanti tena tena paccayavasena pavattantīti āsavā.",
  "tika-vin01t1:1633_6": "Nesanti parūpavādādiāsavānaṃ.",
  "tika-vin01t1:1633_7": "Teti vītikkamadhammā.",
  "tika-vin01t1:1633_8": "Asati āsavaṭṭhānīye dhamme sikkhāpadapaññattiyaṃ ko doso,",
  "tika-vin01t1:1633_9": "yenevaṃ vuttanti āha “yadi hi paññapeyyā”tiādi,",
  "tika-vin01t1:1633_10": "vītikkamadosaṃ adisvā yadi paññapeyyāti adhippāyo.",
  "tika-vin01t1:1633_11": "Parammukhā akkosanaṃ parūpavādo,",
  "tika-vin01t1:1633_12": "parehi vacanesu dosāropanaṃ parūpārambho,",
  "tika-vin01t1:1633_13": "sammukhā garahanaṃ garahadoso.",
  "tika-vin01t1:1634_0": "Kathañhi nāma paliveṭhessatīti sambandho, kathaṃ-",
  "tika-vin01t1:1634_1": "saddayoge anāgatappayogo daṭṭhabbo.",
  "tika-vin01t1:1634_2": "Anvāyikoti anuvattako.",
  "tika-vin01t1:1634_3": "Bhogakkhandhanti bhogarāsiṃ.",
  "tika-vin01t1:1634_4": "“Amhākamete”ti ñāyantīti ñātī,",
  "tika-vin01t1:1634_5": "pitāmahapituputtādivasena parivaṭṭanaṭṭhena parivaṭṭo,",
  "tika-vin01t1:1634_6": "ñātīyeva parivaṭṭo ñātiparivaṭṭo.",
  "tika-vin01t1:1634_7": "Ghāsacchādanaparamatāya santuṭṭhāti ghāsacchādane paramatāya uttamatāya santuṭṭhā,",
  "tika-vin01t1:1634_8": "ghāsacchādanapariyesane sallekhavasena paramatāya ukkaṭṭhabhāve saṇṭhitāti attho.",
  "tika-vin01t1:1634_9": "Ghāsacchādanameva vā paramaṃ paramā koṭi etesaṃ na tato paraṃ kiñci asāmisajātaṃ pariyesanti paccāsīsanti cāti ghāsacchādanaparamā,",
  "tika-vin01t1:1634_10": "tesaṃ bhāvo ghāsacchādanaparamatā,",
  "tika-vin01t1:1634_11": "tassaṃ ghāsacchādanaparamatāya santuṭṭhā.",
  "tika-vin01t1:1634_12": "Tesu nāma koti yathāvuttaguṇavisiṭṭhesu tesu bhikkhūsu ko nāma.",
  "tika-vin01t1:1634_13": "Lokāmisabhūtanti lokapariyāpannaṃ hutvā kilesehi āmasitabbattā lokāmisabhūtaṃ.",
  "tika-vin01t1:1634_14": "Pabbajjāsaṅkhepenevāti “pāṇātipātā veramaṇī”tiādinā pabbajjāmukheneva.",
  "tika-vin01t1:1634_15": "Etanti methunādīnaṃ akaraṇaṃ.",
  "tika-vin01t1:1634_16": "Thāmanti sikkhāpadānaṃ paññāpanakiriyāya sāmatthiyaṃ.",
  "tika-vin01t1:1634_17": "Balanti yāthāvato sabbadhammānaṃ paṭivedhasamatthaṃ ñāṇabalaṃ.",
  "tika-vin01t1:1634_18": "Kuppeyyāti kuppaṃ bhaveyya.",
  "tika-vin01t1:1634_19": "Etassevatthassa pākaṭakaraṇaṃ na yathāṭhāne tiṭṭheyyāti,",
  "tika-vin01t1:1634_20": "paññattiṭṭhāne na tiṭṭheyyāti attho.",
  "tika-vin01t1:1634_21": "Akusaloti tikicchituṃ yuttakālassa aparijānanato akusalo acheko.",
  "tika-vin01t1:1634_22": "Avuddhi anayo,",
  "tika-vin01t1:1634_23": "byasanaṃ dukkhaṃ.",
  "tika-vin01t1:1634_24": "Paṭikaccevāti gaṇḍuppādanato paṭhamameva.",
  "tika-vin01t1:1634_25": "Sañchaviṃ katvāti sobhanacchaviṃ katvā.",
  "tika-vin01t1:1634_26": "Bālavejjoti apaṇḍitavejjo.",
  "tika-vin01t1:1634_27": "Lohitakkhayañca maṃ pāpetīti vibhattivipariṇāmaṃ katvā yojetabbaṃ.",
  "tika-vin01t1:1635_0": "Akālaṃ dassetvāti sikkhāpadapaññattiyā akālaṃ dassetvā.",
  "tika-vin01t1:1635_1": "Rogaṃ vūpasametvāti phāsuṃ katvā.",
  "tika-vin01t1:1635_2": "Sake ācariyaketi ācariyassa bhāvo,",
  "tika-vin01t1:1635_3": "kammaṃ vā ācariyakaṃ,",
  "tika-vin01t1:1635_4": "tasmiṃ attano ācariyabhāve,",
  "tika-vin01t1:1635_5": "ācariyakamme vā.",
  "tika-vin01t1:1635_6": "Nimittatthe cetaṃ bhummavacanaṃ.",
  "tika-vin01t1:1635_7": "Viditānubhāvoti pākaṭānubhāvo.",
  "tika-vin01t1:1636_0": "Vipulabhāvenāti pabbajitānaṃ bahubhāvena.",
  "tika-vin01t1:1636_1": "Sāsane ekacce āsavaṭṭhānīyā dhammā na uppajjantīti yasmā senāsanāni pahonti,",
  "tika-vin01t1:1636_2": "tasmā āvāsamacchariyādihetukā sāsane ekacce āsavaṭṭhānīyā dhammā na uppajjanti.",
  "tika-vin01t1:1636_3": "Iminā nayenāti etena padasodhammasikkhāpadādīnaṃ saṅgaho daṭṭhabbo.",
  "tika-vin01t1:1637_0": "Lābhaggamahattanti cīvarādilabhitabbapaccayo lābho,",
  "tika-vin01t1:1637_1": "tassa aggaṃ mahattaṃ paṇītatā bahubhāvo vā.",
  "tika-vin01t1:1637_2": "Bahussutassa bhāvo bāhusaccaṃ.",
  "tika-vin01t1:1637_3": "Ayoniso ummujjamānāti anupāyena abhinivisamānā,",
  "tika-vin01t1:1637_4": "viparītato jānamānāti attho.",
  "tika-vin01t1:1637_5": "Rasena rasaṃ saṃsanditvāti sabhāvena sabhāvaṃ saṃsanditvā,",
  "tika-vin01t1:1637_6": "anuññātapaccattharaṇādīsu sukhasamphassasāmaññato upādinnaphassarasepi anavajjasaññitāya anupādinnaphassarasena upādinnaphassarasaṃ saṃsanditvā,",
  "tika-vin01t1:1637_7": "samānabhāvaṃ upanetvāti attho.",
  "tika-vin01t1:1637_8": "Uddhammaṃ ubbinayaṃ satthusāsanaṃ dīpentīti “tathāhaṃ bhagavatā dhammaṃ desitaṃ ājānāmī”tiādinā satthusāsanaṃ uddhammaṃ ubbinayaṃ katvā dīpenti.",
  "tika-vin01t1:1638_0": "Imasmiṃ attheti “nirabbudo hi,",
  "tika-vin01t1:1638_1": "sāriputta,",
  "tika-vin01t1:1638_2": "bhikkhusaṅgho”ti evaṃ vuttabhikkhusaṅghasaññite atthe.",
  "tika-vin01t1:1638_3": "Kathaṃ pana dussīlānaṃ corabhāvoti āha “te hi assamaṇāva hutvā”tiādi.",
  "tika-vin01t1:1638_4": "Kāḷakadhammayogāti dussīlatāsaṅkhātapāpadhammayogato.",
  "tika-vin01t1:1638_5": "Pabhassaroti pabhassarasīlo.",
  "tika-vin01t1:1638_6": "Sāroti vuccantīti sāsanabrahmacariyassa sārabhūtattā sīlādayo guṇā “sāro”ti vuccanti.",
  "tika-vin01t1:1639_0": "Sabbaparittaguṇoti sabbehi nihīnaguṇo,",
  "tika-vin01t1:1639_1": "appaguṇo vā.",
  "tika-vin01t1:1639_2": "So sotāpannoti ānandattheraṃ sandhāya vadati.",
  "tika-vin01t1:1639_3": "Sotaṃ āpannoti maggasotaṃ āpanno.",
  "tika-vin01t1:1639_4": "Paṭipakkhadhammānaṃ anavasesato savanato pellanato soto ariyamaggoti āha “sototi ca maggassetaṃ adhivacana”nti.",
  "tika-vin01t1:1639_5": "Sotāpannoti tena samannāgatassa puggalassāti iminā maggasamaṅgī sotāpannoti vatvā tamevatthaṃ udāharaṇena",
  "tika-vin01t1:1639_6": "sādhetvā idāni idhādhippetapuggalaṃ niddhāretvā dassento āha “idha panā”tiādi.",
  "tika-vin01t1:1639_7": "Idha āpannasaddo “phalasacchikiriyāya paṭipanno”tiādīsu viya vattamānakālikoti āha “maggena phalassa nāmaṃ dinna”nti.",
  "tika-vin01t1:1639_8": "Maggena hi attanā sadisassa aṭṭhaṅgikassa vā sattaṅgikassa vā phalassa sototi nāmaṃ dinnaṃ,",
  "tika-vin01t1:1639_9": "atītakālikatte pana sarasatova nāmalābho siyā.",
  "tika-vin01t1:1639_10": "Maggakkhaṇe hi maggasotaṃ āpajjati nāma,",
  "tika-vin01t1:1639_11": "phalakkhaṇe āpanno.",
  "tika-vin01t1:1640_0": "Virūpaṃ sadukkhaṃ saupāyāsaṃ nipātetīti vinipāto,",
  "tika-vin01t1:1640_1": "apāyadukkhe khipanako.",
  "tika-vin01t1:1640_2": "Dhammoti sabhāvo.",
  "tika-vin01t1:1640_3": "Tenāha “na attānaṃ apāyesu vinipātanasabhāvo”ti.",
  "tika-vin01t1:1640_4": "Atha vā dhammoti apāyesu khipanako sakkāyadiṭṭhiādiko akusaladhammo.",
  "tika-vin01t1:1640_5": "Yassa pana so akusaladhammo natthi sabbaso pahīnattā,",
  "tika-vin01t1:1640_6": "so yasmā apāyesu attānaṃ vinipātanasabhāvo na hoti,",
  "tika-vin01t1:1640_7": "tasmā vuttaṃ “na attānaṃ apāyesu vinipātanasabhāvoti vuttaṃ hotī”ti.",
  "tika-vin01t1:1640_8": "Kasmāti avinipātanadhammatāya kāraṇaṃ pucchati.",
  "tika-vin01t1:1640_9": "Apāyaṃ gamentīti apāyagamanīyā.",
  "tika-vin01t1:1640_10": "Vinipātanasabhāvoti uppajjanasabhāvo.",
  "tika-vin01t1:1640_11": "Sammattaniyāmena maggenāti sammā bhavaniyāmakena paṭiladdhamaggena.",
  "tika-vin01t1:1640_12": "Niyatoti vā heṭṭhimantato sattamabhavato upari anuppajjanadhammatāya niyato.",
  "tika-vin01t1:1640_13": "Sambodhīti uparimaggattayasaṅkhātā sambodhi.",
  "tika-vin01t1:1640_14": "Sambujjhatīti hi sambodhi,",
  "tika-vin01t1:1640_15": "ariyamaggo.",
  "tika-vin01t1:1640_16": "So ca idha paṭhamamaggassa adhigatattā avasiṭṭho eva adhigantabbabhāvena icchitabboti.",
  "tika-vin01t1:1640_17": "Tenāha “uparimaggattayaṃ avassaṃ sampāpako”ti.",
  "tika-vin01t1:1640_18": "Uparimaggattayaṃ avassaṃ sampāpuṇātīti sampāpako,",
  "tika-vin01t1:1640_19": "sotāpanno.",
  "tika-vin01t1:1641_0": "Vinayapaññattiyācanakathā niṭṭhitā.",
  "tika-vin01t1:1642_0": "Buddhāciṇṇakathā",
  "tika-vin01t1:1643_0": "22.",
  "tika-vin01t1:1643_1": "Anudhammatāti lokuttaradhammānugato dhammo.",
  "tika-vin01t1:1643_2": "Anapaloketvāti padassa vivaraṇaṃ “anāpucchitvā”ti.",
  "tika-vin01t1:1643_3": "Janapadacārikaṃ pakkamantīti ettha iti-",
  "tika-vin01t1:1643_4": "saddo gamyamānatāya na vutto,",
  "tika-vin01t1:1643_5": "evaṃ aññatthāpi īdisesu ṭhānesu.",
  "tika-vin01t1:1643_6": "Tattha janapadacārikanti janapadesu caraṇaṃ,",
  "tika-vin01t1:1643_7": "caraṇaṃ vā cāro,",
  "tika-vin01t1:1643_8": "so eva cārikā,",
  "tika-vin01t1:1643_9": "janapadesu cārikā janapadacārikā.",
  "tika-vin01t1:1643_10": "Taṃ pakkamanti,",
  "tika-vin01t1:1643_11": "janapadagamanaṃ gacchantīti attho.",
  "tika-vin01t1:1643_12": "Pakkamantiyevāti avadhāraṇena no na pakkamantīti dasseti.",
  "tika-vin01t1:1643_13": "“Janapadacārikaṃ pakkamantī”ti ettha ṭhatvā bhagavato cārikāpakkamanavidhiṃ dassento āha “janapadacārikaṃ carantā cā”tiādi.",
  "tika-vin01t1:1643_14": "Cārikā ca nāmesā duvidhā turitacārikā ceva aturitacārikā ca.",
  "tika-vin01t1:1643_15": "Tattha dūrepi bodhaneyyapuggalaṃ disvā tassa bodhanatthāya sahasā gamanaṃ turitacārikā nāma,",
  "tika-vin01t1:1643_16": "sā mahākassapattherapaccuggamanādīsu daṭṭhabbā.",
  "tika-vin01t1:1643_17": "Bhagavā hi mahākassapattheraṃ paccuggacchanto muhuttena tigāvutamagamāsi,",
  "tika-vin01t1:1643_18": "āḷavakassatthāya tiṃsayojanaṃ,",
  "tika-vin01t1:1643_19": "tathā aṅgulimālassa,",
  "tika-vin01t1:1643_20": "pukkusātissa pana pañcacattālīsayojanaṃ,",
  "tika-vin01t1:1643_21": "mahākappinassa vīsayojanasataṃ,",
  "tika-vin01t1:1643_22": "dhaniyassatthāya sattayojanasatāni agamāsi,",
  "tika-vin01t1:1643_23": "dhammasenāpatino saddhivihārikassa vanavāsītissasāmaṇerassa tigāvutādhikaṃ vīsayojanasataṃ agamāsi,",
  "tika-vin01t1:1643_24": "ayaṃ turitacārikā.",
  "tika-vin01t1:1643_25": "Yaṃ pana gāmanigamanagarapaṭipāṭiyā devasikaṃ yojanaaḍḍhayojanavasena piṇḍapātacariyādīhi lokaṃ anuggaṇhantassa gamanaṃ,",
  "tika-vin01t1:1643_26": "ayaṃ aturitacārikā nāma.",
  "tika-vin01t1:1643_27": "Imaṃ pana cārikaṃ caranto bhagavā mahāmaṇḍalaṃ majjhimamaṇḍalaṃ antimamaṇḍalanti imesaṃ tiṇṇaṃ maṇḍalānaṃ aññatarasmiṃ carati.",
  "tika-vin01t1:1643_28": "Tattha “janapadacārika”nti vuttattā aturitacārikāva idhādhippetā.",
  "tika-vin01t1:1643_29": "Tameva vibhajitvā dassento āha “mahāmaṇḍalaṃ majjhimamaṇḍala”ntiādi.",
  "tika-vin01t1:1644_0": "Tattha antimamaṇḍalanti khuddakamaṇḍalaṃ,",
  "tika-vin01t1:1644_1": "itaresaṃ vā maṇḍalānaṃ antogadhattā antimamaṇḍalaṃ,",
  "tika-vin01t1:1644_2": "abbhantarimamaṇḍalanti vuttaṃ hoti.",
  "tika-vin01t1:1644_3": "Imesaṃ pana maṇḍalānaṃ kiṃ pamāṇanti āha “tattha mahāmaṇḍalaṃ navayojanasatika”ntiādi.",
  "tika-vin01t1:1644_4": "Navayojanasatikampi ṭhānaṃ majjhimadesapariyāpannameva,",
  "tika-vin01t1:1644_5": "tato paraṃ nādhippetaṃ turitacārikāvasena agamanato.",
  "tika-vin01t1:1644_6": "Yasmā nikkhantakālato paṭṭhāya gatagataṭṭhānassa catūsu passesu samantato yojanasataṃ ekakolāhalaṃ hoti,",
  "tika-vin01t1:1644_7": "purimaṃ purimaṃ āgatā nimantetuṃ labhanti,",
  "tika-vin01t1:1644_8": "itaresu dvīsu maṇḍalesu sakkāro mahāmaṇḍalaṃ osarati,",
  "tika-vin01t1:1644_9": "tattha buddhā bhagavanto tesu tesu gāmanigamesu ekāhaṃ dvīhaṃ vasantā mahājanaṃ āmisapaṭiggahena anuggaṇhanti,",
  "tika-vin01t1:1644_10": "dhammadānena ca vivaṭṭūpanissitaṃ kusalaṃ vaḍḍhenti,",
  "tika-vin01t1:1644_11": "tasmā vuttaṃ “gāmanigamādīsu mahājanaṃ āmisapaṭiggahena anuggaṇhantā”tiādi.",
  "tika-vin01t1:1644_12": "Samathavipassanā taruṇā hontīti ettha taruṇā vipassanāti saṅkhāraparicchedane ñāṇaṃ kaṅkhāvitaraṇe ñāṇaṃ",
  "tika-vin01t1:1644_13": "sammasane ñāṇaṃ maggāmagge ñāṇanti catunnaṃ ñāṇānaṃ adhivacanaṃ.",
  "tika-vin01t1:1644_14": "Samathassa taruṇabhāvo pana upacārasamādhivasena veditabbo.",
  "tika-vin01t1:1644_15": "“Sace pana antovasse bhikkhūnaṃ samathavipassanā taruṇā hontī”ti idaṃ nidassanamattanti daṭṭhabbaṃ.",
  "tika-vin01t1:1644_16": "Aññenapi majjhimamaṇḍale veneyyānaṃ ñāṇaparipākādikāraṇena majjhimamaṇḍale cārikaṃ caritukāmā cātumāsaṃ vasitvāva nikkhamanti.",
  "tika-vin01t1:1645_0": "Pavāraṇāsaṅgahaṃ datvāti anumatidānavasena datvā.",
  "tika-vin01t1:1645_1": "Māgasirassa paṭhamadivaseti māgasiramāsassa paṭhamadivase.",
  "tika-vin01t1:1645_2": "Idañcetarahi pavattavohāravasena kattikamāsassa aparapakkhapāṭipadadivasaṃ sandhāya vuttaṃ.",
  "tika-vin01t1:1645_3": "Tesanti tesaṃ buddhānaṃ.",
  "tika-vin01t1:1645_4": "Tehi vinetabbattā “tesaṃ vineyyasattā”ti vuttaṃ.",
  "tika-vin01t1:1645_5": "Vineyyasattāti ca cārikāya vinetabbasattā.",
  "tika-vin01t1:1645_6": "Māgasiramāsampi tattheva vasitvā phussamāsassa paṭhamadivaseti idampi nidassanamattanti daṭṭhabbaṃ.",
  "tika-vin01t1:1645_7": "Catumāsavutthānampi buddhānaṃ vineyyasattā aparipakkindriyā honti,",
  "tika-vin01t1:1645_8": "tesaṃ indriyaparipākaṃ āgamayamānā aparampi ekamāsaṃ vā dviticatumāsaṃ vā tatthevavasitvā mahābhikkhusaṅghaparivārā",
  "tika-vin01t1:1645_9": "nikkhamitvā purimanayeneva lokaṃ anuggaṇhantā sattahi vā chahi vā pañcahi vā catūhi vā māsehi cārikaṃ",
  "tika-vin01t1:1645_10": "pariyosāpenti.",
  "tika-vin01t1:1645_11": "Veneyyavasenevāti avadhāraṇena na cīvarādihetu carantīti dasseti.",
  "tika-vin01t1:1645_12": "Tathā hi imesu tīsu maṇḍalesu yattha katthaci cārikaṃ carantā na cīvarādihetu caranti,",
  "tika-vin01t1:1645_13": "atha kho ye duggatabālajiṇṇabyādhikā,",
  "tika-vin01t1:1645_14": "te “kadā tathāgataṃ āgantvā passissanti,",
  "tika-vin01t1:1645_15": "mayi pana cārikaṃ carante mahājano tathāgatadassanaṃ labhissati,",
  "tika-vin01t1:1645_16": "tattha keci cittāni pasādessanti,",
  "tika-vin01t1:1645_17": "keci mālādīhi pūjessanti,",
  "tika-vin01t1:1645_18": "keci kaṭacchubhikkhaṃ dassanti,",
  "tika-vin01t1:1645_19": "keci micchādassanaṃ pahāya sammādiṭṭhikā bhavissanti,",
  "tika-vin01t1:1645_20": "taṃ nesaṃ bhavissati dīgharattaṃ hitāya sukhāyā”ti evaṃ lokānukampāya cārikaṃ caranti.",
  "tika-vin01t1:1646_0": "Apica catūhi kāraṇehi buddhā bhagavanto cārikaṃ caranti jaṅghavihāravasena sarīraphāsukatthāya,",
  "tika-vin01t1:1646_1": "aṭṭhuppattikālābhikaṅkhanatthāya,",
  "tika-vin01t1:1646_2": "bhikkhūnaṃ sikkhāpadapaññāpanatthāya,",
  "tika-vin01t1:1646_3": "tattha tattha paripākagatindriye bodhaneyyasatte bodhanatthāyāti.",
  "tika-vin01t1:1646_4": "Aparehipi catūhi kāraṇehi buddhā bhagavanto cārikaṃ caranti buddhaṃ saraṇaṃ gacchissantīti vā, dhammaṃ,",
  "tika-vin01t1:1646_5": "saṅghaṃ saraṇaṃ gacchissantīti vā,",
  "tika-vin01t1:1646_6": "mahatā dhammavassena catasso parisā santappessāmāti vā.",
  "tika-vin01t1:1646_7": "Aparehipi pañcahi kāraṇehi buddhā bhagavanto cārikaṃ caranti pāṇātipātā viramissantīti vā,",
  "tika-vin01t1:1646_8": "adinnādānā,",
  "tika-vin01t1:1646_9": "kāmesumicchācārā, musāvādā,",
  "tika-vin01t1:1646_10": "surāmerayamajjapamādaṭṭhānā viramissantīti vā.",
  "tika-vin01t1:1646_11": "Aparehipi aṭṭhahi kāraṇehi buddhā bhagavanto cārikaṃ caranti paṭhamaṃ jhānaṃ paṭilabhissantīti vā,",
  "tika-vin01t1:1646_12": "dutiyaṃ…pe…",
  "tika-vin01t1:1646_13": "nevasaññānāsaññāyatanasamāpattiṃ paṭilabhissantīti vā.",
  "tika-vin01t1:1646_14": "Aparehipi aṭṭhahi kāraṇehi buddhā bhagavanto cārikaṃ caranti sotāpattimaggaṃ adhigamissantīti vā,",
  "tika-vin01t1:1646_15": "sotāpattiphalaṃ…pe…",
  "tika-vin01t1:1646_16": "arahattaphalaṃ sacchikarissantīti vāti.",
  "tika-vin01t1:1647_0": "Pupphāni ocinantā viya carantīti iminā yathā mālākāro bahuṃ pupphagacchaṃ disvā tattha cirampi ṭhatvā",
  "tika-vin01t1:1647_1": "pupphāni ocinitvā pupphasuññaṃ gacchaṃ disvā tattha papañcaṃ akatvā taṃ pahāya aññattha gantvā pupphāni",
  "tika-vin01t1:1647_2": "ocinanto vicarati,",
  "tika-vin01t1:1647_3": "evameva buddhāpi yattha gāmanigamādīsu vineyyasattā bahū honti,",
  "tika-vin01t1:1647_4": "tattha cirampi vasantā te vinetvā vineyyasuññagāmādīsu papañcaṃ akatvā taṃ pahāya aññattha bahuvineyyakesu gāmādīsu vasantā vicarantīti dasseti.",
  "tika-vin01t1:1647_5": "Tatoyeva ca atikhuddakepi antimamaṇḍale upanissayavantānaṃ bahubhāvato tāva bahumpi kālaṃ sattamāsapariyantaṃ cārikaṃ caranti.",
  "tika-vin01t1:1648_0": "Santasabhāvattā kilesasamaṇahetutāya vā santaṃ nibbānaṃ,",
  "tika-vin01t1:1648_1": "sukhakāraṇatāya ca sukhanti āha “santaṃ sukhaṃ nibbānamārammaṇaṃ katvā”ti.",
  "tika-vin01t1:1648_2": "Dasasahassacakkavāḷeti jātikkhettabhūtāya dasasahassilokadhātuyā.",
  "tika-vin01t1:1648_3": "Idañca devabrahmānaṃ vasena vuttaṃ,",
  "tika-vin01t1:1648_4": "manussā pana imasmiṃyeva cakkavāḷe bodhaneyyā honti.",
  "tika-vin01t1:1648_5": "Bodhaneyyasattasamavalokananti paṭhamaṃ mahākaruṇāya pharitvā pacchā sabbaññutaññāṇajālaṃ pattharitvā",
  "tika-vin01t1:1648_6": "tassa anto paviṭṭhānaṃ bodhaneyyasattānaṃ samolokanaṃ.",
  "tika-vin01t1:1648_7": "Buddhā kira mahākaruṇāsamāpattiṃ samāpajjitvā tato vuṭṭhāya “ye sattā bhabbā paripākañāṇā ajjayeva mayā vinetabbā,",
  "tika-vin01t1:1648_8": "te mayhaṃ ñāṇassa upaṭṭhahantū”ti cittaṃ adhiṭṭhāya samannāharanti.",
  "tika-vin01t1:1648_9": "Tesaṃ saha samannāhārā eko vā dve vā bahū vā tadā vinayūpagā veneyyā sabbaññutaññāṇassa āpāthamāgacchanti,",
  "tika-vin01t1:1648_10": "ayamettha buddhānubhāvo.",
  "tika-vin01t1:1648_11": "Evaṃ āpāthamāgatānaṃ pana nesaṃ upanissayaṃ pubbacariyaṃ pubbahetuṃ sampativattamānañca paṭipattiṃ olokenti.",
  "tika-vin01t1:1648_12": "Veneyyasattapariggaṇhanatthañhi samannāhāre kate paṭhamaṃ nesaṃ veneyyabhāveneva upaṭṭhānaṃ hoti.",
  "tika-vin01t1:1648_13": "Atha “kiṃ nu kho bhavissatī”ti saraṇagamanādivasena kañci nipphattiṃ vīmaṃsamānā pubbupanissayāni olokenti.",
  "tika-vin01t1:1649_0": "Otiṇṇeti ārocite,",
  "tika-vin01t1:1649_1": "parisamajjhaṃ vā otiṇṇe.",
  "tika-vin01t1:1649_2": "Dvikkhattunti ekasmiṃ saṃvacchare dvikkhattuṃ.",
  "tika-vin01t1:1649_3": "Buddhakāle kira ekekasmiṃ saṃvacchare dve vāre bhikkhū sannipatanti upakaṭṭhavassūpanāyikakāle ca pavāraṇākāle ca.",
  "tika-vin01t1:1649_4": "Upakaṭṭhāya vassūpanāyikāya dasapi vīsampi tiṃsampi cattālīsampi paññāsampi bhikkhū vaggavaggā hutvā kammaṭṭhānatthāya āgacchanti.",
  "tika-vin01t1:1649_5": "Bhagavā tehi saddhiṃ sammoditvā “kasmā,",
  "tika-vin01t1:1649_6": "bhikkhave,",
  "tika-vin01t1:1649_7": "upakaṭṭhāya vassūpanāyikāya vicarathā”ti pucchati.",
  "tika-vin01t1:1649_8": "Atha te “bhagavā kammaṭṭhānatthaṃ āgatamha,",
  "tika-vin01t1:1649_9": "kammaṭṭhānaṃ no dethā”ti yācanti.",
  "tika-vin01t1:1649_10": "Satthā tesaṃ cariyavasena rāgacaritassa asubhakammaṭṭhānaṃ deti,",
  "tika-vin01t1:1649_11": "dosacaritassa mettākammaṭṭhānaṃ,",
  "tika-vin01t1:1649_12": "mohacaritassa “uddeso paripucchā kālena dhammassavanaṃ kālena dhammasākacchā idaṃ tuyhaṃ sappāya”nti ācikkhati.",
  "tika-vin01t1:1649_13": "Kiñcāpi hi mohacaritassa ānāpānassatikammaṭṭhānaṃ sappāyaṃ,",
  "tika-vin01t1:1649_14": "kammaṭṭhānabhāvanāya pana bhājanabhūtaṃ kātuṃ sammohavigamāya paṭhamaṃ uddesaparipucchādhammassavanadhammasākacchāsu niyojeti.",
  "tika-vin01t1:1649_15": "Vitakkacaritassa ānāpānassatikammaṭṭhānaṃ deti.",
  "tika-vin01t1:1649_16": "Saddhācaritassa visesato purimā cha anussatiyo sappāyā,",
  "tika-vin01t1:1649_17": "tāsaṃ pana anuyuñjane ayaṃ pubbabhāgapaṭipattīti dassetuṃ pasādanīyasuttantena buddhasubodhitaṃ dhammasudhammataṃ saṅghasuppaṭipattiñca pakāseti.",
  "tika-vin01t1:1649_18": "Ñāṇacaritassa pana maraṇassati upasamānussati catudhātuvavatthānaṃ āhārepaṭikūlasaññā visesato sappāyā,",
  "tika-vin01t1:1649_19": "tesaṃ upakāradhammadassanatthaṃ aniccatādipaṭisaṃyutte gambhīre suttante katheti.",
  "tika-vin01t1:1649_20": "Te kammaṭṭhānaṃ gahetvā sace sappāyaṃ hoti,",
  "tika-vin01t1:1649_21": "satthu santike eva vasanti.",
  "tika-vin01t1:1649_22": "No ce hoti,",
  "tika-vin01t1:1649_23": "sappāyaṃ senāsanaṃ pucchantā gacchanti.",
  "tika-vin01t1:1649_24": "Tepi tattha vasantā temāsikaṃ paṭipadaṃ gahetvā ghaṭentā vāyamantā sotāpannāpi honti sakadāgāminopi anāgāminopi arahantopi.",
  "tika-vin01t1:1649_25": "Tato vutthavassā pavāretvā satthu santikaṃ gantvā “bhagavā ahaṃ tumhākaṃ santike kammaṭṭhānaṃ gahetvā sotāpattiphalaṃ patto…pe…",
  "tika-vin01t1:1649_26": "ahaṃ aggaphalaṃ arahatta”nti paṭiladdhaguṇaṃ ārocenti,",
  "tika-vin01t1:1649_27": "upari anadhigatassa adhigamāya kammaṭṭhānañca yācanti.",
  "tika-vin01t1:1649_28": "Tena vuttaṃ “pure vassūpanāyikāya ca kammaṭṭhānaggahaṇatthaṃ…pe…",
  "tika-vin01t1:1649_29": "upari kammaṭṭhānaggahaṇatthañcā”ti.",
  "tika-vin01t1:1650_0": "Āyāmāti ettha ā-",
  "tika-vin01t1:1650_1": "saddo “āgacchā”ti iminā samānatthoti āha “āyāmāti āgaccha yāmā”ti,",
  "tika-vin01t1:1650_2": "ehi gacchāmāti attho.",
  "tika-vin01t1:1650_3": "Ānandāti bhagavā santikāvacarattā theraṃ ālapati,",
  "tika-vin01t1:1650_4": "na pana tadā satthu santike vasantānaṃ bhikkhūnaṃ abhāvato.",
  "tika-vin01t1:1650_5": "Pañcasataparimāṇo hi tadā bhagavato santike bhikkhusaṅgho.",
  "tika-vin01t1:1650_6": "Thero pana “gaṇhathāvuso pattacīvarāni,",
  "tika-vin01t1:1650_7": "bhagavā asukaṭṭhānaṃ gantukāmo”ti bhikkhūnaṃ āroceti.",
  "tika-vin01t1:1650_8": "“Atha kho bhagavā āyasmantaṃ ānandaṃ āmantesī”ti vuttattā “bhagavato paccassosī”ti idha bhagavatoti sāmivacanaṃ",
  "tika-vin01t1:1650_9": "āmantanavacanameva sambandhīantaraṃ apekkhatīti iminā adhippāyena “bhagavato vacanaṃ paṭiassosī”ti vuttaṃ.",
  "tika-vin01t1:1650_10": "Bhagavatoti pana idaṃ patissavasambandhena sampadānavacanaṃ yathā “devadattassa paṭissuṇotī”ti.",
  "tika-vin01t1:1650_11": "Paccassosīti ettha paṭi-",
  "tika-vin01t1:1650_12": "saddo abhimukhavacanoti āha “abhimukho hutvā suṇī”ti.",
  "tika-vin01t1:1650_13": "Bhagavato mukhābhimukho hutvā adhivāsetvā suṇi,",
  "tika-vin01t1:1650_14": "na udāsino hutvāti adhippāyo.",
  "tika-vin01t1:1651_0": "Tassa pāṭihāriyassa āgantukavasena katattā vuttaṃ “nagaradvārato paṭṭhāyā”ti.",
  "tika-vin01t1:1651_1": "Suvaṇṇarasapiñjarāhi rasmīhīti ettha rasa-",
  "tika-vin01t1:1651_2": "saddo udakapariyāyo, piñjara-",
  "tika-vin01t1:1651_3": "saddo hemavaṇṇapariyāyo,",
  "tika-vin01t1:1651_4": "tasmā suvaṇṇajaladhārā viya suvaṇṇavaṇṇāhi rasmīhīti attho.",
  "tika-vin01t1:1651_5": "Samujjotayamānoti obhāsayamāno.",
  "tika-vin01t1:1651_6": "Assāti verañjassa brāhmaṇassa.",
  "tika-vin01t1:1651_7": "Bhagavantaṃ upanisīditukāmoti bhagavantaṃ upagantvā nisīditukāmo,",
  "tika-vin01t1:1651_8": "bhagavato samīpe nisīditukāmoti vuttaṃ hoti.",
  "tika-vin01t1:1652_0": "Brāhmaṇa tayā nimantitā vassaṃvutthā amhāti pāḷiyaṃ sambandho veditabbo.",
  "tika-vin01t1:1652_1": "Dātabbo assāti dātabbo bhaveyya.",
  "tika-vin01t1:1652_2": "No asantoti neva avijjamāno,",
  "tika-vin01t1:1652_3": "kintu vijjamānoyevāti dīpeti.",
  "tika-vin01t1:1652_4": "Vinā vā liṅgavipallāsenettha attho daṭṭhabboti āha “atha vā”tiādi.",
  "tika-vin01t1:1652_5": "Iminā sāmaññavacanato ettha napuṃsakaliṅganiddesoti dasseti.",
  "tika-vin01t1:1652_6": "No natthīti no amhākaṃ natthi.",
  "tika-vin01t1:1652_7": "Noti vā etassa vivaraṇaṃ natthīti.",
  "tika-vin01t1:1652_8": "Kesaṃ adātukāmatā viyāti āha “yathā”tiādi.",
  "tika-vin01t1:1652_9": "Pahūtavittūpakaraṇānanti ettha vittīti tuṭṭhi,",
  "tika-vin01t1:1652_10": "vittiyā upakaraṇaṃ vittūpakaraṇaṃ,",
  "tika-vin01t1:1652_11": "tuṭṭhikāraṇanti attho.",
  "tika-vin01t1:1652_12": "Pahūtaṃ dhanadhaññajātarūparajatanānāvidhālaṅkārasuvaṇṇabhājanādibhedaṃ vittūpakaraṇametesanti pahūtavittūpakaraṇā,",
  "tika-vin01t1:1652_13": "tesaṃ pahūtavittūpakaraṇānaṃ maccharīnaṃ yathā adātukāmatā,",
  "tika-vin01t1:1652_14": "evaṃ no adātukāmatāpi natthīti sambandho.",
  "tika-vin01t1:1652_15": "Taṃ kutettha labbhāti ettha tanti taṃ kāraṇaṃ,",
  "tika-vin01t1:1652_16": "taṃ kiccaṃ vā.",
  "tika-vin01t1:1652_17": "Etthāti gharāvāse.",
  "tika-vin01t1:1652_18": "Dutiye pana atthavikappe tanti deyyadhammassa parāmasanaṃ.",
  "tika-vin01t1:1652_19": "Etthāti imasmiṃ temāsabbhantareti attho.",
  "tika-vin01t1:1652_20": "Yanti yena kāraṇena,",
  "tika-vin01t1:1652_21": "kiriyāparāmasanaṃ vā.",
  "tika-vin01t1:1652_22": "Dutiye pana atthavikappe yanti yaṃ deyyadhammanti attho.",
  "tika-vin01t1:1653_0": "Alaṃ gharāvāsapalibodhacintāyāti saññāpetvāti brāhmaṇa netaṃ gharāvāsapalibodhena kataṃ,",
  "tika-vin01t1:1653_1": "atha kho mārāvaṭṭanenāti brāhmaṇaṃ saññāpetvā.",
  "tika-vin01t1:1653_2": "Taṅkhaṇānurūpāyāti yādisī tadā tassa ajjhāsayappavatti,",
  "tika-vin01t1:1653_3": "tadanurūpāyāti attho.",
  "tika-vin01t1:1653_4": "Tassa tadā tādisassa vivaṭṭasannissitassa ñāṇaparipākassa abhāvato kevalaṃ abbhantarasannissito eva attho",
  "tika-vin01t1:1653_5": "dassitoti āha “diṭṭhadhammikasamparāyikaṃ atthaṃ sandassetvā”ti,",
  "tika-vin01t1:1653_6": "paccakkhato vibhāvetvāti attho.",
  "tika-vin01t1:1653_7": "Kusale dhammeti tebhūmake kusale dhamme.",
  "tika-vin01t1:1653_8": "Tatthāti kusaladhamme yathāsamādapite.",
  "tika-vin01t1:1653_9": "Nanti brāhmaṇaṃ.",
  "tika-vin01t1:1653_10": "Samuttejetvāti sammadeva uparūpari nivesetvā puññakiriyāya tikkhavisadabhāvaṃ āpādetvā.",
  "tika-vin01t1:1653_11": "Taṃ pana atthato tassa ussāhajananaṃ hotīti āha “saussāhaṃ katvā”ti.",
  "tika-vin01t1:1653_12": "Evaṃ puññakiriyāya saussāhato evarūpaguṇasamaṅgitā ca niyamato diṭṭhadhammikādiatthasampādananti evaṃ",
  "tika-vin01t1:1653_13": "saussāhatāya aññehi ca tasmiṃ vijjamānaguṇehi sampahaṃsetvā sammadeva haṭṭhatuṭṭhabhāvaṃ āpādetvā.",
  "tika-vin01t1:1654_0": "Yadi bhagavā dhammaratanavassaṃ vassi,",
  "tika-vin01t1:1654_1": "atha kasmā so visesaṃ nādhigacchi?",
  "tika-vin01t1:1654_2": "Upanissayasampattiyā abhāvato.",
  "tika-vin01t1:1654_3": "Yadi evaṃ kasmā bhagavā tassa tathā dhammaratanavassaṃ vassīti? Vuccate –",
  "tika-vin01t1:1654_4": "yadipi tassa visesādhigamo natthi,",
  "tika-vin01t1:1654_5": "āyatiṃ pana nibbānādhigamatthāya vāsanābhāgiyā ca sabbā purimapacchimadhammakathā ahosīti daṭṭhabbā.",
  "tika-vin01t1:1654_6": "Na hi bhagavato niratthakā dhammadesanā atthi.",
  "tika-vin01t1:1654_7": "Temāsikopi deyyadhammoti temāsaṃ dātabbopi deyyadhammo.",
  "tika-vin01t1:1654_8": "Yaṃ divasanti yasmiṃ divase.",
  "tika-vin01t1:1655_0": "23.",
  "tika-vin01t1:1655_1": "Buddhapariṇāyakanti buddho pariṇāyako etassāti buddhapariṇāyako,",
  "tika-vin01t1:1655_2": "bhikkhusaṅgho.",
  "tika-vin01t1:1655_3": "Taṃ buddhapariṇāyakaṃ,",
  "tika-vin01t1:1655_4": "buddhajeṭṭhakanti attho.",
  "tika-vin01t1:1655_5": "Yāvadatthaṃ katvāti yāva attho,",
  "tika-vin01t1:1655_6": "tāva bhojanena tadā katanti adhippāyo.",
  "tika-vin01t1:1655_7": "Dātuṃ upanītabhikkhāya paṭikkhepo nāma hatthasaññāya mukhavikārena vacībhedena vā hotīti āha “hatthasaññāyā”tiādi.",
  "tika-vin01t1:1655_8": "Onītapattapāṇinti ettha onīto pattato pāṇi etassāti onītapattapāṇīti bhinnādhikaraṇavisayoyaṃ saddo bāhiratthasamāsoti āha “pattato onītapāṇi”ntiādi.",
  "tika-vin01t1:1655_9": "“Onittapattapāṇi”ntipi pāṭho,",
  "tika-vin01t1:1655_10": "tassattho onittaṃ nānābhūtaṃ vinābhūtaṃ āmisāpanayanena vā sucikataṃ pattaṃ pāṇito assāti onittapattapāṇi,",
  "tika-vin01t1:1655_11": "taṃ onittapattapāṇiṃ,",
  "tika-vin01t1:1655_12": "hatthe ca pattañca dhovitvā ekamante pattaṃ nikkhipitvā nisinnanti attho.",
  "tika-vin01t1:1655_13": "Pattuṇṇapaṭṭapaṭe cāti pattuṇṇapaṭe ca paṭṭapaṭe ca.",
  "tika-vin01t1:1655_14": "Tattha pattuṇṇapadese bhavā pattuṇṇā,",
  "tika-vin01t1:1655_15": "kosiyavisesātipi vadanti.",
  "tika-vin01t1:1655_16": "Paṭṭāni pana cīnapaṭāni.",
  "tika-vin01t1:1655_17": "Āyogādīsu āyogoti paṭiāyogo,",
  "tika-vin01t1:1655_18": "aṃsabaddhakaṃ pattatthavikādīsu.",
  "tika-vin01t1:1655_19": "Bhesajjatelānanti bhesajjasampākena sādhitatelānaṃ.",
  "tika-vin01t1:1655_20": "Tumbānīti cammamayatelabhājanāni.",
  "tika-vin01t1:1655_21": "Ekamekassa bhikkhuno sahassagghanakaṃ telamadāsīti sambandho.",
  "tika-vin01t1:1656_0": "Mahāyāgaṃ yajitvāti mahādānaṃ datvā.",
  "tika-vin01t1:1656_1": "Saputtadāraṃ vanditvā nisinnanti puttadārehi saddhiṃ vanditvā nisinnaṃ.",
  "tika-vin01t1:1656_2": "Temāsanti accantasaṃyoge upayogavacanaṃ.",
  "tika-vin01t1:1656_3": "“Temāsaṃ sotabbadhammaṃ ajjeva suṇissāmī”ti nisinnassa taṃ ajjhāsayaṃ pūretvā desitattā vuttaṃ “paripuṇṇasaṅkappaṃ kurumāno”ti.",
  "tika-vin01t1:1656_4": "Anubandhitvāti anugantvā.",
  "tika-vin01t1:1657_0": "Buddhānaṃ anabhiratiparitassitā nāma natthīti āha “yathājjhāsayaṃ yathārucitaṃ vāsaṃ vasitvā”ti.",
  "tika-vin01t1:1657_1": "Abhirantaṃ abhiratīti hi atthato ekaṃ.",
  "tika-vin01t1:1657_2": "Abhirantasaddo cāyaṃ abhirucipariyāyo,",
  "tika-vin01t1:1657_3": "na assādapariyāyo.",
  "tika-vin01t1:1657_4": "Assādavasena ca katthaci vasantassa assādavatthuvigamanena siyā tassa tattha anabhirati,",
  "tika-vin01t1:1657_5": "tayidaṃ khīṇāsavānaṃ natthi,",
  "tika-vin01t1:1657_6": "pageva buddhānaṃ,",
  "tika-vin01t1:1657_7": "tasmā abhirativasena katthaci vasitvā tadabhāvato aññattha gamanaṃ nāma buddhānaṃ natthi,",
  "tika-vin01t1:1657_8": "vineyyavinayanatthaṃ pana katthaci vasitvā tasmiṃ siddhe vineyyavinayatthameva tato aññattha gacchanti,",
  "tika-vin01t1:1657_9": "ayamettha yathāruci.",
  "tika-vin01t1:1657_10": "Soreyyādīni anupagammāti mahāmaṇḍalacārikāya vīthibhūtāni soreyyanagarādīni anupagantvā.",
  "tika-vin01t1:1657_11": "Payāgapatiṭṭhānanti gāmassapi adhivacanaṃ titthassapi.",
  "tika-vin01t1:1657_12": "Gaṅgaṃ nadinti gaṅgaṃ nāma nadiṃ.",
  "tika-vin01t1:1657_13": "Tadavasarīti ettha tanti karaṇatthe upayogavacananti āha “tena avasari tadavasarī”ti.",
  "tika-vin01t1:1658_0": "Buddhāciṇṇakathā niṭṭhitā.",
  "tika-vin01t1:1659_0": "Samantapāsādikāyāti samantato sabbaso pasādaṃ janetīti samantapāsādikā,",
  "tika-vin01t1:1659_1": "tassā samantapāsādikāya.",
  "tika-vin01t1:1659_2": "Tatridaṃ samantapāsādikāya samantapāsādikattasminti ettha tatrāti purimavacanāpekkhaṃ,",
  "tika-vin01t1:1659_3": "idanti vakkhamānakāraṇavacanāpekkhaṃ.",
  "tika-vin01t1:1659_4": "Tatrāyaṃ yojanā –",
  "tika-vin01t1:1659_5": "yaṃ vuttaṃ “samantapāsādikāya vinayasaṃvaṇṇanāyā”ti,",
  "tika-vin01t1:1659_6": "tatra yā sā samantapāsādikāti saṃvaṇṇanā vuttā,",
  "tika-vin01t1:1659_7": "tassā samantapāsādikāya saṃvaṇṇanāya samantapāsādikattasmiṃ samantapāsādikabhāve sabbaso pasādajanakatte idaṃ hoti.",
  "tika-vin01t1:1659_8": "Kiṃ hotīti āha “ācariyaparamparato”tiādi.",
  "tika-vin01t1:1660_0": "Ācariyaparamparatoti “upāli dāsako”tiādinā.",
  "tika-vin01t1:1660_1": "Vuttaācariyaparamparato.",
  "tika-vin01t1:1660_2": "Nidānavatthuppabhedadīpanatoti nidānappabhedadīpanato vatthuppabhedadīpanato ca.",
  "tika-vin01t1:1660_3": "Tattha bāhiranidānaabbhantaranidānasikkhāpadanidānadassanavasena nidānappabhedadīpanaṃ veditabbaṃ,",
  "tika-vin01t1:1660_4": "theravādappakāsanaṃ pana vatthuppabhedadīpanaṃ.",
  "tika-vin01t1:1660_5": "Parasamayavivajjanatoti “sakāya paṭiññāya mettiyaṃ bhikkhuniṃ nāsethā”tiādīsu micchāpaṭipannānaṃ paresaṃ laddhinirākaraṇato,",
  "tika-vin01t1:1660_6": "tatoyeva ca attano samayapatiṭṭhāpanena sakasamayavisuddhito.",
  "tika-vin01t1:1661_0": "Byañjanaparisodhanatoti pāṭhasodhanena byañjanaparisodhanaṃ veditabbaṃ,",
  "tika-vin01t1:1661_1": "saddasatthānusārena vā nibbacanaṃ dassetvā padanipphattidassanaṃ byañjanaparisodhanaṃ.",
  "tika-vin01t1:1661_2": "Vibhaṅganayabhedadassanatoti “tisso itthiyo”tiādipadabhājanassa anurūpavasena nayabhedadassanato.",
  "tika-vin01t1:1661_3": "Sampassatanti ñāṇacakkhunā sammā passantānaṃ,",
  "tika-vin01t1:1661_4": "upaparikkhantānanti attho.",
  "tika-vin01t1:1661_5": "Apāsādikanti appasādāvahaṃ.",
  "tika-vin01t1:1661_6": "Etthāti samantapāsādikāya.",
  "tika-vin01t1:1661_7": "Sampassataṃ viññūnanti sambandho.",
  "tika-vin01t1:1661_8": "Tasmā ayaṃ saṃvaṇṇanā samantapāsādikātveva pavattāti yojetabbaṃ.",
  "tika-vin01t1:1661_9": "Kassa kena desitassa saṃvaṇṇanāti āha “vinayassā”tiādi.",
  "tika-vin01t1:1662_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t1:1663_0": "Verañjakaṇḍavaṇṇanā samattā.",
  "tika-vin01t1:1664_0": "Paṭhamo bhāgo niṭṭhito."
}