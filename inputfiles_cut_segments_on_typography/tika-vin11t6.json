{
  "tika-vin11t6:0_0": "Pācittiyakathāvaṇṇanā",
  "tika-vin11t6:1_0": "889.",
  "tika-vin11t6:1_1": "Evaṁ nātivitthārasaṅkhepato nissaggiyavinicchayaṁ dassetvā idāni tadanantaraṁ niddiṭṭhassa pācittiyakaṇḍassa",
  "tika-vin11t6:1_2": "vinicchayaṁ dassetuṁ “sampajānamusāvāde”tiādi āraddhaṁ.",
  "tika-vin11t6:1_3": "Sampajānamusāvādeti attano vacanassa musābhāvaṁ ñatvā,",
  "tika-vin11t6:1_4": "adiṭṭhaṁ “diṭṭha”ntiādinā nayena musāvāde sampajānantassa musābhaṇanetipi attho gahetabbo.",
  "tika-vin11t6:1_5": "Yathāha aṭṭhakathāyaṁ “jānitvā jānantassa ca musābhaṇane”ti.",
  "tika-vin11t6:1_6": "“Musāvāde”ti hi nimittatthe bhummaṁ,",
  "tika-vin11t6:1_7": "musāvādanimittanti attho.",
  "tika-vin11t6:2_0": "Davā bhaṇantassāti yojanā.",
  "tika-vin11t6:2_1": "Anupaparikkhitvā vegena diṭṭhampi “adiṭṭhaṁ me”ti vadantassāti attho.",
  "tika-vin11t6:2_2": "Yathāha “davā bhaṇati nāma sahasā bhaṇatī”ti padabhājanīaṭṭhakathāyaṁ “sahasā bhaṇatīti avīmaṁsitvā anupadhāretvā",
  "tika-vin11t6:2_3": "vegena diṭṭhampi ‘adiṭṭhaṁ me’ti bhaṇatī”ti.",
  "tika-vin11t6:2_4": "Ravā bhaṇantassāti “cīvara”nti vattukāmassa “cīra”nti vacanaṁ viya mandattā momūhattā “aññaṁ bhaṇissāmī”ti aññaṁ bhaṇantassa.",
  "tika-vin11t6:2_5": "Yathāha “ravā bhaṇati nāma ‘aññaṁ bhaṇissāmī’ti aññaṁ bhaṇatī”ti.",
  "tika-vin11t6:3_0": "890.Aññatthāti catutthapārājikādīsu.",
  "tika-vin11t6:3_1": "Attanā aladdhaṁ uttarimanussadhammaṁ “laddhaṁ mayā”ti musā yassa bhaṇati,",
  "tika-vin11t6:3_2": "tena taṅkhaṇameva sutvā tadatthe ñāte pārājikassa,",
  "tika-vin11t6:3_3": "aññāte kālantarena ñāte ca pariyāyavacane ca ñāte thullaccayassa,",
  "tika-vin11t6:3_4": "pariyāyavacane aviññāte dukkaṭassa,",
  "tika-vin11t6:3_5": "duṭṭhadosasikkhāpade pārājikaṁ anāpannassa “āpanno”ti musābhaṇane saṅghādisesassa,",
  "tika-vin11t6:3_6": "omasavādasikkhāpade dubbhāsitassa ca vuttattā āha “musāvādassa kāraṇā pañca āpattiyo”ti.",
  "tika-vin11t6:3_7": "Imāya pācittiyā saddhiṁ cha āpattikkhandhā honti.",
  "tika-vin11t6:4_0": "Sampajānamusāvādakathāvaṇṇanā.",
  "tika-vin11t6:5_0": "891- 3.",
  "tika-vin11t6:5_1": "Vuttesu jātiādīsu dasasu akkosavatthūsūti yojanā,",
  "tika-vin11t6:5_2": "padabhājane vuttesu jātināmagottakammasippaābādhaliṅgakilesaāpattiakkosānaṁ vasena dasasu akkosavatthūsūti attho.",
  "tika-vin11t6:5_3": "Tesu kilesaṁ vinā sabbete hīnukkaṭṭhavasena dvippakārā honti.",
  "tika-vin11t6:5_4": "Yathāha padabhājane “jāti nāma dve jātiyo hīnā ca jāti ukkaṭṭhā ca jātī”tiādi.",
  "tika-vin11t6:6_0": "Tattha caṇḍālādijāti hīnā,",
  "tika-vin11t6:6_1": "khattiyabrāhmaṇajātiyo ukkaṭṭhā.",
  "tika-vin11t6:6_2": "Nāmesu avakaṇṇakajavakaṇṇakādināmāni dāsanāmattā hīnāni,",
  "tika-vin11t6:6_3": "buddharakkhitādināmāni ukkaṭṭhāni.",
  "tika-vin11t6:6_4": "Kosiyādigottaṁ hīnaṁ,",
  "tika-vin11t6:6_5": "gotamādigottaṁ ukkaṭṭhaṁ.",
  "tika-vin11t6:6_6": "Kammesu vaḍḍhakimaṇikārādikammāni hīnāni,",
  "tika-vin11t6:6_7": "kasivāṇijjāgorakkhakammāni ukkaṭṭhāni.",
  "tika-vin11t6:6_8": "Sippesu naḷakārakumbhakārādisippaṁ hīnaṁ,",
  "tika-vin11t6:6_9": "muddāgaṇanādisippaṁ ukkaṭṭhaṁ.",
  "tika-vin11t6:6_10": "Ābādhesu sabbepi ābādhā hīnā,",
  "tika-vin11t6:6_11": "apica madhumeho pīḷājanakattābhāvā ukkaṭṭho.",
  "tika-vin11t6:6_12": "Liṅgesu atidīghatādayo hīnā,",
  "tika-vin11t6:6_13": "nātidīghatādayo ukkaṭṭhā.",
  "tika-vin11t6:6_14": "Sabbepi kilesā hīnā.",
  "tika-vin11t6:6_15": "Sabbāpattiyopi hīnā,",
  "tika-vin11t6:6_16": "apica sotāpattisamāpatti ukkaṭṭhā.",
  "tika-vin11t6:6_17": "Akkosesu “oṭṭhosi meṇḍosi goṇosī”tiādiko hīno,",
  "tika-vin11t6:6_18": "“paṇḍitosi byattosī”tiādiko ukkaṭṭho.",
  "tika-vin11t6:7_0": "Aññatraññāpadesenāti pariyāyakathanena vinā.",
  "tika-vin11t6:7_1": "Omasantassāti vacanapatodena ovijjhantassa.",
  "tika-vin11t6:7_2": "Sambuddhena pakāsitāti “caṇḍālosi venosi nesādosi rathakārosi pukkusosī’ti bhaṇati,",
  "tika-vin11t6:7_3": "āpatti vācāya vācāya pācittiyassā”ti sāmaṁ sabbadhammāvabodhato “sambuddho”ti paññātena bhagavatā desitā.",
  "tika-vin11t6:8_0": "894.Tehevāti jātiādīhi akkosavatthūheva.",
  "tika-vin11t6:8_1": "Aññāpadesena bhūtena vā…pe…",
  "tika-vin11t6:8_2": "āpannameva vā anupasampannaṁ akkosantassa dukkaṭaṁ sambuddhena pakāsitanti sambandho.",
  "tika-vin11t6:8_3": "Idha bhūtābhūtapadāni tehīti apekkhitvā bahuvacanantāni yojetabbāni.",
  "tika-vin11t6:8_4": "Etena “santi idhekacce”tiādidutiyavāratthaṁ dassentena dukkaṭasādhanatthena tadekakāriyaṁ tatiyaṁ yenūnavārañca",
  "tika-vin11t6:8_5": "catutthaṁ na mayantiādivārañca saṅgahitanti daṭṭhabbaṁ.",
  "tika-vin11t6:8_6": "Yathāha aṭṭhakathāyaṁ “santi idhekacce’ti vāre pana pariharitvā vuttabhāvena dukkaṭaṁ.",
  "tika-vin11t6:8_7": "Eseva nayo ‘yenūna…pe…",
  "tika-vin11t6:8_8": "na maya’nti vāresupī”ti.",
  "tika-vin11t6:9_0": "Pāḷimuttapadehipīti etthāpi tatheva “bhūtena vā”tiādīni padāni sambandhitabbāni. “Corosi,",
  "tika-vin11t6:9_1": "gaṇṭhibhedakosī”tiādi pāḷimuttapadaṁ nāma.",
  "tika-vin11t6:9_2": "Sabbatthāti sabbesu catūsu vāresu,",
  "tika-vin11t6:9_3": "pāḷimuttapadesu ca.",
  "tika-vin11t6:9_4": "Vuttañhi “anupasampanne pana catūsupi vāresu dukkaṭameva. ‘Corosi,",
  "tika-vin11t6:9_5": "gaṇṭhibhedakosī’tiādivacanehi pana upasampannepi anupasampannepi sabbavāresu dukkaṭamevā”ti.",
  "tika-vin11t6:9_6": "“Anupasampanna”nti iminā “imasmiñca sikkhāpade ṭhapetvā bhikkhuṁ bhikkhuniādayo sabbe sattā anupasampannaṭṭhāne",
  "tika-vin11t6:9_7": "ṭhitā”ti aṭṭhakathāyaṁ vuttā anupasampannā saṅgahitā.",
  "tika-vin11t6:9_8": "Tenevetthāpi vakkhati “paviṭṭhānupasampannaṭṭhāne idha ca bhikkhunī”ti.",
  "tika-vin11t6:10_0": "895.Davakamyatāti ettha “paṭisaṅkhā yoniso”tiādīsu viya ya- kāralopo.",
  "tika-vin11t6:10_1": "Sabbatthāti sabbesu vuttapācittiyavatthūsu ca dukkaṭavatthūsu cāti sabbattheva.",
  "tika-vin11t6:10_2": "Dubbhāsitamudīritanti “caṇḍālosi…pe…",
  "tika-vin11t6:10_3": "pukkusosī’ti bhaṇati,",
  "tika-vin11t6:10_4": "āpatti vācāya vācāya dubbhāsitassā”ti vuttanti attho.",
  "tika-vin11t6:10_5": "Parammukhā pana pācittiyavatthūhi ca dukkaṭavatthūhi ca akkosane dukkaṭameva.",
  "tika-vin11t6:10_6": "Tathā davakamyatāya parammukhā vadantassāpi dubbhāsitamevāti ācariyā vadanti.",
  "tika-vin11t6:11_0": "896- 7.",
  "tika-vin11t6:11_1": "Atthaṁ purakkhatvā vadato bhikkhussa anāpattīti yojanā.",
  "tika-vin11t6:11_2": "Dhammo nāma “caṇḍālosī”tiādipāḷiyeva.",
  "tika-vin11t6:11_3": "Yathāha aṭṭhakathāyaṁ “pāḷiṁ vācento dhammapurekkhāro”ti.",
  "tika-vin11t6:11_4": "Anusāsanī nāma “idānipi caṇḍālosi,",
  "tika-vin11t6:11_5": "mā pāpadhammaṁ akāsi,",
  "tika-vin11t6:11_6": "mā tamo tamaparāyano ahosī”tiādinā nayena aṭṭhakathāyaṁ vuttasarūpāyeva anusāsanīpurekkhatāya ṭhatvā",
  "tika-vin11t6:11_7": "vadantassa cittassa lahuparivattitabhāvato antarā kodhe uppannepi anāpatti.",
  "tika-vin11t6:12_0": "Etthāti imasmiṁ omasavādasikkhāpade.",
  "tika-vin11t6:12_1": "Paṭighasampayuttacitteneva āpajjitabbattā mānasikadukkhavedanāva hoti.",
  "tika-vin11t6:13_0": "Omasavādakathāvaṇṇanā.",
  "tika-vin11t6:14_0": "898.",
  "tika-vin11t6:14_1": "Duvidhākārato bhikkhupesuññe āpatti siyāti yojanā.",
  "tika-vin11t6:14_2": "Pisatīti pisuṇā, vācā,",
  "tika-vin11t6:14_3": "samagge satte avayavabhūte vagge bhinne karotīti attho.",
  "tika-vin11t6:14_4": "Pisuṇā eva pesuññaṁ,",
  "tika-vin11t6:14_5": "tāya vācāya samannāgato puggalo sahacariyanayena pisuṇo,",
  "tika-vin11t6:14_6": "tassa kammaṁ pesuññaṁ,",
  "tika-vin11t6:14_7": "bhikkhūnaṁ pesuññaṁ bhikkhupesuññaṁ,",
  "tika-vin11t6:14_8": "tasmiṁ bhikkhupesuññe.",
  "tika-vin11t6:14_9": "Padabhājane “upasampanno upasampannassa sutvā upasampannassa pesuññaṁ upasaṁharati ‘itthannāmo taṁ ‘caṇḍālo…pe…",
  "tika-vin11t6:14_10": "pukkuso’ti bhaṇatī’ti āpatti…pe…",
  "tika-vin11t6:14_11": "pācittiyassā”ti vuttattā sayaṁ upasampanno hutvā upasampannassa jātiādīsu dasasu akkosavatthūsu aññatarena",
  "tika-vin11t6:14_12": "aññaṁ upasampannaṁ parammukhā akkosantassa sutvā tassa santikaṁ gantvā vakkhamānasarūpesu attano piyakāmatābhedādhippāyasaṅkhātesu",
  "tika-vin11t6:14_13": "dvīsu kāraṇesu aññatarakāraṇaṁ paṭicca “asuko tuyhaṁ evaṁ vadatī”ti pesuññaṁ harati,",
  "tika-vin11t6:14_14": "tassa pesuññakathananimittaṁ pācittiyaṁ hotīti attho.",
  "tika-vin11t6:15_0": "Duvidhākāratoti ettha ākāra-",
  "tika-vin11t6:15_1": "saddo kāraṇapariyāyo.",
  "tika-vin11t6:15_2": "Yathāha aṭṭhakathāyaṁ “dvīhākārehīti dvīhi kāraṇehī”ti.",
  "tika-vin11t6:15_3": "Ettha kāraṇaṁ nāma adhippāyaviseso.",
  "tika-vin11t6:15_4": "Taṁ kāraṇaṁ adhippāyamukhena dassetumāha “attano”tiādi.",
  "tika-vin11t6:15_5": "Attano piyakāmassāti attano piyabhāvakāmassa pesuññaṁ bhaṇantassa,",
  "tika-vin11t6:15_6": "attano piyabhāvaṁ kāmayantassāti attho,",
  "tika-vin11t6:15_7": "tādisena adhippāyenāti vuttaṁ hoti.",
  "tika-vin11t6:15_8": "Yathāha aṭṭhakathāyaṁ “evaṁ ahaṁ etassa piyo bhavissāmī”ti attano piyabhāvaṁ patthayamānassā”ti.",
  "tika-vin11t6:15_9": "Parabhedatthinopi vāti akkosakassa ca attano pesuññavacanaṁ suṇantassa cāti ubhinnaṁ bhedaṁ icchantassāti attho,",
  "tika-vin11t6:15_10": "bhedādhippāyenāti vuttaṁ hoti.",
  "tika-vin11t6:15_11": "Yathāha aṭṭhakathāyaṁ “parassa parena bhedaṁ icchantassā”ti.",
  "tika-vin11t6:16_0": "899.",
  "tika-vin11t6:16_1": "Pariyāyanayena akkosantassa vacanassa…pe…",
  "tika-vin11t6:16_2": "dukkaṭanti yojanā,",
  "tika-vin11t6:16_3": "pariyāyaakkosavacanaṁ sutvā parassa santikaṁ gantvā vadantassa bhikkhuno dukkaṭaṁ hotīti attho.",
  "tika-vin11t6:16_4": "Yathāha “itthannāmo santi idhekacce caṇḍālā…pe… bhaṇati,",
  "tika-vin11t6:16_5": "na so aññaṁ bhaṇati,",
  "tika-vin11t6:16_6": "taṁyeva bhaṇatīti āpatti vācāya vācāya dukkaṭassā”tiādi.",
  "tika-vin11t6:16_7": "Pāḷimuttanayena akkosantassa vacanassa…pe…",
  "tika-vin11t6:16_8": "dukkaṭanti yojanā.",
  "tika-vin11t6:16_9": "Ettha “corosi,",
  "tika-vin11t6:16_10": "gaṇṭhibhedakosī”tiādinā dassito pāḷimuttanayo nāma.",
  "tika-vin11t6:17_0": "900.",
  "tika-vin11t6:17_1": "Anupasampannassa akkosaṁ upasampannaṁ haratopi ca tathā dukkaṭanti yojanā. Ca-",
  "tika-vin11t6:17_2": "saddena upasampannassa akkosaṁ anupasampannaṁ haratopi ca,",
  "tika-vin11t6:17_3": "anupasampannassa akkosaṁ anupasampannaṁ haratopi ca tathā dukkaṭanti vikappadvayañca samuccinoti.",
  "tika-vin11t6:17_4": "“Idhāpi bhikkhuniṁ ādiṁ katvā sabbe anupasampannā nāmā”ti aṭṭhakathāvacanato “bhikkhunī”ti upalakkhaṇaṁ.",
  "tika-vin11t6:18_0": "901.Na ceva piyakāmassāti piyabhāvaṁ akāmayantassa ca.",
  "tika-vin11t6:18_1": "Na bhedatthinopi cāti bhedaṁ anicchantassa ca.",
  "tika-vin11t6:18_2": "Pāpānaṁ garahatthāyāti ettha “kevala”nti seso.",
  "tika-vin11t6:18_3": "Yathāha aṭṭhakathāyaṁ “ekaṁ akkosantaṁ,",
  "tika-vin11t6:18_4": "ekañca khamantaṁ disvā ‘aho nillajjo,",
  "tika-vin11t6:18_5": "īdisampi nāma āyasmantaṁ puna vattabbaṁ maññissatī’ti evaṁ kevalaṁ pāpagarahitāya bhaṇantassa anāpattī”ti.",
  "tika-vin11t6:19_0": "Pesuññakathāvaṇṇanā.",
  "tika-vin11t6:20_0": "903.Aññenāti sāmaṇerādinā.",
  "tika-vin11t6:20_1": "“Yañca padaṁ yañca anupadaṁ yañca anvakkharaṁ yañca anubyañjanaṁ,",
  "tika-vin11t6:20_2": "sabbametaṁ padaso nāmā”ti padabhājane vuttattā avayave samudāyopacāravasena “piṭakattaya”nti tadekadesapadādi eva vuttoti gahetabbo.",
  "tika-vin11t6:20_3": "Ettha padādisarūpaṁ aṭṭhakathāya veditabbaṁ.",
  "tika-vin11t6:20_4": "Vuttañhi tattha “padanti eko gāthāpādo adhippeto.",
  "tika-vin11t6:20_5": "Anupadanti dutiyo pādo.",
  "tika-vin11t6:20_6": "Anvakkharanti ekekamakkharaṁ.",
  "tika-vin11t6:20_7": "Anubyañjananti purimabyañjanena sadisaṁ pacchābyañjana”nti.",
  "tika-vin11t6:20_8": "Idaṁ gāthāmayadesanaṁ sandhāya vuttaṁ.",
  "tika-vin11t6:20_9": "“Yaṁ kiñci vā ekamakkharaṁ anvakkharaṁ,",
  "tika-vin11t6:20_10": "akkharasamūho anubyañjanaṁ,",
  "tika-vin11t6:20_11": "akkharānubyañjanasamūho padaṁ,",
  "tika-vin11t6:20_12": "paṭhamapadaṁ padameva,",
  "tika-vin11t6:20_13": "dutiyaṁ anupadanti evamettha nānākaraṇaṁ veditabba”ntipi vuttaṁ.",
  "tika-vin11t6:20_14": "Idaṁ cuṇṇiyadesanaṁ sandhāya vuttaṁ.",
  "tika-vin11t6:21_0": "Dhammanti buddhabhāsitādipāḷidhammaṁ.",
  "tika-vin11t6:21_1": "Paṭisambhidāyañhi dhammapañcake pāḷipi dhammoti vuttā.",
  "tika-vin11t6:21_2": "Dhammapañcakaṁ nāma phalanibbattako hetu,",
  "tika-vin11t6:21_3": "ariyamaggo, bhāsitaṁ,",
  "tika-vin11t6:21_4": "kusalākusalaṁ ceti ete dhammasaññitāti niddiṭṭhaṁ.",
  "tika-vin11t6:21_5": "Ettha hi bhāsitanti pāḷi vuttā.",
  "tika-vin11t6:21_6": "Aṭṭhakathānissitopi ettheva saṅgahaṁ gacchati.",
  "tika-vin11t6:21_7": "So ca pubbe magadhabhāsāya ṭhito saṅgītittayāruḷho gahetabbo.",
  "tika-vin11t6:22_0": "“Saha bhaṇantassa pācittiyaṁ siyā”ti iminā “ekato paṭṭhapetvā ekato osāpentī”tiādinā padabhājanāgatanayena",
  "tika-vin11t6:22_1": "anupasampannena saddhiṁ ārabhitvā ekato uccāraṇavasena padaṁ vā anupadaṁ vā anvakkharaṁ vā anubyañjanaṁ",
  "tika-vin11t6:22_2": "vā vadato padādigaṇanāvasena pācittiyanti vuttaṁ hoti.",
  "tika-vin11t6:23_0": "904.Saṅgītiṁ anāruḷhesu dhammesu rājovādādayo suttantā āpattijanakāyevāti mahāpaccariyādisu vuttāti yojanā.",
  "tika-vin11t6:23_1": "Rājovādo nāma eko suttanto. Ādi-",
  "tika-vin11t6:23_2": "saddena tikkhindriyādisuttantā gahitā.",
  "tika-vin11t6:24_0": "905.",
  "tika-vin11t6:24_1": "Bhikkhusmimpi bhikkhuniyāpi ca anupasampannasaññino,",
  "tika-vin11t6:24_2": "vimatissa vā bhikkhussa tathā padasodhamme dukkaṭaṁ hotīti yojanā.",
  "tika-vin11t6:25_0": "906-",
  "tika-vin11t6:25_1": "7.Ekato uddisāpetīti ekato uddesaṁ gaṇhantehi anupasampannehi saddhiṁ uccāraṇavasena uddisāpeti.",
  "tika-vin11t6:25_2": "Sajjhāyaṁ vā karotīti tathā ekato sajjhāyati.",
  "tika-vin11t6:26_0": "“Sace ekagāthāya eko pādo na āgacchati,",
  "tika-vin11t6:26_1": "sesaṁ āgacchati,",
  "tika-vin11t6:26_2": "ayaṁ yebhuyyena paguṇagantho nāma.",
  "tika-vin11t6:26_3": "Esa nayo suttepi veditabbotī”ti aṭṭhakathāvacanato paguṇaganthanti ettha “yebhuyyenā”ti seso.",
  "tika-vin11t6:26_4": "Opātetīti “evaṁ bhaṇāhī”ti ekato bhaṇati.",
  "tika-vin11t6:26_5": "Uddesanti uddisitabbaṁ.",
  "tika-vin11t6:26_6": "Tenāti anupasampannena.",
  "tika-vin11t6:27_0": "908.",
  "tika-vin11t6:27_1": "Yasmā idaṁ padasodhammasikkhāpadaṁ vācato ca samuṭṭhāti,",
  "tika-vin11t6:27_2": "vācācittadvayāpi ca samuṭṭhāti,",
  "tika-vin11t6:27_3": "tasmā idaṁ samuṭṭhānaṁ padasodhammasaññitanti vuttanti yojanā.",
  "tika-vin11t6:28_0": "Padasodhammakathāvaṇṇanā.",
  "tika-vin11t6:29_0": "909- 10.",
  "tika-vin11t6:29_1": "Sabbacchannasabbaparicchanne senāsane tissannaṁ pana rattīnaṁ yo pana bhikkhu rattiyaṁ ṭhapetvā bhikkhuṁ aññena sace nipajjeyya,",
  "tika-vin11t6:29_2": "tassa pācittiyaṁ siyāti yojanā.",
  "tika-vin11t6:29_3": "“Yaṁ kiñci paṭicchādanasamatthaṁ idha chadanañca paricchannañca veditabba”nti aṭṭhakathāyaṁ vuttattā",
  "tika-vin11t6:29_4": "chadanārahaṁ iṭṭhakāsilāsudhātiṇapaṇṇādīnaṁ yena kenaci sabbaso chāditaṁ senāsanaṁ sabbacchannaṁ.",
  "tika-vin11t6:29_5": "“Bhūmito paṭṭhāya yāva chadanaṁ āhacca pākārena vā aññena vā kenaci antamaso vatthenapi parikkhitta”nti",
  "tika-vin11t6:29_6": "aṭṭhakathāyaṁ vuttattā yena kenaci parikkhipitvā paṭicchāditasenāsanaṁ sabbaparicchannaṁ.",
  "tika-vin11t6:29_7": "“Chadanaṁ anāhacca sabbantimena pariyāyena diyaḍḍhahatthubbedhena pākārādinā parikkhittāpi sabbaparicchannāyevā”ti kurundaṭṭhakathāyaṁ vuttaṁ,",
  "tika-vin11t6:29_8": "taṁ “diyaḍḍhā”tiādinā vakkhati.",
  "tika-vin11t6:30_0": "Evaṁ sabbacchannasabbaparicchanne ekasmiṁ senāsane yo bhikkhu upasampannato aññena ekena vā anekehi vā",
  "tika-vin11t6:30_1": "tirattaṁ sahaseyyaṁ kappetvā catuttharattiṁ ādiṁ katvā sabbarattīsu sūriyatthaṅgamato paṭṭhāya sakalarattiyaṁ",
  "tika-vin11t6:30_2": "paṭhamaṁ vā pacchā vā apubbācarimaṁ vā piṭṭhiṁ pasāretvā sace ekasenāsane seyyaṁ kappeti,",
  "tika-vin11t6:30_3": "tassa devasikaṁ pācittiyaṁ hotīti idaṁ vidhānaṁ “apicettha ekāvāsādikampi catukkaṁ veditabba”ntiādinā aṭṭhakathāyaṁ vuttaṁ.",
  "tika-vin11t6:31_0": "“Yebhuyyena paricchanne channe”ti imināpi evameva yojetvā attho veditabbo.",
  "tika-vin11t6:31_1": "“Yassā pana upari bahutaraṁ ṭhānaṁ channaṁ,",
  "tika-vin11t6:31_2": "appaṁ acchannaṁ,",
  "tika-vin11t6:31_3": "samantato ca bahutaraṁ parikkhittaṁ,",
  "tika-vin11t6:31_4": "appaṁ aparikkhittaṁ,",
  "tika-vin11t6:31_5": "ayaṁ yebhuyyenachannā yebhuyyenaparicchannā nāmā”ti aṭṭhakathāyaṁ vuttanayena yebhuyyena channaparicchannaṁ veditabbaṁ.",
  "tika-vin11t6:31_6": "Attho vuttanayoyeva.",
  "tika-vin11t6:31_7": "“Yebhuyyena paṁsukā”ti etassa aṭṭhakathāyaṁ tīsu dve yebhuyyaṁ nāma,",
  "tika-vin11t6:31_8": "idha pana padasodhamme “yebhuyyena paguṇaṁ gantha”nti etassa aṭṭhakathāyaṁ “ekagāthāyā”tiādivivaraṇe",
  "tika-vin11t6:31_9": "viya catūsu tayopi bhāgā yebhuyyaṁ nāmāti veditabbaṁ.",
  "tika-vin11t6:32_0": "911.",
  "tika-vin11t6:32_1": "Methunassa pahonakaṁ yaṁ pana vatthu paṭhamapārājikāya niddiṭṭhaṁ antamaso tiracchānagatenapi,",
  "tika-vin11t6:32_2": "tena paṭhamapārājikavatthunā puggalena saha nipajjitvā āpatti sahaseyyāpatti hotīti yojanā.",
  "tika-vin11t6:33_0": "912- 3.",
  "tika-vin11t6:33_1": "“Ubho vā nipajjantī”ti vikappassa paṭhamagāthādvayeneva atthato dassitattā pubbāpariyavasenapi sambhavantaṁ",
  "tika-vin11t6:33_2": "dassetuṁ “anupasampanne”tiādinā nayena dassitapakkhadvayaṁ nidassetumāha “nipanne”tiādi.",
  "tika-vin11t6:33_3": "“Uṭṭhahitvā”ti idaṁ vicchāvasena gahetabbaṁ.",
  "tika-vin11t6:33_4": "Anupasampannagaṇanāyapi vāti bahūsu anupasampannesu tesaṁ gaṇanāya ca.",
  "tika-vin11t6:33_5": "Anupasampannesu bahūsu tesaṁ gaṇanāya ekassa bhikkhuno bahū āpattiyo hontīti evaṁ dassanena upasampannesu",
  "tika-vin11t6:33_6": "bahūsu ekasmiṁ anupasampanne sati tesañca tassa payogagaṇanāya āpajjitabbā bahū āpattiyo ca ubhosupi",
  "tika-vin11t6:33_7": "bahūsu ekekasseva upasampannassa anupasampannagaṇanāya bahū āpattiyo ca hontītipi dassitaṁ hoti.",
  "tika-vin11t6:34_0": "914.",
  "tika-vin11t6:34_1": "Ekeneva dvārena vaḷañjitabbato ekūpacāre satagabbhepi senāsane upasampanno ekasmiṁ gabbhe vasanto attanā",
  "tika-vin11t6:34_2": "sayanagabbhe dvāraṁ pidahitvā vā apidahitvā vā catuttharattiyaṁ sayati ce,",
  "tika-vin11t6:34_3": "uparimatale,",
  "tika-vin11t6:34_4": "avasesagabbhesu ca sayantehi anupasampannehi pubbe vuttaāpattiniyamoyevāti dassanatthamāha “sace pidhāyā”tiādi.",
  "tika-vin11t6:34_5": "Gabbhadvāraṁ uttarapadalopena “gabbha”nti vuttaṁ.",
  "tika-vin11t6:34_6": "Catutthadivase atthaṅgate sūriye nipajjati,",
  "tika-vin11t6:34_7": "āpatti siyāti yojanā.",
  "tika-vin11t6:34_8": "“Anupasampannena sahā”ti pakaraṇato labbhati.",
  "tika-vin11t6:34_9": "Āpatti pācittiyaṁ.",
  "tika-vin11t6:35_0": "915.Diyaḍḍhahatthubbedhenāti vaḍḍhakiratanena diyaḍḍharatanubbedhena.",
  "tika-vin11t6:35_1": "Pākāro nāma niṭṭhito.",
  "tika-vin11t6:35_2": "Cayanaṁ nāma vippakatapākārotipi vadanti.",
  "tika-vin11t6:35_3": "Iminā ca āḷindassa aggahaṇatthaṁ “dasahatthubbedhāpi jagati parikkhepasaṅkhyaṁ na gacchatī”ti aṭṭhakathā pamāṇanti vadanti.",
  "tika-vin11t6:35_4": "Jagatīti āḷindaṁ. Ādi-",
  "tika-vin11t6:35_5": "saddena bhittipaṇṇāvaraṇādigahaṇaṁ.",
  "tika-vin11t6:36_0": "916.Dussakuṭiyanti vatthakuṭiyaṁ.",
  "tika-vin11t6:37_0": "917.",
  "tika-vin11t6:37_1": "“Sabbacchannaparicchannādippabhedato yebhuyyādippabhedato”ti ādi-",
  "tika-vin11t6:37_2": "saddo paccekaṁ yojetabbo.",
  "tika-vin11t6:37_3": "Paṭhamena ādi-",
  "tika-vin11t6:37_4": "saddena sabbacchannayebhuyyaparicchannasabbacchannaupaḍḍhaparicchannasabbaparicchannayebhuyyacchanna-",
  "tika-vin11t6:37_5": "sabbaparicchannaupaḍḍhacchannasaṅkhātāni cattāri senāsanāni gahitāni.",
  "tika-vin11t6:37_6": "Gāthāya sarūpena vuttasabbacchannasabbaparicchannena saddhiṁ pañca senāsanāni dassitāni honti.",
  "tika-vin11t6:37_7": "Dutiyena ādi-",
  "tika-vin11t6:37_8": "saddena yebhuyyacchannayebhuyyaparicchanna yebhuyyacchannaupaḍḍhaparicchanna yebhuyyaparicchannaupaḍḍhacchannasaṅkhātāni tīṇi senāsanāni gahitāni.",
  "tika-vin11t6:37_9": "Ime aṭṭha vikappā labbhanti.",
  "tika-vin11t6:37_10": "Kasmā vuttaṁ “satta pācittiyānī”ti?",
  "tika-vin11t6:37_11": "Mahāaṭṭhakathāya vuttattā.",
  "tika-vin11t6:37_12": "Yathāha “mahāaṭṭhakathāyaṁ pana ‘sabbacchanne yebhuyyenaparicchanne pācittiyaṁ,",
  "tika-vin11t6:37_13": "sabbacchanne upaḍḍhaparicchanne pācittiyaṁ,",
  "tika-vin11t6:37_14": "yebhuyyenacchanne upaḍḍhaparicchanne pācittiyaṁ,",
  "tika-vin11t6:37_15": "sabbaparicchanne yebhuyyenacchanne pācittiyaṁ,",
  "tika-vin11t6:37_16": "sabbaparicchanne upaḍḍhacchanne pācittiyaṁ,",
  "tika-vin11t6:37_17": "yebhuyyenaparicchanne upaḍḍhacchanne pācittiyaṁ,",
  "tika-vin11t6:37_18": "pāḷiyaṁ vuttapācittiyena saddhiṁ satta pācittiyānī’ti vutta”nti.",
  "tika-vin11t6:38_0": "Kasmā pana aṭṭhakathāyaṁ “aṭṭha pācittiyānī”ti vatvā “sattā”ti gaṇanaparicchedo katoti?",
  "tika-vin11t6:38_1": "Nissandehe tāva “seyyā nāma sabbacchannā sabbaparicchannā,",
  "tika-vin11t6:38_2": "yebhuyyenacchannā yebhuyyenaparicchannā’ti pāḷiyaṁ āgatesu dvīsu vikappesu ekasmiṁ vuttapācittiyaṁ gahetvā",
  "tika-vin11t6:38_3": "pāḷiyaṁ vuttena pācittiyena ‘sattā’ti vutta”nti parihāro dassito.",
  "tika-vin11t6:38_4": "Sāratthadīpaniyañca “satta pācittiyānī’ti pāḷiyaṁ vuttapācittiyadvayaṁ sāmaññato ekattena gahetvā vuttaṁ.",
  "tika-vin11t6:38_5": "Visuṁ pana gayhamāne sabbacchanne sabbaparicchanne pācittiyaṁ,",
  "tika-vin11t6:38_6": "yebhuyyenacchanne yebhuyyenaparicchanne pācittiyanti aṭṭheva pācittiyāni hontī”ti parihāro vutto.",
  "tika-vin11t6:39_0": "Sabbayebhuyyaupaḍḍhapadesu channaparicchannapadehi yojitesu nava vikappā sambhavanti,",
  "tika-vin11t6:39_1": "tesu navame upaḍḍhacchannaupaḍḍhaparicchannavikappe dukkaṭassa dassitattā pārisesato itaresu aṭṭhasu aṭṭha pācittiyāneva sambhavanti.",
  "tika-vin11t6:39_2": "Aṭṭhakathāyaṁ pana appakaṁ ūnamadhikaṁ vā guṇanūpagaṁ na hotīti katvā “sattā“ti vuttanti gahetabbaṁ.",
  "tika-vin11t6:39_3": "Etthāti imasmiṁ sikkhāpade.",
  "tika-vin11t6:40_0": "918.",
  "tika-vin11t6:40_1": "“Aḍḍhacchanne aḍḍhaparicchanne”ti yojanā.",
  "tika-vin11t6:40_2": "“Sabbaparicchanne cūḷacchanne”ti yathākkamena yojanā.",
  "tika-vin11t6:40_3": "Iminā aṭṭhakathāgatesu pañcasu vikappesu tatiyavikappaṁ dassetvā ādi-",
  "tika-vin11t6:40_4": "saddena sabbacchannādayo sesavikappā gahitā.",
  "tika-vin11t6:40_5": "Yathāha aṭṭhakathāyaṁ “sabbacchanne cūḷakaparicchanne dukkaṭaṁ,",
  "tika-vin11t6:40_6": "yebhuyyenacchanne cūḷakaparicchanne dukkaṭaṁ,",
  "tika-vin11t6:40_7": "sabbaparicchanne cūḷakacchanne dukkaṭaṁ,",
  "tika-vin11t6:40_8": "yebhuyyenaparicchanne cūḷakacchanne dukkaṭaṁ,",
  "tika-vin11t6:40_9": "pāḷiyaṁ āgatadukkaṭena saha pañca dukkaṭānīhi vutta”nti.",
  "tika-vin11t6:40_10": "Pāḷiyaṁ āgatadukkaṭaṁ nāma imissāyeva gāthāya ādimhiyeva vuttadukkaṭaṁ.",
  "tika-vin11t6:40_11": "Yathāha “upaḍḍhacchanne upaḍḍhaparicchanne āpatti dukkaṭassā”ti.",
  "tika-vin11t6:41_0": "Cūḷacchannādīni cettha evaṁ veditabbāni –",
  "tika-vin11t6:41_1": "yassa catūsu bhāgesu eko channo,",
  "tika-vin11t6:41_2": "sesā acchannā,",
  "tika-vin11t6:41_3": "idaṁ cūḷakacchannaṁ.",
  "tika-vin11t6:41_4": "Yassa tīsu bhāgesu dve channā,",
  "tika-vin11t6:41_5": "eko acchanno,",
  "tika-vin11t6:41_6": "idaṁ yebhuyyenacchannaṁ.",
  "tika-vin11t6:41_7": "Yassa dvīsu bhāgesu eko channo,",
  "tika-vin11t6:41_8": "eko acchanno,",
  "tika-vin11t6:41_9": "idaṁ upaḍḍhacchannaṁ nāma senāsanaṁ.",
  "tika-vin11t6:41_10": "Cūḷaparicchannādīni iminā nayena veditabbāni.",
  "tika-vin11t6:41_11": "Channādīhipīti sahatthe karaṇavacanaṁ. Pi-",
  "tika-vin11t6:41_12": "saddo samuccayattho.",
  "tika-vin11t6:41_13": "Sabbacūḷaparicchannachannādīhi catūhipi saha aḍḍhacchannaparicchanne pañcadhā dukkaṭaṁ paridīpitanti yojanā.",
  "tika-vin11t6:42_0": "920.Sabbacchannādiketi ettha ādi-",
  "tika-vin11t6:42_1": "saddena “sabbaparicchanne sabbaacchanne yebhuyyenaacchanne yebhuyyenaaparicchanne”ti pāḷiyaṁ vuttā anāpattivārasesā",
  "tika-vin11t6:42_2": "ca aṭṭhakathāyaṁ vuttā “upaḍḍhacchanne cūḷakaparicchanne,",
  "tika-vin11t6:42_3": "upaḍḍhaparicchanne cūḷakacchanne,",
  "tika-vin11t6:42_4": "cūḷakacchanne cūḷakaparicchanne”ti tayo anāpattivārā ca gahitā.",
  "tika-vin11t6:43_0": "921.Nipannepīti ettha pi-",
  "tika-vin11t6:43_1": "saddena “bhikkhu nipanne anupasampanno nisīdati,",
  "tika-vin11t6:43_2": "ubho vā nisīdantī”ti pāḷiyaṁ vuttapakārantare samuccinoti.",
  "tika-vin11t6:44_0": "Sahaseyyakathāvaṇṇanā.",
  "tika-vin11t6:45_0": "922.Api-",
  "tika-vin11t6:45_1": "saddena pageva mahattariyāti dasseti.",
  "tika-vin11t6:45_2": "Sahaseyyaṁ pakappeyyāti yathāvuttalakkhaṇaṁ sabbacchannasabbaparicchannādisenāsanaṁ pavisitvā sūriyatthaṅgamato",
  "tika-vin11t6:45_3": "paṭṭhāya pubbe vuttappakāreneva piṭṭhippasāraṇalakkhaṇaṁ seyyaṁ kappeyya.",
  "tika-vin11t6:46_0": "923-",
  "tika-vin11t6:46_1": "4.Deviyāti devitthiyā.",
  "tika-vin11t6:46_2": "Tiracchānagatitthiyāti godhādikāya.",
  "tika-vin11t6:46_3": "“Methunavatthubhūtāyā”ti iminā methunadhammassa avatthubhūtāya sahaseyyāya dosābhāvaṁ dasseti.",
  "tika-vin11t6:46_4": "Vatthūnaṁ gaṇanāyāti mātugāmassa gaṇanāya ca tāsañca attano ca payogagaṇanāya ca.",
  "tika-vin11t6:46_5": "Assāti bhikkhussa.",
  "tika-vin11t6:46_6": "Mātugāmena tayo divase sahaseyyāya iminā sikkhāpadena āpattiṁ āpajjitvā catutthadivase sahaseyyāya dvīhipi",
  "tika-vin11t6:46_7": "sikkhāpadehi āpattiṁ āpajjatīti ettha dukkaṭavatthubhūtāya itthiyā tattheva sahaseyyāya iminā sikkhāpadena",
  "tika-vin11t6:46_8": "dukkaṭaṁ āpajjitvā catutthadivase rattiyaṁ sahaseyyāya iminā sikkhāpadena āpajjitabbadukkaṭena saha purimasikkhāpadena",
  "tika-vin11t6:46_9": "pācittiyaṁ āpajjatīti veditabbaṁ.",
  "tika-vin11t6:47_0": "Dutiyasahaseyyakathāvaṇṇanā.",
  "tika-vin11t6:48_0": "926.",
  "tika-vin11t6:48_1": "Chappañcavācāhi uddhaṁ itthiyā dhammaṁ bhaṇantassāti sambandho.",
  "tika-vin11t6:48_2": "Itthiyāti “mātugāmo nāma manussitthī,",
  "tika-vin11t6:48_3": "na yakkhī, na petī,",
  "tika-vin11t6:48_4": "na tiracchānagatā,",
  "tika-vin11t6:48_5": "viññū paṭibalā hoti subhāsitadubbhāsitaṁ duṭṭhullāduṭṭhullaṁ ājānitu”nti pāḷiyaṁ vuttamanussitthiyā.",
  "tika-vin11t6:48_6": "Bhaṇantassāti vakkhamānalakkhaṇaṁ dhammaṁ chahi padehi uttari bhaṇantassa.",
  "tika-vin11t6:48_7": "Viññuṁ purisaviggahaṁ vināti “viññū nāma purisaviggaho paṭibalo hoti subhāsitadubbhāsitaṁ duṭṭhullāduṭṭhullaṁ",
  "tika-vin11t6:48_8": "ājānitu”nti pāḷiyaṁ vuttasavanūpacāragatamanussapurisaṁ vinā.",
  "tika-vin11t6:48_9": "Dhammanti vakkhamānappakārasarūpaṁ desanādhammaṁ.",
  "tika-vin11t6:49_0": "927.",
  "tika-vin11t6:49_1": "Gāthāmayā,",
  "tika-vin11t6:49_2": "cuṇṇiyaganthamayāti duvidhā desanā,",
  "tika-vin11t6:49_3": "tattha gāthāmayadesanāya vācā nāma gāthāpādalakkhaṇāti dassetumāha “gāthāpādo”tiādi.",
  "tika-vin11t6:49_4": "Cuṇṇiyadesanāyaṁ pana vācāparicchedo vibhatyantavasena veditabbo.",
  "tika-vin11t6:49_5": "Tenāha gaṇṭhipade “eko gāthāpādo’ti idaṁ gāthābandhameva sandhāya vuttaṁ,",
  "tika-vin11t6:49_6": "aññattha pana vibhattiantapadameva gahetabba”nti.",
  "tika-vin11t6:49_7": "Padasodhammaṁ niddiṭṭhaṁ dhammanti piṭakattayaṁ.",
  "tika-vin11t6:49_8": "“Aṭṭhakatha”nti iminā saṅgītittayāruḷhaṁ porāṇaṭṭhakathaṁ gahetabbaṁ.",
  "tika-vin11t6:49_9": "Teneva gaṇṭhipade vuttaṁ “aṭṭhakathaṁ dhammapadajātakādivatthuñcā”ti.",
  "tika-vin11t6:49_10": "Imināpi porāṇakaṁ saṅgītiāruḷhameva aṭṭhakathaṁ vuttanti vadanti.",
  "tika-vin11t6:49_11": "Aṭṭhakathādipāṭhaṁ ṭhapetvā damiḷādibhāsantarena yathāruci kathetuṁ vaṭṭatīti.",
  "tika-vin11t6:50_0": "928.",
  "tika-vin11t6:50_1": "Padādīnaṁ vasā channaṁ vācānaṁ upari dhammaṁ desentassāti yojanā.",
  "tika-vin11t6:50_2": "Desentassāti padasodhamme vuttalakkhaṇapadādisarūpāhi chahi vācāhi uttari dhammaṁ desentassa.",
  "tika-vin11t6:50_3": "Padādigaṇanāyāti yathāvuttalakkhaṇapadaanupadaanvakkharaanubyañjanagaṇanāya.",
  "tika-vin11t6:51_0": "929.Purisaviggahanti manussapurisavesaṁ.",
  "tika-vin11t6:51_1": "Ettha tiracchānagatā nāma vesanimmānārahā iddhimantā nāgasupaṇṇā.",
  "tika-vin11t6:52_0": "931.Vadatoti adhikaṁ dhammaṁ bhāsato.",
  "tika-vin11t6:53_0": "932.Itthirūpanti manussitthivesaṁ. Tiracchānagatitthiyāti vuttasarūpāya tiracchānagatitthiyā.",
  "tika-vin11t6:54_0": "933.",
  "tika-vin11t6:54_1": "Sayaṁ uṭṭhāya nisīditvā puna dhammaṁ desentassa anāpatti pakāsitāti sambandho.",
  "tika-vin11t6:54_2": "Mātugāmassa vā tathāti ettha “tathā”ti iminā vuttappakārassa gahitattā uṭṭhāya nisinnassa mātugāmassa",
  "tika-vin11t6:54_3": "puna dhammaṁ desentassa anāpatti pakāsitāti vuttaṁ hoti.",
  "tika-vin11t6:54_4": "“Uṭṭhāyā”tiādinā iriyāpathaparivattanadassanena nānāiriyāpathepi anāpattiṁ dīpeti.",
  "tika-vin11t6:55_0": "934.Aññissā puna aññissāti ettha “āgatāgatāyā”ti seso.",
  "tika-vin11t6:55_1": "Yathāha aṭṭhakathāyaṁ “aññassa mātugāmassāti ekissā desetvā puna āgatāgatāya aññissāpi desetīti evaṁ",
  "tika-vin11t6:55_2": "ekāsane nisinno mātugāmasatasahassannampi desetīti attho”ti.",
  "tika-vin11t6:55_3": "Avuttasamuccayatthena ca-",
  "tika-vin11t6:55_4": "saddena “pañhaṁ puṭṭho kathetī”ti idaṁ samuccinoti.",
  "tika-vin11t6:55_5": "“Dīghanikāyo kimatthiyo bhante”ti pañhaṁ pucchato mātugāmassa sabbaṁ dīghanikāyaṁ vadatopi anāpatti.",
  "tika-vin11t6:55_6": "Yathāha aṭṭhakathāyaṁ “pañhaṁ pucchati,",
  "tika-vin11t6:55_7": "pañhaṁ puṭṭho kathetīti mātugāmo ‘dīghanikāyo nāma bhante kimatthaṁ dīpetī’ti pucchati,",
  "tika-vin11t6:55_8": "evaṁ pañhaṁ puṭṭho bhikkhu sabbaṁ cepi dīghanikāyaṁ katheti,",
  "tika-vin11t6:55_9": "anāpattī”ti.",
  "tika-vin11t6:55_10": "Ettha ca sabbaṁ cepi dīghanikāyaṁ kathetīti yāva na niṭṭhāti,",
  "tika-vin11t6:55_11": "tāva punadivasepi katheti.",
  "tika-vin11t6:56_0": "935. Dhammassa desanāya, viññumanussapurisassa asannihitakaraṇena ca āpajjitabbato kriyākriyaṁ.",
  "tika-vin11t6:57_0": "Dhammadesanākathāvaṇṇanā.",
  "tika-vin11t6:58_0": "936.Mahaggataṁ rūpārūpajjhānaṁ.",
  "tika-vin11t6:58_1": "Paṇītaṁ lokuttaradhammaṁ.",
  "tika-vin11t6:58_2": "Padhānabhāvaṁ nītanti paṇītaṁ.",
  "tika-vin11t6:58_3": "Ārocentassāti “paṭhamaṁ jhānaṁ samāpajjāmī”tiādinā nayena catutthapārājike vuttanayena vadantassa.",
  "tika-vin11t6:58_4": "Parinibbānakāle ca puṭṭhakāle ca bhikkhubhikkhunīnaṁ attanā laddhassa uttarimanussadhammassa ārocetabbattā “ṭhapetvā bhikkhuniṁ bhikkhu”nti vuttaṁ.",
  "tika-vin11t6:58_5": "“Aññassā”ti seso.",
  "tika-vin11t6:58_6": "Yathāha aṭṭhakathāyaṁ “upasampannassa bhūtaṁ ārocetīti uttarimanussadhammameva sandhāya vuttaṁ.",
  "tika-vin11t6:58_7": "Parinibbānakāle,",
  "tika-vin11t6:58_8": "hi antarā vā atikaḍḍhiyamānena upasampannassa bhūtaṁ ārocetuṁ vaṭṭatī”ti.",
  "tika-vin11t6:58_9": "Bhūteti ettha “uttarimanussadhamme ārocite”ti vattabbaṁ,",
  "tika-vin11t6:58_10": "nimittatthe bhummaṁ,",
  "tika-vin11t6:58_11": "attano santāne imasmiṁ attabhāve siddhauttarimanussadhammassa ārocananimittanti attho.",
  "tika-vin11t6:59_0": "937.Noce jānāti so vuttanti yassa āroceti,",
  "tika-vin11t6:59_1": "so sace sutakkhaṇeyeva vuttanayeneva “esa paṭhamajjhānassa lābhī”tiādinā nayena vuttaṁ no jānāti.",
  "tika-vin11t6:59_2": "Pariyāyavacaneti “yo te vihāre vasati,",
  "tika-vin11t6:59_3": "so paṭhamassa jhānassa lābhī”ti evamādipariyāyavacane.",
  "tika-vin11t6:59_4": "Yassa uttarimanussadhammaṁ āroceti,",
  "tika-vin11t6:59_5": "so sace sutasamanantaraṁ “esa evaṁ vadatī”ti vuttaṁ no jānāti,",
  "tika-vin11t6:59_6": "tādisassa ārocentassa bhikkhuno hoti āpatti dukkaṭanti sambandho.",
  "tika-vin11t6:59_7": "Assa bhūtassa pariyāyavacane ca bhikkhuno āpatti dukkaṭaṁ hotīti yojanā.",
  "tika-vin11t6:60_0": "938.Tathārūpekāraṇe satīti parassa kāraṇabhāvaṁ ñatvāpi paṭipattiyā amoghabhāvadassanasamuttejanasampahaṁsanādikarasaṅkhāte kāraṇe sati.",
  "tika-vin11t6:60_1": "Sabbassāpīti upasampannānupasampannassa sabbassa.",
  "tika-vin11t6:60_2": "Sīlādinti sīlasutapariyattiguṇaṁ.",
  "tika-vin11t6:60_3": "Vadatoti ettha “bhikkhuno”ti pakaraṇato labbhati.",
  "tika-vin11t6:61_0": "939.Tadasambhavāti diṭṭhisampannassa ummādādīnaṁ asambhavā.",
  "tika-vin11t6:61_1": "Yathāha aṭṭhakathāyaṁ “diṭṭhisampannānaṁ ummādassa vā cittakkhepassa vā abhāvāti.",
  "tika-vin11t6:61_2": "Mahāpaccariyampi hi vicārita”nti.",
  "tika-vin11t6:61_3": "Ummattakapadassa avacane kāraṇaṁ vadanteneva khittacittādipadānaṁ avacane kāraṇañca upalakkhaṇato dassitamevāti daṭṭhabbaṁ.",
  "tika-vin11t6:61_4": "Ettha ca maggaphaladiṭṭhiyā samannāgatānaṁ ariyānameva hi ummattakādibhāvo natthi.",
  "tika-vin11t6:61_5": "Jhānalābhino pana tasmiṁ sati jhānā parihāyanti,",
  "tika-vin11t6:61_6": "tasmā tesaṁ abhūtārocanapaccayā anāpatti vattabbā,",
  "tika-vin11t6:61_7": "na bhūtārocanapaccayā.",
  "tika-vin11t6:62_0": "940.",
  "tika-vin11t6:62_1": "Imissāpattiyā aññatra jhānamaggādilābhīnaṁ aññassa asambhavā “kusalābyākateheva dvicitta”nti vuttaṁ.",
  "tika-vin11t6:62_2": "Idañca ukkaṭṭhaparicchedena ariyapuggaleyeva sandhāya vuttaṁ.",
  "tika-vin11t6:62_3": "Paṇṇattiṁ ajānantā pana jhānalābhī puthujjanā nānāvatthumhi lobhavasena akusalacittenāpi na ārocentīti natthi,",
  "tika-vin11t6:62_4": "tasmā “ticitta”nti vattabbaṁ siyā,",
  "tika-vin11t6:62_5": "tathāpi bahulena kusalābyākatānameva sambhavoti evaṁ vuttanti daṭṭhabbaṁ.",
  "tika-vin11t6:62_6": "Dvivedanaṁ sukhopekkhāvasena.",
  "tika-vin11t6:62_7": "Idañca sikkhāpadaṁ paṇṇattiajānanavasena acittakasamuṭṭhānaṁ hoti.",
  "tika-vin11t6:62_8": "Ariyā cettha paṇṇattiṁ jānantā vītikkamaṁ na karonti,",
  "tika-vin11t6:62_9": "puthujjanā pana paṇṇattiṁ jānitvāpi vītikkamaṁ karonti.",
  "tika-vin11t6:62_10": "Te ca satthuno āṇāvītikkamacetanāya balavaakusalabhāvato jhānā parihāyantīti daṭṭhabbaṁ.",
  "tika-vin11t6:63_0": "Bhūtārocanakathāvaṇṇanā.",
  "tika-vin11t6:64_0": "941.",
  "tika-vin11t6:64_1": "Bhikkhuno duṭṭhullaṁ āpattiṁ bhikkhusammutiṁ ṭhapetvā anupasampanne ārocentassa bhikkhuno āpattīti yojanā.",
  "tika-vin11t6:64_2": "Duṭṭhullaṁ āpattinti saṅghādiseso.",
  "tika-vin11t6:64_3": "Nanu ca “duṭṭhullā nāma āpatti cattāri ca pārājikāni terasa ca saṅghādisesā”ti padabhājane pārājikasaṅghādisesā dassitā,",
  "tika-vin11t6:64_4": "kasmā idha saṅghādisesova gahitoti? Vuccate –",
  "tika-vin11t6:64_5": "pārājikaṁ duṭṭhullasaddatthadassanatthaṁ vuttaṁ,",
  "tika-vin11t6:64_6": "idha pana saṅghādisesoyeva bhagavatā adhippetoti aṭṭhakathāyaṁ vicāritametaṁ.",
  "tika-vin11t6:64_7": "Vuttañhi tattha “pārājikāni duṭṭhullasaddatthadassanatthaṁ vuttāni,",
  "tika-vin11t6:64_8": "saṅghādisesaṁ pana idha adhippeta”nti.",
  "tika-vin11t6:64_9": "Vakkhati ca “idha saṅghādisesāva,",
  "tika-vin11t6:64_10": "duṭṭhullāpattiyo matā”ti.",
  "tika-vin11t6:64_11": "Anupasampanneti “bhikkhuñca bhikkhuniñca ṭhapetvā avaseso anupasampanno”ti padabhājane niddiṭṭhaanupasampannassa ārocentassāti vuttaṁ hoti.",
  "tika-vin11t6:65_0": "Ṭhapetvā bhikkhusammutinti “atthi bhikkhusammuti āpattipariyantā na kulapariyantā”tiādinā padabhājane",
  "tika-vin11t6:65_1": "dassitaṁ abhiṇhāpattikassa bhikkhuno āyatiṁ saṁvaratthaṁ hirottappajananatthaṁ āpattiyo vā upāsakakulāni",
  "tika-vin11t6:65_2": "vā ubhayameva vā paricchinditvā vā aparicchinditvā vā āpattiyo ārocetuṁ saṅghena saṅghamajjhe tikkhattuṁ",
  "tika-vin11t6:65_3": "sāvetvā katasammutiṁ ṭhapetvāti vuttaṁ hoti.",
  "tika-vin11t6:65_4": "Yathāha aṭṭhakathāyaṁ “abhiṇhāpattikaṁ bhikkhuṁ disvā ‘evamesa paresu hirottappenāpi āyatiṁ saṁvaraṁ",
  "tika-vin11t6:65_5": "āpajjissatī’ti tassa bhikkhuno hitesitāya tikkhattuṁ apaloketvā saṅghena kātabbā”ti.",
  "tika-vin11t6:66_0": "942.Ghaṭetvā vadantassevāti evakāro yathāṭhāne yojetabbo.",
  "tika-vin11t6:66_1": "Evakārena byavacchinnamatthaṁ vakkhati “vatthu”ntiādinā.",
  "tika-vin11t6:66_2": "“Asuciṁ mocetvā”ti iminā vatthumāha,",
  "tika-vin11t6:66_3": "“saṅghādisesa”nti iminā āpattiṁ.",
  "tika-vin11t6:66_4": "Vajjameva vajjatā.",
  "tika-vin11t6:66_5": "“Pācittiyāpattī”ti imassāyaṁ pariyāyo.",
  "tika-vin11t6:66_6": "“Ayaṁ asuciṁ mocetvā saṅghādisesaṁ āpanno”ti vatthunā saddhiṁ ghaṭetvā āpattiṁ vadantassa vajjatā pācittiyāpatti hotīti yojanā.",
  "tika-vin11t6:67_0": "943.Suddhassāti pārājikamanāpannassa.",
  "tika-vin11t6:67_1": "Vadanti vadanahetu,",
  "tika-vin11t6:67_2": "vatthunā saddhiṁ saṅghādisesassa kathanatoti attho.",
  "tika-vin11t6:68_0": "944.Aduṭṭhullāyāti saṅghādisesato aññāya āpattiyā.",
  "tika-vin11t6:68_1": "Duṭṭhullasaññinoti saṅghādisesasaññino.",
  "tika-vin11t6:68_2": "Sesā āpattiyopi vāti saṅghādisesaṁ vinā sese chaḷāpattikkhandhe.",
  "tika-vin11t6:69_0": "945.Tathāti dukkaṭaṁ atidisati.",
  "tika-vin11t6:69_1": "Pañcadhā mataṁ anupasampannassa duṭṭhullaṁ ajjhācāraṁ ārocentassa tathā dukkaṭanti yojanā.",
  "tika-vin11t6:69_2": "Anupasampannassa pañcadhā mataṁ duṭṭhullaṁ ajjhācāranti ca pāṇātipātādipañcasikkhāpadavītikkamā gahitā.",
  "tika-vin11t6:69_3": "Keci pana “sukkavissaṭṭhiādayo pañcā”ti vadanti,",
  "tika-vin11t6:69_4": "taṁ na gahetabbaṁ.",
  "tika-vin11t6:69_5": "Pāṇātipātādīni hi daseva sikkhāpadāni sāmaṇerānaṁ paññattāni.",
  "tika-vin11t6:69_6": "Tesaṁ paññattesuyeva ca sikkhāpadesu duṭṭhullāduṭṭhullavicāraṇā kātabbā,",
  "tika-vin11t6:69_7": "na ca sukkavissaṭṭhiādīni visuṁ tesaṁ paññattāni atthīti.",
  "tika-vin11t6:70_0": "Atha bhikkhuno duṭṭhullasaṅkhātāni sukkavissaṭṭhiādīni anupasampannassa kiṁ nāma hontīti?",
  "tika-vin11t6:70_1": "Ajjhācāro nāma hontīti.",
  "tika-vin11t6:70_2": "Yathāha aṭṭhakathāyaṁ “sukkavissaṭṭhi…pe…",
  "tika-vin11t6:70_3": "ajjhācāro nāmāti vutta”nti.",
  "tika-vin11t6:70_4": "Imināpi cetaṁ siddhaṁ “anupasampannassa sukkavissaṭṭhiādi duṭṭhullaṁ nāma na hotī”ti.",
  "tika-vin11t6:70_5": "“Ajjhācāro nāmā”ti hi vadanto anupasampannassa sukkavissaṭṭhiādi kevalaṁ ajjhācāro nāma hoti,",
  "tika-vin11t6:70_6": "na pana duṭṭhullo nāma ajjhācāroti dīpeti.",
  "tika-vin11t6:70_7": "“Ajjhācāro nāmā”ti ca aṭṭhakathāyaṁ vuttattā,",
  "tika-vin11t6:70_8": "akattabbarūpattā ca anupasampannassa sukkavissaṭṭhiādīni daṇḍakammavatthupakkhaṁ bhajanti.",
  "tika-vin11t6:70_9": "Tāni ca aññassa anupasampannassa avaṇṇakāmatāya ārocento bhikkhu dukkaṭaṁ āpajjatīti vadanti.",
  "tika-vin11t6:70_10": "Idha pana anupasampannaggahaṇena sāmaṇerasāmaṇerisikkhamānānaṁ gahaṇaṁ veditabbaṁ.",
  "tika-vin11t6:71_0": "Aduṭṭhullaṁ ajjhācāranti yojanā.",
  "tika-vin11t6:71_1": "“Anupasampannassā”ti ca ajjhāharitabbāni.",
  "tika-vin11t6:71_2": "Anupasampannassa yathāvuttehi pañcasikkhāpadehi aññaṁ vikālabhojanādiṁ aduṭṭhullaṁ ajjhācāraṁ vā.",
  "tika-vin11t6:71_3": "Yathāha “anupasampannassa duṭṭhullaṁ vā aduṭṭhullaṁ vā ajjhācāra”ntiādi.",
  "tika-vin11t6:72_0": "946.Kevalaṁvatthuṁ vā ārocentassāti “ayaṁ sukkavissaṭṭhiṁ āpanno”tiādinā nayena vatthumattaṁ ārocentassa.",
  "tika-vin11t6:72_1": "Kevalaṁ āpattiṁ vā ārocentassāti “ayaṁ pārājikaṁ āpanno,",
  "tika-vin11t6:72_2": "ayaṁ saṅghādisesaṁ āpanno”tiādinā nayena āpattimattaṁ ārocentassa ca.",
  "tika-vin11t6:72_3": "Bhikkhusammutiyāti ettha vatthunā ghaṭetvā āpattiṁ ārocentassāti gahetabbaṁ.",
  "tika-vin11t6:72_4": "“Tathā”ti iminā “anāpattī”ti etaṁ parāmasati.",
  "tika-vin11t6:73_0": "Duṭṭhullārocanakathāvaṇṇanā.",
  "tika-vin11t6:74_0": "948.Akappiyaṁ pathavinti padabhājane “dve pathaviyo jātā ca pathavī ajātā ca pathavī”ti uddisitvā –",
  "tika-vin11t6:75_0": "“Jātā nāma pathavī suddhapaṁsu suddhamattikā appapāsāṇā appasakkharā appakathalā appamarumbā appavālikā yebhuyyenapaṁsukā yebhuyyenamattikā,",
  "tika-vin11t6:75_1": "adaḍḍhāpi vuccati jātā pathavī.",
  "tika-vin11t6:75_2": "Yopi paṁsupuñjo vā mattikāpuñjo vā atirekacātumāsaṁ ovaṭṭho,",
  "tika-vin11t6:75_3": "ayampi vuccati jātā pathavī”ti ca,",
  "tika-vin11t6:76_0": "“Ajātā nāma pathavī suddhapāsāṇā suddhasakkharā suddhakathalā suddhamarumbā suddhavālikā appapaṁsu appamattikā",
  "tika-vin11t6:76_1": "yebhuyyenapāsāṇā yebhuyyenasakkharā yebhuyyenakathalā yebhuyyenamarumbā yebhuyyenavālikā,",
  "tika-vin11t6:76_2": "daḍḍhāpi vuccati ajātā pathavī.",
  "tika-vin11t6:76_3": "Yopi paṁsupuñjo vā mattikāpuñjo vā ūnacātumāsaṁ ovaṭṭho,",
  "tika-vin11t6:76_4": "ayampi vuccati ajātā pathavī”ti ca –",
  "tika-vin11t6:77_0": "Niddiṭṭhāsu dvīsu pathavīsu jātapathavisaṅkhātaṁ akappiyapathaviṁ.",
  "tika-vin11t6:78_0": "Ettha pāsāṇādīnaṁ lakkhaṇaṁ aṭṭhakathāyaṁ “muṭṭhippamāṇato upari pāsāṇāti veditabbā,",
  "tika-vin11t6:78_1": "muṭṭhippamāṇā sakkharā.",
  "tika-vin11t6:78_2": "Kathalāti kapālakhaṇḍāni.",
  "tika-vin11t6:78_3": "Marumbāti kaṭasakkharā.",
  "tika-vin11t6:78_4": "Vālikāti vālukāyevā”ti vuttanayeneva veditabbaṁ.",
  "tika-vin11t6:78_5": "Yebhuyyenapaṁsukādīnaṁ lakkhaṇaṁ “yebhuyyenapaṁsukāti tīsu koṭṭhāsesu dve koṭṭhāsā paṁsu,",
  "tika-vin11t6:78_6": "eko pāsāṇādīsu aññataro koṭṭhāso”ti ca “adaḍḍhāpīti uddhanapattapacanakumbhakārāvāpādivasena tathā tathā adaḍḍhā”tiādi aṭṭhakathāto ca veditabbaṁ.",
  "tika-vin11t6:78_7": "“Appapaṁsuappamattikā”ti dvīsupi padesu niddesarūpena yebhuyyenapāsāṇādipadapañcakaṁ vuttaṁ,",
  "tika-vin11t6:78_8": "tatthāpi attho yebhuyyenapaṁsupadādīsu vuttavipallāsena veditabbo.",
  "tika-vin11t6:78_9": "Yathāha aṭṭhakathāyaṁ “tesaṁyeva hi dvinnaṁ pabhedadassanameta”nti.",
  "tika-vin11t6:79_0": "Khaṇeyya vāti evarūpaṁ akappiyapathavipadesaṁ antamaso pādaṅguṭṭhenāpi sammuñjanisalākāyapi sayaṁ vā khaṇati.",
  "tika-vin11t6:79_1": "Khaṇāpeyya vāti aññena vā “idaṁ khaṇāhī”tiādinā akappiyavohārena khaṇāpeyya.",
  "tika-vin11t6:79_2": "Bhedāpeyyāti tatheva bhedāpeyya.",
  "tika-vin11t6:79_3": "Bhindeyya vāti passāvadhārādīhipi bhindeyya.",
  "tika-vin11t6:79_4": "Adhikāravasena vā-",
  "tika-vin11t6:79_5": "saddassa sabbakiriyāpadehi sambandho labbhatīti bhedāpeyya cāti ettha ca-",
  "tika-vin11t6:79_6": "saddo idha avuttassa “dahati vā,",
  "tika-vin11t6:79_7": "dahāpeti vā”ti padadvayassa samuccayakoti veditabbo.",
  "tika-vin11t6:79_8": "Antamaso pattampi pacanto sayaṁ vā dahati,",
  "tika-vin11t6:79_9": "aññena vā dahāpetītiādi imesaṁ padānaṁ aṭṭhakathāvasena veditabbaṁ.",
  "tika-vin11t6:79_10": "Pācittiyaṁ siyāti khaṇantassa,",
  "tika-vin11t6:79_11": "bhindantassa ca pahāre pahāre pācittiyaṁ.",
  "tika-vin11t6:80_0": "949.",
  "tika-vin11t6:80_1": "Āṇāpentassa āṇattigaṇanāya,",
  "tika-vin11t6:80_2": "dahantassa aggipātagaṇanāya hotīti idaṁ “pahāre pahāre pācittiya”ntiādiaṭṭhakathāvacanavasena veditabbaṁ,",
  "tika-vin11t6:80_3": "imameva dassetumāha “sayamevā”tiādi.",
  "tika-vin11t6:81_0": "950.Āṇāpentassāti sakiṁ āṇāpentassa.",
  "tika-vin11t6:82_0": "951.",
  "tika-vin11t6:82_1": "“Khaṇāpeyyā”ti sāmaññavacanassa apavādadassanatthaṁ “khaṇa pokkharaṇi”ntiādimāha.",
  "tika-vin11t6:82_2": "Koci doso na vijjatīti ettha pokkharaṇiāvāṭādisaddānaṁ pathavipariyāyattābhāvato evaṁvacanena anāpattīti adhippāyo.",
  "tika-vin11t6:83_0": "952.",
  "tika-vin11t6:83_1": "“Imaṁ idhā”tiādīnaṁ padānaṁ paccakkhabhūtādhippetabhūmivācakattā tehi yojetvā vuttassa tasseva payogassa āpattikarabhāvaṁ dassetumāha “ima”ntiādi.",
  "tika-vin11t6:84_0": "953.Kandanti tālādikandaṁ.",
  "tika-vin11t6:84_1": "Kurundanti kulacocarukkhaṁ.",
  "tika-vin11t6:84_2": "Thūṇanti thambhaṁ.",
  "tika-vin11t6:84_3": "Khāṇukanti sākhāviṭaparahitaṁ rukkhāvayavaṁ.",
  "tika-vin11t6:84_4": "Mūlanti pathaviyā suppatiṭṭhitabhāvakaraṁ rukkhāvayavaṁ.",
  "tika-vin11t6:84_5": "Vaṭṭatīti aniyametvā vacanena anāpattibhāvato vaṭṭati.",
  "tika-vin11t6:85_0": "954.Imanti paccakkhaparāmāsapadena niyametvā vacanato āpatti hotīti āha “niyametvāna vattuṁ pana na vaṭṭatī”ti.",
  "tika-vin11t6:86_0": "955.Ghaṭehi ussiñcitunti ghaṭehi gahetvā avasiñcituṁ.",
  "tika-vin11t6:86_1": "Tanukaddamoti jambālo.",
  "tika-vin11t6:86_2": "Bahalaṁ kaddamaṁ bhikkhunā apanetuṁ na ca vaṭṭatīti yojetabbaṁ.",
  "tika-vin11t6:87_0": "956.Nadiyādīnanti ettha ādi-",
  "tika-vin11t6:87_1": "saddena gaṅgākandarādīnaṁ gahaṇaṁ.",
  "tika-vin11t6:87_2": "“Taṭa”nti iminā sambandho.",
  "tika-vin11t6:87_3": "Vaṭṭhanti vuṭṭhīhi ovaṭṭhañca.",
  "tika-vin11t6:87_4": "Cātumāsanti vikopanakiriyāya accantasaṁyoge upayogavacanaṁ,",
  "tika-vin11t6:87_5": "cātumāsabbhantare vikopetuṁ vaṭṭatīti attho.",
  "tika-vin11t6:88_0": "957.",
  "tika-vin11t6:88_1": "Sace toyasmiṁ patati taṭanti yojanā,",
  "tika-vin11t6:88_2": "sace kūlaṁ bhijjitvā antoudake patatīti.",
  "tika-vin11t6:88_3": "Deve vuṭṭhepīti pajjunnadeve vuṭṭhepi. Vuṭṭha-",
  "tika-vin11t6:88_4": "saddo kattusādhano.",
  "tika-vin11t6:88_5": "Cātumāsamatikkantepīti yojanā.",
  "tika-vin11t6:88_6": "Tattha hetudassanatthamāha “toye devo hi vassatī”ti.",
  "tika-vin11t6:89_0": "958.Soṇḍinti pāsāṇapokkharaṇiṁ. Tattha tūti udakarahite tasmiṁ soṇḍiāvāṭe.",
  "tika-vin11t6:90_0": "959.",
  "tika-vin11t6:90_1": "Antocātumāsaṁ sodhetuṁ bhinditunti yojanā.",
  "tika-vin11t6:90_2": "“Sodhetuṁ bhindituṁ vikopetu”nti kiriyāpadehi “raja”nti kammapadaṁ ānetvā sambandhitabbaṁ.",
  "tika-vin11t6:90_3": "Taṁ rajorāsiṁ deve vuṭṭhe pacchā udakassa chinnattā bahalabhūmisukkhampi vuṭṭhipātadivasato paṭṭhāya antocātumāse kopetuṁ bhindituṁ vaṭṭatīti attho.",
  "tika-vin11t6:91_0": "960.Puṇṇe soṇḍimhi taṁ rajaṁ vikopetuṁ vaṭṭati cātumāsato uddhanti yojanā.",
  "tika-vin11t6:92_0": "961.“Phusāyante”ti etena “devo”ti idaṁ bhummavasena vipariṇāmetvā “deve phusāyante”ti yojetabbaṁ,",
  "tika-vin11t6:92_1": "pajjunnadeve vuṭṭhipātaṁ karonteti attho.",
  "tika-vin11t6:92_2": "Piṭṭhipāsāṇaketi pāsāṇapiṭṭhe.",
  "tika-vin11t6:92_3": "Tampīti tathā pāsāṇapiṭṭhe laggaṁ tampi rajaṁ.",
  "tika-vin11t6:93_0": "962.Akatapabbhāro nāma yathā heṭṭhābhāgo vuṭṭhiphusitehi na temīyati,",
  "tika-vin11t6:93_1": "tathā namitvā ṭhitapabbatappadeso.",
  "tika-vin11t6:93_2": "Idaṁ anovassakaṭṭhāne uṭṭhitavammikānaṁ upalakkhaṇaṁ.",
  "tika-vin11t6:94_0": "963.",
  "tika-vin11t6:94_1": "Abbhokāse vuṭṭhito vammiko sace ovaṭṭho,",
  "tika-vin11t6:94_2": "kaṁ cātumāsaṁ vikopetuṁ vaṭṭatīti sambandho.",
  "tika-vin11t6:94_3": "Cātumāsanti vikopanakiriyāya accantasaṁyoge upayogavacanaṁ.",
  "tika-vin11t6:94_4": "Rukkheti ca thambhapāsāṇādīnaṁ upalakkhaṇaṁ.",
  "tika-vin11t6:94_5": "Upacikādīnanti ādi-",
  "tika-vin11t6:94_6": "saddena kāḷakipillikādīnaṁ gahaṇaṁ.",
  "tika-vin11t6:94_7": "So nayoti “ovaṭṭhadivasato uttari cātumāsabbhantare kopetuṁ vaṭṭatī”ti yathāvutto nayo.",
  "tika-vin11t6:95_0": "964.Mūsikukkiraṁ nāma mūsikāhi uddhaṭapaṁsu.",
  "tika-vin11t6:95_1": "Mūsikānaṁ ukkiro mūsikukkiroti viggaho.",
  "tika-vin11t6:95_2": "Gokaṇṭakaṁ nāma gunnaṁ khurānaṁ uṭṭhitamattikā.",
  "tika-vin11t6:95_3": "Gaṇḍuppādamalaṁ nāma bhūlatāya malamattikā.",
  "tika-vin11t6:95_4": "Sambandhaṁ pana pakatibhūmiṁ akopentena matthakato gaṇhituṁ vaṭṭati.",
  "tika-vin11t6:96_0": "965.Kasīti kasitaṭṭhānaṁ,",
  "tika-vin11t6:96_1": "tattha naṅgalena uddhaṭamattikā kasinaṅgalamattikā.",
  "tika-vin11t6:96_2": "“Acchinnā”tiiminā khaṇḍākhaṇḍikaṁ katvā āyataṁ hutvā ṭhitamattikāpaṭalampi ajātapathavī siyāti āsaṅkānivattanatthamāha “bhūmisambandhā”ti.",
  "tika-vin11t6:96_3": "Sāti kasinaṅgalamattikā.",
  "tika-vin11t6:97_0": "966.Senāsananti ettha “purāṇa”nti pāṭhaseso gahetabbo.",
  "tika-vin11t6:97_1": "Ovaṭṭhaṁ cātumāsato uddhaṁ na vikopayeti yojanā.",
  "tika-vin11t6:98_0": "967.Tatoti ovaṭṭhadivasato paṭṭhāya cātumāsātikkantagehato.",
  "tika-vin11t6:98_1": "“Gopānasi”nti iminā gopānasimatthake ṭhitaupacikāpaṁsumhi bhijjantepi anāpattibhāvaṁ dīpeti.",
  "tika-vin11t6:98_2": "“Bhitti”nti iminā tadekadesaṁ bhittipādādidārumāha.",
  "tika-vin11t6:98_3": "Idampi bhittimattikaṁ upacikāmattikaṁ sandhāya vuttaṁ.",
  "tika-vin11t6:98_4": "“Thambha”nti idampi taṁsambandhapākārabhūmimattikāupacikādipaṁsuṁ sandhāya vuttaṁ.",
  "tika-vin11t6:98_5": "Padarattharanti atthatapadaraṁ.",
  "tika-vin11t6:98_6": "Idampi padarānaṁ upari mattikāupacikāpaṁsuṁ sandhāya vuttaṁ.",
  "tika-vin11t6:98_7": "“Gopānasi”ntiādīhi padehi “gaṇhissāmī”ti paccekaṁ yojanīyaṁ.",
  "tika-vin11t6:98_8": "“Gaṇhissāmī”ti iminā vikopanādhippāyābhāvaṁ dīpeti.",
  "tika-vin11t6:99_0": "968.Gaṇhantassāti ettha anādare sāmivacanaṁ,",
  "tika-vin11t6:99_1": "“suddhacittenā”ti pāṭhaseso.",
  "tika-vin11t6:99_2": "Iṭṭhakāti chadaniṭṭhakā. Ādi-",
  "tika-vin11t6:99_3": "saddena pāsāṇasamuddapheṇādīnaṁ gahaṇaṁ.",
  "tika-vin11t6:99_4": "Patatīti suddhacittena gaṇhante sace mattikā chijjitvā patati,",
  "tika-vin11t6:99_5": "anāpattīti attho.",
  "tika-vin11t6:99_6": "Mattikanti bhittiyaṁ,",
  "tika-vin11t6:99_7": "chadane ca cātumāsādhikovaṭṭhamattikaṁ,",
  "tika-vin11t6:99_8": "anovaṭṭhaṁ ce,",
  "tika-vin11t6:99_9": "gaṇhituṁ vaṭṭatīti.",
  "tika-vin11t6:99_10": "Yathāha aṭṭhakathāyaṁ “sace yā yā atintā,",
  "tika-vin11t6:99_11": "taṁ taṁ gaṇhāti,",
  "tika-vin11t6:99_12": "anāpattī”ti.",
  "tika-vin11t6:99_13": "Yadi gaṇhati,",
  "tika-vin11t6:99_14": "āpatti siyāti yojanā.",
  "tika-vin11t6:100_0": "969.Atintoti vassodakena atinto,",
  "tika-vin11t6:100_1": "iminā vinicchitabbavatthuṁ dasseti.",
  "tika-vin11t6:100_2": "Tassa antogehe ca bahi ca sambhavato antogehe ṭhitassa tāva vinicchayaṁ dassetumāha “antogehe sace siyā”ti.",
  "tika-vin11t6:100_3": "Vassodakena tintātintesu dvīsu mattikāpuñjesu atintaṁ tāva dassetumāha “anovaṭṭho cā”ti.",
  "tika-vin11t6:101_0": "970.",
  "tika-vin11t6:101_1": "Vassodakena tinte vinicchayaṁ dassetumāha “vuṭṭhe puna cā”tiādi.",
  "tika-vin11t6:101_2": "“Vuṭṭhe”ti iminā “mattikāpuñjo”ti padaṁ bhummavasena vipariṇāmetvā vuṭṭhe mattikāpuñjeti yojetabbaṁ,",
  "tika-vin11t6:101_3": "“ekadivasampī”ti seso,",
  "tika-vin11t6:101_4": "gehasminti ettha “ṭhite”ti vattabbaṁ,",
  "tika-vin11t6:101_5": "gehasmiṁ ṭhite mattikāpuñje vassodakena ekadivasampi tinteti vuttaṁ hoti.",
  "tika-vin11t6:101_6": "Vakkhamānanayena aññattha paharitvā uṭṭhitena tena atemitvā ujukaṁ patitehi vassaphusitehi tinteti gahetabbaṁ.",
  "tika-vin11t6:101_7": "Sace sabbo tinto hotīti yojanā.",
  "tika-vin11t6:101_8": "“Mattikāpuñjo”ti iminā sambandho.",
  "tika-vin11t6:102_0": "971.",
  "tika-vin11t6:102_1": "“Sabbo”ti iminā visesanena byavacchinnaṁ ekadesatinte vinicchayaṁ dassetumāha “yattaka”ntiādi. Tu-",
  "tika-vin11t6:102_2": "saddo imameva visesaṁ joteti.",
  "tika-vin11t6:102_3": "Yattakanti heṭṭhā anotaritvā matthakato,",
  "tika-vin11t6:102_4": "pariyantakato ca yattakappamāṇaṁ.",
  "tika-vin11t6:102_5": "Tatthāti mattikāpuñje.",
  "tika-vin11t6:102_6": "“Akappiya”nti etassa “cātumāsaccayenā”ti anuvattati.",
  "tika-vin11t6:102_7": "“Atintaṁ…pe…",
  "tika-vin11t6:102_8": "kappiya”nti iminā akappiyaṭṭhānaṁ pariharitvā vā kappiyakārakehi kappiyavacanena harāpetvā vā atintaṁ",
  "tika-vin11t6:102_9": "ṭhānaṁ yathākāmaṁ vaḷañjetabbanti ayamattho dassito hoti.",
  "tika-vin11t6:102_10": "Yathāha aṭṭhakathāyaṁ “kappiyakārakehī”tiādi.",
  "tika-vin11t6:103_0": "972.Vārināti ujukaṁ ākāsato patitavassodakena.",
  "tika-vin11t6:103_1": "Aññattha paharitvā tattha patitvā temite vaṭṭati.",
  "tika-vin11t6:103_2": "So mattikāpuñjo.",
  "tika-vin11t6:103_3": "Tato paranti ekābaddhakālato uttariṁ so mattikāpuñjo vārinā temito bhūmiyā ekābaddho ce hoti,",
  "tika-vin11t6:103_4": "tato paraṁ sā jātā pathavī eva,",
  "tika-vin11t6:103_5": "kopetuṁ na vaṭṭatīti yojanā.",
  "tika-vin11t6:104_0": "973.“Ovaṭṭho”ti iminā anovaṭṭhapākāro kappiyoti byatirekavasena dasseti.",
  "tika-vin11t6:104_1": "“Mattikāmayo”ti visesanena iṭṭhakapākārādiṁ byavacchindati.",
  "tika-vin11t6:104_2": "Tassa pana kappiyabhāvaṁ vakkhati “sace iṭṭhakapākāro”tiādinā.",
  "tika-vin11t6:104_3": "“Cātumāsaccaye”ti iminā tato anto vikopanīyabhāvaṁ dasseti.",
  "tika-vin11t6:105_0": "974.Tatthāti ovaṭṭhe mattikapākāre.",
  "tika-vin11t6:105_1": "Aghaṁsantovāti pākāramattikaṁ akopento.",
  "tika-vin11t6:105_2": "Mattaso chupitvāti pamāṇato mudukaṁ katvā hatthatalaṁ ṭhapetvā.",
  "tika-vin11t6:105_3": "Allahatthenāti udakatintena hatthatalena.",
  "tika-vin11t6:105_4": "Hatthekadeso hattho nāma.",
  "tika-vin11t6:106_0": "975.Yebhuyyakathaleṭhāneti pubbe vuttanayena yassā tīsu bhāgesu dve bhāgā kathalā honti,",
  "tika-vin11t6:106_1": "tādise kappiyapathaviṭṭhāne.",
  "tika-vin11t6:107_0": "976.Abbhokāseti upalakkhaṇattā antogehepi thambhaṁ cāletvā jātapathaviṁ vikopetuṁ na vaṭṭatīti daṭṭhabbaṁ.",
  "tika-vin11t6:107_1": "Dvīsupi ṭhānesu suddhacittena niddosabhāvaṁ yathāvuttena “thambhaṁ vā padarattharaṁ.",
  "tika-vin11t6:107_2": "Gaṇhissāmī’ti saññāya,",
  "tika-vin11t6:107_3": "gahetuṁ pana vaṭṭatī”ti iminā nayenāha.",
  "tika-vin11t6:107_4": "Pathavinti akappiyapathaviṁ.",
  "tika-vin11t6:108_0": "977. Ujumuddharato na dosoti yojanā.",
  "tika-vin11t6:109_0": "978.Uccāletvāti ukkhipitvā cāletvā parivattetvā.",
  "tika-vin11t6:109_1": "Pavaṭṭatīti pavaṭṭetvā pavaṭṭetvā netīti attho.",
  "tika-vin11t6:109_2": "Suddhacittassāti “bhūmi bhijjatī”ti asallakkhetvā “pāsāṇaṁ pavaṭṭetvā pavaṭṭetvā harissāmī”ti suddhacittavato.",
  "tika-vin11t6:110_0": "979. Bhūmiyaṁ dārūni phālentānampi bhūmiyaṁ sākhādīni kaḍḍhato cāti yojanā.",
  "tika-vin11t6:111_0": "980.Kaṇṭakanti rukkhakaṇṭakaṁ,",
  "tika-vin11t6:111_1": "macchakaṇṭakañca.",
  "tika-vin11t6:111_2": "Sūci nāma ayomayadantamayatambamayakaṭṭhamayādisūcīnaṁ aññatarā.",
  "tika-vin11t6:111_3": "Aṭṭhiṁ vāti gomahiṁsādīnaṁ aṭṭhiṁ vā.",
  "tika-vin11t6:111_4": "Hīraṁ vāti nāḷikerādihīraṁ vā.",
  "tika-vin11t6:111_5": "Ākoṭetunti yathā ekakoṭi bhūmiṁ pavisati,",
  "tika-vin11t6:111_6": "tathā tāḷetuṁ.",
  "tika-vin11t6:111_7": "Pavesetunti bhūmiṁ gamayituṁ.",
  "tika-vin11t6:112_0": "981.Passāvaṁ muttaṁ.",
  "tika-vin11t6:112_1": "Medaninti ettha akappiyapathavimāha.",
  "tika-vin11t6:112_2": "Bhindissāmīti ettha “evaṁ cintetvā”ti seso.",
  "tika-vin11t6:113_0": "982.Karontassāti suddhacittena passāvaṁ karontassātiyojetabbaṁ.",
  "tika-vin11t6:113_1": "“Sammajjato”ti idaṁ “sammajjantenā”ti gahetabbaṁ,",
  "tika-vin11t6:113_2": "“sammajjaniyā”ti seso,",
  "tika-vin11t6:113_3": "anantaraṁ medanīpadaṁ upayogavasena “medani”nti gahetabbaṁ,",
  "tika-vin11t6:113_4": "“visama”nti seso,",
  "tika-vin11t6:113_5": "“samaṁ kātu”nti iminā yojetabbaṁ,",
  "tika-vin11t6:113_6": "sammajjantena uccaṭṭhānaṁ madditvā,",
  "tika-vin11t6:113_7": "āvāṭaṭṭhānaṁ pavesetvā samaṁ kātuṁ sammajjaniyā ghaṁsetuṁ na vaṭṭatīti attho.",
  "tika-vin11t6:113_8": "Yathāha aṭṭhakathāyaṁ “visamaṁ bhūmiṁ samaṁ karissāmīti sammajjaniyā ghaṁsitumpi na vaṭṭatī”ti.",
  "tika-vin11t6:114_0": "983.Pādaṅguṭṭhena vāti ettha samuccayatthena vā-",
  "tika-vin11t6:114_1": "saddena aṭṭhakathāyaṁ vuttaṁ “kattarayaṭṭhiyā bhūmiṁ koṭṭentī”ti idaṁ saṅgaṇhāti.",
  "tika-vin11t6:114_2": "Likhitumpīti rājiṁ kātumpi bhūmiṁ bhindantenāti yojanā.",
  "tika-vin11t6:114_3": "Pādehīti pādatalehi.",
  "tika-vin11t6:115_0": "985.Bhūminti akappiyabhūmiṁ.",
  "tika-vin11t6:115_1": "Dahati dahāpetīti ettha “yo”ti ca “tassā”ti ca sambandhavasena labbhati.",
  "tika-vin11t6:115_2": "Pattaṁ dahantassāti chaviyā thirabhāvatthaṁ dhūmaṁ gāhāpetvā tiṇukkādīhi pattaṁ gaṇhantassa.",
  "tika-vin11t6:116_0": "986.Tattakānevāti ṭhānappamāṇāneva. Idhāpi “yo”ti ca “tassā”ti ca sāmatthiyā labbhati.",
  "tika-vin11t6:117_0": "987.Bhūmiyanti akappiyabhūmiyaṁ. Pattaṁ pacīyati etthāti pattapacanaṁ, kapālaṁ, tasmiṁ kapāle.",
  "tika-vin11t6:118_0": "988.So aggi tāni dārūni dahanto gantvā ce ekaṁsena bhūmiṁ dahati,",
  "tika-vin11t6:118_1": "tasmā dārūnaṁ upari aggiṁ ṭhapetuṁ na vaṭṭatīti yojanā.",
  "tika-vin11t6:119_0": "989.",
  "tika-vin11t6:119_1": "Iṭṭhakā āvapīyanti paccanti etthāti iṭṭhakāvāpo,",
  "tika-vin11t6:119_2": "so eva iṭṭhakāvāpako,",
  "tika-vin11t6:119_3": "iṭṭhakāpacanaṭṭhānaṁ. Ādi-",
  "tika-vin11t6:119_4": "saddena kumbhakārāvāpādiṁ saṅgaṇhāti.",
  "tika-vin11t6:120_0": "990.",
  "tika-vin11t6:120_1": "Upādīyatīti upādānaṁ, indhanaṁ,",
  "tika-vin11t6:120_2": "na upādānaṁ anupādānaṁ,",
  "tika-vin11t6:120_3": "indhanato aññaṁ,",
  "tika-vin11t6:120_4": "tato anupādānatoti attho.",
  "tika-vin11t6:120_5": "Khāṇuketi matakhāṇuke ca sukkharukkhe ca bhūmigataṁ adatvā “nibbāpessāmī”ti aggidānaṁ vaṭṭati.",
  "tika-vin11t6:120_6": "Pacchā ussāhe katepi na nibbāyati,",
  "tika-vin11t6:120_7": "na dosoti.",
  "tika-vin11t6:120_8": "Yathāha aṭṭhakathāyaṁ “sace pana bhūmiṁ appattamevā”tiādi.",
  "tika-vin11t6:121_0": "991.Tiṇukkanti tiṇena baddhaukkaṁ. Tiṇukkanti upalakkhaṇaṁ. Nāḷikerapaṇṇādīhi baddhāpi saṅgayhanti.",
  "tika-vin11t6:122_0": "992.Tassa aggissa patitaṭṭhāne indhanaṁ datvā puna taṁ aggiṁ kātuṁ vaṭṭatīti mahāpaccariyaṁ rutaṁ kathitanti yojanā.",
  "tika-vin11t6:123_0": "993.",
  "tika-vin11t6:123_1": "“Tassa apathaviya”nti padacchedo.",
  "tika-vin11t6:123_2": "Vimatissubhayatthāpīti pathaviapathavidvayepi vematikassa.",
  "tika-vin11t6:123_3": "Tattha jātā pathavī,",
  "tika-vin11t6:123_4": "itarā apathavī.",
  "tika-vin11t6:124_0": "994.Imanti āvāṭaṁ, mattikaṁ, paṁsuṁ vā.",
  "tika-vin11t6:125_0": "Pathavīkhaṇanakathāvaṇṇanā.",
  "tika-vin11t6:126_0": "Musāvādavaggo paṭhamo.",
  "tika-vin11t6:127_0": "995.Bhavantassāti jāyantassa,",
  "tika-vin11t6:127_1": "vaḍḍhamānassa ca.",
  "tika-vin11t6:127_2": "Bhūtassāti jātassa,",
  "tika-vin11t6:127_3": "vaḍḍhitassa cāti attho.",
  "tika-vin11t6:127_4": "Yathāha aṭṭhakathāyaṁ “bhavanti ahuvuñcāti bhūtā,",
  "tika-vin11t6:127_5": "jāyanti vaḍḍhanti,",
  "tika-vin11t6:127_6": "jātā vaḍḍhitā cā”ti.",
  "tika-vin11t6:127_7": "Ettha ca “bhavantī”ti iminā viruḷhamūle nīlabhāvaṁ āpajjitvā vaḍḍhamānake taruṇagacche dasseti.",
  "tika-vin11t6:127_8": "“Ahuvu”nti iminā pana vaḍḍhitvā ṭhite mahante rukkhagacchādike dasseti.",
  "tika-vin11t6:127_9": "“Bhavantī”ti imassa vivaraṇaṁ “jayanti vaḍḍhantī”ti,",
  "tika-vin11t6:127_10": "“ahuvu”nti imassa “jātā vaḍḍhitā”ti.",
  "tika-vin11t6:127_11": "Evaṁ bhūta-",
  "tika-vin11t6:127_12": "saddo paccuppannātītavisayoti dasseti.",
  "tika-vin11t6:127_13": "“Bhavantassa bhūtassā”ti iminā padadvayena “bhūtagāmassā”ti padassa tulyādhikaraṇatādassanena gāma-",
  "tika-vin11t6:127_14": "saddassa diṭṭhigatavanantādisaddānaṁ diṭṭhivanādisaddatthe viya bhūtasaddatthe vuttipakkhamāha.",
  "tika-vin11t6:127_15": "Yathāha aṭṭhakathāyaṁ “bhūtā eva vā gāmo bhūtagāmo,",
  "tika-vin11t6:127_16": "patiṭṭhitaharitatiṇarukkhādīnametaṁ adhivacana”nti.",
  "tika-vin11t6:127_17": "Bhūtānaṁ devatānaṁ gāmo nivāsoti vā bhūtagāmo.",
  "tika-vin11t6:127_18": "Bhūmiyaṁ patiṭṭhahitvā hi haritabhāvamāpannā tiṇarukkhagacchādayo devatāhi parigayhantīti.",
  "tika-vin11t6:127_19": "Jāyantassa vaḍḍhantassa vā sampattavuddhimariyādassa vā rukkhādinoti attho.",
  "tika-vin11t6:128_0": "Pātabyatānimittanti ettha pātabyabhāvo pātabyatā,",
  "tika-vin11t6:128_1": "“chedanabhedanādīhi yathāruci paribhuñjitabbatāti attho”ti aṭṭhakathāvacanato pātabyatā-",
  "tika-vin11t6:128_2": "saddassa paribhuñjitabbatāti attho veditabbo,",
  "tika-vin11t6:128_3": "sā nimittaṁ hetu yassa pācittiyassa taṁ pātabyatānimittaṁ.",
  "tika-vin11t6:128_4": "Rukkhādīnaṁ chedanaphālanādivasena vikopanīyatāsaṅkhātapātabyatānimittaṁ paribhuñjitabbatāhetu pācittiyaṁ udīritaṁ vuttanti attho.",
  "tika-vin11t6:129_0": "996-",
  "tika-vin11t6:129_1": "7.Soti bhūtagāmo.",
  "tika-vin11t6:129_2": "Tilabījādikoti tilabījamettha sukhumapaṇṇasevālādiko. Ādi-",
  "tika-vin11t6:129_3": "saddena ca tādisā itarā sevālajāti gahitā.",
  "tika-vin11t6:129_4": "“Upari khuddānukhuddakapaṇṇaṅkuro,",
  "tika-vin11t6:129_5": "heṭṭhā khuddānukhuddakamūlaṅkuro sevālo tilabījaṁ nāmā”ti gaṇṭhipade vuttanti.",
  "tika-vin11t6:129_6": "Vikopentassa taṁ sabbanti bhūmiyaṁ patiṭṭhāya udake jāyamānakasevālādiṁ bhūmiyā uppāṭanacchedanavasena",
  "tika-vin11t6:129_7": "jale eva patiṭṭhitaṁ sukhumapaṇṇanīlikādiṁ udakato uddharaṇacchedanavasena taṁ sabbaṁ sevālaṁ vikopentassāti attho.",
  "tika-vin11t6:130_0": "998.Hatthenaviyūhitvāti jalato amocetvā hatthena dūrato apanetvā.",
  "tika-vin11t6:130_1": "“Hotī”tiādi tassa hetusandassanatthaṁ.",
  "tika-vin11t6:130_2": "Sakalaṁ anavasesaṁ sabbaṁ jalaṁ tassa yasmā ṭhānaṁ hoti,",
  "tika-vin11t6:130_3": "tasmāti attho.",
  "tika-vin11t6:131_0": "999.Ceccāti jānanto.",
  "tika-vin11t6:131_1": "Taṁ sevālajātikaṁ jalā uddharituṁ udakena vinā bhikkhussa na vaṭṭatīti yojanā.",
  "tika-vin11t6:131_2": "Ṭhānasaṅkamanañhi tanti hetudassanaṁ.",
  "tika-vin11t6:131_3": "Taṁ tathākaraṇaṁ yasmā ṭhānasaṅkamanaṁ ṭhānato cāvanaṁ,",
  "tika-vin11t6:131_4": "tasmā taṁ na vaṭṭatīti yojanā.",
  "tika-vin11t6:132_0": "1000.",
  "tika-vin11t6:132_1": "Yathāvuttassa byatirekaṁ dassetumāha “udakenā”tiādi.",
  "tika-vin11t6:132_2": "Tattha udakenāti sahatthe karaṇavacanaṁ.",
  "tika-vin11t6:132_3": "Taṁ sevālajātikaṁ.",
  "tika-vin11t6:132_4": "Vārisūti ettha vāsaṁ vārayantīti vārī, tesu.",
  "tika-vin11t6:133_0": "1001.Jale vallitiṇādīnīti jalamatthake valliñca jāyamānakaravallitiṇādīni ca.",
  "tika-vin11t6:133_1": "Uddharantassāti bhūmiyaṁ patiṭṭhitaṁ bhūmito,",
  "tika-vin11t6:133_2": "udake patiṭṭhitaṁ udakato ca uddharantassa.",
  "tika-vin11t6:133_3": "Tattha antapakkhaṁ dassetumāha “toyato”ti.",
  "tika-vin11t6:133_4": "Vikopentassāti khaṇḍanādivasena kopentassa.",
  "tika-vin11t6:133_5": "Tatthāti tasmiṁ udake, eva-",
  "tika-vin11t6:133_6": "kāro luttaniddiṭṭho “tatthevā”ti aṭṭhakathāvacanato.",
  "tika-vin11t6:134_0": "1002.Etthāti udake eva.",
  "tika-vin11t6:134_1": "Vikopentassāti kappiyaṁ akārāpetvā chedanādiṁ karontassa.",
  "tika-vin11t6:134_2": "Tānīti tathā parehi uppāṭitattā bhūtagāmabhāvato muttāni vallitiṇādīni.",
  "tika-vin11t6:134_3": "Bījagāmenāti mūlabījagāmādivasena.",
  "tika-vin11t6:135_0": "1003.",
  "tika-vin11t6:135_1": "Evaṁ udakaṭṭhe saṅkhepato vinicchayaṁ dassetvā idāni itaratrāpi vinicchayaṁ dassetumāha “thalaṭṭhe”tiādi.",
  "tika-vin11t6:135_2": "Haritakhāṇukoti ettha “yo”ti seso.",
  "tika-vin11t6:135_3": "“Tassā”ti iminā sambandho,",
  "tika-vin11t6:135_4": "kakudhakarañjādīnaṁ chinnāvasiṭṭhakhāṇukoti vuttaṁ hoti.",
  "tika-vin11t6:135_5": "“Bhūtagāmena saṅgaho”ti iminā taṁvikopane pācittiyabhāvaṁ dīpeti.",
  "tika-vin11t6:135_6": "Evamuparipi.",
  "tika-vin11t6:136_0": "1004.Nāḷikerādikānaṁkhāṇūti etthāpi “upariharito”ti sāmatthiyā labbhati.",
  "tika-vin11t6:136_1": "“Bījagāmena saṅgaho”ti iminā dukkaṭavatthutamāha.",
  "tika-vin11t6:136_2": "Evamuparipi.",
  "tika-vin11t6:136_3": "Kiñcāpi hi tālanāḷikerādīnaṁ khāṇu uddhaṁ avaḍḍhanako bhūtagāmassa kāraṇaṁ na hoti,",
  "tika-vin11t6:136_4": "tathāpi bhūtagāmasaṅkhātanibbattapaṇṇamūlabījato sambhūtattā bhūtagāmato uppanno nāma hotīti bījagāmena saṅgahaṁ gacchati.",
  "tika-vin11t6:137_0": "1005.Tathāpakāsitoti “bījagāmo”ti vutto.",
  "tika-vin11t6:138_0": "1006.",
  "tika-vin11t6:138_1": "Phalitā kadalī yāva nīlapaṇṇā,",
  "tika-vin11t6:138_2": "tāva sā ca bhūtagāmoti pakāsitāti yojanā.",
  "tika-vin11t6:138_3": "Yathāha aṭṭhakathāyaṁ “kadalī pana phalitā yāva nīlapaṇṇā,",
  "tika-vin11t6:138_4": "tāva bhūtagāmeneva saṅgahitā”ti.",
  "tika-vin11t6:138_5": "Naḷanti khuddakaveḷu.",
  "tika-vin11t6:138_6": "Veḷūti mahāveḷu.",
  "tika-vin11t6:138_7": "Tiṇādīnanti ādi-",
  "tika-vin11t6:138_8": "saddena sassādayo gahitā.",
  "tika-vin11t6:139_0": "1007.",
  "tika-vin11t6:139_1": "Yo ayaṁ pana veḷu aggato paṭṭhāya yadā sussati,",
  "tika-vin11t6:139_2": "tadā so bījagāmena saṅgahito nāma hotīti yojanā.",
  "tika-vin11t6:139_3": "Bījagāmenāti phaḷubījagāmena.",
  "tika-vin11t6:139_4": "Yathāha aṭṭhakathāyaṁ “katarabījagāmena?",
  "tika-vin11t6:139_5": "Phaḷubījagāmenā”ti.",
  "tika-vin11t6:140_0": "1008.Indasālo sallakī. Ādi-",
  "tika-vin11t6:140_1": "saddena sobhañjanādīnaṁ saṅgaho. Tu-",
  "tika-vin11t6:140_2": "saddena aṭṭhakathāyaṁ “kiñcāpi rāsikatadaṇḍakehi ratanappamāṇāpi sākhā nikkhamantī”ti vuttavisesaṁ joteti.",
  "tika-vin11t6:140_3": "Chinditvā ṭhapitadaṇḍakesu ratanamattāsupi sākhāsu uṭṭhitāsu bhūtagāmaṁ ahutvā bījagāmameva hoti aviruḷhamūlakattāti",
  "tika-vin11t6:140_4": "ayaṁ vinicchayo vinayaññunā ñāto kukkuccakānamupakārāya hotīti āha “viññeyyo vinayaññunā”ti.",
  "tika-vin11t6:140_5": "Imamevatthaṁ “mūlamattepi vā”tiādinā vakkhati.",
  "tika-vin11t6:141_0": "1009.Maṇḍapādīnamatthāyāti maṇḍapavatipākārādīnamatthāya.",
  "tika-vin11t6:141_1": "Sace te nikkhaṇantīti yadi te indasālādidaṇḍake bhūmiyaṁ nikhaṇanti.",
  "tika-vin11t6:141_2": "Niggate mūlapaṇṇasminti tathā nikhātadaṇḍato mūle ca paṇṇe ca jāte.",
  "tika-vin11t6:141_3": "Bhūtagāmena saṅgahoti ettha “tesa”nti sāmatthiyā labbhati,",
  "tika-vin11t6:141_4": "“viññeyyo”ti adhikāro.",
  "tika-vin11t6:142_0": "1010.Niggatepīti tatiyena pi-saddena atikhuddakataṁ sūceti.",
  "tika-vin11t6:143_0": "1011.Sakandā tālaṭṭhīti sakandatālabījaṁ.",
  "tika-vin11t6:143_1": "Pattavaṭṭīti sūcisaṇṭhānā aṅkurapattavaṭṭi.",
  "tika-vin11t6:143_2": "Na ca bījagāmoti vuccatīti yojanā.",
  "tika-vin11t6:143_3": "“Bhūtagāmo”ti idaṁ yathāvuttassa byatirekavasena dasseti.",
  "tika-vin11t6:144_0": "1012.Nāḷikeratacanti nāḷikeraphalachalliṁ.",
  "tika-vin11t6:144_1": "Dantasūcīvāti dantamayasūci iva.",
  "tika-vin11t6:144_2": "Sopīti nāḷikeropi.",
  "tika-vin11t6:144_3": "Rukkhatacasaddānaṁ phalesu vattamānakālesupi taṁliṅgatā na virujjhatīti “so”ti āhāti viññāyati.",
  "tika-vin11t6:145_0": "1013.Migasiṅgasamānāyāti haritavisāṇasadisāya.",
  "tika-vin11t6:145_1": "Pattavaṭṭiyāti aṅkurapattavaṭṭiyā.",
  "tika-vin11t6:145_2": "Satiyāti vijjamānāya.",
  "tika-vin11t6:145_3": "Bhūtagāmoti vuccatīti amūlakabhūtagāmoti vuccati.",
  "tika-vin11t6:145_4": "Idaṁ nāḷikerassa āveṇikaṁ katvā vuttaṁ.",
  "tika-vin11t6:146_0": "Catubhāṇavāravaṇṇanā niṭṭhitā.",
  "tika-vin11t6:147_0": "1015-",
  "tika-vin11t6:147_1": "6.Ambaṭṭhīti ambabījaṁ.",
  "tika-vin11t6:147_2": "Jambuṭṭhīti jambubījaṁ. Ādi-",
  "tika-vin11t6:147_3": "saddena madhukapanasādibījānaṁ gahaṇaṁ.",
  "tika-vin11t6:147_4": "Vandākāti rukkhādanī.",
  "tika-vin11t6:147_5": "Aññaṁ vāti bhaṇḍakadalimanorahaṁ vā.",
  "tika-vin11t6:147_6": "Assāti vandākādino.",
  "tika-vin11t6:147_7": "Amūlavallīti evaṁnāmikā valli.",
  "tika-vin11t6:148_0": "1017. So sevāloti yojanā.",
  "tika-vin11t6:149_0": "1018.Ghaṁsitvāti yena kenaci ghaṁsitvā. Taṁ sevālaṁ. Tasmāti tasmā pākārā.",
  "tika-vin11t6:150_0": "1019.Sevāle apanīte.",
  "tika-vin11t6:150_1": "Antoti pānīyaghaṭādīnaṁ antokucchimhi.",
  "tika-vin11t6:150_2": "Kaṇṇakaṁ abbohāranti yojanā.",
  "tika-vin11t6:150_3": "Pānīyaghaṭādīnaṁ bahi sevālo udake aṭṭhitattā,",
  "tika-vin11t6:150_4": "bījagāmānulomattā ca dukkaṭavatthūti vadanti.",
  "tika-vin11t6:150_5": "Kaṇṇakaṁ nīlavaṇṇampi abbohārikameva.",
  "tika-vin11t6:151_0": "1020.Pāsāṇadaddūti manussasarīre rogākārena pāsāṇe jāyamānassetaṁ adhivacanaṁ.",
  "tika-vin11t6:151_1": "Sevālanti pāsāṇasevālaṁ.",
  "tika-vin11t6:151_2": "Seleyyakā nāma silāya sambhūtā ekā sugandhajāti.",
  "tika-vin11t6:151_3": "Apattānīti paṇṇarahitāni.",
  "tika-vin11t6:152_0": "1021.Pupphitanti vikasitaṁ. Taṁ ahicchattaṁ. Makulanti avikasitaṁ.",
  "tika-vin11t6:153_0": "1022.",
  "tika-vin11t6:153_1": "Allasmiṁ rukkhe tacaṁ vikopetvā yathā gahetuṁ na vaṭṭati,",
  "tika-vin11t6:153_2": "tathā pappaṭikampi niyyāsampi vikopetvā gahetuṁ na vaṭṭatīti yojanā,",
  "tika-vin11t6:153_3": "pācittiyamevāti adhippāyo.",
  "tika-vin11t6:153_4": "Pappaṭikampīti allatacamatthake sukkhatacapaṭalampi.",
  "tika-vin11t6:153_5": "“Allasmi”nti iminā byatirekena matarukkhe dosābhāvaṁ dīpeti.",
  "tika-vin11t6:153_6": "“Tacaṁ vikopetvā”ti vacanato rukkhatacampi pappaṭikampi sālakapitthādiniyyāsampi rukkhe allatacaṁ avikopetvā matthakato chinditvā gahetuṁ vaṭṭati.",
  "tika-vin11t6:154_0": "1023.",
  "tika-vin11t6:154_1": "Akkharacchindanārahesu nuhikadaliādīsu rukkhesu,",
  "tika-vin11t6:154_2": "tatthajātesu tālapaṇṇādikesu vā akkharaṁ likhato pācittiyamudīrayeti yojanā.",
  "tika-vin11t6:154_3": "“Tatthajātesū”ti iminā rukkhato apanītapaṇṇesu likhituṁ vaṭṭatīti byatirekato dīpeti.",
  "tika-vin11t6:155_0": "1024.“Pakkameva vā”ti visuṁ vacanato “phalaṁ vā”ti iminā apakkaṁ phalaṁ gahitaṁ.",
  "tika-vin11t6:156_0": "1025.Phaliniṁsākhanti khādanārahaphalavatiṁ jambusākhādikaṁ sākhaṁ.",
  "tika-vin11t6:156_1": "Gaṇhato anupasampannassāti gahetabbaṁ.",
  "tika-vin11t6:156_2": "Sayaṁ khāditukāmo ceti tathā onamitvā sākhato ocinitvā dinnaphalaṁ sace sayaṁ khāditukāmo hoti.",
  "tika-vin11t6:156_3": "Evaṁ dātunti yathāvuttappakāraṁ nāmetvā dātuṁ.",
  "tika-vin11t6:157_0": "1026.Paraṁ kañci ukkhipitvāti aññaṁ kañci anupasampannaṁ ukkhipitvā.",
  "tika-vin11t6:157_1": "Pupphāni ocinantesūti kusumāni lunantesu.",
  "tika-vin11t6:157_2": "Ayameva vinicchayoti sāmaññaniddesepi ettha attano nāmetvā dinnasākhāya pupphāni pānīyavāsatthāya na gahetabbāni.",
  "tika-vin11t6:157_3": "Anupasampannaṁ ukkhipitvā pupphāni ocināpetvā gahitapupphāni gahetabbānīti ayamettha viseso.",
  "tika-vin11t6:157_4": "Yathāha aṭṭhakathāyaṁ “tehi pana pupphehi pānīyaṁ na vāsetabbaṁ.",
  "tika-vin11t6:157_5": "Pānīyavāsatthikena sāmaṇeraṁ ukkhipitvā ocināpetabbānī”ti.",
  "tika-vin11t6:158_0": "1027.“Sākhā”ti bhinditvā vā chinditvā vā mocitā vuccati.",
  "tika-vin11t6:158_1": "Sākhīnanti rukkhānaṁ.",
  "tika-vin11t6:158_2": "Tanti yathāvuttarukkhato mocitasākhaṁ.",
  "tika-vin11t6:158_3": "Yesaṁ rukkhānaṁ sākhā ruhati,",
  "tika-vin11t6:158_4": "tesaṁ sākhīnaṁ taṁ sākhaṁ kappiyaṁ akārāpetvā vikopentassa dukkaṭanti yojanā.",
  "tika-vin11t6:158_5": "“Yesaṁ rukkhānaṁ sākhā ruhatī”ti vuttattā yesaṁ sākhā na ruhati,",
  "tika-vin11t6:158_6": "tesaṁ tassā kappiyakaraṇakiccaṁ natthīti vadanti.",
  "tika-vin11t6:159_0": "1028.Allasiṅgiverādikesupīti ādi-saddena vacalasuṇādīnaṁ gahaṇaṁ.",
  "tika-vin11t6:160_0": "1029.",
  "tika-vin11t6:160_1": "Aniyāmato vaṭṭatevāti yojanā.",
  "tika-vin11t6:160_2": "Niyāmasarūpaṁ dassetuṁ “imaṁ rukkha”ntiādivakkhamānattā aniyāmatoti sāmaññaniddese “ima”nti niyāmavacanābhāvatoti gahetabbaṁ.",
  "tika-vin11t6:161_0": "1032.Ucchukhaṇḍānanti pūraṇayoge sāmivacanaṁ,",
  "tika-vin11t6:161_1": "ucchukhaṇḍehīti vuttaṁ hoti.",
  "tika-vin11t6:161_2": "Sabbamevāti pacchiyaṁ ṭhitaṁ sabbaṁ khaṇḍaṁ.",
  "tika-vin11t6:161_3": "Kataṁ hotīti kataṁ kappiyaṁ hoti.",
  "tika-vin11t6:161_4": "Ekasmiṁ kappiye kateti pacchiyaṁ sabbakhaṇḍesu phusitvā ṭhitesu ekasmiṁ khaṇḍe kappiye kate.",
  "tika-vin11t6:161_5": "“Anujānāmi bhikkhave pañcahi samaṇakappehi phalaṁ paribhuñjituṁ aggiparijitaṁ satthaparijitaṁ nakhaparijitaṁ",
  "tika-vin11t6:161_6": "abījaṁ nibbaṭṭabījaṁyeva pañcama”nti iti vuttesu aggisatthanakhesu aññatarena tatta ayokhaṇḍena vā jalitagginā",
  "tika-vin11t6:161_7": "vā sūcimukhena vā nakhacchedanena vā satthakadhārāya vā manussasīhādīnaṁ uppāṭitānuppāṭitaapūtinakhena",
  "tika-vin11t6:161_8": "vā vijjhitvā vā chinditvā vā kappiyaṁ kātabbaṁ.",
  "tika-vin11t6:161_9": "Karontena ca anupasampannena bhikkhunā “kappiyaṁ karohī”ti vutteyeva “kappiya”nti paṭhamaṁ vatvā pacchā aggiparijitādi kākabbanti gahetabbaṁ.",
  "tika-vin11t6:161_10": "Vakkhati ca “kappiyanti…pe…",
  "tika-vin11t6:161_11": "vaṭṭatī”ti.",
  "tika-vin11t6:161_12": "“Kappiya”nti vacanaṁ pana yāya kāyaci vācāya vattuṁ vaṭṭatīti vadanti.",
  "tika-vin11t6:161_13": "Paṭhamaṁ aggiṁ nikkhipitvā nakhādīhi vā vijjhitvā vā chinditvā vā kappiyaṁ kātabbaṁ.",
  "tika-vin11t6:161_14": "Karontena ca taṁ anuddharitvāva “kappiya”nti vatvā pacchā uddharituṁ vaṭṭatīti vadanti,",
  "tika-vin11t6:161_15": "“kappiya”nti vattukāmo “kappa”nti ce vadati,",
  "tika-vin11t6:161_16": "vaṭṭatīti keci.",
  "tika-vin11t6:162_0": "1033.Dārunti ucchūhi saddhiṁ ekatobaddhadāruṁ.",
  "tika-vin11t6:162_1": "Dāruṁ vijjhatīti ettha jānitvāpi vijjhati vā vijjhāpeti vā,",
  "tika-vin11t6:162_2": "vaṭṭatiyeva.",
  "tika-vin11t6:162_3": "“Ekasitthepī”ti etthāpi eseva nayo.",
  "tika-vin11t6:163_0": "1034.Tāni ucchudārūni. Tanti valliṁ, rajjuṁ vā.",
  "tika-vin11t6:164_0": "1035.Maricapakkehīti pariṇatehi maricapakkehi.",
  "tika-vin11t6:164_1": "Apariṇatānaṁ pana abījattā kappiye akatepi vaṭṭati.",
  "tika-vin11t6:164_2": "Idañca setalasuṇatacalasuṇādīhi missabhattassa upalakkhaṇaṁ.",
  "tika-vin11t6:164_3": "Ettha ca bhattasitthasambandhavasena ekābaddhatā veditabbā,",
  "tika-vin11t6:164_4": "na phalādīnameva aññamaññasambandhavasena.",
  "tika-vin11t6:165_0": "1036.Tilataṇḍulakādisūti kappiyaṁ kātabbatilehi missataṇḍulādīsu. Ādi-",
  "tika-vin11t6:165_1": "saddena kappiyaṁ kātabbavatthūhi missitāni itaravatthūni gahitāni.",
  "tika-vin11t6:165_2": "Ekābaddhe kapitthepīti kaṭāhena baddhabīje pariṇatakapitthaphalepi.",
  "tika-vin11t6:165_3": "Kaṭāheti baddhamiñje kapāle.",
  "tika-vin11t6:166_0": "1037.Kaṭāhaṁ muñcitvāti sukkhattā samantato kaṭāhaṁ muñcitvā.",
  "tika-vin11t6:166_1": "Miñjakanti pariṇatakapitthaphalamiñjaṁ.",
  "tika-vin11t6:166_2": "Taṁ kapitthaṁ bhindāpetvāti kapitthakaṭāhaṁ bhindāpetvā,",
  "tika-vin11t6:166_3": "idaṁ bījato muttassa kaṭāhassa bhājanagatikattā vuttaṁ.",
  "tika-vin11t6:167_0": "1038.",
  "tika-vin11t6:167_1": "“Abhūtagāmaabījesū”ti padacchedo,",
  "tika-vin11t6:167_2": "abhūtagāme ca abīje cāti attho.",
  "tika-vin11t6:167_3": "Nanu ca “abīje bījasaññī, vematiko,",
  "tika-vin11t6:167_4": "āpatti dukkaṭassā”ti pāṭhaṁ vinā “abhūtagāme bhūtagāmasaññī”ti pāṭho natthīti abhūtagāmaggahaṇaṁ kasmā katanti? Vuccate –",
  "tika-vin11t6:167_5": "tasmiṁ pāṭhe bījaṁ bhūtagāmañca bījagāmaṁ bījañca bījabījanti vattabbe ekasesanayena “bīja”nti gahetvā",
  "tika-vin11t6:167_6": "vinicchitanti ubhayaṁ vibhajitvā dassanatthaṁ vuttaṁ.",
  "tika-vin11t6:167_7": "Tattha tasmiṁ abhūtagāmaabījagāmadvaye.",
  "tika-vin11t6:167_8": "Imissā gāthāya “abhūtagāme bhūtagāmasaññino dukkaṭaṁ,",
  "tika-vin11t6:167_9": "vematikassa dukkaṭaṁ,",
  "tika-vin11t6:167_10": "abījagāme bījagāmasaññino dukkaṭaṁ,",
  "tika-vin11t6:167_11": "vematikassa dukkaṭa”nti cattāri dukkaṭāni dassitāni.",
  "tika-vin11t6:167_12": "Tattha abhūtagāmanti bījagāmaṁ gahetabbaṁ.",
  "tika-vin11t6:167_13": "Abījagāmanti no bījaṁ.",
  "tika-vin11t6:168_0": "1039.Tattha tasmiṁ bhūtagāmabījagāmadvaye.",
  "tika-vin11t6:168_1": "“Atathāsaññino”tiādīsu “bhūtagāmaṁ vikopentassā”ti seso,",
  "tika-vin11t6:168_2": "anāpatti pakāsitāti sambandho,",
  "tika-vin11t6:168_3": "abhūtagāmaṁ,",
  "tika-vin11t6:168_4": "abījanti vā saññino bhūtagāmaṁ bījampi vikopentassa anāpatti pakāsitāti attho gahetabbo.",
  "tika-vin11t6:168_5": "Yathāha pāḷiyaṁ “bīje abījasaññī chindati vā…pe…",
  "tika-vin11t6:168_6": "anāpattī”ti.",
  "tika-vin11t6:169_0": "Asañcicca bhūtagāmaṁ vikopentassa anāpattīti yojanā.",
  "tika-vin11t6:169_1": "Evamuparipi yojetabbaṁ.",
  "tika-vin11t6:169_2": "Gacchantassa pādesu gahetvā vā ālambaṇakattarayaṭṭhiyā ghaṁsitvā vā tiṇādīsu chijjesupi “imaṁ chindissāmī”ti amanasikatattā anāpattīti attho.",
  "tika-vin11t6:169_3": "Asatissāti aññavihitasatissa vā aññena kathayato vā pādaṅguṭṭhādīhi tiṇādīni chindantassa. Ca-",
  "tika-vin11t6:169_4": "kārena idha avuttaṁ “ajānantassā”ti idaṁ samuccitaṁ.",
  "tika-vin11t6:169_5": "“Imaṁ bhūtagāma”nti vā “imasmiṁ aggimhi patite imaṁ ḍayhatī”ti vā “iminā idaṁ bhijjati chijjatī”tiādiṁ vā ajānantassa anāpattīti attho.",
  "tika-vin11t6:170_0": "1040.Idaṁcāti idaṁ bhūtagāmasikkhāpadañca.",
  "tika-vin11t6:170_1": "Tisamuṭṭhānanti kāyacittavācācittakāyavācācittavasena tisamuṭṭhānaṁ.",
  "tika-vin11t6:170_2": "Chedanādikiriyāya āpajjanato kriyaṁ.",
  "tika-vin11t6:170_3": "Ticittanti paṇṇattiṁ ajānitvā cetiyādīsu tiṇagahanādikaṁ karontassa akhīṇāsavassa kusalaṁ,",
  "tika-vin11t6:170_4": "khīṇāsavassa kiriyaṁ,",
  "tika-vin11t6:170_5": "phalapupphādilobhena vikopentānaṁ sekhaputhujjanānaṁ akusalanti ticittaṁ.",
  "tika-vin11t6:171_0": "Bhūtagāmakathāvaṇṇanā.",
  "tika-vin11t6:172_0": "1041.",
  "tika-vin11t6:172_1": "Aññavādavihesake kammasmiṁ saṅghena kateti yojanā,",
  "tika-vin11t6:172_2": "aññavādakavihesakāropanakamme ñattidutiyāya kammavācāya paccekaṁ saṅghena kateti attho.",
  "tika-vin11t6:172_3": "“Aññaṁ vadatīti aññavādakaṁ,",
  "tika-vin11t6:172_4": "aññenaññaṁ paṭicaraṇassetaṁ nāmaṁ.",
  "tika-vin11t6:172_5": "Vihesetīti vihesakaṁ,",
  "tika-vin11t6:172_6": "tuṇhībhūtassetaṁ nāma”nti vacanato saṅghamajjhe vatthunā,",
  "tika-vin11t6:172_7": "āpattiyā vā codanāya katāya taṁ avattukāmo hutvā “ko āpanno,",
  "tika-vin11t6:172_8": "kiṁ āpanno,",
  "tika-vin11t6:172_9": "kismiṁ āpanno”tiādinā padabhājanānukkamena pucchitaṁ ṭhapetvā aññassa avacanaṁ aññenaññaṁ paṭicaraṇaṁ,",
  "tika-vin11t6:172_10": "taṁ karonto aññavādako.",
  "tika-vin11t6:172_11": "Idha pana bhāvappadhānavasena kiriyā gahitā.",
  "tika-vin11t6:173_0": "Tatheva codiyamāno hutvā pucchitaṁ avattukāmo hutvā āpattibhīrukatāya aññenaññaṁ paṭicaraṇaṁ akatvā saṅghaṁ vihesetuṁ tuṇhībhūto vihesako nāma.",
  "tika-vin11t6:173_1": "Etthāpi bhāvappadhānavasena kiriyāva gahetabbā.",
  "tika-vin11t6:173_2": "Idha pana tabbhāvāropanakammaṁ vuccatīti saṁkhepo.",
  "tika-vin11t6:173_3": "Puna tathā karontassāti punapi teneva pakārena aññavādakavihesakāni visuṁ visuṁ karontassa.",
  "tika-vin11t6:173_4": "Pācittiyadvayaṁ hotīti padabhājane “ropite aññavādake”tiādinā nayena ca “ropite vihesake”tiādinā nayena",
  "tika-vin11t6:173_5": "ca visuṁ visuṁ pācittiyassa vuttattā ekekasmiṁ vatthumhi ekekāya āpattiyā sambhavato pācittiyadvayaṁ",
  "tika-vin11t6:173_6": "hotīti gahetabbaṁ.",
  "tika-vin11t6:174_0": "1042.Dhammeti ettha “kamme”ti seso.",
  "tika-vin11t6:174_1": "Dhammakamme dhammakammasaññī, vematiko,",
  "tika-vin11t6:174_2": "adhammakammasaññīti tīsu vikappesu.",
  "tika-vin11t6:174_3": "Adhammeti etthāpi eseva nayo.",
  "tika-vin11t6:174_4": "Kamme aropiteti aññavādakakammāropane akate.",
  "tika-vin11t6:174_5": "Evaṁ vadantassāti “ko āpanno”tiādīni vadantassa.",
  "tika-vin11t6:174_6": "Vadantassa cāti ettha cakārena kamme aropite evaṁ vihesantassa ca dukkaṭanti samuccinoti.",
  "tika-vin11t6:174_7": "Imasmiṁ pakkhe kamme aropiteti vihesakakālamāha.",
  "tika-vin11t6:175_0": "1043.Āpannanti attanā āpannaṁ.",
  "tika-vin11t6:175_1": "Bhaṇḍanaṁ bhavissatīti saññissāti mayā imasmiṁ vutte saṅghassa bhaṇḍanakalahādayo hontīti saññāya tuṇhī bhavantassa.",
  "tika-vin11t6:175_2": "Gilānassāti vattuṁ asakkuṇeyyamukharogādiyuttassa.",
  "tika-vin11t6:176_0": "1044.Kriyākriyanti aññenaññapaṭicaraṇaṁ kriyaṁ. Tuṇhībhāvo akriyaṁ.",
  "tika-vin11t6:177_0": "Aññavādakakathāvaṇṇanā.",
  "tika-vin11t6:178_0": "1045-",
  "tika-vin11t6:178_1": "6.Sammatassāti khandhakāgatasenāsanapaññāpakasammutiādīsu terasasu sammutīsu ekaṁ vā katipayā vā sabbā",
  "tika-vin11t6:178_2": "vā dātuṁ saṅghena ñattiṁ ṭhapetvā kammavācaṁ vatvā dinnasammutikassa.",
  "tika-vin11t6:178_3": "“Upasampannaṁ saṅghena sammata”nti vacanato bhikkhunoti upasampannamāha,",
  "tika-vin11t6:178_4": "ayasaṁ kattukāmoti sambandho.",
  "tika-vin11t6:178_5": "Vadantoti “chandena itthannāmo senāsanaṁ paññāpeti,",
  "tika-vin11t6:178_6": "chandena bhattāni uddisatī”tiādiṁ bhaṇanto.",
  "tika-vin11t6:178_7": "“Upasampanne”ti idaṁ “ujjhāpetī”ti kiriyamapekkhitvā kammani upayogabahuvacanaṁ.",
  "tika-vin11t6:178_8": "Ayañhettha attho –",
  "tika-vin11t6:178_9": "ujjhāpeti avaññāya olokāpeti,",
  "tika-vin11t6:178_10": "lāmakato vā cintāpeti,",
  "tika-vin11t6:178_11": "khīyatīti “chandena itthannāmo senāsanaṁ paññapetī”tiādiṁ kathento pakāsetīti.",
  "tika-vin11t6:178_12": "Imasmiṁ pakkhe “upasampannāna”nti vattabbe sāmiatthe upayogavasena “upasampanne”ti vuttaṁ,",
  "tika-vin11t6:178_13": "upasampannānaṁ santike pakāsetīti attho.",
  "tika-vin11t6:179_0": "“Pācittiyadvayaṁ hotī”ti idaṁ “ujjhāpanake khiyyanake pācittiya”nti dvinnaṁ vatthūnaṁ ekato vuttattā idhāpi ekato vuttaṁ,",
  "tika-vin11t6:179_1": "visuṁ visuṁ pana gahetabbaṁ.",
  "tika-vin11t6:179_2": "Dhammeti ettha “kamme”ti seso,",
  "tika-vin11t6:179_3": "upasampannassa sammatassa saṅghena dinnasammutikammaṁ sace dhammakammaṁ hotīti attho.",
  "tika-vin11t6:179_4": "Adhammeti etthāpi eseva nayo.",
  "tika-vin11t6:180_0": "1047-",
  "tika-vin11t6:180_1": "8.Bhikkhunoti sammatassa bhikkhuno.",
  "tika-vin11t6:180_2": "Asammatassa bhikkhussa avaṇṇaṁ bhāsatoti yojanā.",
  "tika-vin11t6:180_3": "Yassa kassacīti ettha “santike”ti seso,",
  "tika-vin11t6:180_4": "upasampannassa ca anupasampannassa ca yassa kassaci santiketi attho.",
  "tika-vin11t6:180_5": "Upasampannakāle sammataṁ pacchā sāmaṇerabhāvaṁ upagataṁ sandhāya “sammatassa sāmaṇerassā”ti vuttaṁ.",
  "tika-vin11t6:180_6": "Avaṇṇaṁ vadatoti yojanā.",
  "tika-vin11t6:181_0": "1049.Karontaṁ sammataṁ.",
  "tika-vin11t6:181_1": "Bhaṇatoti ujjhāpayato, khīyato.",
  "tika-vin11t6:181_2": "Attho pana vuttanayova.",
  "tika-vin11t6:181_3": "Ujjhāpanakhīyanakiriyāhi āpajjanato kriyaṁ.",
  "tika-vin11t6:181_4": "Yasmā ujjhāpanaṁ,",
  "tika-vin11t6:181_5": "khīyanañca musāvādavaseneva pavattaṁ,",
  "tika-vin11t6:181_6": "tasmā “ādikammikassa anāpattī”ti pācittiyaṭṭhāne,",
  "tika-vin11t6:181_7": "dukkaṭaṭṭhāne ca iminā ca anāpattidassanatthaṁ vuttanti gahetabbaṁ.",
  "tika-vin11t6:181_8": "Evañca katvā ujjhāpentassa,",
  "tika-vin11t6:181_9": "khīyantassa ca ekakkhaṇe dve dve āpattiyo hontīti āpannaṁ.",
  "tika-vin11t6:182_0": "Ujjhāpanakakathāvaṇṇanā.",
  "tika-vin11t6:183_0": "1050.",
  "tika-vin11t6:183_1": "Saṅghassa mañcādinti sambandho.",
  "tika-vin11t6:183_2": "“Saṅghikaṁ mañcaṁ vā pīṭhaṁ vā bhisiṁ vā kocchaṁ vā”ti pāḷiyaṁ dassitaṁ saṅghasantakaṁ mañcādiṁ.",
  "tika-vin11t6:183_3": "Ettha ca mañco nāma pāḷiyaṁ “cattāro mañcā masārako bundikābaddho kuḷīrapādako āhaccapādako”ti ca dassito catubbidho mañco.",
  "tika-vin11t6:183_4": "Tattha masārako nāma mañcapāde vijjhitvā tattha aṭanisikhāhi āvuṇitvā katamañco.",
  "tika-vin11t6:183_5": "So idāni vattamāno vettamañco.",
  "tika-vin11t6:183_6": "Bundikābaddho nāma aṭanisīsesu bundikarantarato mañcapāde ḍaṁsāpetvā kato vettamañcapadaramañco daṭṭhabbo.",
  "tika-vin11t6:183_7": "Kuḷīrapādako nāma pādabunde assakhurādiākāraṁ dassetvā kakkaṭapādehi viya vaṅkapādehi yojitamañco.",
  "tika-vin11t6:183_8": "Āhaccapādako nāma aṭaniyo vijjhitvā aṭanichidde pādasīse sikhaṁ katvā taṁ pavesetvā aṭaniyā upari nikkhante",
  "tika-vin11t6:183_9": "pādasikhāmatthake tiriyaṁ vijjhitvā āṇiṁ pavesetvā katamañco.",
  "tika-vin11t6:184_0": "Pīṭhaṁ nāma evameva kataṁ tannāmakameva catubbidhaṁ;",
  "tika-vin11t6:185_0": "Bhisi nāma “pañca bhisiyo uṇṇabhisi coḷabhisi vākabhisi tiṇabhisi paṇṇabhisī”ti gabbhavasena dassitā pañca bhisiyo.",
  "tika-vin11t6:185_1": "Tattha uṇṇā nāma manussalomaṁ ṭhapetvā avasesalomāni.",
  "tika-vin11t6:185_2": "Coḷā nāma pilotikā.",
  "tika-vin11t6:185_3": "Vākaṁ nāma makacivākādikaṁ.",
  "tika-vin11t6:185_4": "Tiṇaṁ nāma dabbatiṇādi.",
  "tika-vin11t6:185_5": "Paṇṇaṁ nāma tamālapaṇṇaṁ ṭhapetvā avasesapaṇṇaṁ.",
  "tika-vin11t6:186_0": "Kocchanti pāḷiyaṁ “kocchaṁ nāma vākamayaṁ vā usīramayaṁ vā muñjamayaṁ vā pabbajamayaṁ vā anto saṁveṭhetvā",
  "tika-vin11t6:186_1": "baddhaṁ hotī”ti dassitaṁ vākaṁ vā usīraṁ vā muñjatiṇaṁ vā eḷakalomāni vā pabbajatiṇaṁ vā ādāya ubhohi",
  "tika-vin11t6:186_2": "koṭīhi vitthataṁ katvā majjhe pīḷetvā saṅkucitvā taṁ bandhitvā sīhacammādīhi veṭhanabandhanāni paṭicchādetvā",
  "tika-vin11t6:186_3": "pādapuñchanī viya nisajjatthāya kataṁ āsananti vadanti.",
  "tika-vin11t6:186_4": "Yathāha aṭṭhakathāyaṁ “heṭṭhā ca upari ca vitthataṁ,",
  "tika-vin11t6:186_5": "majjhe saṁkhittaṁ,",
  "tika-vin11t6:186_6": "paṇavasaṇṭhānaṁ katvā baddhaṁ hoti,",
  "tika-vin11t6:186_7": "taṁ kira majjhe sīhabyagghacammaparikkhittampi karonti.",
  "tika-vin11t6:186_8": "Akappiyacammaṁ nāmettha natthī”tiādi.",
  "tika-vin11t6:186_9": "Santharāpetvāti upasampannena vā anupasampannena vā santharāpetvā.",
  "tika-vin11t6:186_10": "Ettha vinicchayaṁ vakkhati.",
  "tika-vin11t6:186_11": "Santharitvāti sayaṁ santharitvā vā.",
  "tika-vin11t6:187_0": "1051.Nevuddhareyyāti paññattaṭṭhānato uddharitvā na paṭisāmeyya.",
  "tika-vin11t6:187_1": "Na uddharāpeyya vāti aññena vā tathā na kārāpeyya.",
  "tika-vin11t6:187_2": "Tanti mañcādiṁ.",
  "tika-vin11t6:187_3": "Pakkamantoti ettha “yo bhikkhū”ti labbhati,",
  "tika-vin11t6:187_4": "mañcādīnaṁ atthataṭṭhānato thāmamajjhimassa purisassa thāmappamāṇena hatthaṁ pasāretvā khittapāsāṇassa patanaṭṭhānaṁ atikkamma gacchantoti attho.",
  "tika-vin11t6:187_5": "Yathāha pāḷiyaṁ “majjhimassa purisassa leḍḍupātaṁ atikkamantassā”ti.",
  "tika-vin11t6:188_0": "1052.Vassike caturo māseti antovassaṁ cātumāse.",
  "tika-vin11t6:188_1": "Sace devo na vassatīti ettha “katthaci janapade”ti seso.",
  "tika-vin11t6:188_2": "Teneva “sace”ti sāsaṅkamāha.",
  "tika-vin11t6:188_3": "“Yesu janapadesu vassakāle na vassati,",
  "tika-vin11t6:188_4": "tesupi cattāro māse nikkhipituṁ na vaṭṭatiyevā”ti aṭṭhakathāyaṁ vuttaṁ.",
  "tika-vin11t6:188_5": "Tathā cāpīti te cattāro māse avassantepi.",
  "tika-vin11t6:189_0": "1053.Yatthāti yasmiṁ laṅkādīpasadise dese.",
  "tika-vin11t6:189_1": "Yattha aparepi hemante cattāro māse devo vassati,",
  "tika-vin11t6:189_2": "tattha aṭṭha māse ajjhokāse mañcādiṁ ṭhapetuṁ na vaṭṭatīti yojanā.",
  "tika-vin11t6:189_3": "Gimhāne pana cattāro māse bahi ṭhapetuṁ vaṭṭatīti byatirekato dasseti.",
  "tika-vin11t6:190_0": "1054.Nivāsasminti rukkhe kulāvakaṁ katvā nirantaravāse sati.",
  "tika-vin11t6:190_1": "Yathāha aṭṭhakathāyaṁ “yasmiṁ pana dhuvanivāsena kulāvake katvā vasantī”ti.",
  "tika-vin11t6:190_2": "Kadācipīti anovassakālepi.",
  "tika-vin11t6:191_0": "1055- 6.",
  "tika-vin11t6:191_1": "Saṅghikaṁ yaṁ kiñci mañcādīti yojanā.",
  "tika-vin11t6:191_2": "Santhataṁ yadīti anāṇattena yadi atthataṁ,",
  "tika-vin11t6:191_3": "paññattanti vuttaṁ hoti.",
  "tika-vin11t6:191_4": "Yattha katthaci ṭhāneti rukkhamūlamaṇḍapaabbhokāsādimhi yattha katthaci ṭhāne.",
  "tika-vin11t6:191_5": "Yena kenacīti saddhivihārikena vā antevāsikena vā aññena vā.",
  "tika-vin11t6:191_6": "Bhikkhunāti upasampannena.",
  "tika-vin11t6:191_7": "Soti yassatthāya paññattaṁ,",
  "tika-vin11t6:191_8": "so bhikkhu.",
  "tika-vin11t6:192_0": "1057.Tanti taṁ saṅghikaṁ vettamañcādiṁ.",
  "tika-vin11t6:192_1": "Santharāpita-",
  "tika-vin11t6:192_2": "saddo kattusādhano,",
  "tika-vin11t6:192_3": "santharituṁ niyojakasseva bhikkhunoti attho.",
  "tika-vin11t6:193_0": "1058.Bhikkhunāti ettha “āṇāpako”ti vakkhamānattā āṇattena bhikkhunā upasampannenāti labbhati.",
  "tika-vin11t6:193_1": "Tassevāti āṇattiyā āsanapaññāpakassa tasseva bhikkhuno.",
  "tika-vin11t6:193_2": "“Nisīdatī”ti vacanassa upalakkhaṇattā āgantvā thavikaṁ vā cīvaraṁ vā yaṁ kiñcideva ṭhapeti,",
  "tika-vin11t6:193_3": "“mayhameva bhāro”ti vā vadati,",
  "tika-vin11t6:193_4": "paññāpako muccatīti gahetabbo.",
  "tika-vin11t6:194_0": "1059-",
  "tika-vin11t6:194_1": "60.Anāpucchāti ettha “yo bhikkhu vā sāmaṇero vā ārāmiko vā lajjī hoti,",
  "tika-vin11t6:194_2": "attano palibodhaṁ viya maññatī”ti aṭṭhakathāya vuttasarūpaṁ yaṁ kañci anāpucchāti attho.",
  "tika-vin11t6:194_3": "“Bhikkhu vā sāmaṇero vā ārāmiko vā lajjī hotī”ti vuttattā alajjiṁ āpucchitvā gantuṁ na vaṭṭatīti vadanti.",
  "tika-vin11t6:194_4": "“Mayaṁ gamissāmā”ti vatvā anumatigahaṇaṁ āpucchanaṁ nāma,",
  "tika-vin11t6:194_5": "taṁ anāpattiyā kathaṁ aṅgaṁ hotīti ce?",
  "tika-vin11t6:194_6": "Gamanassa anumatiyā laddhattā.",
  "tika-vin11t6:194_7": "“Kappaṁ labhitvā gantabba”nti vacanato anumatidāyakena vattāvattaṁ sampaṭicchitaṁ viya hotīti laddhakappattā evaṁ gacchati ce, vaṭṭati.",
  "tika-vin11t6:194_8": "Aniyyātetvāti niyyātanaṁ akatvā vattāvattaṁ appaṭiyādetvā,",
  "tika-vin11t6:194_9": "asampaṭicchāpetvāti vuttaṁ hoti.",
  "tika-vin11t6:194_10": "Vāreti padavāre.",
  "tika-vin11t6:195_0": "1062.Tasmā ṭhānāti attanā ṭhatvā āṇāpitabhojanasālato.",
  "tika-vin11t6:195_1": "Yathāha aṭṭhakathāyaṁ “bhojanasālato nikkhamitvā aññattha gacchatī”ti.",
  "tika-vin11t6:196_0": "1063.",
  "tika-vin11t6:196_1": "Saṅghike saṅghikasaññivematikapuggalikasaññīnaṁ vasena tikapācittiyaṁ.",
  "tika-vin11t6:196_2": "Tikātītenāti akusalamūlattikādito savāsanasamucchedappahānavasena atikkantena.",
  "tika-vin11t6:196_3": "Tikadukkaṭanti “puggalike saṅghikasaññī, vematiko,",
  "tika-vin11t6:196_4": "puggalikasaññī aññassa puggalike āpatti dukkaṭassā”ti vacanato dukkaṭattayaṁ hoti.",
  "tika-vin11t6:197_0": "1064-",
  "tika-vin11t6:197_1": "5.Cimilikaṁ nāma parikammakatāya bhūmiyā chavirakkhanatthaṁ attharitabbapilotikaṁ.",
  "tika-vin11t6:197_2": "Taṭṭikā nāma tālapaṇṇādīhi katataṭṭikā.",
  "tika-vin11t6:197_3": "Cammaṁ sīhacammādi.",
  "tika-vin11t6:197_4": "Senāsanaparikkhāre akappiyacammaṁ nāma natthi.",
  "tika-vin11t6:197_5": "Yathāha “aṭṭhakathāsu hi senāsanaparibhoge paṭikkhittacammaṁ nāma na dissati,",
  "tika-vin11t6:197_6": "tasmā sīhacammādīnaṁ pariharaṇeyeva paṭikkhepo veditabbo”ti.",
  "tika-vin11t6:197_7": "Imassa ca aṭṭhakathāpāṭhassa sāratthadīpaniyā evaṁ attho vaṇṇito –",
  "tika-vin11t6:198_0": "“Sīhacammādīnaṁ pariharaṇeyeva paṭikkhepo veditabbo”ti iminā “na bhikkhave mahācammāni dhāretabbāni sīhacammaṁ byagghacammaṁ dīpicammaṁ,",
  "tika-vin11t6:198_1": "yo dhāreyya,",
  "tika-vin11t6:198_2": "āpatti dukkaṭassā”ti evaṁ vuttāya khandhakapāḷiyā adhippāyaṁ vibhāveti.",
  "tika-vin11t6:198_3": "Idaṁ vuttaṁ hoti –",
  "tika-vin11t6:198_4": "“antopi mañce paññattāni honti,",
  "tika-vin11t6:198_5": "bahipi mañce paññattāni hontī”ti imasmiṁ vatthusmiṁ sikkhāpadassa paññattattā mañcapīṭhesu attharitvā paribhogoyeva paṭikkhitto,",
  "tika-vin11t6:198_6": "bhūmattharaṇavasena paribhogo pana appaṭikkhittoti.",
  "tika-vin11t6:198_7": "Yadi evaṁ “pariharaṇeyeva paṭikkhepo”ti idaṁ kasmā vuttanti?",
  "tika-vin11t6:198_8": "Yathā “anujānāmi bhikkhave sabbaṁ pāsādaparibhoga”nti vacanato puggalikepi senāsane senāsanaparibhogavasena",
  "tika-vin11t6:198_9": "niyamitaṁ suvaṇṇaghaṭādikaṁ paribhuñjituṁ vaṭṭamānampi kevalaṁ attano santakaṁ katvā paribhuñjituṁ na vaṭṭati,",
  "tika-vin11t6:198_10": "evamidaṁ bhūmattharaṇavasena paribhuñjiyamānampi attano santakaṁ katvā taṁ taṁ vihāraṁ haritvā paribhuñjituṁ",
  "tika-vin11t6:198_11": "na vaṭṭatīti dassanatthaṁ “pariharaṇeyeva paṭikkhepo veditabbo”ti vuttanti.",
  "tika-vin11t6:199_0": "“Phalaka”nti iminā pāṭhāgataṁ phalakapīṭhameva dassitaṁ.",
  "tika-vin11t6:199_1": "Yathāha aṭṭhakathāyaṁ “phalakapīṭhaṁ nāma phalakamayaṁ pīṭha”nti.",
  "tika-vin11t6:199_2": "Pādapuñchaninti kadalivākādīhi kataṁ pādapuñchanikaṁ.",
  "tika-vin11t6:199_3": "Bhūmattharaṇaṁ nāma cimilikāya sati tassā upari,",
  "tika-vin11t6:199_4": "asati suddhabhūmiyaṁ attharitabbā kaṭasārakādivikati.",
  "tika-vin11t6:199_5": "Uttarattharaṇaṁ nāma saṅghikamañcapīṭhādīnaṁ upari attharitabbapaccattharaṇaṁ.",
  "tika-vin11t6:200_0": "Pattādhārakanti pattavalayādhārakaṁ.",
  "tika-vin11t6:200_1": "Taṁ yathāvuttaparikkhāraṁ.",
  "tika-vin11t6:200_2": "Gacchatoti leḍḍupātaṁ atikkamma gacchato.",
  "tika-vin11t6:200_3": "Sace pana dāyakehi dānakāleyeva sahassagghanakampi kambalaṁ “pādapuñchaniṁ katvā paribhuñjathā”ti dinnaṁ,",
  "tika-vin11t6:200_4": "tatheva paribhuñjituṁ vaṭṭati.",
  "tika-vin11t6:200_5": "Tasmā imaṁ mañcapīṭhādisenāsanampi “abbhokāsepi yathāsukhaṁ paribhuñjathā”ti dāyakehi dinnaṁ ce,",
  "tika-vin11t6:200_6": "sabbasmimpi kāle abbhokāse nikkhipituṁ vaṭṭatīti vadanti.",
  "tika-vin11t6:201_0": "1066.",
  "tika-vin11t6:201_1": "Āraññakenāpi sace gantabbaṁ hoti,",
  "tika-vin11t6:201_2": "anovassake nosati mañcapīṭhādiṁ rukkhasmiṁ laggetvā yathāsukhaṁ gantabbanti yojanā.",
  "tika-vin11t6:202_0": "1067.Upacikādīhīti ettha ādi-",
  "tika-vin11t6:202_1": "saddena mūsikā gahitā.",
  "tika-vin11t6:202_2": "Na lujjatīti na nassati.",
  "tika-vin11t6:202_3": "Taṁ sabbanti mañcādikaṁ sakalaṁ.",
  "tika-vin11t6:203_0": "1068.Attano santaketi attano puggalike mañcādivisaye.",
  "tika-vin11t6:203_1": "Ruddheti vuḍḍhabhikkhunā vā issarādīhi vā yakkhasīhādīhi vā mañcādike ruddhe ajjhāvutthe,",
  "tika-vin11t6:203_2": "abhibhavitvā gahiteti attho.",
  "tika-vin11t6:203_3": "Āpadāsupīti brahmacariyantarāyādīsu ca santesu.",
  "tika-vin11t6:203_4": "Gacchato bhikkhuno anāpattīti yojanā.",
  "tika-vin11t6:204_0": "1069.",
  "tika-vin11t6:204_1": "Kāyavācato,",
  "tika-vin11t6:204_2": "kāyavācācittato ca samuṭṭhānaṁ kathinasamuṭṭhānaṁ nāma.",
  "tika-vin11t6:204_3": "Paññattiṁ ajānitvā sayaṁ anuddharantassa kāyena hoti,",
  "tika-vin11t6:204_4": "anāpucchantassa vācāya hoti,",
  "tika-vin11t6:204_5": "paññattiṁ jānitvā evaṁ akarontassa sacittakena teneva dvayena samuṭṭhātīti veditabbaṁ.",
  "tika-vin11t6:204_6": "Leḍḍupātātikkamo kriyaṁ.",
  "tika-vin11t6:204_7": "Mañcādīnaṁ anuddharaṇādi akriyaṁ.",
  "tika-vin11t6:205_0": "Paṭhamasenāsanakathāvaṇṇanā.",
  "tika-vin11t6:206_0": "1070-",
  "tika-vin11t6:206_1": "3.Bhisīti paṭhamasikkhāpade vuttapañcappakārā imissā aṭṭhakathāya “mañcakabhisi vā pīṭhakabhisi vā”ti evaṁ dassitabhisi ca.",
  "tika-vin11t6:206_2": "Paccattharaṇaṁ nāma pāvāro kojavo vā.",
  "tika-vin11t6:206_3": "“Ettakameva vuttanti aṭṭhakathāsu vuttaṁ.",
  "tika-vin11t6:206_4": "‘Idañca aṭṭhakathāsu tathāvuttabhāvadassanatthaṁ vuttaṁ,",
  "tika-vin11t6:206_5": "aññampi tādisaṁ mañcapīṭhesu attharitabbaṁ paccattharaṇamevā’ti tīsupi gaṇṭhipadesu vutta”nti sāratthadīpaniyā likhitaṁ.",
  "tika-vin11t6:206_6": "Nisīdananti nisīdanacīvaraṁ.",
  "tika-vin11t6:207_0": "Tiṇasanthāro erakādīni tiṇāni dvīsu tīsu ṭhānesu gopetvā katasanthāro.",
  "tika-vin11t6:207_1": "Paṇṇasanthāro nāma nāḷikerādipaṇṇe tatheva gopetvā katasanthāro.",
  "tika-vin11t6:207_2": "Sayanti etthāti seyyā.",
  "tika-vin11t6:207_3": "“Sabbacchannaparicchanne”ti idaṁ sahaseyyakathāya vuttatthameva.",
  "tika-vin11t6:208_0": "Dasavidhaṁ seyyanti dasavidhāsu seyyāsu aññataranti vuttaṁ hoti.",
  "tika-vin11t6:208_1": "Santharitvāpi vāti ettha pi-",
  "tika-vin11t6:208_2": "saddo sampiṇḍanattho,",
  "tika-vin11t6:208_3": "so santharāpetvāpīti imaṁ sampiṇḍeti. Vā-",
  "tika-vin11t6:208_4": "saddaṁ “sayaṁ anuddharitvā”ti ettha “anuddharitvā vā”ti yojetvā “anuddharāpetvā vā”ti ayaṁ vikappo saṅgayhati.",
  "tika-vin11t6:208_5": "Taṁ seyyaṁ.",
  "tika-vin11t6:209_0": "Ārāmassūpacāranti “aparikkhittassa upacāro nāma senāsanato dve leḍḍupātā”ti aṭṭhakathāyaṁ vuttaṁ upacāramāha.",
  "tika-vin11t6:209_1": "Assāti vihārassa parikkhittassa.",
  "tika-vin11t6:210_0": "1074.Ubhayesanti senāsanaseyyānaṁ. Antogabbhe santharitvā gacchatoti sambandho.",
  "tika-vin11t6:211_0": "1075.Upacāre vihārassāti ettha vihāro nāma antogabbhādisabbaparicchannaguttasenāsanaṁ.",
  "tika-vin11t6:211_1": "Yathāha aṭṭhakathāyaṁ “vihāroti antogabbho vā aññaṁ vā sabbaparicchannaṁ guttasenāsanaṁ veditabba”nti.",
  "tika-vin11t6:211_2": "Tattha upacāro nāma taṁsamīpaṁ ṭhānaṁ.",
  "tika-vin11t6:211_3": "Yathāha “upacāreti tassa bahi āsanne okāse”ti.",
  "tika-vin11t6:211_4": "Maṇḍapo nāma paricchannāparicchannasannipātamaṇḍapo.",
  "tika-vin11t6:211_5": "Yathāha “maṇḍape vāti aparicchanne paricchanne vāpi bahūnaṁ sannipātamaṇḍape”ti. Ādi-",
  "tika-vin11t6:211_6": "saddena upaṭṭhānasālārukkhamūlāni saṅgahitāni.",
  "tika-vin11t6:211_7": "Upaṭṭhānasālā nāma aguttā bhojanasālā.",
  "tika-vin11t6:211_8": "Yathāha “upaṭṭhānasālāyaṁ vāti bhojanasālāyaṁ vā”ti.",
  "tika-vin11t6:211_9": "Aguttatā ca “ṭhānassa aguttatāyā”ti aṭṭhakathāvacanato veditabbāti.",
  "tika-vin11t6:212_0": "1076.Tikapācittiyaṁ vuttanti “saṅghike saṅghikasaññī, vematiko,",
  "tika-vin11t6:212_1": "puggalikasaññī”ti vārattaye pācittiyattayaṁ vuttaṁ.",
  "tika-vin11t6:212_2": "Dasavatthūsu bhavaṁ tadantogadhattāti dasavatthukaṁ,",
  "tika-vin11t6:212_3": "dasannaṁ vā vatthu dasavatthu,",
  "tika-vin11t6:212_4": "taṁyeva dasavatthukanti bhisiādikaṁ aññataraṁ seyyābhaṇḍaṁ.",
  "tika-vin11t6:212_5": "Tassāti santhārakassa.",
  "tika-vin11t6:212_6": "“Puggalike saṅghikasaññī, vematiko,",
  "tika-vin11t6:212_7": "puggalikasaññī aññassa puggalike āpatti dukkaṭassā”ti tikadukkaṭaṁ dīpitaṁ.",
  "tika-vin11t6:213_0": "1077.Uddharitvāti atthataseyyaṁ yathā upacikāhi na khajjati,",
  "tika-vin11t6:213_1": "tathā paṭisāmetvā,",
  "tika-vin11t6:213_2": "“gacchato”ti iminā sambandho.",
  "tika-vin11t6:213_3": "Aññena vuddhabhikkhuissarādinā.",
  "tika-vin11t6:213_4": "Palibuddheti senāsane paribuddhe nivārite.",
  "tika-vin11t6:214_0": "1078.Sāpekkhova ca gantvāti “ajjeva gantvā idaṁ paṭisāmessāmī”ti apekkhāsahitova gāmantarādiṁ gantvā.",
  "tika-vin11t6:214_1": "Yathāha “ajjeva āgantvā paṭijaggissāmī’ti evaṁ sāpekkho nadīpāraṁ vā gāmantaraṁ vā gantvā”ti.",
  "tika-vin11t6:214_2": "Tattha ṭhatvāti gataṭṭhāne ṭhatvā,",
  "tika-vin11t6:214_3": "tato bahi gacchāmīti citte uppanneti vuttaṁ hoti.",
  "tika-vin11t6:214_4": "Yathāha “yatthassa gamanacittaṁ uppannaṁ,",
  "tika-vin11t6:214_5": "tattheva ṭhito”ti.",
  "tika-vin11t6:214_6": "Taṁ pucchatīti sambandho.",
  "tika-vin11t6:214_7": "Taṁ seyyaṁ kañci pesetvā āpucchatīti vuttaṁ hoti.",
  "tika-vin11t6:214_8": "Yathāha “kañci pesetvā āpucchatī”ti.",
  "tika-vin11t6:214_9": "Ettha ca purimasikkhāpade mañcādīnaṁ paññattaṭṭhānato antovihāre vā hotu bahi vā,",
  "tika-vin11t6:214_10": "leḍḍupātātikkamena,",
  "tika-vin11t6:214_11": "idha upacārātikkamena pācittiyanti ayaṁ viseso veditabbo.",
  "tika-vin11t6:215_0": "Abbhokāsamhi mañcādiṁ, vihāre seyyamattakaṁ;",
  "tika-vin11t6:216_0": "Hitvā vajantassa doso, leḍḍupātūpacāratoti.",
  "tika-vin11t6:217_0": "Dutiyasenāsanakathāvaṇṇanā.",
  "tika-vin11t6:218_0": "1079.Yo bhikkhu saṅghikāvāse pubbupagataṁ bhikkhuṁ jānaṁ anupakhajja seyyaṁ kappeyya ce,",
  "tika-vin11t6:218_1": "assa bhikkhuno pācittiyaṁ siyāti yojanā.",
  "tika-vin11t6:218_2": "Pubbupagato nāma vassaggena pāpetvā dinnaṁ senāsanaṁ gahetvā vasanto.",
  "tika-vin11t6:218_3": "Jānanti “anuṭṭhāpanīyo aya”nti jānanto.",
  "tika-vin11t6:218_4": "Anuṭṭhāpanīyā nāma vuddhādayo.",
  "tika-vin11t6:218_5": "Yathāha padabhājane “jānāti nāma vuḍḍhoti, gilānoti,",
  "tika-vin11t6:218_6": "saṅghena dinnoti jānātī”ti.",
  "tika-vin11t6:218_7": "Anupakhajjāti anupavisitvā,",
  "tika-vin11t6:218_8": "tassa paṭhamaṁ paññattaṁ mañcādīnaṁ āsannataraṁ vakkhamānalakkhaṇaṁ upacāraṁ pavisitvāti attho.",
  "tika-vin11t6:218_9": "Seyyaṁ kappeyyāti dasavidhāsu seyyāsu aññataraṁ attharitvā sayanaṁ kareyya,",
  "tika-vin11t6:218_10": "nipajjeyyāti vuttaṁ hoti.",
  "tika-vin11t6:218_11": "Vakkhati ca “dasasvaññataraṁ seyya”ntiādi.",
  "tika-vin11t6:218_12": "“Nisajjaṁ vā”ti seso.",
  "tika-vin11t6:218_13": "Yathāha padabhājane “abhinisīdati vā abhinipajjati vā”ti.",
  "tika-vin11t6:219_0": "1080- 2.",
  "tika-vin11t6:219_1": "Uddiṭṭhamatthaṁ niddisitukāmo paṭhamaṁ “anupakhajjaseyyaṁ kappeyyā”ti ettha vinicchayaṁ dassetumāha “pādadhovanapāsāṇā…pe…",
  "tika-vin11t6:219_2": "dukkaṭa”nti.",
  "tika-vin11t6:219_3": "Senāsanaṁ pavisantassa bhikkhuno pādadhovanapāsāṇā yāva taṁ mañcaṁ vā pīṭhaṁ vā nikkhamantassa pana mañcapīṭhato yāva passāvaṭṭhānaṁ,",
  "tika-vin11t6:219_4": "etthantare tu yaṁ ṭhānaṁ,",
  "tika-vin11t6:219_5": "idameva upacāroti vuccatīti yojanā.",
  "tika-vin11t6:219_6": "Tattha upacāreti yojanā.",
  "tika-vin11t6:219_7": "Bādhetukāmassāti “yassa sambādho bhavissati,",
  "tika-vin11t6:219_8": "so pakkamissatī”ti evaṁ uppannacittassa.",
  "tika-vin11t6:219_9": "Sayanti etthāti viggaho.",
  "tika-vin11t6:220_0": "1983.",
  "tika-vin11t6:220_1": "“Pācittiyassā”ti uddesato vuttaṁ niddisitumāha “nisīdantassā”tiādi.",
  "tika-vin11t6:220_2": "Tatthāti tathā anupakhajja atthatāya seyyāya.",
  "tika-vin11t6:220_3": "“Pācittiyadvaya”nti idaṁ “dvepi karontassā”ti imaṁ pacchimavikappaṁ sandhāya vuttaṁ.",
  "tika-vin11t6:220_4": "Purimavikappadvaye pana “nisīdantassa vā pācittiyaṁ,",
  "tika-vin11t6:220_5": "nipajjantassa vā pācittiya”nti vattabbaṁ.",
  "tika-vin11t6:220_6": "Imasmiṁ vikappattaye paccekaṁ “tikapācittiyaṁ tikadukkaṭa”nti ubhayassāpi vattabbatā aṭṭhakathāyaṁ vuttā. Kathaṁ?",
  "tika-vin11t6:220_7": "Saṅghike saṅghikasaññī, vematiko,",
  "tika-vin11t6:220_8": "puggalikasaññī nisajjaṁ kappeti,",
  "tika-vin11t6:220_9": "pācittiyanti nisajjāya tikapācittiyaṁ,",
  "tika-vin11t6:220_10": "evaṁ seyyāya tikapācittiyaṁ,",
  "tika-vin11t6:220_11": "ubhayattha tikapācittiyadvayanti evaṁ vikappadvaye dvādasa pācittiyāni.",
  "tika-vin11t6:220_12": "Puggalike saṅghikasaññī, vematiko,",
  "tika-vin11t6:220_13": "puggalikasaññī aññassa puggalike nisajjaṁ kappeti,",
  "tika-vin11t6:220_14": "dukkaṭanti nisajjāya tikadukkaṭaṁ,",
  "tika-vin11t6:220_15": "evaṁ seyyāya tikadukkaṭaṁ,",
  "tika-vin11t6:220_16": "ubhayattha tikadukkaṭadvayanti dvādasa dukkaṭāni ca veditabbāni.",
  "tika-vin11t6:221_0": "1084.Karontassāti ettha “nisīdanādi”nti pakaraṇato labbhati.",
  "tika-vin11t6:221_1": "Tikapācittiyaṁ vuttanti “saṅghike saṅghikasaññī, vematiko,",
  "tika-vin11t6:221_2": "puggalikasaññī”ti vikappattaye tikapācittiyaṁ pāḷiyaṁ vuttaṁ.",
  "tika-vin11t6:221_3": "Evaṁ puggalikepi tikadukkaṭaṁ vuttaṁ.",
  "tika-vin11t6:221_4": "Tenāha “puggale tikadukkaṭa”nti.",
  "tika-vin11t6:221_5": "Iminā yathāvuttapācittiyadukkaṭāni sāmaññena tike pakkhipitvā evaṁ vuttānīti veditabbaṁ.",
  "tika-vin11t6:222_0": "1085-",
  "tika-vin11t6:222_1": "6.“Vuttūpacāra”ntiādigāthādvaye vihārassa vuttūpacāraṁ muñcitvā upacāre vā abbhokāsepi vā santharatopi",
  "tika-vin11t6:222_2": "vā santharāpayatopi vā tattha nisīdato vā dukkaṭaṁ vuttaṁ.",
  "tika-vin11t6:222_3": "Tattha sabbattheva tassa nivāso vāritoti yojanā.",
  "tika-vin11t6:222_4": "Tattha vihārassāti yathāvuttasenāsanassa.",
  "tika-vin11t6:222_5": "Upacāreti avidūre.",
  "tika-vin11t6:222_6": "Abbhokāseti tassa senāsanassa naccāsanne aṅgaṇappadese.",
  "tika-vin11t6:223_0": "Nisīdato vāti vāggahaṇena nipajjato vā dvepi karontassa vāti saṅgaṇhāti.",
  "tika-vin11t6:223_1": "Yathāha pāḷiyaṁ “abhinisīdati vā abhinipajjati vā,",
  "tika-vin11t6:223_2": "āpatti dukkaṭassā”ti.",
  "tika-vin11t6:223_3": "Tatthāti tasmiṁ pubbūpagatassa patte senāsane.",
  "tika-vin11t6:223_4": "Sabbatthevāti yathāvuttūpacārato anto ca bahi ca antamaso ajjhokāsepīti sabbattheva.",
  "tika-vin11t6:223_5": "Tassāti anattamanassa anupakhajja seyyaṁ kappayato tassa visabhāgapuggalassa.",
  "tika-vin11t6:223_6": "Nivāso vārito paraviheṭhakena sahavāsassa mahānatthakarattāti adhippāyo.",
  "tika-vin11t6:223_7": "Yathāha aṭṭhakathāyaṁ “evarūpena hi visabhāgapuggalena ekavihāre vā ekaṅgaṇe vā vasantena attho natthi,",
  "tika-vin11t6:223_8": "tasmā sabbatthevassa nivāso vārito”ti.",
  "tika-vin11t6:224_0": "1087.",
  "tika-vin11t6:224_1": "“Sītādiupapīḷitassā”ti padacchedo,",
  "tika-vin11t6:224_2": "sītādīhi upapīḷitassa bādhitassāti attho. Ādi-",
  "tika-vin11t6:224_3": "saddena “uṇhena vā”tiādikaṁ saṅgaṇhāti.",
  "tika-vin11t6:224_4": "Yathāha “sītena vā uṇhena vā pīḷito pavisatī”ti.",
  "tika-vin11t6:224_5": "Ettha āpadā nāma bahi sayantassa jīvitabrahmacariyantarāyāpajjanaṁ.",
  "tika-vin11t6:225_0": "1088.Idaṁ sikkhāpadaṁ dukkhavedanaṁ hotīti yojanā.",
  "tika-vin11t6:226_0": "Anupakhajjakathāvaṇṇanā.",
  "tika-vin11t6:227_0": "1089.Nikkaḍḍheyyāti nīhareyya. Nikkaḍḍhāpeyya vāti nīharāpeyya vā.",
  "tika-vin11t6:228_0": "1990.",
  "tika-vin11t6:228_1": "Bahū bhūmiyo vālikātalasaṅkhātā yassa so bahubhūmo, pāsādo.",
  "tika-vin11t6:228_2": "Samāsantavidhivasena “bahubhūmo”ti vuccati.",
  "tika-vin11t6:229_0": "1091.Ṭhapetvā ṭhapetvāti tasmiṁ tasmiṁ ṭhāne gatinivattiṁ katvā katvā.",
  "tika-vin11t6:230_0": "1092.Ayaṁ nayoti “nikkhamā’ti ekavacanena gacchante anekepi dvārakoṭṭhake atikkante āṇāpakassa ekāva āpatti hoti,",
  "tika-vin11t6:230_1": "ṭhitaṭṭhānato ṭhatvā ṭhatvā nīharantassa dvārakoṭṭhagaṇanāya hotī”ti ayaṁ nayo.",
  "tika-vin11t6:230_2": "Āṇattiyā khaṇeyevāti “imaṁ nikkaḍḍhāhī”ti āṇattikkhaṇeyeva.",
  "tika-vin11t6:231_0": "1093.Ekāvāti ettha “pācitti hotī”ti vattabbo.",
  "tika-vin11t6:231_1": "Bahukāni ceti ettha “dvārānī”ti vattabbaṁ,",
  "tika-vin11t6:231_2": "atikkāmetīti sambandho.",
  "tika-vin11t6:231_3": "“Ettake dvārakoṭṭhake atikkamāpetvā nikkaḍḍhāhī”ti ca “yāva pariyantadvārakoṭṭhakā nikkaḍḍhāhī”ti ca",
  "tika-vin11t6:231_4": "“bahū dvārakoṭṭhake atikkāmetvā nikkaḍḍhāhī”ti ca āṇattattā bahū dvārakoṭṭhake atikkāmetvā sace nikkaḍḍhatīti attho.",
  "tika-vin11t6:231_5": "Yathāha aṭṭhakathāyaṁ “sace pana ettakāni dvārāni nikkaḍḍhāhī’ti vā ‘yāva mahādvāraṁ,",
  "tika-vin11t6:231_6": "tāva nikkaḍḍhāhī’ti vā evaṁ niyametvā āṇatto hoti,",
  "tika-vin11t6:231_7": "dvāragaṇanāya pācittiyānī”ti.",
  "tika-vin11t6:231_8": "Bahūni pācittiyāni hontīti yojanā.",
  "tika-vin11t6:232_0": "1094.Upaṭṭhānasālādīti ettha nissakkatthe paccattavacanato upaṭṭhānasālāditoti attho gahetabbo.",
  "tika-vin11t6:232_1": "“Upacārato”ti iminā samānādhikaraṇattā vihārassa upaṭṭhānasālādito upacāratoti vuttaṁ hoti.",
  "tika-vin11t6:232_2": "Yathāha gaṇṭhipade “upacāro nāma upaṭṭhānasālādimattamevā”ti.",
  "tika-vin11t6:232_3": "Kāyenapi vācāyapi tathā nikkaḍḍhane ca dukkaṭanti vakkhamānena saha yojanā.",
  "tika-vin11t6:232_4": "Tassāti upasampannassa. Ādi-",
  "tika-vin11t6:232_5": "saddena maṇḍapādayo gahitā.",
  "tika-vin11t6:232_6": "Yathāha “vihārassa upacārā vā upaṭṭhānasālāya vā maṇḍapā vā rukkhamūlā vā ajjhokāsā vā nikkaḍḍhati vā nikkaḍḍhāpeti vā,",
  "tika-vin11t6:232_7": "āpatti dukkaṭassā”ti.",
  "tika-vin11t6:232_8": "“Vācāyā”ti iminā “nikkhamā”ti ca “imaṁ nikkaḍḍhāhī”ti āṇāpanañca gahitaṁ.",
  "tika-vin11t6:232_9": "“Tathā”ti iminā ekena payogena ekāpatti,",
  "tika-vin11t6:232_10": "nānāpayogesu payogagaṇanāya,",
  "tika-vin11t6:232_11": "dvāragaṇanāya vā hotīti vuttameva pakāraṁ upasaṁharati.",
  "tika-vin11t6:233_0": "1095.",
  "tika-vin11t6:233_1": "“Tathā”ti idaṁ “itaraṁ nikkaḍḍhantassa dukkaṭa”nti imināpi yojetabbaṁ.",
  "tika-vin11t6:233_2": "Yathā vihārūpacārato upaṭṭhānasālādito upasampannaṁ nikkaḍḍhantassa,",
  "tika-vin11t6:233_3": "nikkaḍḍhāpentassa ca dukkaṭaṁ hoti,",
  "tika-vin11t6:233_4": "tathā anupasampannassa vihārato ca vihārūpacārato ca nikkaḍḍhanādiṁ karontassa bhikkhuno dukkaṭaṁ hotīti attho.",
  "tika-vin11t6:233_5": "Tathā vihārassūpacārā vā vihārā vā sabbesampi parikkhāraṁ nikkaḍḍhantassa dukkaṭanti yojanā.",
  "tika-vin11t6:233_6": "Sabbesanti upasampannānupasampannānaṁ.",
  "tika-vin11t6:233_7": "Parikkhāranti antamaso rajanachallipi saṅgayhati.",
  "tika-vin11t6:233_8": "Yathāha aṭṭhakathāyaṁ “antamaso rajanachallimpī”ti.",
  "tika-vin11t6:234_0": "1096.“Asambaddhesū”ti iminā byatirekato asithilabaddhesu parikkhāresu ekissāyeva āpattiyā sambhavaṁ dasseti.",
  "tika-vin11t6:234_1": "Yathāha aṭṭhakathāyaṁ “gāḷhaṁ bandhitvā ṭhapitesu pana ekāva āpattī’ti mahāpaccariyaṁ vutta”nti.",
  "tika-vin11t6:234_2": "Sithilabandhanaṁ pana sammā bandhanaṁ na hotīti asambaddhavacanena gahitanti daṭṭhabbaṁ.",
  "tika-vin11t6:234_3": "Assa bhikkhussa vatthūnaṁ gaṇanāya dukkaṭaṁ paridīpayeti yojanā,",
  "tika-vin11t6:234_4": "parikkhāraṁ nīharantassa,",
  "tika-vin11t6:234_5": "nīharāpentassa ca assa bhikkhunoti vuttaṁ hoti.",
  "tika-vin11t6:235_0": "1097-",
  "tika-vin11t6:235_1": "8.Antevāsinti ca saddhivihārikanti ca ettha “asammāvattanta”nti seso.",
  "tika-vin11t6:235_2": "Yathāha anāpattivāre “antevāsikaṁ vā saddhivihārikaṁ vā na sammā vattantaṁ nikkaḍḍhatī”tiādi.",
  "tika-vin11t6:235_3": "Nikkaḍḍhantassāti ettha “nikkaḍḍhāpentassā”ti seso.",
  "tika-vin11t6:235_4": "Asammāvattantaṁ antevāsiṁ vā alajjiṁ vā tathā asammāvattantaṁ saddhivihārikaṁ vā ummattakaṁ vā tesaṁ",
  "tika-vin11t6:235_5": "antevāsiādīnaṁ parikkhāraṁ vā attano vasanaṭṭhānā vā tathā vissāsikassa vasanaṭṭhānā vā nikkaḍḍhantassa,",
  "tika-vin11t6:235_6": "nikkaḍḍhāpentassa vā upasampannaṁ vā anupasampannaṁ vā saṅghikavihārā nikkaḍḍhantassa sayaṁ ummattakassa vā anāpatti pakāsitāti yojanā.",
  "tika-vin11t6:236_0": "Aṭṭhakathāyaṁ “alajjīādayo pana attano vasanaṭṭhānatoyeva nikkaḍḍhitabbā”ti vuttaṁ,",
  "tika-vin11t6:236_1": "pāḷiyañca “attano puggalike anāpattī”ti vuttaṁ,",
  "tika-vin11t6:236_2": "“attano vissāsikassa vasanaṭṭhānā”ti idaṁ kasmā vuttanti ce?",
  "tika-vin11t6:236_3": "Imasseva pāṭhassa anulomato vuttaṁ.",
  "tika-vin11t6:236_4": "Antevāsikantiādīsu paṭhamaṁ asammāvattanādibhāvena “nikkaḍḍhissāmī”ti cintetvā nikkaḍḍhantassa cittalahuparivattitāya kope uppannepi anāpatti.",
  "tika-vin11t6:237_0": "1099.“Tathā”ti iminā “nikkaḍḍhantassā”ti ca tattheva sesaṁ “nikkaḍḍhāpentassā”ti ca “tassa parikkhāraṁ vā”ti ca yathāvuttaṁ upasaṁharati.",
  "tika-vin11t6:237_1": "“Saṅghārāmāpi sabbasmā”ti idaṁ kalahakārakeneva yojetabbaṁ.",
  "tika-vin11t6:237_2": "Yathāha aṭṭhakathāyaṁ “bhaṇḍanakārakakalahakārakameva sakalasaṅghārāmato nikkaḍḍhituṁ labhati.",
  "tika-vin11t6:237_3": "So hi pakkhaṁ labhitvā saṅghampi bhindeyyā”ti.",
  "tika-vin11t6:237_4": "Idaṁ tūti ettha visesatthajotakena tu-",
  "tika-vin11t6:237_5": "saddena vuttavisesanaṁ vinā avasesavinicchayo anantarasadisoyevāti dīpeti.",
  "tika-vin11t6:237_6": "Tisamuṭṭhānaṁ kāyacittavācācittakāyavācācittato samuṭṭhānatoti.",
  "tika-vin11t6:238_0": "Nikkaḍḍhanakathāvaṇṇanā.",
  "tika-vin11t6:239_0": "1100-",
  "tika-vin11t6:239_1": "1.Majjhimāsīsaghaṭṭāyāti sīsaṁ na ghaṭṭetīti asīsaghaṭṭā,",
  "tika-vin11t6:239_2": "majjhimassa asīsaghaṭṭā majjhimāsīsaghaṭṭā, tāya,",
  "tika-vin11t6:239_3": "pamāṇamajjhimassa purisassa sīsāghaṭṭanappamāṇubbedhaheṭṭhimatalāyāti attho.",
  "tika-vin11t6:239_4": "Vehāsakuṭiyāti padarādīhi upari acchannatalāya dvibhūmikādibhedāya kuṭiyā.",
  "tika-vin11t6:239_5": "Uparīti matthake,",
  "tika-vin11t6:239_6": "akatapadarādiattharaṇāya tulāmattayuttāya uparimataleti vuttaṁ hoti.",
  "tika-vin11t6:239_7": "Yathāha aṭṭhakathāyaṁ “yāhi kāhici upari acchannatalā dvibhūmikakuṭi vā tibhūmikādikuṭi vā ‘vehāsakuṭī’ti vuccati,",
  "tika-vin11t6:239_8": "idha pana asīsaghaṭṭā adhippetā”ti.",
  "tika-vin11t6:239_9": "Āhaccapādakemañceti “āhaccapādako nāma mañco aṅge vijjhitvā ṭhito hotī”ti pāḷiyaṁ dassite aṭanisīsāni",
  "tika-vin11t6:239_10": "vijjhitvā pādasikhaṁ āvuṇitvā uparisikhāya anākoṭitaāṇimhi ṭhitamañceti attho.",
  "tika-vin11t6:239_11": "Āhaccapādake pīṭheti sambandho.",
  "tika-vin11t6:239_12": "Yathāha pāḷiyaṁ “āhaccapādakaṁ nāma pīṭhaṁ aṅge vijjhitvā ṭhitaṁ hotī”ti.",
  "tika-vin11t6:239_13": "Soyevattho.",
  "tika-vin11t6:240_0": "Tasmiṁ āhaccapādake mañce vā pīṭhe vā nisīdantassa vā nipajjantassa vā tassa bhikkhuno payogagaṇanāya pācittiyo siyunti yojanā.",
  "tika-vin11t6:241_0": "1102- 3.",
  "tika-vin11t6:241_1": "Saṅghike saṅghikasaññivematikapuggalikasaññīnaṁ vasena tikapācittiyaṁ.",
  "tika-vin11t6:241_2": "Puggaleti puggalike vihāre.",
  "tika-vin11t6:241_3": "Vehāsakuṭiyā…pe…",
  "tika-vin11t6:241_4": "gaṇanāyeva tassa tikadukkaṭanti yojanā.",
  "tika-vin11t6:241_5": "Puggalike saṅghikasaññivematikaaññapuggalikasaññīnaṁ vasena tikadukkaṭaṁ.",
  "tika-vin11t6:242_0": "Heṭṭhā aparibhoge vāti dārusambhārādīnaṁ vasena heṭṭhimatale avalañje vā.",
  "tika-vin11t6:242_1": "Sīsaghaṭṭāya vāti sīsaghaṭṭanappamāṇatalāya kuṭiyā vā.",
  "tika-vin11t6:242_2": "Avehāsavihāre vāti avehāsakuṭiyā bhūmiyaṁ katapaṇṇasālādīsu.",
  "tika-vin11t6:242_3": "Etthāpi “vissāsikavihāre”ti idaṁ “attano puggalike anāpattī”ti imassa anulomanato vuttaṁ.",
  "tika-vin11t6:243_0": "1104.Yattha paṭāṇi vā dinnāti yasmiṁ mañce pādasīsānaṁ upari aṭanimatthakato tiriyaṁ āṇi pavesitā hoti,",
  "tika-vin11t6:243_1": "tattha abhinisīdato,",
  "tika-vin11t6:243_2": "abhinipajjato vā na dosoti yojanā.",
  "tika-vin11t6:243_3": "Tatthāti pubbe vuttaapavesitapaṭāṇimhi mañce vā pīṭhe vā.",
  "tika-vin11t6:243_4": "“Ṭhatvā”ti iminā nipajjanaṁ nivatteti.",
  "tika-vin11t6:243_5": "Lagetīti uparibaddhaaṅkusasikkādīsu yaṁ kiñci parikkhāraṁ lageti.",
  "tika-vin11t6:243_6": "Idaṁ sikkhāpadaṁ samuṭṭhānato eḷakalomena sikkhāpadena samaṁ matanti yojanā.",
  "tika-vin11t6:244_0": "Vehāsakuṭikathāvaṇṇanā.",
  "tika-vin11t6:245_0": "1105.Yāva dvārassa kosamhāti ettha “mahallakassa vihārassā”ti seso,",
  "tika-vin11t6:245_1": "“mahallako nāma vihāro sassāmiko vuccatī”ti pāḷiyaṁ vuttattā kārāpetānaṁ dāyakānaṁ sambhavato mahallakassa",
  "tika-vin11t6:245_2": "“vihāro nāma ullitto vā hoti avalitto vā ullittāvalitto vā”ti dassitabhedassa vihārassa dvārakosasaṅkhātapiṭṭhasaṅghāṭassa",
  "tika-vin11t6:245_3": "“samantā hatthapāsā”ti pāḷiyaṁ vuttadvārakavāṭaputhulappamāṇadvārabāhasamīpaṁ avadhiṁ katvāti attho.",
  "tika-vin11t6:245_4": "Yathāha aṭṭhakathāyaṁ “dvārakoso nāma piṭṭhasaṅghāṭassa samantā kavāṭavitthārappamāṇo okāso”ti.",
  "tika-vin11t6:246_0": "Aggaḷaṭṭhapanāyāti ettha aggaḷasahacariyena taṁsahitadvārakavāṭena yuttadvārabāhānameva vuttattā dvārabāhānaṁ niccalatthāyāti attho.",
  "tika-vin11t6:246_1": "Yathāha aṭṭhakathāyaṁ “sakavāṭassa dvārabandhassa niccalabhāvatthāyāti attho”ti.",
  "tika-vin11t6:246_2": "Limpitabbanti ettha “punappuna”nti seso.",
  "tika-vin11t6:246_3": "Yathāha aṭṭhakathāyaṁ “punappunaṁ limpitabbo vā lepāpetabbo vā”ti.",
  "tika-vin11t6:246_4": "Tiṇamattikānaṁ upari punappunaṁ mattikālepo kātabboti attho.",
  "tika-vin11t6:247_0": "1106- 7. Yo ñeyyo,",
  "tika-vin11t6:247_1": "ayaṁ nayoti sambandho,",
  "tika-vin11t6:247_2": "“punappunaṁ limpitabbaṁ vā lepāpetabbameva vā”ti yo vutto,",
  "tika-vin11t6:247_3": "ayaṁ nayo veditabboti attho.",
  "tika-vin11t6:247_4": "Ālokaṁ sandheti pidhetīti ālokasandhi,",
  "tika-vin11t6:247_5": "vātapānakavāṭānametaṁ adhivacanaṁ.",
  "tika-vin11t6:247_6": "Yathāha “ālokasandhīti vātapānakavāṭakā vuccantī”ti.",
  "tika-vin11t6:247_7": "Ettha kavāṭassa sāmantā kavāṭadvāraphalakavitthārappamāṇaṁ lepaṭṭhānaṁ.",
  "tika-vin11t6:247_8": "Yathāha “sabbadisāsu kavāṭavitthārappamāṇo okāso”ti.",
  "tika-vin11t6:248_0": "Etthāyamadhippāyo –",
  "tika-vin11t6:248_1": "vātapānakavāṭassa sāmantā dvāraphalakavitthārappamāṇe ṭhāne tiṇṇaṁ mattikānaṁ uparipi yattakaṁ bahalaṁ icchati,",
  "tika-vin11t6:248_2": "tattake ṭhāne ālokasandhi parikammatthāya limpitabbo vā lepāpetabbo vāti.",
  "tika-vin11t6:248_3": "“Punappunaṁ chādāpesi punappunaṁ lepāpesī”ti imasmiṁ vatthusmiṁ uppannadosena sikkhāpadassa paññattattā",
  "tika-vin11t6:248_4": "lepaṁ anujānantena ca dvārabandhanassa sāmantā aḍḍhateyyahatthappamāṇeyeva padese punappunaṁ lepassa",
  "tika-vin11t6:248_5": "anuññātattā tato aññattha punappunaṁ limpentassa vā limpāpentassa vā bhittiyaṁ mattikāhi kattabbakiccaṁ",
  "tika-vin11t6:248_6": "niṭṭhāpetvā puna catutthalepe dinne pācittiyena bhavitabbanti vadanti.",
  "tika-vin11t6:248_7": "Gaṇṭhipadesu pana tīsupi punappunaṁ lepadānassa vuttappamāṇato aññattha paṭikkhittamattaṁ ṭhapetvā pācittiyassa avuttattā dukkaṭaṁ anurūpanti vuttaṁ.",
  "tika-vin11t6:249_0": "Chadanassāti padabhājane vuttānaṁ iṭṭhakāsilāsudhātiṇapaṇṇacchadanānaṁ aññatarassa.",
  "tika-vin11t6:249_1": "Dvattipariyāyanti ettha aṭṭhakathāyaṁ “pariyāyenāti parikkhepena,",
  "tika-vin11t6:249_2": "evaṁ chadanaṁ pana tiṇapaṇṇehi labbhatī”ti vuttattā pariyāyanti tiṇehi vā paṇṇehi vā parikkhipitvā chadanameva gahetabbaṁ.",
  "tika-vin11t6:249_3": "Iṭṭhakāya vā silāya vā sudhāya vā chadane labbhamānaṁ maggena chadanaṁ pana upalakkhaṇavasena labbhati.",
  "tika-vin11t6:249_4": "Dvattipariyāyena chadanañca “sabbampi cetaṁ chadanaṁ chadanūpari veditabba”nti aṭṭhakathāvacanato uparūpari chadanavasena veditabbaṁ.",
  "tika-vin11t6:249_5": "Haritaṁ nāma pubbaṇṇādi.",
  "tika-vin11t6:249_6": "Yathāha aṭṭhakathāyaṁ “haritanti cettha sattadhaññabhedaṁ pubbaṇṇaṁ,",
  "tika-vin11t6:249_7": "muggamāsatilakulatthaalābukumbhaṇḍādibhedañca aparaṇṇaṁ adhippeta”nti.",
  "tika-vin11t6:249_8": "Imesu aññatarassābhāvena aharitaṁ nāma.",
  "tika-vin11t6:250_0": "Adhiṭṭheyyanti vidhātabbaṁ.",
  "tika-vin11t6:250_1": "Tato uddhanti tīhi pariyāyehi vā tīhi maggehi vā uddhaṁ.",
  "tika-vin11t6:250_2": "Yathāha aṭṭhakathāyaṁ “tiṇṇaṁ maggānaṁ vā pariyāyānaṁ vā uparī”ti.",
  "tika-vin11t6:250_3": "Pācittiyaṁ hotīti vakkhamānadūratāya yutte aharitaṭṭhāne ṭhatvā saṁvidahitvā tikkhattuṁ chādāpetvā tatiyavāre “evaṁ karohī”ti āṇāpetvā pakkamitabbaṁ.",
  "tika-vin11t6:250_4": "Apakkamantena tuṇhībhūtena ṭhātabbaṁ,",
  "tika-vin11t6:250_5": "tato uttari catutthavāre chadanatthaṁ vidahantassa iṭṭhakādigaṇanāya,",
  "tika-vin11t6:250_6": "tiṇesu tiṇagaṇanāya,",
  "tika-vin11t6:250_7": "paṇṇesu paṇṇagaṇanāya pācittiyanti vuttaṁ hoti.",
  "tika-vin11t6:250_8": "Yathāha pāḷiyaṁ “maggena chādentassa dve magge adhiṭṭhahitvā tatiyāya maggaṁ āṇāpetvā pakkamitabba”ntiādi.",
  "tika-vin11t6:250_9": "Tatiyāya magganti ettha tatiyāyāti upayogatthe sampadānavacanaṁ,",
  "tika-vin11t6:250_10": "tatiyaṁ magganti attho.",
  "tika-vin11t6:250_11": "Tatthāti harite,",
  "tika-vin11t6:250_12": "“sace harite ṭhito adhiṭṭhāti,",
  "tika-vin11t6:250_13": "āpatti dukkaṭassā”ti vacanato adhiṭṭhānāya tiṭṭhatoti labbhati.",
  "tika-vin11t6:250_14": "Bījaropanato paṭṭhāya yāva sassaṁ tiṭṭhati,",
  "tika-vin11t6:250_15": "tāva haritaṁ nāma.",
  "tika-vin11t6:250_16": "Yathāha aṭṭhakathāyaṁ “yasmimpi khette vuttaṁ bījaṁ na tāva sampajjati,",
  "tika-vin11t6:250_17": "vasse pana patite sampajjissatī”tiādi.",
  "tika-vin11t6:251_0": "1108- 9.",
  "tika-vin11t6:251_1": "Aharitaṭṭhānepi tiṭṭhato paricchedaṁ dassetumāha “piṭṭhivaṁse”tiādi.",
  "tika-vin11t6:251_2": "“Piṭṭhivaṁse”ti idaṁ vaṁsayuttasenāsanavasena vuttaṁ.",
  "tika-vin11t6:251_3": "Kaṇṇikaṁ gāhāpetvā katasenāsanassāpi upalakkhaṇaṁ hoti.",
  "tika-vin11t6:251_4": "Piṭṭhivaṁseti ca “gaṅgāyaṁ ghoso”tiādīsu viya sāmīpikādhāre bhummaṁ.",
  "tika-vin11t6:251_5": "Kutoyaṁ viseso labbhatīti?",
  "tika-vin11t6:251_6": "Aṭṭhakathāyaṁ “piṭṭhivaṁsassa vā kūṭāgārakaṇṇikāya vā upari,",
  "tika-vin11t6:251_7": "thupikāya vā passe nisinno hotī”ti vuttavidhānato labbhati.",
  "tika-vin11t6:251_8": "“Nisinno”ti aṭṭhakathāvacanato ṭhitoti ettha gatinivattisāmaññena nisinno ca vuttoti gahetabbo.",
  "tika-vin11t6:251_9": "Yasmiṁ ṭhāneti ettha “aharite”ti pakaraṇato labbhati.",
  "tika-vin11t6:251_10": "“Ṭhātu”nti idaṁ adhiṭṭhānakaraṇatthāya ṭhānaṁ gahetvā vuttanti “tassa anto aharitepi ṭhatvā adhiṭṭhātuṁ na labbhatī”ti aṭṭhakathāvacanato viññāyati.",
  "tika-vin11t6:252_0": "Patanokāsatoti ettha paṭhamatthe to- paccayo.",
  "tika-vin11t6:252_1": "Tañhi ṭhānaṁ vihārassa patanokāsoti yojanā.",
  "tika-vin11t6:252_2": "Hīti hetuatthe vattamānato yasmā aharite patantassa vihārassetaṁ ṭhānaṁ patanokāso,",
  "tika-vin11t6:252_3": "tasmā tattha ṭhātuṁ na vaṭṭatīti gahetabbaṁ.",
  "tika-vin11t6:253_0": "1111.",
  "tika-vin11t6:253_1": "Imasmiṁ sikkhāpade ādo tāva vihārapadassa padabhājane “vihāro nāma ullitto vā”tiādivuttattā tabbipariyāyato",
  "tika-vin11t6:253_2": "tiṇeheva katachadanabhittikā kuṭi tiṇakuṭikāti viññāyatīti tiṇachadanā kuṭikā tiṇakuṭikā.",
  "tika-vin11t6:254_0": "Dvattipariyāyakathāvaṇṇanā.",
  "tika-vin11t6:255_0": "1112.Jānanti toyassa sappāṇakabhāvaṁ jānanto.",
  "tika-vin11t6:255_1": "Siñceyya siñcāpeyyāti ettha “tena udakenā”ti vattabbaṁ.",
  "tika-vin11t6:255_2": "Yathāha aṭṭhakathāyaṁ “tena udakena sayaṁ vā siñceyyā”tiādi.",
  "tika-vin11t6:256_0": "1113. Yo pana dhāraṁ acchinditvā sace mattikaṁ siñceyya, evaṁ siñcato tassāti yojanā.",
  "tika-vin11t6:257_0": "1114-",
  "tika-vin11t6:257_1": "5.Sandamānakanti toyavāhiniṁ.",
  "tika-vin11t6:257_2": "Mātikaṁ āḷiṁ.",
  "tika-vin11t6:257_3": "Sammukhaṁ karontassāti udakaṁ nhāyitumicchitaṁ yadi,",
  "tika-vin11t6:257_4": "sayaṁ abhimukhaṁ karontassa.",
  "tika-vin11t6:257_5": "Tattha tattha bandhato assa bhikkhussa payogagaṇanāya āpatti siyāti yojanā.",
  "tika-vin11t6:257_6": "Payogagaṇanāti payogagaṇanāya,",
  "tika-vin11t6:257_7": "udakaṁ bandhitvā bandhitvā yathicchitadisābhimukhakaraṇapayogānaṁ gaṇanāyāti attho.",
  "tika-vin11t6:258_0": "1116- 7.",
  "tika-vin11t6:258_1": "Yaṁ jalaṁ tiṇādimhi pakkhitte sace khayaṁ vā āvilattaṁ vā gacchati,",
  "tika-vin11t6:258_2": "tādise udake mattikaṁ,",
  "tika-vin11t6:258_3": "tiṇameva vā sace sakaṭapuṇṇampi ekato pakkhipeyya,",
  "tika-vin11t6:258_4": "evaṁ pakkhipantassa ekā pācitti.",
  "tika-vin11t6:258_5": "Ekekaṁ mattikaṁ,",
  "tika-vin11t6:258_6": "tiṇameva vā. Vā-",
  "tika-vin11t6:258_7": "saddena kaṭṭhagomayādiṁ vā pakkhipantassa payogagaṇanāya pācittiyanti yojanā.",
  "tika-vin11t6:258_8": "Āvilattanti pāṇakā yathā nassanti,",
  "tika-vin11t6:258_9": "tathā āluḷitabhāvaṁ.",
  "tika-vin11t6:258_10": "Iminā evaṁ avinassamānapāṇake mahāudake tiṇādiṁ pakkhipantassa anāpattibhāvaṁ dīpeti.",
  "tika-vin11t6:258_11": "Yathāha aṭṭhakathāyaṁ “idaṁ pana mahāudakaṁ…pe…",
  "tika-vin11t6:258_12": "sandhāya vutta”nti.",
  "tika-vin11t6:259_0": "1118.Dukkaṭaṁ hotīti āṇāpanapaccayā dukkaṭaṁ hoti. Ekā pācitti.",
  "tika-vin11t6:260_0": "1119.Sabbatthāti sappāṇake ca appāṇake ca. Vimatissāti sahacariyena vimatisahitamāha.",
  "tika-vin11t6:261_0": "1120.“Sabbatthāpāṇasaññissā”tiādīsu adhikārato labbhamānaṁ “siñcanādīsu yaṁ kiñci karontassā”ti idaṁ paccekaṁ sambandhanīyaṁ.",
  "tika-vin11t6:261_1": "Sabbatthāti sappāṇake,",
  "tika-vin11t6:261_2": "appāṇake ca.",
  "tika-vin11t6:261_3": "Apāṇasaññissāti evaṁ katena payogena nassamānā pāṇakā na santītisaññissa.",
  "tika-vin11t6:261_4": "Asañciccāti yathā pāṇakā na nassanti,",
  "tika-vin11t6:261_5": "evaṁ ghaṭādīhi gahitaṁ sappāṇakaudakaṁ udakeyeva osiñcantassa vā osiñcāpentassa vā vaṭṭitvā tasmiṁ udake tiṇādimhi patite asañcicca kataṁ nāma hoti.",
  "tika-vin11t6:261_6": "Asatissāti asatiyā karontassa.",
  "tika-vin11t6:261_7": "Ajānatoti pāṇakānaṁ atthibhāvaṁ ajānitvā karontassa.",
  "tika-vin11t6:262_0": "1121- 2.",
  "tika-vin11t6:262_1": "Vadhakacitte sati sattame sappāṇakavagge paṭhamasikkhāpadassa visayabhāvato tato visesetumāha “vinā vadhakacittenā”ti.",
  "tika-vin11t6:262_2": "Imasmiṁ sikkhāpade pāḷiyaṁ “sappāṇakaṁ udaka”nti iminā aṭṭhakathāgataṁ paṭhamaṅgañca “jāna”nti iminā",
  "tika-vin11t6:262_3": "dutiyaṅgañca “siñceyya vā siñcāpeyya vā”ti iminā catutthaṅgañca vuttaṁ,",
  "tika-vin11t6:262_4": "na vuttaṁ tatiyaṅgaṁ.",
  "tika-vin11t6:262_5": "Tañca kho vadhakacittassa sattamavagge paṭhamasikkhāpadena pācittiyavacanato ettha tadabhāvalakkhaṇaṁ",
  "tika-vin11t6:262_6": "tatiyaṅgaṁ vuttameva hotītiadhippāyena aṭṭhakathāyaṁ vuttanti āha “vinā vadhakacittenā”ti.",
  "tika-vin11t6:262_7": "Tenevāha “cattārevassa aṅgāni,",
  "tika-vin11t6:262_8": "niddiṭṭhāni mahesinā”ti.",
  "tika-vin11t6:262_9": "Assāti imassa sikkhāpadassa.",
  "tika-vin11t6:263_0": "1123.",
  "tika-vin11t6:263_1": "Sappāṇakasaññissa “paribhogena pāṇakā marissantī”ti pubbabhāge jānantassāpi siñcanasiñcāpanaṁ “padīpe",
  "tika-vin11t6:263_2": "nipatitvā paṭaṅgādipāṇakā marissantī”ti jānantassa padīpujjalanaṁ viya vināpi vadhakacetanāya hotīti",
  "tika-vin11t6:263_3": "āha “paṇṇattivajjaṁ ticitta”nti.",
  "tika-vin11t6:263_4": "Ettha kismiñci kupitassa vā kīḷāpasutassa vā siñcato akusalacittaṁ,",
  "tika-vin11t6:263_5": "mālāgacchādiṁ siñcato kusalacittaṁ,",
  "tika-vin11t6:263_6": "paṇṇattiṁ ajānato khīṇāsavassa abyākatacittanti ticittaṁ veditabbaṁ.",
  "tika-vin11t6:263_7": "Tassāti sattamavagge paṭhamasikkhāpadassa.",
  "tika-vin11t6:263_8": "Assa cāti imassa siñcanasikkhāpadassa ca.",
  "tika-vin11t6:263_9": "Idaṁ visesananti idaṁ nānākaraṇaṁ.",
  "tika-vin11t6:263_10": "Ettha imasmiṁ pakaraṇe niddiṭṭhaṁ pakāsitanti attho.",
  "tika-vin11t6:263_11": "Taṁ lokavajjaṁ,",
  "tika-vin11t6:263_12": "idaṁ paṇṇattivajjaṁ.",
  "tika-vin11t6:263_13": "Taṁ akusalacittaṁ,",
  "tika-vin11t6:263_14": "idaṁ ticittaṁ.",
  "tika-vin11t6:263_15": "Taṁ dukkhavedanaṁ,",
  "tika-vin11t6:263_16": "idaṁ tivedananti vuttaṁ hoti.",
  "tika-vin11t6:264_0": "Sattamavagge dutiyassa imassa ca ko visesoti ce?",
  "tika-vin11t6:264_1": "Imassa sikkhāpadassa “siñceyya vā siñcāpeyya vā”ti bāhiraparibhogavasena paṭhamaṁ paññattattā “sappāṇakaṁ",
  "tika-vin11t6:264_2": "udakaṁ paribhuñjeyyā”ti sikkhāpadaṁ attano nahānapānādiparibhogavasena paññattanti veditabbaṁ.",
  "tika-vin11t6:264_3": "Tasmiṁ vā paṭhamaṁ paññattepi attano paribhogavaseneva paññattattā puna idaṁ sikkhāpadaṁ bāhiraparibhogavasena paññattanti gahetabbaṁ.",
  "tika-vin11t6:265_0": "Sappāṇakakathāvaṇṇanā.",
  "tika-vin11t6:266_0": "Senāsanavaggo dutiyo.",
  "tika-vin11t6:267_0": "1124-",
  "tika-vin11t6:267_1": "6.Aṭṭhaṅgayuttassāti ettha “sīlavā”tiādi ekamaṅgaṁ,",
  "tika-vin11t6:267_2": "“bahussuto”tiādi dutiyaṁ,",
  "tika-vin11t6:267_3": "“ubhayāni kho panassā”tiādi tatiyaṁ,",
  "tika-vin11t6:267_4": "“kalyāṇavāco hotī”tiādi catutthaṁ,",
  "tika-vin11t6:267_5": "“yebhuyyena bhikkhunīnaṁ piyo hoti manāpo”ti pañcamaṁ,",
  "tika-vin11t6:267_6": "“paṭibalo hoti bhikkhuniyo ovaditu”nti chaṭṭhaṁ,",
  "tika-vin11t6:267_7": "“na kho panetaṁ bhagavantaṁ uddissā”tiādi sattamaṁ,",
  "tika-vin11t6:267_8": "“vīsativasso vā hoti atirekavīsativasso vā”ti aṭṭhamanti etāni pāṭhāgatāni aṭṭha aṅgāni nāma.",
  "tika-vin11t6:267_9": "Bhikkhunīnaṁ ovādo,",
  "tika-vin11t6:267_10": "tadatthāya sammutīti viggaho.",
  "tika-vin11t6:267_11": "Idhāti imasmiṁ sikkhāpade.",
  "tika-vin11t6:267_12": "Ñatti catutthī yassa kammassāti viggaho.",
  "tika-vin11t6:267_13": "“Kammenā”ti seso.",
  "tika-vin11t6:268_0": "Aṭṭhaṅgayuttassa bhikkhussa mahesinā ñatticatutthena kammena yā bhikkhunovādakasammuti idha anuññātā,",
  "tika-vin11t6:268_1": "tāya asammato yo bhikkhūti yojanā.",
  "tika-vin11t6:269_0": "Garudhammehi aṭṭhahīti “vassasatūpasampannāya bhikkhuniyā tadahupasampannassa bhikkhuno abhivādanaṁ paccupaṭṭhānaṁ",
  "tika-vin11t6:269_1": "añjalikammaṁ sāmīcikammaṁ kātabba”ntiādīhi pāḷiyaṁ āgatehi aṭṭhahi garudhammehi.",
  "tika-vin11t6:269_2": "Ekaṁ bhikkhuniṁ,",
  "tika-vin11t6:269_3": "sambahulā vā bhikkhuniyoti idaṁ pakaraṇato labbhati.",
  "tika-vin11t6:269_4": "Osārentovāti pāḷiṁ uccārentova.",
  "tika-vin11t6:269_5": "Yathāha aṭṭhakathāyaṁ “osāretabbāti pāḷi vattabbā”ti.",
  "tika-vin11t6:269_6": "Te dhammeti pubbe vutte te aṭṭha garudhamme.",
  "tika-vin11t6:269_7": "Ovadeyyāti aṭṭhagarudhammapāḷibhāsanasaṅkhātaṁ ovādaṁ kareyya.",
  "tika-vin11t6:270_0": "Kiṁ vuttaṁ hoti?",
  "tika-vin11t6:270_1": "Pāṭipade ovādatthāya āgantvā vanditvā ekamantaṁ nisinnā bhikkhuniyo “tena bhikkhunā”tiādinā pāṭhāgatanayena",
  "tika-vin11t6:270_2": "“samaggattha bhaginiyo”ti pucchitvā “samaggamhayyā”ti yadi vadeyyuṁ,",
  "tika-vin11t6:270_3": "“vattanti bhaginiyo aṭṭha garudhammā”ti punapi pucchitvā “vattantayyā”ti yadi vadeyyuṁ,",
  "tika-vin11t6:270_4": "“eso bhaginiyo ovādo”ti niyyādeyya.",
  "tika-vin11t6:270_5": "“Na vattantayyā”ti yadi vadeyyuṁ,",
  "tika-vin11t6:270_6": "“vassasatūpasampannāyā”tiādinā aṭṭhagarudhammapāḷibhāsanavasena ovādaṁ kareyyāti vuttaṁ hoti.",
  "tika-vin11t6:270_7": "Yathāha “osārentova te dhamme ovadeyyā”ti.",
  "tika-vin11t6:271_0": "1127.Aññena dhammenāti suttantena vā abhidhammena vā.",
  "tika-vin11t6:271_1": "Ekatoupasampannanti bhikkhunisaṅgheyeva upasampannaṁ.",
  "tika-vin11t6:271_2": "Yathāha aṭṭhakathāyaṁ “bhikkhunīnaṁ santike ekatoupasampannāyā”ti.",
  "tika-vin11t6:271_3": "Tathāti ovadantassa dukkaṭanti dasseti.",
  "tika-vin11t6:272_0": "1128.Bhikkhūnaṁ santikeyeva upasampannanti mahāpajāpatiyā gotamiyā saddhiṁ pabbajitā pañcasatā sākiyāniyo saṅgaṇhāti.",
  "tika-vin11t6:272_1": "Liṅgavipallāse upasampannabhikkhuno liṅgaparivattane sati tathā pācitti eva pakāsitāti attho.",
  "tika-vin11t6:273_0": "1129.Ovādaṁaniyyādetvāti “vattanti bhaginiyo aṭṭha garudhammā”ti pucchitvā “vattantayyā”ti vutteti etthāpi soyevattho.",
  "tika-vin11t6:274_0": "1130. Garudhammehi ovadato dukkaṭanti yojanā.",
  "tika-vin11t6:275_0": "1131.Agaṇhantassa ovādanti ettha ovādatthaṁ yācanasandeso tadatthatāya ovādoti gahitoti ovādasāsanaṁ asampaṭicchantassāti attho.",
  "tika-vin11t6:275_1": "Apaccāharatopi tanti taṁ attanā gahitaṁ ovādasāsanaṁ uposathagge ārocetvā pātimokkhuddesakena dinnaṁ",
  "tika-vin11t6:275_2": "paṭisāsanaṁ bhikkhunisaṅghassa netvā avadantassāpi.",
  "tika-vin11t6:275_3": "Bālanti sāsanasampaṭicchanañca uposathaggaṁ netvā ārocanañca paṭisāsanaṁ haritvā pāṭipade bhikkhunisaṅghagaṇapuggalānaṁ",
  "tika-vin11t6:275_4": "yathānurūpaṁ paccārocanañca kātuṁ ajānanatāya bālaṁ.",
  "tika-vin11t6:275_5": "Gilānanti uposathaggaṁ gantvāpi ārocanassa bādhakena gelaññena samannāgataṁ gilānaṁ.",
  "tika-vin11t6:275_6": "Gamikanti pāṭipadaṁ anisīditvā gantabbaṁ accāyikagamanaṁ gamikañca ṭhapetvā dukkaṭaṁ siyāti sambandho.",
  "tika-vin11t6:276_0": "1132.Kammasminti ettha kamma-",
  "tika-vin11t6:276_1": "saddena bhikkhunovādakassa ñatticatutthena kammena dinnaṁ sammutikammaṁ adhippetanti aṭṭhakathāyaṁ vuttaṁ. Ñattiṁ,",
  "tika-vin11t6:276_2": "kammavācañca parihāpetvā,",
  "tika-vin11t6:276_3": "parivattetvā vā kataṁ ce,",
  "tika-vin11t6:276_4": "adhammakammaṁ nāma.",
  "tika-vin11t6:276_5": "Vaggeti chandārahānaṁ chandassa anāharaṇena vā sannipatitānaṁ ukkoṭena vā vagge sati.",
  "tika-vin11t6:276_6": "Tikapācittiyaṁ siyāti “adhammakamme adhammakammasaññī vaggaṁ bhikkhunisaṅghaṁ vaggasaññī ovadati,",
  "tika-vin11t6:276_7": "vematiko ovadati,",
  "tika-vin11t6:276_8": "samaggasaññī ovadati,",
  "tika-vin11t6:276_9": "āpatti pācittiyassā”ti adhammakamme adhammakammasaññipakkhe vuttapācittiyattayaṁ hoti.",
  "tika-vin11t6:277_0": "1133.",
  "tika-vin11t6:277_1": "Adhamme pana kammasmiṁ vematikassāpīti yojanā.",
  "tika-vin11t6:277_2": "“Tathā”ti iminā “vagge bhikkhunisaṅghasmiṁ,",
  "tika-vin11t6:277_3": "tikapācittiyaṁ siyā”ti idaṁ saṅgaṇhāti.",
  "tika-vin11t6:277_4": "Kiṁ vuttaṁ hoti?",
  "tika-vin11t6:277_5": "Adhammakamme vematikapakkhe “vaggaṁ bhikkhunisaṅghaṁ vaggasaññī, vematiko,",
  "tika-vin11t6:277_6": "samaggasaññī ovadati,",
  "tika-vin11t6:277_7": "āpatti pācittiyassā”ti adhammikakammeyeva vimativāre vuttatikapācittiyaṁ hotīti vuttaṁ hoti.",
  "tika-vin11t6:277_8": "“Dhammakammanti saññino”ti imināpi “adhamme pana kammasmi”nti idaṁ yojetabbaṁ,",
  "tika-vin11t6:277_9": "“tathā”ti sambandho,",
  "tika-vin11t6:277_10": "tena “vagge”tiādikaṁ saṅgaṇhāti.",
  "tika-vin11t6:277_11": "“Adhammakamme dhammakammasaññī vaggaṁ bhikkhunisaṅghaṁ vaggasaññī ovadati, vematiko,",
  "tika-vin11t6:277_12": "samaggasaññī ovadati,",
  "tika-vin11t6:277_13": "āpatti pācittiyassā”ti vuttaṁ tikapācittiyaṁ hoti.",
  "tika-vin11t6:277_14": "Evametā pācittiyo sandhāyāha “nava pācittiyo vuttā”ti.",
  "tika-vin11t6:278_0": "Imasmiṁ viya adhammakammavāre “samagge bhikkhunisaṅghasmi”nti vikappe ca evameva nava pācittiyo hontīti atidisanto “samaggepi ca tattakā”ti āha.",
  "tika-vin11t6:278_1": "Yathāha “adhammakamme adhammakammasaññī samaggaṁ bhikkhunisaṅghaṁ vaggasaññī, vematiko,",
  "tika-vin11t6:278_2": "samaggasaññī ovadati,",
  "tika-vin11t6:278_3": "āpatti pācittiyassa.",
  "tika-vin11t6:278_4": "Adhammakamme vematiko samaggaṁ bhikkhunisaṅghaṁ vaggasaññī, vematiko,",
  "tika-vin11t6:278_5": "samaggasaññī ovadati,",
  "tika-vin11t6:278_6": "āpatti pācittiyassa.",
  "tika-vin11t6:278_7": "Adhammakamme dhammakammasaññī samaggaṁ bhikkhunisaṅghaṁ vaggasaññī, vematiko,",
  "tika-vin11t6:278_8": "samaggasaññī ovadati,",
  "tika-vin11t6:278_9": "āpatti pācittiyassā”ti.",
  "tika-vin11t6:279_0": "1134.Dvinnaṁ navakānaṁ vasāti yathādassitaṁ vagganavakaṁ,",
  "tika-vin11t6:279_1": "samagganavakanti dvinnaṁ navakānaṁ vasena.",
  "tika-vin11t6:279_2": "Tāti pācittiyo.",
  "tika-vin11t6:280_0": "“Dhammakamme adhammakammasaññī vaggaṁ bhikkhunisaṅghaṁ vaggasaññī, vematiko,",
  "tika-vin11t6:280_1": "samaggasaññī ovadati,",
  "tika-vin11t6:280_2": "āpatti dukkaṭassa.",
  "tika-vin11t6:280_3": "Dhammakamme vematiko vaggaṁ bhikkhunisaṅghaṁ vaggasaññī, vematiko,",
  "tika-vin11t6:280_4": "samaggasaññī ovadati,",
  "tika-vin11t6:280_5": "āpatti dukkaṭassa.",
  "tika-vin11t6:280_6": "Dhammakamme dhammakammasaññī vaggaṁ bhikkhunisaṅghaṁ vaggasaññī, vematiko,",
  "tika-vin11t6:280_7": "samaggasaññī ovadati,",
  "tika-vin11t6:280_8": "āpatti dukkaṭassā”ti vaggapakkhe nava dukkaṭāni.",
  "tika-vin11t6:280_9": "“Dhammakamme adhammakammasaññī samaggaṁ bhikkhunisaṅghaṁ vaggasaññī, vematiko,",
  "tika-vin11t6:280_10": "samaggasaññī ovadati,",
  "tika-vin11t6:280_11": "āpatti dukkaṭassa.",
  "tika-vin11t6:280_12": "Dhammakamme vematiko samaggaṁ bhikkhunisaṅghaṁ vaggasaññī, vematiko,",
  "tika-vin11t6:280_13": "samaggasaññī ovadati,",
  "tika-vin11t6:280_14": "āpatti dukkaṭassa.",
  "tika-vin11t6:280_15": "Dhammakamme dhammakammasaññī samaggaṁ bhikkhunisaṅghaṁ vaggasaññī,",
  "tika-vin11t6:280_16": "vematiko ovadati,",
  "tika-vin11t6:280_17": "āpatti dukkaṭassa.",
  "tika-vin11t6:280_18": "Dhammakamme dhammakammasaññī samaggaṁ bhikkhunisaṅghaṁ samaggasaññī ovadati,",
  "tika-vin11t6:280_19": "anāpattī”ti ettha ante vuttaṁ anāpattivāraṁ vinā avasesesu aṭṭhasu vāresu samaggapakkhe aṭṭha dukkaṭāni.",
  "tika-vin11t6:280_20": "Evaṁ purimāni nava,",
  "tika-vin11t6:280_21": "imāni aṭṭhāti dhammakammapakkhe sattarasa dukkaṭāni hontīti āha “dukkaṭaṁ dhammakammepi,",
  "tika-vin11t6:280_22": "sattarasavidhaṁ siyā”ti.",
  "tika-vin11t6:281_0": "1135.",
  "tika-vin11t6:281_1": "“Osārehī”ti vutto katheti vāti yojanā.",
  "tika-vin11t6:281_2": "“Aṭṭhagarudhammaṁ kathehī”ti vutto taṁ katheti vā.",
  "tika-vin11t6:281_3": "Pañhaṁ puṭṭho katheti vāti aṭṭhagarudhammavisaye pañhaṁ puṭṭho tameva vadati vā.",
  "tika-vin11t6:281_4": "Sikkhamānāya katheti vāti sambandho.",
  "tika-vin11t6:281_5": "Sikkhamānāya aṭṭhagarudhamme katheti vā,",
  "tika-vin11t6:281_6": "neva dosoti attho.",
  "tika-vin11t6:281_7": "Ummattakādino kathayato neva dosoti yojanā.",
  "tika-vin11t6:282_0": "1136.",
  "tika-vin11t6:282_1": "Idāni tiṇṇampi bahussutānaṁ lakkhaṇe ekattha dassite bhikkhunovādakassa viseso suviññeyyo hotīti taṁ dassetumāha “vācuggatāva kātabbā”tiādi.",
  "tika-vin11t6:282_2": "Dve mātikā paguṇā vācuggatā kātabbāti yojanā.",
  "tika-vin11t6:282_3": "Bhikkhubhikkhunivibhaṅge mātikā paguṇā vācuggatāva kātabbāti yojanā,",
  "tika-vin11t6:282_4": "bhikkhubhikkhunivibhaṅgamātikā paguṇā katvā tāsaṁ aṭṭhakathaṁ uggahetvā pāḷito,",
  "tika-vin11t6:282_5": "atthato ca vacanapathāruḷhā vohārakkhamāyeva kātabbāti vuttaṁ hoti.",
  "tika-vin11t6:282_6": "Cattāro bhāṇavārā paguṇā vācuggatāva kātabbāti pakāsitāti yojanā.",
  "tika-vin11t6:282_7": "“Paguṇā”ti iminā pāḷiyaṁ paguṇaṁ katvā dhāretvā paripucchitabbanti dasseti.",
  "tika-vin11t6:282_8": "“Vācuggatāva kātabbā”ti iminā tadatthaṁ sutvā dhāretvā paripucchitabbamevāti dasseti.",
  "tika-vin11t6:283_0": "1137.Parikathatthāyāti sampattānaṁ dhammakathanatthāya.",
  "tika-vin11t6:283_1": "Kathāmaggoti mahāsudassanakathāmaggo.",
  "tika-vin11t6:283_2": "Maṅgala…pe…",
  "tika-vin11t6:283_3": "anumodanāti aggassa dānādimaṅgalesu bhattānumodanāsaṅkhātā dānakathā ca,",
  "tika-vin11t6:283_4": "kumāramaṅgalādīsu mahāmaṅgalasuttādimaṅgalānumodanā ca,",
  "tika-vin11t6:283_5": "amaṅgalaṁ nāma kālakiriyā,",
  "tika-vin11t6:283_6": "tattha matakabhattādīsu tirokuṭṭādikathā cāti evaṁ tissoyevānumodanā.",
  "tika-vin11t6:284_0": "1138.Uposathādiatthāyāti ettha ādi-",
  "tika-vin11t6:284_1": "saddena pavāraṇādīnaṁ saṅgaho.",
  "tika-vin11t6:284_2": "Kammākammavinicchayoti kammavagge vuttavinicchayo,",
  "tika-vin11t6:284_3": "parivāre kammavagge āgatakhuddānukhuddakakammavinicchayoti vuttaṁ hoti.",
  "tika-vin11t6:284_4": "“Kammaṭṭhāna”nti iminā “uttamatthassa pāpaka”nti vakkhamānattā vipassanākammaṭṭhānamāha.",
  "tika-vin11t6:284_5": "Vipassanāvasena uggaṇhantena ca dhātuvavatthānamukhena uggahetabbanti gaṇṭhipadesu vuttaṁ.",
  "tika-vin11t6:284_6": "Uttamatthassāti arahattassa.",
  "tika-vin11t6:285_0": "1139.Ettakaṁ uggahetvāna bahussutoti yathāvuttadhammānaṁ uggahitattā bahussuto.",
  "tika-vin11t6:285_1": "Pañcavassoti upasampadato paṭṭhāya paripuṇṇapañcasaṁvaccharo.",
  "tika-vin11t6:285_2": "“Dasavasso”ti etthāpi eseva nayo.",
  "tika-vin11t6:285_3": "Saṁvaccharavasena pañcavassesu paripuṇṇesu vutthavassavasena aparipuṇṇesupi pañcavassoyeva.",
  "tika-vin11t6:285_4": "Itarathā ūnapañcavassoti veditabbo.",
  "tika-vin11t6:285_5": "Paripuṇṇavīsativassūpasampadādīsu viya keci saṁvaccharagaṇanaṁ avicāretvā “pañcavasso”tivacanasāmaññena vutthavassagaṇanameva gaṇhanti,",
  "tika-vin11t6:285_6": "tadayuttaṁ.",
  "tika-vin11t6:285_7": "Tathā gahaṇesu yutti vā maggitabbā.",
  "tika-vin11t6:285_8": "Muñcitvā nissayanti nissayavāsaṁ jahitvā.",
  "tika-vin11t6:285_9": "Issaroti nissayācariyavirahena issaro,",
  "tika-vin11t6:285_10": "iminā nissayamuttalakkhaṇaṁ dassitaṁ.",
  "tika-vin11t6:286_0": "1140.Dvevibhaṅgāti bhikkhubhikkhunivibhaṅgadvayaṁ.",
  "tika-vin11t6:286_1": "Idha “vācuggatā”ti idaṁ paripucchampi sandhāyāhātipi vuttaṁ.",
  "tika-vin11t6:286_2": "Tenāha sāratthadīpaniyaṁ “dve vibhaṅgā paguṇā vācuggatā kātabbā’tiidaṁ paripucchāvasena uggahaṇampi sandhāya vutta’nti vadantī”ti.",
  "tika-vin11t6:286_3": "Byañjanāditoti ettha byañjanaṁ nāma padaṁ, ādi-",
  "tika-vin11t6:286_4": "saddena saṅgahitaṁ anubyañjanaṁ nāma akkharaṁ,",
  "tika-vin11t6:286_5": "padakkharāni aparihāpetvāti vuttaṁ hoti.",
  "tika-vin11t6:286_6": "Catūsvapi nikāyesūti dīghamajjhimasaṁyutta aṅguttaranikāyesu,",
  "tika-vin11t6:286_7": "niddhāraṇe bhummaṁ.",
  "tika-vin11t6:286_8": "Eko vā nikāyo potthakopi ca ekoti yojanā. Api-",
  "tika-vin11t6:286_9": "saddena khuddakanikāyassāpi saṅgaho veditabbo.",
  "tika-vin11t6:286_10": "“Pi vā”ti iminā khuddakanikāye jātakabhāṇakena sāṭṭhakathaṁ jātakaṁ uggahetvāpi dhammapadaṁ saha vatthunā",
  "tika-vin11t6:286_11": "uggahetabbamevāti dassite dve potthake samuccinoti,",
  "tika-vin11t6:286_12": "cattāri khandhakavattāni vā.",
  "tika-vin11t6:287_0": "1142.Disāpāmokkho yattha yattha vasati,",
  "tika-vin11t6:287_1": "tassā tassādisāya pāmokkho padhāno.",
  "tika-vin11t6:287_2": "Yenakāmaṁgamoti yattha katthaci disābhāge yathākāmaṁ vuttiko hotīti attho.",
  "tika-vin11t6:287_3": "Parisaṁ upaṭṭhāpetuṁ kāmaṁ labhate issaroti yojanā,",
  "tika-vin11t6:287_4": "issaro hutvā bhikkhuparisāya attānaṁ upaṭṭhāpetuṁ yathāruciyā labhatīti attho.",
  "tika-vin11t6:287_5": "Ettāvatā parisūpaṭṭhāpakalakkhaṇaṁ vuttaṁ.",
  "tika-vin11t6:288_0": "1143.Vācugganti vācuggataṁ.",
  "tika-vin11t6:288_1": "Ettha ca “idāni ayaṁ bhaṇḍapāthāvidhi na hotīti mihakaparipucchanakathānurūpato atthakaraṇaṁ na vācuggatakaraṇaṁ",
  "tika-vin11t6:288_2": "nāmāti viññāyatī”ti nissandehe vuttaṁ.",
  "tika-vin11t6:288_3": "Iminā yathāvuttaṁ dutiyaṅgameva saṅgahitaṁ.",
  "tika-vin11t6:289_0": "1144.Assāti imassa sikkhāpadassa.",
  "tika-vin11t6:289_1": "Asammatatādīni tīṇi aṅgānīti attano asammatatā,",
  "tika-vin11t6:289_2": "bhikkhuniyā paripuṇṇūpasampannatā,",
  "tika-vin11t6:289_3": "ovādavasena aṭṭhagarudhammabhaṇananti imāni tīṇi aṅgāni.",
  "tika-vin11t6:290_0": "Ovādakathāvaṇṇanā.",
  "tika-vin11t6:291_0": "1146.Tikapācittiyanti “atthaṅgate sūriye atthaṅgatasaññī, vematiko,",
  "tika-vin11t6:291_1": "anatthaṅgatasaññī”ti vikappattaye.",
  "tika-vin11t6:291_2": "Ekatoupasampannanti bhikkhunisaṅghe upasampannaṁ.",
  "tika-vin11t6:291_3": "“Bhikkhusaṅghe upasampannaṁ pana ovadato pācittiyamevā”ti aṭṭhakathāyaṁ vuttaṁ.",
  "tika-vin11t6:292_0": "1148.Uddesādinayenāti “anāpatti uddesaṁ dento,",
  "tika-vin11t6:292_1": "paripucchaṁ dento”tiādinā anāpattivāranayena.",
  "tika-vin11t6:292_2": "Assāti bhikkhussa.",
  "tika-vin11t6:293_0": "Atthaṅgatasūriyakathāvaṇṇanā.",
  "tika-vin11t6:294_0": "1149.",
  "tika-vin11t6:294_1": "“Sace asammato”ti vakkhamānattā ovadantassāti ettha “sammatassā”ti labbhati.",
  "tika-vin11t6:294_2": "Bhikkhunupassayanti bhikkhunivihāraṁ.",
  "tika-vin11t6:294_3": "Aññatra kālāti “tatthāyaṁ samayo,",
  "tika-vin11t6:294_4": "gilānā hoti bhikkhunī”ti vuttakālato aññatra.",
  "tika-vin11t6:294_5": "“Gilānā nāma bhikkhunī na sakkoti ovādāya vā saṁvāsāya vā gantu”nti dassite gilānakāle anāpattīti vuttaṁ hoti.",
  "tika-vin11t6:295_0": "1150.Pācittiyadvayaṁ hotīti paṭhamasikkhāpadena,",
  "tika-vin11t6:295_1": "iminā ca sikkhāpadena dve pācittiyāni hontīti.",
  "tika-vin11t6:295_2": "“Tīṇipi pācittiyānī”ti yojetabbā,",
  "tika-vin11t6:295_3": "paṭhamadutiyatatiyehi sikkhāpadehi tīṇi pācittiyāni hontīti attho.",
  "tika-vin11t6:296_0": "1151.Aññena dhammenāti garudhammato aññena buddhavacanena.",
  "tika-vin11t6:296_1": "Dukkaṭadvayanti asammatabhikkhunupassayagamanamūlakaṁ dukkaṭadvayaṁ.",
  "tika-vin11t6:296_2": "Bhikkhunoti asammatassa “sammatassāpī”ti vakkhamānattā.",
  "tika-vin11t6:296_3": "“Aṭṭhahi vā garudhammehi aññena vā dhammena ovadati,",
  "tika-vin11t6:296_4": "āpatti pācittiyassā”ti atthaṅgatasikkhāpade vuttattā “rattihetuka”nti āha,",
  "tika-vin11t6:296_5": "rattiovādanamūlanti attho.",
  "tika-vin11t6:297_0": "1152.Pācittiyadvayanti dutiyatatiyamūlakaṁ.",
  "tika-vin11t6:297_1": "Garudhammena ovādo garudhammo,",
  "tika-vin11t6:297_2": "so nidānaṁ yassa pācittiyassāti viggaho.",
  "tika-vin11t6:297_3": "Sammatattā garudhammanidānassa pācittiyassa abhāvatoti sambandho.",
  "tika-vin11t6:297_4": "Iminā paṭhamasikkhāpadena anāpattibhāvaṁ dasseti.",
  "tika-vin11t6:298_0": "1153.Tassevāti sammatasseva.",
  "tika-vin11t6:298_1": "Dukkaṭaṁ iminā tatiyasikkhāpadena.",
  "tika-vin11t6:298_2": "Anāpatti paṭhamasikkhāpadena,",
  "tika-vin11t6:298_3": "tenevāha “sammatattā”ti.",
  "tika-vin11t6:298_4": "Pācitti dutiyasikkhāpadena,",
  "tika-vin11t6:298_5": "tenevāha “rattiya”nti.",
  "tika-vin11t6:299_0": "1154.Tikapācittiyaṁvuttanti “upasampannāya upasampannasaññī, vematiko,",
  "tika-vin11t6:299_1": "anupasampannasaññī bhikkhunupassayaṁ upasaṅkamitvā aññatra samayā ovadati,",
  "tika-vin11t6:299_2": "āpatti pācittiyassā”ti tikapācittiyaṁ vuttaṁ.",
  "tika-vin11t6:299_3": "Itaradvayeti “anupasampannāya upasampannasaññī,",
  "tika-vin11t6:299_4": "āpatti dukkaṭassa.",
  "tika-vin11t6:299_5": "Anupasampannāya vematiko,",
  "tika-vin11t6:299_6": "āpatti dukkaṭassā”ti dassite itaradvaye.",
  "tika-vin11t6:299_7": "Ovadantassāti yena kenaci ovadantassa.",
  "tika-vin11t6:300_0": "1155.",
  "tika-vin11t6:300_1": "Tikapācittiyaṁ,",
  "tika-vin11t6:300_2": "dukkaṭaṭṭhāne dukkaṭameva hotīti dassetumāha “tathā”ti.",
  "tika-vin11t6:300_3": "Bhikkhunupassayaṁ gantvā aññena dhammena ovadantassa tathāti yojanā.",
  "tika-vin11t6:301_0": "Bhikkhunupassayakathāvaṇṇanā.",
  "tika-vin11t6:302_0": "1156.Cīvarādīnanti ādi-",
  "tika-vin11t6:302_1": "saddena piṇḍapātādiitarapaccayattayañca sakkāragarukāramānanavandanapūjanāni ca saṅgahitāni.",
  "tika-vin11t6:302_2": "Sammateti bhikkhunovādakasammutiyā sammate.",
  "tika-vin11t6:303_0": "1157.Tikapācittiyaṁ vuttanti “dhammakamme dhammakammasaññī, vematiko,",
  "tika-vin11t6:303_1": "adhammakammasaññī evaṁ vadati,",
  "tika-vin11t6:303_2": "āpatti pācittiyassā”ti tikapācittiyaṁ pāḷiyaṁ dassitameva.",
  "tika-vin11t6:303_3": "Idha kammaṁ nāma yathāvuttaṁ sammutikammaṁ.",
  "tika-vin11t6:303_4": "Adhammakamme dhammakammasaññivematikaadhammakammasaññīnaṁ vasena tikadukkaṭaṁ.",
  "tika-vin11t6:303_5": "Vīsativasso vā atirekavīsativasso vāti sammutiyā aṅgāni.",
  "tika-vin11t6:304_0": "1158.",
  "tika-vin11t6:304_1": "“Sammataṁ anupasampanna”nti kaṁ sandhāyāhāti ce?",
  "tika-vin11t6:304_2": "Sammatena hutvā sikkhaṁ paccakkhāya sāmaṇerabhāvamupagataṁ sandhāya vuttaṁ.",
  "tika-vin11t6:304_3": "Āmisatthāyāti cīvarādīnamatthāya.",
  "tika-vin11t6:305_0": "Āmisakathāvaṇṇanā.",
  "tika-vin11t6:306_0": "1162.Bhikkhuniyā dinnanti ettha “bhikkhussā”ti vattabbaṁ.",
  "tika-vin11t6:306_1": "Bhikkhunā dinnanti yojanā.",
  "tika-vin11t6:306_2": "“Bhikkhuniyā”ti seso.",
  "tika-vin11t6:306_3": "Tatthāti cīvarapaṭiggahaṇasikkhāpade.",
  "tika-vin11t6:306_4": "Sūcitāti pakāsitā.",
  "tika-vin11t6:307_0": "Cīvaradānakathāvaṇṇanā.",
  "tika-vin11t6:308_0": "1163. Aññātikāya bhikkhuniyā cīvaranti yojanā.",
  "tika-vin11t6:309_0": "1164.Etthāti imasmiṁ sikkhāpade.",
  "tika-vin11t6:310_0": "1165. Sūciṁ cīvaraṁ pavesetvāti sambandho. Sūcinīharaṇeti cīvarato.",
  "tika-vin11t6:311_0": "1166.Payogassa vasāti ekakkhaṇe bahū āvuṇitvā sūciyā nīharaṇapayogagaṇanāya.",
  "tika-vin11t6:311_1": "Bahū pācittiyoti yojanā,",
  "tika-vin11t6:311_2": "payogappamāṇāpattiyo hontīti attho.",
  "tika-vin11t6:312_0": "1169.",
  "tika-vin11t6:312_1": "Anekā pācittiyāpattī hontīti yojanā.",
  "tika-vin11t6:312_2": "Ārapatheti sūcimagge.",
  "tika-vin11t6:312_3": "Dutiye patheti ettha āra-",
  "tika-vin11t6:312_4": "saddo gāthābandhasukhatthaṁ luttoti veditabbo.",
  "tika-vin11t6:313_0": "1170.Kā hi nāma kathāti “anekāpattiyo hontī”ti ettha kiṁ vattabbanti attho.",
  "tika-vin11t6:313_1": "Tikapācittiyanti “aññātikāya aññātikasaññī, vematiko,",
  "tika-vin11t6:313_2": "ñātikasaññī cīvaraṁ sibbati vā sibbāpeti vā,",
  "tika-vin11t6:313_3": "āpatti pācittiyassā”ti vuttaṁ tikapācittiyaṁ.",
  "tika-vin11t6:314_0": "1172.Aññaṁ parikkhāranti upāhanatthavikādiṁ.",
  "tika-vin11t6:314_1": "Sibbatoti ettha “sibbāpayato”ti adhikārato labbhati.",
  "tika-vin11t6:314_2": "Sikkhamānasāmaṇeriyo sikkhamānādikā nāma.",
  "tika-vin11t6:315_0": "1173. Sibbanakiriyāya āpajjitabbato kriyaṁ.",
  "tika-vin11t6:316_0": "Cīvarasibbanakathāvaṇṇanā.",
  "tika-vin11t6:317_0": "1174-",
  "tika-vin11t6:317_1": "5.Saṁvidhāyāti “ajja yāma,",
  "tika-vin11t6:317_2": "sve yāmā”tiādinā nayena saṁvidahitvā.",
  "tika-vin11t6:317_3": "Yathāha “ajja vā hiyyo vā pare vā gacchāmāti saṁvidahatī”ti.",
  "tika-vin11t6:317_4": "Magganti ekaddhānamaggaṁ,",
  "tika-vin11t6:317_5": "antamaso gāmantarampi.",
  "tika-vin11t6:317_6": "Aññatra samayāti “tatthāyaṁ samayo,",
  "tika-vin11t6:317_7": "satthagamanīyo hoti maggo sāsaṅkasammato sappaṭibhayo”ti vuttakālavisesā aññatrāti vuttaṁ hoti.",
  "tika-vin11t6:317_8": "Satthavāhehi vinā agamanīyo maggo satthagamanīyo nāma.",
  "tika-vin11t6:317_9": "Corānaṁ sayitanisinnaṭṭhitakhāditapītaṭṭhānāni yattha dissanti,",
  "tika-vin11t6:317_10": "tādiso maggo sāsaṅko nāma.",
  "tika-vin11t6:317_11": "Corehi hatamāritaghātaviluttamanussā yattha paññāyanti,",
  "tika-vin11t6:317_12": "so sappaṭibhayo nāma.",
  "tika-vin11t6:317_13": "Idhāti imasmiṁ bhikkhuniyā saddhiṁ katasaṁvidhānaṁ avirādhetvā tāya ekaddhānamaggaṁ paṭipajjanakāleti attho.",
  "tika-vin11t6:318_0": "Añño gāmo gāmantaraṁ,",
  "tika-vin11t6:318_1": "tattha okkamanaṁ upagamanaṁ gāmantarokkamo,",
  "tika-vin11t6:318_2": "tasmiṁ kateti attho.",
  "tika-vin11t6:318_3": "Agāmake araññe addhayojanātikkame vāti yojanā,",
  "tika-vin11t6:318_4": "gāmarahitaṁ araññamaggampi dvigāvutaṁ atikkante vāti attho.",
  "tika-vin11t6:319_0": "1176.",
  "tika-vin11t6:319_1": "“Āpatti hotī”ti sāmaññato dassitaāpattiyā bhedābhedaṁ dassetumāha “etthā”tiādi.",
  "tika-vin11t6:319_2": "Etthāti imasmiṁ sikkhāpadavinicchaye,",
  "tika-vin11t6:319_3": "pakaraṇe vā.",
  "tika-vin11t6:319_4": "Dukkaṭaṁ dīpitanti sambandho.",
  "tika-vin11t6:319_5": "Akappiyabhūmaṭṭhoti ettha akappiyā bhūmi nāma antogāme bhikkhunupassayadvārakoṭṭhakoti evamādi.",
  "tika-vin11t6:319_6": "Yathāha aṭṭhakathāyaṁ “sace pana antogāme bhikkhunupassayadvāre rathikāya,",
  "tika-vin11t6:319_7": "aññesu vā catukkasiṅghāṭakahatthisālādīsu saṁvidahanti,",
  "tika-vin11t6:319_8": "bhikkhuno āpatti dukkaṭassā”ti.",
  "tika-vin11t6:319_9": "Ettha ca catunnaṁ maggānaṁ sambandhaṭṭhānaṁ catukkaṁ.",
  "tika-vin11t6:319_10": "Tiṇṇaṁ maggānaṁ sambandhaṭṭhānaṁ siṅghāṭakaṁ.",
  "tika-vin11t6:320_0": "1177.Kappiyabhūmi nāma bhikkhunupassayādi.",
  "tika-vin11t6:320_1": "Yathāha “sace ubhopi bhikkhunupassaye vā antarārāme vā āsanasālāya vā titthiyaseyyāya vā ṭhatvā saṁvidahanti, anāpatti.",
  "tika-vin11t6:320_2": "Kappiyabhūmi kirāyaṁ.",
  "tika-vin11t6:320_3": "Tasmā ettha saṁvidahanapaccayā dukkaṭāpattiṁ na vadantī”ti.",
  "tika-vin11t6:320_4": "Tenevāha “na vadantassa dukkaṭa”nti.",
  "tika-vin11t6:320_5": "“Na vadanti assā”ti padacchedo.",
  "tika-vin11t6:321_0": "1178.Ubhayatthāti akappiyabhūmiyaṁ ṭhatvā saṁvidhāya gamane,",
  "tika-vin11t6:321_1": "kappiyabhūmiyaṁ ṭhatvā saṁvidhāya gamane cāti ubhayavikappe.",
  "tika-vin11t6:321_2": "Gacchantassevāti evakārena nikkhantassa jotakaṁ.",
  "tika-vin11t6:321_3": "Yathāha “nikkhamane anāpattī”ti.",
  "tika-vin11t6:321_4": "“Bhikkhuno”ti iminā bhikkhuniyā anāpattibhāvaṁ dīpeti.",
  "tika-vin11t6:321_5": "Āpattikhettaniyamanatthamāha “anantarassā”tiādi.",
  "tika-vin11t6:322_0": "1179.Tatrāpīti kappiyabhūmiupacārokkamanepi.",
  "tika-vin11t6:322_1": "Udīritanti mahāpaccariyaṁ.",
  "tika-vin11t6:322_2": "Yathāha “mahāpaccariyaṁ vutta”nti.",
  "tika-vin11t6:323_0": "1180.Antarāti attano nikkhantagāmassa,",
  "tika-vin11t6:323_1": "anantaragāmassa ca vemajjhe.",
  "tika-vin11t6:323_2": "Yathāha “gāmato nikkhamitvā pana yāva anantaragāmassa upacāraṁ na okkamati,",
  "tika-vin11t6:323_3": "etthantare saṁvidahitepi bhikkhuno dukkaṭa”nti.",
  "tika-vin11t6:323_4": "Imasmiṁ sikkhāpade kāladvāramaggānaṁ vasena tayo saṅketavisaṅketāti tesu maggadvāravisaṅketepi āpatti hotevāti dassetumāha “dvāra…pe…",
  "tika-vin11t6:323_5": "vuccatī”ti.",
  "tika-vin11t6:323_6": "Kālavisaṅkete pana anāpattiṁ vakkhati.",
  "tika-vin11t6:323_7": "Āpatti pācitti.",
  "tika-vin11t6:324_0": "1181.Asaṁvidahite kāleti “purebhattaṁ gamissāmā”tiādinā katasaṁvidhānānaṁ pacchābhattādi asaṁvidahitakālaṁ nāma, tasmiṁ.",
  "tika-vin11t6:324_1": "Bhikkhusseva vidhānasminti bhikkhuniyā saṁvidhānaṁ vinā bhikkhusseva vidhāne sati āpatti dukkaṭaṁ.",
  "tika-vin11t6:325_0": "1182.",
  "tika-vin11t6:325_1": "Samaye vidahitvā gacchato vā asamaye vidahitvā visaṅketena gacchato vā āpadāsu vidahitvā gacchato vā anāpattīti yojanā.",
  "tika-vin11t6:325_2": "Tathāti “vidahitvā gacchato anāpattī”ti idaṁ atidisati.",
  "tika-vin11t6:326_0": "Tattha samayo nāma yathāvuttakālaviseso.",
  "tika-vin11t6:326_1": "Visaṅketo nāma kālavisaṅketo,",
  "tika-vin11t6:326_2": "“asukasmiṁ divase asukavelāya gamissāmā”ti saṁvidahitvā gamanakāle tassa kālasaṅketassa vibhavananti vuttaṁ hoti.",
  "tika-vin11t6:326_3": "Yathāha “kālavisaṅketeyeva anāpattī”ti.",
  "tika-vin11t6:326_4": "Āpadā nāma raṭṭhabhede janapadānaṁ palāyanakālo.",
  "tika-vin11t6:326_5": "Yathāha “raṭṭhabhede cakkasamāruḷhā janapadā pariyāyanti,",
  "tika-vin11t6:326_6": "evarūpāsu āpadāsū”ti.",
  "tika-vin11t6:326_7": "Ettha ca raṭṭhabhedeti raṭṭhavilope.",
  "tika-vin11t6:326_8": "Cakkasamāruḷhāti iriyāpathacakkaṁ,",
  "tika-vin11t6:326_9": "sakaṭacakkaṁ vā samāruḷhā.",
  "tika-vin11t6:326_10": "Ummattakādinoti ādi-",
  "tika-vin11t6:326_11": "saddena khittacittādayo gahitā.",
  "tika-vin11t6:327_0": "1183.Kāyavācādikattayāti ettha ādi-saddena cittaṁ gahitaṁ, kāyavācācittāti vuttaṁ hoti.",
  "tika-vin11t6:328_0": "Saṁvidhānakathāvaṇṇanā.",
  "tika-vin11t6:329_0": "1184.",
  "tika-vin11t6:329_1": "Uddhaṁ javatīti ujjavanī,",
  "tika-vin11t6:329_2": "paṭisotagāminī nāvā, taṁ.",
  "tika-vin11t6:329_3": "Adho javanato ojavanī,",
  "tika-vin11t6:329_4": "anusotagāminī nāvā, taṁ.",
  "tika-vin11t6:329_5": "Abhiruheyyāti ettha “saṁvidhāyā”ti seso.",
  "tika-vin11t6:329_6": "Yathāha “yo pana bhikkhu bhikkhuniyā saddhiṁ saṁvidhāya ekaṁ nāvaṁ abhiruheyyā”ti.",
  "tika-vin11t6:329_7": "Lokassādasaṅkhātamittasanthavena taṁ nāvaṁ āruyha kīḷanacittaṁ pubbaṅgamaṁ katvā aññamaññaṁ saṁvidhāyāti attho.",
  "tika-vin11t6:329_8": "Yathāha aṭṭhakathāyaṁ “lokassādamittasanthavavasena kīḷāpurekkhāro saṁvidahitvā”ti.",
  "tika-vin11t6:330_0": "1185.",
  "tika-vin11t6:330_1": "Sagāmatīrapassena gamane gāmantaravasena vā pācitti,",
  "tika-vin11t6:330_2": "agāmatīrapassena gamane addhayojane pācitti addhayojanātireke ṭhāne gāme vijjamānepi avijjamānepi.",
  "tika-vin11t6:331_0": "1186.",
  "tika-vin11t6:331_1": "Yojanaputhulāya nadiyā majjhena gacchato addhayojanavasena āpattidassanatthamāha “tathā”tiādi.",
  "tika-vin11t6:331_2": "“Ūnayojanaputhulāya nadiyā majjhaṁ ubhayabhāgaṁ bhajatīti tādisikāya nadiyā majjhena gacchantassa gāmantaragaṇanāya,",
  "tika-vin11t6:331_3": "addhayojanagaṇanāya ca āpattī”ti vadanti.",
  "tika-vin11t6:332_0": "1187.Yathāsukhaṁ samuddasminti ettha “gantabba”nti seso.",
  "tika-vin11t6:332_1": "“Sabbaaṭṭhakathāsū”tiādinā yathāsukhagamanānuññāya hetuṁ dasseti.",
  "tika-vin11t6:332_2": "Imināva asandamānodakesu vāpitaḷākādīsu anāpattīti viññāyati.",
  "tika-vin11t6:333_0": "1188.Titthasampādanatthāyāti paratitthaṁ pāpetuṁ. Taṁ nāvaṁ. Yuttāti nāvāpājakā.",
  "tika-vin11t6:334_0": "1189.“Tathā”ti iminā “anāpatti pakāsitā”ti imaṁ saṅgaṇhāti.",
  "tika-vin11t6:334_1": "Asaṁvidahitvā bhikkhuniyā saddhiṁ ekaṁ nāvaṁ abhiruheyya vā,",
  "tika-vin11t6:334_2": "tiriyaṁ taraṇāya bhikkhuniyā saddhiṁ saṁvidahitvāpi ekaṁ nāvaṁ abhiruheyya vā,",
  "tika-vin11t6:334_3": "āpadāsu bhikkhuniyā saddhiṁ saṁvidahitvāpi ekaṁ nāvaṁ abhiruheyya vā,",
  "tika-vin11t6:334_4": "tathā anāpatti pakāsitāti yojanā.",
  "tika-vin11t6:335_0": "“Anantarasamo”ti iminā “asaṁvidahite kāle”tiādinā vuttavinicchayaṁ saṅgaṇhāti.",
  "tika-vin11t6:335_1": "Idhāpi kālavisaṅkete anāpatti,",
  "tika-vin11t6:335_2": "titthanāvāvisaṅkete āpattiyeva.",
  "tika-vin11t6:335_3": "Yathāha “idhāpi kālavisaṅketeneva anāpattī”tiādi.",
  "tika-vin11t6:335_4": "“Lokassādamittasanthavavasena kīḷāpurekkhāro saṁvidahitvā”ti vacanato keci “imaṁ sikkhāpadaṁ akusalacittaṁ lokavajja”nti vadanti,",
  "tika-vin11t6:335_5": "taṁ na gahetabbaṁ.",
  "tika-vin11t6:335_6": "Kīḷāpurekkhāratāya hi abhiruhitvā gāmantarokkamane,",
  "tika-vin11t6:335_7": "addhayojanātikkame vā kusalābyākatacittasamaṅgīpi hutvā āpattiṁ āpajjati.",
  "tika-vin11t6:335_8": "Yadi hi so saṁvegaṁ paṭilabhitvā arahattaṁ vā sacchikareyya,",
  "tika-vin11t6:335_9": "niddaṁ vā okkameyya,",
  "tika-vin11t6:335_10": "kammaṭṭhānaṁ vā manasi karonto gaccheyya,",
  "tika-vin11t6:335_11": "kuto tassa akusalacittasamaṅgitā,",
  "tika-vin11t6:335_12": "yenidaṁ sikkhāpadaṁ “akusalacittaṁ,",
  "tika-vin11t6:335_13": "lokavajja”nti vuccati,",
  "tika-vin11t6:335_14": "tasmā paṇṇattivajjaṁ,",
  "tika-vin11t6:335_15": "ticittanti siddhaṁ.",
  "tika-vin11t6:336_0": "Nāvābhiruhanakathāvaṇṇanā.",
  "tika-vin11t6:337_0": "1190.",
  "tika-vin11t6:337_1": "Gihisamārambhaṁ hitvā bhikkhuniyā paripācitaṁ bhattaṁ ñatvā bhuñjato bhikkhuno pācitti hotīti yojanā.",
  "tika-vin11t6:337_2": "Paripācitaṁ nāma bhikkhuno sīlasutādiguṇaṁ kulānaṁ vatvā nipphāditaṁ.",
  "tika-vin11t6:337_3": "Yathāha “bhikkhuniyā paripācitaṁ,",
  "tika-vin11t6:337_4": "guṇappakāsanena nipphāditaṁ laddhabbaṁ katanti attho”ti.",
  "tika-vin11t6:337_5": "Gihisamārambhanti bhikkhuniyā paripācanato pubbeyeva gihipaṭiyattaṁ.",
  "tika-vin11t6:337_6": "Yathāha “bhikkhuniyā paripācanato paṭhamameva yaṁ gihīnaṁ paṭiyāditaṁ bhatta”nti.",
  "tika-vin11t6:337_7": "Vakkhati hi “gihisampāditampi vā vinā”ti.",
  "tika-vin11t6:338_0": "1191.",
  "tika-vin11t6:338_1": "“Tassā”ti vakkhamānattā “yaṁ bhojana”nti yojetabbaṁ.",
  "tika-vin11t6:338_2": "Tassāti pañcadhā vuttassa bhojanassa.",
  "tika-vin11t6:338_3": "Sabbesuajjhohāresūti sabbesu paragalakaraṇappayogesu.",
  "tika-vin11t6:339_0": "1192. Bhikkhuniyā paripācitaṁ bhuñjato dosoti yojanā.",
  "tika-vin11t6:340_0": "1193.Ubhosūti paripācitepi aparipācitepi.",
  "tika-vin11t6:340_1": "Sabbatthāti imesu dvīsu paribhuñjato ajjhohāravaseneva dukkaṭanti yojanā.",
  "tika-vin11t6:341_0": "1195.",
  "tika-vin11t6:341_1": "Pañcabhojanaṁ ṭhapetvā aññaṁ pana yaṁ kiñci yāgukhajjaphalādikaṁ bhuñjantassa anāpattīti yojanā.",
  "tika-vin11t6:342_0": "Paripācitakathāvaṇṇanā.",
  "tika-vin11t6:343_0": "1197.",
  "tika-vin11t6:343_1": "Idaṁ sabbaṁ dasamaṁ sikkhāpadaṁ samuṭṭhānanayādinā dutiyāniyateneva sadisaṁ matanti yojanā.",
  "tika-vin11t6:343_2": "Idaṁ sikkhāpadanti “yo pana bhikkhu bhikkhuniyā saddhiṁ eko ekāya raho nisajjaṁ kappeyya,",
  "tika-vin11t6:343_3": "pācittiya”nti vuttaṁ rahonisajjasikkhāpadaṁ.",
  "tika-vin11t6:344_0": "Rahonisajjakathāvaṇṇanā.",
  "tika-vin11t6:345_0": "Bhikkhunivaggo tatiyo.",
  "tika-vin11t6:346_0": "1198.Ekoti ekadivasiko.",
  "tika-vin11t6:346_1": "Āvasatho piṇḍoti puññatthikehi ekaṁ pāsaṇḍaṁ anuddissa yāvadatthaṁ dātuṁ sālādīsu paññattaṁ pañcasu bhojanesu aññataraṁ bhojanaṁ.",
  "tika-vin11t6:346_2": "Yathāha “āvasathapiṇḍo nāma pañcannaṁ bhojanānaṁ aññataraṁ bhojanaṁ sālāya vā maṇḍape vā rukkhamūle vā",
  "tika-vin11t6:346_3": "ajjhokāse vā anodissa yāvadattho paññatto hotī”ti.",
  "tika-vin11t6:346_4": "Agilānenāti ettha “agilāno nāma sakkoti tamhā āvasathā pakkamitu”nti vutta padabhājaniyaaṭṭhakathāyaṁ",
  "tika-vin11t6:346_5": "“addhayojanaṁ vā yojanaṁ vā gantuṁ sakkotī”ti vuttattā tamhā āvasathā addhayojanaṁ vā yojanaṁ vā gantuṁ",
  "tika-vin11t6:346_6": "samatthena agilānenāti attho.",
  "tika-vin11t6:346_7": "Tato uddhanti dutiyadivasato uttari.",
  "tika-vin11t6:347_0": "1199.",
  "tika-vin11t6:347_1": "Anodisseva paññatte piṇḍeti yojanā,",
  "tika-vin11t6:347_2": "“imesaṁyeva vā”ti aññataraṁ pāsaṇḍaṁ vā “ettakānaṁyeva vā”ti tattha puggalaparicchedaṁ vā akatvā sabbasādhāraṇaṁ katvā paññatte āvasathapiṇḍeti attho.",
  "tika-vin11t6:347_3": "Yāvadatthe eva piṇḍe paññatteti yojanā,",
  "tika-vin11t6:347_4": "yāvatā attho kucchipūraṇādikaṁ payojanamettha piṇḍeti viggaho,",
  "tika-vin11t6:347_5": "“ettakaṁ dātabba”nti aparicchinditvā “bhuñjantānaṁ yāvadatthaṁ dātabba”nti paññatte piṇḍe evāti attho.",
  "tika-vin11t6:347_6": "Bhuñjitabbanti kammasādhanaṁ vā bhāvasādhanaṁ vā.",
  "tika-vin11t6:347_7": "“Bhojana”nti ajjhāharaṇīyaṁ.",
  "tika-vin11t6:347_8": "Sakinti ekavāraṁ.",
  "tika-vin11t6:347_9": "Tatthāti āvasathe.",
  "tika-vin11t6:348_0": "1200.Tassa piṇḍassa.",
  "tika-vin11t6:348_1": "Ajjhohāresu sabbesūti sabbesu ajjhohārappayogesu katesu.",
  "tika-vin11t6:348_2": "Tassa ajjhohārakassa.",
  "tika-vin11t6:348_3": "Pācittiyo payogagaṇanāya.",
  "tika-vin11t6:349_0": "1201.",
  "tika-vin11t6:349_1": "“Ekena kulena nānekaṭṭhānabhedesu paññatte”ti,",
  "tika-vin11t6:349_2": "“nānākulehi vā nānekaṭṭhānabhedesu paññatte”ti cāti yojanā.",
  "tika-vin11t6:349_3": "“Piṇḍe”ti adhikāro.",
  "tika-vin11t6:349_4": "Nānā ca eko ca nānekā,",
  "tika-vin11t6:349_5": "ṭhānānaṁ bhedā ṭhānabhedā,",
  "tika-vin11t6:349_6": "nānekā ca te ṭhānabhedā cāti viggaho, tesu.",
  "tika-vin11t6:349_7": "Ekabhogoti ekapiṇḍaparibhogo.",
  "tika-vin11t6:349_8": "Evakārena dutiyadivasādiparibhogaṁ nivatteti.",
  "tika-vin11t6:350_0": "1204.Gilānassāti vuttalakkhaṇena gilāno hutvā punappunaṁ bhuñjantassa gacchato vā āgacchantassa vā anāpattīti yojanā,",
  "tika-vin11t6:350_1": "antamaso addhayojanampi gacchato,",
  "tika-vin11t6:350_2": "gantvā āgacchato vā antarāmagge ca gataṭṭhāne ca ekasmiṁ divase bhuñjantassa anāpattīti vuttaṁ hoti.",
  "tika-vin11t6:350_3": "Yathāha “yo gacchanto antarāmagge ekadivasaṁ,",
  "tika-vin11t6:350_4": "gataṭṭhāne ca ekadivasaṁ bhuñjati,",
  "tika-vin11t6:350_5": "tassāpi anāpatti.",
  "tika-vin11t6:350_6": "Āgacchantepi eseva nayo”ti.",
  "tika-vin11t6:350_7": "Odissa paññatteti ettha “bhikkhū”ti seso.",
  "tika-vin11t6:350_8": "Yathāha “bhikkhūnaṁyeva atthāya uddisitvā paññatto hotī”ti.",
  "tika-vin11t6:350_9": "Paritteti udarapūraṇāya appahonake thoke bhojane.",
  "tika-vin11t6:350_10": "Yathāha “yāvadatthaṁ paññatto na hoti,",
  "tika-vin11t6:350_11": "thokaṁ thokaṁ labbhati,",
  "tika-vin11t6:350_12": "tādisaṁ niccampi paribhuñjituṁ vaṭṭatī”ti.",
  "tika-vin11t6:350_13": "Sakinti yāvadatthaṁ paññattaṁ vuttanayena ekavāraṁ bhuñjato anāpatti.",
  "tika-vin11t6:351_0": "1205.Yāguādīnīti ādi-saddena pañcabhojanato aññesaṁ ajjhoharaṇīyānaṁ gahaṇaṁ.",
  "tika-vin11t6:352_0": "Āvasathakathāvaṇṇanā.",
  "tika-vin11t6:353_0": "1206.",
  "tika-vin11t6:353_1": "Vuttā samayā aññatrāti yojanā,",
  "tika-vin11t6:353_2": "“tatthāyaṁ samayo,",
  "tika-vin11t6:353_3": "gilānasamayo cīvaradānasamayo cīvarakārasamayo addhānagamanasamayo nāvābhiruhanasamayo mahāsamayo samaṇabhattasamayo”ti vuttā sattavidhakālā aññatra.",
  "tika-vin11t6:354_0": "Tattha yadā pādānaṁ phalitattā na sakkoti piṇḍāya carituṁ,",
  "tika-vin11t6:354_1": "ayaṁ gilānasamayo.",
  "tika-vin11t6:354_2": "Atthatakathinānaṁ pañca māsā,",
  "tika-vin11t6:354_3": "itaresaṁ kattikamāsoti ayaṁ cīvaradānasamayo.",
  "tika-vin11t6:354_4": "Yadā cīvare kariyamāne kiñcideva cīvare kattabbaṁ karoti,",
  "tika-vin11t6:354_5": "ayaṁ cīvarakārasamayo.",
  "tika-vin11t6:354_6": "Yadā addhayojanampi gantukāmo vā hoti,",
  "tika-vin11t6:354_7": "gacchati vā, gato vā,",
  "tika-vin11t6:354_8": "ayaṁ addhānagamanasamayo.",
  "tika-vin11t6:354_9": "Nāvābhiruhanasamayepi eseva nayo.",
  "tika-vin11t6:354_10": "Yadā gocaragāme cattāro bhikkhū piṇḍāya caritvā na yāpenti,",
  "tika-vin11t6:354_11": "ayaṁ mahāsamayo.",
  "tika-vin11t6:354_12": "Yadā yo koci pabbajito bhattena nimanteti,",
  "tika-vin11t6:354_13": "ayaṁ samaṇabhattasamayo.",
  "tika-vin11t6:354_14": "Gaṇo katamoti āha “gaṇo”tiādi.",
  "tika-vin11t6:355_0": "1207.",
  "tika-vin11t6:355_1": "Gaṇabhojanaṁ nāma kinti āha “ya”ntiādi.",
  "tika-vin11t6:355_2": "Yaṁ pañcannaṁ aññataraṁ nimantanato,",
  "tika-vin11t6:355_3": "viññattito vā laddhaṁ,",
  "tika-vin11t6:355_4": "taṁ idha bhojananti adhippetaṁ hotīti yojanā.",
  "tika-vin11t6:355_5": "Nimantanatoti “bhojanāna”ntiādinā vakkhamānappakārena kataṁ akappiyanimantanamāha.",
  "tika-vin11t6:355_6": "Viññattitopi vāti “sacepī”tiādinā vakkhamānanayena katamakappiyaviññattimāha.",
  "tika-vin11t6:356_0": "1208-",
  "tika-vin11t6:356_1": "11.Bhojanānanti niddhāraṇe sāmivacanaṁ,",
  "tika-vin11t6:356_2": "“aññatarassā”ti seso,",
  "tika-vin11t6:356_3": "“odano sattu kummāso,",
  "tika-vin11t6:356_4": "maccho maṁsañca bhojana”nti saṅgahitānaṁ pañcannaṁ bhojanānaṁ aññatarassa.",
  "tika-vin11t6:356_5": "Nāmanti vakkhamānaṁ odanādināmaṁ.",
  "tika-vin11t6:356_6": "Bhikkhū nimantetīti ettha “ekato,",
  "tika-vin11t6:356_7": "nānato vā”ti seso.",
  "tika-vin11t6:356_8": "Yathāha “ekato nimantitā.",
  "tika-vin11t6:356_9": "Nānato nimantitā”ti.",
  "tika-vin11t6:356_10": "Ekato nimantanaṁ nāma sabbesaṁ bhikkhūnaṁ ekato ṭhitānaṁ nimantanaṁ.",
  "tika-vin11t6:356_11": "Nānato nimantanaṁ nāma bhikkhūnaṁ visuṁ visuṁ vasanaṭṭhānaṁ gantvā vā ekato ṭhitaṭṭhānaṁ gantvā vā anekehi nimantanaṁ.",
  "tika-vin11t6:356_12": "Yathāha “cattāri pariveṇāni vā vihāre vā gantvā nānato nimantitā,",
  "tika-vin11t6:356_13": "ekaṭṭhāne ṭhitesuyeva vā eko puttena,",
  "tika-vin11t6:356_14": "eko pitarāti evampi nānato nimantitā”ti.",
  "tika-vin11t6:357_0": "Vevacanaṁ nāma odanādisabbapadānaṁ,",
  "tika-vin11t6:357_1": "sampaṭicchathātiādikiriyāpadānañca pariyāyavacanaṁ.",
  "tika-vin11t6:357_2": "Bhāsantaraṁ nāma māgadhavacanato aññaṁ sīhaḷadamiḷādivohārantaraṁ.",
  "tika-vin11t6:357_3": "Vevacanehi eva vā bhāsantarena vā nimantetīti sambandho.",
  "tika-vin11t6:358_0": "Tato nimantanānantaraṁ.",
  "tika-vin11t6:358_1": "Nimantananti yathāvuttaṁ akappiyanimantanaṁ.",
  "tika-vin11t6:358_2": "Ekato gaṇhantīti aññamaññassa dvādasahatthaṁ amuñcitvā ṭhitā vā nisinnā vā ekato gaṇhanti.",
  "tika-vin11t6:359_0": "“Gaṇabhojanakāraṇa”nti idaṁ bhojanapaccayā pācittiyaṁ evaṁ gahaṇamantarena na hotīti vuttaṁ.",
  "tika-vin11t6:360_0": "1212. Ekato,",
  "tika-vin11t6:360_1": "nānato vāpi yaṁ gamanaṁ,",
  "tika-vin11t6:360_2": "bhojanampi vā,",
  "tika-vin11t6:360_3": "taṁ gaṇabhojane na kāraṇantipi viññū bhaṇantīti yojanā.",
  "tika-vin11t6:360_4": "Ekato nānato vāpīti ettha “ṭhitā vā nisinnā vā”ti seso.",
  "tika-vin11t6:361_0": "1213-",
  "tika-vin11t6:361_1": "4.Viññāpetvāti “amhākaṁ catunnampi bhattaṁ dehī”tiādinā ekato vā “mayhaṁ dehi,",
  "tika-vin11t6:361_2": "mayhaṁ dehī”ti pāṭekkaṁ vā viññāpetvā.",
  "tika-vin11t6:361_3": "Evampīti viññattitopi.",
  "tika-vin11t6:362_0": "1215.Duvidhassāti nimantakassa, viññāpakassa ca.",
  "tika-vin11t6:363_0": "1216.",
  "tika-vin11t6:363_1": "Sattasupi samayesu bhuñjataṁ anāpattīti yojanā,",
  "tika-vin11t6:363_2": "“gaṇabhojana”nti pakaraṇato labbhati,",
  "tika-vin11t6:363_3": "yathāvuttesu gilānādīsu sattasu kālesu lesaṁ vinā bhuñjantānanti attho.",
  "tika-vin11t6:363_4": "“Ekato”ti idaṁ “gahetvā”ti iminā yojetabbaṁ.",
  "tika-vin11t6:363_5": "Bhuñjatanti bhuñjantānaṁ.",
  "tika-vin11t6:363_6": "Tathāti “anāpattī”ti idaṁ paccāmasati.",
  "tika-vin11t6:364_0": "1217.",
  "tika-vin11t6:364_1": "Anupasampanno ca cārī ca patto ca animantito ca anupasampanna…pe…",
  "tika-vin11t6:364_2": "nimantitā,",
  "tika-vin11t6:364_3": "te catutthe katvāti attho,",
  "tika-vin11t6:364_4": "anupasampannaṁ vā piṇḍacāriṁ vā catutthassa pattaṁ vā animantitaṁ vā catutthaṁ katvā ekato gahetvā bhuñjantānaṁ gaṇabhedo muninā pakāsito,",
  "tika-vin11t6:364_5": "gaṇassa aparipuṇṇatā dīpitāti vuttaṁ hoti.",
  "tika-vin11t6:364_6": "Piṇḍāya carati sīlenāti piṇḍacārī,",
  "tika-vin11t6:364_7": "so idha pubbapadalopena “cārī”ti vutto,",
  "tika-vin11t6:364_8": "piṇḍapātiko.",
  "tika-vin11t6:364_9": "So hi nimantanaṁ asādiyanto gaṇabhojanako gaṇakhādako na hotīti adhippāyo.",
  "tika-vin11t6:364_10": "Patto nāma vihāre nisīditvā catutthena attanā laddhabbabhojanatthāya pesito patto.",
  "tika-vin11t6:364_11": "Animantito nāma paṭhamaṁ akappiyanimantanāya nimantite anantogadho upasampanno.",
  "tika-vin11t6:364_12": "Etthāti imasmiṁ sikkhāpade. Api-",
  "tika-vin11t6:364_13": "saddo heṭṭhā dassitaṁ dvinnaṁ,",
  "tika-vin11t6:364_14": "tiṇṇaṁ vā vasena vuttavinicchayaṁ apekkhati.",
  "tika-vin11t6:365_0": "1218.Samayaladdhānanti gilānādayo sattasamayā laddhā yehi te samayaladdhā, tesaṁ,",
  "tika-vin11t6:365_1": "niddhāraṇe sāmivacanaṁ.",
  "tika-vin11t6:365_2": "“Aññatarassā”ti seso,",
  "tika-vin11t6:365_3": "“vasenā”ti iminā sambandho.",
  "tika-vin11t6:365_4": "Neva gaṇabhedoti yojanā.",
  "tika-vin11t6:365_5": "Samayaladdhakassa attano anāpattibhāvamantarena taṁ catutthaṁ katvā gaṇabhojanaṁ gaṇhantānaṁ pana āpattisambhavato āha “āpatti pana veditabbā”ti.",
  "tika-vin11t6:365_6": "Yathāha mahāpaccariyaṁ “samayaladdhako sayameva muccati,",
  "tika-vin11t6:365_7": "sesānaṁ gaṇapūrakattā āpattikaro hotī”ti.",
  "tika-vin11t6:366_0": "1219.",
  "tika-vin11t6:366_1": "Pañcabhojanesu aññatarassa nāmaṁ gahetvā nimantetvā tesuyeva aññaṁ diyyamānaṁ gaṇhantassa visaṅketābhāvaṁ dassetumāha “bhojanānañcā”tiādi.",
  "tika-vin11t6:366_2": "Bhojanānanti niddhāraṇe sāmivacanaṁ,",
  "tika-vin11t6:366_3": "aññatarassa vasenāti vuttaṁ hoti.",
  "tika-vin11t6:366_4": "Taṁ visaṅketaṁ,",
  "tika-vin11t6:366_5": "odanādīnaṁ nāmena nimantetvā diyyamānaṁ yāguādiṁ gaṇhantassa gaṇabhojanaṁ na hotīti vuttaṁ hoti.",
  "tika-vin11t6:367_0": "1221.“Niccabhatta”nti dhuvabhattaṁ vuccati.",
  "tika-vin11t6:367_1": "“Niccabhattaṁ gaṇhathā”ti vadanti,",
  "tika-vin11t6:367_2": "bahūnampi ekato gahetuṁ vaṭṭati.",
  "tika-vin11t6:367_3": "Salākabhattādīsupi eseva nayo.",
  "tika-vin11t6:368_0": "Gaṇabhojanakathāvaṇṇanā.",
  "tika-vin11t6:369_0": "1223-",
  "tika-vin11t6:369_1": "4.Bahūhi manussakehīti visuṁ visuṁ nimantitehi anekehi manussehi.",
  "tika-vin11t6:369_2": "Pañcasu yassa kassāti ettha “sahadhammikesū”ti seso,",
  "tika-vin11t6:369_3": "niddhāraṇe bhummaṁ,",
  "tika-vin11t6:369_4": "pañcasu sahadhammikesu yassa kassacīti attho.",
  "tika-vin11t6:369_5": "“Hitvā”tiādinā kimāhāti?",
  "tika-vin11t6:369_6": "Yassa vikappeti,",
  "tika-vin11t6:369_7": "tasmiṁ sannihite “mayhaṁ bhattapaccāsaṁ tuyhaṁ dammī”ti sammukhā vikappanavasena vā tasmiṁ asannihite",
  "tika-vin11t6:369_8": "tassa nāmaṁ gahetvā “mayhaṁ bhattapaccāsaṁ itthannāmassa dammī”ti asammukhā vikappanavasena vā paṭhamanimantanāya",
  "tika-vin11t6:369_9": "vikappanaṁ hitvā,",
  "tika-vin11t6:369_10": "taṁ avikappetvāti vuttaṁ hoti.",
  "tika-vin11t6:370_0": "Bhattanti ettha “yo bhuñjatī”ti seso.",
  "tika-vin11t6:370_1": "Nimantito yo pacchā nimantitaṁ bhattaṁ bhuñjati,",
  "tika-vin11t6:370_2": "tassa pācittiyanti yojanā.",
  "tika-vin11t6:370_3": "Uppaṭipāṭiyā ekasitthampi bhuñjato tassa pācittiyaṁ siyāti yojanāti.",
  "tika-vin11t6:370_4": "Kiṁ vuttaṁ hoti?",
  "tika-vin11t6:370_5": "Pacchā nimantitānaṁ bhojanaṁ paṭhamaṁ bhuñjitvā paṭhamaṁ nimantitānaṁ bhojanaṁ pacchā bhuñjantassa ca",
  "tika-vin11t6:370_6": "ekapatteyeva heṭṭhā paṭhamaṁ nimantitānaṁ bhojanaṁ pakkhipitvā itaraṁ upari pakkhipitvā heṭṭhā hatthaṁ",
  "tika-vin11t6:370_7": "otāretvā heṭṭhā ṭhitabhojane ekasitthampi paṭhamaṁ abhuñjitvā upari ṭhitaṁ paṭhamaṁ bhuñjantassa cāti",
  "tika-vin11t6:370_8": "vuttaṁ hoti.",
  "tika-vin11t6:370_9": "Teneva yathā uppaṭipāṭi na hoti,",
  "tika-vin11t6:370_10": "tathā missīkataṁ bhojanaṁ bhuñjantassa na dosoti mahāpaccariyaṁ vinicchayo byatirekato dassito hoti.",
  "tika-vin11t6:370_11": "Yathāha “dve tīṇi kulāni nimantetvā ekasmiṁ ṭhāne nisīdāpetvā ito cito ca āharitvā bhattaṁ ākiranti,",
  "tika-vin11t6:370_12": "sūpabyañjanaṁ ākiranti,",
  "tika-vin11t6:370_13": "ekamissakaṁ hoti,",
  "tika-vin11t6:370_14": "ettha anāpattīti mahāpaccariyaṁ vutta”nti.",
  "tika-vin11t6:371_0": "1225- 6.",
  "tika-vin11t6:371_1": "Paramparabhojanassa sarūpaṁ padabhājane vuttanayena dassetumāha “bhojanānampī”tiādi.",
  "tika-vin11t6:371_2": "Tesameva pañcannaṁ bhojanānaṁ aññataraṁ bhojanaṁ paribhuñjatīti yojanā.",
  "tika-vin11t6:371_3": "Mahesinā paridīpitanti padabhājane “paramparabhojanaṁ nāma pañcannaṁ bhojanāna”ntiādinā nayena vuttaṁ.",
  "tika-vin11t6:372_0": "1227.Yatthāti anekehi ekabhājane pakkhitte yasmiṁ bhojaneti vuttaṁ hoti ekeneva dinne vicāraṇābhāvā.",
  "tika-vin11t6:372_1": "Sabbamekarasaṁ siyāti visuṁ visuṁ viññāyamānarasaṁ ahutvā ekarasameva hoti.",
  "tika-vin11t6:373_0": "1230.“Gāmenā”ti iminā gāmaṭṭhāyeva vuttā.",
  "tika-vin11t6:373_1": "“Nimantitassa doso na vijjatī”ti idaṁ gāmapūganigamehi paccekaṁ yojetabbaṁ. Gāma-",
  "tika-vin11t6:373_2": "saddena “gāmā vā araññā vā”ti ettha viya nagarampi saṅgahitaṁ.",
  "tika-vin11t6:373_3": "Pūgo nāma visuṁ visuṁ samūhā hutvā puññakārino dhammikamanussā.",
  "tika-vin11t6:373_4": "Nigamo nāma sāpaṇo mahāgāmo.",
  "tika-vin11t6:373_5": "Sakalagāmena nimantito hutvā sampatte yattha katthaci gehe bhuñjantassa anāpattīti attho.",
  "tika-vin11t6:373_6": "Pūgādīsupi eseva nayo.",
  "tika-vin11t6:373_7": "Yathāha “sakalena gāmena ekato hutvā nimantitasseva yattha katthaci bhuñjato anāpatti.",
  "tika-vin11t6:373_8": "Pūgepi eseva nayo”ti.",
  "tika-vin11t6:373_9": "Niccabhatte doso na vijjatīti anekaṭṭhānato diyyamānaṁ niccabhattampi uppaṭipāṭiyā bhuñjantassa na dosoti vuttaṁ hoti.",
  "tika-vin11t6:374_0": "1231.",
  "tika-vin11t6:374_1": "Kāyo vācā kāyavācācittanti imehi āpajjanaṁ kathinasamuṭṭhānaṁ nāma.",
  "tika-vin11t6:374_2": "Idha kriyaṁ nāma bhojanaṁ,",
  "tika-vin11t6:374_3": "akriyaṁ nāma paṭhamanimantanassa avikappanaṁ,",
  "tika-vin11t6:374_4": "idaṁ dvayamevāha “bhojanañcāvikappana”nti.",
  "tika-vin11t6:375_0": "Paramparabhojanakathāvaṇṇanā.",
  "tika-vin11t6:376_0": "1232-",
  "tika-vin11t6:376_1": "3.Pūvāti atirasādayo rasā.",
  "tika-vin11t6:376_2": "Paheṇakatthāyāti paṇṇākāratthāya.",
  "tika-vin11t6:376_3": "Paṭiyattāti sampāditā.",
  "tika-vin11t6:376_4": "Pātheyyatthāyāti gamikassa sambalatthāya.",
  "tika-vin11t6:376_5": "Paṭiyattā manthā vāti sambandho.",
  "tika-vin11t6:376_6": "Manthā nāma baddhasattuabaddhasattutilataṇḍulādayo.",
  "tika-vin11t6:376_7": "Yathāha “baddhasattuabaddhasattutilataṇḍulādi sabbaṁ idha manthotveva saṅkhaṁ gacchatī”ti. Ye pūvā,",
  "tika-vin11t6:376_8": "manthā vāti yojanā.",
  "tika-vin11t6:376_9": "Hīti nipātamattaṁ.",
  "tika-vin11t6:376_10": "Tattha paṭiyattesu tesu pūvesu vā manthesu vā.",
  "tika-vin11t6:376_11": "Bhikkhunāti ettha “ākaṅkhamānenā”ti seso.",
  "tika-vin11t6:377_0": "Dvattipattāti dve vā tayo vā pattāti viggaho.",
  "tika-vin11t6:377_1": "Pūrāti mukhavaṭṭiyā heṭṭhimarājisamaṁ puṇṇā.",
  "tika-vin11t6:377_2": "Yathāha “mukhavaṭṭiyā heṭṭhimalekhāya samapūre patte gahetvā”ti.",
  "tika-vin11t6:377_3": "“Dvattipattā pūrā”ti cettha parimāṇaṁ dassitaṁ,",
  "tika-vin11t6:377_4": "parimāṇaparimeyyānaṁ abhedopacārena pūvamanthā gahetabbā yathā “dve tisso taṇḍulanāḷiyo”ti.",
  "tika-vin11t6:377_5": "Pūvehi vā sattūhi vāti yojanā.",
  "tika-vin11t6:377_6": "Sattūti baddhasattuabaddhasattūnaṁ gahaṇaṁ,",
  "tika-vin11t6:377_7": "imināva tilādīni upalakkhitāni.",
  "tika-vin11t6:377_8": "Tatiyapattassa mukhavaṭṭiyā heṭṭhārājiyā uddhaṁ katvā pakkhittañcetaṁ “tato uttari”nti iminā ca gayhati.",
  "tika-vin11t6:377_9": "Yathāha “sace tatiyaṁ pattaṁ thūpīkataṁ gaṇhāti,",
  "tika-vin11t6:377_10": "pūvagaṇanāya pācittiya”nti.",
  "tika-vin11t6:378_0": "1237.Tattha tesu pūvesu vā manthesu vā dve ce pattapūrā laddhāti yojanā.",
  "tika-vin11t6:378_1": "Eko pattapūro padātabboti yojanā.",
  "tika-vin11t6:378_2": "Ekatoti ekapattapūrato na padātabboti yojanā,",
  "tika-vin11t6:378_3": "kiñcipi akāmā na dātabbanti attho.",
  "tika-vin11t6:378_4": "Yathāha “yena eko gahito,",
  "tika-vin11t6:378_5": "na tena kiñci akāmā dātabbaṁ.",
  "tika-vin11t6:378_6": "Yathāruci kātabba”nti.",
  "tika-vin11t6:378_7": "Evaṁ dadantena āsanasālāya vā attano nibaddhavāsaṭṭhāne vā diṭṭhassa bhikkhusaṅghassa sādhāraṇaṁ katvā dānamantarena na mittānameva dātabbaṁ.",
  "tika-vin11t6:378_8": "Yathāha “yathāmittaṁ pana dātuṁ na labbhatī”ti.",
  "tika-vin11t6:379_0": "1238- 9.",
  "tika-vin11t6:379_1": "Apaheṇakaṁ apātheyyaṁ dentānanti sambandho.",
  "tika-vin11t6:379_2": "Yathāha “na paheṇakatthāya na pātheyyatthāya paṭiyattaṁ dentī”ti.",
  "tika-vin11t6:379_3": "Tatoti paheṇakapātheyyato. Vā-",
  "tika-vin11t6:379_4": "saddena idha avuttaṁ “gamane paṭippassaddhe dentī”ti anāpattivāre vuttaṁ saṅgaṇhāti.",
  "tika-vin11t6:379_5": "Tadūnakanti tato dvattipattato ūnakaṁ.",
  "tika-vin11t6:379_6": "Yathāha “ūnakadvattipattapūre paṭiggaṇhātī”ti.",
  "tika-vin11t6:379_7": "Apātheyyādiatthāya paṭiyāditanti saññāya pātheyyādiṁ gaṇhantassāpi āpattiyeva acittakattā sikkhāpadassa.",
  "tika-vin11t6:379_8": "Attanoyeva gahaṇatthaṁ “imassa hatthe dehī”ti vacanenāpi āpajjanato vacīkammaṁ.",
  "tika-vin11t6:380_0": "Kāṇamātukathāvaṇṇanā.",
  "tika-vin11t6:381_0": "1240.Aññenāti taddhitalopena niddeso,",
  "tika-vin11t6:381_1": "aññatarenāti attho,",
  "tika-vin11t6:381_2": "pavāritoti sambandho.",
  "tika-vin11t6:381_3": "Bhojanānanti niddhāraṇe bhummaṁ.",
  "tika-vin11t6:381_4": "Pavāritoti “gaṇhatha bhante yāva icchathā’ti evaṁ yāvadatthapavāraṇāya,",
  "tika-vin11t6:381_5": "sayañca ‘alaṁ āvuso thokaṁ thokaṁ dehī’ti evaṁ paṭikkhepapavāraṇāyā”ti aṭṭhakathāya vuttappakāradvayena pavāritoti attho.",
  "tika-vin11t6:381_6": "Vikappadvaye pakāradvaye pavārita-",
  "tika-vin11t6:381_7": "sadde vara-",
  "tika-vin11t6:381_8": "dhātussa patthanavāraṇatthavasenāyamattho veditabbo,",
  "tika-vin11t6:381_9": "“pācitti anatiritta”nti padacchedo.",
  "tika-vin11t6:381_10": "“Anatirittaṁ bhojana”nti visesitabbamapekkhitvā “aññenā”ti ettha vibhattiṁ vipariṇāmetvā “pañcannaṁ bhojanānaṁ aññataraṁ bhojana”nti yojetabbaṁ,",
  "tika-vin11t6:381_11": "vakkhamāne anatirittakatabhojananiddese vuttesu pañcasu bhojanesu aññataraṁ bhojananti attho.",
  "tika-vin11t6:381_12": "“Khādanīyaṁ vā bhojanīyaṁ vā”ti saha desitattā ekayogañāyena “khādanīyaṁ vā”ti ca gahetabbaṁ.",
  "tika-vin11t6:381_13": "Pañca bhojanāni,",
  "tika-vin11t6:381_14": "kālikattayañca ṭhapetvā sabbaṁ yāvakālikaṁ khādanīyanti vuttaṁ.",
  "tika-vin11t6:382_0": "1241.Asananti ettha vippakatabhojanaṁ dissati,",
  "tika-vin11t6:382_1": "bhuñjamāno ce puggalo hoti,",
  "tika-vin11t6:382_2": "bhojanakiriyānupacchinnā vattatīti attho.",
  "tika-vin11t6:382_3": "Bhojananti pavāraṇapahonakaodanādi hatthādīsu dissati.",
  "tika-vin11t6:382_4": "Hatthapāsoti pavāraṇapahonakaṁ bhojanaṁ dātuṁ abhiharitvā ṭhitokāso aḍḍhateyyahatthappamāṇo hotīti vuttaṁ hoti.",
  "tika-vin11t6:382_5": "Abhiharaṇaṁ abhihāro,",
  "tika-vin11t6:382_6": "so eva abhihāratā,",
  "tika-vin11t6:382_7": "tathā dātuṁ ṭhitassa kāyena kato abhihāro dissatīti vuttaṁ hoti.",
  "tika-vin11t6:382_8": "Kāyavācāpaṭikkhepoti tathā abhihaṭe bhojane paṭiggāhakassa hatthavikārādiko kāyiko vā “ala”ntiādiko vācasiko vā paṭikkhepo paññāyatīti attho.",
  "tika-vin11t6:383_0": "1242.Nippapañcenāti saha vāsanāya pahīnataṇhādipapañcattayarahitena tathāgatena.",
  "tika-vin11t6:384_0": "1243.Tatthāti odanādīsu. Sattannanti “sālī”tiādinā vakkhamānānurūpānaṁ.",
  "tika-vin11t6:385_0": "1244.Odakoti udake bhavo.",
  "tika-vin11t6:385_1": "Etthāti pañcaṅgapavāraṇāya.",
  "tika-vin11t6:385_2": "Ayaṁnicchayoti vakkhamānavidhippakāraṁ vinicchayaṁ dasseti.",
  "tika-vin11t6:386_0": "1245.Sālīti sabbasālijāti.",
  "tika-vin11t6:386_1": "Vīhīti sabbavīhijāti.",
  "tika-vin11t6:386_2": "Kaṅgūti setarattakāḷabhedā sabbā kaṅgujāti.",
  "tika-vin11t6:386_3": "Varako setavarako.",
  "tika-vin11t6:386_4": "Dhaññena sambhatapuññasambhārena bhagavatā.",
  "tika-vin11t6:387_0": "1246.Tiṇanti tiṇabījameva vuttaṁ. Dīpitaṁ saṅgahitaṁ. Varakacorakoti sukhumavarako.",
  "tika-vin11t6:388_0": "1248. Aṅgasampattiṁ dassetumāha “hatthenā”tiādi.",
  "tika-vin11t6:389_0": "1249.Tanūti tanukā.",
  "tika-vin11t6:390_0": "1250.Na rakkhati pavāraṇaṁ.",
  "tika-vin11t6:391_0": "1251-",
  "tika-vin11t6:391_1": "2.Dhaññarasādīnīti ādi-",
  "tika-vin11t6:391_2": "saddena dadhiādayo gahitā.",
  "tika-vin11t6:391_3": "Āropetvāti uddhanaṁ āropetvā.",
  "tika-vin11t6:391_4": "Phalanti elāḷukādiphalaṁ.",
  "tika-vin11t6:391_5": "Paṇṇanti sūpasākaṁ.",
  "tika-vin11t6:391_6": "Kaḷīranti veḷuādīnaṁ kaḷīraṁ.",
  "tika-vin11t6:391_7": "Bahūnīti tesameva visesanaṁ.",
  "tika-vin11t6:391_8": "Tattha cāti pakkhittapaṇṇādimhi takkādike.",
  "tika-vin11t6:391_9": "Odhiṁ dassetīti ettha “paribhogakāle”ti seso.",
  "tika-vin11t6:391_10": "Sañjanetīti ettha “phalādiyāgū”ti labbhati.",
  "tika-vin11t6:392_0": "1253-",
  "tika-vin11t6:392_1": "4.Raseti maṁsādirase.",
  "tika-vin11t6:392_2": "“Yāguṁ gaṇhathā”ti vā “yāgu”nti vā vatvāti yojetabbā.",
  "tika-vin11t6:392_3": "Yāgu saṅgahitāti ettha odhipaññāyanaapaññāyanavikappadvaye yāguyā samo vinicchayoti adhippāyo.",
  "tika-vin11t6:393_0": "1255.Chupantīti samphusanti.",
  "tika-vin11t6:393_1": "Chupa samphasseti dhātu,",
  "tika-vin11t6:393_2": "pakkhipantīti vuttaṁ hoti.",
  "tika-vin11t6:393_3": "Yathāha “yattha macchamaṁsaṁ pakkhipantī”ti.",
  "tika-vin11t6:393_4": "Sāsapamattampi macchamaṁsaṁ vā sace paññāyatīti yojanā.",
  "tika-vin11t6:393_5": "Pavāraṇanti ettha “janetī”ti seso.",
  "tika-vin11t6:393_6": "Yāguyāti padaṁ paccattavasena vipariṇāmetvā yāgu janetīti yojetabbaṁ.",
  "tika-vin11t6:394_0": "1256.Saṁsaṭṭhoti parissāvito na sañjanetīti yojanā.",
  "tika-vin11t6:395_0": "1257.",
  "tika-vin11t6:395_1": "Sabbaso ṭhapetvāti sambandho.",
  "tika-vin11t6:395_2": "Maṁsādipakkhittaodanādippakaraṇāvasesato aṅgaṁ dassetumāha “sabbaso”ti.",
  "tika-vin11t6:395_3": "Sabbaso na pavāretīti yojanā.",
  "tika-vin11t6:395_4": "Veḷutaṇḍulanti veḷuvīhīnaṁ taṇḍulaṁ. Ādi-",
  "tika-vin11t6:395_5": "saddena kandamūlaṁ saṅgahitaṁ.",
  "tika-vin11t6:395_6": "Yathāha “veṇutaṇḍulādīhi vā kandamūlaphalehi vā yehi kehici katabhatta”nti.",
  "tika-vin11t6:396_0": "1258.Tatoti sāliādito,",
  "tika-vin11t6:396_1": "veḷuādito ca,",
  "tika-vin11t6:396_2": "tato nibbattā puthukā vāti attho.",
  "tika-vin11t6:396_3": "Tāhīti puthukāhi.",
  "tika-vin11t6:396_4": "Suddhāti puthukādīhi amissā na pavārentīti sambandho.",
  "tika-vin11t6:397_0": "1259.Bhaṭṭhānanti bhajjitānaṁ. Sattūhi saṅgahitaṁ sattusaṅgahitaṁ.",
  "tika-vin11t6:398_0": "1261.Sattūnaṁ modakoti sattubaddhaṁ, baddhasattūti attho.",
  "tika-vin11t6:399_0": "1263.Tehevāti lājehi eva. Suddhaṁ khajjakaṁ vāti vakkhamānanayena macchādīhi asammissaṁ khajjakaṁ.",
  "tika-vin11t6:400_0": "1264.“Pūrita”ntiādinā tabbipariyāyaṁ dasseti. Tanti kuṇḍakādi.",
  "tika-vin11t6:401_0": "1266.Akappiyaṁ maṁsaṁ. Avatthuttāti akappiyamaṁsānaṁ vāretabbattā pavāraṇāya avatthuttā.",
  "tika-vin11t6:402_0": "1267.Vatthukattāti kappiyamaṁsassa pavāraṇāya vatthubhūtattā.",
  "tika-vin11t6:402_1": "Pavāretīti ettha “khādiyamānassa ca maṁsattā”ti seso daṭṭhabbo.",
  "tika-vin11t6:402_2": "Yathāha “yaṁ pana khādati,",
  "tika-vin11t6:402_3": "taṁ kiñcāpi paṭikkhipitabbaṭṭhāne ṭhitaṁ,",
  "tika-vin11t6:402_4": "khādiyamānaṁ pana maṁsabhāvaṁ na jahatī”ti.",
  "tika-vin11t6:403_0": "1268.Kiñci kappiyabhojananti pañcasu bhojanesu yaṁ kiñci kappiyabhojanaṁ.",
  "tika-vin11t6:404_0": "1269.Akappiyaṁ maṁsaṁ aññanti akappiyamaṁsato avasesaṁ kuladūsanādivasena uppannabhojanaṁ gahitaṁ.",
  "tika-vin11t6:404_1": "Yathāha “kuladūsanavejjakammauttarimanussadhammārocanasāditarūpiyādīhi nibbattaṁ buddhapaṭikuṭṭhaṁ anesanāya uppannaṁ akappiyabhojanaṁ paṭikkhipati,",
  "tika-vin11t6:404_2": "na pavāretī”ti.",
  "tika-vin11t6:405_0": "1270- 1.",
  "tika-vin11t6:405_1": "Asanaṁ bhojananti aṅgadvaye vinicchayaṁ dassetumāha “sace ajjhohaṭa”ntiādi.",
  "tika-vin11t6:405_2": "Ajjhohaṭanti paragalagataṁ hoti.",
  "tika-vin11t6:405_3": "“Patte”ti iminā thālakādibhājanañca gahitaṁ.",
  "tika-vin11t6:405_4": "Katthaci bhojanaṁ natthīti yojanā. Patte, hatthe,",
  "tika-vin11t6:405_5": "mukhe vā yattha katthaci pañcannaṁ bhojanānaṁ kiñci na vijjati,",
  "tika-vin11t6:405_6": "gandhamattaṁ paññāyatīti vuttaṁ hoti.",
  "tika-vin11t6:406_0": "1272.Ādāyāti ettha “aññatra bhuñjitu”nti seso.",
  "tika-vin11t6:406_1": "“Yopi aññatra gantvā bhuñjitukāmo mukhe bhattaṁ gilitvā sesaṁ ādāyā”tiādinā mahāpaccariyaṭṭhakathāyaṁ vuttavacanassa pamāṇattā āha “na pavāretī”ti.",
  "tika-vin11t6:407_0": "1273.",
  "tika-vin11t6:407_1": "“Mukhe bhattaṁ gilitaṁ,",
  "tika-vin11t6:407_2": "hatthe bhattaṁ vighāsādassa dātukāmo,",
  "tika-vin11t6:407_3": "patte bhattaṁ bhikkhussa dātukāmo,",
  "tika-vin11t6:407_4": "sace tasmiṁ khaṇe paṭikkhipati,",
  "tika-vin11t6:407_5": "na pavāretī”ti evamāgataṁ kurundaṭṭhakathaṁ saṅgahetuṁ “mukhe ca bhatta”ntiādivacanato ca “asanassa upacchedā”tiādinā",
  "tika-vin11t6:407_6": "vakkhamānāya yuttiyā asanāvasāne yujjamānattā ca imissā gāthāya “bhottukāmo”ti pāṭhaṁ aggahetvā “dātukāmo”ti",
  "tika-vin11t6:407_7": "pāṭho gahetabbo.",
  "tika-vin11t6:408_0": "1274.“Asanassa upacchedā”ti iminā tasmiṁyeva āsane yathānisinneneva kātabbe asane āsāvacchedo dīpito.",
  "tika-vin11t6:408_1": "Yathāha aṭṭhakathāyaṁ “tasmiṁ pana āsane na bhuñjitukāmo,",
  "tika-vin11t6:408_2": "vihāraṁ pavisitvā bhuñjitukāmo,",
  "tika-vin11t6:408_3": "aññassa vā dātukāmo”ti.",
  "tika-vin11t6:408_4": "Kurundaṭṭhakathāyaṁ tassa vinicchayassa dassitattā “mahāpaññā”ti kurundaṭṭhakathācariyaṁ sandhāyāha.",
  "tika-vin11t6:408_5": "Kāraṇākāraṇaññunoti “pavāraṇassa idaṁ kāraṇaṁ,",
  "tika-vin11t6:408_6": "idaṁ akāraṇa”nti jānantā.",
  "tika-vin11t6:408_7": "“Kāraṇākāraṇaññunā”ti katthaci potthake likhanti.",
  "tika-vin11t6:408_8": "Tattha mahāpaññā kāraṇākāraṇaññuno ācariyā asanassa…pe…",
  "tika-vin11t6:408_9": "soti hi kāraṇaṁ kathayantīti yojanā.",
  "tika-vin11t6:409_0": "1275.",
  "tika-vin11t6:409_1": "Hatthapāsaṅge vinicchayaṁ dassetumāha “gaṇhato…pe…",
  "tika-vin11t6:409_2": "pasārita”nti.",
  "tika-vin11t6:409_3": "Gaṇhatoti yena iriyāpathena samannāgato hutvā gaṇhāti,",
  "tika-vin11t6:409_4": "evaṁ gaṇhato.",
  "tika-vin11t6:409_5": "Pacchimaṁ aṅganti dāyakena dinnassa paṭiggāhakassa yo avayavo parabhāge hoti,",
  "tika-vin11t6:409_6": "taṁ ṭhānādiiriyāpathasamannāgatassa paṭiggāhakassa paṇhiādiṁ pacchimaṁ aṅgaṁ.",
  "tika-vin11t6:409_7": "Dadato pasāritaṁ hatthaṁ vinā purimaṁ aṅganti yojanā.",
  "tika-vin11t6:409_8": "Pasāritaṁ hatthanti ettha “dātu”nti seso.",
  "tika-vin11t6:409_9": "Ubhinnanti ettha “antare”ti seso.",
  "tika-vin11t6:409_10": "Paṭiggāhakadāyakānaṁ pacchimapurimānaṁ ubhinnaṁ aṅgānaṁ antare okāse.",
  "tika-vin11t6:409_11": "Aḍḍhaṁ upaḍḍhaṁ hatthaṁ teyyaṁ tatiyaṁ yassāti viggaho,",
  "tika-vin11t6:409_12": "atirekavidatthidviratanappamāṇanti attho.",
  "tika-vin11t6:410_0": "1276.",
  "tika-vin11t6:410_1": "Abhihāraṅge vinicchayaṁ dassetumāha “tasmi”ntiādi.",
  "tika-vin11t6:410_2": "Aḍḍhateyye tasmiṁ ṭhāne ṭhatvāti yojanā,",
  "tika-vin11t6:410_3": "dviratanavidatthipamāṇe tasmiṁ ṭhāne ṭhatvāti attho.",
  "tika-vin11t6:410_4": "Abhihaṭanti upanītaṁ.",
  "tika-vin11t6:410_5": "Tādisanti abhihaṭasadisaṁ,",
  "tika-vin11t6:410_6": "pavāraṇapahonakānaṁ pañcannaṁ bhojanānaṁ aññataranti attho.",
  "tika-vin11t6:411_0": "1277-",
  "tika-vin11t6:411_1": "8.Ādhārake vāpīti valayādipattādhārakepi.",
  "tika-vin11t6:411_2": "Ūrūsūti dvinnaṁ ūrūnaṁ majjhe,",
  "tika-vin11t6:411_3": "aṅketi attho.",
  "tika-vin11t6:411_4": "Āharitvāti abhiharitvā.",
  "tika-vin11t6:411_5": "Bhattaṁ gaṇhātīti ettha “ito”ti seso,",
  "tika-vin11t6:411_6": "“ito bhattaṁ gaṇhā”ti anantare nisinno ca bhāsatīti yojanā.",
  "tika-vin11t6:411_7": "Bhattanti upalakkhaṇaṁ,",
  "tika-vin11t6:411_8": "pañcasu bhojanesu yaṁ kiñcīti attho.",
  "tika-vin11t6:411_9": "Tanti tathā gaṇhituṁ vuttabhattādibhojanaṁ.",
  "tika-vin11t6:411_10": "Abhihārassa cāti ettha ca-",
  "tika-vin11t6:411_11": "saddo padapūraṇattho,",
  "tika-vin11t6:411_12": "evakārattho vā,",
  "tika-vin11t6:411_13": "abhāvā evāti yojanā.",
  "tika-vin11t6:412_0": "1279.“Bhattapacchi”nti idaṁ upalakkhaṇaṁ.",
  "tika-vin11t6:413_0": "1280.Dīyamāneti ettha “bhojane”ti seso.",
  "tika-vin11t6:413_1": "Itaroti hatthapāse nisinno.",
  "tika-vin11t6:413_2": "Abhihāraṅgassa abhāvā so na pavāritoti.",
  "tika-vin11t6:414_0": "1281.",
  "tika-vin11t6:414_1": "Paṭikkhepaṅge vinicchayaṁ dassetumāha “kāyenā”tiādi.",
  "tika-vin11t6:414_2": "Vācābhihārassa anaṅgattā āha “kāyenābhihaṭa”nti.",
  "tika-vin11t6:414_3": "Yathāha “vācāya abhihaṭaṁ paṭikkhipato pavāraṇā natthī”ti.",
  "tika-vin11t6:414_4": "Abhihaṭabhojanaṁ paṭikkhipituṁ aṅguliyo vā hatthaṁ vā hatthagatassa kassaci calanādiṁ yaṁ kañci kāyavikāraṁ karonto,",
  "tika-vin11t6:414_5": "bhamuṁ ukkhipanto,",
  "tika-vin11t6:414_6": "kujjhitvā olokento vā kāyena paṭikkhipatīti vuccati.",
  "tika-vin11t6:414_7": "“Ala”nti vā “na gaṇhāmī”ti vā “āgamehī”ti vā “adhivāsehī”ti vā “mā ākirā”ti vā “apagacchāhī”ti vā evamādikaṁ vadanto vācāya paṭikkhipatīti vuccati.",
  "tika-vin11t6:415_0": "1282-",
  "tika-vin11t6:415_1": "3.Ākirāti etthāpi “iti cā”ti yojetabbaṁ.",
  "tika-vin11t6:415_2": "Evaṁ vadantassa nivāretukāmatācitte satipi nivāraṇavacanena hontaṁ pavāraṇaṁ ākirātiādividhivacane na hotīti āha “na pana’nti pavāraṇā”ti.",
  "tika-vin11t6:415_3": "Pavāraṇā pana na atthīti yojanā.",
  "tika-vin11t6:416_0": "1284. “Rasaṁ gaṇhathā”ti vadeti sambandho. Taṁ sutvāti taṁ vacanaṁ sutvā.",
  "tika-vin11t6:417_0": "1285.“Sāra”nti idaṁ vaṇṇabhaṇanamattaṁ.",
  "tika-vin11t6:417_1": "“Ida”nti sāmaññena macchamaṁsaṁ vadati,",
  "tika-vin11t6:417_2": "pavāraṇaṅgaṁ hoti.",
  "tika-vin11t6:417_3": "Maccharasaṁ maṁsarasanti ettha dvandasamāsassapi sambhavato “macchaṁ,",
  "tika-vin11t6:417_4": "maṁsaṁ gaṇhā”ti ca vuttaṁ hoti,",
  "tika-vin11t6:417_5": "tañca aṅgaṁ hoti.",
  "tika-vin11t6:418_0": "1286.",
  "tika-vin11t6:418_1": "“Rasaṁ gaṇhā”ti vutte panassa vikappassa abhāvā pavāraṇassa aṅgaṁ na hoti.",
  "tika-vin11t6:418_2": "Tenevāha “atthi ca maṁsaṁ ce”ti.",
  "tika-vin11t6:419_0": "1287.Muhuttaṁāgamehīti kañci kālaṁ olokehi.",
  "tika-vin11t6:420_0": "1288.Panasādīhīti ādi-saddena vettaṅgādīnaṁ gahaṇaṁ.",
  "tika-vin11t6:421_0": "1290.Macchasūpaṁ maṁsasūpanti ettha samāsavikappā “maccharasaṁ maṁsarasa”nti ettha viya daṭṭhabbā.",
  "tika-vin11t6:422_0": "1291.Karambakanti macchamaṁsena vā aññena vā missasseva sūpavisesassa nāmaṁ.",
  "tika-vin11t6:422_1": "Teneva ca “maṁsakarambakaṁ gaṇhatha,",
  "tika-vin11t6:422_2": "macchakarambakaṁ gaṇhathā”ti vutte nisedhena pavāraṇā hoti,",
  "tika-vin11t6:422_3": "“karambakaṁ gaṇhathā”ti vutte aniyatavacanattā na hoti.",
  "tika-vin11t6:422_4": "Kaḷīrasūpādīhi samānavinicchayabhāvaṁ dassetumāha “eseva nayo vutto”ti.",
  "tika-vin11t6:423_0": "1292.Vuttasminti vutte.",
  "tika-vin11t6:424_0": "1293.Yenāti bhattena.",
  "tika-vin11t6:424_1": "Āpucchitoti “gaṇhathā”ti vutto.",
  "tika-vin11t6:424_2": "Tassa bhattassa.",
  "tika-vin11t6:424_3": "Atthitāya yāguyā vijjamānattā.",
  "tika-vin11t6:424_4": "Iti kāraṇanti idaṁ pavāraṇakāraṇaṁ.",
  "tika-vin11t6:425_0": "1294.",
  "tika-vin11t6:425_1": "“Yāgumissakaṁ gaṇhā”ti vutte sā yāgu tattha tasmiṁ abhihaṭe bhājane pakkhittabhattena samā vā bahutarā vā ce hoti,",
  "tika-vin11t6:425_2": "so evaṁ vatvā abhihaṭaṁ paṭikkhepaṁ bhikkhu na pavāreti kirāti yojanā.",
  "tika-vin11t6:425_3": "Kirāti aruciṁ sūceti.",
  "tika-vin11t6:425_4": "Teneva vakkhati “kāraṇaṁ pana duddasa”nti.",
  "tika-vin11t6:426_0": "1295.Sabbatthāti sabbaaṭṭhakathāsu.",
  "tika-vin11t6:427_0": "1296.Visuṁ katvāti ekasitthampi yathā na hoti, tathā rasaṁ vā khīraṁ vā bhattato viyojetvā.",
  "tika-vin11t6:428_0": "1297.Gacchantenevāti yāva bhojananiṭṭhānaṁ,",
  "tika-vin11t6:428_1": "tāva gacchanteneva.",
  "tika-vin11t6:428_2": "Yathāha “gacchantena nadipūraṁ pattenapi aṭṭhatvā naditīre gumbaṁ parikkhipitvā vicarantena nāvaṁ vā",
  "tika-vin11t6:428_3": "setuṁ vā āruḷhena aṭṭhatvā vaṭṭetvā vicarantenā”ti.",
  "tika-vin11t6:429_0": "1298.Soti gacchanto. Tatoti ṭhānato, gamanairiyāpathassa vikopitattāti adhippāyo.",
  "tika-vin11t6:430_0": "1299.Āsanaṁavicāletvāti nisajjāvasena phuṭṭhaṭṭhānaṁ acāletvā,",
  "tika-vin11t6:430_1": "anuṭṭhahitvāti vuttaṁ hoti.",
  "tika-vin11t6:430_2": "“Adinnādāne viya ṭhānācāvanaṁ gahetabba”nti gaṇṭhipade vuttaṁ.",
  "tika-vin11t6:431_0": "1300.Tatoti pavāritakālato uddhaṁ,",
  "tika-vin11t6:431_1": "tato nisinnaṭṭhānato vā. Ito, etto vā.",
  "tika-vin11t6:431_2": "Īsakampi saṁsaritunti nisinnaṭṭhānato ito cito ca thokampi saṁsarituṁ,",
  "tika-vin11t6:431_3": "apagantunti attho.",
  "tika-vin11t6:432_0": "1301.Sabbatthāti pīṭhakādisaṁhārime sabbasmiṁ āsane.",
  "tika-vin11t6:432_1": "“Vinayaññunā”ti iminā “sace pana naṁ saha mañcena ukkhipitvā aññatra nenti,",
  "tika-vin11t6:432_2": "vaṭṭatī”ti aṭṭhakathāyaṁ “pīṭhakādīsupi ayameva vinicchayo”ti vuttabhāvaṁ jānantenāti vuttaṁ hoti.",
  "tika-vin11t6:433_0": "1302.Nipajjitvāti ettha “parivattantena yena passena nipanno,",
  "tika-vin11t6:433_1": "tassa ṭhānaṁ nātikkametabba”nti vacanato pubbasayitaṭṭhānaṁ avijahitvā sayitvāyevāti attho.",
  "tika-vin11t6:433_2": "Tathevāti ukkuṭiko hutvāvāti vuttaṁ hoti.",
  "tika-vin11t6:433_3": "“Tassa pana heṭṭhā palālapīṭhaṁ vā kiñci vā nisīdanakaṁ dātabba”nti aṭṭhakathāyaṁ vuttaṁ.",
  "tika-vin11t6:434_0": "1303.",
  "tika-vin11t6:434_1": "Atirittaṁ karontena sikkhunā bhājanaṁ onametvāna bhojane dassite atha “alametaṁ sabba”nti vattabbanti yojanā.",
  "tika-vin11t6:434_2": "Tattha atirittaṁ karontenāti “atirittaṁ nāma kappiyakataṁ hoti,",
  "tika-vin11t6:434_3": "paṭiggahitakataṁ hoti,",
  "tika-vin11t6:434_4": "uccāritakataṁ hoti,",
  "tika-vin11t6:434_5": "hatthapāse kataṁ hoti,",
  "tika-vin11t6:434_6": "bhuttāvinā kataṁ hoti,",
  "tika-vin11t6:434_7": "bhuttāvinā pavāritena āsanā avuṭṭhitena kataṁ hoti,",
  "tika-vin11t6:434_8": "‘alametaṁ sabba’nti vuttaṁ hoti,",
  "tika-vin11t6:434_9": "gilānātirittaṁ hotī”ti vuttesu aṭṭhasu ākāresu antaṁ vinā purimehi sattahi vinayakammākārehi atirittaṁ karontenāti vuttaṁ hoti.",
  "tika-vin11t6:434_10": "Yathāha “imehi sattahi vinayakammākārehi yaṁ atiritta”ntiādi.",
  "tika-vin11t6:435_0": "Idha atirittaṁ kātuṁ abhihaṭabhojanaṁ kappiyañca nāma hoti,",
  "tika-vin11t6:435_1": "kappiyakatena siṅgiveralasuṇādivatthunā yuttatāya ca akappiyamaṁsābhāvena ca kuladūsanādīhi anuppannabhāvena ca katañca nāma hoti.",
  "tika-vin11t6:435_2": "“Alametaṁ sabba”nti atirittakatabhāvato evaṁ kappiyañca taṁ kataṁ cāti kappiyakatanti vuttaṁ hoti.",
  "tika-vin11t6:435_3": "Evamuparipi kata-",
  "tika-vin11t6:435_4": "saddassa attho ca samāsaviggaho ca veditabbo.",
  "tika-vin11t6:435_5": "Avasiṭṭhapadesu bhikkhunā paṭiggahitaṁ paṭiggahitaṁ nāma.",
  "tika-vin11t6:435_6": "Taṁ kārāpetvā āgatena bhikkhunā thokaṁ uccāretvā,",
  "tika-vin11t6:435_7": "otāretvā vā dassitaṁ uccāritakataṁ nāma.",
  "tika-vin11t6:435_8": "Kappiyaṁ kārāpetumāgatassa aḍḍhateyyahatthappamāṇahatthapāsabbhantaragatena atirittakataṁ “hatthapāse kata”nti vuccati.",
  "tika-vin11t6:435_9": "Antamaso pavāraṇajanakaṁ yaṁ kiñci bhojanaṁ kusaggenāpi gahetvā bhuttattā bhuttāvinā.",
  "tika-vin11t6:435_10": "Yathāha “pañcannaṁ bhojanānaṁ aññataraṁ bhojanaṁ antamaso kusaggenāpi bhuttaṁ hotī”ti.",
  "tika-vin11t6:435_11": "Bhuñjanto pavārito hutvā yo āsanaṁ na kopeti,",
  "tika-vin11t6:435_12": "so bhuttāvī pavārito “āsanā avuṭṭhito”ti vuccati,",
  "tika-vin11t6:435_13": "tena kataṁ “bhuttāvinā…pe…",
  "tika-vin11t6:435_14": "avuṭṭhitena kata”nti vuttaṁ.",
  "tika-vin11t6:435_15": "“Alametaṁ sabba”nti vacībhedaṁ katvā vuttaṁ “alametaṁ sabbanti vuttaṁ hotī”ti dassitaṁ.",
  "tika-vin11t6:435_16": "Ayaṁ sattavidho vinayakammākāro nāma.",
  "tika-vin11t6:436_0": "Gilānātirittakaṁ pana imissā gāthāya avuttampi anatirittasandassanatthaṁ vakkhamānāya “kata”ntiādigāthāya",
  "tika-vin11t6:436_1": "“na gilānātirittañcā”ti imassa vipariyāyato veditabbaṁ.",
  "tika-vin11t6:436_2": "Gilānato atirittaṁ,",
  "tika-vin11t6:436_3": "tassa aññadinesu bhuñjanatthāya upaṭṭhāpitampi gilānātirittaṁ nāma.",
  "tika-vin11t6:437_0": "“Tena bhikkhunā”ti iminā “bhuttāvinā”ti ca “bhuttāvinā pavāritena āsanā vuṭṭhitenā”ti ca vuttappakārena visiṭṭhaṁ teneva pākaṭaṁ bhikkhuṁ parāmasati,",
  "tika-vin11t6:437_1": "pavāraṇajanakānaṁ pañcannaṁ bhojanānaṁ aññataraṁ appamattakampi bhuttāvinā,",
  "tika-vin11t6:437_2": "bhuttāvī pavāritopi hutvā āsanā avuṭṭhitena vā bhikkhunāti vuttaṁ hoti.",
  "tika-vin11t6:437_3": "Onamitvāna bhājaneti ettha “dassite bhojane”ti seso,",
  "tika-vin11t6:437_4": "“athā”ti iminā sambandho.",
  "tika-vin11t6:437_5": "Kappiyakaraṇārahāni siṅgiverādīni kappiyaṁ kāretvā paṭiggahāpetvā āgantvā hatthapāsabbhantare patvā atirittaṁ",
  "tika-vin11t6:437_6": "kārāpentena bhikkhunā bhājanaṁ thokaṁ onāmetvā uccāretvā dassitakālānantarāti vuttaṁ hoti.",
  "tika-vin11t6:437_7": "Uttari kātabbaṁ dassetumāha “ala”ntiādi.",
  "tika-vin11t6:438_0": "Ettāvatā “tena bhikkhunā”ti iminā “bhuttāvinā kataṁ,",
  "tika-vin11t6:438_1": "bhuttāvinā pavāritena āsanā avuṭṭhitena kata”nti aṅgadvayaṁ saṅgahitaṁ.",
  "tika-vin11t6:438_2": "“Onametvāna bhājana”nti iminā “uccāritakataṁ hotī”ti idaṁ saṅgahitaṁ.",
  "tika-vin11t6:438_3": "“Kappiyakataṁ,",
  "tika-vin11t6:438_4": "paṭiggahitakataṁ,",
  "tika-vin11t6:438_5": "hatthapāsekata”nti idaṁ tayaṁ anantariyavācinā atha-",
  "tika-vin11t6:438_6": "saddena saṅgahitaṁ.",
  "tika-vin11t6:438_7": "“Alametaṁ sabba”nti idaṁ panettha sarūpeneva dassitanti daṭṭhabbaṁ.",
  "tika-vin11t6:439_0": "1304.",
  "tika-vin11t6:439_1": "Patte ṭhitabhojanameva atirittaṁ kātabbanti natthi,",
  "tika-vin11t6:439_2": "pacchiādīsu yattha katthaci bhājane ṭhitampi kātabbanti dassetumāha “kappiyaṁ panā”ti.",
  "tika-vin11t6:439_3": "Kuṇḍeti bhaṇḍukkhaliyaṁ.",
  "tika-vin11t6:439_4": "Bhājaneti yaṁ kiñci bhājanaṁ gahitaṁ.",
  "tika-vin11t6:440_0": "1305.Etanti atirittakataṁ etaṁ bhojanaṁ.",
  "tika-vin11t6:440_1": "Taṁ ekameva ṭhapetvāti yojanā.",
  "tika-vin11t6:440_2": "“Vaṭṭatevā”ti vuttepi abbhaṅgādīnamatthāyāti gaṇheyyunti āha “bhuñjitabba”nti,",
  "tika-vin11t6:440_3": "tamekaṁ vinā parehi paribhuñjitabbanti attho.",
  "tika-vin11t6:441_0": "1306-",
  "tika-vin11t6:441_1": "7.Kappiyaṁ kāretvāti atirittaṁ kāretvā.",
  "tika-vin11t6:441_2": "Ākiranti ceti yadi pakkhipanti.",
  "tika-vin11t6:441_3": "Puna tathā atirittaṁ kāretvā bhuñjitabbanti yojanā.",
  "tika-vin11t6:442_0": "Taṁ kena atirittaṁ kātabbanti āha “yenā”tiādi.",
  "tika-vin11t6:442_1": "Tanti atirittakataṁ bhojanaṁ.",
  "tika-vin11t6:442_2": "Yena akatanti yena bhikkhunā paṭhamaṁ atirittaṁ na kataṁ,",
  "tika-vin11t6:442_3": "tena kātabbanti sambandho.",
  "tika-vin11t6:442_4": "Yathāha “yena akatanti aññena bhikkhunā yena paṭhamaṁ na kataṁ,",
  "tika-vin11t6:442_5": "tena kātabba”nti.",
  "tika-vin11t6:442_6": "Yaṁ vā akataṁ,",
  "tika-vin11t6:442_7": "taṁ visuṁ tena vā kātabbanti yojanā.",
  "tika-vin11t6:442_8": "Yaṁ vā akatanti tasmiṁ atirittakatabhojane apakkhittaṁ yaṁ bhojanaṁ atirittaṁ na kataṁ.",
  "tika-vin11t6:442_9": "Taṁ visuṁ tena vā kātabbanti pacchā pakkhittaṁ bhojanaṁ atirittaṁ katena yathā amissaṁ hoti,",
  "tika-vin11t6:442_10": "tathā aññassa bhājanassa gahaṇavasena visuṁ kāretvā tena paṭhamaṁ katātirittenāpi atirittaṁ kātabbaṁ. Yathāha –",
  "tika-vin11t6:442_11": "“yañca akatanti yena paṭhamaṁ kappiyaṁ kataṁ,",
  "tika-vin11t6:442_12": "tenāpi yaṁ akataṁ,",
  "tika-vin11t6:442_13": "taṁ kātabbaṁ.",
  "tika-vin11t6:442_14": "Paṭhamabhājane pana kātuṁ na labbhati.",
  "tika-vin11t6:442_15": "Tattha hi kariyamānaṁ paṭhamaṁ katena saddhiṁ kataṁ hoti,",
  "tika-vin11t6:442_16": "tasmā aññasmiṁ bhājane kātuṁ vaṭṭatīti adhippāyo”ti.",
  "tika-vin11t6:443_0": "1308.Akappiyādīhisattahīti “anatirittaṁ nāma akappiyakataṁ hoti,",
  "tika-vin11t6:443_1": "appaṭiggahitakataṁ hoti,",
  "tika-vin11t6:443_2": "anuccāritakataṁ hoti,",
  "tika-vin11t6:443_3": "ahatthapāse kataṁ hoti,",
  "tika-vin11t6:443_4": "abhuttāvinā kataṁ hoti,",
  "tika-vin11t6:443_5": "bhuttāvinā ca pavāritena āsanā vuṭṭhitena kataṁ hoti,",
  "tika-vin11t6:443_6": "‘alametaṁ sabba’nti avuttaṁ hotī”ti vuttehi sattahi vinayakammākārehi.",
  "tika-vin11t6:443_7": "Atirittaṁ katanti yojanā.",
  "tika-vin11t6:443_8": "“Hoti anatirittaka”nti padacchedo.",
  "tika-vin11t6:444_0": "1309.",
  "tika-vin11t6:444_1": "Upakaṭṭhavelāyapi atirittaṁ karontena “ahaṁ pātova bhuñji”nti vā “thokaṁ paribhuñji”nti vā acintetvā kātabbanti dassetumāha “yopī”tiādi.",
  "tika-vin11t6:444_2": "Upakaṭṭhūpanītampīti upakaṭṭhavelāya upanītampi bhojanaṁ.",
  "tika-vin11t6:445_0": "1310.Yāmādikālikanti yāmasattāhayāvajīvikakālikaṁ.",
  "tika-vin11t6:445_1": "Anāmissanti āmisena amissaṁ.",
  "tika-vin11t6:445_2": "Taṁ yāmādikālikaṁ paribhuñjatoti sambandho.",
  "tika-vin11t6:446_0": "1312.",
  "tika-vin11t6:446_1": "Gilānassa bhuttātirittaṁ viya kadāci bhuñjissatīti uddissa ṭhapitampi gilānātirittaṁ nāmāti aṭṭhakathāyaṁ vuttaṁ.",
  "tika-vin11t6:446_2": "“Vihārādīsu gilānassa pāpuṇanakoṭṭhāsampi gilānātirittaṁ nāmā”ti vadanti.",
  "tika-vin11t6:447_0": "1313.Kathinenāti paṭhamakathinena.",
  "tika-vin11t6:448_0": "Paṭhamapavāraṇakathāvaṇṇanā.",
  "tika-vin11t6:449_0": "1314.Anatirittenāti ettha “khādanīyena vā bhojanīyena vā”ti seso.",
  "tika-vin11t6:449_1": "Ettha “khādanīyaṁ nāma pañcabhojanāni yāmakālikaṁ sattāhakālikaṁ yāvajīvikaṁ ṭhapetvā avasesa”nti vuttaṁ",
  "tika-vin11t6:449_2": "pañcabhojanato aññaṁ sabbaṁ yāvakālikaṁ khādanīyaṁ nāma.",
  "tika-vin11t6:449_3": "“Bhojanīyaṁ nāma pañca bhojanāni odano kummāso sattu maccho maṁsa”nti vuttaṁ.",
  "tika-vin11t6:449_4": "Ettha vinicchayo anantarasikkhāpade vutto.",
  "tika-vin11t6:449_5": "Pavāreyyāti ettha “abhihaṭṭhu”nti seso.",
  "tika-vin11t6:449_6": "Abhihaṭṭhuṁ pavāreyyāti abhiharitvā “handa bhikkhu yāvatakaṁ icchasi,",
  "tika-vin11t6:449_7": "tāvatakaṁ gahetvā khāda vā bhuñja vā”ti evaṁ pavāreyya.",
  "tika-vin11t6:449_8": "“Pavārita”ntipadaṁ vuttatthameva.",
  "tika-vin11t6:449_9": "Jānanti sutvā vā disvā vā tassa pavāritabhāvaṁ jānanto.",
  "tika-vin11t6:449_10": "Āsādanāpekkhoti āsādanaṁ codanaṁ maṅkukaraṇabhāvaṁ apekkhamāno.",
  "tika-vin11t6:449_11": "Bhutteti tassa payogena itarena bhuñjitvā pariyosāpite.",
  "tika-vin11t6:449_12": "Tassāti yo tassa pavāritabhāvaṁ ñatvā “bhuñjā”ti niyojesi, tassa.",
  "tika-vin11t6:450_0": "1315- 6.",
  "tika-vin11t6:450_1": "Ekassa bhuñjanena aññassa pācitti hotīti kathametanti āsaṅkāya tathā vuttattā pariharitumāha “dukkaṭaṁ…pe…",
  "tika-vin11t6:450_2": "dassita”nti.",
  "tika-vin11t6:450_3": "Itarassa gahaṇeti pavāritabhikkhuno bhuñjanatthāya paṭiggahaṇe.",
  "tika-vin11t6:450_4": "Ajjhohārapayogesu cāti etthāpi “itarassā”ti sambandho.",
  "tika-vin11t6:450_5": "Sabbaṁ dukkaṭaṁ,",
  "tika-vin11t6:450_6": "pācittiyañca.",
  "tika-vin11t6:450_7": "Dassitanti “abhiharati,",
  "tika-vin11t6:450_8": "āpatti dukkaṭassa.",
  "tika-vin11t6:450_9": "Tassa vacanena ‘khādissāmi bhuñjissāmī’ti paṭiggaṇhāti,",
  "tika-vin11t6:450_10": "āpatti dukkaṭassa.",
  "tika-vin11t6:450_11": "Ajjhohāre ajjhohāre āpatti dukkaṭassa.",
  "tika-vin11t6:450_12": "Bhojanapariyosāne āpatti pācittiyassā”ti desitaṁ bhagavatāti attho.",
  "tika-vin11t6:451_0": "1317.Ubhayatthāpi vimatissāti pavārite ca apavārite ca vimatissa.",
  "tika-vin11t6:451_1": "Dukkaṭaṁ paridīpitanti “pavārite vematiko.",
  "tika-vin11t6:451_2": "Appavārite vematiko,",
  "tika-vin11t6:451_3": "āpatti dukkaṭassā”ti desitaṁ.",
  "tika-vin11t6:452_0": "1318.Kārāpetvāti ettha “bhuñjāhī”ti seso. Aññassatthāyāti ettha “abhiharanto gacchāhī”ti seso.",
  "tika-vin11t6:453_0": "1319.Omasavādatulyāvāti idaṁ adinnādānasamuṭṭhānaṁ sandhāyāha.",
  "tika-vin11t6:454_0": "Dutiyapavāraṇakathāvaṇṇanā.",
  "tika-vin11t6:455_0": "1320.Khādanīyaṁ vāti pañca bhojanāni ca kālikattayañca vinā avasesesu yaṁ kiñci vā.",
  "tika-vin11t6:455_1": "Bhojanīyaṁ vāti pañcasu bhojanesu aññatarampi.",
  "tika-vin11t6:455_2": "Vikāleti vigate kāle.",
  "tika-vin11t6:455_3": "Kālo nāma aruṇuggamanato yāva majjhantikā,",
  "tika-vin11t6:455_4": "tadañño vikālo.",
  "tika-vin11t6:455_5": "Yathāha “vikālo nāma majjhantike vītivatte yāva aruṇuggamanā”ti.",
  "tika-vin11t6:455_6": "Ṭhitamajjhantikopi kāleyeva saṅgayhati.",
  "tika-vin11t6:455_7": "Yathāha “ṭhitamajjhantikopi kālasaṅgahaṁ gacchati.",
  "tika-vin11t6:455_8": "Tato paṭṭhāya pana khādituṁ vā bhuñjituṁ vā na sakkā,",
  "tika-vin11t6:455_9": "sahasā pivituṁ pana sakkā bhaveyya.",
  "tika-vin11t6:455_10": "Kukkuccakena pana na kātabbaṁ.",
  "tika-vin11t6:455_11": "Kālaparicchedajānanatthañca kālatthambho yojetabbo,",
  "tika-vin11t6:455_12": "kālabbhantareva bhattakiccaṁ kātabba”nti.",
  "tika-vin11t6:455_13": "Dosanti pācittiyaṁ.",
  "tika-vin11t6:456_0": "1321.",
  "tika-vin11t6:456_1": "“Khādanīyaṁ vā bhojanīyaṁ vā”ti ettha bhojanīyassa pavāraṇasikkhāpade dassitasarūpattā khādanīyaṁ tāva sarūpato dassetumāha “yamāmisagata”ntiādi.",
  "tika-vin11t6:456_2": "Etthāti etesu khādanīyabhojanīyesu.",
  "tika-vin11t6:456_3": "Yaṁ pana vanamūlaphalādikaṁ āmisagataṁ āmise yāvakālike pariyāpannaṁ,",
  "tika-vin11t6:456_4": "taṁ khādanīyanti yojanā.",
  "tika-vin11t6:456_5": "Kālikesvasamohatthanti ettha gāthābandhavasena ma- kāralopo,",
  "tika-vin11t6:456_6": "asammohatthanti vuttaṁ hoti.",
  "tika-vin11t6:456_7": "Idanti vakkhamānaṁ sandhāyāha.",
  "tika-vin11t6:457_0": "1322.Mūlanti yaṁ kiñci rukkhalatānaṁ mūlaṁ.",
  "tika-vin11t6:457_1": "Kandanti rukkhalatānameva kandaṁ.",
  "tika-vin11t6:457_2": "Muḷālanti padumagacchamūlakandaṁ.",
  "tika-vin11t6:457_3": "Matthakanti tālanāḷikerādīnaṁ matthakaṁ,",
  "tika-vin11t6:457_4": "veḷukaḷīrapallavaṅkurānañca ettheva saṅgaho.",
  "tika-vin11t6:457_5": "Khandhakanti ucchuādikhandhakaṁ.",
  "tika-vin11t6:457_6": "Tacanti challi.",
  "tika-vin11t6:457_7": "Pattanti paṇṇaṁ.",
  "tika-vin11t6:457_8": "Pupphanti kusumaṁ.",
  "tika-vin11t6:457_9": "Phalanti rukkhalatādīnaṁ phalaṁ.",
  "tika-vin11t6:457_10": "Aṭṭhīti rukkhalatādibījaṁ.",
  "tika-vin11t6:457_11": "Piṭṭhanti dhaññādipiṭṭhaṁ.",
  "tika-vin11t6:457_12": "Niyyāsanti silesaṁ.",
  "tika-vin11t6:457_13": "“Khādanīya”nti sabbattha pakaraṇato labbhati.",
  "tika-vin11t6:458_0": "1323.",
  "tika-vin11t6:458_1": "Evaṁ khādanīyānaṁ mātikaṁ nikkhipitvā te sarūpato dassetumāha “mūlakhādanīyādīna”ntiādi.",
  "tika-vin11t6:458_2": "Tattha rukkhamūlameva khādanīyaṁ,",
  "tika-vin11t6:458_3": "taṁ ādi yesanti viggaho.",
  "tika-vin11t6:458_4": "Mukhamattanidassanaṁ nibodhathāti ettha “mayā kariyamāna”nti seso.",
  "tika-vin11t6:458_5": "Mukhamattanti pavesadvāramattaṁ,",
  "tika-vin11t6:458_6": "niravasesato dassane papañcabhīrukānaṁ pubbe bhayaṁ hotīti saṅkhepato khādanīyāni dassissanti vuttaṁ hoti.",
  "tika-vin11t6:458_7": "Tathā dassane payojanamāha “nāmatthesu bhikkhūnaṁ pāṭavatthāyā”ti,",
  "tika-vin11t6:458_8": "mūlakhādanīyādīnaṁ nāmesu ca tadatthesu ca bhikkhūnaṁ pāṭavuppādanatthanti attho.",
  "tika-vin11t6:459_0": "1324- 5.",
  "tika-vin11t6:459_1": "Mūlakamūlādīni upadesatoyeva veditabbāni.",
  "tika-vin11t6:459_2": "Na hi tāni pariyāyantarena vuccamānānipi sakkā viññātuṁ.",
  "tika-vin11t6:459_3": "Pariyāyantarenapi hi vuccamāne taṁ taṁ nāmaṁ ajānantānaṁ sammohoyeva siyā,",
  "tika-vin11t6:459_4": "tasmā tattha na kiñci vakkhāma.",
  "tika-vin11t6:459_5": "Sākānanti sūpeyyapaṇṇānaṁ.",
  "tika-vin11t6:459_6": "Idhāti imasmiṁ sikkhāpade.",
  "tika-vin11t6:459_7": "Āhāratthanti āhārena kattabbapayojanaṁ,",
  "tika-vin11t6:459_8": "āhārakiccanti vuttaṁ hoti.",
  "tika-vin11t6:459_9": "“Āmisattha”ntipi likhanti.",
  "tika-vin11t6:459_10": "Pharantīti vitthārenti.",
  "tika-vin11t6:460_0": "1326.Jaraṭṭhanti purāṇakandaṁ.",
  "tika-vin11t6:460_1": "Yaṁ taṁ jaraṭṭhanti sambandho.",
  "tika-vin11t6:460_2": "Sesānaṁ jaraṭṭhaṁ yāvakālikanti yojanā.",
  "tika-vin11t6:460_3": "Sesānanti mūlakādīni vuttāni.",
  "tika-vin11t6:460_4": "Yathāha “mūlakakhārakajajjharīmūlānaṁ pana jaraṭṭhānipi āmisagatikānevā”ti.",
  "tika-vin11t6:461_0": "1331.Dhototi nibbattitapiṭṭho.",
  "tika-vin11t6:462_0": "1332.",
  "tika-vin11t6:462_1": "Adhoto khīravalliyā kandoti yojanā.",
  "tika-vin11t6:462_2": "Vākyapathātītāti “asuko vā asuko vā”ti vatvā pariyantaṁ pāpetuṁ asakkuṇeyyattā vacanapathātītā.",
  "tika-vin11t6:463_0": "1333.Puṇḍarīkaṁ setaṁ. Padumaṁ rattaṁ.",
  "tika-vin11t6:464_0": "1334.Sambhavaṁ jātaṁ.",
  "tika-vin11t6:465_0": "1338.Jaraṭṭhabundoti kandassa heṭṭhā atīva pariṇataṭṭhānaṁ.",
  "tika-vin11t6:466_0": "1339.Pathaviyaṁ gatoti antopathaviyaṁ gato, pathaviyaṁ nimujjitvā gatataruṇadaṇḍoti vuttaṁ hoti.",
  "tika-vin11t6:467_0": "1340.",
  "tika-vin11t6:467_1": "Evaṁ antobhūmiyaṁ gato.",
  "tika-vin11t6:467_2": "“Paṇṇadaṇḍo uppalādīna”nti padacchedo.",
  "tika-vin11t6:467_3": "Sabboti taruṇopi pariṇatopi.",
  "tika-vin11t6:467_4": "Uppalādīnaṁ,",
  "tika-vin11t6:467_5": "padumajātiyā ca sabbo paṇṇadaṇḍo yāvakālikoti yojanā.",
  "tika-vin11t6:468_0": "1345.Pattakhādanīyaṁnāmāti pattasaṅkhātaṁ khādanīyaṁ nāma.",
  "tika-vin11t6:469_0": "1348.Mūlakādīnanti “mūlakaṁ khārakañcevā”tiādikāya gāthāya vuttamūlakādīnaṁ.",
  "tika-vin11t6:470_0": "1349.Kaṇṇikāti padumakaṇṇikā.",
  "tika-vin11t6:471_0": "1360.Ketakādīnanti ettha ādi-saddena timbarusakaṁ gahitaṁ. Tālaphalaṭṭhīti taruṇaphalānaṁ aṭṭhi.",
  "tika-vin11t6:472_0": "1361.“Punnāgamadhukaṭṭhīnī”ti ca “punnāgamadhukaṭṭhicā”ti ca potthakesu ubhayathā pāṭho dissati,",
  "tika-vin11t6:472_1": "attho pana ekoyeva.",
  "tika-vin11t6:472_2": "“Selu aṭṭhī”ti padacchedo.",
  "tika-vin11t6:472_3": "Anāmiseti yāvajīvike.",
  "tika-vin11t6:473_0": "1363.Dhotaṁtālapiṭṭhanti tālaphegguṁ koṭṭetvā udake madditvā parissāvetvā kalale bhājanatalaṁ otiṇṇe",
  "tika-vin11t6:473_1": "pasannodakaṁ apanetvā gahitatālapiṭṭhanti vuttaṁ hoti.",
  "tika-vin11t6:473_2": "Tathā khīravalliyā piṭṭhanti yojanā,",
  "tika-vin11t6:473_3": "tatheva koṭṭetvā parissāvetvā gahitakhīravalliyā piṭṭhanti attho.",
  "tika-vin11t6:474_0": "1364.Adhotaṁ vuttavipariyāyato gahetabbaṁ.",
  "tika-vin11t6:474_1": "“Āhāratthamasādhentaṁ,",
  "tika-vin11t6:474_2": "sabbaṁ taṁ yāvajīvika”nti vacanato tesu tesu janapadesu manussānaṁ āhārakiccaṁ akarontaṁ mūlādi yāvajīvikaṁ,",
  "tika-vin11t6:474_3": "tadaññaṁ yāvakālikanti saṅkhepalakkhaṇaṁ kātabbanti.",
  "tika-vin11t6:475_0": "Vikālabhojanakathāvaṇṇanā.",
  "tika-vin11t6:476_0": "1369.Bhojanaṁ sannidhiṁ katvā khādanaṁ vāti ettha bhojanakhādanīyāni yathāvuttabhedasarūpāneva.",
  "tika-vin11t6:476_1": "Sannidhiṁ katvāti paṭiggahetvā ekarattampi atikkāmetvā,",
  "tika-vin11t6:476_2": "sannidahitvāti vuttaṁ hoti.",
  "tika-vin11t6:476_3": "Yathāha “paṭiggahetvā ekarattampi vītināmitassetaṁ adhivacana”nti.",
  "tika-vin11t6:476_4": "Tadeva vakkhati “saya”ntiādinā.",
  "tika-vin11t6:476_5": "Khādananti kammasādhanoyaṁ,",
  "tika-vin11t6:476_6": "“khajja”nti iminā samānattho.",
  "tika-vin11t6:477_0": "1371. “Sannidhiṁ katvā”ti ettha niddesaṁ dassetumāha “saya”ntiādi.",
  "tika-vin11t6:478_0": "1372.",
  "tika-vin11t6:478_1": "“Taṁ na vaṭṭatī”ti ettha atthaṁ dassetumāha “tato”tiādi.",
  "tika-vin11t6:478_2": "Tatoti sannidhikatabhojanato.",
  "tika-vin11t6:478_3": "Suddhacittenāti savāsanasakalakilesappahānato nimmalacittena.",
  "tika-vin11t6:478_4": "Tādināti aṭṭhasu lokadhammesu nibbikārabhāvena tādinā.",
  "tika-vin11t6:478_5": "Atha vā yādisā purimakā sammāsambuddhā rūpārūpaguṇehi ahesuṁ,",
  "tika-vin11t6:478_6": "tādisena bhagavatā.",
  "tika-vin11t6:479_0": "1373.",
  "tika-vin11t6:479_1": "Odanādīsu pañcasu bhojanesu tāva akappiyamaṁsena sannidhivasena pācittiyañca āpattivisesañca dassetumāha “akappiyesū”tiādi.",
  "tika-vin11t6:479_2": "Pācittīti sannidhipācittiyamāha.",
  "tika-vin11t6:479_3": "Itareti sīhādimaṁsamhi.",
  "tika-vin11t6:479_4": "Dukkaṭena saha pācittīti yojanā.",
  "tika-vin11t6:480_0": "1374.Yāmakālikasaṅkhātaṁ paribhuñjatoti ettha “sannidhiṁ katvā”ti adhikārato labbhati.",
  "tika-vin11t6:480_1": "“Dukkaṭena sahā”ti avatvā “pācittī”ti vuttattā sati paccaye paribhuñjatoti gahetabbaṁ.",
  "tika-vin11t6:480_2": "Yathāha “yāmakālikaṁ sati paccaye ajjhohārato pācittiyaṁ.",
  "tika-vin11t6:480_3": "Āhāratthāya ajjhohārato dukkaṭena saddhiṁ pācittiya”nti.",
  "tika-vin11t6:481_0": "1375.",
  "tika-vin11t6:481_1": "Annanti etthāpi “sannidhikata”nti idaṁ pure viya labbhati,",
  "tika-vin11t6:481_2": "“pakati”nti idaṁ “anna”nti etassa visesanaṁ,",
  "tika-vin11t6:481_3": "manussamaṁsādīhi asammissaṁ nātirittakataṁ annamattanti attho.",
  "tika-vin11t6:481_4": "Pācittiyadvayanti anatirittapaccayā ca sannidhipaccayā ca dve pācittiyāni.",
  "tika-vin11t6:482_0": "1376. “Dve, dvaya”nti ubhayatthāpi ayamevattho.",
  "tika-vin11t6:483_0": "1377.Sāmisena mukhena dveti ettha “pañca bhojanāni yāmakālikaṁ sattāhakālikaṁ yāvajīvikaṁ ṭhapetvā avasesaṁ",
  "tika-vin11t6:483_1": "khādanīyaṁ nāmā”ti vuttattā khādanīyāsaṅgahitena yāmakālikena ca tena sammissattā sannidhināmena mukhagataāmisamūlakena",
  "tika-vin11t6:483_2": "ca sannidhipācittiyāni dve hontīti attho.",
  "tika-vin11t6:483_3": "Sāmisena mukhenāti upalakkhaṇattā yathākathañci āmise missībhūte ettakā āpattiyoti daṭṭhabbaṁ.",
  "tika-vin11t6:483_4": "Nirāmisaṁ yāmakālikaṁ bhuñjato ekameva pācittiyanti yojanā,",
  "tika-vin11t6:483_5": "yena kenaci ākārena asammissaṁ yāmakālikaṁ paribhuñjato ekameva pācittiyaṁ hotīti attho.",
  "tika-vin11t6:484_0": "1378.Tamevāti sannihitameva kālikaṁ.",
  "tika-vin11t6:484_1": "Tesu dvīsu vikappesūti sāmisanirāmisavikappadvaye.",
  "tika-vin11t6:484_2": "Kevalaṁ dukkaṭaṁ vaḍḍhatīti paṭhamavikappe dvīhi pācittiyehi saddhiṁ dukkaṭaṁ,",
  "tika-vin11t6:484_3": "dutiyavikappe pācittiyena saddhiṁ dukkaṭaṁ hotīti vuttaṁ hoti.",
  "tika-vin11t6:485_0": "1379.Suddhanti ettha “sannidhikataṁ bhojana”nti seso.",
  "tika-vin11t6:485_1": "Idaṁ “pakatibhojane”ti aṭṭhakathāyaṁ,",
  "tika-vin11t6:485_2": "idha ca “na doso yāmakālike”ti yāmakālikassa visuṁ vakkhamānattā viññāyati,",
  "tika-vin11t6:485_3": "akappiyamaṁsayāmakālikehi amissaṁ bhojananti vuttaṁ hoti.",
  "tika-vin11t6:486_0": "1380.Maṁseti ettha “akappiye”ti idaṁ thullaccayādivacaneneva labbhati.",
  "tika-vin11t6:486_1": "Vaḍḍhatīti pubbe vuttehi pācittiyadvayehi saddhiṁ manussamaṁse thullaccayañca sīhādimaṁse dukkaṭañca vaḍḍhati.",
  "tika-vin11t6:486_2": "Manussamaṁse ca sese sīhamaṁsādike akappiyamaṁse ca yathānukkamato thullaccayañceva dukkaṭañcāti dvayaṁ vaḍḍhatīti yojanā.",
  "tika-vin11t6:487_0": "1381.Anatirittampi bhojanaṁ vikāle paribhuñjato bhikkhuno tannimittako doso yathāvuttesu sabbavikappesu natthīti yojanā.",
  "tika-vin11t6:487_1": "“Vikāla…pe…",
  "tika-vin11t6:487_2": "kālike”ti yāmakālikassa visuṁ vakkhamānattā ca atirittakārāpanañca bhojaneyeva sambhavatīti anatirittanti ettha “nihitabhojana”nti seso.",
  "tika-vin11t6:487_3": "“Anatirittapaccayā pana vikāle sabbavikappesu anāpattī”ti aṭṭhakathāvacanato dosoti anatirittapaccayā pācittiyamāha.",
  "tika-vin11t6:487_4": "Teneva vakkhati “tannimittako”ti,",
  "tika-vin11t6:487_5": "anatirittanimittakoti attho.",
  "tika-vin11t6:487_6": "Sabbavikappesūti “suddhaṁ vā manussamaṁsamissaṁ vā sīhādimaṁsamissaṁ vā yāmakālikamissaṁ vā”ti sabbesu vikappesu.",
  "tika-vin11t6:487_7": "“Tannimittako”ti vacaneneva vāritavikālādinimittassa dosassa sambhavaṁ dasseti.",
  "tika-vin11t6:488_0": "1382-",
  "tika-vin11t6:488_1": "3.Vikālapaccayā vāti ettha vā-",
  "tika-vin11t6:488_2": "saddena “anatirittapaccayā”ti idaṁ samuccitaṁ. Api-",
  "tika-vin11t6:488_3": "saddo “yāmakālikepī”ti yojetabbo.",
  "tika-vin11t6:488_4": "Sattāhakālikaṁ,",
  "tika-vin11t6:488_5": "yāvajīvikaṁ āhārasseva atthāya paṭiggaṇhato gahaṇe,",
  "tika-vin11t6:488_6": "yathāvuttassa sattāhakālikayāvajīvikabhedena duvidhassa tu ajjhohārapayogesu nirāmise vā dukkaṭanti yojanā. Tu-",
  "tika-vin11t6:488_7": "saddo eva- kārattho.",
  "tika-vin11t6:489_0": "1384.Athāti vākyārambhe nipāto.",
  "tika-vin11t6:489_1": "Āmisasaṁsaṭṭhaṁ sattāhakālikaṁ,",
  "tika-vin11t6:489_2": "yāvajīvikaṁ vāti yojanā.",
  "tika-vin11t6:489_3": "Gahetvāti paṭiggahetvā.",
  "tika-vin11t6:489_4": "Ṭhapitanti aruṇaṁ atikkāmetvā ṭhapitaṁ.",
  "tika-vin11t6:489_5": "Pācittīti sannidhipācitti.",
  "tika-vin11t6:490_0": "1385.Kāloti aruṇuggamanādimajjhantikāvasāno kālo.",
  "tika-vin11t6:490_1": "Yāmoti majjhantikādidutiyaaruṇuggamanāvasāno.",
  "tika-vin11t6:490_2": "Taṁ taṁ kālaṁ kālikaṁ atikkāmayato tu dosoti yojanā. Tu-",
  "tika-vin11t6:490_3": "saddo evakārattho.",
  "tika-vin11t6:490_4": "Taṁ vā kālikanti yathākkamaṁ yāvakālikaṁ yāmakālikaṁ sattāhakālikanti vuttaṁ hoti.",
  "tika-vin11t6:491_0": "1386.",
  "tika-vin11t6:491_1": "Yāvakālikaṁ attanā sambhinnāni itarāni tīṇi kālikāni attanoyeva sabhāvaṁ upanetīti yojanā.",
  "tika-vin11t6:491_2": "Sako bhāvo sabhāvo, taṁ.",
  "tika-vin11t6:492_0": "1387-",
  "tika-vin11t6:492_1": "8.Evamevaviniddiseti “purimaṁ purimaṁ kālikaṁ attanā sammissaṁ pacchimaṁ pacchimaṁ attano sabhāvameva gāhāpetī”ti katheyyāti vuttaṁ hoti.",
  "tika-vin11t6:493_0": "Imesūtiādīsu niddhāraṇe bhummaṁ.",
  "tika-vin11t6:493_1": "Antovutthaṁ hotīti akappiyakuṭiyaṁ ṭhapetvā aruṇuṭṭhāpanena antovutthaṁ nāma hoti.",
  "tika-vin11t6:493_2": "Sannidhi ca hotīti paṭiggahetvā paṭiggahaṇaṁ avijahitvā aruṇuṭṭhāpanena sannidhi ca nāma hoti.",
  "tika-vin11t6:493_3": "Potthakesu “sannidhi”nti sānunāsiko pāṭho dissati,",
  "tika-vin11t6:493_4": "“hotī”ti kiriyāya sambandhattā sannidhi-",
  "tika-vin11t6:493_5": "saddo paṭhamekavacanantoti anunāsiko āgamasandhijoti veditabbo.",
  "tika-vin11t6:493_6": "Ubhayampīti yathāvuttaṁ antovutthaṁ,",
  "tika-vin11t6:493_7": "sannidhi cāti ubhayampi.",
  "tika-vin11t6:493_8": "Na hotevāti purimakālikadvayena amissaṁ na hoteva.",
  "tika-vin11t6:494_0": "1389.",
  "tika-vin11t6:494_1": "Kappiyakuṭināmena akataṁ,",
  "tika-vin11t6:494_2": "asammataṁ,",
  "tika-vin11t6:494_3": "apariggahaṁ,",
  "tika-vin11t6:494_4": "pākārādīhi parikkhittaṁ senāsanaṁ akappiyakuṭi nāmāti saṅkhepato gahetabbaṁ.",
  "tika-vin11t6:494_5": "Antadvayenāti sattāhakālikayāvajīvikena,",
  "tika-vin11t6:494_6": "sahatthe karaṇavacanaṁ.",
  "tika-vin11t6:494_7": "“Missita”nti seso.",
  "tika-vin11t6:494_8": "Gahitanti paṭiggahitaṁ.",
  "tika-vin11t6:494_9": "Taṁ pubbaṁ dvayanti yāvakālikayāmakālikadvayaṁ.",
  "tika-vin11t6:494_10": "Purimakālikadvaye yaṁ kiñci tadahupaṭiggahitampi akappiyakuṭiyāyeva ṭhapetvā aruṇaṁ uṭṭhāpitena pacchimakālikadvaye",
  "tika-vin11t6:494_11": "yena kenaci sammissaṁ antovutthaṁ nāma hotīti vuttaṁ hoti.",
  "tika-vin11t6:495_0": "1390.",
  "tika-vin11t6:495_1": "Antovutthena pacchimakālikadvayena saṁsaṭṭhaṁ yadidaṁ purimakālikadvayaṁ,",
  "tika-vin11t6:495_2": "ayaṁ mukhasannidhi nāma hotīti aṭṭhakathāyaṁ vuttaṁ.",
  "tika-vin11t6:495_3": "Mahāpaccariyaṁ pana antovutthaṁ hoti,",
  "tika-vin11t6:495_4": "na kappati iti daḷhaṁ katvā vuttanti yojanā.",
  "tika-vin11t6:496_0": "Tattha “mukhasannidhī”ti ca “antovuttha”nti ca nāmamattameva nānākaraṇaṁ,",
  "tika-vin11t6:496_1": "soyevatthoti ubhinnaṁ aṭṭhakathāvacanānaṁ anatthantaratā veditabbā.",
  "tika-vin11t6:496_2": "Tathā hi mukha-",
  "tika-vin11t6:496_3": "saddo anto-",
  "tika-vin11t6:496_4": "saddapariyāyo, sannidhi-",
  "tika-vin11t6:496_5": "saddo parivuttha-",
  "tika-vin11t6:496_6": "saddapariyāyo.",
  "tika-vin11t6:496_7": "Mukhe sannidhi mukhasannidhīti kammasādhanaṁ.",
  "tika-vin11t6:496_8": "Bahi sannidhinivattanatthaṁ aṭṭhakathāsu mukha- ggahaṇaṁ, anto-",
  "tika-vin11t6:496_9": "gahaṇañca kataṁ.",
  "tika-vin11t6:496_10": "Bahīti ca paṭiggahetvā akappiyakuṭiyā bahi yattha katthaci parivutthaṁ pacchimakālikadvayaṁ purimena kālikadvayena saṁsaṭṭhaṁ adhippetaṁ.",
  "tika-vin11t6:496_11": "Mukhasannidhiantovutthapadānaṁ anatthantarabhāvo samantapāsādikāyaṁ vutto.",
  "tika-vin11t6:497_0": "Yathāha “sāmaṇero bhikkhussa taṇḍulādikaṁ āmisaṁ āharitvā kappiyakuṭiyaṁ nikkhipitvā punadivase pacitvā deti,",
  "tika-vin11t6:497_1": "antovutthaṁ na hoti.",
  "tika-vin11t6:497_2": "Tattha akappiyakuṭiyaṁ nikkhittasappiādīsu yaṁ kiñci pakkhipitvā deti,",
  "tika-vin11t6:497_3": "mukhasannidhi nāma hoti.",
  "tika-vin11t6:497_4": "Mahāpaccariyaṁ pana ‘antovutthaṁ hotī’ti vuttaṁ,",
  "tika-vin11t6:497_5": "tattha nāmamattameva nānākaraṇa”nti.",
  "tika-vin11t6:497_6": "Nissandehe pana aññathā vutto viya viññāyati,",
  "tika-vin11t6:497_7": "tatthapi ayameva nayo veditabbo.",
  "tika-vin11t6:498_0": "1391.Nadosoti sannidhidoso na hoti.",
  "tika-vin11t6:498_1": "Nidahitvāti paṭiggahetvā paṭiggahaṇaṁ avijahitvā sakasakakālabbhantareyeva nidahitvā.",
  "tika-vin11t6:498_2": "Ettha ca heṭṭhimantato sannidhiṁ dassetuṁ “pattaṁ dhovitvā puna tattha acchodakaṁ vā āsiñcitvā aṅguliyā",
  "tika-vin11t6:498_3": "vā ghaṁsitvā nisnehabhāvo jānitabbo”ti aṭṭhakathāyaṁ vuttaṁ.",
  "tika-vin11t6:498_4": "Etena nirapekkhena paṭiggahaṇaṁ avissajjetvāva sayaṁ vā aññena vā tucchaṁ katvāna sammā dhovitvā niṭṭhāpite",
  "tika-vin11t6:498_5": "patte laggampi avijahitapaṭiggahitameva hotīti tattha āpatti vuttāti gaṇṭhipadesu vuttaṁ.",
  "tika-vin11t6:498_6": "Etena nirapekkhena paṭiggahaṇe vissaṭṭhe tādisepi patte doso natthīti siddhaṁ.",
  "tika-vin11t6:499_0": "Sannidhikathāvaṇṇanā.",
  "tika-vin11t6:500_0": "1393.Paṇītāni bhojanānīti pāḷiyaṁ “seyyathidaṁ?",
  "tika-vin11t6:500_1": "Sappi navanītaṁ telaṁ madhu phāṇitaṁ maccho maṁsaṁ khīraṁ dadhī”ti uddisitvā –",
  "tika-vin11t6:501_0": "“Sappi nāma gosappi vā ajikāsappi vā mahiṁsasappi vā,",
  "tika-vin11t6:501_1": "yesaṁ maṁsaṁ kappati,",
  "tika-vin11t6:501_2": "tesaṁ sappi.",
  "tika-vin11t6:501_3": "Navanītaṁ nāma tesaññeva navanītaṁ.",
  "tika-vin11t6:501_4": "Telaṁ nāma tilatelaṁ sāsapatelaṁ madhukatelaṁ eraṇḍakatelaṁ vasātelaṁ.",
  "tika-vin11t6:501_5": "Madhu nāma makkhikāmadhu.",
  "tika-vin11t6:501_6": "Phāṇitaṁ nāma ucchumhā nibbattaṁ.",
  "tika-vin11t6:501_7": "Maccho nāma odako vuccati.",
  "tika-vin11t6:501_8": "Maṁsaṁ nāma yesaṁ maṁsaṁ kappati,",
  "tika-vin11t6:501_9": "tesaṁ maṁsaṁ.",
  "tika-vin11t6:501_10": "Khīraṁ nāma gokhīraṁ vā ajikākhīraṁ vā mahiṁsakhīraṁ vā,",
  "tika-vin11t6:501_11": "yesaṁ maṁsaṁ kappati,",
  "tika-vin11t6:501_12": "tesaṁ khīraṁ.",
  "tika-vin11t6:501_13": "Dadhi nāma tesaññeva dadhī”ti –",
  "tika-vin11t6:502_0": "Niddiṭṭhāni nava paṇītabhojanānīti attho.",
  "tika-vin11t6:502_1": "Agilānoti “agilāno nāma yassa vinā paṇītabhojanāni phāsu hotī”ti vutto.",
  "tika-vin11t6:502_2": "Agilānoti ettha “hutvā”ti seso.",
  "tika-vin11t6:503_0": "1394.Sappinā dehītiādi viññāpanappakāro.",
  "tika-vin11t6:503_1": "Sappibhattanti ettha kiñcāpi sappisaṁsaṭṭhaṁ bhattaṁ,",
  "tika-vin11t6:503_2": "sappi ca bhattañca sappibhattanti viññāyati,",
  "tika-vin11t6:503_3": "aṭṭhakathāsu pana “sālibhattaṁ viya sappibhattaṁ nāma natthī”ti kāraṇaṁ vatvā dukkaṭasseva daḷhataraṁ katvā vuttattā na sakkā aññaṁ vattuṁ.",
  "tika-vin11t6:503_4": "Aṭṭhakathācariyā eva hi īdisesu ṭhānesu pamāṇaṁ.",
  "tika-vin11t6:504_0": "1395.Pācitti pariyāputāti “ajjhohāre ajjhohāre āpatti pācittiyassā”ti evaṁ ajjhohāragaṇanāya pācitti vuttā.",
  "tika-vin11t6:505_0": "1396.Suddhānīti annena amissāni. Sekhiyesūti sikkhākaraṇīye vuttanti attho.",
  "tika-vin11t6:506_0": "1397.",
  "tika-vin11t6:506_1": "Yasmā suddhānaṁ paṇītabhojanānaṁ viññāpetvā paribhuñjanaṁ dukkaṭavisayaṁ, tasmā.",
  "tika-vin11t6:506_2": "Sattadhaññamayanti sāliādīnaṁ sattannaṁ dhaññānaṁ aññatarassa vikārabhūtaṁ.",
  "tika-vin11t6:507_0": "1398. Sace dadātīti yojanā. Visaṅketanti anāpatti hotīti vuttaṁ hoti.",
  "tika-vin11t6:508_0": "1399.",
  "tika-vin11t6:508_1": "Deti ceti sambandho.",
  "tika-vin11t6:508_2": "Aññatarenāti sahatthe karaṇavacanaṁ.",
  "tika-vin11t6:508_3": "“Bhatta”nti adhikārato labbhati.",
  "tika-vin11t6:508_4": "Assa bhikkhussa.",
  "tika-vin11t6:508_5": "Visaṅketanti aññaṁ yācitassa aññassa dinnattā saṅketassa virādhanena anāpattīti vuttaṁ hoti.",
  "tika-vin11t6:509_0": "1400.Yena yena hīti etthāpi tatheva karaṇavacanaṁ.",
  "tika-vin11t6:509_1": "“Viññatta”nti idaṁ adhikatassa “bhatta”nti etassa visesanaṁ.",
  "tika-vin11t6:509_2": "Yenayenāti aniyamena paṇītena.",
  "tika-vin11t6:509_3": "Tena sappiādi visuṁ visuṁ gahitameva,",
  "tika-vin11t6:509_4": "sappiādīnaṁ gosappiādibhedo ca saṅgahito.",
  "tika-vin11t6:509_5": "Tasmiṁ laddhepīti yāciteyeva laddhe sati.",
  "tika-vin11t6:509_6": "Tassa tassa mūlepi laddheti vicchāvasena yojanā.",
  "tika-vin11t6:510_0": "Kiṁ vuttaṁ hoti?",
  "tika-vin11t6:510_1": "“Sappinā bhattaṁ dehī”ti sāmaññena viññāpentassa tameva vā “iminā sappiṁ katvā gaṇhathā”ti navanītādīsu aññataraṁ vā dhenuṁ vā mūlaṁ vā deti ce,",
  "tika-vin11t6:510_2": "“gosappinā bhattaṁ dehī”ti visesayuttaṁ katvā viññāpentassa tameva vā gonavanītādīni vā gāviṁ vā “idaṁ datvā sappiṁ gaṇhathā”ti mūlaṁ vā sace deti,",
  "tika-vin11t6:510_3": "visaṅketaṁ na hoti,",
  "tika-vin11t6:510_4": "yathāvatthukameva āpattiṁ āpajjatīti vuttaṁ hoti.",
  "tika-vin11t6:511_0": "Na aññathāti sappiṁ yācitavato “imaṁ gahetvā sappiṁ katvā gaṇhathā”ti avatvā “sappi natthi,",
  "tika-vin11t6:511_1": "idaṁ gaṇhathā”ti vatvā vā tuṇhībhūtena vā navanītādīsu kismiñci dinne visesaviññāpakassa tadaññadānepi visaṅketameva hotīti attho.",
  "tika-vin11t6:511_2": "Pāḷiyā anāgatepi dinne visaṅketameva hoti.",
  "tika-vin11t6:511_3": "“Sace pana aññaṁ pāḷiyā āgataṁ vā anāgataṁ vā deti,",
  "tika-vin11t6:511_4": "visaṅketa”nti aṭṭhakathāyaṁ vuttaṁ.",
  "tika-vin11t6:512_0": "1401.Pāḷiyanti pubbe dassitaṁ “sappi nāma gosappī”tiādiṁ niddesapāḷimāha.",
  "tika-vin11t6:512_1": "Yathāha “pāḷiyaṁ āgatanavanītādīni ṭhapetvā”tiādi.",
  "tika-vin11t6:512_2": "Aññehi navanītādīhi.",
  "tika-vin11t6:512_3": "Sahatthe karaṇavacanaṁ.",
  "tika-vin11t6:513_0": "1402.“Viññāpetvā”ti imassa kammabhūtaṁ “bhatta”nti adhikataṁ.",
  "tika-vin11t6:513_1": "Gāthābandhavasena vā-",
  "tika-vin11t6:513_2": "saddassa rasso kato.",
  "tika-vin11t6:513_3": "Ekato vāti yojanā,",
  "tika-vin11t6:513_4": "“nānato”tipi gahitameva,",
  "tika-vin11t6:513_5": "ekaṭṭhānato vā nānaṭṭhānato vāti vuttaṁ hoti.",
  "tika-vin11t6:513_6": "Yathāha “sace pana sabbehipi sappiādīhi ekaṭṭhāne vā nānaṭṭhāne vā viññāpetvā”tiādi.",
  "tika-vin11t6:513_7": "Teneva bhuñjatīti ettha parikappasūcakaṁ “ce”ti idañca avakaṁsasandassanatthaṁ “kusaggena ekabindumpī”ti idañca ajjhāharitabbaṁ.",
  "tika-vin11t6:513_8": "Matāti aṭṭhakathāyaṁ vuttaṁ sandhāyāha.",
  "tika-vin11t6:513_9": "Ekato vā nānato vā ṭhānā bhattaṁ viññāpetvā ekarasaṁ katvā antamaso kusaggena ekabindumpi bhuñjati ce,",
  "tika-vin11t6:513_10": "nava pācittiyo matāti yojanā.",
  "tika-vin11t6:514_0": "1403.",
  "tika-vin11t6:514_1": "Akappiyena sappinā dehīti vuttepīti yojanā,",
  "tika-vin11t6:514_2": "sahatthe karaṇavacanaṁ.",
  "tika-vin11t6:514_3": "“Bhatta”nti adhikataṁ.",
  "tika-vin11t6:514_4": "“Yesaṁ maṁsaṁ kappati,",
  "tika-vin11t6:514_5": "tesaṁ sappī”ti vuttappakārassa vipariyāyato akappiyaṁ daṭṭhabbaṁ.",
  "tika-vin11t6:514_6": "Tena ce detīti yadi tena yācitena teneva akappiyena saddhiṁ odanaṁ detīti.",
  "tika-vin11t6:515_0": "1404.Tathāsaññissāti tathāsaññino,",
  "tika-vin11t6:515_1": "gilānomhītisaññinoti attho.",
  "tika-vin11t6:515_2": "Yathāha “gilāno gilānasaññī,",
  "tika-vin11t6:515_3": "anāpattī”ti.",
  "tika-vin11t6:516_0": "1405.",
  "tika-vin11t6:516_1": "Gilānakāle viññattaṁ agilānassa bhuñjato anāpatti pakāsitāti yojanā.",
  "tika-vin11t6:516_2": "Evamitarehipi dvīhi padehi yojetabbaṁ.",
  "tika-vin11t6:516_3": "Yathāha “anāpatti gilāno hutvā viññāpetvā agilāno bhuñjatī”tiādi.",
  "tika-vin11t6:516_4": "Ñātakādīnanti ettha “āyatta”nti seso. Ādi-",
  "tika-vin11t6:516_5": "saddena “pavāritānaṁ aññassatthāya attano dhanena ummattakassa ādikammikassā”ti idaṁ saṅgaṇhātīti.",
  "tika-vin11t6:517_0": "1406. Cattāri samuṭṭhānāni dassetumāha “kāyato”tiādi.",
  "tika-vin11t6:518_0": "Paṇītabhojanakathāvaṇṇanā.",
  "tika-vin11t6:519_0": "1407.“Adinna”nti iminā adinnādānasikkhāpade viya parapariggahitaṁ avatvā appaṭiggahitameva vattabbaṁ.",
  "tika-vin11t6:519_1": "Yathāha “adinnaṁ nāma appaṭiggahitakaṁ vuccatī”ti.",
  "tika-vin11t6:519_2": "Mukhadvāranti mukhe dvāraṁ mukhadvāraṁ,",
  "tika-vin11t6:519_3": "galanāḷikā,",
  "tika-vin11t6:519_4": "iminā pana vacanena yaṁ kiñci ajjhoharaṇīyaṁ,",
  "tika-vin11t6:519_5": "taṁ mukhena vā pavisatu nāsikāya vā,",
  "tika-vin11t6:519_6": "galabilaṁ paviṭṭhameva āpattikaranti dīpeti.",
  "tika-vin11t6:519_7": "Āhāranti udakadantaponehi aññaṁ ajjhoharitabbaṁ yaṁ kiñci yāvakālikādiṁ.",
  "tika-vin11t6:519_8": "Yathāha “āhāro nāma udakadantaponaṁ ṭhapetvā yaṁ kiñci ajjhoharaṇīya”nti.",
  "tika-vin11t6:520_0": "Āhareyyāti mukhadvāraṁ paveseyya,",
  "tika-vin11t6:520_1": "iminā paragalaṁ akatvā mukhena paṭiggahitaggahaṇepi natthi dosoti sūcitaṁ.",
  "tika-vin11t6:520_2": "Tenevāha “dantaponodakaṁ hitvā”ti.",
  "tika-vin11t6:520_3": "Teneva vuttaṁ gaṇṭhipade “bhagavato dantakaṭṭhassa mukhadvāraṭhapane anāpattivacaneneva yaṁ kiñci vatthuṁ",
  "tika-vin11t6:520_4": "paragalaṁ akatvā mukhe ṭhapane anāpattibhāvo vutto”ti.",
  "tika-vin11t6:520_5": "Udakañhi yathāsukhaṁ pātuṁ,",
  "tika-vin11t6:520_6": "dantakaṭṭhañca dantaponaparibhogena paribhuñjituṁ vaṭṭati,",
  "tika-vin11t6:520_7": "tassa pana rasaṁ gilituṁ na vaṭṭati.",
  "tika-vin11t6:520_8": "Sacepi dantakaṭṭharaso ajānantassa anto pavisati,",
  "tika-vin11t6:520_9": "pācittiyameva.",
  "tika-vin11t6:520_10": "Dante punanti nimmale karonti etenāti dantaponaṁ.",
  "tika-vin11t6:521_0": "1408- 9.",
  "tika-vin11t6:521_1": "Byatirekamukhena adinnalakkhaṇaṁ,",
  "tika-vin11t6:521_2": "padabhājane ca vuttanayena paṭhamaṁ dinnalakkhaṇaṁ dassento āha “hatthapāso”tiādi.",
  "tika-vin11t6:521_3": "Hatthapāsoti pavāraṇasikkhāpade –",
  "tika-vin11t6:522_0": "“Gaṇhato pacchimaṁ aṅgaṁ, dadato purimaṁ pana;",
  "tika-vin11t6:523_0": "Ubhinnaṁ aḍḍhateyyaṁ ce, vinā hatthaṁ pasārita”nti. –",
  "tika-vin11t6:524_0": "Vuttalakkhaṇo hatthapāso.",
  "tika-vin11t6:524_1": "Abhinīhāroti tattheva vuttanayena abhimukhaṁ katvā haraṇañca.",
  "tika-vin11t6:524_2": "Majjhimuccāraṇakkhamoti paṭiggahetabbabhārassa ukkaṭṭhaparicchedena thāmamajjhimena purisena ukkhipanārahatā.",
  "tika-vin11t6:524_3": "Bhāvappadhānoyaṁ niddeso.",
  "tika-vin11t6:524_4": "Avakaṁso pana “antamaso rathareṇumattampī”ti aṭṭhakathāvacanato veditabbo.",
  "tika-vin11t6:524_5": "Uccāraṇaṁ ukkhipanaṁ.",
  "tika-vin11t6:524_6": "“Amanusso”ti iminā tadaññasattasāmaññena tiracchānagatāpi veditabbā.",
  "tika-vin11t6:524_7": "“Pakkhī vā”tiādivakkhamānena vā veditabbā.",
  "tika-vin11t6:524_8": "Kāyādināti kāyakāyapaṭibaddhanissaggiyānaṁ aññatarena.",
  "tika-vin11t6:524_9": "Tenevāha “tidhā”ti.",
  "tika-vin11t6:525_0": "Dvidhāti kāyena vā kāyapaṭibaddhena vā.",
  "tika-vin11t6:525_1": "Pañcaṅgasaṁyogeti ettha “hatthapāso”ti paṭhamaṅgaṁ,",
  "tika-vin11t6:525_2": "“abhinīhāro”ti dutiyaṁ,",
  "tika-vin11t6:525_3": "“majjhimuccāraṇakkhamo”ti tatiyaṁ,",
  "tika-vin11t6:525_4": "“manusso…pe…",
  "tika-vin11t6:525_5": "tidhā”ti catutthaṁ,",
  "tika-vin11t6:525_6": "“paṭiggaṇhāti…pe…",
  "tika-vin11t6:525_7": "dvidhā”ti pañcamanti imāni pañca aṅgāni,",
  "tika-vin11t6:525_8": "pañcannaṁ aṅgānaṁ saṁyogo samāgamo sannipāto pañcaṅgasaṁyogo, tasmiṁ.",
  "tika-vin11t6:525_9": "Gahaṇanti paṭiggahaṇaṁ.",
  "tika-vin11t6:525_10": "Tassa bhikkhuno.",
  "tika-vin11t6:525_11": "Rūhati sampajjati.",
  "tika-vin11t6:526_0": "1410-",
  "tika-vin11t6:526_1": "12.Itaroti paṭiggāhako.",
  "tika-vin11t6:526_2": "Tassa aṅgassa.",
  "tika-vin11t6:526_3": "Na gacchatīti nago,",
  "tika-vin11t6:526_4": "“nago”ti rukkhopi pabbatopi vuccati.",
  "tika-vin11t6:526_5": "Evarūpeti īdise uccanīcaṭṭhāne.",
  "tika-vin11t6:527_0": "1413.Soṇḍāyāti hatthena.",
  "tika-vin11t6:528_0": "1415-",
  "tika-vin11t6:528_1": "6.Īsakaṁ onatvā thokaṁ nāmetvā tena bhikkhunā taṁ heṭṭhimaṁ bhājanaṁ ekadesenāpi paṭicchitabbanti yojanā.",
  "tika-vin11t6:529_0": "1417.Ugghāṭetvā uccāretvā, bhājanāni visuṁ visuṁ oropetvāti vuttaṁ hoti.",
  "tika-vin11t6:530_0": "1418.Kājabhattanti bhattakājaṁ,",
  "tika-vin11t6:530_1": "bhattabharitaṁ piṭakanti vuttaṁ hoti.",
  "tika-vin11t6:530_2": "Onatvā detīti sayaṁ onamitvā byābhaṅgiṁ deti.",
  "tika-vin11t6:531_0": "1419.“Tiṁsahattho”ti idaṁ tiṁsaratanamatto ce hoti,",
  "tika-vin11t6:531_1": "“dūra”nti na parisaṅkitabboti dassanatthamāha.",
  "tika-vin11t6:531_2": "Gahitekasminti ubhayakoṭīsu ṭhapite dve ghaṭe paṭiggahāpetuṁ hatthapāse ṭhitena dāyakena diyyamānaṁ tiṁsahatthaveṇuṁ",
  "tika-vin11t6:531_3": "paṭiggaṇhantena yena kenaci kāyappadesena vā kāyapaṭibaddhena vā “imaṁ gaṇhāmī”ti ābhogaṁ katvā mañcādīsu",
  "tika-vin11t6:531_4": "yattha katthaci phusitvā paṭiggahiteti vuttaṁ hoti.",
  "tika-vin11t6:531_5": "Taṁ sabbanti tesu dvīsu ghaṭesu pakkhittaṁ sabbameva.",
  "tika-vin11t6:531_6": "Gahitamevāti paṭiggahitameva hoti,",
  "tika-vin11t6:531_7": "dāyakassa hatthapāsabbhantare gatattā idaṁ tassa kāyapaṭibaddhanti “dūra”nti saṅkā na kātabbāti evakārena dīpeti.",
  "tika-vin11t6:531_8": "“Dvīsu ghaṭesu bhūmiyaṁ ṭhapitesupi tattha bandhanaveḷuyaṁ paṭiggaṇhanamatteneva paṭiggahitaṁ hotī”ti gaṇṭhipade vuttaṁ.",
  "tika-vin11t6:532_0": "1420-",
  "tika-vin11t6:532_1": "24.“Kaṭasārake”ti iminā doṇiphalakādayo upalakkhitā.",
  "tika-vin11t6:532_2": "“Nisīdatī”ti idaṁ “tiṭṭhatī”tiādīnaṁ upalakkhaṇaṁ.",
  "tika-vin11t6:532_3": "Mañcādīni phusitvāti ettha “aṅguliyāpī”ti seso.",
  "tika-vin11t6:532_4": "Yathāha “paṭiggahaṇasaññāya mañcādīni aṅguliyāpi phusitvā ṭhitena vā nisinnena vā nipannena vā”tiādi.",
  "tika-vin11t6:532_5": "Pattesūti tathā ṭhapitesu sabbesu pattesuyeva.",
  "tika-vin11t6:532_6": "Yañca dīyatīti ettha “tathā ṭhitenā”ti sāmatthiyā labbhati.",
  "tika-vin11t6:533_0": "Mañcādīsu aṅguliādinā yena kenaci phuṭṭhamattepi paṭiggahaṇassa ruhaṇabhāvaṁ dassetvā idāni tadārohaṇenāpi",
  "tika-vin11t6:533_1": "sijjhatīti dassetumāha “paṭiggahessāmī”tiādi.",
  "tika-vin11t6:533_2": "Sace pana paṭiggahessāmicceva mañcādīni āruhitvā nisīdati,",
  "tika-vin11t6:533_3": "dāyakopi hatthapāse ṭhatvāna deti ce,",
  "tika-vin11t6:533_4": "taṁ sabbaṁ gahitaṁ hotīti yojanā.",
  "tika-vin11t6:534_0": "Kucchiyā kucchiṁ āhacca ye pattā bhūmiyaṁ ṭhitā,",
  "tika-vin11t6:534_1": "tesu yaṁ yaṁ pattaṁ aṅguliyāpi vā sūciyāpi vā phusitvā nisinno,",
  "tika-vin11t6:534_2": "tattha tattheva dīyamānampi paṭiggaṇhāti,",
  "tika-vin11t6:534_3": "vaṭṭatīti yojanā.",
  "tika-vin11t6:535_0": "1425.",
  "tika-vin11t6:535_1": "Kaṭasārādayo sace mahantā,",
  "tika-vin11t6:535_2": "paṭiggahaṇaṁ na ruheyyāti vikappo siyāti tannivattanatthamāha “kaṭasārake”tiādi.",
  "tika-vin11t6:535_3": "“Mahantasmi”nti iminā kaṭasārakassa puna vacane hetumāha.",
  "tika-vin11t6:535_4": "Hatthattharaṁ nāma hatthipiṭṭhe attharitabbaṁ attharaṇaṁ. Ādi-",
  "tika-vin11t6:535_5": "saddena assatthararathattharādiṁ saṅgaṇhāti.",
  "tika-vin11t6:535_6": "Ṭhitapattesu diyyamānaṁ gaṇhato paṭiggahaṇaruhaṇahetuṁ dasseti “hatthapāsasmiṁ vijjamāne tū”ti. Tu-",
  "tika-vin11t6:535_7": "saddo vuttavisesameva joteti.",
  "tika-vin11t6:536_0": "1426.Tatthajātakapaṇṇesūti rukkheyeva ṭhitesu paṇṇesu.",
  "tika-vin11t6:536_1": "Gahetunti paṭiggahetuṁ.",
  "tika-vin11t6:536_2": "“Na panetānī”tiādi yena hetunā na vaṭṭati,",
  "tika-vin11t6:536_3": "tassa dassanaṁ. Hi-",
  "tika-vin11t6:536_4": "saddo pasiddhiṁ sūceti.",
  "tika-vin11t6:537_0": "1427.",
  "tika-vin11t6:537_1": "Thāmamajjhimena purisena ukkhipituṁ asakkuṇeyyaṁ asaṁhāriyaṁ.",
  "tika-vin11t6:537_2": "Tādiseti tathārūpe,",
  "tika-vin11t6:537_3": "asaṁhāriyeti vuttaṁ hoti.",
  "tika-vin11t6:537_4": "Khāṇubaddheti bhūmiyaṁ nikhātakhāṇuke baddhe.",
  "tika-vin11t6:538_0": "1428.Tintiṇikāti ciñcā. Ādi-",
  "tika-vin11t6:538_1": "saddena tathā khuddakānaṁ kadambapupphapaṇṇādīnaṁ gahaṇaṁ.",
  "tika-vin11t6:538_2": "“Tintiṇikādipaṇṇesū”ti vacanato sākhāsu paṭiggahaṇaṁ ruhatīti daṭṭhabbaṁ.",
  "tika-vin11t6:538_3": "Bhūmiyaṁ patthaṭesūti yojetabbaṁ.",
  "tika-vin11t6:538_4": "Yathāha “bhūmiyaṁ atthatesu sukhumesu tintiṇikādipaṇṇesupi paṭiggahaṇaṁ na ruhatī”ti.",
  "tika-vin11t6:539_0": "1429.Parivesakoti dāyako.",
  "tika-vin11t6:540_0": "1430. Asesato puñchitvāti yojanā.",
  "tika-vin11t6:541_0": "1431.Paṭiggahetvāvāti pattaṁ paṭiggahetvāva. Bhikkhā gahetabbāti sambandho.",
  "tika-vin11t6:542_0": "1432.Apaṭiggahiteti ettha “patte”ti seso. Taṁ pacchā paṭiggahetvā paribhuñjato anāpattīti yojanā.",
  "tika-vin11t6:543_0": "1433.Anādiyitvāti aggahetvā, tasmiṁ vacane ādaraṁ akatvāti vuttaṁ hoti.",
  "tika-vin11t6:544_0": "1435.Aññassa anupasampannassa.",
  "tika-vin11t6:545_0": "1436.",
  "tika-vin11t6:545_1": "Pubbābhogassa anurūpavasena “sāmaṇerassa taṁ datvā…pe…",
  "tika-vin11t6:545_2": "pana vaṭṭatī”ti vuttaṁ.",
  "tika-vin11t6:545_3": "Yasmā pana taṁ “aññassa dassāmī”ti cittuppādamattena parasantakaṁ nāma na hoti,",
  "tika-vin11t6:545_4": "tasmā tassa adatvāpi paṭiggahetvā paribhuñjituṁ vaṭṭati.",
  "tika-vin11t6:546_0": "1437-",
  "tika-vin11t6:546_1": "9.Bhikkhunoti aññassa bhikkhussa.",
  "tika-vin11t6:546_2": "Bhattassāti kañjikādidravamissabhattamāha.",
  "tika-vin11t6:546_3": "Uplavatīti upari plavati.",
  "tika-vin11t6:546_4": "Kañjikanti āranālaṁ,",
  "tika-vin11t6:546_5": "imassa upalakkhaṇattā khīratakkādidravaṁ saṅgahitaṁ.",
  "tika-vin11t6:546_6": "Pavāhetvāti matthakato palāpetvā.",
  "tika-vin11t6:546_7": "Anto paviṭṭhaṁ sace tanti taṁ rajaṁ yadi bhattassa anto paviṭṭhaṁ hoti.",
  "tika-vin11t6:546_8": "Paṭiggahetabbanti anupasampanne asati hatthato amocenteneva yattha anupasampanno atthi,",
  "tika-vin11t6:546_9": "taṁ tattha netvā paṭiggahetabbaṁ.",
  "tika-vin11t6:547_0": "1440.Apanīyāvāti ettha “thūla”nti idaṁ “sukhumaṁ ce”ti vakkhamānavipariyāyato labbhati.",
  "tika-vin11t6:547_1": "Sabhattaṁ apanīyāti sambandho.",
  "tika-vin11t6:547_2": "Yathāha “uparibhattena saddhiṁ apanetabbaṁ,",
  "tika-vin11t6:547_3": "paṭiggahetvā vā bhuñjitabba”nti.",
  "tika-vin11t6:548_0": "1441.Thevoti bindu. Thevo…pe…",
  "tika-vin11t6:548_1": "vaṭṭatīti ettha yathā paṭhamataraṁ patitatheve doso natthi,",
  "tika-vin11t6:548_2": "tathā ākiritvā apanentānaṁ pacchā patitathevepi abhihaṭattā nevatthi doso.",
  "tika-vin11t6:549_0": "1442-",
  "tika-vin11t6:549_1": "4.Carukenāti khuddakaukkhaliyā.",
  "tika-vin11t6:549_2": "Tato carukato.",
  "tika-vin11t6:549_3": "Masīti jallikāādikā bhasmā.",
  "tika-vin11t6:549_4": "Bhājaneti bhājanapattādibhājane.",
  "tika-vin11t6:549_5": "Tassa cāti tassa masiādino ca.",
  "tika-vin11t6:550_0": "Anantarassa bhikkhussa dīyamānaṁ yaṁ pattato uppatitvā itarassa bhikkhuno patte sace patati,",
  "tika-vin11t6:550_1": "taṁ paṭiggahitameva hoti,",
  "tika-vin11t6:550_2": "tasmā vaṭṭatevāti yojanā.",
  "tika-vin11t6:550_3": "“Dīyamāna”nti ettha “bhattādikaṁ yaṁ kiñcī”ti pakaraṇato labbhati.",
  "tika-vin11t6:550_4": "Vaṭṭatevā yanti ettha “vaṭṭateva aya”nti padacchedo na kātabbo “aya”nti iminā sambandhanīyassa abhāvato. Tasmā va-",
  "tika-vin11t6:550_5": "kāro gāthāchandavasena dīghaṁ katvā vuttoti veditabbo.",
  "tika-vin11t6:551_0": "1445-",
  "tika-vin11t6:551_1": "6.Pāyāsassāti ettha pūraṇayoge sāmivacanaṁ,",
  "tika-vin11t6:551_2": "pāyāsenāti vuttaṁ hoti.",
  "tika-vin11t6:551_3": "Uṇhatoti uṇhattā.",
  "tika-vin11t6:551_4": "Na sakkatīti na sakkoti.",
  "tika-vin11t6:551_5": "Mukhavaṭṭiyaṁ vaṭṭatīti mukhavaṭṭiṁ ukkhipitvā hatthe phusāpite gaṇhituṁ vaṭṭati.",
  "tika-vin11t6:551_6": "Tathā mukhavaṭṭiyā gahetuṁ na sakkā ce,",
  "tika-vin11t6:551_7": "ādhārakenapi gahetabboti yojanā.",
  "tika-vin11t6:552_0": "1447- 8.",
  "tika-vin11t6:552_1": "Āhariyamānaṁ vā neva jānāti,",
  "tika-vin11t6:552_2": "dīyamānaṁ vā na jānātīti yojanā.",
  "tika-vin11t6:552_3": "Gāthābandhavasena “jānatī”ti rasso kato.",
  "tika-vin11t6:552_4": "Ābhoganti “gaṇhāmī”ti ābhogaṁ.",
  "tika-vin11t6:552_5": "Yathāha mahāpaccariyaṁ “ābhogamattameva hi ettha pamāṇa”nti.",
  "tika-vin11t6:552_6": "“Kāyena vā kāyapaṭibaddhena vā paṭiggaṇhātī”ti vuttattā pattaṁ gahetvā nisinnattā “kāyapaṭibaddhena gaṇhissāmī”ti ābhogaṁ katvātipi yujjateva.",
  "tika-vin11t6:553_0": "1449.“Hatthena muñcitvā”ti idaṁ “ādhārakampi vā”ti imināpi yojetabbaṁ.",
  "tika-vin11t6:553_1": "“Pādena pelletvā”ti iminā pana “ādhāraka”nti idameva yojetabbaṁ.",
  "tika-vin11t6:553_2": "Yathāha “hatthena ādhārakaṁ muñcitvā pādena pelletvā niddāyatī”ti.",
  "tika-vin11t6:553_3": "Pelletvāti pīḷetvā,",
  "tika-vin11t6:553_4": "akkamitvāti vuttaṁ hoti.",
  "tika-vin11t6:554_0": "1450. Kami-dhātussa majjhe “akka”iti padacchedo yatihīnadosoti.",
  "tika-vin11t6:555_0": "“Siloke niyataṭṭhānaṁ, padacchedaṁ yatiṁ vidū;",
  "tika-vin11t6:556_0": "Tadapetaṁ yatibbhaṭṭhaṁ, savanubbejanaṁ yathā”ti. –",
  "tika-vin11t6:557_0": "Daṇḍinā vuttalakkhaṇato siddhatāya doso yathā na hoti,",
  "tika-vin11t6:557_1": "tathā vicāretvā gahetabbaṁ.",
  "tika-vin11t6:557_2": "Keci panettha i-",
  "tika-vin11t6:557_3": "kārāgamassa paccayabhāvattā taṁsahito ma-",
  "tika-vin11t6:557_4": "kāro taggahaṇena saṅgayhatīti ubhayapakkhabhāgīti dhātupaccayānaṁ majjhe yatiyā icchitattā na dosoti pariharanti.",
  "tika-vin11t6:557_5": "Jāgarassāpīti aniddāyantassāpi.",
  "tika-vin11t6:557_6": "Anādaroti anādarabhāvo.",
  "tika-vin11t6:558_0": "1451.Tasmāti tathā gahaṇassa anādarabhāvato.",
  "tika-vin11t6:558_1": "Tanti taṁ ādhārakaṁ pādena akkamitvā paṭiggahaṇañca.",
  "tika-vin11t6:558_2": "Dīyamānanti dāyakena paṭiggahāpiyamānaṁ.",
  "tika-vin11t6:558_3": "Patatīti paṭiggāhakassa hatthaṁ aphusitvā rajorahitāya suddhabhūmiyā vā paduminipaṇṇādīsu vā patati.",
  "tika-vin11t6:558_4": "Yathāha “yaṁ diyyamānaṁ dāyakassa hatthato parigaḷitvā suddhāya bhūmiyā vā paduminipaṇṇavatthakaṭasārakādīsu vā patati,",
  "tika-vin11t6:558_5": "taṁ sāmaṁ gahetvā paribhuñjituṁ vaṭṭatī”ti.",
  "tika-vin11t6:558_6": "Sarajāya bhūmiyā patite rajaṁ puñchitvā vā dhovitvā vā paṭiggahāpetvā vā paribhuñjitabbanti idaṁ aṭṭhakathāyaṁ",
  "tika-vin11t6:558_7": "pana “sarajāya bhūmiyaṁ patatī”tiādinā dassitaṁ.",
  "tika-vin11t6:558_8": "Gahetunti ettha “bhuñjitu”nti ca vaṭṭatīti ettha “pariccattaṁ dāyakehī”ti ca seso.",
  "tika-vin11t6:558_9": "Yathāha “anujānāmi bhikkhave yaṁ diyyamānaṁ patati,",
  "tika-vin11t6:558_10": "taṁ sāmaṁ gahetvā paribhuñjituṁ.",
  "tika-vin11t6:558_11": "Pariccattaṁ taṁ bhikkhave dāyakehī”ti.",
  "tika-vin11t6:558_12": "“Yaṁ diyyamānaṁ patatī”ti avisesena vuttattā catūsupi kālikesu ayaṁ nayo veditabbo.",
  "tika-vin11t6:559_0": "1452. Abbohārikanayaṁ dassetumāha “bhuñjantāna”nti.",
  "tika-vin11t6:560_0": "1453-",
  "tika-vin11t6:560_1": "4.Taṁ malaṁ.",
  "tika-vin11t6:560_2": "Tesūti ucchuādīsu vatthūsu.",
  "tika-vin11t6:560_3": "Tanti malamissakaṁ ucchuādikaṁ vatthu.",
  "tika-vin11t6:560_4": "Na paññāyatīti na pana paññāyati.",
  "tika-vin11t6:560_5": "Tasminti ucchuādivatthusmiṁ.",
  "tika-vin11t6:561_0": "1455.Nisadodukkhalādīnanti ādi-saddena nisadapotamusalādīnaṁ gahaṇaṁ.",
  "tika-vin11t6:562_0": "1456.",
  "tika-vin11t6:562_1": "Vāsiyā upalakkhaṇattā tajjātikaṁ yaṁ kiñci satthampi gahetabbaṁ.",
  "tika-vin11t6:562_2": "Khīreti anupasampannena tāpitakhīre,",
  "tika-vin11t6:562_3": "idaṁ upari āmakassa visuṁ gahaṇena viññāyati.",
  "tika-vin11t6:562_4": "Nīlikāti nīlavaṇṇaṁ.",
  "tika-vin11t6:562_5": "Satthake viya nicchayoti satthena uṭṭhitamale ucchukhaṇḍe viya paṭiggahetvā paribhuñjitabbanti vinicchayo veditabbo.",
  "tika-vin11t6:563_0": "1457.Tanti taṁ aggisantattavāsiādiṁ, tāpavatthuto vāsi gahetabbā.",
  "tika-vin11t6:564_0": "1459.Tanti taṁ hatthādikāyāvayavaṁ vā cīvaraṁ vā dhovitvā patitakiliṭṭhajalamissamodanaṁ.",
  "tika-vin11t6:564_1": "Rukkhamūlādīsu nisīditvā bhuñjantassa pattādīsu rukkhapaṇṇādiṁ dhovitvā patitakiliṭṭhodakepi eseva vinicchayoti dassetumāha “esevā”tiādi.",
  "tika-vin11t6:565_0": "1460.",
  "tika-vin11t6:565_1": "Jalaṁ sace suddhaṁ patati,",
  "tika-vin11t6:565_2": "vaṭṭatīti yojanā,",
  "tika-vin11t6:565_3": "“rukkhato”ti labbhati.",
  "tika-vin11t6:565_4": "Abbhokāse ca sace suddhaṁ toyaṁ patati,",
  "tika-vin11t6:565_5": "vaṭṭatīti ettha “ākāsato”ti labbhati.",
  "tika-vin11t6:565_6": "Ubhayatthāpi rukkhapaṇṇesu,",
  "tika-vin11t6:565_7": "ākāse ca rajassa paṭhamameva vassodakena dhovitattā āha “suddha”nti.",
  "tika-vin11t6:566_0": "1461.Acchupantenāti aphusantena. Tassa sāmaṇerassa.",
  "tika-vin11t6:567_0": "1462.Pattanti anupasampannassa pattaṁ.",
  "tika-vin11t6:567_1": "Chupitvāti anupasampannapattagatodanaṁ phusitvā.",
  "tika-vin11t6:567_2": "Taṁ attano patte bhattaṁ.",
  "tika-vin11t6:567_3": "Yathāha “appaṭiggahite odanaṁ chupitvā puna attano patte odanaṁ gaṇhantassa uggahitako hotī”ti.",
  "tika-vin11t6:568_0": "1464.Pacchāti tasmiṁ gahitepi agahitepi pacchā. Taṁ paṭiggahitabhojanaṁ.",
  "tika-vin11t6:569_0": "1467.Tassa attano pattagatassa bhattassa.",
  "tika-vin11t6:570_0": "1468.Parenāti appaṭiggahitapattena.",
  "tika-vin11t6:571_0": "1469- 70.",
  "tika-vin11t6:571_1": "“Yāguādīnaṁ pacane bhikkhūnaṁ bhājane”ti sambandho.",
  "tika-vin11t6:571_2": "Pacanti etthāti pacanaṁ, bhājanaṁ.",
  "tika-vin11t6:571_3": "Bhājanūpari hatthesu sāmaṇerassāti bhājanassa upari katesu sāmaṇerassa hatthesu.",
  "tika-vin11t6:571_4": "Patitaṁ hatthato tasminti tassa sāmaṇerassa hatthato parigaḷitvā tasmiṁ bhājane patitaṁ.",
  "tika-vin11t6:572_0": "1471.",
  "tika-vin11t6:572_1": "“Na karoti akappiya”nti ettha kāraṇamāha “pariccattañhi ta”nti.",
  "tika-vin11t6:572_2": "Tañhi yasmā pariccattaṁ,",
  "tika-vin11t6:572_3": "tasmā akappiyaṁ na karotīti vuttaṁ hoti.",
  "tika-vin11t6:572_4": "Evaṁ akatvāti yathāvuttapakārena akatvā.",
  "tika-vin11t6:572_5": "Ākirateva ceti sace bhājane ākirati eva.",
  "tika-vin11t6:572_6": "Taṁ tathā pakkhittaṁ bhattabhājanaṁ.",
  "tika-vin11t6:572_7": "Nirāmisaṁ katvāti tattha patitaṁ āmisaṁ yathā na tiṭṭhati,",
  "tika-vin11t6:572_8": "evaṁ dhovitvā bhuñjitabbanti sambandho.",
  "tika-vin11t6:573_0": "1472-3.Kuṭanti ghaṭaṁ. Āvajjetīti kuṭaṁ nāmetvā yāguṁ āsiñcati.",
  "tika-vin11t6:574_0": "1474.Hattheti dve hatthe. Tatthāti tattha bhūmiyaṁ ṭhapitesu dvīsu hatthatalesu.",
  "tika-vin11t6:575_0": "1475-",
  "tika-vin11t6:575_1": "6.Ekassa gahaṇūpagaṁ ce bhāranti thāmamajjhimena ekena purisena ukkhipanappamāṇaṁ bhāraṁ sace bhaveyya.",
  "tika-vin11t6:575_2": "“Tathā”ti iminā “ekassa gahaṇūpagaṁ bhāra”nti idaṁ paccāmasati.",
  "tika-vin11t6:576_0": "1477.Laggentīti olambanti. Tatthāti tasmiṁ mañcapīṭhe. Vaṭṭatevāti uggahitakaṁ na hotīti dīpeti.",
  "tika-vin11t6:577_0": "1478.Sammujjantoti sammajjanto. Ghaṭṭetīti asañcicca sammajjaniyā phusati.",
  "tika-vin11t6:578_0": "1479.Taṁ ñatvāti paṭiggahitabhāvaṁ ñatvā. Ṭhapetuṁ vaṭṭati uggahitakaṁ na hotīti adhippāyo.",
  "tika-vin11t6:579_0": "1480.Tanti paṭiggahitasaññāya gahitaṁ taṁ appaṭiggahitaṁ.",
  "tika-vin11t6:579_1": "Aññathā pana na kattabbanti apihitaṁ pidhātuñca pihitaṁ vivarituñca na vaṭṭatīti attho.",
  "tika-vin11t6:580_0": "1481.Bahiṭhapeti ceti yadi pubbe ṭhapitaṭṭhānato bahi ṭhapeti.",
  "tika-vin11t6:580_1": "Tenāti bahi ṭhapetvā muttahatthena tena bhikkhunā.",
  "tika-vin11t6:580_2": "Tanti bahi ṭhapitaṁ hatthato muttaṁ.",
  "tika-vin11t6:580_3": "Ñatvāti appaṭiggahitabhāvaṁ ñatvā.",
  "tika-vin11t6:580_4": "Taṁ tathā ñatvā ṭhapitaṁ.",
  "tika-vin11t6:581_0": "1482-",
  "tika-vin11t6:581_1": "3.Uṭṭheti yadi kaṇṇikāti sace kaṇṇikā sañjāyati.",
  "tika-vin11t6:581_2": "Siṅgiverādiketi ettha ādi-",
  "tika-vin11t6:581_3": "saddena pipphaliādīnaṁ gahaṇaṁ.",
  "tika-vin11t6:581_4": "Mūleti pañcamūlādike mūle.",
  "tika-vin11t6:581_5": "Ghuṇacuṇṇanti ghuṇapāṇakehi uppāditacuṇṇaṁ.",
  "tika-vin11t6:581_6": "“Tathā”ti iminā “uṭṭhetī”ti kiriyaṁ paccāmasati.",
  "tika-vin11t6:581_7": "Taṁsamuṭṭhānatoti paṭiggahitatelādīsu samuppannattā.",
  "tika-vin11t6:581_8": "Taññevāti pavuccatīti paṭhamapaṭiggahitaṁ tameva telādikanti vuccati.",
  "tika-vin11t6:581_9": "Tenāha “paṭiggahaṇa…pe…",
  "tika-vin11t6:581_10": "na vijjatī”ti.",
  "tika-vin11t6:582_0": "1484-",
  "tika-vin11t6:582_1": "5.Kocipuggaloti sāmaṇeragamikādīsupi yo koci satto.",
  "tika-vin11t6:582_2": "Tālapiṇḍinti tālakaṇṇikaṁ phalaṁ.",
  "tika-vin11t6:582_3": "Añño bhūmaṭṭhoti bhūmiyaṁ ṭhito añño koci puggalo itthī vā puriso vā.",
  "tika-vin11t6:583_0": "1486.Chinditvāti chindaṁ katvā.",
  "tika-vin11t6:583_1": "Vatinti hatthapāsappahonakabahalavatiṁ.",
  "tika-vin11t6:583_2": "Yathāha “hatthapāse satī”ti.",
  "tika-vin11t6:583_3": "Daṇḍake aphusitvāvāti yattakena gamanavego nibbāyati, ettakaṁ,",
  "tika-vin11t6:583_4": "paharaṇato vatidaṇḍake vā appaharitvāti vuttaṁ hoti.",
  "tika-vin11t6:583_5": "Paharitvā ṭhatvā gacchati ce,",
  "tika-vin11t6:583_6": "na vaṭṭati.",
  "tika-vin11t6:583_7": "Yathāha aṭṭhakathāyaṁ “mayaṁ pana ‘yaṁ ṭhānaṁ pahaṭaṁ,",
  "tika-vin11t6:583_8": "tato sayaṁ patitamiva hotī’ti takkayāma.",
  "tika-vin11t6:583_9": "Tasmimpi aṭṭhatvā gacchante yujjati suṅkaghātakato pavaṭṭetvā bahi patitabhaṇḍaṁ viyā”ti.",
  "tika-vin11t6:584_0": "1487-",
  "tika-vin11t6:584_1": "8.Pākāroti ettha “vatiṁ vā”ti aṭṭhakathāyaṁ āgatattā idaṁ adhikārato gahetabbaṁ.",
  "tika-vin11t6:584_2": "“Na puthulo”ti ettha adhippetappamāṇaṁ dassetumāha “anto…pe…",
  "tika-vin11t6:584_3": "pahoti ce”ti.",
  "tika-vin11t6:584_4": "“Uddhaṁ hatthasataṁ gantvā”ti iminā dāyakassa dātumicchāya ākāsaṁ taṁ ukkhipitvā vissaṭṭhabhāvaṁ ñāpeti.",
  "tika-vin11t6:584_5": "Sampattanti hatthappattaṁ.",
  "tika-vin11t6:584_6": "Gaṇhatoti paṭiggahaṇasaññāya gaṇhato.",
  "tika-vin11t6:585_0": "1489.“Sāmaṇera”nti idaṁ upalakkhaṇanti gihinopi gahaṇaṁ. Tatthevāti khandhe eva. Nisinno sāmaṇero.",
  "tika-vin11t6:586_0": "1491-",
  "tika-vin11t6:586_1": "2.Phaliniṁ sākhanti phalavatiṁ sākhaṁ.",
  "tika-vin11t6:586_2": "“Khāditu”nti idaṁ “citte samuppanne”ti iminā yojetabbaṁ.",
  "tika-vin11t6:586_3": "Sace phalaṁ khādati,",
  "tika-vin11t6:586_4": "evaṁ khādituṁ vaṭṭatīti yojanā.",
  "tika-vin11t6:586_5": "Makkhikānaṁ nivāratthanti makkhikānaṁ nivāretuṁ.",
  "tika-vin11t6:587_0": "1493.",
  "tika-vin11t6:587_1": "Chāyatthañca makkhikā nivāretuñca gayhamānā phalasākhā sukhaparibhogatthāya kappiyaṁ kārāpetvā paṭiggahitā ce,",
  "tika-vin11t6:587_2": "khāditumicchāya sati puna appaṭiggahitāpi vaṭṭatīti dassetumāha “kappiyaṁ pana kāretvā”tiādi.",
  "tika-vin11t6:588_0": "1494- 5.",
  "tika-vin11t6:588_1": "“Taṁ so paṭiggahāpetvā”ti vakkhamānattā “gahetvā”ti idaṁ appaṭiggahāpetvā gahaṇaṁ sandhāya vuttanti gahetabbaṁ.",
  "tika-vin11t6:588_2": "Taṁ paṭiggahitanti ettha “ce pubbamevā”ti seso.",
  "tika-vin11t6:589_0": "1496- 9.",
  "tika-vin11t6:589_1": "Bhikkhussa pātheyyataṇḍuleti sambandho.",
  "tika-vin11t6:589_2": "Soti sāmaṇero.",
  "tika-vin11t6:589_3": "Itarehīti bhikkhunā gahitehi attano taṇḍulehi.",
  "tika-vin11t6:590_0": "Dvīsu pattesūti upalakkhaṇaṁ.",
  "tika-vin11t6:590_1": "Bahūsupi eseva nayo.",
  "tika-vin11t6:590_2": "Attanā laddhaṁ bhikkhūnaṁ datvā tehi laddhaṁ attanā gahetvā aññesaṁ dānavasena bahunnampi dātuṁ vaṭṭatīti",
  "tika-vin11t6:590_3": "aṭṭhakathāyaṁ vuttaṁ tameva dassetumāha “yāguṁ bhikkhussā”tiādi.",
  "tika-vin11t6:590_4": "“Āvuso tuyhaṁ yāguṁ mayhaṁ dehī’ti evaṁ therehi paṭipāṭiyā yācitvāpi pivituṁ vaṭṭati,",
  "tika-vin11t6:590_5": "sabbehi sāmaṇerassa santakameva bhuttaṁ hotī”ti aṭṭhakathāyaṁ vuttaṁ.",
  "tika-vin11t6:590_6": "Sāmaṇerassa pītattāti ettha “yāguyā”tiidaṁ adhikārato labbhati.",
  "tika-vin11t6:591_0": "1500.Imassāti pātheyyataṇḍulahārakassa. “Na visesatā”ti iminā visuṁ avattabbataṁ dīpeti.",
  "tika-vin11t6:592_0": "1501.Assa visesassāti yathāvuttavinicchayavisesassa visuṁ vattabbabhāveti seso.",
  "tika-vin11t6:592_1": "Tassāti sāmaṇerataṇḍulahārakassa bhikkhussa.",
  "tika-vin11t6:592_2": "Sālayabhāvanti attanā haṭataṇḍulesu parikkhīṇesu “idaṁ amhākampi padassatī”ti sālayabhāvo.",
  "tika-vin11t6:592_3": "Chāyādīnamatthāya gayhamānāya sākhāya imissā phalaṁ khāditukāmatāya sati khādanārahanti ālayassa kātuṁ sakkuṇeyyattā ayampi avisesoti viññāyati,",
  "tika-vin11t6:592_4": "tattha sambhavantaṁ pana visesaṁ dassetumāhāti vattuṁ yujjati.",
  "tika-vin11t6:593_0": "1502-",
  "tika-vin11t6:593_1": "4.Niccāletuṁ na sakkotīti niccāletvā sakkharā apanetuṁ na sakkoti.",
  "tika-vin11t6:593_2": "Celakoti cūḷasāmaṇero.",
  "tika-vin11t6:593_3": "Pakkakālasmiṁ vivaritvā pakkatā ñātabbāti yojanā. Pi-",
  "tika-vin11t6:593_4": "saddo pana-",
  "tika-vin11t6:593_5": "saddatthe.",
  "tika-vin11t6:593_6": "Oropetvāti uddhanato oropetvā.",
  "tika-vin11t6:593_7": "Pubbataṇḍuladhovanatthāya katapaṭiggahaṇasseva pamāṇattā āha “na pacchassa paṭiggahaṇakāraṇa”nti.",
  "tika-vin11t6:593_8": "Assāti bhojanassa.",
  "tika-vin11t6:594_0": "1505. Kāritantassa dvikammakattā āha “uddhanaṁ suddhabhājana”nti, uddhaneti vuttaṁ hoti.",
  "tika-vin11t6:595_0": "1506.Kocīti anupasampanno.",
  "tika-vin11t6:595_1": "Tena bhikkhunāti uddhanaṁ suddhabhājanaṁ āropetvā yena aggi kato,",
  "tika-vin11t6:595_2": "tena bhikkhunā.",
  "tika-vin11t6:595_3": "Idañca upalakkhaṇaṁ aññenapi na kātabbattā.",
  "tika-vin11t6:596_0": "1507.Pacchāti taṇḍulapakkhepato pacchā.",
  "tika-vin11t6:596_1": "Taṁ yāguṁ.",
  "tika-vin11t6:596_2": "Sace pacatīti aggiṁ karonto pacati.",
  "tika-vin11t6:596_3": "Sāmapākā na muccatīti taṁ yāguṁ pivanto sāmapākadukkaṭato na muccati.",
  "tika-vin11t6:597_0": "1508.",
  "tika-vin11t6:597_1": "Valliyā saha tattha valliyaṁ jātaṁ phalaṁ kiñci īsakampi cāleti,",
  "tika-vin11t6:597_2": "tato laddhaṁ kiñci phalaṁ tasseva bhikkhuno na vaṭṭatīti yojanā,",
  "tika-vin11t6:597_3": "taṁ paribhuñjato durupaciṇṇadukkaṭaṁ hotīti adhippāyo.",
  "tika-vin11t6:597_4": "Tassevāti evakārena aññesaṁ vaṭṭatīti dīpeti.",
  "tika-vin11t6:598_0": "1509.Parāmaṭṭhunti āmasituṁ.",
  "tika-vin11t6:598_1": "Apassayitunti avalambituṁ,",
  "tika-vin11t6:598_2": "apassanaṁ vā kātuṁ.",
  "tika-vin11t6:598_3": "“Kirā”ti iminā kevalaṁ mahāpaccariyaṁ vuttabhāvaṁ sūceti.",
  "tika-vin11t6:599_0": "1510-1.Tatthāti tasmiṁ tele. Hatthena saṇḍāsaggahaṇaṁ amuñcantena. Taṁ telaṁ.",
  "tika-vin11t6:600_0": "1515-",
  "tika-vin11t6:600_1": "6.Loṇakiccanti alavaṇaṭṭhāne loṇena kātabbakiccaṁ.",
  "tika-vin11t6:600_2": "Sannihitasesakālikasammissaṁ yāvajīvikaṁ viya samuddodakassa asannidhibhāvaṁ dassetumāha “yāvajīvikasaṅkhāta”ntiādi.",
  "tika-vin11t6:600_3": "Kālavinimmuttanti akālikaṁ,",
  "tika-vin11t6:600_4": "catūsu kālikesu asaṅgahitanti attho.",
  "tika-vin11t6:601_0": "1517.Himassa karakāti himodakassa muttā viya patthinasakkharā.",
  "tika-vin11t6:601_1": "Bahalampi cāti pakkhittaṭṭhāne mukhe vā kaddamavaṇṇassa apaññāyanappamāṇabahalaṁ pānīyañca.",
  "tika-vin11t6:601_2": "Appaṭiggahitaṁ vaṭṭati.",
  "tika-vin11t6:601_3": "Sace kaddamavaṇṇaṁ paññāyati,",
  "tika-vin11t6:601_4": "na vaṭṭatīti.",
  "tika-vin11t6:601_5": "Yathāha “sace pana mukhe ca hatthe ca laggati,",
  "tika-vin11t6:601_6": "na vaṭṭati,",
  "tika-vin11t6:601_7": "paṭiggahetvā paribhuñjitabba”nti.",
  "tika-vin11t6:602_0": "1518.Kasitaṭṭhāneti kaṭṭhaṭṭhāne. Na vaṭṭati appaṭiggahitaṁ. Evaṁ sabbattha.",
  "tika-vin11t6:603_0": "1519.Sobbho dukkhogāhanajalāsayo. “Āvāṭo”ti keci. Kakudhoti ajjuno.",
  "tika-vin11t6:604_0": "1520.Pānīyassa ghaṭeti pānīyaghaṭe. Taṁ pānīyaghaṭaṁ.",
  "tika-vin11t6:605_0": "1521.",
  "tika-vin11t6:605_1": "Vāsatthāya pupphāni vāsapupphāni.",
  "tika-vin11t6:605_2": "Tatthāti tasmiṁ pānīyaghaṭe.",
  "tika-vin11t6:605_3": "Kamallikāsūti pāṭalikusumādīhipi saha kaṇṭakamallikāsu.",
  "tika-vin11t6:605_4": "Dinnāsūti pānīye pakkhittāsu.",
  "tika-vin11t6:606_0": "1522.Visatīti antogalaṁ pavisati.",
  "tika-vin11t6:606_1": "Teneva aṭṭhakathāyaṁ “appaṭiggahetvā ṭhapitaṁ paṭiggahetabba”nti vuttaṁ.",
  "tika-vin11t6:606_2": "Idaṁ aṭṭhakathāvacanaṁ “aññatra udakadantaponā”ti pāḷiyā virujjhatīti ce?",
  "tika-vin11t6:606_3": "Na virujjhati.",
  "tika-vin11t6:606_4": "Sā hi kevalaṁ dantakiccaṁ sandhāya vuttā,",
  "tika-vin11t6:606_5": "idaṁ rasaṁ sandhāya vuttanti.",
  "tika-vin11t6:606_6": "Teneva tadanantaraṁ “ajānantassa rase paviṭṭhepi āpattiyeva.",
  "tika-vin11t6:606_7": "Acittakañhi idaṁ sikkhāpada”nti vuttaṁ.",
  "tika-vin11t6:606_8": "Tassa sikkhāpadassa acittakatā “appaṭiggahitake paṭiggahitasaññī”tiādikāya pāḷiyā kappiyasaññinopi pācittiyassa vuttattā viññāyati.",
  "tika-vin11t6:606_9": "Pasannodakassa pana appaṭiggahetvāpi pātabbatāya dantakaṭṭhena sadisattā ekayoganiddiṭṭhānaṁ saheva pavattīti viññāyati.",
  "tika-vin11t6:606_10": "Udakassa ca dantaponassa ca tulyadosena bhavitabbanti.",
  "tika-vin11t6:607_0": "1523.",
  "tika-vin11t6:607_1": "Muttodakasiṅghāṇikādidravaassukhīrādidravassa āpodhātuppakārattā,",
  "tika-vin11t6:607_2": "kaṇṇamalādino ghanadabbassa pathavidhātuppakārattā “sarīraṭṭhesu bhūtesū”ti iminā khīrādimāha.",
  "tika-vin11t6:607_3": "“Ki”nti idaṁ na vaṭṭatīti padenapi yojetabbaṁ.",
  "tika-vin11t6:607_4": "Kappākappiyamaṁsānanti ettha “sattāna”nti sāmatthiyā labbhati.",
  "tika-vin11t6:608_0": "1524.Loṇanti ettha “etaṁ sabbampī”ti idaṁ adhikārato labbhati.",
  "tika-vin11t6:609_0": "1525.Etthāti etesu yathāvuttesu kaṇṇamalādīsu.",
  "tika-vin11t6:610_0": "1528.Cattārivikaṭānīti mahāvikaṭaṁ nāma gūthaṁ, mattikā, muttaṁ,",
  "tika-vin11t6:610_1": "chārikā cāti vuttāni cattāri vikaṭāni.",
  "tika-vin11t6:610_2": "Tāni hi viruddhāni sappavisāni katāni vihatānīti “vikaṭānī”ti vuccanti.",
  "tika-vin11t6:610_3": "Natthi dāyako etthāti nadāyakaṁ, ṭhānaṁ, tasmiṁ.",
  "tika-vin11t6:610_4": "“Na a no mā alaṁ paṭisedhe”ti vuttattā paṭisedhavācinā na-",
  "tika-vin11t6:610_5": "saddena samāso,",
  "tika-vin11t6:610_6": "“adāyake”ti iminā anatthantaraṁ.",
  "tika-vin11t6:610_7": "Idha dubbaco ca asamattho ca asanto nāmāti aṭṭhakathāyaṁ vuttaṁ.",
  "tika-vin11t6:610_8": "Idaṁ kālodissaṁ nāma.",
  "tika-vin11t6:611_0": "1529.Pathavinti akappiyapathaviṁ.",
  "tika-vin11t6:611_1": "Tarunti allarukkhaṁ.",
  "tika-vin11t6:611_2": "Iminā sappadaṭṭhakāle asati kappiyakārake vikaṭatthāya attanā ca kattabbanti dasseti.",
  "tika-vin11t6:612_0": "1530.Acchedagāhatoti vilumpitvā gaṇhanato.",
  "tika-vin11t6:612_1": "“Tassā”ti idaṁ sabbehi hetupadehi yujjati.",
  "tika-vin11t6:612_2": "Tassāti appaṭiggahitassāti attho.",
  "tika-vin11t6:612_3": "Aparassa abhikkhukassa dānena cāti yojanā.",
  "tika-vin11t6:612_4": "“Abhikkhukassā”ti pana visesanena upasampannassa dinne paṭiggahaṇaṁ na vijahatīti dīpeti.",
  "tika-vin11t6:612_5": "Sabbanti yathāvuttaṁ kāyena gahaṇādippakārassa kalyaṁ gahitaṁ.",
  "tika-vin11t6:612_6": "Evanti iminā niyāmena.",
  "tika-vin11t6:613_0": "1531.Durupaciṇṇeti duṭṭhu upaciṇṇe durāmaṭṭhe,",
  "tika-vin11t6:613_1": "appaṭiggahitassa āmisabhattabhājanādino kīḷāvasena hatthena parāmasane ca tatthajātakaphaliniṁ sākhāya vā valliyā vā gahetvā cālane cāti attho.",
  "tika-vin11t6:613_2": "Uggahitassa gahaṇeti appaṭiggahitabhāvaṁ ñatvāva gahitassa kassaci vatthuno paṭiggahaṇe ca.",
  "tika-vin11t6:613_3": "Antovutthe cāti akappiyakuṭiyā anto ṭhapetvā aruṇaṁ uṭṭhāpite ca.",
  "tika-vin11t6:613_4": "Sayaṁpakke cāti yattha katthaci attanā pakke ca.",
  "tika-vin11t6:613_5": "Antopakke cāti akappiyakuṭiyā antoyeva pakke ca.",
  "tika-vin11t6:613_6": "Dukkaṭaṁ niddiṭṭhanti sambandho.",
  "tika-vin11t6:614_0": "1532-3. Paṭiggahitake tasmiṁ paṭiggahitasaññissāti sambandho. Dantaponaṁ dantakaṭṭhaṁ.",
  "tika-vin11t6:615_0": "1534.Bhikkhunīnanti bhikkhuno ca bhikkhuniyā ca bhikkhunīnaṁ,",
  "tika-vin11t6:615_1": "ekadesasarūpekaseso.",
  "tika-vin11t6:615_2": "Ettha imasmiṁ sikkhāpade.",
  "tika-vin11t6:615_3": "Vinicchayo navamajjhimatherabhikkhunīnaṁ yato avisesena icchitabbako,",
  "tika-vin11t6:615_4": "tato tasmā hetunā sakalo ayaṁ vinicchayo asamāsato mayā kathitoti yojanā.",
  "tika-vin11t6:615_5": "Kusalattikādīsu viya atthasākalyassa atthasaṅkhepatova vattuṁ sakkuṇeyyattā “sakalo”ti vatvāpi kathāya vitthāritabhāvaṁ dassetumāha “asamāsato”ti.",
  "tika-vin11t6:616_0": "Dantaponakathāvaṇṇanā.",
  "tika-vin11t6:617_0": "Bhojanavaggo catuttho.",
  "tika-vin11t6:618_0": "1535.“Acelakādīna”ntiādīsu “acelako nāma yo koci paribbājakasamāpanno naggo”ti padabhājane vuttaṁ,",
  "tika-vin11t6:618_1": "tadaṭṭhakathāya “paribbājakasamāpannoti pabbajjaṁ samāpanno”ti vuttaṁ,",
  "tika-vin11t6:618_2": "tasmā acelakapabbajjamupagatoyevettha acelako nāma. Ādi-",
  "tika-vin11t6:618_3": "saddena “paribbājakassa vā paribbājikāya vā”ti mātikā-",
  "tika-vin11t6:618_4": "gate dve saṅgaṇhāti.",
  "tika-vin11t6:618_5": "Imesu ca dvīsu “paribbājako nāma bhikkhuñca sāmaṇerañca ṭhapetvā yo koci paribbājakasamāpanno”ti vutto paribbājako nāma.",
  "tika-vin11t6:618_6": "“Bhikkhuniñca sikkhamānañca sāmaṇeriñca ṭhapetvā yā kāci paribbājikasamāpannā”ti vuttā paribbājikā nāmāti gahetabbā.",
  "tika-vin11t6:618_7": "Paribbājakā panettha channāyeva gahetabbā.",
  "tika-vin11t6:618_8": "Dentassāti ettha “bhikkhussā”ti pakaraṇato labbhati,",
  "tika-vin11t6:618_9": "ettha “kāyādinā”ti seso.",
  "tika-vin11t6:618_10": "Yathāha “dadeyyāti kāyena vā kāyapaṭibaddhena vā nissaggiyena vā detī”ti.",
  "tika-vin11t6:619_0": "1536.Tikapācittiyanti titthiye titthiyasaññī, vematiko, atitthiyasaññīti tike pācittiyattayaṁ.",
  "tika-vin11t6:620_0": "1537. Atitthiye titthiyasaññissa, vematikassa ca tassa bhikkhuno dukkaṭanti yojanā.",
  "tika-vin11t6:621_0": "1538-",
  "tika-vin11t6:621_1": "9.Tesanti titthiyānaṁ.",
  "tika-vin11t6:621_2": "Bahilepananti bahisarīre limpitabbaṁ kiñci dentassa.",
  "tika-vin11t6:621_3": "Tesaṁ titthiyānaṁ santike samīpe attano bhattapattādikaṁ bhojanaṁ ṭhapetvā “bhojanaṁ gaṇhathā”ti vadantassa ca anāpattīti yojanā.",
  "tika-vin11t6:621_4": "“Samuṭṭhānaṁ eḷakūpama”nti padacchedo.",
  "tika-vin11t6:622_0": "Acelakakathāvaṇṇanā.",
  "tika-vin11t6:623_0": "1540- 2.",
  "tika-vin11t6:623_1": "Bhikkhu bhikkhuno yaṁ kiñci āmisaṁ dāpetvā vā adāpetvā vāti yojanā.",
  "tika-vin11t6:623_2": "Kiṁ vuttaṁ hoti? “Ehāvuso,",
  "tika-vin11t6:623_3": "gāmaṁ vā nigamaṁ vā piṇḍāya pavisissāmā”ti sikkhāpade vuttanayeneva vatvā yena saddhiṁ gāmaṁ piṇḍāya paviṭṭho,",
  "tika-vin11t6:623_4": "tassa bhikkhussa khādanīyādibhedaṁ yaṁ kiñci āmisaṁ dāpetvā vā adāpetvā vāti.",
  "tika-vin11t6:624_0": "Taṁ bhikkhuṁ “gacchā”ti vatvā uyyojetīti yojanā.",
  "tika-vin11t6:624_1": "Kiṁ vuttaṁ hoti?",
  "tika-vin11t6:624_2": "Evaṁ yo bhikkhu tena saddhiṁ gāmaṁ paviṭṭho,",
  "tika-vin11t6:624_3": "taṁ “gacchāvuso,",
  "tika-vin11t6:624_4": "na me tayā saddhiṁ kathā vā nisajjā vā phāsu hoti,",
  "tika-vin11t6:624_5": "ekakassa me kathā vā nisajjā vā phāsu hotī”ti vatvā tappaccayā tesaṁ itthiyāsaddhiṁ vacanādīnaṁ anācārānaṁ paccayā gantuṁ niyojetīti.",
  "tika-vin11t6:624_6": "Tappaccayāti “uyyojanamattasmi”nti visesanaṁ.",
  "tika-vin11t6:624_7": "Paṭhamena cāti ettha ca-",
  "tika-vin11t6:624_8": "saddo aṭṭhānappayutto “uyyojanamattasmiñcā”ti yojetabbo.",
  "tika-vin11t6:624_9": "Tassāti uyyojakassa.",
  "tika-vin11t6:625_0": "Assāti uyyojitassa,",
  "tika-vin11t6:625_1": "avayavasambandhe sāmivacanaṁ.",
  "tika-vin11t6:625_2": "Upacārasmiṁ atikkanteti vakkhamānalakkhaṇe dassanūpacāre vā savanūpacāre vā atikkanteti attho,",
  "tika-vin11t6:625_3": "bhāvalakkhaṇe bhummaṁ.",
  "tika-vin11t6:625_4": "Puna assāti upacārassa.",
  "tika-vin11t6:625_5": "Dvādasaratanapariyosānaṁ,",
  "tika-vin11t6:625_6": "tadantogadhaṁ pākārādi eva vā upacārassa sīmā nāma.",
  "tika-vin11t6:626_0": "1543.",
  "tika-vin11t6:626_1": "Taṁ sarūpato dassetumāha “dassane”tiādi.",
  "tika-vin11t6:626_2": "Ajjhokāse dassane upacārassa dvādasa hatthā pamāṇaṁ desitāti yojanā.",
  "tika-vin11t6:626_3": "Savane ca ajjhokāse evaṁ savanūpacārassa ajjhokāse dvādasa hatthā pamāṇaṁ desitāti yojanā,",
  "tika-vin11t6:626_4": "savane ca upacārassa avadhi dvādasahatthappamāṇamevāti vuttanti attho.",
  "tika-vin11t6:626_5": "Na cetareti itarasmiṁ anajjhokāse evaṁ upacārassa pamāṇaṁ dvādasahatthā na ca desitā,",
  "tika-vin11t6:626_6": "kiṁ nu byāvadhākarā kuṭṭādayo upacārassa pamāṇanti desitāti vuttaṁ hoti.",
  "tika-vin11t6:626_7": "Vuttañcetaṁ aṭṭhakathāyaṁ “sace pana antarā kuṭṭadvārapākārādayo honti,",
  "tika-vin11t6:626_8": "tehi antaritabhāvoyeva dassanūpacārātikkamo,",
  "tika-vin11t6:626_9": "tassa vasena āpatti veditabbā”ti.",
  "tika-vin11t6:626_10": "Idha upacāradvaye samānepi uyyojitamavadhiantaṁ sandhāya asavanūpacāraṁ vuttanti viññāyati.",
  "tika-vin11t6:627_0": "1544.“Tikapācittīti upasampanne upasampannasaññivematikaanupasampannasaññīhi tikapācittiyaṁ.",
  "tika-vin11t6:627_1": "Itareti anupasampanne.",
  "tika-vin11t6:627_2": "Tikadukkaṭanti anupasampanne upasampannasaññivematikaanupasampannasaññīnaṁ vasena tikadukkaṭaṁ.",
  "tika-vin11t6:627_3": "“Itareti sāmaṇereyevā”ti nissandehe likhitaṁ.",
  "tika-vin11t6:627_4": "Etassevatthassa vajirabuddhināpi vuttabhāvo dassito.",
  "tika-vin11t6:627_5": "Tathādassanaṁ pañcasahadhammikesu idhādhippetamanupasampannaṁ sandhāya vuttaṁ ce, yujjati.",
  "tika-vin11t6:627_6": "Aññathā pāḷiaṭṭhakathāsu “anupasampanne”ti sāmaññena niddiṭṭhattā gahaṭṭhānupasampannampi tathā uyyojentassa anāpatti na vattabbāti amhākaṁ khanti.",
  "tika-vin11t6:628_0": "Ubhinnanti upasampannānupasampannānaṁ.",
  "tika-vin11t6:628_1": "Nissandehe pana “bhikkhusāmaṇerāna”nti likhitaṁ.",
  "tika-vin11t6:628_2": "Kalisāsanāropaneti ettha kalīti kodho,",
  "tika-vin11t6:628_3": "tassa sāsanaṁ āṇā kalisāsanaṁ,",
  "tika-vin11t6:628_4": "tassa āropanaṁ pavattanaṁ kalisāsanāropanaṁ, tasmiṁ,",
  "tika-vin11t6:628_5": "kodhavasena ṭhānanisajjādīsu dosaṁ dassetvā “passatha bho imassa ṭhānaṁ nisajjaṁ ālokitaṁ vilokitaṁ,",
  "tika-vin11t6:628_6": "khāṇuko viya tiṭṭhati,",
  "tika-vin11t6:628_7": "sunakho viya nisīdati,",
  "tika-vin11t6:628_8": "makkaṭo viya ito cito ca viloketī”ti evaṁ “appeva nāma imināpi ubbāḷho pakkameyyā”ti amanāpavacanassa bhaṇaneti vuttaṁ hoti.",
  "tika-vin11t6:629_0": "1545.Uyyojentassakiccenāti vihārapālakādīnaṁ bhojanaharaṇādikiccena pesentassa,",
  "tika-vin11t6:629_1": "imassa upalakkhaṇattā “anāpatti ‘ubho ekato na yāpessāmā’ti uyyojetī”tiādinā anāpattivārāgatā sabbepi pakārā gahetabbā.",
  "tika-vin11t6:630_0": "Uyyojanakathāvaṇṇanā.",
  "tika-vin11t6:631_0": "1546.Khuddaketi ettha “sayanighare”ti seso upari “asayanighare tassa,",
  "tika-vin11t6:631_1": "sayanigharasaññino”ti vakkhamānattā labbhati.",
  "tika-vin11t6:631_2": "“Mahallake”ti etthāpi eseva nayo.",
  "tika-vin11t6:631_3": "Piṭṭhisaṅghāṭato aḍḍhateyyahatthappamāṇaṁ yassa vemajjhe hoti,",
  "tika-vin11t6:631_4": "īdise khuddake sayanighareti attho.",
  "tika-vin11t6:631_5": "Piṭṭhivaṁsanti piṭṭhivaṁsena niyamitaṁ gehamajjhaṁ.",
  "tika-vin11t6:631_6": "Tenāha aṭṭhakathāyaṁ “piṭṭhivaṁsaṁ atikkamitvā’ti iminā majjhātikkamaṁ dassetī”ti.",
  "tika-vin11t6:631_7": "Sabhojaneti saha bhojanehīti sabhojanaṁ,",
  "tika-vin11t6:631_8": "tasmiṁ sabhojane.",
  "tika-vin11t6:631_9": "Atha vā sabhojaneti sabhoge.",
  "tika-vin11t6:631_10": "Rāgapariyuṭṭhitassa purisassa hi itthī bhogo,",
  "tika-vin11t6:631_11": "itthiyā ca puriso,",
  "tika-vin11t6:631_12": "methunarāgena sārattapurisitthisahiteti vuttaṁ hoti.",
  "tika-vin11t6:631_13": "Yathāha padabhājane “sabhojanaṁ nāma kulaṁ itthī ceva hoti puriso ca,",
  "tika-vin11t6:631_14": "itthī ca puriso ca ubho anikkhantā honti,",
  "tika-vin11t6:631_15": "ubho avītarāgā”ti.",
  "tika-vin11t6:631_16": "Iminā pariyuṭṭhitassa methunarāgaggino taṅkhaṇe nibbattabhāvo dīpito.",
  "tika-vin11t6:631_17": "Kuleti ghare.",
  "tika-vin11t6:632_0": "1547.Hatthapāsanti aḍḍhateyyaratanappamāṇadesaṁ.",
  "tika-vin11t6:632_1": "Piṭṭhisaṅghāṭakassa cāti dvārasabandhassa ca.",
  "tika-vin11t6:632_2": "Sayanassāti sayanti etthāti sayanaṁ, tassa,",
  "tika-vin11t6:632_3": "āsanne ṭhāne yo nisīdati sabhojane kule,",
  "tika-vin11t6:632_4": "“tassā”ti iminā yojetabbaṁ,",
  "tika-vin11t6:632_5": "sayanassa samīpe ṭhāne yo nisīdatīti attho.",
  "tika-vin11t6:632_6": "Mahallaketi pubbe vuttappamāṇato mahante sayanighare.",
  "tika-vin11t6:632_7": "“Īdisañca sayanigharaṁ mahācatusālādīsu hotī”ti aṭṭhakathāyaṁ vuttaṁ.",
  "tika-vin11t6:633_0": "1548. Sayanametassa atthīti sayanī, sayanī ca taṁ gharañcāti viggaho. Tatthāti sayanighare.",
  "tika-vin11t6:634_0": "1549-",
  "tika-vin11t6:634_1": "50.Dutiye satīti dutiye bhikkhumhi sati.",
  "tika-vin11t6:634_2": "Yathāha anāpattivāre “bhikkhu dutiyo hotī”ti.",
  "tika-vin11t6:634_3": "Vītarāgesūti vītarāgapariyuṭṭhānesu.",
  "tika-vin11t6:634_4": "Vuttalakkhaṇaṁ padesanti khuddakamahantasenāsane vuttalakkhaṇapadesa.",
  "tika-vin11t6:634_5": "Anatikkamma nisinnassāti anatikkamitvā nisīdato.",
  "tika-vin11t6:635_0": "Sabhojanakathāvaṇṇanā.",
  "tika-vin11t6:636_0": "1552.Tesanti dvinnaṁ aniyatasikkhāpadānaṁ.",
  "tika-vin11t6:636_1": "Esanti imesaṁ dvinnaṁ rahopaṭicchannarahonisajjasikkhāpadānaṁ,",
  "tika-vin11t6:636_2": "ayameva visesoti anantarasikkhāpadena samuṭṭhānabhāvasaṅkhāto ayaṁ viseso dīpitoti yojanā.",
  "tika-vin11t6:637_0": "Rahopaṭicchannarahonisajjakathāvaṇṇanā.",
  "tika-vin11t6:638_0": "1553-",
  "tika-vin11t6:638_1": "6.Vuttoti nimantito.",
  "tika-vin11t6:638_2": "Santaṁ bhikkhunti “kulaṁ upasaṅkamissāmī”ti yasmiṁ padese cittaṁ uppannaṁ,",
  "tika-vin11t6:638_3": "tassa sāmantā dvādasahatthabbhantare ṭhitaṁ bhikkhunti attho.",
  "tika-vin11t6:638_4": "Yathāha “yattha ṭhitassa kulāni payirupāsanacittaṁ uppannaṁ,",
  "tika-vin11t6:638_5": "tato paṭṭhāya yaṁ passe vā abhimukhe vā passati,",
  "tika-vin11t6:638_6": "yassa ca sakkā hoti pakativacanena ārocetuṁ,",
  "tika-vin11t6:638_7": "ayaṁ santo nāmā”ti.",
  "tika-vin11t6:638_8": "Ettha yaṁ dvādasahatthabbhantare ṭhitena sotuṁ sakkā bhaveyya,",
  "tika-vin11t6:638_9": "taṁ pakativacanaṁ nāma.",
  "tika-vin11t6:638_10": "Anāpucchāti “ahaṁ itthannāmassa gharaṁ gacchāmī”ti vā “cārittaṁ āpucchāmī”ti vā īdisena vacanena anāpucchitvā.",
  "tika-vin11t6:638_11": "Cārittaṁ āpajjeyya ceti yadi sañcareyyāti vuttaṁ hoti.",
  "tika-vin11t6:638_12": "Aññatra samayāti “tatthāyaṁ samayo,",
  "tika-vin11t6:638_13": "cīvaradānasamayo cīvarakārasamayo”ti sikkhāpade anupaññattivasena vuttā duvidhā samayā aññasmiṁ kāle.",
  "tika-vin11t6:639_0": "Āpattibhedaṁ dassetumāha “ṭhapetvā”tiādi.",
  "tika-vin11t6:639_1": "“Avītivatte majjhanhe”ti iminā purebhattaṁ,",
  "tika-vin11t6:639_2": "pacchābhattañca saṅgahitaṁ.",
  "tika-vin11t6:639_3": "Ettha ca purebhattaṁ pacchābhattanti yena bhattena nimantito,",
  "tika-vin11t6:639_4": "tasmiṁ abhutte vā bhutte vāti attho.",
  "tika-vin11t6:639_5": "Yathāha “purebhattaṁ nāma yena nimantito,",
  "tika-vin11t6:639_6": "taṁ abhuttāvī.",
  "tika-vin11t6:639_7": "Pacchābhattaṁ nāma yena nimantito,",
  "tika-vin11t6:639_8": "taṁ antamaso kusaggenapi bhuttaṁ hotī”ti padabhājane vuttaṁ.",
  "tika-vin11t6:639_9": "Aññassa gharanti nimantitato aññassa gehaṁ.",
  "tika-vin11t6:639_10": "Gharūpacārokkamane dukkaṭanti sambandho,",
  "tika-vin11t6:639_11": "attanā gatagehassa upacārokkamane dukkaṭanti attho.",
  "tika-vin11t6:639_12": "Paṭhamena pādenāti sambandho.",
  "tika-vin11t6:640_0": "Gharummāreti aññassa gehummāre.",
  "tika-vin11t6:640_1": "Gharūpacāre dukkaṭaṁ sandhāya “aparampi cā”ti vuttaṁ.",
  "tika-vin11t6:640_2": "“Samatikkame”ti iminā saha “gharummāre”ti padaṁ “gharummārassā”ti vibhattivipariṇāmena yojetabbaṁ.",
  "tika-vin11t6:641_0": "1557.Ṭhitaṭṭhāneti yattha ṭhitassa gamanacittaṁ uppannaṁ,",
  "tika-vin11t6:641_1": "tasmiṁ ṭhāne dvādasahatthabbhantareti idaṁ yathāvuttaniyāmeneva gahetabbaṁ.",
  "tika-vin11t6:641_2": "Oloketvāti ubhayapassaṁ,",
  "tika-vin11t6:641_3": "abhimukhañca oloketvā.",
  "tika-vin11t6:641_4": "“Yaṁ passe vā abhimukhe vā passatī”ti aṭṭhakathāyaṁ vuttaṁ.",
  "tika-vin11t6:642_0": "1558.Dūreti dvādasahatthato dūramevāha. Ito cito ca gavesitvā ārocane kiccaṁ natthīti yojanā.",
  "tika-vin11t6:643_0": "1559.Na dosoti anāpatti.",
  "tika-vin11t6:643_1": "Samayeti ettha “anāpucchato”ti seso.",
  "tika-vin11t6:643_2": "Ettha ca upari ca “na doso”ti paccekaṁ yujjati.",
  "tika-vin11t6:643_3": "Santaṁ bhikkhunti sambandho.",
  "tika-vin11t6:643_4": "Gharenāti aññassa gharena,",
  "tika-vin11t6:643_5": "ettha “gharūpacārena cā”ti seso.",
  "tika-vin11t6:643_6": "Ārāmaṁ gacchatoti ettha tena maggenāti vuttaṁ hoti.",
  "tika-vin11t6:644_0": "1560.",
  "tika-vin11t6:644_1": "“Tena maggenā”ti ca “gacchato”ti ca padadvayaṁ “titthiyānaṁ passaya”nti ca “bhikkhunipassaya”nti ca ubhayattha tathā-",
  "tika-vin11t6:644_2": "saddena labbhati.",
  "tika-vin11t6:644_3": "Tena gharena,",
  "tika-vin11t6:644_4": "gharūpacārena vā gantabbamaggena titthiyārāmaṁ vā bhikkhunipassayaṁ vā gacchato anāpattīti attho.",
  "tika-vin11t6:644_5": "Āpadāya gacchatīti yojanā.",
  "tika-vin11t6:644_6": "Jīvitabrahmacariyantarāyā āpadā.",
  "tika-vin11t6:644_7": "Āsanasālaṁ vāti sīhaḷadīpe viya bhikkhūnaṁ bhuñjanatthāya yattha dānapatīhi āsanāni paññāpīyanti,",
  "tika-vin11t6:644_8": "taṁ āsanasālaṁ vā,",
  "tika-vin11t6:644_9": "bhojanasālanti attho.",
  "tika-vin11t6:644_10": "“Āpadāyāsanasāla”nti vattabbe gāthābandhavasena yakāralopo.",
  "tika-vin11t6:644_11": "Bhattiyassa gharanti nimantitagharaṁ vā salākabhattadāyakānaṁ vā gharaṁ.",
  "tika-vin11t6:645_0": "1561.",
  "tika-vin11t6:645_1": "Pavesanaṁ kriyaṁ.",
  "tika-vin11t6:645_2": "Anāpucchanaṁ akriyaṁ.",
  "tika-vin11t6:645_3": "Acittakasamuṭṭhānamissakattā “acitta”nti vuttaṁ.",
  "tika-vin11t6:645_4": "Kusalākusalābyākatānaṁ aññataracittasamaṅginā āpajjitabbaṁ sandhāya “ticittañcā”ti vuttaṁ.",
  "tika-vin11t6:646_0": "Cārittakathāvaṇṇanā.",
  "tika-vin11t6:647_0": "1562.“Sabbā”ti idaṁ vivaranto “catumāsapavāraṇā punapavāraṇā niccapavāraṇā”ti pavāraṇattayaṁ dasseti.",
  "tika-vin11t6:647_1": "Ettha ca “catumāsapaccayapavāraṇā sāditabbāti gilānapaccayapavāraṇā sāditabbā”ti padabhājane vuttaṁ.",
  "tika-vin11t6:647_2": "Punapavāraṇā ca cattāroyeva māse bhesajjena pavāraṇaṁ.",
  "tika-vin11t6:647_3": "Tenāha aṭṭhuppattiyaṁ “tena hi tvaṁ mahānāma saṅghaṁ aparampi catumāsaṁ bhesajjena pavārehī”ti.",
  "tika-vin11t6:647_4": "Niccapavāraṇā nāma yāvajīvaṁ bhesajjeheva pavāraṇā.",
  "tika-vin11t6:647_5": "Vuttampi cetaṁ bhagavatā aṭṭhuppattiyaṁ “tena hi tvaṁ mahānāma saṅghaṁ yāvajīvaṁ bhesajjena pavārehī”ti.",
  "tika-vin11t6:648_0": "Sabbā cetā pavāraṇā bhesajjapariyantarattipariyantatadubhayapariyantaapariyantavasena catubbidhā honti. Yathāha –",
  "tika-vin11t6:649_0": "“Bhesajjapariyantā nāma bhesajjāni pariggahitāni honti ‘ettakehi bhesajjehi pavāremī’ti.",
  "tika-vin11t6:649_1": "Rattipariyantā nāma rattiyo pariggahitāyo honti ‘ettakāsu rattīsu pavāremī’ti.",
  "tika-vin11t6:649_2": "Bhesajjapariyantā ca rattipariyantā ca nāma bhesajjāni ca pariggahitāni honti rattiyo ca pariggahitāyo",
  "tika-vin11t6:649_3": "honti ‘ettakehi bhesajjehi ettakāsu rattīsu pavāremī’ti.",
  "tika-vin11t6:649_4": "Nevabhesajjapariyantā narattipariyantā nāma bhesajjāni ca apariggahitāni honti rattiyo ca apariggahitāyo hontī”ti.",
  "tika-vin11t6:650_0": "1563.",
  "tika-vin11t6:650_1": "“Sāditabbā”ti vutte sādiyanappakāre dassetumāha “viññāpessāmī”tiādi.",
  "tika-vin11t6:650_2": "Bhesajjampi sati me paccaye viññāpessāmīti yojanā,",
  "tika-vin11t6:650_3": "“sāditabbā”ti iminā sambandho.",
  "tika-vin11t6:650_4": "Tadeva byatirekato dassetumāha “na paṭikkhipitabbā”ti.",
  "tika-vin11t6:650_5": "Paṭikkhepakāraṇaṁ dassetumāha “rogodāni na meti cā”ti.",
  "tika-vin11t6:650_6": "Sā tividhā pavāraṇā.",
  "tika-vin11t6:651_0": "1564.Tikapācittiyaṁvuttanti “tatuttari tatuttarisaññī, vematiko,",
  "tika-vin11t6:651_1": "natatuttarisaññī bhesajjaṁ viññāpeti,",
  "tika-vin11t6:651_2": "āpatti pācittiyassā”ti vuttaṁ pācittiyattayaṁ.",
  "tika-vin11t6:651_3": "Idha tatuttarīti ettha yehi bhesajjehi pavārito,",
  "tika-vin11t6:651_4": "yāsu ca rattīsu pavārito,",
  "tika-vin11t6:651_5": "tato ce uttari adhikanti attho.",
  "tika-vin11t6:651_6": "Yathāha “bhesajjapariyante yehi bhesajjehi pavārito hoti,",
  "tika-vin11t6:651_7": "tāni bhesajjāni ṭhapetvā aññāni bhesajjāni viññāpeti,",
  "tika-vin11t6:651_8": "āpatti pācittiyassā”ti ca “rattipariyante yāsu rattīsu pavārito hoti,",
  "tika-vin11t6:651_9": "tā rattiyo ṭhapetvā aññāsu rattīsu viññāpeti,",
  "tika-vin11t6:651_10": "āpatti pācittiyassā”ti ca.",
  "tika-vin11t6:651_11": "Tattha vematikassa ca dukkaṭaṁ vuttanti yojanā.",
  "tika-vin11t6:652_0": "1565.",
  "tika-vin11t6:652_1": "Tato catumāsato uttari atirekaṁ tatuttari,",
  "tika-vin11t6:652_2": "tatuttari na hotīti natatuttari,",
  "tika-vin11t6:652_3": "natatuttarīti saññā assa atthīti natatuttarisaññī, bhikkhu,",
  "tika-vin11t6:652_4": "tassa anāpattīti yojanā.",
  "tika-vin11t6:652_5": "Yehi bhesajjehi pavārito,",
  "tika-vin11t6:652_6": "tāni viññāpentassa anāpattīti saha sesena yojetabbaṁ.",
  "tika-vin11t6:652_7": "Yathāha “anāpatti yehi bhesajjehi pavārito hoti,",
  "tika-vin11t6:652_8": "tāni bhesajjāni viññāpetī”ti.",
  "tika-vin11t6:652_9": "Yena vā yehi bhesajjehi yāsu vā rattīsu pavārito,",
  "tika-vin11t6:652_10": "tato aññampi yathātathaṁ ācikkhitvā bhiyyo viññāpentassa anāpattīti saha sesena yojetabbaṁ.",
  "tika-vin11t6:652_11": "Yathātathaṁ ācikkhitvā bhiyyo viññāpentassāti ettha “imehi tayā bhesajjehi pavāritamha,",
  "tika-vin11t6:652_12": "amhākañca iminā ca iminā ca bhesajjena attho’ti ācikkhitvā viññāpeti,",
  "tika-vin11t6:652_13": "‘yāsu tayā rattīsu pavāritamha,",
  "tika-vin11t6:652_14": "tāyo ca rattiyo vītivattā,",
  "tika-vin11t6:652_15": "amhākañca bhesajjena attho’ti ācikkhitvā viññāpetī”ti vacanato yathātathaṁ vatvā adhikaṁ viññāpentassāti attho.",
  "tika-vin11t6:653_0": "1566.",
  "tika-vin11t6:653_1": "Aññassa bhikkhussa atthāya vā viññāpentassa bhikkhussa anāpattīti yojanā.",
  "tika-vin11t6:653_2": "Ñātakānaṁ viññāpentassa anāpattīti ettha ñātakānaṁ santakaṁ viññāpentassa anāpattīti attho.",
  "tika-vin11t6:653_3": "Attano vā dhanena viññāpentassa anāpattīti yojanā.",
  "tika-vin11t6:653_4": "Ettha dhanaṁ nāma taṇḍulādi kappiyavatthu.",
  "tika-vin11t6:654_0": "1567.“Tathā”ti iminā “viññāpentassā”ti idaṁ paccāmasati.",
  "tika-vin11t6:654_1": "Ummattakādīnanti visesitabbamapekkhitvā “viññāpentāna”nti bahuvacanaṁ kātabbaṁ.",
  "tika-vin11t6:655_0": "Bhesajjakathāvaṇṇanā.",
  "tika-vin11t6:656_0": "1568.Uyyuttanti saṅgāmatthāya katauyyogaṁ,",
  "tika-vin11t6:656_1": "gāmato nikkhamma gacchantaṁ vā ekattha sanniviṭṭhaṁ vā.",
  "tika-vin11t6:656_2": "Yathāha “uyyuttā nāma senā gāmato nikkhamitvā niviṭṭhā vā hoti payātā vā”ti.",
  "tika-vin11t6:656_3": "Aññatra paccayāti ṭhapetvā tathārūpapaccayaṁ.",
  "tika-vin11t6:657_0": "1569.Dassanassupacārasminti ettha dassanūpacāraṁ nāma yasmiṁ ṭhāne ṭhitassa senā paññāyati,",
  "tika-vin11t6:657_1": "taṁ ṭhānaṁ.",
  "tika-vin11t6:657_2": "Yathāha “yattha ṭhito passati,",
  "tika-vin11t6:657_3": "āpatti pācittiyassā”ti.",
  "tika-vin11t6:657_4": "Upacāraṁ vimuñcitvā passantassāti yathāvuttadassanopacāraṭṭhānaṁ ettha ṭhatvā oloketuṁ na sukarantiādinā",
  "tika-vin11t6:657_5": "kāraṇena taṁ ṭhānaṁ pahāya aññattha vilokentassāti vuttaṁ hoti.",
  "tika-vin11t6:657_6": "Kenaci paṭicchannaṁ hutvā adissamānampi ninnaṁ ṭhānaṁ otiṇṇaṁ apaññāyamānampi paññāyantampi oloketuṁ na sakkā evameva vinicchayo veditabbo.",
  "tika-vin11t6:657_7": "Yathāha “kenaci antaritā vā ninnaṁ oruḷhā vā na dissatī”tiādi.",
  "tika-vin11t6:657_8": "Payogatoti yathāvuttadassanapayogagaṇanāya.",
  "tika-vin11t6:658_0": "1570.",
  "tika-vin11t6:658_1": "Idāni caturaṅgasenālakkhaṇaṁ dassetumāha “ārohā pana cattāro”tiādi.",
  "tika-vin11t6:658_2": "Ārohāti ettha hatthārohā daṭṭhabbā.",
  "tika-vin11t6:658_3": "Tappādarakkhakāti tassa pādarakkhakāti viggaho.",
  "tika-vin11t6:658_4": "Dve dveti ekekaṁ pādaṁ rakkhantā dve dve.",
  "tika-vin11t6:658_5": "Dvādasaposoti dvādasa posā etassāti viggaho.",
  "tika-vin11t6:658_6": "Dvādasapurisayutto eko hatthī nāma.",
  "tika-vin11t6:659_0": "1571.Ārohoti ettha assāroho vuccati.",
  "tika-vin11t6:659_1": "Tipurisoti tayo purisā assāti viggaho.",
  "tika-vin11t6:659_2": "Hayoti asso.",
  "tika-vin11t6:659_3": "Eko sārathīti rathacāriko.",
  "tika-vin11t6:659_4": "“Yodho eko”ti padacchedo.",
  "tika-vin11t6:659_5": "Āṇirakkhāti rathacakkadvayassa agaḷanatthaṁ akkhakassa ubhosu koṭīsu ākoṭitā dve āṇiyo rakkhanakā.",
  "tika-vin11t6:660_0": "1572.Catuposoti cattāro posā yassāti viggaho.",
  "tika-vin11t6:660_1": "Catusaccavibhāvināti catunnaṁ ariyasaccānaṁ desakena bhagavatā.",
  "tika-vin11t6:660_2": "Padahatthāti āvudhahatthā.",
  "tika-vin11t6:660_3": "Pajjate gamyate anena pare hanitunti padaṁ, āvudhaṁ,",
  "tika-vin11t6:660_4": "padāni hatthesu yesaṁ te padahatthāti bhinnādhikaraṇo bāhiratthasamāso yathā “vajirapāṇī”ti.",
  "tika-vin11t6:660_5": "Pattipadāti-",
  "tika-vin11t6:660_6": "saddo anatthantarā,",
  "tika-vin11t6:660_7": "manussasenāya adhivacanaṁ.",
  "tika-vin11t6:661_0": "1573.Caturaṅgasamāyuttāti catūhi aṅgehi avayavehi samāyuttāti viggaho.",
  "tika-vin11t6:662_0": "1574.Hatthiādīsūti yathāvuttalakkhaṇahatthiassarathapadātināmakesu catūsu aṅgesu,",
  "tika-vin11t6:662_1": "niddhāraṇe bhummaṁ.",
  "tika-vin11t6:662_2": "Ekekanti ekekaṁ aṅgaṁ.",
  "tika-vin11t6:662_3": "Etesu avakaṁsato ekaṁ purisāruḷhamapi hatthiñca tathā assañca ekaṁ padahatthapurisañca ekamekaṁ katvā āha “ekekaṁ dassanatthāya gacchato”ti.",
  "tika-vin11t6:662_4": "Yathāha aṭṭhakathāyaṁ “antamaso ekapurisāruḷhaṁ ekampi hatthimpī”tiādi.",
  "tika-vin11t6:662_5": "Anuyyuttepīti saṅgāmaṁ vinā aññena kāraṇena nikkhante.",
  "tika-vin11t6:662_6": "Yathāha “anuyyuttā nāma rājā uyyānaṁ vā nadiṁ vā gacchati,",
  "tika-vin11t6:662_7": "evaṁ anuyyuttā hotī”ti.",
  "tika-vin11t6:663_0": "1575.Sampattanti ettha “sena”nti pakaraṇato labbhati.",
  "tika-vin11t6:663_1": "Āpadāsūti jīvitabrahmacariyantarāye sati “ettha gato muccissāmī”ti gacchato anāpatti.",
  "tika-vin11t6:663_2": "Tathārūpe paccaye gilānāvalokanādike gamanānurūpapaccaye sati anāpattīti yojanā.",
  "tika-vin11t6:664_0": "Uyyuttakathāvaṇṇanā.",
  "tika-vin11t6:665_0": "1576- 7.",
  "tika-vin11t6:665_1": "“Siyā ca tassa bhikkhuno kocideva paccayo senaṁ gamanāya,",
  "tika-vin11t6:665_2": "dirattatirattaṁ tena bhikkhunā senāya vasitabba”nti anuññātattā kenaci karaṇīyena saṅgāmatthaṁ uyyuttāya",
  "tika-vin11t6:665_3": "senāya dirattatirattaṁ paṭipāṭiyā vasitvā catuttharattiyaṁ vasantassa pana bhikkhuno āpattiṁ dassetumāha",
  "tika-vin11t6:665_4": "“catutthe”tiādi.",
  "tika-vin11t6:665_5": "Anāpattivāre “gilāno vasatī”ti vuttattā āha “arogavā”ti.",
  "tika-vin11t6:665_6": "Senāyāti ettha parikkhepārahaṭṭhānena vā sañcaraṇapariyantena vā senā paricchinditabbā,",
  "tika-vin11t6:665_7": "evaṁ paricchinnāya senāya antovāti attho.",
  "tika-vin11t6:666_0": "Tikapācittiyanti “atirekatiratte atirekasaññī, vematiko,",
  "tika-vin11t6:666_1": "ūnakasaññī senāya vasati,",
  "tika-vin11t6:666_2": "āpatti pācittiyassā”ti pācittiyattayaṁ vuttaṁ.",
  "tika-vin11t6:667_0": "Senāvāsakathāvaṇṇanā.",
  "tika-vin11t6:668_0": "1580.Uyyodhikaṁ nāma saṅgāmaṭṭhānaṁ.",
  "tika-vin11t6:668_1": "Yathāha aṭṭhakathāyaṁ “uggantvā uggantvā ettha yujjhantīti uyyodhikaṁ,",
  "tika-vin11t6:668_2": "sampahāraṭṭhānassetaṁ adhivacana”nti.",
  "tika-vin11t6:668_3": "Balagganti “ettakā hatthī”tiādinā padabhājanāgatanayena balassa gaṇanaṭṭhānaṁ balaggaṁ.",
  "tika-vin11t6:668_4": "Yathāha “balassa aggaṁ jānanti etthāti balaggaṁ,",
  "tika-vin11t6:668_5": "balagaṇanaṭṭhānanti attho”ti.",
  "tika-vin11t6:668_6": "Senābyūhanti “ito hatthī hontu, ito assā,",
  "tika-vin11t6:668_7": "ito rathā,",
  "tika-vin11t6:668_8": "ito pattī hontū”ti padabhājane vuttasenāsannivesaṭṭhānaṁ senābyūhaṁ.",
  "tika-vin11t6:668_9": "Yathāha “senāya viyūhaṁ senābyūhaṁ,",
  "tika-vin11t6:668_10": "senāsannivesassetaṁ adhivacana”nti.",
  "tika-vin11t6:669_0": "1581.Purimeti anantarasikkhāpade.",
  "tika-vin11t6:669_1": "“Dvādasapuriso hatthī”iti yo hatthī vuttoti yojanā.",
  "tika-vin11t6:669_2": "Tenāti tena hatthinā hetubhūtena.",
  "tika-vin11t6:670_0": "1582.“Sesesū”ti iminā assānīkarathānīkapattānīkā gahitā.",
  "tika-vin11t6:670_1": "Pattānīkaṁ nāma “cattāro purisā padahatthā pattī pacchimaṁ pattānīka”nti senaṅgesu paṭiniddesena nibbisesaṁ katvā vuttaṁ.",
  "tika-vin11t6:670_2": "Tiṇṇanti etesaṁ uyyuttādīnaṁ.",
  "tika-vin11t6:671_0": "Uyyodhikakathāvaṇṇanā.",
  "tika-vin11t6:672_0": "Acelakavaggo pañcamo.",
  "tika-vin11t6:673_0": "1583.Piṭṭhādīhīti ettha ādi-",
  "tika-vin11t6:673_1": "saddena pūvādiṁ saṅgaṇhāti.",
  "tika-vin11t6:673_2": "Yathāha “surā nāma piṭṭhasurā pūvasurā odanasurā kiṇṇapakkhittā sambhārasaṁyuttā”ti.",
  "tika-vin11t6:673_3": "Ettha ca piṭṭhaṁ bhājane pakkhipitvā tajjaṁ udakaṁ datvā pakkhipitvā katā piṭṭhasurā.",
  "tika-vin11t6:673_4": "Evaṁ pūve,",
  "tika-vin11t6:673_5": "odane ca bhājane pakkhipitvā tajjaṁ udakaṁ datvā madditvā katā “pūvasurā,",
  "tika-vin11t6:673_6": "odanasurā”ti vuccati.",
  "tika-vin11t6:673_7": "“Kiṇṇā”ti pana tassā surāya bījaṁ vuccati,",
  "tika-vin11t6:673_8": "ye “surāmodakā”tipi vuccanti,",
  "tika-vin11t6:673_9": "te pakkhipitvā katā kiṇṇapakkhittā.",
  "tika-vin11t6:673_10": "Harītakisāsapādinānāsambhārehi saṁyojitā sambhārasaṁyuttā.",
  "tika-vin11t6:674_0": "Pupphādīhīti ettha ādi-",
  "tika-vin11t6:674_1": "saddena phalādīnaṁ gahaṇaṁ.",
  "tika-vin11t6:674_2": "Yathāha “merayo nāma pupphāsavo phalāsavo madhvāsavo guḷāsavo sambhārasaṁyutto”ti.",
  "tika-vin11t6:674_3": "Tattha ca pupphāsavo nāma madhukapupphādīnaṁ jātirasakato ceva tālanāḷikerapupphānañca raso ciraparivāsito.",
  "tika-vin11t6:674_4": "Phalāsavo pana muddikāpanasaphalādīni madditvā tesaṁ rasena kato.",
  "tika-vin11t6:674_5": "Madhvāsavo nāma muddikānaṁ jātirasena kato.",
  "tika-vin11t6:674_6": "Makkhikāmadhunāpi karīyatīti vadanti.",
  "tika-vin11t6:674_7": "Ucchuraso guḷāsavo.",
  "tika-vin11t6:674_8": "Harītakāmalakakaṭukabhaṇḍādinānāsambhārānaṁ raso ciraparivāsito sambhārasaṁyutto.",
  "tika-vin11t6:674_9": "Āsavo merayaṁ hotīti yojanā.",
  "tika-vin11t6:675_0": "1584.Bījato paṭṭhāyāti sambhāre paṭiyāditvā cāṭiyaṁ pakkhittakālato paṭṭhāya tālanāḷikerādīnaṁ puppharase",
  "tika-vin11t6:675_1": "pupphato gaḷitābhinavakālatoyeva ca paṭṭhāya.",
  "tika-vin11t6:675_2": "Pivantassāti ettha “kusaggenā”tipi seso.",
  "tika-vin11t6:675_3": "Ubhayampi cāti suraṁ,",
  "tika-vin11t6:675_4": "merayañcāti ubhayampi.",
  "tika-vin11t6:675_5": "Bījato pana paṭṭhāya kusaggena pivantassapi bhikkhuno pācittiyaṁ hotīti yojetabbaṁ.",
  "tika-vin11t6:675_6": "Payogabāhullena āpattibāhullaṁ dassetumāha “payoge ca payoge cā”ti.",
  "tika-vin11t6:675_7": "Idañca vicchinditvā vicchinditvā pivantassa bhikkhuno payoge ca payoge ca pācittiyaṁ hotīti yojetabbaṁ.",
  "tika-vin11t6:675_8": "Yathāha “vicchinditvā vicchinditvā pivato payogagaṇanāya āpattiyo”ti.",
  "tika-vin11t6:675_9": "Ekeneva payogena bahumpi pivantassa ekaṁ eva āpattiṁ byatirekato dīpeti.",
  "tika-vin11t6:675_10": "Yathāha “ekena pana payogena bahumpi pivantassa ekā āpattī”ti.",
  "tika-vin11t6:676_0": "1585.Tikapācittiyaṁ vuttanti “majje majjasaññī,",
  "tika-vin11t6:676_1": "majje vematiko,",
  "tika-vin11t6:676_2": "majje amajjasaññī pivati,",
  "tika-vin11t6:676_3": "āpatti pācittiyassā”ti tikapācittiyaṁ vuttaṁ.",
  "tika-vin11t6:677_0": "1586.",
  "tika-vin11t6:677_1": "“Anāpatti namajjaṁ hoti majjavaṇṇaṁ majjagandhaṁ majjarasaṁ,",
  "tika-vin11t6:677_2": "taṁ pivatī”ti vuttattā āha “amajjaṁ majjavaṇṇa”ntiādi.",
  "tika-vin11t6:677_3": "Ariṭṭhaṁ nāma āmalakaphalarasādīhi kato āsavaviseso.",
  "tika-vin11t6:677_4": "Loṇasovīrakaṁ nāma aṭṭhakathāyaṁ –",
  "tika-vin11t6:678_0": "“Harītakāmalakavibhītakakasāve,",
  "tika-vin11t6:678_1": "sabbadhaññāni,",
  "tika-vin11t6:678_2": "sabbaaparaṇṇāni,",
  "tika-vin11t6:678_3": "sattannampi dhaññānaṁ odanaṁ,",
  "tika-vin11t6:678_4": "kadaliphalādīni sabbaphalāni,",
  "tika-vin11t6:678_5": "vettaketakakhajjūrikaḷīrādayo sabbakaḷīre,",
  "tika-vin11t6:678_6": "macchamaṁsakhaṇḍāni,",
  "tika-vin11t6:678_7": "anekāni ca madhuphāṇitasindhavaloṇatikaṭukādīni bhesajjāni pakkhipitvā kumbhimukhaṁ limpitvā ekaṁ vā dve vā tīṇi vā saṁvaccharāni ṭhapenti,",
  "tika-vin11t6:678_8": "taṁ paripaccitvā jamburasavaṇṇaṁ hoti.",
  "tika-vin11t6:678_9": "Vātakāsakuṭṭhapaṇḍubhagandalādīnañca siniddhabhojanabhuttānañca uttarapānaṁ bhattajīraṇakabhesajjaṁ tādisaṁ natthi.",
  "tika-vin11t6:678_10": "Taṁ panetaṁ bhikkhūnaṁ pacchābhattampi vaṭṭati,",
  "tika-vin11t6:678_11": "gilānānaṁ pākatikameva.",
  "tika-vin11t6:678_12": "Agilānānaṁ pana udakasambhinnaṁ pānaparibhogenā”ti –",
  "tika-vin11t6:679_0": "Vibhāvito bhesajjaviseso. Suttaṁ nāma anekehi bhesajjehi abhisaṅkhato amajjabhūto āsavaviseso.",
  "tika-vin11t6:680_0": "1587.Vāsagāhāpanatthāyāti sugandhibhāvagāhāpanatthaṁ.",
  "tika-vin11t6:680_1": "Īsakanti majjavaṇṇagandharasā yathā na paññāyanti,",
  "tika-vin11t6:680_2": "evaṁ appamattakaṁ.",
  "tika-vin11t6:680_3": "Yathāha “anatikkhittamajjeyeva anāpatti.",
  "tika-vin11t6:680_4": "Yaṁ pana atikkhittamajjaṁ hoti,",
  "tika-vin11t6:680_5": "yattha majjassa vaṇṇagandharasā paññāyanti,",
  "tika-vin11t6:680_6": "tasmiṁ āpattiyevā”ti.",
  "tika-vin11t6:680_7": "Sūpādīnaṁ tu pāketi ettha ādi-",
  "tika-vin11t6:680_8": "saddena maṁsapākādayo saṅgahitā.",
  "tika-vin11t6:680_9": "Yathāha “sūpasampāke maṁsasampāke telasampāke”ti.",
  "tika-vin11t6:681_0": "1588.",
  "tika-vin11t6:681_1": "Vatthuajānanā acittanti sambandho.",
  "tika-vin11t6:681_2": "Yathāha “vatthuajānanatāya cettha acittakatā veditabbā”ti.",
  "tika-vin11t6:681_3": "Vatthuajānanatā ca nāma “majja”nti ajānanabhāvo.",
  "tika-vin11t6:681_4": "Idanti idaṁ sikkhāpadaṁ. Ca-",
  "tika-vin11t6:681_5": "saddena aññāni ca giraggasamajjādisikkhāpadāni samuccinoti.",
  "tika-vin11t6:681_6": "Akusalenevāti akusalacitteneva.",
  "tika-vin11t6:681_7": "Pānatoti pātabbato.",
  "tika-vin11t6:681_8": "Lokavajjakanti sādhulokena vajjetabbanti attho.",
  "tika-vin11t6:681_9": "Lokavajjameva lokavajjakaṁ.",
  "tika-vin11t6:682_0": "Nanu cettha vatthuajānanatāya acittakatte taṁvatthuajānanaṁ kusalābyākatacittasamaṅginopi sambhavati,",
  "tika-vin11t6:682_1": "kasmā “akusaleneva pānato lokavajjaka”nti vuttanti? Vuccate –",
  "tika-vin11t6:682_2": "yasmā amajjasaññāya pivato,",
  "tika-vin11t6:682_3": "majjasaññāya ca pivato majjaṁ vatthuniyāmena kilesuppattiyāva paccayo hoti,",
  "tika-vin11t6:682_4": "yathā majjaṁ pītaṁ ajānantassāpi akusalānameva paccayo hoti,",
  "tika-vin11t6:682_5": "na kusalānaṁ,",
  "tika-vin11t6:682_6": "tathā ajjhoharaṇakālepi vatthuniyāmena akusalasseva paccayo hotīti katvā vuttaṁ “akusaleneva pānato lokavajjaka”nti.",
  "tika-vin11t6:682_7": "Yathā taṁ niḷinijātake bhesajjasaññāya itthiyā magge aṅgajātaṁ pavesentassa kumārassa “itthī”ti vā “tassā",
  "tika-vin11t6:682_8": "magge methunaṁ paṭisevāmī”ti vā saññāya abhāvepi kāmarāguppattiyā sīlādiguṇaparihāni vatthuniyāmato ca ahosi,",
  "tika-vin11t6:682_9": "evamidhāpi daṭṭhabbo.",
  "tika-vin11t6:683_0": "Keci pana “akusaleneva pānato”ti idaṁ imassa sikkhāpadassa sacittakapakkhaṁ sandhāya vuttaṁ,",
  "tika-vin11t6:683_1": "aññathā pāṇātipātādīsupi atippasaṅgoti maññamānā bahukāraṇaṁ,",
  "tika-vin11t6:683_2": "niyamanañca dassesuṁ.",
  "tika-vin11t6:683_3": "Vinayaṭṭhakathāyaṁ,",
  "tika-vin11t6:683_4": "pana khuddakapāṭhaṭṭhakathāyaṁ,",
  "tika-vin11t6:683_5": "vibhaṅgaṭṭhakathādīsu ca “ticitta”nti avatvā “akusalacitta”micceva vuttattā,",
  "tika-vin11t6:683_6": "sikkhāpadassa sāmaññalakkhaṇaṁ dassentena pakkhantaralakkhaṇadassanassa ayuttattā ca aṭṭhakathāsu yathārutavaseneva",
  "tika-vin11t6:683_7": "atthaggahaṇe ca kassaci virodhassa asambhavato sacittakapakkhameva sandhāya akusalacittatā,",
  "tika-vin11t6:683_8": "lokavajjatā cettha na vattabbā.",
  "tika-vin11t6:683_9": "“Vatthuṁ jānitvāpi ajānitvāpi majjaṁ pivato bhikkhussa pācittiyaṁ.",
  "tika-vin11t6:683_10": "Sāmaṇerassa pana jānitvāva pivato sīlabhedo,",
  "tika-vin11t6:683_11": "na ajānitvā”ti yaṁ vuttaṁ,",
  "tika-vin11t6:683_12": "tattha kāraṇaṁ maggitabbaṁ.",
  "tika-vin11t6:683_13": "Sikkhāpadapaññattiyā buddhānameva visayattā na taṁ maggitabbaṁ,",
  "tika-vin11t6:683_14": "yathāpaññatteyeva vattitabbaṁ.",
  "tika-vin11t6:683_15": "Idaṁ pana sikkhāpadaṁ akusalacittaṁ,",
  "tika-vin11t6:683_16": "sukhopekkhāvedanānaṁ vasena duvedanañca hoti.",
  "tika-vin11t6:683_17": "Vinayaṭṭhakathāyaṁ,",
  "tika-vin11t6:683_18": "pana mātikaṭṭhakathāyañca “tivedana”nti pāṭho dissati,",
  "tika-vin11t6:683_19": "khuddakapāṭhavaṇṇanāya,",
  "tika-vin11t6:683_20": "vibhaṅgaṭṭhakathādīsu ca “sukhamajjhattavedanāvasena duvedana”nti ca “lobhamohamūlavasena dvimūlaka”nti ca vuttattā so “pamādapāṭho”ti gahetabbo.",
  "tika-vin11t6:684_0": "Surāpānakathāvaṇṇanā.",
  "tika-vin11t6:685_0": "1589.Yenakenaci aṅgenāti aṅguliādinā yena kenaci sarīrāvayavena.",
  "tika-vin11t6:685_1": "Hasādhippāyinoti hase adhippāyo hasādhippāyo,",
  "tika-vin11t6:685_2": "so etassa atthīti viggaho, tassa,",
  "tika-vin11t6:685_3": "iminā kīḷādhippāyarahitassa anāpattiṁ byatirekato dīpeti.",
  "tika-vin11t6:685_4": "Vakkhati ca “anāpatti nahasādhippāyassā”ti.",
  "tika-vin11t6:685_5": "Phusato phusantassa.",
  "tika-vin11t6:686_0": "1590.Sabbatthāti sabbesu upasampannānupasampannesu.",
  "tika-vin11t6:686_1": "Kāyapaṭibaddhādike nayeti “kāyena kāyapaṭibaddhaṁ āmasati,",
  "tika-vin11t6:686_2": "āpatti dukkaṭassā”tievamādinā dassite naye.",
  "tika-vin11t6:686_3": "Anupasampanne upasampannasaññivematikaanupasampannasaññīnaṁ vasena tīṇi dukkaṭāni vuttānīti āha “tathevānupasampanne,",
  "tika-vin11t6:686_4": "dīpitaṁ tikadukkaṭa”nti.",
  "tika-vin11t6:686_5": "Ettha ca “tathevā”ti iminā upasampanne upasampannasaññivematikaanupasampannasaññīnaṁ vasena tikapācittiyassa vuttabhāvo dīpito hoti.",
  "tika-vin11t6:686_6": "Yathā upasampanne tikapācittiyaṁ dīpitaṁ,",
  "tika-vin11t6:686_7": "tatheva anupasampanne tikadukkaṭaṁ dīpitanti yojanā.",
  "tika-vin11t6:687_0": "1591.Ettha…pe… bhikkhunīti ettha bhikkhupi bhikkhuniyā anupasampannaṭṭhāne ṭhitoti veditabbo.",
  "tika-vin11t6:688_0": "1592.Nahasādhippāyassa phusatoti hasādhippāyaṁ vinā vandanādīsu pādādisarīrāvayavena paraṁ phusantassa.",
  "tika-vin11t6:688_1": "Kicce satīti piṭṭhiparikammādikicce sati.",
  "tika-vin11t6:689_0": "Aṅgulipatodakakathāvaṇṇanā.",
  "tika-vin11t6:690_0": "1593.Jaleti ettha “uparigopphake”ti seso.",
  "tika-vin11t6:690_1": "Yathāha “uparigopphake udake”ti.",
  "tika-vin11t6:690_2": "Nimujjanādīnanti ettha ādi-",
  "tika-vin11t6:690_3": "saddena ummujjanaplavanāni gahitāni.",
  "tika-vin11t6:690_4": "Yathāha “uparigopphake udake hasādhippāyo nimujjati vā ummujjati vā palavati vā”ti.",
  "tika-vin11t6:690_5": "“Kevala”nti iminā nahānādikiccena otarantassa anāpattīti dīpeti.",
  "tika-vin11t6:691_0": "1594.Uparigopphake jaleti gopphakānaṁ uparibhāgappamāṇe jale.",
  "tika-vin11t6:691_1": "Nimujjeyyapi vāti antojalaṁ pavisanto nimujjeyya vā.",
  "tika-vin11t6:691_2": "Tareyya vāti plaveyya vā.",
  "tika-vin11t6:692_0": "1595-6. Antoyevodake nimujjitvāna gacchato tassa hatthapādapayogehi pācittiṁ paridīpayeti yojanā.",
  "tika-vin11t6:693_0": "1597.",
  "tika-vin11t6:693_1": "Hatthādisakalasarīrāvayavaṁ saṅgaṇhituṁ “yena yenā”ti aniyamāmeḍitamāha.",
  "tika-vin11t6:693_2": "Jalaṁ tarato bhikkhuno yena yena pana aṅgena taraṇaṁ hotīti yojanā.",
  "tika-vin11t6:694_0": "1598.Taruto vāpīti rukkhatopi vā.",
  "tika-vin11t6:694_1": "Tikapācittiyanti udake hasadhamme hasadhammasaññivematikaahasadhammasaññīnaṁ vasena tikapācittiyaṁ.",
  "tika-vin11t6:694_2": "“Tikadukkaṭa”nti pāṭho dissati,",
  "tika-vin11t6:694_3": "“udake ahasadhamme hasadhammasaññī,",
  "tika-vin11t6:694_4": "āpatti dukkaṭassa.",
  "tika-vin11t6:694_5": "Udake ahasadhamme vematiko,",
  "tika-vin11t6:694_6": "āpatti dukkaṭassā”ti vatvā “udake ahasadhamme ahasadhammasaññī,",
  "tika-vin11t6:694_7": "anāpattī”ti tatiyavikappe pāḷiyaṁ anāpatti vuttāti so pamādapāṭho,",
  "tika-vin11t6:694_8": "“dvikadukkaṭa”nti pāṭhoyeva gahetabbo.",
  "tika-vin11t6:695_0": "1599.",
  "tika-vin11t6:695_1": "Nāvaṁ tīre ussārentopi vāti sambandho.",
  "tika-vin11t6:695_2": "Ussārentoti tīramāropento.",
  "tika-vin11t6:695_3": "“Kīḷatī”ti idaṁ “pājento”ti imināpi yojetabbaṁ.",
  "tika-vin11t6:696_0": "1600.Kathalāya vāti khuddakakapālikāya vā.",
  "tika-vin11t6:696_1": "Udakanti ettha “bhājanagataṁ vā”ti seso.",
  "tika-vin11t6:696_2": "“Bhājanagataṁ udakaṁ vā”ti hi padabhājane vuttaṁ.",
  "tika-vin11t6:697_0": "1601.Kañcikaṁvāti dhaññarasaṁ vā. Api-",
  "tika-vin11t6:697_1": "saddo “khīraṁ vā takkaṁ vā rajanaṁ vā passāvaṁ vā”ti pāḷiyaṁ āgate sampiṇḍeti.",
  "tika-vin11t6:697_2": "Cikkhallaṁ vāpīti udakakaddamaṁ vā.",
  "tika-vin11t6:697_3": "Ettha visesajotakena api-",
  "tika-vin11t6:697_4": "saddena “apica uparigopphake vuttāni ummujjanādīni ṭhapetvā aññena yena kenaci ākārena udakaṁ otaritvā",
  "tika-vin11t6:697_5": "vā anotaritvā vā yattha katthaci ṭhitaṁ udakaṁ antamaso binduṁ gahetvā khipanakīḷāyapi kīḷantassa dukkaṭamevā”ti",
  "tika-vin11t6:697_6": "aṭṭhakathāgataṁ vinicchayavisesaṁ sampiṇḍeti.",
  "tika-vin11t6:697_7": "Vikkhipanti vikkhipitvā.",
  "tika-vin11t6:698_0": "1602.",
  "tika-vin11t6:698_1": "Sati kicce jalaṁ vigāhitvā nimujjanādikaṁ karontassa anāpattīti yojanā.",
  "tika-vin11t6:698_2": "Kiccaṁ nāma nahānādikaṁ.",
  "tika-vin11t6:699_0": "1603.Anantarassāti aṅgulipatodakasikkhāpadassa. Visesova visesatā, koci viseso natthīti attho.",
  "tika-vin11t6:700_0": "Hasadhammakathāvaṇṇanā.",
  "tika-vin11t6:701_0": "1604- 5.",
  "tika-vin11t6:701_1": "Yo bhikkhu bhikkhunā paññattena vuccamāno assa vacanaṁ akattukāmatāya ādaraṁ pana sace na karoti,",
  "tika-vin11t6:701_2": "tassa tasmiṁ anādariye pācittiyamudīrayeti yojanā,",
  "tika-vin11t6:701_3": "iminā vākyena puggalānādaramūlakaṁ pācittiyaṁ vuttaṁ.",
  "tika-vin11t6:701_4": "Yathāha “anādariyaṁ nāma dve anādariyāni puggalānādariyañca dhammānādariyañcā”ti,",
  "tika-vin11t6:701_5": "“puggalānādariyaṁ nāma upasampannena paññattena vuccamāno ‘ayaṁ ukkhittako vā vambhito vā garahito vā",
  "tika-vin11t6:701_6": "imassa vacanaṁ akataṁ bhavissatī’ti anādariyaṁ karoti,",
  "tika-vin11t6:701_7": "āpatti pācittiyassā”ti ca.",
  "tika-vin11t6:702_0": "Dhammameva vā asikkhitukāmo yo bhikkhu bhikkhunā paññattena vuccamāno assa vacanaṁ akattukāmatāya ādaraṁ pana sace na karoti,",
  "tika-vin11t6:702_1": "tassa tasmiṁ anādariye pācittiyamudīrayeti yojanā,",
  "tika-vin11t6:702_2": "iminā dhammānādariyamūlakaṁ pācittiyaṁ vuttaṁ.",
  "tika-vin11t6:702_3": "Yathāha “dhammānādariyaṁ nāma upasampannena paññattena vuccamāno kathāyaṁ nasseyya vā vinasseyya vā antaradhāyeyya vā,",
  "tika-vin11t6:702_4": "taṁ nasikkhitukāmo anādariyaṁ karoti,",
  "tika-vin11t6:702_5": "āpatti pācittiyassā”ti.",
  "tika-vin11t6:702_6": "Anādariyeti nimittatthe bhummaṁ.",
  "tika-vin11t6:703_0": "1606.Tikapācittiyaṁ vuttanti “upasampanne upasampannasaññī, vematiko,",
  "tika-vin11t6:703_1": "anupasampannasaññī anādariyaṁ karoti,",
  "tika-vin11t6:703_2": "āpatti pācittiyassā”ti tikapācittiyaṁ vuttaṁ.",
  "tika-vin11t6:703_3": "Tikātītenāti lokattikamatikkantena.",
  "tika-vin11t6:703_4": "Anupasampannānādare tikadukkaṭanti anupasampanne upasampannasaññivematikaanupasampannasaññīnaṁ vasena tikadukkaṭaṁ.",
  "tika-vin11t6:704_0": "1607.Suttenevābhidhammenāti ettha evakāro “dukkaṭa”nti iminā yojetabbo.",
  "tika-vin11t6:704_1": "“Suttenaabhidhammenā”ti padadvayena abhedopacārato suttābhidhammāgato pariyattidhammo vutto.",
  "tika-vin11t6:704_2": "Apaññattenāti paññattasaṅkhātavinayato aññattā apaññattena.",
  "tika-vin11t6:704_3": "“Apaññattenā”ti idaṁ “suttena abhidhammenā”ti padadvayavisesanaṁ.",
  "tika-vin11t6:704_4": "Bhikkhunā vuttassa tasmiṁ bhikkhumhi vā dhamme vā anādaraṁ karoto dukkaṭameva.",
  "tika-vin11t6:704_5": "Sāmaṇerena ubhayenapi paññattena vā apaññattena vā vuttassa tasmiṁ sāmaṇere vā paññatte vā apaññatte",
  "tika-vin11t6:704_6": "vā dhamme anādaraṁ karoto bhikkhussa dukkaṭamevāti yojanā.",
  "tika-vin11t6:705_0": "1608.Dosoti pācittiyadukkaṭasaṅkhāto koci doso.",
  "tika-vin11t6:706_0": "1609.Etthāti imasmiṁ ācariyānaṁ gāhe.",
  "tika-vin11t6:706_1": "Gārayho ācariyuggaho neva gahetabboti yojanā.",
  "tika-vin11t6:706_2": "Gārayho ācariyuggahoti ettha “yasmā ucchuraso sattāhakāliko,",
  "tika-vin11t6:706_3": "tassa kasaṭo yāvajīviko,",
  "tika-vin11t6:706_4": "dvinnaṁyeva samavāyo ucchuyaṭṭhi,",
  "tika-vin11t6:706_5": "tasmā vikāle ucchuyaṭṭhiṁ khādituṁ vaṭṭati guḷaharītake viyā”ti evamādiko sampati nibbatto gārayhācariyavādo.",
  "tika-vin11t6:706_6": "Kataro pana gahetabboti?",
  "tika-vin11t6:706_7": "Paveṇiyā āgato ācariyuggahova gahetabbo.",
  "tika-vin11t6:707_0": "Kurundiyaṁ pana “lokavajje ācariyuggaho na vaṭṭati,",
  "tika-vin11t6:707_1": "paṇṇattivajje pana vaṭṭatī”ti vuttaṁ.",
  "tika-vin11t6:707_2": "Mahāpaccariyaṁ “suttaṁ,",
  "tika-vin11t6:707_3": "suttānulomañca uggahitakānaṁyeva ācariyānaṁ uggaho pamāṇaṁ,",
  "tika-vin11t6:707_4": "ajānantānaṁ kathā appamāṇa”nti vuttaṁ.",
  "tika-vin11t6:707_5": "“Taṁ sabbaṁ paveṇiyā āgate samodhānaṁ gacchatī”ti aṭṭhakathāyaṁ vuttaṁ.",
  "tika-vin11t6:707_6": "Ettha lokavajje ācariyuggaho na vaṭṭatīti lokavajjasikkhāpade āpattiṭṭhāne yo ācariyavādo,",
  "tika-vin11t6:707_7": "so na gahetabbo,",
  "tika-vin11t6:707_8": "lokavajjamatikkamitvā “idaṁ amhākaṁ ācariyuggaho”ti vadantassa uggaho na vaṭṭatīti adhippāyo.",
  "tika-vin11t6:707_9": "Suttānulomaṁ nāma aṭṭhakathā.",
  "tika-vin11t6:707_10": "Paveṇiyā āgate samodhānaṁ gacchatīti “paveṇiyā āgato ācariyuggahova gahetabbo”ti evaṁ vutte mahāaṭṭhakathāvādeyeva saṅgahaṁ gacchatīti adhippāyo.",
  "tika-vin11t6:708_0": "Anādariyakathāvaṇṇanā.",
  "tika-vin11t6:709_0": "1610- 1.",
  "tika-vin11t6:709_1": "“Yo pana bhikkhu bhikkhuṁ bhiṁsāpeyya,",
  "tika-vin11t6:709_2": "pācittiya”nti mātikāvacanato bhayasañjananatthāyāti ettha “bhikkhussā”ti seso.",
  "tika-vin11t6:709_3": "Teneva vakkhati “itarassa tu bhikkhussā”ti.",
  "tika-vin11t6:709_4": "Rūpādinti rūpasaddagandhādiṁ.",
  "tika-vin11t6:709_5": "Upasaṁhareti upaṭṭhapeti,",
  "tika-vin11t6:709_6": "dassetīti vuttaṁ hoti.",
  "tika-vin11t6:709_7": "Bhayānakaṁ kathanti corakantārādikathaṁ.",
  "tika-vin11t6:709_8": "Yathāha “corakantāraṁ vā vāḷakantāraṁ vā pisācakantāraṁ vā ācikkhatī”ti.",
  "tika-vin11t6:709_9": "Parasantiketi ettha “paro”ti vuttanayena labbhamāno upasampanno gahetabbo.",
  "tika-vin11t6:710_0": "Disvā vāti upaṭṭhāpitaṁ taṁ rūpādiṁ disvā vā.",
  "tika-vin11t6:710_1": "Sutvā vāti taṁ bhayānakaṁ kathaṁ sutvā vā.",
  "tika-vin11t6:710_2": "Yassa bhayadassanatthāya taṁ upaṭṭhāpesi,",
  "tika-vin11t6:710_3": "so bhāyatu vā mā vā bhāyatu.",
  "tika-vin11t6:710_4": "Itarassāti tadupaṭṭhāpakassa bhikkhussa.",
  "tika-vin11t6:710_5": "Taṅkhaṇeti upaṭṭhāpitakkhaṇe.",
  "tika-vin11t6:711_0": "1612.Tikapācittiyaṁ vuttanti “upasampanne upasampannasaññī, vematiko,",
  "tika-vin11t6:711_1": "anupasampannasaññī bhiṁsāpeti,",
  "tika-vin11t6:711_2": "āpatti pācittiyassā”ti tikapācittiyaṁ vuttaṁ.",
  "tika-vin11t6:711_3": "Tikadukkaṭanti anupasampanne upasampannasaññivematikaanupasampannasaññīnaṁ vasena tikadukkaṭaṁ.",
  "tika-vin11t6:711_4": "“Anupasampannaṁ bhiṁsāpetukāmo”tiādike dukkaṭavāre anupasampannaggahaṇena gihinopi saṅgayhamānattā “sāmaṇeraṁ gahaṭṭhaṁ vā”ti āha.",
  "tika-vin11t6:711_5": "Sāmaṇeraṁ…pe…",
  "tika-vin11t6:711_6": "bhikkhuno tatheva bhiṁsāpentassa tikadukkaṭaṁ vuttanti yojanā.",
  "tika-vin11t6:712_0": "Bhiṁsāpanakathāvaṇṇanā.",
  "tika-vin11t6:713_0": "1614.Jotinti aggiṁ.",
  "tika-vin11t6:713_1": "Tappetukāmoti visibbetukāmo.",
  "tika-vin11t6:713_2": "“Tena kho pana samayena bhikkhū padīpepi jotikepi jantāgharepi kukkuccāyantī”ti uppannavatthumhi “anujānāmi",
  "tika-vin11t6:713_3": "bhikkhave tathārūpapaccayā jotiṁ samādahituṁ samādahāpetu”nti vuttattā ettha “tathārūpaṁ paccaya”nti",
  "tika-vin11t6:713_4": "iminā padīpujjalanañca pattapacanasarīrasedanādikammañca jantāgharavattañca gahetabbaṁ.",
  "tika-vin11t6:713_5": "Ettha ca jotikepīti pattapacanasedanakammādīsu jotikaraṇeti attho.",
  "tika-vin11t6:714_0": "1615.Sayaṁsamādahantassāti attanā jālentassa.",
  "tika-vin11t6:715_0": "1616.Jālāpentassa…pe…",
  "tika-vin11t6:715_1": "dukkaṭanti āṇattiyā āpajjitabbaṁ dukkaṭaṁ sandhāyāha.",
  "tika-vin11t6:715_2": "Āṇattiyā jalite āpajjitabbāpatti “jāluṭṭhāne panāpatti,",
  "tika-vin11t6:715_3": "pācitti parikittitā”ti anuvattamānattā siddhāti visuṁ na vuttā.",
  "tika-vin11t6:716_0": "1617.Gilānassāti “gilāno nāma yassa vinā agginā na phāsu hotī”ti vuttassa gilānassa.",
  "tika-vin11t6:716_1": "Avijjhātaṁ alātaṁ ukkhipantassāti gahaṇena bhaṭṭhaṁ anibbutālātaṁ aggino samīpaṁ karontassa,",
  "tika-vin11t6:716_2": "yathāṭhāne ṭhapentassāti vuttaṁ hoti.",
  "tika-vin11t6:717_0": "1618-",
  "tika-vin11t6:717_1": "9.Vijjhātaṁ alātanti nibbutālātaṁ.",
  "tika-vin11t6:717_2": "Yathāvatthukaṁ pācittiyanti vuttaṁ hoti.",
  "tika-vin11t6:717_3": "Aññena vā kataṁ visibbentassa anāpattīti yojanā.",
  "tika-vin11t6:717_4": "Visibbentassāti tappentassa.",
  "tika-vin11t6:717_5": "Aṅgāranti vītaccikaṁ aṅgāraṁ.",
  "tika-vin11t6:717_6": "Padīpujjalanādiketi ādi-",
  "tika-vin11t6:717_7": "saddena “jotike jantāghare tathārūpapaccayā”ti āgataṁ saṅgaṇhāti.",
  "tika-vin11t6:717_8": "Ettha ca tathārūpapaccayāti ṭhapetvā padīpādīni aññenapi tathārūpena paccayena.",
  "tika-vin11t6:718_0": "Jotisamādahanakathāvaṇṇanā.",
  "tika-vin11t6:719_0": "1620-",
  "tika-vin11t6:719_1": "1.Majjhime deseti jambudīpe yattha bodhimaṇḍalaṁ hoti,",
  "tika-vin11t6:719_2": "tasmiṁ navayojanasatāvaṭṭe majjhimamaṇḍale,",
  "tika-vin11t6:719_3": "iminā idaṁ sikkhāpadaṁ tattheva desodissakatāya niyatanti dasseti.",
  "tika-vin11t6:719_4": "Teneva vakkhati anāpattivāre “paccantimepi vā dese”ti.",
  "tika-vin11t6:719_5": "Cuṇṇanti sirīsacuṇṇādikaṁ cuṇṇaṁ.",
  "tika-vin11t6:719_6": "Abhisaṅkharatoti paṭiyādentassa.",
  "tika-vin11t6:720_0": "1622- 3.",
  "tika-vin11t6:720_1": "“Māse ūnasaññino”ti padacchedo.",
  "tika-vin11t6:720_2": "Atirekaddhamāse ūnasaññino vā atirekaddhamāse vimatissa vā dukkaṭanti yojanā.",
  "tika-vin11t6:720_3": "Atirekaddhamāse nhāyantassa anāpattīti yojanā.",
  "tika-vin11t6:720_4": "Samayesu ca nhāyantassa anāpattīti ettha “uṇhasamayo pariḷāhasamayo gilānasamayo kammasamayo addhānagamanasamayo",
  "tika-vin11t6:720_5": "vātavuṭṭhisamayo”ti dassitesu chasu samayesu aññatare sampatte samaye satiṁ paccupaṭṭhapetvā ūnamāsepi",
  "tika-vin11t6:720_6": "nahāyantassa anāpattīti attho.",
  "tika-vin11t6:721_0": "Tattha jeṭṭhamāso ca āsāḷhimāsassa purimapakkho cāti diyaḍḍhamāso uṇhasamayo nāma.",
  "tika-vin11t6:721_1": "Yathāha “uṇhasamayo nāma diyaḍḍho māso seso gimhāna”nti,",
  "tika-vin11t6:721_2": "vassānassa paṭhamo māso pariḷāhasamayo nāma.",
  "tika-vin11t6:721_3": "Yathāha “pariḷāhasamayo nāma vassānassa paṭhamo māso”ti.",
  "tika-vin11t6:721_4": "“Yassa vinā nahānā na phāsu hotī”ti vutto samayo gilānasamayo nāma.",
  "tika-vin11t6:721_5": "“Antamaso pariveṇampi sammaṭṭhaṁ hotī”ti vutto kammasamayo nāma.",
  "tika-vin11t6:721_6": "“Addhayojanaṁ gacchissāmī’ti nahāyitabba”nti vutto addhānagamanasamayo nāma.",
  "tika-vin11t6:721_7": "“Bhikkhū sarajena vātena okiṇṇā honti,",
  "tika-vin11t6:721_8": "dve vā tīṇi vā udakaphusitāni kāye patitāni hontī”ti vutto vātavuṭṭhisamayo nāma.",
  "tika-vin11t6:722_0": "Nadīpāraṁ gacchatopi ūnakaddhamāse nhāyantassa anāpattīti yojanā.",
  "tika-vin11t6:722_1": "Vālikaṁ ukkiritvānāti ettha sukkhāya nadiyā vālikaṁ ukkiritvā.",
  "tika-vin11t6:722_2": "Katāvāṭesupi ūnakaddhamāse nhāyantassapi anāpattīti.",
  "tika-vin11t6:722_3": "“Tathā”ti iminā “nhāyantassa anāpattī”ti idaṁ paccāmasati.",
  "tika-vin11t6:723_0": "1624.Paccantimepi vā deseti jambudīpe yathāvuttamajjhimadesato bahi paccantimesu janapadesu,",
  "tika-vin11t6:723_1": "khuddakesu ca dīpesu.",
  "tika-vin11t6:723_2": "Sabbesanti laddhasamayānaṁ,",
  "tika-vin11t6:723_3": "aladdhasamayānañca sabbesaṁ bhikkhūnaṁ.",
  "tika-vin11t6:723_4": "Āpadāsūti bhamaraanubandhādiāpadāsu.",
  "tika-vin11t6:723_5": "Yathāha “bhamarādīhi anubaddhassa udake nimujjituṁ vaṭṭatī”ti.",
  "tika-vin11t6:723_6": "Kāyacittasamuṭṭhānaṁ eḷakalomasamuṭṭhānaṁ nāma.",
  "tika-vin11t6:724_0": "Nhānakathāvaṇṇanā.",
  "tika-vin11t6:725_0": "1625- 7.",
  "tika-vin11t6:725_1": "“Navaṁ nāma akatakappaṁ vuccatī”ti pāḷivacanato ca “paṭiladdhanavacīvarenāti attho”ti aṭṭhakathāvacanato ca cīvaranti ettha “nava”nti seso.",
  "tika-vin11t6:725_2": "Kappiyaṁ binduṁ adatvā navaṁ cīvaraṁ bhikkhu paribhuñjati,",
  "tika-vin11t6:725_3": "tassevaṁ paribhuñjato pācittīti sambandho.",
  "tika-vin11t6:725_4": "Channanti khomādīnaṁ,",
  "tika-vin11t6:725_5": "niddhāraṇe sāmivacanaṁ.",
  "tika-vin11t6:725_6": "Aññataraṁ navaṁ cīvaranti niddhāretabbaṁ.",
  "tika-vin11t6:725_7": "Yattha katthacīti “catūsu vā koṇesu tīsu vā dvīsu vā ekasmiṁ vā koṇe”ti aṭṭhakathāvacanato cīvarakoṇesu yattha katthaci.",
  "tika-vin11t6:726_0": "Kaṁsanīlenāti cammakāranīlena.",
  "tika-vin11t6:726_1": "Cammakāranīlaṁ nāma pakatinīlaṁ.",
  "tika-vin11t6:726_2": "Gaṇṭhipade pana “cammakārā udake tiphalaṁ,",
  "tika-vin11t6:726_3": "ayogūthañca pakkhipitvā cammaṁ kāḷaṁ karonti,",
  "tika-vin11t6:726_4": "taṁ cammakāranīla”nti vuttaṁ.",
  "tika-vin11t6:726_5": "Mahāpaccariyaṁ pana “ayomalaṁ lohamalaṁ,",
  "tika-vin11t6:726_6": "etaṁ kaṁsanīlaṁ nāmā”ti vuttaṁ.",
  "tika-vin11t6:726_7": "Pattanīlena vāti “yo koci nīlavaṇṇo paṇṇaraso”ti aṭṭhakathāya vuttena nīlapaṇṇarasena.",
  "tika-vin11t6:726_8": "Yena kenaci kāḷenāti aṅgārajallikādīsu aññatarena yena kenaci kāḷavaṇṇena.",
  "tika-vin11t6:726_9": "“Kaddamo nāma odako vuccatī”ti vuttattā kaddamenāti udakānukaddamasukkhakaddamādiṁ saṅgaṇhāti.",
  "tika-vin11t6:727_0": "“Maṅgulassa piṭṭhippamāṇakaṁ mayūrassa akkhippamāṇaka”nti yathākkamena yojanā.",
  "tika-vin11t6:728_0": "1628.",
  "tika-vin11t6:728_1": "“Pāḷikappo kaṇṇikākappo”ti yojanā,",
  "tika-vin11t6:728_2": "muttāvali viya pāḷiṁ katvā appitakappo ca kaṇṇikākārena appitakappo cāti attho.",
  "tika-vin11t6:728_3": "Katthacīti ettha “yathāvuttappadese”ti seso.",
  "tika-vin11t6:728_4": "“Catūsu vā koṇesu tīsu vā”ti vuttattā “anekaṁ vā”ti āha.",
  "tika-vin11t6:728_5": "Vaṭṭameva vaṭṭakaṁ,",
  "tika-vin11t6:728_6": "iminā aññaṁ vikāraṁ na vaṭṭatīti dasseti.",
  "tika-vin11t6:728_7": "Yathāha “ṭhapetvā ekaṁ vaṭṭabinduṁ aññena kenacipi vikārena kappo na kātabbo”ti.",
  "tika-vin11t6:729_0": "1629.“Anāpatti pakāsitā”ti idaṁ “vimatissacā”ti ettha ca-",
  "tika-vin11t6:729_1": "saddena samuccitaṁ “ādinne ādinnasaññino”ti tatiyavikappaṁ sandhāya vuttaṁ.",
  "tika-vin11t6:729_2": "Yathāha “ādinne ādinnasaññī,",
  "tika-vin11t6:729_3": "anāpattī”ti.",
  "tika-vin11t6:730_0": "1630.“Kappe naṭṭhepi vā”tiādīhi ca yojetabbaṁ. Pi-",
  "tika-vin11t6:730_1": "saddena “kappakatokāse jiṇṇe”ti idaṁ sampiṇḍeti.",
  "tika-vin11t6:730_2": "Yathāha “kappakatokāso jiṇṇo hotī”ti.",
  "tika-vin11t6:730_3": "Tena kappakatenāti sahatthe karaṇavacanaṁ.",
  "tika-vin11t6:730_4": "Saṁsibbitesūti ettha “akappakatesū”ti seso.",
  "tika-vin11t6:730_5": "Yathāha “kappakatena akappakataṁ saṁsibbitaṁ hotī”ti.",
  "tika-vin11t6:730_6": "Nivāsanapārupanaṁ kriyaṁ.",
  "tika-vin11t6:730_7": "Kappabinduanādānaṁ akriyaṁ.",
  "tika-vin11t6:731_0": "Dubbaṇṇakaraṇakathāvaṇṇanā.",
  "tika-vin11t6:732_0": "1631- 4.",
  "tika-vin11t6:732_1": "“Vikappanā nāma dve vikappanā sammukhāvikappanā ca parammukhāvikappanā cā”ti vuttattā “vikappanā duve”tiādimāha.",
  "tika-vin11t6:732_2": "Itīti nidassane,",
  "tika-vin11t6:732_3": "evanti attho.",
  "tika-vin11t6:732_4": "Kathaṁ sammukhāvikappanā hotīti āha “sammukhāya…pe…",
  "tika-vin11t6:732_5": "niddise”ti.",
  "tika-vin11t6:732_6": "Ekassāti ettha “byattassā”ti seso.",
  "tika-vin11t6:732_7": "Idha byatto nāma vikappanapaccuddhāraṇavidhiṁ jānanto.",
  "tika-vin11t6:733_0": "Yathāvacanayogatoti “imaṁ cīvara’nti vā,",
  "tika-vin11t6:733_1": "‘imāni cīvarānī’ti vā,",
  "tika-vin11t6:733_2": "‘etaṁ cīvara’nti vā,",
  "tika-vin11t6:733_3": "‘etāni cīvarānī’ti vā”ti aṭṭhakathāya vuttaṁ anatikkamma,",
  "tika-vin11t6:733_4": "vacanasambandhakkamenāti attho.",
  "tika-vin11t6:733_5": "Tadekadesasarūpaṁ dasseti “imaṁ cīvara”nti.",
  "tika-vin11t6:734_0": "“Apaccuddhaṭato”ti iminā “na kappatī”ti etassa hetuṁ dasseti.",
  "tika-vin11t6:735_0": "1635.“Santaka”miccādi paccuddharaṇappakāro. Yathāpaccayaṁ karohīti tuyhaṁ ruccanakaṁ karohīti attho.",
  "tika-vin11t6:736_0": "1636.",
  "tika-vin11t6:736_1": "Sammukhāvikappantaraṁ dassetumāha “aparā sammukhā vuttā”tiādi.",
  "tika-vin11t6:736_2": "Attanā abhirucitassa yassa kassaci nāmaṁ gahetvāti yojanā.",
  "tika-vin11t6:736_3": "Sahadhamminanti ettha “pañcanna”nti seso,",
  "tika-vin11t6:736_4": "niddhāraṇe sāmivacanaṁ.",
  "tika-vin11t6:737_0": "1639.Evanti vakkhamānāpekkhaṁ. Api-saddo pana saddassatthe.",
  "tika-vin11t6:738_0": "1640.Mittoti daḷhamitto,",
  "tika-vin11t6:738_1": "“tena vattabbaṁ ‘ko te mitto vā sandiṭṭho vā”ti vacanato idaṁ upalakkhaṇaṁ.",
  "tika-vin11t6:738_2": "Puna tenapi bhikkhunā vattabbanti yojanā.",
  "tika-vin11t6:739_0": "1641- 2.",
  "tika-vin11t6:739_1": "“Ahaṁ tissassa bhikkhuno dammī’ti vā…pe…",
  "tika-vin11t6:739_2": "‘tissāya sāmaṇeriyā dammī’ti vā”ti sesaaṭṭhakathāpāṭhena “ida”miccādipāṭho yojetabbo.",
  "tika-vin11t6:740_0": "1643.Dvīsūti niddhāraṇe bhummaṁ, ettha “vikappanāsū”ti pakaraṇato labbhati.",
  "tika-vin11t6:741_0": "1644-",
  "tika-vin11t6:741_1": "5.Idhapana imasmiṁ sāsane yena pana bhikkhunā saha cīvarasāmikena taṁ vinayakammaṁ kataṁ,",
  "tika-vin11t6:741_2": "tassa avissāsena vissāsabhāvaṁ vinā so vinayakammakato bhikkhu taṁ cīvaraṁ paribhuñjeyya,",
  "tika-vin11t6:741_3": "tassa bhikkhuno pācittīti yojanā.",
  "tika-vin11t6:741_4": "Chandānurakkhanatthaṁ “vinayaṁkamma”nti anussārāgamo veditabbo,",
  "tika-vin11t6:741_5": "vinayakammanti attho.",
  "tika-vin11t6:741_6": "Taṁ cīvaraṁ adhiṭṭhahantassa vā vissajjantassa vā dukkaṭanti yojanā.",
  "tika-vin11t6:742_0": "1646.Paccuddhārakavatthesūti paccuddhaṭavatthesu.",
  "tika-vin11t6:742_1": "Apaccuddhārasaññinoti apaccuddhaṭasaññino.",
  "tika-vin11t6:742_2": "Tatthāti apaccuddhaṭavatthesu.",
  "tika-vin11t6:742_3": "Vematikassāti “paccuddhaṭāni nu kho mayā,",
  "tika-vin11t6:742_4": "apaccuddhaṭānī”ti saṁsayāpannassa.",
  "tika-vin11t6:743_0": "1647.Paccuddhāraṇasaññissāti paccuddhaṭamidanti saññissa.",
  "tika-vin11t6:743_1": "Vissāsāti yassa vā cīvaraṁ vikappesi,",
  "tika-vin11t6:743_2": "tena apaccuddhaṭampi tassa vissāsā paribhuñjato ca.",
  "tika-vin11t6:743_3": "Yathāha “tassa vā vissasanto paribhuñjatī”ti.",
  "tika-vin11t6:744_0": "Vikappanakathāvaṇṇanā.",
  "tika-vin11t6:745_0": "1648- 9.",
  "tika-vin11t6:745_1": "“Patto nāma dve pattā ayopatto mattikāpatto”ti jātiyā kappiyapattānaṁ vuttattā āha “adhiṭṭhānupagaṁ patta”nti.",
  "tika-vin11t6:745_2": "Tādisanti adhiṭṭhānupagaṁ.",
  "tika-vin11t6:745_3": "Sūcigharaṁ nāma sasūcikaṁ vā asūcikaṁ vā.",
  "tika-vin11t6:745_4": "Kāyabandhanaṁ nāma paṭṭikā vā sūkarantakaṁ vā.",
  "tika-vin11t6:745_5": "Nisīdanaṁ nāma sadasaṁ vuccati.",
  "tika-vin11t6:746_0": "“Pattaṁ vā”tiādīhi upayogantapadehi “apanetvā nidhentassā”ti paccekaṁ yojetabbaṁ.",
  "tika-vin11t6:746_1": "Nidhentassāti etassa “hasāpekkhassā”ti visesanaṁ.",
  "tika-vin11t6:746_2": "Yathāha “hasāpekkhopīti kīḷādhippāyo”ti.",
  "tika-vin11t6:746_3": "“Kevala”nti iminā dunnikkhittassa paṭisāmanādhippāyādiaññādhippāyābhāvaṁ dīpeti.",
  "tika-vin11t6:746_4": "Vakkhati ca “dunnikkhittamanāpatti,",
  "tika-vin11t6:746_5": "paṭisāmayato panā”ti.",
  "tika-vin11t6:747_0": "1650.Tenāpīti āṇattena.",
  "tika-vin11t6:747_1": "Tassāti āṇāpakassa.",
  "tika-vin11t6:747_2": "Tikadukkaṭaṁ vuttanti anupasampanne upasampannasaññivematikaanupasampannasaññīnaṁ vasena tikadukkaṭaṁ vuttaṁ,",
  "tika-vin11t6:747_3": "iminā ca upasampannasantake tikapācittiyanti idañca vuttameva hoti.",
  "tika-vin11t6:748_0": "1651.Aññanti pāḷiyaṁ anāgataṁ pattatthavikādiparikkhāraṁ.",
  "tika-vin11t6:749_0": "1652.Sabbesūti pāḷiyaṁ āgatesu ca anāgatesu ca sabbesu parikkhāresu.",
  "tika-vin11t6:750_0": "1653.Dhammakathaṁ katvāti “samaṇena nāma anihitaparikkhārena bhavituṁ na vaṭṭatī”ti aṭṭhakathāgatanayena dhammakathaṁ katvā.",
  "tika-vin11t6:750_1": "Anihitaparikkhārenāti appaṭisāmitaparikkhārena.",
  "tika-vin11t6:750_2": "Nidheti ce,",
  "tika-vin11t6:750_3": "tathā anāpattīti yojanā.",
  "tika-vin11t6:750_4": "Avihesetukāmassāti vihesādhippāyarahitassa.",
  "tika-vin11t6:750_5": "Akīḷassāti kīḷādhippāyarahitassa kevalaṁ vattasīsena “paṭisāmetvā dassāmī”ti apanidhentassa.",
  "tika-vin11t6:751_0": "1654. Adinnādānasamuṭṭhānāpattīnaṁ akusalādivasenapi sacittakattā āha “idaṁ akusaleneva sacitta”nti.",
  "tika-vin11t6:752_0": "Cīvarāpanidhānakathāvaṇṇanā.",
  "tika-vin11t6:753_0": "Surāpānavaggo chaṭṭho.",
  "tika-vin11t6:754_0": "1655.“Tiracchānagataṁ pāṇa”nti iminā “yo pana bhikkhu sañcicca pāṇaṁ jīvitā voropeyya,",
  "tika-vin11t6:754_1": "pācittiya”nti imasmiṁ sikkhāpade adhippetaṁ pāṇaṁ dasseti.",
  "tika-vin11t6:754_2": "Āpattinānattābhāvā āha “mahantaṁ khuddakampi vā”ti.",
  "tika-vin11t6:754_3": "Yathāha “imasmiñca sikkhāpade tiracchānagatoyeva ‘pāṇo’ti veditabbo,",
  "tika-vin11t6:754_4": "taṁ khuddakampi mahantampi mārentassa āpattinānākaraṇaṁ natthi,",
  "tika-vin11t6:754_5": "mahante pana upakkamamahantattā akusalaṁ mahantaṁ hotī”ti.",
  "tika-vin11t6:754_6": "“Mārentassa assā”ti padacchedo.",
  "tika-vin11t6:754_7": "“Khuddakampi vā mārentassā”ti iminā aṭṭhakathāyaṁ “antamaso mañcapīṭhaṁ sodhento maṅgulabījakepi pāṇasaññī nikkāruṇikatāya taṁ bhindanto apaneti,",
  "tika-vin11t6:754_8": "pācittiyaṁ.",
  "tika-vin11t6:754_9": "Tasmā evarūpesu ṭhānesu kāruññaṁ upaṭṭhapetvā appamattena vattaṁ kātabba”nti vuttavinicchayopi saṅgahito.",
  "tika-vin11t6:755_0": "1656.Ubhayatthacāti pāṇe vā apāṇe vāti ubhayatthāpi.",
  "tika-vin11t6:755_1": "Avasesavinicchayo panettha manussaviggahe vuttanayeneva veditabbo.",
  "tika-vin11t6:756_0": "Sañciccapāṇakathāvaṇṇanā.",
  "tika-vin11t6:757_0": "1658.Sappāṇakanti saha pāṇakehīti sappāṇakaṁ.",
  "tika-vin11t6:757_1": "Ye paribhogena maranti,",
  "tika-vin11t6:757_2": "evarūpā idha “pāṇakā”ti adhippetā.",
  "tika-vin11t6:757_3": "Assāti bhikkhuno.",
  "tika-vin11t6:758_0": "1659.“Avicchijjā”ti iminā vicchedeneva payoganānattaṁ hotīti dīpeti.",
  "tika-vin11t6:758_1": "Pattapūrampīti ettha pi-",
  "tika-vin11t6:758_2": "saddo byatireke.",
  "tika-vin11t6:759_0": "1660- 1.",
  "tika-vin11t6:759_1": "Assa pācitti paridīpitāti sambandho.",
  "tika-vin11t6:759_2": "Tādisenāti sappāṇakena.",
  "tika-vin11t6:759_3": "Āviñchitvānāti paribbhamitvā.",
  "tika-vin11t6:759_4": "Yāguyoti ettha “uṇhā”ti sāmatthiyā labbhati.",
  "tika-vin11t6:759_5": "Idañca pāṇīnaṁ māraṇatthaṁ yaṁ kiñci uṇhavatthuṁ sappāṇakena udakena anibbāpetuṁ upalakkhaṇaṁ.",
  "tika-vin11t6:759_6": "Taṁ sappāṇakaṁ udakaṁ.",
  "tika-vin11t6:759_7": "Nhāyatopi vāti ettha pi-",
  "tika-vin11t6:759_8": "saddena aṭṭhakathāyaṁ –",
  "tika-vin11t6:760_0": "“Udakasoṇḍiṁ vā pokkharaṇiṁ vā pavisitvā bahi nikkhamanatthāya vīciṁ uṭṭhāpayatopi.",
  "tika-vin11t6:760_1": "Soṇḍiṁ vā pokkharaṇiṁ vā sodhentehi tato gahitaudakaṁ udakeyeva āsiñcitabbaṁ.",
  "tika-vin11t6:760_2": "Samīpamhi udake asati kappiyaudakassa aṭṭha vā dasa vā ghaṭe udakasaṇṭhānakappadese āsiñcitvā tattha āsiñcitabbaṁ.",
  "tika-vin11t6:760_3": "‘Pavaṭṭitvā udake patissatī’ti uṇhapāsāṇe udakaṁ nāsiñcitabbaṁ.",
  "tika-vin11t6:760_4": "Kappiyaudakena pana pāsāṇaṁ nibbāpetvā āsiñcituṁ vaṭṭatī”ti –",
  "tika-vin11t6:761_0": "Vuttavinicchayaṁ sampiṇḍeti.",
  "tika-vin11t6:762_0": "1662.Ubhayatthapīti sappāṇakepi appāṇakepīti ubhayattheva.",
  "tika-vin11t6:763_0": "1664- 6.",
  "tika-vin11t6:763_1": "Pāṇapaṭibaddhatāya kāraṇaṁ dassetumāha “patana”ntiādi.",
  "tika-vin11t6:763_2": "Salabhādīnanti paṭaṅgādīnaṁ.",
  "tika-vin11t6:763_3": "Ñatvāti ettha pi-",
  "tika-vin11t6:763_4": "saddo luttaniddiṭṭho.",
  "tika-vin11t6:763_5": "Evamuparipi.",
  "tika-vin11t6:763_6": "Padīpujjalananti ettha “viyā”ti seso.",
  "tika-vin11t6:763_7": "Etthāti imasmiṁ sikkhāpade.",
  "tika-vin11t6:763_8": "Sappāṇabhāvova sappāṇabhāvatā, taṁ.",
  "tika-vin11t6:763_9": "Bhuñjatoti bhuñjitabbato.",
  "tika-vin11t6:764_0": "Salabhādīnaṁ patanaṁ ñatvāpi suddhena cetasā padīpujjalanaṁ viya sapāṇabhāvaṁ ñatvāpi jalasaññāya bhuñjitabbato ettha paṇṇattivajjatā ñeyyāti yojanā.",
  "tika-vin11t6:765_0": "Evaṁ sante siñcanasappāṇakasikkhāpadānaṁ ubhinnampi ko visesoti āha “siñcane”tiādi.",
  "tika-vin11t6:765_1": "Siñcanaṁ siñcanasikkhāpadaṁ siñcane vuttaṁ siñcanavisaye paññattaṁ,",
  "tika-vin11t6:765_2": "idaṁ pana sappāṇakasikkhāpadaṁ paribhoge vuttaṁ ajjhohāravisaye paññattanti ayameva tassa ceva assa ca visesoti yojanā.",
  "tika-vin11t6:766_0": "Sappāṇakakathāvaṇṇanā.",
  "tika-vin11t6:767_0": "1667.Yathādhammanti yo yassa adhikaraṇassa vūpasamanāya dhammo vutto,",
  "tika-vin11t6:767_1": "teneva dhammenāti attho.",
  "tika-vin11t6:767_2": "“Kiccādhikaraṇa”nti iminā itarāni adhikaraṇāni upalakkhitāni.",
  "tika-vin11t6:767_3": "Yathāha “adhikaraṇaṁ nāma cattāri adhikaraṇāni vivādādhikaraṇaṁ anuvādādhikaraṇaṁ āpattādhikaraṇaṁ kiccādhikaraṇa”nti.",
  "tika-vin11t6:767_4": "Apalokanakammādīni cattāri saṅghakiccaṁ nāma,",
  "tika-vin11t6:767_5": "tadeva samathehi adhikaraṇīyattā vūpasametabbattā adhikaraṇanti kiccādhikaraṇaṁ.",
  "tika-vin11t6:767_6": "Puna nīhātabbanti puna nīharitabbaṁ,",
  "tika-vin11t6:767_7": "vūpasametabbanti attho.",
  "tika-vin11t6:767_8": "Iminā “akataṁ kamma”ntiādinā pāḷiyaṁ dassitā dvādasa ukkoṭā upalakkhitāti daṭṭhabbā.",
  "tika-vin11t6:767_9": "Ukkoṭentassāti tassa tassa bhikkhuno santikaṁ gantvā “akataṁ kamma”ntiādīni vatvā uccālentassa yathāpatiṭṭhitabhāvena patiṭṭhātuṁ na dentassa.",
  "tika-vin11t6:767_10": "Ettha ca patiṭṭhātuṁ na dentassāti tassa pavattiākāradassanatthaṁ vuttaṁ.",
  "tika-vin11t6:767_11": "Yaṁ pana dhammena adhikaraṇaṁ nihaṭaṁ,",
  "tika-vin11t6:767_12": "taṁ sunihaṭameva.",
  "tika-vin11t6:768_0": "1668.",
  "tika-vin11t6:768_1": "“Akataṁ kammaṁ,",
  "tika-vin11t6:768_2": "dukkaṭaṁ kammaṁ,",
  "tika-vin11t6:768_3": "puna kātabbaṁ kamma”nti vadatā vadantena bhikkhunā taṁ kammaṁ uccāletuṁ na vaṭṭatīti yojanā.",
  "tika-vin11t6:769_0": "1669.Vippakateti āraddhāniṭṭhite.",
  "tika-vin11t6:769_1": "Tanti paṭikkosantaṁ.",
  "tika-vin11t6:769_2": "Saññāpetvāti katakammassa anavajjabhāvaṁ ñāpetvā.",
  "tika-vin11t6:769_3": "Na panaññathāti tathā asaññāpetvā.",
  "tika-vin11t6:770_0": "1670.Adhamme pana kammasminti yathāpāḷiāgate kammasmiṁ.",
  "tika-vin11t6:770_1": "Ubhayatthāpīti dhammakamme,",
  "tika-vin11t6:770_2": "adhammakamme vāti ubhayattha.",
  "tika-vin11t6:771_0": "1671.Na ca kammārahassa vāti ettha ca-",
  "tika-vin11t6:771_1": "saddo “vaggena cā”ti yojetabbo. Ca- saddo vā-",
  "tika-vin11t6:771_2": "saddatthe daṭṭhabbo.",
  "tika-vin11t6:771_3": "“Adhammena,",
  "tika-vin11t6:771_4": "vaggena vā na kammārahassa vā kata”nti jānato ukkoṭane doso natthīti yojanā.",
  "tika-vin11t6:772_0": "Ukkoṭanakathāvaṇṇanā.",
  "tika-vin11t6:773_0": "1673.",
  "tika-vin11t6:773_1": "“Duṭṭhullā nāma āpatti cattāri ca pārājikāni terasa ca saṅghādisesā”ti vacanato pārājikānampi duṭṭhullattā,",
  "tika-vin11t6:773_2": "idha ca pārājikassa anadhippetattā idhādhippetameva dassetuṁ “saṅghādisesa”nti iminā duṭṭhulla-",
  "tika-vin11t6:773_3": "padaṁ visesitaṁ.",
  "tika-vin11t6:773_4": "Yathāha “ettha cattāri pārājikāni atthuddhāravasena dassitāni,",
  "tika-vin11t6:773_5": "saṅghādisesāpatti pana adhippetā”ti.",
  "tika-vin11t6:773_6": "Ñatvāti sāmaṁ vā aññato vā jānitvā.",
  "tika-vin11t6:773_7": "Chādayato tassa pariyāputāti “imaṁ jānitvā codessanti,",
  "tika-vin11t6:773_8": "sāressanti,",
  "tika-vin11t6:773_9": "nārocessāmī”ti paṭicchādentassa tassa pariyāputā desitā.",
  "tika-vin11t6:774_0": "1674-",
  "tika-vin11t6:774_1": "5.Dhuraṁ nikkhipitvāti “aññassa na ārocessāmī”ti dhuranikkhepaṁ katvā.",
  "tika-vin11t6:774_2": "Tassāti duṭṭhullassa.",
  "tika-vin11t6:774_3": "Paṭicchādanaṁ hetu kāraṇaṁ yassa ārocanassāti viggaho.",
  "tika-vin11t6:774_4": "Paṭicchādanahetukanti ārocanakiriyāya visesanaṁ,",
  "tika-vin11t6:774_5": "“itthannāmo itthannāmaṁ saṅghādisesaṁ āpanno,",
  "tika-vin11t6:774_6": "aññassa na ārocehī”ti vatvā ārocanaṁ karotīti vuttaṁ hoti.",
  "tika-vin11t6:774_7": "Itīti vuttanidassane,",
  "tika-vin11t6:774_8": "hīti evakāratthe,",
  "tika-vin11t6:774_9": "evameva vadatīti attho.",
  "tika-vin11t6:775_0": "Yāva koṭi na chijjati, tāva evaṁ bhikkhūnaṁ satampi sahassampi taṁ āpattiṁ āpajjati evāti yojanā.",
  "tika-vin11t6:776_0": "1676.Mūlenāti saṅghādisesaṁ āpannapuggalena.",
  "tika-vin11t6:776_1": "Ārocitassa dutiyassāti samānādhikaraṇaṁ.",
  "tika-vin11t6:776_2": "Mūlena “mama āpattiṁ āpannabhāvaṁ aññassa na ārocehī”ti ārocitassa dutiyabhikkhussa santikā suṇantena",
  "tika-vin11t6:776_3": "tatiyena nivattitvā tasseva dutiyassa pakāsite ārocanassa koṭi chinnāti vuccatīti yojanā.",
  "tika-vin11t6:776_4": "Koṭīti ārocanakiriyāvasānaṁ vuccati.",
  "tika-vin11t6:777_0": "1677.Duṭṭhullāya ca duṭṭhullasaññīti ettha “ārocento”ti pakaraṇato labbhati.",
  "tika-vin11t6:777_1": "Itaresu pana dvīsūti duṭṭhullāya vematiko,",
  "tika-vin11t6:777_2": "aduṭṭhullasaññīti dvīsu.",
  "tika-vin11t6:778_0": "1678.Aduṭṭhullāyāti pañcavidhāya lahukāpattiyā.",
  "tika-vin11t6:778_1": "Sabbatthāti sabbesu vikappesu.",
  "tika-vin11t6:778_2": "Tikadukkaṭaṁ niddiṭṭhanti aduṭṭhullāya duṭṭhullasaññivematikaaduṭṭhullasaññīnaṁ vasena dukkaṭattayaṁ pāḷiyaṁ dassitanti attho.",
  "tika-vin11t6:778_3": "Sabbatthāti sabbesu.",
  "tika-vin11t6:778_4": "Anupasampannavāresūti tīsu anupasampannavikappesu.",
  "tika-vin11t6:778_5": "Dukkaṭanti anupasampanne upasampannasaññivematikaanupasampannasaññīnaṁ vasena tikadukkaṭanti attho.",
  "tika-vin11t6:779_0": "1679- 80.",
  "tika-vin11t6:779_1": "“Saṅghassa bhedanādīni bhavissantī”tiādīhi sabbehi padehi “na āroceti ce,",
  "tika-vin11t6:779_2": "doso natthī”ti idaṁ paccekaṁ yojetabbaṁ.",
  "tika-vin11t6:779_3": "Sabhāgaṁ vā na passatīti tathā apassanto na āroceti ce,",
  "tika-vin11t6:779_4": "doso natthi.",
  "tika-vin11t6:779_5": "Kakkhaḷo ayanti na āroceti ce,",
  "tika-vin11t6:779_6": "doso natthi.",
  "tika-vin11t6:780_0": "1681.",
  "tika-vin11t6:780_1": "Aññassa anārocanena āpajjitabbato “akriya”nti vuttaṁ.",
  "tika-vin11t6:780_2": "“Ārocetabba”nti anuññātassa anārocanaṁ anādaramantarena na hotīti āha “dukkhavedana”nti.",
  "tika-vin11t6:780_3": "Ettha ca mātikaṭṭhakathāyaṁ “samanubhāsanasadisānevā”ti vuttaṁ,",
  "tika-vin11t6:780_4": "idha “dhuranikkhepatulyāvā”ti,",
  "tika-vin11t6:780_5": "ubhayattha nāmamattameva viseso,",
  "tika-vin11t6:780_6": "ekameva samuṭṭhānanti veditabbaṁ.",
  "tika-vin11t6:781_0": "Duṭṭhullakathāvaṇṇanā.",
  "tika-vin11t6:782_0": "1682.Ūnavīsativassanti ettha “jāna”nti seso,",
  "tika-vin11t6:782_1": "“ūnavīsativasso”ti jānantoti attho.",
  "tika-vin11t6:782_2": "Ūnavīsativasso nāma paṭisandhito paṭṭhāya aparipuṇṇavīsatisaṁvaccharo.",
  "tika-vin11t6:782_3": "Yoti yo bhikkhu upajjhāyo hutvā.",
  "tika-vin11t6:782_4": "Kareyyāti kārāpeyya.",
  "tika-vin11t6:782_5": "Upasampajjatīti upasampado, taṁ.",
  "tika-vin11t6:782_6": "Yo jānaṁ ūnavīsativassaṁ puggalaṁ upasampadaṁ upasampannaṁ kareyya,",
  "tika-vin11t6:782_7": "tassa evaṁ upasampādentassa bhikkhuno pācittiyaṁ hotīti yojanā.",
  "tika-vin11t6:782_8": "Sesānanti “gaṇassa ca ācariyassa ca āpatti dukkaṭassā”ti pāḷiyaṁ dassitānaṁ gahaṇaṁ.",
  "tika-vin11t6:783_0": "1683.",
  "tika-vin11t6:783_1": "Ūnavīsativassabhāvaṁ jānatā vā ajānatā vā bhikkhunā yo puggalo ce upasampādito,",
  "tika-vin11t6:783_2": "so anupasampannova hoti,",
  "tika-vin11t6:783_3": "puna so paripuṇṇavīsativasso samāno upasampanno kātabbo upasampādetabboyevāti yojanā.",
  "tika-vin11t6:784_0": "1684.Dasavassaccayena paripuṇṇadasavasso hutvā upajjhāyassa sato assa bhikkhupaṭiññassa aññesaṁ upasampādane",
  "tika-vin11t6:784_1": "koci doso ce ekaṁsena natthi na vijjatīti yojanā.",
  "tika-vin11t6:785_0": "1685.Taṁ bhikkhunti ūnavīsativasso hutvā upasampajjitvā paripuṇṇadasavasso upajjhāyo hutvā upasampādentaṁ taṁ bhikkhupaṭiññaṁ.",
  "tika-vin11t6:785_1": "Gaṇo ce paripūratīti majjhimadese dasavaggo,",
  "tika-vin11t6:785_2": "paccantimesu janapadesu pañcavaggo gaṇo sace anūno hoti.",
  "tika-vin11t6:785_3": "Teti upasampāditā.",
  "tika-vin11t6:785_4": "Sūpasampannāti suṭṭhu upasampannā.",
  "tika-vin11t6:786_0": "1686- 7.",
  "tika-vin11t6:786_1": "Yo bhikkhu upajjhāyo hutvā “ūnavīsativassapuggalaṁ upasampādayissāmi”iti gaṇampi vā ācariyampi vā pattampi vā pariyesati,",
  "tika-vin11t6:786_2": "māḷakañca sammannati baddhasīmaṁ bandhati,",
  "tika-vin11t6:786_3": "tassa sabbesu payogesu dukkaṭaṁ.",
  "tika-vin11t6:786_4": "Tathā ñattiyā dukkaṭaṁ.",
  "tika-vin11t6:786_5": "Tathā dvīsu kammavācāsupi dukkaṭanti yojanā.",
  "tika-vin11t6:787_0": "1688- 9.",
  "tika-vin11t6:787_1": "Vīsati ca tāni vassāni cāti vīsativassāni,",
  "tika-vin11t6:787_2": "ūnāni vīsativassāni yassa so ūnavīsativasso,",
  "tika-vin11t6:787_3": "ūnavīsativassoti saññā ūnavīsativassasaññā,",
  "tika-vin11t6:787_4": "sā etassa atthīti “ūnavīsativassasaññī”iti vattabbe nipātanalakkhaṇena vassa-",
  "tika-vin11t6:787_5": "saddalopaṁ katvā “ūnavīsatisaññī”ti vuttaṁ,",
  "tika-vin11t6:787_6": "tassa ūnavīsatisaññissa.",
  "tika-vin11t6:787_7": "Paripuṇṇāni vīsativassāni etassāti “paripuṇṇavīsativasso”ti vattabbe nipātanalakkhaṇena vīsativassa-",
  "tika-vin11t6:787_8": "saddalopaṁ katvā “paripuṇṇo”ti puggalo vuccati,",
  "tika-vin11t6:787_9": "tasmiṁ paripuṇṇe,",
  "tika-vin11t6:787_10": "paripuṇṇavīsativasse puggaleti attho.",
  "tika-vin11t6:787_11": "Ubhayatthāti ūnavīsatiparipuṇṇavīsativassesu ubhosu puggalesu.",
  "tika-vin11t6:788_0": "Ūnavīsativassakathāvaṇṇanā.",
  "tika-vin11t6:789_0": "1691.Theyyasatthenasaddhinti “theyyasattho nāma corā katakammā vā honti akatakammā vā”tiādinā padabhājane",
  "tika-vin11t6:789_1": "vuttasarūpena satthasaṅkhātena janasamūhena sahāti vuttaṁ hoti.",
  "tika-vin11t6:789_2": "Sahādiyoge karaṇavacanaṁ.",
  "tika-vin11t6:789_3": "Jānantoti “theyyasattho”ti jānanto.",
  "tika-vin11t6:789_4": "Saṁvidhāyāti “gacchāmāvuso,",
  "tika-vin11t6:789_5": "gacchāma bhante,",
  "tika-vin11t6:789_6": "gacchāmāvuso,",
  "tika-vin11t6:789_7": "ajja vā hiyyo vā pare vā apare vā gacchāmā”ti padabhājane vuttanayena saṁvidahitvāti attho.",
  "tika-vin11t6:789_8": "Magganti ekaddhānamaggaṁ,",
  "tika-vin11t6:789_9": "ettha “antamaso gāmantarampī”ti seso.",
  "tika-vin11t6:789_10": "Yathāha “ekaddhānamaggaṁ paṭipajjeyya antamaso gāmantarampī”ti.",
  "tika-vin11t6:789_11": "Pācittiyaṁ siyāti “gāme gāmantare gāmantare āpatti pācittiyassa.",
  "tika-vin11t6:789_12": "Agāmake araññe addhayojane addhayojane āpatti pācittiyassā”ti vuttappakāraṁ pācittiyaṁ bhaveyya.",
  "tika-vin11t6:790_0": "1692.Na uddhaṭoti idha na vutto.",
  "tika-vin11t6:791_0": "1693-",
  "tika-vin11t6:791_1": "4.Maggāṭavivisaṅketeti maggavisaṅkete,",
  "tika-vin11t6:791_2": "aṭavivisaṅkete ca.",
  "tika-vin11t6:791_3": "Yathāvatthukamevāti pācittiyameva.",
  "tika-vin11t6:791_4": "Tesūti satthikesu.",
  "tika-vin11t6:791_5": "Asaṁvidahantesūti saṁvidhānaṁ akarontesu.",
  "tika-vin11t6:791_6": "Sayaṁ vidahatopi cāti attanā saṁvidahantassa ca.",
  "tika-vin11t6:791_7": "Ubhayatthāti theyyasatthe vā atheyyasatthe vāti dvīsu.",
  "tika-vin11t6:792_0": "1695.Atheyyasatthasaññissāti ettha “ubhayatthā”ti anuvattetabbaṁ.",
  "tika-vin11t6:792_1": "Kālassāyanti kāliko,",
  "tika-vin11t6:792_2": "visaṅketo, tasmiṁ,",
  "tika-vin11t6:792_3": "kālasambandhini visaṅkete ca anāpattīti attho.",
  "tika-vin11t6:792_4": "“Kālike”ti iminā visaṅketavisesanena maggāṭavivisaṅketepi āpattiyevāti dīpeti.",
  "tika-vin11t6:793_0": "1696.",
  "tika-vin11t6:793_1": "Kāyacittato,",
  "tika-vin11t6:793_2": "kāyavācācittato ca samuṭṭhānato idaṁ sikkhāpadaṁ theyyasatthasamuṭṭhānaṁ kathitanti yojanā.",
  "tika-vin11t6:794_0": "Theyyasatthakathāvaṇṇanā.",
  "tika-vin11t6:795_0": "1697.Sattamanti “yo pana bhikkhu mātugāmena saddhiṁ saṁvidhāyā”tiādinā uddiṭṭhaṁ sattamasikkhāpadaṁ.",
  "tika-vin11t6:795_1": "Bhikkhuniyā saddhiṁ saṁvidhānenāti bhikkhuniyā saddhiṁ saṁvidhānasikkhāpadena.",
  "tika-vin11t6:795_2": "Samuṭṭhānādināti samuṭṭhānādinā vinicchayena.",
  "tika-vin11t6:795_3": "Tulyanti sadisaṁ.",
  "tika-vin11t6:795_4": "Kocipīti appamattakopi.",
  "tika-vin11t6:796_0": "Saṁvidhānakathāvaṇṇanā.",
  "tika-vin11t6:797_0": "1698.",
  "tika-vin11t6:797_1": "Ete pañca dhammā antarāyakarāti pakāsitāti yojanā.",
  "tika-vin11t6:797_2": "Idha ayaṁ antarāyakara-",
  "tika-vin11t6:797_3": "saddo pāḷiyaṁ āgatena antarāyika-",
  "tika-vin11t6:797_4": "saddena samānattho.",
  "tika-vin11t6:797_5": "Tasmā kammantarāyikā,",
  "tika-vin11t6:797_6": "kilesantarāyikā,",
  "tika-vin11t6:797_7": "vipākantarāyikā,",
  "tika-vin11t6:797_8": "upavādantarāyikā,",
  "tika-vin11t6:797_9": "āṇāvītikkamantarāyikāti ime pañca antarāyikā dhammā bhagavatā pakāsitāti vuttaṁ hoti.",
  "tika-vin11t6:798_0": "Tattha taṁtaṁsampattiyā vibandhanavasena sattasantānassa antare vemajjhe eti āgacchatīti antarāyo,",
  "tika-vin11t6:798_1": "diṭṭhadhammikādianattho,",
  "tika-vin11t6:798_2": "anatikkamanaṭṭhena tasmiṁ antarāye niyuttā,",
  "tika-vin11t6:798_3": "antarāyaṁ vā phalaṁ arahanti,",
  "tika-vin11t6:798_4": "antarāyassa vā karaṇasīlāti antarāyikā.",
  "tika-vin11t6:799_0": "Pañcānantariyakammāneva kammantarāyikā,",
  "tika-vin11t6:799_1": "tathā bhikkhunidūsakakammaṁ.",
  "tika-vin11t6:799_2": "Taṁ pana mokkhasseva antarāyaṁ karoti,",
  "tika-vin11t6:799_3": "na saggassa.",
  "tika-vin11t6:799_4": "Idañca micchācāralakkhaṇassa abhāvato vuttaṁ.",
  "tika-vin11t6:799_5": "Na hi bhikkhuniyā dhammarakkhitabhāvo atthi.",
  "tika-vin11t6:799_6": "Pākatikabhikkhunivasena cetaṁ vuttaṁ.",
  "tika-vin11t6:799_7": "Ariyāya pana pavattaṁ apāyasaṁvattanikameva.",
  "tika-vin11t6:799_8": "Nandamāṇavako cettha nidassanaṁ.",
  "tika-vin11t6:799_9": "Ubhinnaṁ samānacchandatāvasena vā na saggantarāyikatā,",
  "tika-vin11t6:799_10": "mokkhantarāyikatā pana mokkhatthāya paṭipattiyā vidūsanato.",
  "tika-vin11t6:799_11": "Abhibhavitvā pana pavattiyā saggantarāyikatāpi na sakkā nivāretunti vadanti.",
  "tika-vin11t6:800_0": "Ahetukadiṭṭhiakiriyadiṭṭhinatthikadiṭṭhisaṅkhātā micchādiṭṭhidhammā niyatabhāvappattā kilesantarāyikā nāma.",
  "tika-vin11t6:800_1": "Paṇḍakatiracchānagataubhatobyañjanakānaṁ paṭisandhicittuppādadhammā vipākantarāyikā nāma.",
  "tika-vin11t6:800_2": "Paṇḍakādiggahaṇañcettha nidassanamattaṁ sabbāyapi ahetukapaṭisandhiyā vipākantarāyikabhāvato.",
  "tika-vin11t6:800_3": "Ariyūpavādā upavādantarāyikā nāma.",
  "tika-vin11t6:800_4": "Te pana yāva ariye na khamāpenti, tāvadeva,",
  "tika-vin11t6:800_5": "na tato paraṁ.",
  "tika-vin11t6:800_6": "Sañcicca āpannā sattāpattikkhandhā āṇāvītikkamantarāyikā nāma.",
  "tika-vin11t6:800_7": "Tepi yāva bhikkhubhāvaṁ vā paṭijānāti,",
  "tika-vin11t6:800_8": "na vuṭṭhāti vā na deseti vā, tāvadeva,",
  "tika-vin11t6:800_9": "na tato paraṁ.",
  "tika-vin11t6:801_0": "1699-700.",
  "tika-vin11t6:802_0": "“Anantarāyikā ete;",
  "tika-vin11t6:803_0": "Yathā honti tathā ahaṁ;",
  "tika-vin11t6:804_0": "Desitaṁ muninā dhammaṁ;",
  "tika-vin11t6:805_0": "Ājānāmīti yo vade”ti. –",
  "tika-vin11t6:806_0": "Evaṁ dutiyagāthā vattabbā.",
  "tika-vin11t6:806_1": "Tathā avutte “tikkhattu”ntiādigāthā paṭhamagāthāya saddhiṁ ghaṭanā eva na siyā.",
  "tika-vin11t6:806_2": "Tasmā etthāyaṁ gāthā parihīnāti viññāyati.",
  "tika-vin11t6:807_0": "Eteti “antarāyikā”ti bhagavatā pakāsitā pañca dhammā “yathā anantarāyikā honti,",
  "tika-vin11t6:807_1": "tathā ahaṁ muninā desitaṁ dhammaṁ ājānāmī”ti yo bhikkhu vadeyya,",
  "tika-vin11t6:807_2": "so pana bhikkhu tikkhattuṁ vattabboti sambandho.",
  "tika-vin11t6:807_3": "Kehi kathaṁ vattabboti āha “ye passantī”tiādi.",
  "tika-vin11t6:807_4": "Ye tathāvāditaṁ bhikkhuṁ passanti,",
  "tika-vin11t6:807_5": "“asuko āyasmā evaṁvādī”ti parato suṇanti ca, tehi.",
  "tika-vin11t6:807_6": "So pana bhikkhu “mā āyasmā evaṁ avacā”ti tikkhattuṁ vattabboti yojanā.",
  "tika-vin11t6:808_0": "1701.Avadantassāti taṁ disvā vā sutvā vā yathāvuttanayena avadantassa.",
  "tika-vin11t6:808_1": "Dukkaṭanti ñātadukkaṭaṁ.",
  "tika-vin11t6:808_2": "Taṁ duladdhiṁ.",
  "tika-vin11t6:808_3": "Anissajatoti bhikkhūhi evaṁ vuttepi anissajantassa.",
  "tika-vin11t6:808_4": "Tathā dukkaṭanti atidisati.",
  "tika-vin11t6:809_0": "1702.Kammavācāyāti tatiyāya kammavācāya.",
  "tika-vin11t6:809_1": "Osāneti pariyosāne,",
  "tika-vin11t6:809_2": "yyakāre patteti adhippāyo.",
  "tika-vin11t6:809_3": "Tikapācittiyaṁ vuttanti “dhammakamme dhammakammasaññī na paṭinissajjati,",
  "tika-vin11t6:809_4": "āpatti pācittiyassa.",
  "tika-vin11t6:809_5": "Dhammakamme vematiko na paṭinissajjati,",
  "tika-vin11t6:809_6": "āpatti pācittiyassa.",
  "tika-vin11t6:809_7": "Dhammakamme adhammakammasaññī na paṭinissajjati,",
  "tika-vin11t6:809_8": "āpatti pācittiyassā”ti tikapācittiyaṁ vuttaṁ.",
  "tika-vin11t6:809_9": "Adhamme tikadukkaṭaṁ vuttanti adhammakamme dhammakammasaññivematikaadhammakammasaññīnaṁ vasena tikadukkaṭaṁ vuttaṁ.",
  "tika-vin11t6:810_0": "1703.",
  "tika-vin11t6:810_1": "“Anāpatti akatakammassā”ti padacchedo.",
  "tika-vin11t6:810_2": "Kammaṁ nāma samanubhāsanakammaṁ.",
  "tika-vin11t6:810_3": "Yathāha “anāpatti asamanubhāsantassā”ti.",
  "tika-vin11t6:811_0": "Ariṭṭhakathāvaṇṇanā.",
  "tika-vin11t6:812_0": "1704.Ñatvāti anosāritabhāvaṁ sayameva vā parato vā tassa vā santikā ñatvā.",
  "tika-vin11t6:812_1": "Akatānudhammenāti akato osāraṇasaṅkhāto anudhammo yassa so akatānudhammo, tena,",
  "tika-vin11t6:812_2": "sahayoge karaṇavacanaṁ.",
  "tika-vin11t6:812_3": "Tathāvādikabhikkhunāti “tathāhaṁ bhagavatā dhammaṁ desitaṁ ājānāmī”tiādiṁ vadantena bhikkhunā.",
  "tika-vin11t6:812_4": "“Akatānudhammenā”ti iminā samānādhikaraṇaṁ.",
  "tika-vin11t6:812_5": "Saṁvaseyyāti uposathādikaṁ saṅghakammaṁ kareyya.",
  "tika-vin11t6:812_6": "Bhuñjeyya cāti āmisasambhogaṁ vā dhammasambhogaṁ vā kareyya.",
  "tika-vin11t6:812_7": "Saha seyya vāti nānūpacārepi ekacchanne nipajjeyya.",
  "tika-vin11t6:813_0": "1705.",
  "tika-vin11t6:813_1": "Idāni yathāvuttapācittiyassa khettaniyamaṁ dassetumāha “uposathādikaṁ kamma”ntiādi. Ādi-",
  "tika-vin11t6:813_2": "saddena pavāraṇaṁ gahitaṁ.",
  "tika-vin11t6:813_3": "Yathāha “uposathaṁ vā pavāraṇaṁ vā”ti.",
  "tika-vin11t6:813_4": "Tena sahāti ukkhittakena saha.",
  "tika-vin11t6:813_5": "“Kammassa pariyosāne”ti idaṁ saṁvāsena āpattikhettanidassanaṁ.",
  "tika-vin11t6:814_0": "1706.",
  "tika-vin11t6:814_1": "Ekeneva payogena bahuṁ yāmakālikādiāmisaṁ gaṇhato ekaṁ pācittiyaṁ.",
  "tika-vin11t6:814_2": "Tathā ekeneva payogena bahuṁ āmisaṁ dadatopi ekaṁ pācittiyaṁ.",
  "tika-vin11t6:814_3": "Bahūsu payogesu bahūni pācittiyānīti yojanā.",
  "tika-vin11t6:814_4": "Iminā ca āmisasambhogena tulyaphalaṁ dhammasambhogampi sahacariyena āhāti veditabbaṁ.",
  "tika-vin11t6:814_5": "Tattha pana padādīhi uddisantassa vā uddisāpentassa vā padasodhamme vuttanayena āpatti veditabbā.",
  "tika-vin11t6:815_0": "1707.Itaroti pakatatto.",
  "tika-vin11t6:815_1": "Itarasminti ukkhittake.",
  "tika-vin11t6:815_2": "Paroti pakatatto.",
  "tika-vin11t6:815_3": "Ubhopi vāti pakatattaukkhittā dvepi vā.",
  "tika-vin11t6:815_4": "“Ekattha ekato nipajjantī”ti seso.",
  "tika-vin11t6:815_5": "Imesu tīsupi ṭhānesu “pācittī”ti pakaraṇato labbhati.",
  "tika-vin11t6:816_0": "1708.",
  "tika-vin11t6:816_1": "Uṭṭhahitvā punappunaṁ nipajjantassa nipajjanapayogānaṁ vasena āpattiyo siyunti ajjhāhārayojanā kātabbā.",
  "tika-vin11t6:816_2": "“Ukkhittake nipannasmi”ntiādinā vuttāpattivinicchayo kattha hotīti āha “ekanānūpacāresu,",
  "tika-vin11t6:816_3": "ekacchanne vinicchayo”ti.",
  "tika-vin11t6:816_4": "Nānūpacāresūti ettha pi-",
  "tika-vin11t6:816_5": "saddo ca “vinicchayo”ti ettha ayanti ca yojetabbo.",
  "tika-vin11t6:816_6": "Eko upacāro assāti ekūpacāraṁ,",
  "tika-vin11t6:816_7": "nānā upacāro assāti nānūpacāraṁ,",
  "tika-vin11t6:816_8": "ekūpacārañca nānūpacārañca ekanānūpacārāni ekadesasarūpekasesena, tesu.",
  "tika-vin11t6:816_9": "Ekato channāni ekacchannāni,",
  "tika-vin11t6:816_10": "tesu ekacchannesūti vattabbe vaṇṇalopena vā vacanavipallāsena vā “ekacchanne”ti vuttaṁ.",
  "tika-vin11t6:816_11": "Ekanānūpacāresupi senāsanesu ekacchannesu ayaṁ yathāvuttaāpattivinicchayo daṭṭhabboti attho.",
  "tika-vin11t6:817_0": "1709.Ubhayatthāpīti ukkhittānukkhittesu dvīsupi.",
  "tika-vin11t6:818_0": "1710. “Saññissa osāritoti cā”ti padacchedo.",
  "tika-vin11t6:819_0": "Ukkhittakathāvaṇṇanā.",
  "tika-vin11t6:820_0": "1712.Tathā vināsitanti “ajjatagge te āvuso samaṇuddesa na ceva so bhagavā satthā apadisitabbo,",
  "tika-vin11t6:820_1": "yampi caññe samaṇuddesā labhanti bhikkhūhi saddhiṁ dirattatirattaṁ sahaseyyaṁ,",
  "tika-vin11t6:820_2": "sāpi te natthi,",
  "tika-vin11t6:820_3": "cara pire vinassā”ti vuttanayena nāsitaṁ.",
  "tika-vin11t6:820_4": "“Tathā nāsitaṁ samaṇuddesa”nti vacanato “samaṇuddesa”nti seso.",
  "tika-vin11t6:820_5": "Jānanti vuttanayena “nāsito aya”nti jānanto.",
  "tika-vin11t6:820_6": "Upalāpeyyāti “upalāpeyya vāti tassa pattaṁ vā cīvaraṁ vā uddesaṁ vā paripucchaṁ vā dassāmī”ti padabhājane āgatanayena saṅgaṇheyya.",
  "tika-vin11t6:820_7": "Tenāti nāsitena.",
  "tika-vin11t6:820_8": "Upaṭṭhāpeyya vāti tena diyyamānāni cuṇṇamattikādīni sādiyanto tena attano upaṭṭhānaṁ kārāpeyya vā.",
  "tika-vin11t6:820_9": "“Tenā”ti idaṁ sahatthe karaṇavasena “sambhuñjeyyā”tiādīhi ca yojetabbaṁ.",
  "tika-vin11t6:820_10": "Vāti ettha gāthābandhavasena rasso.",
  "tika-vin11t6:820_11": "Sambhogasahaseyyā anantarasikkhāpade vuttanayā eva.",
  "tika-vin11t6:820_12": "Tasmā āpattiparicchedopettha tasmiṁ vuttanayeneva veditabbo.",
  "tika-vin11t6:821_0": "1713.",
  "tika-vin11t6:821_1": "Atthuddhāravasena aṭṭhakathāyaṁ vuttā tisso nāsanā dassetumāha “saṁvāsena…pe… tisso”ti.",
  "tika-vin11t6:821_2": "Tattha tīsu katamā adhippetāti āha “etthā”tiādi.",
  "tika-vin11t6:821_3": "Daṇḍakammena nāsanā ettha adhippetāti yojanā.",
  "tika-vin11t6:821_4": "Etāsaṁ vibhāgo ca “tattha āpattiyā adassanādīsu ukkhepanā saṁvāsanāsanā nāma.",
  "tika-vin11t6:821_5": "‘Dūsako nāsetabbo,",
  "tika-vin11t6:821_6": "mettiyaṁ bhikkhuniṁ nāsethā’ti ayaṁ liṅganāsanā nāma.",
  "tika-vin11t6:821_7": "‘Ajjatagge te āvuso samaṇuddesa na ceva so bhagavā satthā apadisitabbo’ti ayaṁ daṇḍakammanāsanā nāmā”ti aṭṭhakathāya vutto.",
  "tika-vin11t6:822_0": "1715. “Vuttā samanubhāsane”ti tattha vuttattā āha “ariṭṭhena samā matā”ti.",
  "tika-vin11t6:823_0": "Kaṇṭakakathāvaṇṇanā.",
  "tika-vin11t6:824_0": "Sappāṇakavaggo sattamo.",
  "tika-vin11t6:825_0": "1716-",
  "tika-vin11t6:825_1": "7.Yo bhikkhu sikkhāpadaṁ vītikkamanto taṁ vītikkamaṁ ye passanti,",
  "tika-vin11t6:825_2": "suṇanti ca,",
  "tika-vin11t6:825_3": "tehi bhikkhūhi sikkhāpadena vuccamāno “māvuso evaṁ akāsi,",
  "tika-vin11t6:825_4": "na kappati etaṁ bhikkhussā”ti sikkhāpade vuttanayena vuccamāno “etasmiṁ sikkhāpade yena maṁ tumhe vadetha,",
  "tika-vin11t6:825_5": "etasmiṁ sikkhāpadatthe yāva aññaṁ viyattaṁ bahussutaṁ pakataññuṁ vinayadharaṁ na pucchāmi,",
  "tika-vin11t6:825_6": "tāva ahaṁ na sikkhissāmī”ti bhaṇati,",
  "tika-vin11t6:825_7": "tassa evaṁ bhaṇantassa pācittiyaṁ siyāti sādhippāyayojanā.",
  "tika-vin11t6:826_0": "1718- 9.",
  "tika-vin11t6:826_1": "Anupasampanne upasampannasaññivematikaanupasampannasaññīnaṁ vasena anupasampanne satthunā tikadukkaṭaṁ dīpitanti yojanā,",
  "tika-vin11t6:826_2": "iminā ca upasampanne upasampannasaññivematikaanupasampannasaññīnaṁ vasena upasampanne tikapācittiyaṁ dīpitaṁ hoti.",
  "tika-vin11t6:826_3": "Apaññattena ovadanappakāraṁ dassetumāha “na sallekhāyidaṁ hotī”ti.",
  "tika-vin11t6:826_4": "Ubhohipi upasampannānupasampannehi.",
  "tika-vin11t6:826_5": "“Idaṁ sallekhāya na hotī”ti apaññattena vuccamānassa “na tāvāha”ntiādīni vadato tassa bhikkhuno dukkaṭaṁ hotīti yojanā.",
  "tika-vin11t6:826_6": "“Na doso ummattakādīna”nti padacchedo.",
  "tika-vin11t6:827_0": "Sahadhammikakathāvaṇṇanā.",
  "tika-vin11t6:828_0": "1720.",
  "tika-vin11t6:828_1": "“Yo pana bhikkhu pātimokkhe uddissamāne evaṁ vadeyyā”tiādisikkhāpadapāṭhato uddiṭṭhehīti ettha “khuddānukhuddakehi sikkhāpadehī”ti seso.",
  "tika-vin11t6:828_2": "Pārājikaṁ ṭhapetvā avasesā upādāyupādāya khuddānukhuddakāti niddiṭṭhā.",
  "tika-vin11t6:828_3": "Ettha kinti paṭikkhepe,",
  "tika-vin11t6:828_4": "etehi kiṁ,",
  "tika-vin11t6:828_5": "payojanaṁ natthīti vuttaṁ hoti.",
  "tika-vin11t6:828_6": "Etehīti samīpatthe vacanasāmaññena “imehī”ti etassa pariyāyo.",
  "tika-vin11t6:828_7": "“Kiṁ panimehī”ti sikkhāpadapāṭhe paṭikkhepassa kāraṇaṁ dasseti “kukkuccādinidānato”ti.",
  "tika-vin11t6:828_8": "Ettha ādi-",
  "tika-vin11t6:828_9": "saddena vihesāvilekhā gahitā.",
  "tika-vin11t6:828_10": "Ettha kukkuccaṁ nāma “kappati nu kho,",
  "tika-vin11t6:828_11": "na kappati nu kho”ti kukkuccakaraṇaṁ.",
  "tika-vin11t6:828_12": "Vihesā nāma vippaṭisāro.",
  "tika-vin11t6:828_13": "Vilekhā nāma vicikicchāsaṅkhātā manovilekhatā manovilekhā,",
  "tika-vin11t6:828_14": "imehi sakalehi padehi sikkhāpadavivaṇṇakappakāro dassito.",
  "tika-vin11t6:828_15": "“Iti sikkhāpadavivaṇṇane”ti iti-",
  "tika-vin11t6:828_16": "saddo ajjhāharitvā yojetabbo.",
  "tika-vin11t6:828_17": "Vivaṇṇaneti nimittatthe bhummaṁ.",
  "tika-vin11t6:829_0": "Kukkuccādinidānato etehi khuddānukhuddakehi sikkhāpadehi uddiṭṭhehi kiṁ iti sikkhāpadavivaṇṇane pācittiyāpatti hotīti yojanā.",
  "tika-vin11t6:830_0": "1721.Tikapācittiyaṁ vuttanti “upasampanne upasampannasaññī vinayaṁ vivaṇṇeti,",
  "tika-vin11t6:830_1": "āpatti pācittiyassa.",
  "tika-vin11t6:830_2": "Upasampanne vematiko…pe…",
  "tika-vin11t6:830_3": "anupasampannasaññī…pe…",
  "tika-vin11t6:830_4": "pācittiyassā”ti tīṇi pācittiyāni vuttāni.",
  "tika-vin11t6:830_5": "Taṁ vinayaṁ sace pana anupasampannassa santike vivaṇṇeti,",
  "tika-vin11t6:830_6": "tikadukkaṭanti yojanā.",
  "tika-vin11t6:831_0": "1722-",
  "tika-vin11t6:831_1": "4.Ubhinnampīti upasampannānaṁ,",
  "tika-vin11t6:831_2": "anupasampannānaṁ ubhinnampi,",
  "tika-vin11t6:831_3": "“santike”ti seso.",
  "tika-vin11t6:831_4": "Aññadhammavivaṇṇaneti vinayato aññesaṁ suttābhidhammānaṁ vivaṇṇane.",
  "tika-vin11t6:832_0": "Anāpattivisayaṁ dassetumāha “navivaṇṇetukāmassā”tiādi.",
  "tika-vin11t6:832_1": "Navivaṇṇetukāmassa “handa suttantaṁ pariyāpuṇa,",
  "tika-vin11t6:832_2": "pacchāpi vinayaṁ pariyāpuṇissasi” iti evaṁ vadantassa anāpattīti yojanā.",
  "tika-vin11t6:832_3": "Sadisā eva sādisā.",
  "tika-vin11t6:833_0": "Vilekhanakathāvaṇṇanā.",
  "tika-vin11t6:834_0": "1725. Mohanakathāyaṁ tāva –",
  "tika-vin11t6:835_0": "“Anvaḍḍhamāsaṁ yo bhikkhu;",
  "tika-vin11t6:836_0": "Pātimokkhe asesato;",
  "tika-vin11t6:837_0": "Uddissamāne aññāṇa-",
  "tika-vin11t6:838_0": "Tāya pucchati attano”ti. –",
  "tika-vin11t6:839_0": "Paṭhamagāthāya bhavitabbaṁ. Evañhi sati “aññāṇenā”tiādigāthā paripuṇṇasambandhā siyāti viññāyati.",
  "tika-vin11t6:840_0": "Aññāṇenāti ettha vā “āpannattā”ti seso.",
  "tika-vin11t6:840_1": "Āpattimokkhoti āpattiyā mokkho.",
  "tika-vin11t6:840_2": "Aññāṇena āpannattā āpattimokkho neva vijjatīti yojanā.",
  "tika-vin11t6:840_3": "Kiṁ kātabbanti āha “kāretabbo”tiādi.",
  "tika-vin11t6:840_4": "Yathā dhammo ṭhito,",
  "tika-vin11t6:840_5": "tathā bhikkhu kāretabboti sambandho. Dhamma-",
  "tika-vin11t6:840_6": "saddo pāḷivācako,",
  "tika-vin11t6:840_7": "pāḷiyaṁ yathā vuttaṁ,",
  "tika-vin11t6:840_8": "tathā kāretabboti attho,",
  "tika-vin11t6:840_9": "desanāgāminī āpatti ce,",
  "tika-vin11t6:840_10": "desāpetabbo,",
  "tika-vin11t6:840_11": "vuṭṭhānagāminī ce,",
  "tika-vin11t6:840_12": "vuṭṭhāpetabboti vuttaṁ hoti.",
  "tika-vin11t6:840_13": "Yathāha “yathādhammo kāretabbo”ti.",
  "tika-vin11t6:840_14": "Aññāṇena āpannattā tassa āpattiyā mokkho natthi.",
  "tika-vin11t6:840_15": "Yathā pana dhammo ca vinayo ca ṭhito,",
  "tika-vin11t6:840_16": "tathā bhikkhu kāretabbo,",
  "tika-vin11t6:840_17": "desanāgāminiṁ ce āpanno hoti,",
  "tika-vin11t6:840_18": "desāpetabbo,",
  "tika-vin11t6:840_19": "vuṭṭhānagāminiṁ ce,",
  "tika-vin11t6:840_20": "vuṭṭhāpetabboti attho.",
  "tika-vin11t6:841_0": "1726.Uttarinti yathādhammakaraṇato uttariṁ.",
  "tika-vin11t6:841_1": "Dutiyenevāti ñattidutiyeneva.",
  "tika-vin11t6:841_2": "Ninditvāti “tassa te āvuso alābhā”tiādinā garahitvā.",
  "tika-vin11t6:842_0": "1727.Evaṁāropite moheti yathādhammakaraṇato upari yathāvuttanayena taṁ puggalaṁ garahitvā ñattidutiyāya kammavācāya tassa evaṁ mohe āropite.",
  "tika-vin11t6:842_1": "Puna yadi mohetīti yojanā.",
  "tika-vin11t6:842_2": "Tasmiṁ mohanake puggale pācitti vuttāti yojanā.",
  "tika-vin11t6:843_0": "1728.Dīpitaṁ tikadukkaṭanti “adhammakamme dhammakammasaññī moheti, vematiko,",
  "tika-vin11t6:843_1": "adhammakammasaññī moheti,",
  "tika-vin11t6:843_2": "āpatti dukkaṭassā”ti tikadukkaṭaṁ dassitaṁ.",
  "tika-vin11t6:843_3": "Etassa vipariyāyato tikapācittiyaṁ veditabbaṁ.",
  "tika-vin11t6:843_4": "Yathāha “dhammakamme dhammakammasaññī moheti, vematiko,",
  "tika-vin11t6:843_5": "adhammakammasaññī moheti,",
  "tika-vin11t6:843_6": "āpatti pācittiyassā”ti.",
  "tika-vin11t6:843_7": "Ettha kammanti mohāropanakammaṁ adhippetaṁ.",
  "tika-vin11t6:843_8": "Yathāha “dhammakammetiādīsu mohāropanakammaṁ adhippeta”nti.",
  "tika-vin11t6:844_0": "1729-",
  "tika-vin11t6:844_1": "30.“Na ca mohetukāmassā”tiādīhi “anāpattīti viññeyya”nti idaṁ paccekaṁ yojetabbaṁ.",
  "tika-vin11t6:844_2": "“Vitthārena asutassā”ti padacchedo.",
  "tika-vin11t6:844_3": "Ettha “pātimokkha”nti kammapadaṁ apekkhitabbaṁ.",
  "tika-vin11t6:844_4": "Vitthārena ūnakadvattikkhattuṁ sutassa cāti yojanā.",
  "tika-vin11t6:844_5": "Tathāti iminā “anāpattīti viññeyya”nti idaṁ paccāmasati.",
  "tika-vin11t6:845_0": "Mohanakathāvaṇṇanā.",
  "tika-vin11t6:846_0": "1731-",
  "tika-vin11t6:846_1": "2.Kuddhoti kupito.",
  "tika-vin11t6:846_2": "Pahāraṁ detīti kāyena vā kāyapaṭibaddhena vā nissaggiyena vā antamaso uppalapattenāpi pahāraṁ deti.",
  "tika-vin11t6:846_3": "Yathāha “pahāraṁ dadeyyāti kāyena vā kāyapaṭibaddhena vā nissaggiyena vā antamaso uppalapattenāpi pahāraṁ detī”ti.",
  "tika-vin11t6:846_4": "Ettha “aññassa bhikkhussā”ti seso.",
  "tika-vin11t6:846_5": "Tassāti apekkhitvā “yo”ti labbhati.",
  "tika-vin11t6:847_0": "Aṭṭhakathāgataṁ vinicchayaṁ dassetumāha “sampaharitukāmenā”tiādi,",
  "tika-vin11t6:847_1": "iminā maraṇādhippāyena pahaṭe pārājikanti vuttaṁ hoti.",
  "tika-vin11t6:848_0": "1733.",
  "tika-vin11t6:848_1": "“Iti evaṁ kate ayaṁ saṅghamajjhena virocatī”ti virūpakaraṇāpekkho virūpakaraṇe apekkhavā tassa ca apekkhitassa",
  "tika-vin11t6:848_2": "bhikkhussa kaṇṇaṁ vā nāsaṁ vā yadi chindati,",
  "tika-vin11t6:848_3": "dukkaṭanti yojanā.",
  "tika-vin11t6:849_0": "1734.Anupasampanneti sāmivacanatthe bhummaṁ.",
  "tika-vin11t6:849_1": "“Itthiyā”tiādīhi padehi yathārahaṁ yojetabbaṁ “anupasampannāya itthiyā anupasampannassa purisassā”ti.",
  "tika-vin11t6:849_2": "Tiracchānagatassapīti ettha “antamaso”ti seso.",
  "tika-vin11t6:849_3": "Yathāha “antamaso tiracchānagatassapī”ti.",
  "tika-vin11t6:850_0": "1735.",
  "tika-vin11t6:850_1": "“Sace paharati itthiñcā”ti padacchedo.",
  "tika-vin11t6:850_2": "Rattena cetasāti kāyasaṁsaggarāgena rattena cittena.",
  "tika-vin11t6:850_3": "Viniddiṭṭhāti “yo pana bhikkhu otiṇṇo vipariṇatena cittena mātugāmena saddhiṁ kāyasaṁsaggaṁ samāpajjeyyā”tiādinā dassitā.",
  "tika-vin11t6:851_0": "1736.Mokkhādhippāyoti tato attano mokkhaṁ patthento. Doso na vijjatīti dukkaṭādikopi doso natthi.",
  "tika-vin11t6:852_0": "1737- 9.",
  "tika-vin11t6:852_1": "Heṭhetukāmamāyantaṁ corampi vā paccatthikampi vā antarāmagge passitvāti yojanā.",
  "tika-vin11t6:852_2": "Disvā kathaṁ paṭipajjitabbanti āha “mā idhāgacchupāsakā”tiādi,",
  "tika-vin11t6:852_3": "āgamanapaṭikkhepena tattheva tiṭṭhāti vuttaṁ hoti.",
  "tika-vin11t6:852_4": "Āyantanti evaṁ vutte taṁ anādiyitvā āgacchantaṁ.",
  "tika-vin11t6:852_5": "Yathāha “vacanaṁ anādiyitvā āgacchanta”nti.",
  "tika-vin11t6:853_0": "Eseva nayoti “mā āgacchā’ti vuttepi āgacchantaṁ pahaṭe matepi anāpattī”ti ayaṁ nayo.",
  "tika-vin11t6:854_0": "1740.Tikapācittiyaṁ vuttanti “upasampanne upasampannasaññī, vematiko,",
  "tika-vin11t6:854_1": "anupasampannasaññī pahāraṁ deti,",
  "tika-vin11t6:854_2": "āpatti pācittiyassā”ti tikapācittiyaṁ vuttaṁ.",
  "tika-vin11t6:854_3": "Seseti anupasampanne.",
  "tika-vin11t6:854_4": "Tikadukkaṭanti “anupasampanne upasampannasaññī, vematiko,",
  "tika-vin11t6:854_5": "anupasampannasaññī pahāraṁ deti,",
  "tika-vin11t6:854_6": "āpatti dukkaṭassā”ti tikadukkaṭaṁ vuttaṁ.",
  "tika-vin11t6:854_7": "Anāṇattikattā āha “kāyacittasamuṭṭhāna”nti.",
  "tika-vin11t6:854_8": "Kāyacittānaṁ sukhopekkhāpi sambhavantīti tato visesetumāha “dukkhavedana”nti.",
  "tika-vin11t6:855_0": "Pahārakathāvaṇṇanā.",
  "tika-vin11t6:856_0": "1741.Kāyanti kāyekadesaṁ hatthādiavayavamāha.",
  "tika-vin11t6:856_1": "Vāti dutiyatthasampiṇḍane.",
  "tika-vin11t6:856_2": "Kāyabaddhanti kāyapaṭibaddhaṁ paharaṇayoggāyoggesu kattarayaṭṭhisatthādīsu aññataraṁ.",
  "tika-vin11t6:856_3": "Sace uccāreyyāti sace paharaṇākāraṁ dassetvā ukkhipeyya,",
  "tika-vin11t6:856_4": "idaṁ “kāyaṁ vā kāyapaṭibaddhaṁ vā”ti imehi padehi paccekaṁ yojetabbaṁ.",
  "tika-vin11t6:856_5": "Tassāti uccāritakāyādikassa.",
  "tika-vin11t6:856_6": "Uggiraṇapaccayāti ukkhipanakāraṇā.",
  "tika-vin11t6:857_0": "1742.Asampaharitukāmenāti pahāradānaṁ anicchantena.",
  "tika-vin11t6:857_1": "Dinnattāti pahārassa dinnattā.",
  "tika-vin11t6:857_2": "Appaharitukāmattā purimasikkhāpadena pācittiyaṁ na hoti,",
  "tika-vin11t6:857_3": "uggiritukāmatāya katapayogassa uggiraṇamatte aṭṭhatvā pahārassa dinnattā imināpi pācittiyaṁ na hoti,",
  "tika-vin11t6:857_4": "ajjhāsayassa,",
  "tika-vin11t6:857_5": "payogassa ca asuddhattā anāpattiyāpi na bhavitabbanti dukkaṭaṁ vuttaṁ.",
  "tika-vin11t6:858_0": "1743.",
  "tika-vin11t6:858_1": "Sace tena pahārena bhikkhuno hatthādīsupi yaṁ kiñci aṅgaṁ bhijjati,",
  "tika-vin11t6:858_2": "pahaṭassa pahāradāyakassa dukkaṭanti sambandho.",
  "tika-vin11t6:859_0": "1744.Seso vinicchayo “mokkhādhippāyo”tiādiko idha avutto vinicchayo samuṭṭhānādinā saddhiṁ anantare vuttanayena vinayaññunā veditabboti yojanā.",
  "tika-vin11t6:859_1": "“Tiracchānādīnaṁ vaccakaraṇādiṁ disvāna palāpetukāmatāya kujjhitvāpi uggirantassa mokkhādhippāyo evā”ti vadanti.",
  "tika-vin11t6:860_0": "Talasattikathāvaṇṇanā.",
  "tika-vin11t6:861_0": "1745.Amūlakenāti diṭṭhādimūlavirahitena,",
  "tika-vin11t6:861_1": "ettha “bhikkhu”nti seso.",
  "tika-vin11t6:861_2": "Saṅghādisesenāti terasannaṁ aññatarena.",
  "tika-vin11t6:861_3": "Tassāti codakassa,",
  "tika-vin11t6:861_4": "codāpakassa vā pāpabhikkhuno.",
  "tika-vin11t6:861_5": "Sace cuditako tasmiṁ khaṇe “esa maṁ codetī”ti jānāti,",
  "tika-vin11t6:861_6": "pācittiyaṁ siyāti yojanā,",
  "tika-vin11t6:861_7": "iminā “sace evaṁ na jānāti,",
  "tika-vin11t6:861_8": "cirena vā jānāti,",
  "tika-vin11t6:861_9": "dukkaṭaṁ hotī”ti siddhaṁ.",
  "tika-vin11t6:862_0": "1746.Tatthāti upasampanne.",
  "tika-vin11t6:862_1": "Tikapācittiyanti “upasampanne upasampannasaññī amūlakena saṅghādisesena anuddhaṁseti,",
  "tika-vin11t6:862_2": "āpatti pācittiyassa.",
  "tika-vin11t6:862_3": "Vematiko…pe…",
  "tika-vin11t6:862_4": "anupasampannasaññī amūlakena saṅghādisesena anuddhaṁseti,",
  "tika-vin11t6:862_5": "āpatti pācittiyassā”ti tikapācittiyaṁ.",
  "tika-vin11t6:862_6": "Diṭṭhācāravipattiyā codako dukkaṭāpattīti amūlikāya diṭṭhivipattiyā vā ācāravipattiyā vā anuddhaṁsentassa dukkaṭāpatti hotīti attho.",
  "tika-vin11t6:862_7": "Sese cāti anupasampanne.",
  "tika-vin11t6:862_8": "Tikadukkaṭanti anupasampanne upasampannasaññivematikaanupasampannasaññīnaṁ vasena tīṇi dukkaṭāni hontīti attho.",
  "tika-vin11t6:863_0": "1747. “Tathāsaññissa anāpattī”ti padacchedo. Tathāsaññissāti samūlakasaññissa.",
  "tika-vin11t6:864_0": "Amūlakakathāvaṇṇanā.",
  "tika-vin11t6:865_0": "1748-",
  "tika-vin11t6:865_1": "9.Sañciccāti tassa paripuṇṇavīsativassādibhāvaṁ jānantoyeva.",
  "tika-vin11t6:865_2": "Bhikkhunoti ettha “aññassā”ti seso.",
  "tika-vin11t6:865_3": "Ūnavīsativasso tvaṁ maññeti ettha “maññe”ti iminā parikappatthavācinā nipātena “udakaṁ maññe āditta”ntiādīsu viya musāvādāpattiyā avisayataṁ dīpeti.",
  "tika-vin11t6:865_4": "Hitesitāya anusiṭṭhidānādike tathārūpe aññasmiṁ paccaye kāraṇe asati “ūnavīsativasso tvaṁ maññe” iti",
  "tika-vin11t6:865_5": "evamādinā aññassa bhikkhuno yo bhikkhu sace sañcicca kukkuccaṁ uppādeyya,",
  "tika-vin11t6:865_6": "tassa evaṁ kukkuccaṁ uppādentassa bhikkhuno vācāya vācāya pācitti hotīti yojanā.",
  "tika-vin11t6:866_0": "1750.Tikapācittiyaṁ vuttanti “upasampanne upasampannasaññī sañcicca kukkuccaṁ upadahati,",
  "tika-vin11t6:866_1": "āpatti pācittiyassa.",
  "tika-vin11t6:866_2": "Vematiko…pe…",
  "tika-vin11t6:866_3": "anupasampannasaññī sañcicca kukkuccaṁ upadahati,",
  "tika-vin11t6:866_4": "āpatti pācittiyassā”ti tikapācittiyaṁ vuttaṁ.",
  "tika-vin11t6:866_5": "Sese cāti anupasampanne ca.",
  "tika-vin11t6:866_6": "Tikadukkaṭanti anupasampanne upasampannasaññivematikaanupasampannasaññīnaṁ vasena tikadukkaṭaṁ.",
  "tika-vin11t6:866_7": "Vajjameva vajjatā.",
  "tika-vin11t6:867_0": "1751.",
  "tika-vin11t6:867_1": "Hitesitāya bhāsatoti sambandho.",
  "tika-vin11t6:867_2": "Mā evanti ettha “karohī”ti seso,",
  "tika-vin11t6:867_3": "punapi mā evaṁ karohīti attho.",
  "tika-vin11t6:867_4": "“Ahaṁ taṁ itthiyā saha nisinnaṁ maññe,",
  "tika-vin11t6:867_5": "tayā vikāle bhuttaṁ maññe,",
  "tika-vin11t6:867_6": "puna mā evaṁ karohi” iti hitesitāya bhāsato anāpatti pakāsitāti yojanā.",
  "tika-vin11t6:868_0": "Sañciccakathāvaṇṇanā.",
  "tika-vin11t6:869_0": "1753.Bhaṇḍanaṁ nāma kalaho,",
  "tika-vin11t6:869_1": "bhaṇḍanaṁ jātaṁ yesanti viggaho,",
  "tika-vin11t6:869_2": "jātabhaṇḍanānanti attho,",
  "tika-vin11t6:869_3": "“vacana”nti seso.",
  "tika-vin11t6:869_4": "Sotuṁ upassutiṁ tiṭṭheyyāti yojanā.",
  "tika-vin11t6:869_5": "Upecca suyyati etthāti hi upassuti, ṭhānaṁ,",
  "tika-vin11t6:869_6": "yaṁ ṭhānaṁ upagatena sakkā hoti kathentānaṁ saddaṁ sotuṁ,",
  "tika-vin11t6:869_7": "tatthāti attho.",
  "tika-vin11t6:869_8": "Yo pana bhikkhu bhaṇḍanajātānaṁ bhikkhūnaṁ vacanaṁ sotuṁ upassutiṁ sace tiṭṭheyya,",
  "tika-vin11t6:869_9": "tassa pācittiyaṁ siyāti yojanā.",
  "tika-vin11t6:870_0": "1754. Codetukāmatāya gacchato assāti yojanā.",
  "tika-vin11t6:871_0": "1755.Sotunti pacchato gacchantānaṁ bhaṇḍanajātānaṁ vacanaṁ sotuṁ.",
  "tika-vin11t6:871_1": "Ohīyantassāti pakatigamanaṁ hāpetvā osakkantassa.",
  "tika-vin11t6:871_2": "Purato gacchato bhikkhussa dukkaṭanti yojanā.",
  "tika-vin11t6:871_3": "Gacchato turitaṁ vāpīti purato gacchantānaṁ bhaṇḍanajātānaṁ vacanaṁ sotuṁ pacchato sīghaṁ gacchantassāpi.",
  "tika-vin11t6:871_4": "Ayameva vinicchayoti pade pade ayaṁ eva vinicchayo.",
  "tika-vin11t6:872_0": "1756.",
  "tika-vin11t6:872_1": "Attano ṭhitokāsanti sambandho.",
  "tika-vin11t6:872_2": "Ukkāsitvāpi vāti ukkāsitasaddaṁ katvā vā.",
  "tika-vin11t6:872_3": "Ettha ahanti vā vatvā ñāpetabbanti yojanā.",
  "tika-vin11t6:873_0": "1757.Tikapācittiyaṁ vuttaṁ upasampanne upasampannasaññivematikaanupasampannasaññīnaṁ vasena.",
  "tika-vin11t6:873_1": "Sese cāti anupasampanne.",
  "tika-vin11t6:873_2": "Tikadukkaṭaṁ anupasampanne upasampannasaññivematikaanupasampannasaññīnaṁ vasena.",
  "tika-vin11t6:874_0": "1758.Oramissanti mayā gahitaduggāhato viramissāmi.",
  "tika-vin11t6:875_0": "1759.",
  "tika-vin11t6:875_1": "Kāyacittato ca kāyavācācittato ca samuṭṭhānato theyyasatthasamuṭṭhānaṁ.",
  "tika-vin11t6:875_2": "Siyā kiriyaṁ sotukāmatāya gamanavasena,",
  "tika-vin11t6:875_3": "siyā akiriyaṁ ṭhitaṭṭhānaṁ āgantvā mantayamānaṁ ajānāpanavasena,",
  "tika-vin11t6:875_4": "tenāha “idaṁ hoti kriyākriya”nti.",
  "tika-vin11t6:875_5": "Gamanena sijjhanato kāyakammaṁ.",
  "tika-vin11t6:875_6": "Tuṇhībhāvena sijjhanato vacīkammaṁ.",
  "tika-vin11t6:875_7": "Sadosanti sāvajjaṁ,",
  "tika-vin11t6:875_8": "akusalacittanti vuttaṁ hoti.",
  "tika-vin11t6:876_0": "Upassutikathāvaṇṇanā.",
  "tika-vin11t6:877_0": "1760.Dhammikānanti dhammena vinayena satthusāsanena katānaṁ.",
  "tika-vin11t6:877_1": "Kammānanti apalokanakammaṁ,",
  "tika-vin11t6:877_2": "ñattikammaṁ,",
  "tika-vin11t6:877_3": "ñattidutiyakammaṁ,",
  "tika-vin11t6:877_4": "ñatticatutthakammanti imesaṁ catunnaṁ kammānaṁ.",
  "tika-vin11t6:877_5": "Khīyatīti aruciṁ pakāseti.",
  "tika-vin11t6:878_0": "1761.Ubhayatthāti adhamme, dhamme ca.",
  "tika-vin11t6:879_0": "1762.Adhammenāti ettha “kammenā”ti seso,",
  "tika-vin11t6:879_1": "dhammaviruddhena kammenāti attho.",
  "tika-vin11t6:879_2": "“Kammasmi”nti idaṁ vibhattiṁ vipariṇāmetvā “kammenā”ti anuvattetabbaṁ.",
  "tika-vin11t6:879_3": "Vaggenāti “chandārahānaṁ chando āhaṭo hoti,",
  "tika-vin11t6:879_4": "sammukhībhūtā na paṭikkosantī”ti vuttasāmaggilakkhaṇassa viruddhattā asamaggena,",
  "tika-vin11t6:879_5": "ettha “saṅghenā”ti seso.",
  "tika-vin11t6:879_6": "“Tathā akammārahassā”ti padacchedo.",
  "tika-vin11t6:879_7": "“Adhammena kammena ime kammaṁ karontī”ti ca “asamaggena saṅghena ime kammaṁ karontī”ti ca “adhammena",
  "tika-vin11t6:879_8": "kammena vaggena saṅghena ime kammaṁ karontī”ti ca tathā “akammārahassa ime kammaṁ karontī”ti ca ñatvā",
  "tika-vin11t6:879_9": "yo khīyati,",
  "tika-vin11t6:879_10": "tassa ca anāpatti pakāsitāti yojanā.",
  "tika-vin11t6:880_0": "Kammapaṭibāhanakathāvaṇṇanā.",
  "tika-vin11t6:881_0": "1764- 5.",
  "tika-vin11t6:881_1": "Ārocitaṁ vatthu yāva na vinicchitaṁ vāti yojanā,",
  "tika-vin11t6:881_2": "“codakena ca cuditakena ca attano kathā kathitā,",
  "tika-vin11t6:881_3": "anuvijjako sammato,",
  "tika-vin11t6:881_4": "ettāvatāpi vatthumeva ārocitaṁ hotī”ti aṭṭhakathāya vuttattā ārocitaṁ vatthu yāva na vinicchitaṁ hotīti attho.",
  "tika-vin11t6:881_5": "Ñatti vā ṭhapitā,",
  "tika-vin11t6:881_6": "kammavācā niṭṭhaṁ yāva na gacchati,",
  "tika-vin11t6:881_7": "etasmiṁ…pe…hoti āpatti dukkaṭanti yojanā.",
  "tika-vin11t6:882_0": "1766. Chandaṁ adatvā hatthapāse jahite tassa pācittiyaṁ siyāti yojanā.",
  "tika-vin11t6:883_0": "1767- 9.",
  "tika-vin11t6:883_1": "Adhammepi kammasmiṁ dhammakammanti saññino dukkaṭanti yojanā.",
  "tika-vin11t6:883_2": "Dhammakamme ca adhammakammasaññino anāpatti idha na vuttā,",
  "tika-vin11t6:883_3": "pāḷiyaṁ pana vuttattā idhāpi yojetabbā.",
  "tika-vin11t6:883_4": "“Saṅghassa bhaṇḍanādīni bhavissantī”ti saññino gacchato ca yo vā gilāno hoti,",
  "tika-vin11t6:883_5": "tassa gacchato ca gilānassa karaṇīye sati gacchato ca kammaṁ nakopetukāmassa gacchato ca passāvanādinā",
  "tika-vin11t6:883_6": "pīḷitassa gacchato ca “āgamissāmi”iti evaṁ gacchatopi na dosatāti yojanā.",
  "tika-vin11t6:883_7": "Tattha doso eva dosatā, āpatti,",
  "tika-vin11t6:883_8": "nadosatā anāpatti.",
  "tika-vin11t6:883_9": "Hatthapāsaṁ vijahitvā gamanena,",
  "tika-vin11t6:883_10": "chandassa adānena ca āpajjanato kriyākriyaṁ.",
  "tika-vin11t6:884_0": "Chandaṁadatvāgamanakathāvaṇṇanā.",
  "tika-vin11t6:885_0": "1770-",
  "tika-vin11t6:885_1": "1.Samaggena saṅghena saddhinti samānasaṁvāsakena samānasīmāyaṁ ṭhitena saṅghena saddhiṁ.",
  "tika-vin11t6:885_2": "Vuttañhi “samaggo nāma saṅgho samānasaṁvāsako samānasīmāyaṁ ṭhito”ti.",
  "tika-vin11t6:885_3": "Cīvaranti vikappanupagamāha.",
  "tika-vin11t6:885_4": "Yathāha “cīvaraṁ nāma channaṁ cīvarānaṁ aññataraṁ cīvaraṁ vikappanupagaṁ pacchima”nti.",
  "tika-vin11t6:885_5": "Sammatassāti senāsanapaññāpakādisammutiṁ pattesu aññatarassa.",
  "tika-vin11t6:885_6": "Khīyatīti “yo yo mitto,",
  "tika-vin11t6:885_7": "tassa tassa dentī”tiādinā nayena avaṇṇaṁ bhaṇati.",
  "tika-vin11t6:886_0": "Dhammakamme dhammakammasaññivematikaadhammakammasaññīnaṁ vasena tikapācittiyaṁ vuttaṁ.",
  "tika-vin11t6:887_0": "1772- 4.",
  "tika-vin11t6:887_1": "Saṅghenāsammatassāpi cīvaraṁ,",
  "tika-vin11t6:887_2": "aññameva vā tatheva samaggena saṅghena datvā khīyati,",
  "tika-vin11t6:887_3": "tassa dukkaṭanti yojanā.",
  "tika-vin11t6:887_4": "Anupasampanne tatheva samaggena saṅghena dinne sabbattha cīvare,",
  "tika-vin11t6:887_5": "aññaparikkhāre ca dukkaṭanti yojanā.",
  "tika-vin11t6:887_6": "Anupasampanneti sampadānatthe bhummaṁ,",
  "tika-vin11t6:887_7": "anupasampannassāti attho.",
  "tika-vin11t6:888_0": "Sabhāvato chandādīnaṁ vaseneva karontaṁ khīyantassa ca anāpattīti yojanā. Nayā vinicchayakkamā.",
  "tika-vin11t6:889_0": "Dubbalakathāvaṇṇanā.",
  "tika-vin11t6:890_0": "1775.",
  "tika-vin11t6:890_1": "Idaṁ dvādasamanti sambandho,",
  "tika-vin11t6:890_2": "“yo pana bhikkhu jānaṁ saṅghikaṁ lābhaṁ pariṇataṁ puggalassa pariṇāmeyya,",
  "tika-vin11t6:890_3": "pācittiya”nti imaṁ dvādasamaṁ sikkhāpadanti attho.",
  "tika-vin11t6:890_4": "Tiṁsakakaṇḍasmiṁ nissaggiyakaṇḍe.",
  "tika-vin11t6:890_5": "Antimenāti ettha “sikkhāpadenā”ti pakaraṇato labbhati. Ca-",
  "tika-vin11t6:890_6": "saddo evakārattho.",
  "tika-vin11t6:890_7": "“Yo pana bhikkhu jānaṁ saṅghikaṁ lābhaṁ pariṇataṁ attano pariṇāmeyya,",
  "tika-vin11t6:890_8": "nissaggiyaṁ pācittiya”nti iminā antimeneva sikkhāpadena sabbathā sabbaṁ vattabbaṁ tulyanti yojanā.",
  "tika-vin11t6:890_9": "Ayameva visesatāti ettha visesoyeva visesatā,",
  "tika-vin11t6:890_10": "ayameva visesoti attho.",
  "tika-vin11t6:891_0": "1776.Tatthāti tasmiṁ nissaggiyāvasāne sikkhāpade. Attano pariṇāmanāti attano pariṇāmanahetu.",
  "tika-vin11t6:892_0": "Pariṇāmanakathāvaṇṇanā.",
  "tika-vin11t6:893_0": "Sahadhammikavaggo aṭṭhamo.",
  "tika-vin11t6:894_0": "1777-",
  "tika-vin11t6:894_1": "8.Yo pana bhikkhu deviyā vāpi rañño vāpi aviditāgamano appaṭisaṁviditāgamano sayanīyagharā rājasmiṁ anikkhante,",
  "tika-vin11t6:894_2": "deviyā anikkhantāya tassa sayanīyagharassa ummāraṁ indakhīlaṁ sace atikkameyya,",
  "tika-vin11t6:894_3": "tassa bhikkhuno paṭhame pāde dukkaṭaṁ siyā,",
  "tika-vin11t6:894_4": "dutiye pāde pācittiyaṁ siyāti yojanā.",
  "tika-vin11t6:895_0": "1779.Paṭisaṁviditeti attano āgamane nivedite.",
  "tika-vin11t6:895_1": "Nevapaṭisaṁviditasaññinoti aniveditasaññino.",
  "tika-vin11t6:895_2": "Tatthāti tasmiṁ paṭisaṁviditāgamane.",
  "tika-vin11t6:895_3": "Vematikassāti “paṭisaṁviditaṁ nu kho,",
  "tika-vin11t6:895_4": "na paṭisaṁviditaṁ nu kho”ti saṁsayamāpannassa.",
  "tika-vin11t6:896_0": "1780- 1.",
  "tika-vin11t6:896_1": "Neva khattiyassa appaṭisaṁviditepi vā na khattiyābhisekena abhisittassa appaṭisaṁviditepi vā pavisato na dosoti yojanā,",
  "tika-vin11t6:896_2": "evarūpānaṁ aniveditepi pavisantassa anāpattīti attho.",
  "tika-vin11t6:897_0": "Ubhosu rājini ca deviyā ca sayanigharato bahi nikkhantesu pavisatopi vā ubhinnaṁ aññatarasmiṁ nikkhante pavisatopi vā na dosoti yojanā.",
  "tika-vin11t6:897_1": "Kathinenāti ettha “samuṭṭhānādinā sama”nti seso,",
  "tika-vin11t6:897_2": "idaṁ sikkhāpadaṁ samuṭṭhānādivasena kathinasikkhāpadena samānanti vuttaṁ hoti.",
  "tika-vin11t6:897_3": "Sayanīyagharappaveso kriyaṁ.",
  "tika-vin11t6:897_4": "Appaṭisaṁvedanaṁ akriyaṁ.",
  "tika-vin11t6:898_0": "Antepurakathāvaṇṇanā.",
  "tika-vin11t6:899_0": "1782. Rajataṁ,",
  "tika-vin11t6:899_1": "jātarūpaṁ vā attano atthāya uggaṇhantassa,",
  "tika-vin11t6:899_2": "uggaṇhāpayatopi vā tassa nissaggiyāpattīti yojanā.",
  "tika-vin11t6:900_0": "1783.",
  "tika-vin11t6:900_1": "Gaṇapuggalasaṅghānaṁ atthāya cetiye navakammassa atthāya uggaṇhāpayato,",
  "tika-vin11t6:900_2": "uggaṇhatopi vā dukkaṭaṁ hotīti yojanā.",
  "tika-vin11t6:900_3": "Jātarūparajatānaṁ sarūpaṁ nissaggiye vuttanayeneva veditabbaṁ.",
  "tika-vin11t6:901_0": "1784.",
  "tika-vin11t6:901_1": "Muttādiratanampi vuttasarūpameva.",
  "tika-vin11t6:901_2": "Saṅghādīnampīti ettha ādi-",
  "tika-vin11t6:901_3": "saddena gaṇapuggalacetiyānaṁ saṅgaho.",
  "tika-vin11t6:902_0": "1785- 6.",
  "tika-vin11t6:902_1": "Yaṁ kiñci gihisantakaṁ sace kappiyavatthu vā hotu,",
  "tika-vin11t6:902_2": "akappiyavatthu vāpi hotu,",
  "tika-vin11t6:902_3": "mātukaṇṇapiḷandhanaṁ tālapaṇṇampi vā hotu,",
  "tika-vin11t6:902_4": "bhaṇḍāgārikasīsena paṭisāmayato tassa pācittiyāpatti hotīti yojanā.",
  "tika-vin11t6:903_0": "1787.Na nidhetabbamevāti na paṭisāmetabbameva.",
  "tika-vin11t6:904_0": "1788. Eso hi yasmā palibodho nāma, tasmā ṭhapetuṁ pana vaṭṭatīti yojanā.",
  "tika-vin11t6:905_0": "1789.Anuññāte ṭhāneti ettha “patita”nti seso.",
  "tika-vin11t6:905_1": "Ettha anuññātaṭṭhānaṁ nāma ajjhārāmo vā ajjhāvasatho vā.",
  "tika-vin11t6:905_2": "Yathāha “anujānāmi bhikkhave ratanaṁ vā ratanasammataṁ vā ajjhārāme vā ajjhāvasathe vā uggahetvā vā uggahāpetvā vā nikkhipituṁ ‘yassa bhavissati,",
  "tika-vin11t6:905_3": "so harissatī”ti.",
  "tika-vin11t6:905_4": "Ettha ca ajjhārāmo nāma parikkhittassa antoparikkhepo,",
  "tika-vin11t6:905_5": "aparikkhittassa dvinnaṁ leḍḍupātānaṁ anto.",
  "tika-vin11t6:905_6": "Ajjhāvasatho nāma parikkhittassa antoparikkhepo,",
  "tika-vin11t6:905_7": "aparikkhittassa musalapātabbhantaraṁ.",
  "tika-vin11t6:905_8": "“Uggahetvā”ti idaṁ upalakkhaṇaṁ,",
  "tika-vin11t6:905_9": "uggahāpetvātipi vuttaṁ hoti.",
  "tika-vin11t6:906_0": "1790-",
  "tika-vin11t6:906_1": "1.Anuññāte pana ṭhāne yathāvuttaajjhārāmādike ṭhāne ratanaṁ vā ratanasammataṁ vā manussānaṁ upabhogaparibhogaṁ",
  "tika-vin11t6:906_2": "vā sayanabhaṇḍaṁ vā gahetvā nikkhipantassa,",
  "tika-vin11t6:906_3": "ratanasammataṁ vissāsaṁ gaṇhantassa ca tāvakālikameva vā gaṇhantassa ubhayattha ummattakādīnañca na dosoti yojanā.",
  "tika-vin11t6:907_0": "Sañcarittasamodayanti ettha “samuṭṭhānādinā idaṁ sikkhāpada”nti vattabbaṁ,",
  "tika-vin11t6:907_1": "idaṁ sikkhāpadaṁ samuṭṭhānādinā sañcarittasamajātikanti attho.",
  "tika-vin11t6:908_0": "Ratanakathāvaṇṇanā.",
  "tika-vin11t6:909_0": "1792.Pureti pubbabhāge.",
  "tika-vin11t6:910_0": "1793-",
  "tika-vin11t6:910_1": "4.Santanti cārittasikkhāpade vuttasarūpaṁ.",
  "tika-vin11t6:910_2": "Anāpucchāti “vikāle gāmappavesanaṁ āpucchāmī”ti anāpucchitvā.",
  "tika-vin11t6:910_3": "Paccayaṁ vināti tādisaṁ accāyikaṁ karaṇīyaṁ vinā.",
  "tika-vin11t6:910_4": "Parikkhepokkameti parikkhepassa antopavese.",
  "tika-vin11t6:910_5": "Upacārokkameti etthāpi eseva nayo.",
  "tika-vin11t6:911_0": "1795.Athāti vākyantarārambhe.",
  "tika-vin11t6:912_0": "1796.Tato aññanti paṭhamaṁ vikāle gāmappavesanaṁ āpucchitvā tato paviṭṭhagāmato aññaṁ gāmaṁ.",
  "tika-vin11t6:912_1": "Puna tatoti dutiyagāmamāha.",
  "tika-vin11t6:912_2": "Katthaci potthake “āpucchane kicca”nti pāṭho dissati,",
  "tika-vin11t6:912_3": "“āpucchanakicca”nti pāṭhoyeva pana yuttataro.",
  "tika-vin11t6:912_4": "Yathāākaṅkhitapamāṇaṁ dassetumāha “gāmasatepi vā”ti.",
  "tika-vin11t6:913_0": "1797.Passambhetvānāti paṭivinodetvā. Antarā aññaṁ gāmaṁ pavisanti ceti yojanā.",
  "tika-vin11t6:914_0": "1798- 9.",
  "tika-vin11t6:914_1": "Kulaghare vā aññattha āsanasālāya vā bhattakiccaṁ katvā yo bhikkhu sappibhikkhāya vā telabhikkhāya vā sace caritukāmo siyāti yojanā.",
  "tika-vin11t6:915_0": "Passeti pakativacanasavanārahe attano samīpe,",
  "tika-vin11t6:915_1": "eteneva ettakā ṭhānā dūrībhūto asanto nāma hotīti byatirekato labbhatīti dasseti.",
  "tika-vin11t6:915_2": "Asanteti avijjamāne vā vuttappamāṇato dūrībhūte vā.",
  "tika-vin11t6:915_3": "Natthīti ettha “cintetvā”ti seso.",
  "tika-vin11t6:916_0": "1802.Anokkammāti anupasakkitvā. Maggāti gantabbamaggā.",
  "tika-vin11t6:917_0": "1803.Tikapācittiyanti vikāle vikālasaññivematikakālasaññīnaṁ vasena tikapācittiyaṁ vuttaṁ.",
  "tika-vin11t6:918_0": "1804.Accāyike kicce vāpīti sappadaṭṭhādīnaṁ bhesajjapariyesanādike acirāyitabbakicce sati gacchato.",
  "tika-vin11t6:919_0": "1805.Antarārāmanti gāmabbhantare saṅghārāmaṁ.",
  "tika-vin11t6:919_1": "Bhikkhunīnaṁ upassayanti bhikkhunivihāraṁ.",
  "tika-vin11t6:919_2": "Titthiyānaṁ upassayanti titthiyārāmaṁ.",
  "tika-vin11t6:920_0": "1806- 7.",
  "tika-vin11t6:920_1": "Antarārāmādigamane na kevalaṁ anāpucchā gacchatoyeva,",
  "tika-vin11t6:920_2": "kāyabandhanaṁ abandhitvā,",
  "tika-vin11t6:920_3": "saṅghāṭiṁ apārupitvā gacchantassāpi anāpatti.",
  "tika-vin11t6:921_0": "Āpadāsupīti sīho vā byaggho vā āgacchati,",
  "tika-vin11t6:921_1": "megho vā uṭṭheti,",
  "tika-vin11t6:921_2": "añño vā koci upaddavo uppajjati,",
  "tika-vin11t6:921_3": "evarūpāsu āpadāsupi bahigāmato antogāmaṁ gacchato anāpattīti attho.",
  "tika-vin11t6:922_0": "Vikālagāmappavesanakathāvaṇṇanā.",
  "tika-vin11t6:923_0": "1808.",
  "tika-vin11t6:923_1": "Aṭṭhidantamayaṁ vāpi visāṇajaṁ vāpi sūcigharanti yojanā.",
  "tika-vin11t6:923_2": "Aṭṭhi nāma yaṁ kiñci aṭṭhi.",
  "tika-vin11t6:923_3": "Dantoti hatthidanto.",
  "tika-vin11t6:923_4": "Visāṇaṁ nāma yaṁ kiñci visāṇaṁ.",
  "tika-vin11t6:924_0": "1809.Lābheti paṭilābhe.",
  "tika-vin11t6:924_1": "Bhedanakanti bhedanameva bhedanakaṁ,",
  "tika-vin11t6:924_2": "taṁ assa atthīti bhedanakaṁ,",
  "tika-vin11t6:924_3": "paṭhamaṁ bhinditvā pacchā desetabbattā taṁ bhedanakaṁ assa pācittiyassa atthīti bhedanakaṁ,",
  "tika-vin11t6:924_4": "pācittiyaṁ,",
  "tika-vin11t6:924_5": "assatthiatthe a-",
  "tika-vin11t6:924_6": "kārapaccayo.",
  "tika-vin11t6:925_0": "1810- 1.",
  "tika-vin11t6:925_1": "“Anāpatti araṇike”ti padacchedo.",
  "tika-vin11t6:925_2": "Araṇiketi araṇidhanuke.",
  "tika-vin11t6:925_3": "Vidheti kāyabandhanassa vidhake.",
  "tika-vin11t6:925_4": "Añjanikāti añjanināḷikā.",
  "tika-vin11t6:925_5": "Dakapuñchaniyāti nahātassa gatte udakapuñchanapesikāya.",
  "tika-vin11t6:925_6": "Vāsijaṭeti vāsidaṇḍake.",
  "tika-vin11t6:926_0": "Sūcigharakathāvaṇṇanā.",
  "tika-vin11t6:927_0": "1812- 3.",
  "tika-vin11t6:927_1": "Mañcapīṭhasarūpaṁ dutiye bhūtagāmavagge catutthasikkhāpade vuttameva.",
  "tika-vin11t6:927_2": "“Sugataṅgulena aṭṭhaṅgulapādaka”nti aṭṭhaṅgulapādakassa āgatattā “aṭṭhaṅgulappamāṇenā”ti ettha “pādenā”ti seso.",
  "tika-vin11t6:928_0": "Heṭṭhimāṭaninti aṭaniyā heṭṭhimatalaṁ.",
  "tika-vin11t6:928_1": "Aṭaniyā heṭṭhimaṁ heṭṭhimāṭanī,",
  "tika-vin11t6:928_2": "taṁ ṭhapetvā,",
  "tika-vin11t6:928_3": "aññatra heṭṭhimāya aṭaniyāti vuttaṁ hoti.",
  "tika-vin11t6:928_4": "Desanāpubbabhāgiyena mañcapādacchedena saha vattatīti sacchedā.",
  "tika-vin11t6:928_5": "Taṁ pamāṇaṁ.",
  "tika-vin11t6:928_6": "Atikkamatoti atikkāmayato,",
  "tika-vin11t6:928_7": "gāthābandhavasena ya- kāralopo.",
  "tika-vin11t6:929_0": "1815.Pamāṇena karontassāti aṭaniyā heṭṭhā vaḍḍhakiratanappamāṇena pādena yojetvā karontassa,",
  "tika-vin11t6:929_1": "eteneva “ūnakaṁ karontassā”ti idaṁ upalakkhitaṁ.",
  "tika-vin11t6:929_2": "Tassāti tassa appamāṇikassa.",
  "tika-vin11t6:929_3": "Chinditvāti aṭanito heṭṭhā vaḍḍhakiratanātirittaṁ ṭhānaṁ chinditvā.",
  "tika-vin11t6:930_0": "1816.Pamāṇato nikhaṇitvāti ettha “adhika”nti sāmatthiyā labbhati,",
  "tika-vin11t6:930_1": "pamāṇato adhikaṁ ṭhānaṁ nikhaṇitvā,",
  "tika-vin11t6:930_2": "antobhūmiṁ pavesetvāti vuttaṁ hoti.",
  "tika-vin11t6:930_3": "Uttānaṁ vāpīti uddhaṁ pādaṁ katvā bhūmiyaṁ vā dārughaṭikāsu vā ṭhapetvā.",
  "tika-vin11t6:930_4": "Aṭṭaṁ vā bandhitvā paribhuñjatoti ukkhipitvā tulāsaṅghāṭe ṭhapetvā aṭṭaṁ bandhitvā paribhuñjantassa anāpatti.",
  "tika-vin11t6:931_0": "Mañcakathāvaṇṇanā.",
  "tika-vin11t6:932_0": "1817.",
  "tika-vin11t6:932_1": "Tūlaṁ onaddhametthāti tūlonaddhaṁ,",
  "tika-vin11t6:932_2": "tūlaṁ pakkhipitvā upari cimilikāya onaddhaṁ,",
  "tika-vin11t6:932_3": "“tūlaṁ nāma tīṇi tūlāni rukkhatūlaṁ latātūlaṁ poṭakitūla”nti vuttatūlānaṁ aññataraṁ pakkhipitvā upari pilotikāya sibbitvā katanti vuttaṁ hoti.",
  "tika-vin11t6:932_4": "Poṭakitūlanti erakatūlādi yaṁ kiñci tiṇajātīnaṁ tūlaṁ.",
  "tika-vin11t6:932_5": "Uddālanameva uddālanakaṁ,",
  "tika-vin11t6:932_6": "taṁ assa atthīti uddālanakanti vuttanayameva.",
  "tika-vin11t6:932_7": "Atikkantā īti upaddavo yena so anīti, bhagavā,",
  "tika-vin11t6:932_8": "tena anītinā.",
  "tika-vin11t6:933_0": "1818.Āyogeti āyogapatte.",
  "tika-vin11t6:933_1": "Bandhaneti kāyabandhane.",
  "tika-vin11t6:933_2": "Aṁsabaddhaketi aṁsabandhanake.",
  "tika-vin11t6:933_3": "Bibbohaneti upadhāne.",
  "tika-vin11t6:933_4": "Thavikāti pattathavikā.",
  "tika-vin11t6:933_5": "Thavikādīsūti ādi-",
  "tika-vin11t6:933_6": "saddena sipāṭikādīnaṁ saṅgaho.",
  "tika-vin11t6:933_7": "Thavikādīsu tūlonaddhesu paribhuttesu bhikkhuno anāpattīti yojanā.",
  "tika-vin11t6:934_0": "1819.Aññena ca katanti ettha “mañcaṁ vā pīṭhaṁ vā”ti pakaraṇato labbhati.",
  "tika-vin11t6:934_1": "Uddāletvāti pilotikaṁ uppāṭetvā tūlaṁ apanetvā.",
  "tika-vin11t6:934_2": "Nayāti samuṭṭhānādayo.",
  "tika-vin11t6:935_0": "Tūlonaddhakathāvaṇṇanā.",
  "tika-vin11t6:936_0": "1820.Nisīdananti nisīdanacīvaraṁ.",
  "tika-vin11t6:936_1": "Pamāṇatoti “tatridaṁ pamāṇaṁ,",
  "tika-vin11t6:936_2": "dīghaso dve vidatthiyo sugatavidatthiyā,",
  "tika-vin11t6:936_3": "tiriyaṁ diyaḍḍhaṁ,",
  "tika-vin11t6:936_4": "dasā vidatthī”ti vuttapamāṇato.",
  "tika-vin11t6:936_5": "Pamāṇātikkame payoge tassa dukkaṭaṁ siyāti yojanā.",
  "tika-vin11t6:937_0": "1821.Sacchedanti pamāṇato atirittapadesassa chedanakiriyāsahitapaṭikammaṁ pācittiyamudīritanti attho.",
  "tika-vin11t6:937_1": "Tassāti nisīdanassa.",
  "tika-vin11t6:937_2": "Dvīsu ṭhānesu phāletvā tisso dasā kātabbā siyunti yojanā.",
  "tika-vin11t6:938_0": "1822.Tadūnakanti tato pamāṇato ūnakaṁ.",
  "tika-vin11t6:938_1": "Vitānādiṁ karontassāti ettha ādi-",
  "tika-vin11t6:938_2": "saddena attharaṇasāṇipākārabhisibibbohanānaṁ saṅgaho.",
  "tika-vin11t6:938_3": "“Sañcarittasamā nayā”ti idaṁ vuttatthameva.",
  "tika-vin11t6:939_0": "Nisīdanakathāvaṇṇanā.",
  "tika-vin11t6:940_0": "1823.Rogeti kaṇḍupiḷakādiroge sati.",
  "tika-vin11t6:940_1": "Yathāha “anujānāmi bhikkhave yassa kaṇḍu vā piḷakāvā assāvo vā thullakacchu vā ābādho,",
  "tika-vin11t6:940_2": "tassa kaṇḍupaṭicchādi”nti.",
  "tika-vin11t6:940_3": "Ettha kaṇḍūti kacchu.",
  "tika-vin11t6:940_4": "Piḷakāti lohitatuṇḍikā sukhumapiḷakā.",
  "tika-vin11t6:940_5": "Assāvoti arisabhagandalamadhumehādivasena asucipaggharaṇaṁ.",
  "tika-vin11t6:940_6": "Thullakacchu vā ābādhoti mahāpiḷakābādho vuccati.",
  "tika-vin11t6:940_7": "Pamāṇatoti “tatridaṁ pamāṇaṁ,",
  "tika-vin11t6:940_8": "dīghaso catasso vidatthiyo sugatavidatthiyā,",
  "tika-vin11t6:940_9": "tiriyaṁ dve vidatthiyo”ti vuttappamāṇato.",
  "tika-vin11t6:941_0": "Kaṇḍupaṭicchādikathāvaṇṇanā.",
  "tika-vin11t6:942_0": "1825.Pamāṇenevāti “tatridaṁ pamāṇaṁ,",
  "tika-vin11t6:942_1": "dīghaso cha vidatthiyo sugatavidatthiyā,",
  "tika-vin11t6:942_2": "tiriyaṁ aḍḍhateyyā”ti vuttappamāṇeneva.",
  "tika-vin11t6:942_3": "Pamāṇātikkameti vassikasāṭikāya yathāvuttapamāṇato atikkamane,",
  "tika-vin11t6:942_4": "nimittatthe cetaṁ bhummaṁ.",
  "tika-vin11t6:942_5": "Tassa bhikkhussa.",
  "tika-vin11t6:942_6": "Nayoti chedanapācittiyādiko vinicchayanayo.",
  "tika-vin11t6:943_0": "Vassikasāṭikakathāvaṇṇanā.",
  "tika-vin11t6:944_0": "1826.",
  "tika-vin11t6:944_1": "Sugatassa cīvarena tulyappamāṇaṁ cīvaraṁ yo bhikkhu sace kāreyya,",
  "tika-vin11t6:944_2": "tassa cīvarassa karaṇe tassa bhikkhussa dukkaṭaṁ siyāti yojanā.",
  "tika-vin11t6:944_3": "Tulyaṁ pamāṇaṁ yassāti viggaho.",
  "tika-vin11t6:945_0": "1827.",
  "tika-vin11t6:945_1": "Attano vatthānaṁ karaṇakārāpanaṁ vinā aññato paṭilābho nāma natthi,",
  "tika-vin11t6:945_2": "sūcikammapariyosāne cīvarasarūpassa paṭilābhoyevettha paṭilābhoti viññāyati.",
  "tika-vin11t6:946_0": "1828.Tassāti yaṁ “sugatassa cīvarenā”ti vuttaṁ,",
  "tika-vin11t6:946_1": "tassa sugatacīvarassa.",
  "tika-vin11t6:946_2": "Dīghaso pamāṇena sugatassa vidatthiyā nava vidatthiyo,",
  "tika-vin11t6:946_3": "tiriyaṁ pamāṇena cha vidatthiyo viniddiṭṭhā sikkhāpadeyeva kathitāti yojanā.",
  "tika-vin11t6:947_0": "Nandakathāvaṇṇanā.",
  "tika-vin11t6:948_0": "Rājavaggo navamo.",
  "tika-vin11t6:949_0": "Iti vinayatthasārasandīpaniyā vinayavinicchayavaṇṇanāya",
  "tika-vin11t6:950_0": "Pācittiyakathāvaṇṇanā niṭṭhitā.",
  "tika-vin11t6:951_0": "Paṭhamo bhāgo niṭṭhito.",
  "tika-vin11t6:952_0": "Namo tassa bhagavato arahato sammāsambuddhassa",
  "tika-vin11t6:953_0": "Vinayapiṭake",
  "tika-vin11t6:954_0": "Vinayavinicchaya-ṭīkā (dutiyo bhāgo)"
}