{
  "tika-s0101t0:0_0": "Namo tassa bhagavato arahato sammāsambuddhassa",
  "tika-s0101t0:1_0": "Dīghanikāye",
  "tika-s0101t0:2_0": "Sīlakkhandhavaggaṭīkā",
  "tika-s0101t0:3_0": "Ganthārambhakathāvaṇṇanā",
  "tika-s0101t0:4_0": "Saṁvaṇṇanārambhe ratanattayavandanā saṁvaṇṇetabbassa dhammassa pabhavanissayavisuddhipaṭivedanatthaṁ,",
  "tika-s0101t0:4_1": "taṁ pana dhammasaṁvaṇṇanāsu viññūnaṁ bahumānuppādanatthaṁ,",
  "tika-s0101t0:4_2": "taṁ sammadeva tesaṁ uggahadhāraṇādikkamaladdhabbāya sammāpaṭipattiyā sabbahitasukhanipphādanatthaṁ.",
  "tika-s0101t0:4_3": "Atha vā maṅgalabhāvato,",
  "tika-s0101t0:4_4": "sabbakiriyāsu pubbakiccabhāvato,",
  "tika-s0101t0:4_5": "paṇḍitehi sammācaritabhāvato,",
  "tika-s0101t0:4_6": "āyatiṁ paresaṁ diṭṭhānugatiāpajjanato ca saṁvaṇṇanāyaṁ ratanattayapaṇāmakiriyā.",
  "tika-s0101t0:4_7": "Atha vā ratanattayapaṇāmakaraṇaṁ pūjanīyapūjāpuññavisesanibbattanatthaṁ,",
  "tika-s0101t0:4_8": "taṁ attano yathāladdhasampattinimittakassa kammassa balānuppādanatthaṁ,",
  "tika-s0101t0:4_9": "antarā ca tassa asaṅkocanatthaṁ,",
  "tika-s0101t0:4_10": "tadubhayaṁ anantarāyena aṭṭhakathāya parisamāpanatthaṁ.",
  "tika-s0101t0:4_11": "Idameva ca payojanaṁ ācariyena idhādhippetaṁ.",
  "tika-s0101t0:4_12": "Tathā hi vakkhati –",
  "tika-s0101t0:4_13": "“iti me pasannamatino…pe…",
  "tika-s0101t0:4_14": "tassānubhāvenā”ti.",
  "tika-s0101t0:4_15": "Vatthuttayapūjā hi niratisayapuññakkhettasambuddhiyā aparimeyyappabhāvo puññātisayoti bahuvidhantarāyepi",
  "tika-s0101t0:4_16": "lokasannivāse antarāyanibandhanasakalasaṁkilesaviddhaṁsanāya pahoti,",
  "tika-s0101t0:4_17": "bhayādiupaddavañca nivāreti. Yathāha –",
  "tika-s0101t0:5_0": "“Pūjārahe pūjayato, buddhe yadi va sāvake”tiādi, tathā –",
  "tika-s0101t0:6_0": "“Ye bhikkhave buddhe pasannā, agge te pasannā. Agge kho pana pasannānaṁ aggo vipāko hotī”tiādi.",
  "tika-s0101t0:7_0": "“Buddhoti kittayantassa, kāye bhavati yā pīti;",
  "tika-s0101t0:8_0": "Varameva hi sā pīti, kasiṇenapi jambudīpassa.",
  "tika-s0101t0:9_0": "Dhammoti…pe… saṅghoti…pe… dīpassā”ti. ;",
  "tika-s0101t0:10_0": "Tathā –",
  "tika-s0101t0:11_0": "“Yasmiṁ, mahānāma,",
  "tika-s0101t0:11_1": "samaye ariyasāvako tathāgataṁ anussarati,",
  "tika-s0101t0:11_2": "nevassa tasmiṁ samaye rāgapariyuṭṭhitaṁ cittaṁ hoti,",
  "tika-s0101t0:11_3": "na dosa…pe…",
  "tika-s0101t0:11_4": "na mohapariyuṭṭhitaṁ cittaṁ hotī”tiādi,",
  "tika-s0101t0:12_0": "“Araññe rukkhamūle vā…pe…",
  "tika-s0101t0:13_0": "Bhayaṁ vā chambhitattaṁ vā,",
  "tika-s0101t0:14_0": "Lomahaṁso na hessatī”ti. ca",
  "tika-s0101t0:15_0": "Tattha yassa vatthuttayassa vandanaṁ kattukāmo,",
  "tika-s0101t0:15_1": "tassa guṇātisayayogasandassanatthaṁ “karuṇāsītalahadaya”ntiādinā gāthattayamāha.",
  "tika-s0101t0:15_2": "Guṇātisayayogena hi vandanārahabhāvo,",
  "tika-s0101t0:15_3": "vandanārahe ca katā vandanā yathādhippetappayojanaṁ sādhetīti.",
  "tika-s0101t0:15_4": "Tattha yassā desanāya saṁvaṇṇanaṁ kattukāmo,",
  "tika-s0101t0:15_5": "sā na vinayadesanā viya karuṇāppadhānā,",
  "tika-s0101t0:15_6": "nāpi abhidhammadesanā viya paññāppadhānā,",
  "tika-s0101t0:15_7": "atha kho karuṇāpaññāppadhānāti tadubhayappadhānameva tāva sammāsambuddhassa thomanaṁ kātuṁ taṁmūlakattā",
  "tika-s0101t0:15_8": "sesaratanānaṁ “karuṇāsītalahadaya”ntiādi vuttaṁ.",
  "tika-s0101t0:16_0": "Tattha kiratīti karuṇā,",
  "tika-s0101t0:16_1": "paradukkhaṁ vikkhipati,",
  "tika-s0101t0:16_2": "apanetīti attho.",
  "tika-s0101t0:16_3": "Atha vā kiṇātīti karuṇā,",
  "tika-s0101t0:16_4": "paradukkhe sati kāruṇikaṁ hiṁsati,",
  "tika-s0101t0:16_5": "vibādhatīti attho,",
  "tika-s0101t0:16_6": "paradukkhe sati sādhūnaṁ kampanaṁ hadayakhedaṁ karotīti vā karuṇā.",
  "tika-s0101t0:16_7": "Atha vā kamiti sukhaṁ,",
  "tika-s0101t0:16_8": "taṁ rundhatīti karuṇā.",
  "tika-s0101t0:16_9": "Esā hi paradukkhāpanayanakāmatālakkhaṇā,",
  "tika-s0101t0:16_10": "attasukhanirapekkhatāya kāruṇikānaṁ sukhaṁ rundhati vibandhatīti.",
  "tika-s0101t0:16_11": "Karuṇāya sītalaṁ karuṇāsītalaṁ,",
  "tika-s0101t0:16_12": "karuṇāsītalaṁ hadayaṁ assāti karuṇāsītalahadayo,",
  "tika-s0101t0:16_13": "taṁ karuṇāsītalahadayaṁ.",
  "tika-s0101t0:16_14": "Tattha kiñcāpi paresaṁ hitopasaṁhārasukhādiaparihānicchanasabhāvatāya,",
  "tika-s0101t0:16_15": "byāpādāratīnaṁ ujuvipaccanīkatāya ca sattasantānagatasantāpavicchedanākārappavattiyā mettāmuditānampi cittasītalabhāvakāraṇatā upalabbhati,",
  "tika-s0101t0:16_16": "tathāpi dukkhāpanayanākārappavattiyā parūpatāpāsahanarasā avihiṁsābhūtā karuṇā visesena bhagavato cittassa",
  "tika-s0101t0:16_17": "cittapassaddhi viya sītībhāvanimittanti vuttaṁ “karuṇāsītalahadaya”nti.",
  "tika-s0101t0:16_18": "Karuṇāmukhena vā mettāmuditānampi hadayasītalabhāvakāraṇatā vuttāti daṭṭhabbaṁ.",
  "tika-s0101t0:17_0": "Atha vā asādhāraṇañāṇavisesanibandhanabhūtā sātisayaṁ niravasesañca sabbaññutaññāṇaṁ viya savisayabyāpitāya",
  "tika-s0101t0:17_1": "mahākaruṇābhāvaṁ upagatā karuṇāva bhagavato atisayena hadayasītalabhāvahetūti āha “karuṇāsītalahadaya”nti.",
  "tika-s0101t0:17_2": "Atha vā satipi mettāmuditānaṁ sātisaye hadayasītībhāvanibandhanatte sakalabuddhaguṇavisesakāraṇatāya",
  "tika-s0101t0:17_3": "tāsampi kāraṇanti karuṇāva bhagavato hadayasītalabhāvakāraṇaṁ vuttā.",
  "tika-s0101t0:17_4": "Karuṇānidānā hi sabbepi buddhaguṇā.",
  "tika-s0101t0:17_5": "Karuṇānubhāvanibbāpiyamānasaṁsāradukkhasantāpassa hi bhagavato paradukkhāpanayanakāmatāya anekānipi asaṅkheyyāni",
  "tika-s0101t0:17_6": "kappānaṁ akilantarūpasseva niravasesabuddhakaradhammasambharaṇaniyatassa samadhigatadhammādhipateyyassa",
  "tika-s0101t0:17_7": "ca sannihitesupi sattasaṅkhārasamupanītahadayūpatāpanimittesu na īsakampi cittasītībhāvassaññathattamahosīti.",
  "tika-s0101t0:17_8": "Etasmiñca atthavikappe tīsupi avatthāsu bhagavato karuṇā saṅgahitāti daṭṭhabbaṁ.",
  "tika-s0101t0:18_0": "Pajānātīti paññā,",
  "tika-s0101t0:18_1": "yathāsabhāvaṁ pakārehi paṭivijjhatīti attho.",
  "tika-s0101t0:18_2": "Paññāva ñeyyāvaraṇappahānato pakārehi dhammasabhāvāvajotanaṭṭhena pajjototi paññāpajjoto,",
  "tika-s0101t0:18_3": "savāsanappahānato visesena hataṁ samugghāṭitaṁ vihataṁ,",
  "tika-s0101t0:18_4": "paññāpajjotena vihataṁ paññāpajjotavihataṁ.",
  "tika-s0101t0:18_5": "Muyhanti tena,",
  "tika-s0101t0:18_6": "sayaṁ vā muyhati,",
  "tika-s0101t0:18_7": "mohanamattameva vā tanti moho, avijjā,",
  "tika-s0101t0:18_8": "sveva visayasabhāvapaṭicchādanato andhakārasarikkhatāya tamo viyāti tamo,",
  "tika-s0101t0:18_9": "paññāpajjotavihato mohatamo etassāti paññāpajjotavihatamohatamo,",
  "tika-s0101t0:18_10": "taṁ paññāpajjotavihatamohatamaṁ.",
  "tika-s0101t0:18_11": "Sabbesampi hi khīṇāsavānaṁ satipi paññāpajjotena avijjāndhakārassa vihatabhāve saddhādhimuttehi viya diṭṭhippattānaṁ sāvakehi,",
  "tika-s0101t0:18_12": "paccekasambuddhehi ca savāsanappahānena sammāsambuddhānaṁ kilesappahānassa viseso vijjatīti sātisayena",
  "tika-s0101t0:18_13": "avijjāppahānena bhagavantaṁ thomento āha “paññāpajjotavihatamohatama”nti.",
  "tika-s0101t0:19_0": "Atha vā antarena paropadesaṁ attano santāne accantaṁ avijjāndhakāravigamassa nibbattitattā,",
  "tika-s0101t0:19_1": "tattha ca sabbaññutāya,",
  "tika-s0101t0:19_2": "balesu ca vasībhāvassa samadhigatattā,",
  "tika-s0101t0:19_3": "parasantatiyañca dhammadesanātisayānubhāvena sammadeva tassa pavattitattā bhagavāva visesato mohatamavigamena",
  "tika-s0101t0:19_4": "thometabboti āha “paññāpajjotavihatamohatama”nti.",
  "tika-s0101t0:19_5": "Imasmiñca atthavikappe “paññāpajjoto”ti padena bhagavato paṭivedhapaññā viya desanāpaññāpi sāmaññaniddesena ekasesanayena vā saṅgahitāti daṭṭhabbaṁ.",
  "tika-s0101t0:20_0": "Atha vā bhagavato ñāṇassa ñeyyapariyantikattā sakalañeyyadhammasabhāvābodhanasamatthena anāvaraṇañāṇasaṅkhātena",
  "tika-s0101t0:20_1": "paññāpajjotena sabbañeyyadhammasabhāvacchādakassa mohandhakārassa vidhamitattā anaññasādhāraṇo bhagavato",
  "tika-s0101t0:20_2": "mohatamavināsoti katvā vuttaṁ “paññāpajjotavihatamohatama”nti.",
  "tika-s0101t0:20_3": "Ettha ca mohatamavidhamanante adhigatattā anāvaraṇañāṇaṁ kāraṇūpacārena sakasantāne mohatamavidhamanaṁ daṭṭhabbaṁ.",
  "tika-s0101t0:20_4": "Abhinīhārasampattiyā savāsanappahānameva hi kilesānaṁ “ñeyyāvaraṇappahāna”nti,",
  "tika-s0101t0:20_5": "parasantāne pana mohatamavidhamanassa kāraṇabhāvato anāvaraṇañāṇaṁ “mohatamavidhamana”nti vuccatīti.",
  "tika-s0101t0:21_0": "Kiṁ pana kāraṇaṁ avijjāvigghāto yeveko pahānasampattivasena bhagavato thomanānimittaṁ gayhati,",
  "tika-s0101t0:21_1": "na pana sātisayaniravasesakilesappahānanti?",
  "tika-s0101t0:21_2": "Tappahānavacaneneva tadekaṭṭhatāya sakalasaṁkilesagaṇasamugghātajotitabhāvato.",
  "tika-s0101t0:21_3": "Na hi so tādiso kileso atthi,",
  "tika-s0101t0:21_4": "yo niravasesaavijjāppahānena na pahīyatīti.",
  "tika-s0101t0:21_5": "Atha vā vijjā viya sakalakusaladhammasamuppattiyā niravasesākusaladhammanibbattiyā,",
  "tika-s0101t0:21_6": "saṁsārappavattiyā ca avijjā padhānakāraṇanti tabbigghātavacanena sakalasaṁkilesagaṇasamugghāto vuttoyeva",
  "tika-s0101t0:21_7": "hotīti vuttaṁ “paññāpajjotavihatamohatama”nti.",
  "tika-s0101t0:22_0": "Narā ca amarā ca narāmarā,",
  "tika-s0101t0:22_1": "saha narāmarehīti sanarāmaro,",
  "tika-s0101t0:22_2": "sanarāmaro ca so loko cāti sanarāmaraloko,",
  "tika-s0101t0:22_3": "tassa garuti sanarāmaralokagaru,",
  "tika-s0101t0:22_4": "taṁ sanarāmaralokagaruṁ.",
  "tika-s0101t0:22_5": "Etena devamanussānaṁ viya tadavasiṭṭhasattānampi yathārahaṁ guṇavisesāvahato bhagavato upakāritaṁ dasseti.",
  "tika-s0101t0:22_6": "Na cettha padhānāpadhānabhāvo codetabbo.",
  "tika-s0101t0:22_7": "Añño hi saddakkamo,",
  "tika-s0101t0:22_8": "añño atthakkamo.",
  "tika-s0101t0:22_9": "Edisesu hi samāsapadesu padhānampi appadhānaṁ viya niddisīyati yathā –",
  "tika-s0101t0:22_10": "“sarājikāya parisāyā”ti.",
  "tika-s0101t0:22_11": "Kāmañcettha sattasaṅkhārabhājanavasena tividho loko,",
  "tika-s0101t0:22_12": "garubhāvassa pana adhippetattā garukaraṇasamatthasseva yujjanato sattalokassavasena attho gahetabbo.",
  "tika-s0101t0:22_13": "So hi lokiyanti ettha puññapāpāni tabbipāko cāti “loko”ti vuccati.",
  "tika-s0101t0:22_14": "Amaraggahaṇena cettha upapattidevā adhippetā.",
  "tika-s0101t0:23_0": "Atha vā samūhattho loka-",
  "tika-s0101t0:23_1": "saddo samudāyavasena lokīyati paññāpīyatīti.",
  "tika-s0101t0:23_2": "Saha narehīti sanarā,",
  "tika-s0101t0:23_3": "sanarā ca te amarā ceti sanarāmarā,",
  "tika-s0101t0:23_4": "tesaṁ lokoti sanarāmaralokoti purimanayeneva yojetabbaṁ. Amara-",
  "tika-s0101t0:23_5": "saddena cettha visuddhidevāpi saṅgayhanti.",
  "tika-s0101t0:23_6": "Te hi maraṇābhāvato paramatthato amarā.",
  "tika-s0101t0:23_7": "Narāmarānaṁyeva ca gahaṇaṁ ukkaṭṭhaniddesavasena, yathā –",
  "tika-s0101t0:23_8": "“satthā devamanussāna”nti.",
  "tika-s0101t0:23_9": "Tathā hi sabbānatthapariharaṇapubbaṅgamāya niravasesahitasukhavidhānatapparāya niratisayāya payogasampattiyā",
  "tika-s0101t0:23_10": "sadevamanussāya pajāya accantupakāritāya,",
  "tika-s0101t0:23_11": "aparimitanirupamappabhāvaguṇavisesasamaṅgitāya ca sabbasattuttamo bhagavā aparimāṇāsu lokadhātūsu aparimāṇānaṁ sattānaṁ uttamaṁ gāravaṭṭhānaṁ,",
  "tika-s0101t0:23_12": "tena vuttaṁ –",
  "tika-s0101t0:23_13": "“sanarāmaralokagaru”nti.",
  "tika-s0101t0:24_0": "Sobhanaṁ gataṁ gamanaṁ etassāti sugato.",
  "tika-s0101t0:24_1": "Bhagavato hi veneyyajanupasaṅkamanaṁ ekantena tesaṁ hitasukhanipphādanato sobhanaṁ,",
  "tika-s0101t0:24_2": "tathā lakkhaṇānubyañjana paṭimaṇḍitarūpakāyatāyadutavilambita-",
  "tika-s0101t0:24_3": "khalitānukaḍḍhananippīḷanukkuṭikakuṭilākulatādidosarahitaṁ vilāsitarājahaṁsavasabhavāraṇamigarājagamanaṁ",
  "tika-s0101t0:24_4": "kāyagamanaṁ ñāṇagamanañca vipulanimmalakaruṇāsativīriyādiguṇavisesasahitamabhinīhārato yāva mahābodhi",
  "tika-s0101t0:24_5": "anavajjatāya sobhanamevāti.",
  "tika-s0101t0:25_0": "Atha vā sayambhuñāṇena sakalampi lokaṁ pariññābhisamayavasena parijānanto ñāṇena sammā gato avagatoti sugato.",
  "tika-s0101t0:25_1": "Tathā lokasamudayaṁ pahānābhisamayavasena pajahanto anuppattidhammataṁ āpādento sammā gato atītoti sugato.",
  "tika-s0101t0:25_2": "Lokanirodhaṁ nibbānaṁ sacchikiriyābhisamayavasena sammā gato adhigatoti sugato.",
  "tika-s0101t0:25_3": "Lokanirodhagāminipaṭipadaṁ bhāvanābhisamayavasena sammā gato paṭipannoti sugato.",
  "tika-s0101t0:25_4": "Sotāpattimaggena ye kilesā pahīnā,",
  "tika-s0101t0:25_5": "te kilese na puneti,",
  "tika-s0101t0:25_6": "na pacceti,",
  "tika-s0101t0:25_7": "na paccāgacchatīti sugatotiādinā nayena ayamattho vibhāvetabbo.",
  "tika-s0101t0:25_8": "Atha vā sundaraṁ ṭhānaṁ sammāsambodhiṁ nibbānameva vā gato adhigatoti sugato.",
  "tika-s0101t0:25_9": "Yasmā vā bhūtaṁ tacchaṁ atthasañhitaṁ vineyyānaṁ yathārahaṁ kālayuttameva ca dhammaṁ bhāsati,",
  "tika-s0101t0:25_10": "tasmā sammā gadatīti sugato, da-",
  "tika-s0101t0:25_11": "kārassa ta-",
  "tika-s0101t0:25_12": "kāraṁ katvā.",
  "tika-s0101t0:25_13": "Iti sobhanagamanatādīhi sugato,",
  "tika-s0101t0:25_14": "taṁ sugataṁ.",
  "tika-s0101t0:26_0": "Puññapāpakammehi upapajjanavasena gantabbato gatiyo,",
  "tika-s0101t0:26_1": "upapattibhavavisesā.",
  "tika-s0101t0:26_2": "Tā pana nirayādivasena pañcavidhā,",
  "tika-s0101t0:26_3": "tāhi sakalassāpi bhavagāmikammassa ariyamaggādhigamena avipākārahabhāvakaraṇena nivattitattā bhagavā pañcahipi gatīhi suṭṭhu mutto visaṁyuttoti āha –",
  "tika-s0101t0:26_4": "“gativimutta”nti.",
  "tika-s0101t0:26_5": "Etena bhagavato katthacipi gatiyā apariyāpannataṁ dasseti,",
  "tika-s0101t0:26_6": "yato bhagavā “devātidevo”ti vuccati,",
  "tika-s0101t0:26_7": "tenevāha –",
  "tika-s0101t0:27_0": "“Yena devūpapatyassa, gandhabbo vā vihaṅgamo;",
  "tika-s0101t0:28_0": "Yakkhattaṁ yena gaccheyyaṁ, manussattañca abbaje;",
  "tika-s0101t0:29_0": "Te mayhaṁ āsavā khīṇā, viddhastā vinaḷīkatā”ti. ;",
  "tika-s0101t0:30_0": "Taṁtaṁgatisaṁvattanakānañhi kammakilesānaṁ aggamaggena bodhimūleyeva suppahīnattā natthi bhagavato gatipariyāpannatāti",
  "tika-s0101t0:30_1": "accantameva bhagavā sabbabhavayonigativiññāṇaṭṭhitisattāvāsasattanikāyehi suparimutto,",
  "tika-s0101t0:30_2": "taṁ gativimuttaṁ.",
  "tika-s0101t0:30_3": "Vandeti namāmi,",
  "tika-s0101t0:30_4": "thomemīti vā attho.",
  "tika-s0101t0:31_0": "Atha vā gativimuttanti anupādisesanibbānadhātuppattiyā bhagavantaṁ thometi.",
  "tika-s0101t0:31_1": "Ettha hi dvīhākārehi bhagavato thomanā veditabbā –",
  "tika-s0101t0:31_2": "attahitasampattito,",
  "tika-s0101t0:31_3": "parahitapaṭipattito ca.",
  "tika-s0101t0:31_4": "Tesu attahitasampatti anāvaraṇañāṇādhigamato,",
  "tika-s0101t0:31_5": "savāsanānaṁ sabbesaṁ kilesānaṁ accantappahānato,",
  "tika-s0101t0:31_6": "anupādisesanibbānappattito ca veditabbā.",
  "tika-s0101t0:31_7": "Parahitapaṭipatti lābhasakkārādinirapekkhacittassa sabbadukkhaniyyānikadhammadesanāto,",
  "tika-s0101t0:31_8": "viruddhesupi niccaṁ hitajjhāsayato,",
  "tika-s0101t0:31_9": "ñāṇaparipākakālāgamanato ca.",
  "tika-s0101t0:31_10": "Sā panettha āsayato payogato ca duvidhā parahitapaṭipatti,",
  "tika-s0101t0:31_11": "tividhā ca attahitasampatti pakāsitā hoti. Kathaṁ?",
  "tika-s0101t0:31_12": "“Karuṇāsītalahadaya”nti etena āsayato parahitapaṭipatti,",
  "tika-s0101t0:31_13": "sammā gadanatthena sugata-",
  "tika-s0101t0:31_14": "saddena payogato parahitapaṭipatti,",
  "tika-s0101t0:31_15": "“paññāpajjotavihatamohatamaṁ gativimutta”nti etehi catusaccapaṭivedhatthena ca sugata-",
  "tika-s0101t0:31_16": "saddena tividhāpi attahitasampatti,",
  "tika-s0101t0:31_17": "avasiṭṭhena,",
  "tika-s0101t0:31_18": "“paññāpajjotavihatamohatama”nti etena ca sabbāpi attahitasampattiparahitapaṭipatti pakāsitā hotīti.",
  "tika-s0101t0:32_0": "Atha vā tīhākārehi bhagavato thomanā veditabbā – hetuto, phalato,",
  "tika-s0101t0:32_1": "upakārato ca.",
  "tika-s0101t0:32_2": "Tattha hetu mahākaruṇā,",
  "tika-s0101t0:32_3": "sā paṭhamapadena nidassitā.",
  "tika-s0101t0:32_4": "Phalaṁ catubbidhaṁ –",
  "tika-s0101t0:32_5": "ñāṇasampadā,",
  "tika-s0101t0:32_6": "pahānasampadā,",
  "tika-s0101t0:32_7": "ānubhāvasampadā,",
  "tika-s0101t0:32_8": "rūpakāyasampadā cāti.",
  "tika-s0101t0:32_9": "Tāsu ñāṇappahānasampadā dutiyapadena saccappaṭivedhatthena ca sugata-",
  "tika-s0101t0:32_10": "saddena pakāsitā honti.",
  "tika-s0101t0:32_11": "Ānubhāvasampadā tatiyapadena,",
  "tika-s0101t0:32_12": "rūpakāyasampadā yathāvuttakāyagamanasobhanatthena sugata- saddena,",
  "tika-s0101t0:32_13": "lakkhaṇānubyañjanapāripūriyā vinā tadabhāvato.",
  "tika-s0101t0:32_14": "Upakāro antaraṁ abāhiraṁ karitvā tividhayānamukhena vimuttidhammadesanā,",
  "tika-s0101t0:32_15": "so sammā gadanatthena sugata-",
  "tika-s0101t0:32_16": "saddena pakāsito hotīti veditabbaṁ.",
  "tika-s0101t0:33_0": "Tattha “karuṇāsītalahadaya”nti etena sammāsambodhiyā mūlaṁ dasseti.",
  "tika-s0101t0:33_1": "Mahākaruṇāsañcoditamānaso hi bhagavā saṁsārapaṅkato sattānaṁ samuddharaṇatthaṁ katābhinīhāro anupubbena",
  "tika-s0101t0:33_2": "pāramiyo pūretvā anuttaraṁ sammāsambodhiṁ adhigatoti karuṇā sammāsambodhiyā mūlaṁ.",
  "tika-s0101t0:33_3": "“Paññāpajjotavihatamohatama”nti etena sammāsambodhiṁ dasseti.",
  "tika-s0101t0:33_4": "Anāvaraṇañāṇapadaṭṭhānañhi maggañāṇaṁ,",
  "tika-s0101t0:33_5": "maggañāṇapadaṭṭhānañca anāvaraṇañāṇaṁ “sammāsambodhī”ti vuccatīti.",
  "tika-s0101t0:33_6": "Sammā gadanatthena sugata-",
  "tika-s0101t0:33_7": "saddena sammāsambodhiyā paṭipattiṁ dasseti,",
  "tika-s0101t0:33_8": "līnuddhaccapatiṭṭhānāyūhanakāmasukhallikattakilamathānuyoga-",
  "tika-s0101t0:33_9": "sassatucchedābhinivesādiantadvayarahitāya karuṇāpaññāpariggahitāya majjhimāya paṭipattiyā pakāsanato sugata- saddassa.",
  "tika-s0101t0:33_10": "Itarehi sammāsambodhiyā padhānāppadhānabhedaṁ payojanaṁ dasseti.",
  "tika-s0101t0:33_11": "Saṁsāramahoghato sattasantāraṇañcettha padhānaṁ payojanaṁ,",
  "tika-s0101t0:33_12": "tadaññamappadhānaṁ.",
  "tika-s0101t0:33_13": "Tesu padhānena parahitappaṭipattiṁ dasseti,",
  "tika-s0101t0:33_14": "itarena attahitasampattiṁ,",
  "tika-s0101t0:33_15": "tadubhayena attahitāya paṭipannādīsu catūsu puggalesu bhagavato catutthapuggalabhāvaṁ dasseti.",
  "tika-s0101t0:33_16": "Tena ca anuttaradakkhiṇeyyabhāvaṁ uttamavandanīyabhāvaṁ,",
  "tika-s0101t0:33_17": "attano ca vandanakiriyāya khettaṅgatabhāvaṁ dasseti.",
  "tika-s0101t0:34_0": "Ettha ca karuṇāggahaṇena lokiyesu mahaggatabhāvappattāsādhāraṇaguṇadīpanato bhagavato sabbalokiyaguṇasampatti dassitā hoti,",
  "tika-s0101t0:34_1": "paññāggahaṇena sabbaññutaññāṇapadaṭṭhānamaggañāṇadīpanato sabbalokuttaraguṇasampatti.",
  "tika-s0101t0:34_2": "Tadubhayaggahaṇasiddho hi attho “sanarāmaralokagaru”ntiādinā vipañcīyatīti.",
  "tika-s0101t0:34_3": "Karuṇāggahaṇena ca upagamanaṁ nirupakkilesaṁ dasseti,",
  "tika-s0101t0:34_4": "paññāggahaṇena apagamanaṁ.",
  "tika-s0101t0:34_5": "Tathā karuṇāggahaṇena lokasamaññānurūpaṁ bhagavato pavattiṁ dasseti,",
  "tika-s0101t0:34_6": "lokavohāravisayattā karuṇāya,",
  "tika-s0101t0:34_7": "paññāggahaṇena samaññāyānavidhāvanaṁ.",
  "tika-s0101t0:34_8": "Sabhāvānavabodhena hi dhammānaṁ samaññaṁ atidhāvitvā sattādiparāmasanaṁ hotīti.",
  "tika-s0101t0:34_9": "Tathā karuṇāggahaṇena mahākaruṇāsamāpattivihāraṁ dasseti,",
  "tika-s0101t0:34_10": "paññāggahaṇena tīsu kālesu appaṭihatañāṇaṁ,",
  "tika-s0101t0:34_11": "catusaccañāṇaṁ,",
  "tika-s0101t0:34_12": "catuppaṭisambhidāñāṇaṁ,",
  "tika-s0101t0:34_13": "catuvessārajjañāṇaṁ.",
  "tika-s0101t0:34_14": "Karuṇāggahaṇena mahākaruṇāsamāpattiñāṇassa gahitattā sesāsādhāraṇañāṇāni,",
  "tika-s0101t0:34_15": "cha abhiññā,",
  "tika-s0101t0:34_16": "aṭṭhasu parisāsu akampanañāṇāni,",
  "tika-s0101t0:34_17": "dasa balāni,",
  "tika-s0101t0:34_18": "cuddasa buddhañāṇāni,",
  "tika-s0101t0:34_19": "soḷasa ñāṇacariyā,",
  "tika-s0101t0:34_20": "aṭṭhārasa buddhadhammā,",
  "tika-s0101t0:34_21": "catucattārīsa ñāṇavatthūni,",
  "tika-s0101t0:34_22": "sattasattati ñāṇavatthūnīti evamādīnaṁ anekesaṁ paññāppabhedānaṁ vasena ñāṇacāraṁ dasseti.",
  "tika-s0101t0:35_0": "Tathā karuṇāggahaṇena caraṇasampattiṁ,",
  "tika-s0101t0:35_1": "paññāggahaṇena vijjāsampattiṁ.",
  "tika-s0101t0:35_2": "Karuṇāggahaṇena sattādhipatitā,",
  "tika-s0101t0:35_3": "paññāggahaṇena dhammādhipatitā.",
  "tika-s0101t0:35_4": "Karuṇāggahaṇena lokanāthabhāvo,",
  "tika-s0101t0:35_5": "paññāggahaṇena attanāthabhāvo.",
  "tika-s0101t0:35_6": "Tathā karuṇāggahaṇena pubbakāribhāvo,",
  "tika-s0101t0:35_7": "paññāggahaṇena kataññutā.",
  "tika-s0101t0:35_8": "Tathā karuṇāggahaṇena aparantapatā,",
  "tika-s0101t0:35_9": "paññāggahaṇena anattantapatā.",
  "tika-s0101t0:35_10": "Karuṇāggahaṇena vā buddhakaradhammasiddhi,",
  "tika-s0101t0:35_11": "paññāggahaṇena buddhabhāvasiddhi.",
  "tika-s0101t0:35_12": "Tathā karuṇāggahaṇena paresaṁ tāraṇaṁ,",
  "tika-s0101t0:35_13": "paññāggahaṇena sayaṁ tāraṇaṁ.",
  "tika-s0101t0:35_14": "Tathā karuṇāggahaṇena sabbasattesu anuggahacittatā,",
  "tika-s0101t0:35_15": "paññāggahaṇena sabbadhammesu virattacittatā dassitā hoti.",
  "tika-s0101t0:35_16": "Sabbesañca buddhaguṇānaṁ karuṇā ādi,",
  "tika-s0101t0:35_17": "tannidānabhāvato.",
  "tika-s0101t0:35_18": "Paññā pariyosānaṁ,",
  "tika-s0101t0:35_19": "tato uttarikaraṇīyābhāvato.",
  "tika-s0101t0:35_20": "Iti ādipariyosānadassanena sabbe buddhaguṇā dassitā honti.",
  "tika-s0101t0:35_21": "Tathā karuṇāggahaṇena sīlakkhandhapubbaṅgamo samādhikkhandho dassito hoti.",
  "tika-s0101t0:35_22": "Karuṇānidānañhi sīlaṁ,",
  "tika-s0101t0:35_23": "tato pāṇātipātādiviratippavattito,",
  "tika-s0101t0:35_24": "sā ca jhānattayasampayoginīti.",
  "tika-s0101t0:35_25": "Paññāvacanena paññākkhandho.",
  "tika-s0101t0:35_26": "Sīlañca sabbabuddhaguṇānamādi,",
  "tika-s0101t0:35_27": "samādhi majjhe,",
  "tika-s0101t0:35_28": "paññā pariyosānanti.",
  "tika-s0101t0:35_29": "Evampi ādimajjhapariyosānakalyāṇā sabbe buddhaguṇā dassitā honti,",
  "tika-s0101t0:35_30": "nayato dassitattā.",
  "tika-s0101t0:35_31": "Eso eva hi niravasesato buddhaguṇānaṁ dassanupāyo,",
  "tika-s0101t0:35_32": "yadidaṁ nayaggāhaṇaṁ.",
  "tika-s0101t0:35_33": "Aññathā ko nāma samattho bhagavato guṇe anupadaṁ niravasesato dassetuṁ.",
  "tika-s0101t0:35_34": "Tenevāha –",
  "tika-s0101t0:36_0": "“Buddhopi buddhassa bhaṇeyya vaṇṇaṁ,",
  "tika-s0101t0:37_0": "Kappampi ce aññamabhāsamāno;",
  "tika-s0101t0:38_0": "Khīyetha kappo ciradīghamantare,",
  "tika-s0101t0:39_0": "Vaṇṇo na khīyetha tathāgatassā”ti. ;",
  "tika-s0101t0:40_0": "Teneva ca āyasmatā sāriputtattherenāpi buddhaguṇaparicchedanaṁ pati anuyuttena “no hetaṁ bhante”ti paṭikkhipitvā,",
  "tika-s0101t0:40_1": "“api ca me bhante dhammanvayo vidito”ti vuttaṁ.",
  "tika-s0101t0:41_0": "Evaṁ saṅkhepena sakalasabbaññuguṇehi bhagavantaṁ abhitthavitvā idāni saddhammaṁ thometuṁ “buddhopī”tiādimāha.",
  "tika-s0101t0:41_1": "Tattha buddhoti kattuniddeso.",
  "tika-s0101t0:41_2": "Buddhabhāvanti kammaniddeso. Bhāvetvā,",
  "tika-s0101t0:41_3": "sacchikatvāti ca pubbakālakiriyāniddeso.",
  "tika-s0101t0:41_4": "Yanti aniyamato kammaniddeso.",
  "tika-s0101t0:41_5": "Upagatoti aparakālakiriyāniddeso.",
  "tika-s0101t0:41_6": "Vandeti kiriyāniddeso,",
  "tika-s0101t0:41_7": "tanti niyamanaṁ.",
  "tika-s0101t0:41_8": "Dhammanti vandanakiriyāya kammaniddeso.",
  "tika-s0101t0:41_9": "Gatamalaṁ,",
  "tika-s0101t0:41_10": "anuttaranti ca tabbisesanaṁ.",
  "tika-s0101t0:42_0": "Tattha buddha-",
  "tika-s0101t0:42_1": "saddassa tāva “bujjhitā saccānīti buddho,",
  "tika-s0101t0:42_2": "bodhetā pajāyāti buddho”tiādinā niddesanayena attho veditabbo.",
  "tika-s0101t0:42_3": "Atha vā savāsanāya aññāṇaniddāya accantavigamato,",
  "tika-s0101t0:42_4": "buddhiyā vā vikasitabhāvato buddhavāti buddho,",
  "tika-s0101t0:42_5": "jāgaraṇavikasanatthavasena.",
  "tika-s0101t0:42_6": "Atha vā kassacipi ñeyyadhammassa anavabuddhassa abhāvena ñeyyavisesassa kammabhāvena aggahaṇato kammavacanicchāya",
  "tika-s0101t0:42_7": "abhāvena avagamanatthavaseneva kattuniddeso labbhatīti buddhavāti buddho,",
  "tika-s0101t0:42_8": "yathā “dikkhito na dadātī”ti,",
  "tika-s0101t0:42_9": "atthato pana pāramitāparibhāvito sayambhūñāṇena saha vāsanāya vihataviddhastaniravasesakileso mahākaruṇāsabbaññutaññāṇādiaparimeyya",
  "tika-s0101t0:42_10": "guṇagaṇādhāro khandhasantāno buddho. Yathāha –",
  "tika-s0101t0:43_0": "“Buddhoti yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi,",
  "tika-s0101t0:43_1": "tattha ca sabbaññutaṁ patto,",
  "tika-s0101t0:43_2": "balesu ca vasībhāva”nti.",
  "tika-s0101t0:44_0": "Api-",
  "tika-s0101t0:44_1": "saddo sambhāvane,",
  "tika-s0101t0:44_2": "tena “evaṁ guṇavisesayutto sopi nāma bhagavā”ti vakkhamānaguṇe dhamme sambhāvanaṁ dīpeti.",
  "tika-s0101t0:44_3": "Buddhabhāvanti sammāsambodhiṁ.",
  "tika-s0101t0:44_4": "Bhāvetvāti uppādetvā,",
  "tika-s0101t0:44_5": "vaḍḍhetvā ca.",
  "tika-s0101t0:44_6": "Sacchikatvāti paccakkhaṁ katvā.",
  "tika-s0101t0:44_7": "Upagatoti patto,",
  "tika-s0101t0:44_8": "adhigatoti attho,",
  "tika-s0101t0:44_9": "etassa “buddhabhāva”nti etena sambandho.",
  "tika-s0101t0:44_10": "Gatamalanti vigatamalaṁ,",
  "tika-s0101t0:44_11": "niddosanti attho.",
  "tika-s0101t0:44_12": "Vandeti paṇamāmi,",
  "tika-s0101t0:44_13": "thomemi vā.",
  "tika-s0101t0:44_14": "Anuttaranti uttararahitaṁ,",
  "tika-s0101t0:44_15": "lokuttaranti attho.",
  "tika-s0101t0:44_16": "Dhammanti yathānusiṭṭhaṁ paṭipajjamāne apāyato ca,",
  "tika-s0101t0:44_17": "saṁsārato ca apatamāne katvā dhārayatīti dhammo.",
  "tika-s0101t0:45_0": "Ayañhettha saṅkhepattho –",
  "tika-s0101t0:45_1": "evaṁ vividhaguṇasamannāgato buddhopi bhagavā yaṁ ariyasaṅkhātaṁ dhammaṁ bhāvetvā,",
  "tika-s0101t0:45_2": "phalanibbānasaṅkhātaṁ pana sacchikatvā anuttaraṁ sammāsambodhiṁ adhigato,",
  "tika-s0101t0:45_3": "tametaṁ buddhānampi buddhabhāvahetubhūtaṁ sabbadosamalarahitaṁ attano uttaritarābhāvena anuttaraṁ paṭivedhasaddhammaṁ namāmīti.",
  "tika-s0101t0:45_4": "Pariyattisaddhammassāpi tappakāsanattā idha saṅgaho daṭṭhabbo.",
  "tika-s0101t0:45_5": "Atha vā “abhidhammanayasamuddaṁ bhāvetvā adhigacchi,",
  "tika-s0101t0:45_6": "tīṇi piṭakāni sammasī”ti ca aṭṭhakathāyaṁ vuttattā pariyattidhammassāpi sacchikiriyāsammasanapariyāyo labbhatīti sopi idha vutto yevāti daṭṭhabbo.",
  "tika-s0101t0:45_7": "Tathā “yaṁ dhammaṁ bhāvetvā,",
  "tika-s0101t0:45_8": "sacchikatvā”ti ca vuttattā buddhakaradhammabhūtāhi pāramitāhi saha pubbabhāge adhisīlasikkhādayopi idha dhamma-",
  "tika-s0101t0:45_9": "saddena saṅgahitāti veditabbā.",
  "tika-s0101t0:45_10": "Tāpi hi vigatapaṭipakkhatāya vigatamalā,",
  "tika-s0101t0:45_11": "anaññasādhāraṇatāya anuttarā cāti.",
  "tika-s0101t0:45_12": "Tathā hi sattānaṁ sakalavaṭṭadukkhanissaraṇāya katamahābhinīhāro mahākaruṇādhivāsapesalajjhāsayo paññāvisesapariyodātanimmalānaṁ",
  "tika-s0101t0:45_13": "dānadamasaññamādīnaṁ uttamadhammānaṁ satasahassādhikāni kappānaṁ cattāri asaṅkheyyāni sakkaccaṁ nirantaraṁ",
  "tika-s0101t0:45_14": "niravasesaṁ bhāvanāpaccakkhakaraṇehi kammādīsu adhigatavasībhāvo,",
  "tika-s0101t0:45_15": "acchariyācinteyyamahānubhāvo,",
  "tika-s0101t0:45_16": "adhisīlaadhicittānaṁ paramukkaṁsapāramippatto bhagavā paccayākāre catuvīsatikoṭisatasahassamukhena mahāvajirañāṇaṁ",
  "tika-s0101t0:45_17": "pesetvā anuttaraṁ sammāsambodhiṁ abhisambuddhoti.",
  "tika-s0101t0:46_0": "Ettha ca “bhāvetvā”ti etena vijjāsampadāya dhammaṁ thometi,",
  "tika-s0101t0:46_1": "‘sacchikatvā’ti etena vimuttisampadāya.",
  "tika-s0101t0:46_2": "Tathā paṭhamena jhānasampadāya,",
  "tika-s0101t0:46_3": "dutiyena vimokkhasampadāya.",
  "tika-s0101t0:46_4": "Paṭhamena vā samādhisampadāya,",
  "tika-s0101t0:46_5": "dutiyena samāpattisampadāya.",
  "tika-s0101t0:46_6": "Atha vā paṭhamena khayañāṇabhāvena,",
  "tika-s0101t0:46_7": "dutiyena anuppādañāṇabhāvena.",
  "tika-s0101t0:46_8": "Purimena vā vijjūpamatāya,",
  "tika-s0101t0:46_9": "dutiyena vajirūpamatāya.",
  "tika-s0101t0:46_10": "Purimena vā virāgasampattiyā,",
  "tika-s0101t0:46_11": "dutiyena nirodhasampattiyā.",
  "tika-s0101t0:46_12": "Tathā paṭhamena niyyānabhāvena,",
  "tika-s0101t0:46_13": "dutiyena nissaraṇabhāvena.",
  "tika-s0101t0:46_14": "Paṭhamena vā hetubhāvena,",
  "tika-s0101t0:46_15": "dutiyena asaṅkhatabhāvena.",
  "tika-s0101t0:46_16": "Paṭhamena vā dassanabhāvena,",
  "tika-s0101t0:46_17": "dutiyena vivekabhāvena.",
  "tika-s0101t0:46_18": "Paṭhamena vā adhipatibhāvena,",
  "tika-s0101t0:46_19": "dutiyena amatabhāvena dhammaṁ thometi.",
  "tika-s0101t0:46_20": "Atha vā “yaṁ dhammaṁ bhāvetvā buddhabhāvaṁ upagato”ti etena svākkhātatāya dhammaṁ thometi,",
  "tika-s0101t0:46_21": "“sacchikatvā”ti etena sandiṭṭhikatāya.",
  "tika-s0101t0:46_22": "Tathā purimena akālikatāya,",
  "tika-s0101t0:46_23": "pacchimena ehipassikatāya.",
  "tika-s0101t0:46_24": "Purimena vā opaneyyikatāya,",
  "tika-s0101t0:46_25": "pacchimena paccattaṁ veditabbatāya dhammaṁ thometi.",
  "tika-s0101t0:47_0": "“Gatamala”nti iminā saṁkilesābhāvadīpanena dhammassa parisuddhataṁ dasseti,",
  "tika-s0101t0:47_1": "“anuttara”nti etena aññassa visiṭṭhassa abhāvadīpanena vipulaparipuṇṇataṁ.",
  "tika-s0101t0:47_2": "Paṭhamena vā pahānasampadaṁ dhammassa dasseti,",
  "tika-s0101t0:47_3": "dutiyena pabhāvasampadaṁ.",
  "tika-s0101t0:47_4": "Bhāvetabbatāya vā dhammassa gatamalabhāvo yojetabbo.",
  "tika-s0101t0:47_5": "Bhāvanāguṇena hi so dosānaṁ samugghātako hotīti.",
  "tika-s0101t0:47_6": "Sacchikātabbabhāvena anuttarabhāvo yojetabbo.",
  "tika-s0101t0:47_7": "Sacchikiriyānibbattito hi taduttarikaraṇīyābhāvato anaññasādhāraṇatāya anuttaroti.",
  "tika-s0101t0:47_8": "Tathā “bhāvetvā”ti etena saha pubbabhāgasīlādīhi sekkhā sīlasamādhipaññākkhandhā dassitā honti,",
  "tika-s0101t0:47_9": "“sacchikatvā”ti etena saha asaṅkhatāya dhātuyā asekkhā sīlasamādhipaññākkhandhā dassitā hontīti.",
  "tika-s0101t0:48_0": "Evaṁ saṅkhepeneva sabbadhammaguṇehi saddhammaṁ abhitthavitvā,",
  "tika-s0101t0:48_1": "idāni ariyasaṅghaṁ thometuṁ “sugatassā”tiādimāha.",
  "tika-s0101t0:48_2": "Tattha sugatassāti sambandhaniddeso,",
  "tika-s0101t0:48_3": "tassa “puttāna”nti etena sambandho.",
  "tika-s0101t0:48_4": "Orasānanti puttavisesanaṁ.",
  "tika-s0101t0:48_5": "Mārasenamathanānanti orasaputtabhāve kāraṇaniddeso,",
  "tika-s0101t0:48_6": "tena kilesappahānameva bhagavato orasaputtabhāvakāraṇaṁ anujānātīti dasseti.",
  "tika-s0101t0:48_7": "Aṭṭhannanti gaṇanaparicchedaniddeso,",
  "tika-s0101t0:48_8": "tena ca satipi tesaṁ sattavisesabhāvena anekasatasahassasaṅkhyabhāve imaṁ gaṇanaparicchedaṁ nātivattantīti dasseti,",
  "tika-s0101t0:48_9": "maggaṭṭhaphalaṭṭhabhāvānativattanato.",
  "tika-s0101t0:48_10": "Samūhanti samudāyaniddeso.",
  "tika-s0101t0:48_11": "Ariyasaṅghanti guṇavisiṭṭhasaṅghātabhāvaniddeso,",
  "tika-s0101t0:48_12": "tena asatipi ariyapuggalānaṁ kāyasāmaggiyaṁ ariyasaṅghabhāvaṁ dasseti,",
  "tika-s0101t0:48_13": "diṭṭhisīlasāmaññena saṁhatabhāvato.",
  "tika-s0101t0:48_14": "Tattha urasi bhavā jātā,",
  "tika-s0101t0:48_15": "saṁvaddhā ca orasā.",
  "tika-s0101t0:48_16": "Yathā hi sattānaṁ orasaputtā attajātatāya pitusantakassa dāyajjassa visesena bhāgino honti,",
  "tika-s0101t0:48_17": "evametepi ariyapuggalā sammāsambuddhassa savanante ariyāya jātiyā jātatāya bhagavato santakassa vimuttisukhassa,",
  "tika-s0101t0:48_18": "ariyadhammaratanassa ca ekantabhāginoti orasā viya orasā.",
  "tika-s0101t0:48_19": "Atha vā bhagavato dhammadesanānubhāvena ariyabhūmiṁ okkamamānā,",
  "tika-s0101t0:48_20": "okkantā ca ariyasāvakā bhagavato urovāyāmajanitābhijātatāya nippariyāyena “orasaputtā”ti vattabbataṁ arahanti.",
  "tika-s0101t0:48_21": "Sāvakehi pavattiyamānāpi hi dhammadesanā bhagavato “dhammadesanā” icceva vuccati,",
  "tika-s0101t0:48_22": "taṁmūlakattā,",
  "tika-s0101t0:48_23": "lakkhaṇādivisesābhāvato ca.",
  "tika-s0101t0:49_0": "Yadipi ariyasāvakānaṁ ariyamaggādhigamasamaye bhagavato viya tadantarāyakaraṇatthaṁ devaputtamāro,",
  "tika-s0101t0:49_1": "māravāhinī vā na ekantena apasādeti,",
  "tika-s0101t0:49_2": "tehi pana apasādetabbatāya kāraṇe vimathite tepi vimathitā eva nāma hontīti āha –",
  "tika-s0101t0:49_3": "“mārasenamathanāna”nti.",
  "tika-s0101t0:49_4": "Imasmiṁ panatthe ‘māramārasenamathanāna’nti vattabbe “mārasenamathanāna”nti ekadesasarūpekaseso katoti daṭṭhabbaṁ.",
  "tika-s0101t0:49_5": "Atha vā khandhābhisaṅkhāramārānaṁ viya devaputtamārassāpi guṇamāraṇe sahāyabhāvūpagamanato kilesabalakāyo “senā”ti vuccati. Yathāha –",
  "tika-s0101t0:49_6": "“kāmā te paṭhamā senā”tiādi.",
  "tika-s0101t0:49_7": "Sā ca tehi diyaḍḍhasahassabhedā,",
  "tika-s0101t0:49_8": "anantabhedā vā kilesavāhinī satidhammavicayavīriyasamathādiguṇapaharaṇehi odhiso vimathitā, vihatā,",
  "tika-s0101t0:49_9": "viddhastā cāti mārasenamathanā,",
  "tika-s0101t0:49_10": "ariyasāvakā.",
  "tika-s0101t0:49_11": "Etena tesaṁ bhagavato anujātaputtataṁ dasseti.",
  "tika-s0101t0:50_0": "Ārakattā kilesehi,",
  "tika-s0101t0:50_1": "anaye na iriyanato,",
  "tika-s0101t0:50_2": "aye ca iriyanato ariyā,",
  "tika-s0101t0:50_3": "niruttinayena.",
  "tika-s0101t0:50_4": "Atha vā sadevakena lokena “saraṇa”nti araṇīyato upagantabbato,",
  "tika-s0101t0:50_5": "upagatānañca tadatthasiddhito ariyā,",
  "tika-s0101t0:50_6": "ariyānaṁ saṅghoti ariyasaṅgho,",
  "tika-s0101t0:50_7": "ariyo ca so,",
  "tika-s0101t0:50_8": "saṅgho cāti vā ariyasaṅgho,",
  "tika-s0101t0:50_9": "taṁ ariyasaṅghaṁ.",
  "tika-s0101t0:50_10": "Bhagavato aparabhāge buddhadhammaratanānampi samadhigamo saṅgharatanādhīnoti assa ariyasaṅghassa bahūpakārataṁ",
  "tika-s0101t0:50_11": "dassetuṁ idheva “sirasā vande”ti vuttanti daṭṭhabbaṁ.",
  "tika-s0101t0:51_0": "Ettha ca “sugatassa orasānaṁ puttāna”nti etena ariyasaṅghassa pabhavasampadaṁ dasseti,",
  "tika-s0101t0:51_1": "“mārasenamathanāna”nti etena pahānasampadaṁ,",
  "tika-s0101t0:51_2": "sakalasaṁkilesappahānadīpanato.",
  "tika-s0101t0:51_3": "“Aṭṭhannampi samūha”nti etena ñāṇasampadaṁ,",
  "tika-s0101t0:51_4": "maggaṭṭhaphalaṭṭhabhāvadīpanato.",
  "tika-s0101t0:51_5": "“Ariyasaṅgha”nti etena pabhavasampadaṁ dasseti,",
  "tika-s0101t0:51_6": "sabbasaṅghānaṁ aggabhāvadīpanato.",
  "tika-s0101t0:51_7": "Atha vā “sugatassa orasānaṁ puttāna”nti ariyasaṅghassa visuddhanissayabhāvadīpanaṁ,",
  "tika-s0101t0:51_8": "“mārasenamathanāna”nti sammāujuñāyasāmīcippaṭipannabhāvadīpanaṁ,",
  "tika-s0101t0:51_9": "“aṭṭhannampi samūha”nti āhuneyyādibhāvadīpanaṁ,",
  "tika-s0101t0:51_10": "“ariyasaṅgha”nti anuttarapuññakkhettabhāvadīpanaṁ.",
  "tika-s0101t0:51_11": "Tathā “sugatassa orasānaṁ puttāna”nti etena ariyasaṅghassa lokuttarasaraṇagamanasabbhāvaṁ dīpeti.",
  "tika-s0101t0:51_12": "Lokuttarasaraṇagamanena hi te bhagavato orasaputtā jātā.",
  "tika-s0101t0:51_13": "“Mārasenamathanāna”nti etena abhinīhārasampadāsiddhaṁ pubbabhāge sammāpaṭipattiṁ dasseti.",
  "tika-s0101t0:51_14": "Katābhinīhārā hi sammā paṭipannā māraṁ,",
  "tika-s0101t0:51_15": "māraparisaṁ vā abhivijinanti.",
  "tika-s0101t0:51_16": "“Aṭṭhannampi samūha”nti etena viddhastavipakkhe sekkhāsekkhadhamme dasseti,",
  "tika-s0101t0:51_17": "puggalādhiṭṭhānena maggaphaladhammānaṁ pakāsitattā.",
  "tika-s0101t0:51_18": "“Ariyasaṅgha”nti aggadakkhiṇeyyabhāvaṁ dasseti.",
  "tika-s0101t0:51_19": "Saraṇagamanañca sāvakānaṁ sabbaguṇānamādi,",
  "tika-s0101t0:51_20": "sapubbabhāgappaṭipadā sekkhā sīlakkhandhādayo majjhe,",
  "tika-s0101t0:51_21": "asekkhā sīlakkhandhādayo pariyosānanti ādimajjhapariyosānakalyāṇā saṅkhepato sabbe ariyasaṅghaguṇā pakāsitā honti.",
  "tika-s0101t0:52_0": "Evaṁ gāthāttayena saṅkhepato sakalaguṇasaṅkittanamukhena ratanattayassa paṇāmaṁ katvā,",
  "tika-s0101t0:52_1": "idāni taṁ nipaccakāraṁ yathādhippete payojane pariṇāmento “iti me”tiādimāha.",
  "tika-s0101t0:52_2": "Tattha ratijananaṭṭhena ratanaṁ,",
  "tika-s0101t0:52_3": "buddhadhammasaṅghā.",
  "tika-s0101t0:52_4": "Tesañhi “itipi so bhagavā”tiādinā yathābhūtaguṇe āvajjantassa amatādhigamahetubhūtaṁ anappakaṁ pītipāmojjaṁ uppajjati. Yathāha –",
  "tika-s0101t0:53_0": "“Yasmiṁ, mahānāma,",
  "tika-s0101t0:53_1": "samaye ariyasāvako tathāgataṁ anussarati,",
  "tika-s0101t0:53_2": "nevassa tasmiṁ samaye rāgapariyuṭṭhitaṁ cittaṁ hoti,",
  "tika-s0101t0:53_3": "na dosapariyuṭṭhitaṁ cittaṁ hoti,",
  "tika-s0101t0:53_4": "na mohapariyuṭṭhitaṁ cittaṁ hoti,",
  "tika-s0101t0:53_5": "ujugatamevassa tasmiṁ samaye cittaṁ hoti tathāgataṁ ārabbha.",
  "tika-s0101t0:53_6": "Ujugatacitto kho pana, mahānāma,",
  "tika-s0101t0:53_7": "ariyasāvako labhati atthavedaṁ,",
  "tika-s0101t0:53_8": "labhati dhammavedaṁ,",
  "tika-s0101t0:53_9": "labhati dhammūpasaṁhitaṁ pāmojjaṁ,",
  "tika-s0101t0:53_10": "pamuditassa pīti jāyatī”tiādi.",
  "tika-s0101t0:54_0": "Cittīkatādibhāvo vā ratanaṭṭho. Vuttañhetaṁ –",
  "tika-s0101t0:55_0": "“Cittīkataṁ mahagghañca, atulaṁ dullabhadassanaṁ;",
  "tika-s0101t0:56_0": "Anomasattaparibhogaṁ, ratanaṁ tena vuccatī”ti. ;",
  "tika-s0101t0:57_0": "Cittīkatabhāvādayo ca anaññasādhāraṇā buddhādīsu eva labbhantīti.",
  "tika-s0101t0:57_1": "Vandanāva vandanāmayaṁ,",
  "tika-s0101t0:57_2": "yathā “dānamayaṁ,",
  "tika-s0101t0:57_3": "sīlamaya”nti.",
  "tika-s0101t0:57_4": "Vandanā cettha kāyavācācittehi tiṇṇaṁ ratanānaṁ guṇaninnatā,",
  "tika-s0101t0:57_5": "thomanā vā.",
  "tika-s0101t0:57_6": "Pujjabhavaphalanibbattanato puññaṁ,",
  "tika-s0101t0:57_7": "attano santānaṁ puṇātīti vā.",
  "tika-s0101t0:57_8": "Suvihatantarāyoti suṭṭhu vihatantarāyo,",
  "tika-s0101t0:57_9": "etena attano pasādasampattiyā,",
  "tika-s0101t0:57_10": "rattanattayassa ca khettabhāvasampattiyā taṁ puññaṁ atthappakāsanassa upaghātakaupaddavānaṁ vihanane samatthanti dasseti.",
  "tika-s0101t0:57_11": "Hutvāti pubbakālakiriyā,",
  "tika-s0101t0:57_12": "tassa “atthaṁ pakāsayissāmī”ti etena sambandho.",
  "tika-s0101t0:57_13": "Tassāti yaṁ ratanattayavandanāmayaṁ puññaṁ, tassa.",
  "tika-s0101t0:57_14": "Ānubhāvenāti balena.",
  "tika-s0101t0:58_0": "Evaṁ ratanattayassa nipaccakārakaraṇe payojanaṁ dassetvā,",
  "tika-s0101t0:58_1": "idāni yassā dhammadesanāya atthaṁ saṁvaṇṇetukāmo,",
  "tika-s0101t0:58_2": "tassā tāva guṇābhitthavanavasena upaññāpanatthaṁ “dīghassā”tiādi vuttaṁ.",
  "tika-s0101t0:58_3": "Tattha dīghasuttaṅkitassāti dīghappamāṇasuttalakkhitassa,",
  "tika-s0101t0:58_4": "etena “dīgho”ti ayaṁ imassa āgamassa atthānugatā samaññāti dasseti.",
  "tika-s0101t0:58_5": "Nanu ca suttāniyeva āgamo,",
  "tika-s0101t0:58_6": "kassa pana suttehi aṅkananti?",
  "tika-s0101t0:58_7": "Saccametaṁ paramatthato,",
  "tika-s0101t0:58_8": "suttāni pana upādāyapaññatto āgamo.",
  "tika-s0101t0:58_9": "Yathā hi atthabyañjanasamudāye “sutta”nti vohāro,",
  "tika-s0101t0:58_10": "evaṁ suttasamudāye “āgamo”ti vohāro.",
  "tika-s0101t0:58_11": "Paṭiccasamuppādādinipuṇatthasabbhāvato nipuṇassa.",
  "tika-s0101t0:58_12": "Āgamissanti ettha, etena,",
  "tika-s0101t0:58_13": "etasmā vā attatthaparatthādayoti āgamo,",
  "tika-s0101t0:58_14": "āgamo ca so varo cāti āgamavaro,",
  "tika-s0101t0:58_15": "āgamasammatehi vā varoti āgamavaro, tassa.",
  "tika-s0101t0:58_16": "Buddhānaṁ anubuddhā buddhānubuddhā,",
  "tika-s0101t0:58_17": "buddhānaṁ saccapaṭivedhaṁ anugamma paṭividdhasaccā aggasāvakādayo ariyā.",
  "tika-s0101t0:58_18": "Tehi atthasaṁvaṇṇanāvasena,",
  "tika-s0101t0:58_19": "guṇasaṁvaṇṇanāvasena ca saṁvaṇṇitassa.",
  "tika-s0101t0:58_20": "Atha vā buddhā ca anubuddhā ca buddhānubuddhāti yojetabbaṁ.",
  "tika-s0101t0:58_21": "Sammāsambuddheneva hi tiṇṇampi piṭakānaṁ atthavaṇṇanākkamo bhāsito,",
  "tika-s0101t0:58_22": "yā “pakiṇṇakadesanā”ti vuccati,",
  "tika-s0101t0:58_23": "tato saṅgāyanādivasena sāvakehīti ācariyā vadanti.",
  "tika-s0101t0:59_0": "Saddhāvahaguṇassāti buddhādīsu pasādāvahasampattikassa.",
  "tika-s0101t0:59_1": "Ayañhi āgamo brahmajālādīsu sīladiṭṭhādīnaṁ anavasesaniddesādivasena,",
  "tika-s0101t0:59_2": "mahāpadānādīsu purimabuddhānampi guṇaniddesādivasena,",
  "tika-s0101t0:59_3": "pāthikasuttādīsu titthiye nimadditvā appaṭivattiyasīhanāda nadanādivasena,",
  "tika-s0101t0:59_4": "anuttariyasuttādīsu ca visesato buddhaguṇavibhāvanena ratanattaye sātisayappasādaṁ āvahati.",
  "tika-s0101t0:59_5": "Saṁvaṇṇanāsu cāyaṁ ācariyassa pakati,",
  "tika-s0101t0:59_6": "yā taṁtaṁsaṁvaṇṇanāsu ādito tassa tassa saṁvaṇṇetabbassa dhammassa visesaguṇakittanena thomanā.",
  "tika-s0101t0:59_7": "Tathā hi papañcasūdanīsāratthappakāsinīmanorathapūraṇīsu aṭṭhasālinīādīsu ca yathākkamaṁ “paravādamathanassa",
  "tika-s0101t0:59_8": "ñāṇappabhedajananassa dhammakathikapuṅgavānaṁ vicittappaṭibhānajananassa tassa gambhīrañāṇehi ogāḷhassa",
  "tika-s0101t0:59_9": "abhiṇhaso nānānayavicittassa abhidhammassā”tiādinā thomanā katā.",
  "tika-s0101t0:60_0": "Attho kathīyati etāyāti atthakathā,",
  "tika-s0101t0:60_1": "sā eva aṭṭhakathā, ttha-",
  "tika-s0101t0:60_2": "kārassa ṭṭha-",
  "tika-s0101t0:60_3": "kāraṁ katvā,",
  "tika-s0101t0:60_4": "yathā “dukkhassa pīḷanaṭṭho”ti.",
  "tika-s0101t0:60_5": "Ādito tiādimhi paṭhamasaṅgītiyaṁ.",
  "tika-s0101t0:60_6": "Chaḷabhiññatāya paramena cittavasībhāvena samannāgatattā,",
  "tika-s0101t0:60_7": "jhānādīsu pañcavidhavasitāsabbhāvato ca vasino,",
  "tika-s0101t0:60_8": "therā mahākassapādayo.",
  "tika-s0101t0:60_9": "Tesaṁ satehi pañcahi.",
  "tika-s0101t0:60_10": "Yāti yā aṭṭhakathā.",
  "tika-s0101t0:60_11": "Saṅgītāti atthaṁ pakāsetuṁ yuttaṭṭhāne “ayaṁ etassa attho,",
  "tika-s0101t0:60_12": "ayaṁ etassa attho”ti saṅgahetvā vuttā.",
  "tika-s0101t0:60_13": "Anusaṅgītā ca yasattherādīhi pacchāpi dutiyatatiyasaṅgītīsu,",
  "tika-s0101t0:60_14": "iminā attano saṁvaṇṇanāya āgamanasuddhiṁ dasseti.",
  "tika-s0101t0:61_0": "Sīhassa lānato gahaṇato sīhaḷo,",
  "tika-s0101t0:61_1": "sīhakumāro.",
  "tika-s0101t0:61_2": "Taṁvaṁsajātatāya tambapaṇṇidīpe khattiyānaṁ,",
  "tika-s0101t0:61_3": "tesaṁ nivāsatāya tambapaṇṇidīpassa ca sīhaḷabhāvo veditabbo.",
  "tika-s0101t0:61_4": "Ābhatāti jambudīpato ānītā.",
  "tika-s0101t0:61_5": "Athāti pacchā.",
  "tika-s0101t0:61_6": "Aparabhāge hi asaṅkaratthaṁ sīhaḷabhāsāya aṭṭhakathā ṭhapitāti.",
  "tika-s0101t0:61_7": "Tenassa mūlaṭṭhakathā sabbasādhāraṇā na hotīti idaṁ atthappakāsanaṁ ekantena karaṇīyanti dasseti.",
  "tika-s0101t0:61_8": "Tenevāha –",
  "tika-s0101t0:61_9": "“dīpavāsīnamatthāyā”ti.",
  "tika-s0101t0:61_10": "Tattha dīpavāsīnanti jambudīpavāsīnaṁ.",
  "tika-s0101t0:61_11": "Dīpavāsīnanti vā sīhaḷadīpavāsīnaṁ atthāya sīhaḷabhāsāya ṭhapitāti yojanā.",
  "tika-s0101t0:62_0": "Apanetvānāti kañcukasadisaṁ sīhaḷabhāsaṁ apanetvā.",
  "tika-s0101t0:62_1": "Tatoti aṭṭhakathāto.",
  "tika-s0101t0:62_2": "Ahanti attānaṁ niddisati.",
  "tika-s0101t0:62_3": "Manoramaṁ bhāsanti māgadhabhāsaṁ.",
  "tika-s0101t0:62_4": "Sā hi sabhāvaniruttibhūtā paṇḍitānaṁ manaṁ ramayatīti.",
  "tika-s0101t0:62_5": "Tenevāha –",
  "tika-s0101t0:62_6": "“tantinayānucchavika”nti,",
  "tika-s0101t0:62_7": "pāḷigatiyā anulomikaṁ pāḷibhāsāyānuvidhāyininti attho.",
  "tika-s0101t0:62_8": "Vigatadosanti asabhāvaniruttibhāsantararahitaṁ.",
  "tika-s0101t0:63_0": "Samayaṁ avilomentoti siddhantaṁ avirodhento,",
  "tika-s0101t0:63_1": "etena atthadosābhāvamāha.",
  "tika-s0101t0:63_2": "Aviruddhattā eva hi theravādāpi idha pakāsiyissanti.",
  "tika-s0101t0:63_3": "Theravaṁsapadīpānanti thirehi sīlakkhandhādīhi samannāgatattā therā,",
  "tika-s0101t0:63_4": "mahākassapādayo.",
  "tika-s0101t0:63_5": "Tehi āgatā ācariyaparamparā theravaṁso,",
  "tika-s0101t0:63_6": "tappariyāpannā hutvā āgamādhigamasampannattā paññāpajjotena tassa samujjalanato theravaṁsapadīpā,",
  "tika-s0101t0:63_7": "mahāvihāravāsino therā, tesaṁ.",
  "tika-s0101t0:63_8": "Vividhehi ākārehi nicchīyatīti vinicchayo,",
  "tika-s0101t0:63_9": "gaṇṭhiṭṭhānesu khīlamaddanākārena pavattā vimaticchedakathā.",
  "tika-s0101t0:63_10": "Suṭṭhu nipuṇo saṇho vinicchayo etesanti sunipuṇavinicchayā.",
  "tika-s0101t0:63_11": "Atha vā vinicchinotīti vinicchayo,",
  "tika-s0101t0:63_12": "yathāvuttavisayaṁ ñāṇaṁ.",
  "tika-s0101t0:63_13": "Suṭṭhu nipuṇo cheko vinicchayo etesanti sunipuṇavinicchayā,",
  "tika-s0101t0:63_14": "etena mahākassapāditheraparamparābhato,",
  "tika-s0101t0:63_15": "tatoyeva ca aviparīto saṇhasukhumo mahāvihāravāsīnaṁ vinicchayoti tassa pamāṇabhūtataṁ dasseti.",
  "tika-s0101t0:64_0": "Sujanassa cāti ca-",
  "tika-s0101t0:64_1": "saddo sampiṇḍanattho,",
  "tika-s0101t0:64_2": "tena na kevalaṁ jambudīpavāsīnameva atthāya,",
  "tika-s0101t0:64_3": "atha kho sādhujanatosanatthañcāti dasseti,",
  "tika-s0101t0:64_4": "tena ca tambapaṇṇidīpavāsīnampi atthāyāti ayamattho siddho hoti,",
  "tika-s0101t0:64_5": "uggahaṇādisukaratāya tesampi bahupakārattā.",
  "tika-s0101t0:64_6": "Ciraṭṭhitatthanti ciraṭṭhitiatthaṁ,",
  "tika-s0101t0:64_7": "cirakālaṭṭhitiyāti attho.",
  "tika-s0101t0:64_8": "Idañhi atthappakāsanaṁ aviparītabyañjanasunikkhepassa atthasunayassa ca upāyabhāvato saddhammassa ciraṭṭhitiyā saṁvattati.",
  "tika-s0101t0:64_9": "Vuttañhetaṁ bhagavatā –",
  "tika-s0101t0:65_0": "“Dveme,",
  "tika-s0101t0:65_1": "bhikkhave,",
  "tika-s0101t0:65_2": "dhammā saddhammassa ṭhitiyā asammosāya anantaradhānāya saṁvattanti.",
  "tika-s0101t0:65_3": "Katame dve?",
  "tika-s0101t0:65_4": "Sunikkhattañca padabyañjanaṁ,",
  "tika-s0101t0:65_5": "attho ca sunīto”ti.",
  "tika-s0101t0:66_0": "Yaṁ atthavaṇṇanaṁ kattukāmo,",
  "tika-s0101t0:66_1": "tassā mahattaṁ pariharituṁ “sīlakathā”tiādi vuttaṁ.",
  "tika-s0101t0:66_2": "Tenevāha –",
  "tika-s0101t0:66_3": "“na taṁ idha vicārayissāmī”ti.",
  "tika-s0101t0:66_4": "Atha vā yaṁ aṭṭhakathaṁ kattukāmo,",
  "tika-s0101t0:66_5": "tadekadesabhāvena visuddhimaggo ca gahetabboti kathikānaṁ upadesaṁ karonto tattha vicāritadhamme uddesavasena dasseti “sīlakathā” tiādinā.",
  "tika-s0101t0:66_6": "Tattha sīlakathāti cārittavārittādivasena sīlavitthārakathā.",
  "tika-s0101t0:66_7": "Dhutadhammāti piṇḍapātikaṅgādayo terasa kilesadhunanakadhammā.",
  "tika-s0101t0:66_8": "Kammaṭṭhānāni sabbānīti pāḷiyaṁ āgatāni aṭṭhatiṁsa,",
  "tika-s0101t0:66_9": "aṭṭhakathāyaṁ dveti niravasesāni yogakammassa bhāvanāya pavattiṭṭhānāni.",
  "tika-s0101t0:66_10": "Cariyāvidhānasahitoti rāgacaritādīnaṁ sabhāvādividhānena sahito.",
  "tika-s0101t0:66_11": "Jhānāni cattāri rūpāvacarajjhānāni,",
  "tika-s0101t0:66_12": "samāpattiyo catasso arūpasamāpattiyo.",
  "tika-s0101t0:66_13": "Aṭṭhapi vā paṭiladdhamattāni jhānāni,",
  "tika-s0101t0:66_14": "samāpajjanavasībhāvappattiyā samāpattiyo.",
  "tika-s0101t0:66_15": "Jhānāni vā rūpārūpāvacarajjhānāni,",
  "tika-s0101t0:66_16": "samāpattiyo phalasamāpattinirodhasamāpattiyo.",
  "tika-s0101t0:67_0": "Lokiyalokuttarabhedā cha abhiññāyo sabbā abhiññāyo.",
  "tika-s0101t0:67_1": "Ñāṇavibhaṅgādīsu āgatanayena ekavidhādinā paññāya saṅkaletvā sampiṇḍetvā nicchayo paññāsaṅkalananicchayo.",
  "tika-s0101t0:68_0": "Paccayadhammānaṁ hetādīnaṁ paccayuppannadhammānaṁ hetupaccayādibhāvo paccayākāro,",
  "tika-s0101t0:68_1": "tassa desanā paccayākāradesanā,",
  "tika-s0101t0:68_2": "paṭiccasamuppādakathāti attho.",
  "tika-s0101t0:68_3": "Sā pana ghanavinibbhogassa sudukkaratāya saṇhasukhumā,",
  "tika-s0101t0:68_4": "nikāyantaraladdhisaṅkararahitā,",
  "tika-s0101t0:68_5": "ekattanayādisahitā ca tattha vicāritāti āha –",
  "tika-s0101t0:68_6": "“suparisuddhanipuṇanayā”ti.",
  "tika-s0101t0:68_7": "Paṭisambhidādīsu āgatanayaṁ avissajjetvāva vicāritattā avimuttatanti maggā.",
  "tika-s0101t0:69_0": "Itipana sabbanti iti-",
  "tika-s0101t0:69_1": "saddo parisamāpane, pana-",
  "tika-s0101t0:69_2": "saddo vacanālaṅkāre,",
  "tika-s0101t0:69_3": "etaṁ sabbanti attho.",
  "tika-s0101t0:69_4": "Idhāti imissā aṭṭhakathāyaṁ.",
  "tika-s0101t0:69_5": "Na vicārayissāmi,",
  "tika-s0101t0:69_6": "punaruttibhāvatoti adhippāyo.",
  "tika-s0101t0:70_0": "Idāni tasseva avicāraṇassa ekantakāraṇaṁ niddhārento “majjhe visuddhimaggo”tiādimāha.",
  "tika-s0101t0:70_1": "Tattha “majjhe ṭhatvā”ti etena majjhebhāvadīpanena visesato catunnaṁ āgamānaṁ sādhāraṇaṭṭhakathā visuddhimaggo,",
  "tika-s0101t0:70_2": "na sumaṅgalavilāsinīādayo viya asādhāraṇaṭṭhakathāti dasseti.",
  "tika-s0101t0:70_3": "“Visesato”ti idaṁ vinayābhidhammānampi visuddhimaggo yathārahaṁ atthavaṇṇanā hoti yevāti katvā vuttaṁ.",
  "tika-s0101t0:71_0": "Iccevāti iti eva.",
  "tika-s0101t0:71_1": "Tampīti visuddhimaggampi.",
  "tika-s0101t0:71_2": "Etāyāti sumaṅgalavilāsiniyā.",
  "tika-s0101t0:71_3": "Ettha ca “sīhaḷadīpaṁ ābhatā”tiādinā atthappakāsanassa nimittaṁ dasseti,",
  "tika-s0101t0:71_4": "“dīpavāsīnamatthāya,",
  "tika-s0101t0:71_5": "sujanassa ca tuṭṭhatthaṁ,",
  "tika-s0101t0:71_6": "ciraṭṭhitatthañca dhammassā”ti etena payojanaṁ,",
  "tika-s0101t0:71_7": "avasiṭṭhena karaṇappakāraṁ.",
  "tika-s0101t0:71_8": "Sīlakathādīnaṁ avicāraṇampi hi idha karaṇappakāro evāti.",
  "tika-s0101t0:72_0": "Ganthārambhakathāvaṇṇanā niṭṭhitā.",
  "tika-s0101t0:73_0": "Nidānakathāvaṇṇanā",
  "tika-s0101t0:74_0": "Vibhāgavantānaṁ sabhāvavibhāvanaṁ vibhāgadassanavaseneva hotīti paṭhamaṁ tāva vaggasuttavasena vibhāgaṁ dassetuṁ “tattha dīghāgamo nāmā”tiādimāha.",
  "tika-s0101t0:74_1": "Tattha tatthāti “dīghassa āgamavarassa atthaṁ pakāsayissāmī”ti yadidaṁ vuttaṁ,",
  "tika-s0101t0:74_2": "tasmiṁ vacane.",
  "tika-s0101t0:74_3": "Yassa atthaṁ pakāsayissāmīti paṭiññātaṁ,",
  "tika-s0101t0:74_4": "so dīghāgamo nāma vaggasuttavasena evaṁ vibhāgoti attho.",
  "tika-s0101t0:74_5": "Atha vā tatthāti “dīghāgamanissitamattha”nti etasmiṁ vacane.",
  "tika-s0101t0:74_6": "Yo dīghāgamo vutto,",
  "tika-s0101t0:74_7": "so vaggādivasena edisoti attho.",
  "tika-s0101t0:74_8": "Attano saṁvaṇṇanāya paṭhamamahāsaṅgītiyaṁ nikkhittānukkameneva pavattabhāvadassanatthaṁ “tassa vaggesu…pe…",
  "tika-s0101t0:74_9": "vuttaṁ nidānamādī”ti āha.",
  "tika-s0101t0:74_10": "Kasmā pana catūsu āgamesu dīghāgamo paṭhamaṁ saṅgīto,",
  "tika-s0101t0:74_11": "tattha ca sīlakkhandhavaggo ādito nikkhitto,",
  "tika-s0101t0:74_12": "tasmiñca brahmajālanti?",
  "tika-s0101t0:74_13": "Nāyamanuyogo katthacipi na pavattati,",
  "tika-s0101t0:74_14": "api ca saddhāvahaguṇato dīghanikāyo paṭhamaṁ saṅgīto.",
  "tika-s0101t0:74_15": "Saddhā hi kusaladhammānaṁ bījaṁ. Yathāha –",
  "tika-s0101t0:74_16": "“saddhā bījaṁ tapo vuṭṭhī”ti,",
  "tika-s0101t0:74_17": "saddhāvahaguṇatā cassa dassitāyeva.",
  "tika-s0101t0:74_18": "Kiñca katipayasuttasaṅgahato,",
  "tika-s0101t0:74_19": "appaparimāṇato ca gahaṇadhāraṇādisukhato.",
  "tika-s0101t0:74_20": "Tathāhesa catuttiṁsasuttasaṅgaho catusaṭṭhibhāṇavāraparimāṇo ca.",
  "tika-s0101t0:74_21": "Sīlakathābāhullato pana sīlakkhandhavaggo paṭhamaṁ nikkhitto.",
  "tika-s0101t0:74_22": "Sīlañhi sāsanassa ādi,",
  "tika-s0101t0:74_23": "sīlapatiṭṭhānattā sabbaguṇānaṁ.",
  "tika-s0101t0:74_24": "Tenevāha –",
  "tika-s0101t0:74_25": "“tasmā tiha,",
  "tika-s0101t0:74_26": "tvaṁ bhikkhu,",
  "tika-s0101t0:74_27": "ādimeva visodhehi kusalesu dhammesu.",
  "tika-s0101t0:74_28": "Ko cādi kusalānaṁ dhammānaṁ?",
  "tika-s0101t0:74_29": "Sīlañca suvisuddha”ntiādi.",
  "tika-s0101t0:74_30": "Etena cassa vaggassa anvatthasaññatā vuttā hoti.",
  "tika-s0101t0:74_31": "Diṭṭhiviniveṭhanakathābhāvato pana suttantapiṭakassa niravasesadiṭṭhivibhajanaṁ brahmajālaṁ paṭhamaṁ nikkhittanti daṭṭhabbaṁ.",
  "tika-s0101t0:74_32": "Tepiṭake hi buddhavacane brahmajālasadisaṁ diṭṭhigatāni niggumbaṁ nijjaṭaṁ katvā vibhattasuttaṁ natthīti.",
  "tika-s0101t0:75_0": "Paṭhamamahāsaṅgītikathāvaṇṇanā",
  "tika-s0101t0:76_0": "Yassā paṭhamamahāsaṅgītiyaṁ nikkhittānukkamena saṁvaṇṇanaṁ kattukāmo, taṁ,",
  "tika-s0101t0:76_1": "tassā ca tantiāruḷhāya idha vacane kāraṇaṁ dassento “paṭhamamahāsaṅgīti…pe…",
  "tika-s0101t0:76_2": "veditabbā”ti āha.",
  "tika-s0101t0:76_3": "Tattha yathāpaccayaṁ tattha tattha desitattā,",
  "tika-s0101t0:76_4": "paññattattā ca vippakiṇṇānaṁ dhammavinayānaṁ saṅgahetvā gāyanaṁ kathanaṁ saṅgīti,",
  "tika-s0101t0:76_5": "etena taṁtaṁsikkhāpadānaṁ suttānañca ādipariyosānesu,",
  "tika-s0101t0:76_6": "antarantarā ca sambandhavasena ṭhapitaṁ saṅgītikāravacanaṁ saṅgahitaṁ hoti.",
  "tika-s0101t0:76_7": "Mahāvisayattā,",
  "tika-s0101t0:76_8": "pūjanīyattā ca mahatī saṅgīti mahāsaṅgīti,",
  "tika-s0101t0:76_9": "paṭhamā mahāsaṅgīti paṭhamamahāsaṅgīti,",
  "tika-s0101t0:76_10": "tassā pavattikālo paṭhamamahāsaṅgītikālo,",
  "tika-s0101t0:76_11": "tasmiṁ paṭhamamahāsaṅgītikāle.",
  "tika-s0101t0:76_12": "Nidānanti ca desanaṁ desakālādivasena aviditaṁ viditaṁ katvā nidassetīti nidānaṁ.",
  "tika-s0101t0:76_13": "Sattānaṁ dassanānuttariyasaraṇādipaṭilābhahetubhūtāsu vijjamānāsupi aññāsu bhagavato kiriyāsu “buddho",
  "tika-s0101t0:76_14": "bodheyya”nti paṭiññāya anulomato veneyyānaṁ maggaphalappattīnaṁ hetubhūtā kiriyā nippariyāyena buddhakiccanti āha –",
  "tika-s0101t0:76_15": "“dhammacakkappavattanañhi ādiṁ katvā”ti.",
  "tika-s0101t0:76_16": "Tattha saddhindriyādidhammoyeva pavattanaṭṭhena cakkanti dhammacakkaṁ.",
  "tika-s0101t0:76_17": "Atha vā cakkanti āṇā,",
  "tika-s0101t0:76_18": "dhammato anapetattā dhammañca taṁ cakkañcāti dhammacakkaṁ,",
  "tika-s0101t0:76_19": "dhammena ñāyena cakkantipi dhammacakkaṁ. Yathāha –",
  "tika-s0101t0:77_0": "“Dhammañca pavatteti cakkañcāti dhammacakkaṁ,",
  "tika-s0101t0:77_1": "cakkañca pavatteti dhammañcāti dhammacakkaṁ,",
  "tika-s0101t0:77_2": "dhammena pavattetīti dhammacakkaṁ,",
  "tika-s0101t0:77_3": "dhammacariyāya pavattetīti dhammacakka”ntiādi.",
  "tika-s0101t0:78_0": "“Katabuddhakicce”ti etena buddhakattabbassa kassacipi asesitabhāvaṁ dasseti.",
  "tika-s0101t0:78_1": "Nanu ca sāvakehi vinītāpi vineyyā bhagavatāyeva vinītā honti,",
  "tika-s0101t0:78_2": "yato sāvakabhāsitaṁ suttaṁ “buddhavacana”nti vuccati,",
  "tika-s0101t0:78_3": "sāvakavineyyā ca na tāva vinītāti?",
  "tika-s0101t0:78_4": "Nāyaṁ doso tesaṁ vinayanupāyassa sāvakesu ṭhapitattā.",
  "tika-s0101t0:78_5": "Tenevāha –",
  "tika-s0101t0:79_0": "“Na tāvāhaṁ, pāpima,",
  "tika-s0101t0:79_1": "parinibbāyissāmi,",
  "tika-s0101t0:79_2": "yāva me bhikkhū na sāvakā bhavissanti viyattā vinītā visāradā bahussutā dhammadharā…pe…",
  "tika-s0101t0:79_3": "uppannaṁ parappavādaṁ saha dhammena suniggahitaṁ niggahetvā sappāṭihāriyaṁ dhammaṁ desessa”ntiādi.",
  "tika-s0101t0:80_0": "“Kusinārāya”ntiādi bhagavato parinibbutadesakālavisesadassanaṁ “aparinibbuto bhagavā”ti gāhassa micchābhāvadassanatthaṁ,",
  "tika-s0101t0:80_1": "loke jātasaṁvaddhabhāvadassanatthañca.",
  "tika-s0101t0:80_2": "Tathā hi manussabhāvassa supākaṭakaraṇatthaṁ mahābodhisattā carimabhave dārapariggahādīnipi karontīti.",
  "tika-s0101t0:80_3": "Upādīyate kammakilesehīti upādi,",
  "tika-s0101t0:80_4": "vipākakkhandhā kaṭattā ca rūpaṁ.",
  "tika-s0101t0:80_5": "So pana upādi kilesābhisaṅkhāramāranimmathanena nibbānappattiyaṁ anossaṭṭho,",
  "tika-s0101t0:80_6": "idha khandhamaccumāranimmathanena ossaṭṭho nissesitoti ayaṁ anupādisesā,",
  "tika-s0101t0:80_7": "nibbānadhātu.",
  "tika-s0101t0:80_8": "Nibbānadhātūti cettha nibbutimattaṁ adhippetaṁ,",
  "tika-s0101t0:80_9": "itthambhūtalakkhaṇe cāyaṁ karaṇaniddeso.",
  "tika-s0101t0:80_10": "“Dhātubhājanadivase”ti idaṁ na “sannipatitāna”nti etassa visesanaṁ,",
  "tika-s0101t0:80_11": "ussāhajananassa pana visesanaṁ,",
  "tika-s0101t0:80_12": "“dhātubhājanadivase bhikkhūnaṁ ussāhaṁ janesī”ti.",
  "tika-s0101t0:80_13": "Dhātubhājanadivasato hi purimapurimataradivasesu bhikkhū samāgatāti.",
  "tika-s0101t0:80_14": "Atha vā dhātubhājanadivase sannipatitānaṁ kāyasāmaggīvasena sahitānanti attho.",
  "tika-s0101t0:80_15": "Saṅghassa thero saṅghatthero,",
  "tika-s0101t0:80_16": "so pana saṅgho kiṁ parimāṇānanti āha –",
  "tika-s0101t0:80_17": "“sattannaṁ bhikkhusatasahassāna”nti.",
  "tika-s0101t0:80_18": "Niccasāpekkhatāya hi edisesu samāso hotiyeva, yathā –",
  "tika-s0101t0:80_19": "“devadattassa garukula”nti.",
  "tika-s0101t0:81_0": "Āyasmā mahākassapo puna dullabhabhāvaṁ maññamāno bhikkhūnaṁ ussāhaṁ janesīti sambandho.",
  "tika-s0101t0:81_1": "“Dhātubhājanadivase sannipatitāna”nti idaṁ “bhikkhūnaṁ ussāhaṁ janesī”ti ettha “bhikkhūna”nti imināpi padena sambandhanīyaṁ.",
  "tika-s0101t0:81_2": "Subhaddena vuḍḍhapabbajitena vuttavacanamanussarantoti sambandho.",
  "tika-s0101t0:81_3": "Tattha anussaranto dhammasaṁvegavasenāti adhippāyo.",
  "tika-s0101t0:81_4": "“Saddhammaṁ antaradhāpeyyuṁ saṅgāyeyyaṁ…pe…",
  "tika-s0101t0:81_5": "ciraṭṭhitikaṁ tassa kimaññaṁ āṇaṇyaṁ bhavissatī”ti etesaṁ padānaṁ “iti cintayanto”ti etena sambandho.",
  "tika-s0101t0:81_6": "Tathā “yañcāha”nti etassa “anuggahito pasaṁsito”ti etena sambandho.",
  "tika-s0101t0:81_7": "Yaṁ pāpabhikkhūti ettha yanti nipātamattaṁ,",
  "tika-s0101t0:81_8": "kāraṇaniddeso vā,",
  "tika-s0101t0:81_9": "yena kāraṇena antaradhāpeyyuṁ,",
  "tika-s0101t0:81_10": "tadetaṁ kāraṇaṁ vijjatīti attho,",
  "tika-s0101t0:81_11": "addhaniyanti addhānamaggagāmi,",
  "tika-s0101t0:81_12": "addhānakkhamanti attho.",
  "tika-s0101t0:82_0": "Yañcāhanti ettha yanti yasmā,",
  "tika-s0101t0:82_1": "yena kāraṇenāti vuttaṁ hoti,",
  "tika-s0101t0:82_2": "kiriyāparāmasanaṁ vā etaṁ,",
  "tika-s0101t0:82_3": "tena “anuggahito pasaṁsito”ti ettha anuggaṇhanaṁ pasaṁsanañca parāmasati.",
  "tika-s0101t0:82_4": "“Cīvare sādhāraṇaparibhogenā”ti ettha “attanā samasamaṭṭhapanenā”ti idha attanā-",
  "tika-s0101t0:82_5": "saddaṁ ānetvā cīvare attanā sādhāraṇaparibhogenāti yojetabbaṁ.",
  "tika-s0101t0:82_6": "Yassa yena hi sambandho dūraṭṭhampi ca tassa tanti atha vā bhagavatā cīvare sādhāraṇaparibhogena bhagavatā anuggahitoti yojanīyaṁ,",
  "tika-s0101t0:82_7": "etassāpi hi karaṇaniddesassa sahayogakattutthajotakattasambhavato.",
  "tika-s0101t0:82_8": "Yāvadeti yāvadeva,",
  "tika-s0101t0:82_9": "yattakaṁ kālaṁ,",
  "tika-s0101t0:82_10": "yattake vā samāpattivihāre,",
  "tika-s0101t0:82_11": "abhiññāvihāre vā ākaṅkhanto viharāmi ceva voharāmi ca,",
  "tika-s0101t0:82_12": "tathā kassapopīti attho.",
  "tika-s0101t0:82_13": "Idañca navānupubbavihārachaḷabhiññabhāvasāmaññena thutimattaṁ vuttanti daṭṭhabbaṁ.",
  "tika-s0101t0:82_14": "Na hi āyasmā mahākassapo bhagavā viya devasikaṁ catuvīsatikoṭisatasahassasaṅkhyā samāpattiyo samāpajjati,",
  "tika-s0101t0:82_15": "yamakapāṭihāriyādivasena vā abhiññāyo vaḷañjetīti.",
  "tika-s0101t0:82_16": "Tenevāha –",
  "tika-s0101t0:82_17": "“navānupubbavihārachaḷabhiññāppabhede”ti.",
  "tika-s0101t0:82_18": "Tassa kimaññaṁ āṇaṇyaṁ bhavissati,",
  "tika-s0101t0:82_19": "aññatra dhammavinayasaṅgāyanāti adhippāyo.",
  "tika-s0101t0:82_20": "“Nanu maṁ bhagavā”tiādinā vuttamevatthaṁ upamāvasena vibhāveti.",
  "tika-s0101t0:83_0": "Tato paranti tato bhikkhūnaṁ ussāhajananato parato.",
  "tika-s0101t0:83_1": "Pure adhammo dippatīti apināma dibbati,",
  "tika-s0101t0:83_2": "yāva adhammo dhammaṁ paṭibāhituṁ samattho hoti,",
  "tika-s0101t0:83_3": "tato puretaramevāti attho.",
  "tika-s0101t0:83_4": "Āsanne anicchite hi ayaṁ pure- saddo.",
  "tika-s0101t0:83_5": "Dippatīti ca dippissati.",
  "tika-s0101t0:83_6": "Puresaddasanniyogena hi anāgatatthe ayaṁ vattamānappayogo, yathā –",
  "tika-s0101t0:83_7": "“purā vassati devo”ti.",
  "tika-s0101t0:84_0": "“Sakalanavaṅgasatthusāsanapariyattidhare…pe…",
  "tika-s0101t0:84_1": "ekūnapañcasate pariggahesī”ti etena sukkhavipassakakhīṇāsavapariyantānaṁ yathāvuttapuggalānaṁ satipi",
  "tika-s0101t0:84_2": "āgamādhigamasabbhāve saha paṭisambhidāhi pana tevijjādiguṇayuttānaṁ āgamādhigamasampattiyā ukkaṁsagatattā",
  "tika-s0101t0:84_3": "saṅgītiyā bahupakārataṁ dasseti.",
  "tika-s0101t0:84_4": "Idaṁ vuttaṁ saṅgītikkhandhake,",
  "tika-s0101t0:84_5": "apaccakkhaṁ nāma natthi paguṇappavattibhāvato,",
  "tika-s0101t0:84_6": "samantapāsādikāyaṁ pana “asammukhā paṭiggahitaṁ nāma natthī”ti vuttaṁ,",
  "tika-s0101t0:84_7": "taṁ “dve sahassāni bhikkhuto”ti vuttampi bhagavato santike paṭiggahitamevāti katvā vuttaṁ.",
  "tika-s0101t0:84_8": "Caturāsītisahassānīti dhammakkhandhe sandhāyāha.",
  "tika-s0101t0:84_9": "Pavattinoti paguṇāni.",
  "tika-s0101t0:84_10": "Ānandattherassa navappāyāya parisāya vibbhamanena mahākassapatthero evamāha –",
  "tika-s0101t0:84_11": "“na vāyaṁ kumārako mattamaññāsī”ti.",
  "tika-s0101t0:84_12": "Tattha mattanti pamāṇaṁ.",
  "tika-s0101t0:84_13": "Chandā āgamanaṁ viyāti padavibhāgo.",
  "tika-s0101t0:84_14": "“Kiñcāpi sekkho”ti idaṁ na sekkhānaṁ agatigamanasabbhāvena vuttaṁ,",
  "tika-s0101t0:84_15": "asekkhānameva pana uccinitattāti daṭṭhabbaṁ.",
  "tika-s0101t0:84_16": "Paṭhamamaggeneva hi cattāri agatigamanāni pahīyantīti.",
  "tika-s0101t0:84_17": "“Abhabbo chandā…pe…",
  "tika-s0101t0:84_18": "agatiṁ gantu”nti ca dhammasaṅgītiyā tassa yogyabhāvadassanena vijjamānaguṇakathanaṁ.",
  "tika-s0101t0:84_19": "Pariyattoti adhīto.",
  "tika-s0101t0:85_0": "Gāvo caranti etthāti gocaro,",
  "tika-s0101t0:85_1": "gocaro viya gocaro,",
  "tika-s0101t0:85_2": "bhikkhācaraṇaṭṭhānaṁ.",
  "tika-s0101t0:85_3": "Visabhāgapuggalo subhaddasadiso.",
  "tika-s0101t0:85_4": "Sattipañjaranti sattikhaggādihatthehi purisehi mallarājūnaṁ bhagavato dhātuārakkhakaraṇaṁ sandhāyāha.",
  "tika-s0101t0:85_5": "Taṁ palibodhaṁ chinditvā taṁ karaṇīyaṁ karotūti saṅgāhakena chinditabbaṁ chinditvā ekantakaraṇīyaṁ karotūti attho.",
  "tika-s0101t0:85_6": "Mahājananti bahujanaṁ.",
  "tika-s0101t0:85_7": "Gandhakuṭiṁ vanditvā paribhogacetiyabhāvatoti adhippāyo.",
  "tika-s0101t0:85_8": "Yathā tanti yathā aññopi yathāvuttasabhāvo,",
  "tika-s0101t0:85_9": "evanti attho.",
  "tika-s0101t0:85_10": "Saṁvejesīti “nanu bhagavatā paṭikacceva akkhātaṁ –",
  "tika-s0101t0:85_11": "‘sabbeheva piyehi manāpehi nānābhāvo vinābhāvo”’tiādinā saṁvegaṁ janesi.",
  "tika-s0101t0:85_12": "Ussannadhātukanti upacitadosaṁ.",
  "tika-s0101t0:85_13": "Bhesajjamattāti appakaṁ bhesajjaṁ.",
  "tika-s0101t0:85_14": "Appattho hi ayaṁ mattā- saddo,",
  "tika-s0101t0:85_15": "“mattāsukhapariccāgo”tiādīsu viya.",
  "tika-s0101t0:85_16": "Dutiyadivaseti devatāya saṁvejitadivasato,",
  "tika-s0101t0:85_17": "jetavanavihāraṁ paviṭṭhadivasato vā dutiyadivase.",
  "tika-s0101t0:85_18": "Āṇāva cakkaṁ āṇācakkaṁ.",
  "tika-s0101t0:86_0": "Etadagganti eso aggo.",
  "tika-s0101t0:86_1": "Liṅgavipallāsena hi ayaṁ niddeso.",
  "tika-s0101t0:86_2": "Yadidanti ca yo ayaṁ,",
  "tika-s0101t0:86_3": "yadidaṁ khandhapañcakanti vā yojetabbaṁ.",
  "tika-s0101t0:86_4": "“Paṭhamaṁ āvuso upāli pārājikaṁ kattha paññatta”nti kasmā vuttaṁ,",
  "tika-s0101t0:86_5": "nanu tassa saṅgītiyā purimakāle paṭhamabhāvo na yuttoti?",
  "tika-s0101t0:86_6": "No na yutto,",
  "tika-s0101t0:86_7": "bhagavatā paññattānukkamena pātimokkhuddesānukkamena ca paṭhamabhāvassa siddhattā.",
  "tika-s0101t0:86_8": "Yebhuyyena hi tīṇi piṭakāni bhagavato dharamānakāle ṭhitānukkameneva saṅgītāni,",
  "tika-s0101t0:86_9": "visesato vinayābhidhammapiṭakānīti daṭṭhabbaṁ.",
  "tika-s0101t0:86_10": "“Vatthumpi pucchī”tiādi ‘kattha paññatta’ntiādinā dassitena saha tadavasiṭṭhampi saṅgahetvā dassanavasena vuttaṁ.",
  "tika-s0101t0:86_11": "Paṭhamapārājiketi paṭhamapārājikapāḷiyaṁ,",
  "tika-s0101t0:86_12": "tenevāha –",
  "tika-s0101t0:86_13": "“na hi tathāgatā ekabyañjanampi niratthakaṁ vadantī”ti.",
  "tika-s0101t0:87_0": "Jātakādike khuddakanikāyapariyāpanne,",
  "tika-s0101t0:87_1": "yebhuyyena ca dhammaniddesabhūte tādise abhidhammapiṭake saṅgaṇhituṁ yuttaṁ,",
  "tika-s0101t0:87_2": "na pana dīghanikāyādippakāre suttantapiṭake,",
  "tika-s0101t0:87_3": "nāpi paññattiniddesabhūte vinayapiṭaketi dīghabhāṇakā “jātakādīnaṁ abhidhammapiṭake saṅgaho”ti vadanti.",
  "tika-s0101t0:87_4": "Cariyāpiṭakabuddhavaṁsānañcettha aggahaṇaṁ,",
  "tika-s0101t0:87_5": "jātakagatikattā.",
  "tika-s0101t0:87_6": "Majjhimabhāṇakā pana “aṭṭhuppattivasena desitānaṁ jātakādīnaṁ yathānulomadesanābhāvato tādise suttantapiṭake saṅgaho yutto,",
  "tika-s0101t0:87_7": "na pana sabhāvadhammaniddesabhūte yathādhammasāsane abhidhammapiṭake”ti jātakādīnaṁ suttantapiṭakapariyāpannataṁ kathayanti.",
  "tika-s0101t0:87_8": "Tattha ca yuttaṁ vicāretvā gahetabbaṁ.",
  "tika-s0101t0:88_0": "Evaṁ nimittapayojanakāladesakārakakaraṇappakārehi paṭhamaṁ saṅgītiṁ dassetvā idāni tattha vavatthāpitasiddhesu",
  "tika-s0101t0:88_1": "dhammavinayesu nānappakārakosallatthaṁ ekavidhādibhede dassetuṁ “evameta”ntiādimāha.",
  "tika-s0101t0:88_2": "Tattha vimuttirasanti vimuttiguṇaṁ,",
  "tika-s0101t0:88_3": "vimuttisampattikaṁ vā,",
  "tika-s0101t0:88_4": "aggaphalanipphādanato,",
  "tika-s0101t0:88_5": "vimuttikiccaṁ vā,",
  "tika-s0101t0:88_6": "kilesānaṁ accantaṁ vimuttisampādanato.",
  "tika-s0101t0:88_7": "Keci pana “vimuttiassāda”nti vadanti.",
  "tika-s0101t0:89_0": "Kiñcāpi avisesena sabbampi buddhavacanaṁ kilesavinayanena vinayo,",
  "tika-s0101t0:89_1": "yathānusiṭṭhaṁ paṭipajjamāne apāyapatanādito dhāraṇena dhammo,",
  "tika-s0101t0:89_2": "idhādhippete pana dhammavinaye niddhāretuṁ “tattha vinayapiṭaka”ntiādimāha.",
  "tika-s0101t0:89_3": "Avasesaṁ buddhavacanaṁ dhammo,",
  "tika-s0101t0:89_4": "khandhādivasena sabhāvadhammadesanābāhullato.",
  "tika-s0101t0:89_5": "Atha vā yadipi dhammoyeva vinayopi,",
  "tika-s0101t0:89_6": "pariyattiyādibhāvato,",
  "tika-s0101t0:89_7": "vinayasaddasannidhāne pana bhinnādhikaraṇabhāvena payutto dhamma-",
  "tika-s0101t0:89_8": "saddo vinayatantividhuraṁ tantiṁ dīpeti yathā “puññañāṇasambhārā,",
  "tika-s0101t0:89_9": "gobalibaddha”nti ca.",
  "tika-s0101t0:90_0": "“Anekajātisaṁsāra”nti ayaṁ gāthā bhagavatā attano sabbaññutañāṇapadaṭṭhānaṁ arahattappattiṁ paccavekkhantena",
  "tika-s0101t0:90_1": "ekūnavīsatimassa paccavekkhaṇañāṇassa anantaraṁ bhāsitā.",
  "tika-s0101t0:90_2": "Tenāha “idaṁ paṭhamabuddhavacana”nti.",
  "tika-s0101t0:90_3": "Idaṁ kira sabbabuddhehi avijahitaṁ udānaṁ.",
  "tika-s0101t0:90_4": "Ayamassa saṅkhepattho –",
  "tika-s0101t0:90_5": "ahaṁ imassa attabhāvagehassa kārakaṁ taṇhāvaḍḍhakiṁ gavesanto yena ñāṇena taṁ daṭṭhuṁ sakkā,",
  "tika-s0101t0:90_6": "tassa bodhiñāṇassatthāya dīpaṅkarapādamūle katābhinīhāro ettakaṁ kālaṁ anekajātisaṁsāraṁ anekajātisatasahassasaṅkhyaṁ",
  "tika-s0101t0:90_7": "saṁsāravaṭṭaṁ anibbisaṁ taṁ ñāṇaṁ avindanto alabhantoyeva sandhāvissaṁ saṁsariṁ.",
  "tika-s0101t0:90_8": "Yasmā jarāvyādhimaraṇamissatāya jāti nāmesā punappunaṁ upagantuṁ dukkhā,",
  "tika-s0101t0:90_9": "na ca sā tasmiṁ adiṭṭhe nivattati,",
  "tika-s0101t0:90_10": "tasmā taṁ gavesanto sandhāvissanti attho.",
  "tika-s0101t0:90_11": "Diṭṭhosīti idāni mayā sabbaññutañāṇaṁ paṭivijjhantena diṭṭho asi.",
  "tika-s0101t0:90_12": "Puna gehanti puna imaṁ attabhāvasaṅkhātaṁ mama gehaṁ.",
  "tika-s0101t0:90_13": "Na kāhasi na karissasi.",
  "tika-s0101t0:90_14": "Tava sabbā avasesākilesaphāsukā mayā bhaggā.",
  "tika-s0101t0:90_15": "Imassa tayā katassa attabhāvagehassa kūṭaṁ avijjāsaṅkhātaṁ kaṇṇikamaṇḍalaṁ visaṅkhataṁ viddhaṁsitaṁ.",
  "tika-s0101t0:90_16": "Visaṅkhāraṁ nibbānaṁ ārammaṇakaraṇavasena gataṁ anupaviṭṭhaṁ idāni mama cittaṁ,",
  "tika-s0101t0:90_17": "ahañca taṇhānaṁ khayasaṅkhātaṁ arahattamaggaṁ ajjhagā adhigato pattosmīti.",
  "tika-s0101t0:90_18": "Ayaṁ manasā pavattitadhammānamādi.",
  "tika-s0101t0:90_19": "“Yadā have pātubhavanti dhammā”ti ayaṁ pana vācāya pavattitadhammānaṁ ādīti vadanti.",
  "tika-s0101t0:90_20": "Antojappanavasena kira bhagavā “anekajātisaṁsāra”ntiādimāha.",
  "tika-s0101t0:90_21": "“Pāṭipadadivase”ti idaṁ “sabbaññubhāvappattassā”ti na etena sambandhitabbaṁ,",
  "tika-s0101t0:90_22": "“paccavekkhantassa uppannā”ti etena pana sambandhitabbaṁ.",
  "tika-s0101t0:90_23": "Visākhapuṇṇamāyameva hi bhagavā paccūsasamaye sabbaññutaṁ pattoti.",
  "tika-s0101t0:91_0": "Vayadhammāti aniccalakkhaṇamukhena dukkhānattalakkhaṇampi saṅkhārānaṁ vibhāveti “yadaniccaṁ taṁ dukkhaṁ,",
  "tika-s0101t0:91_1": "yaṁ dukkhaṁ tadanattā”ti vacanato.",
  "tika-s0101t0:91_2": "Lakkhaṇattayavibhāvananayeneva ca tadārammaṇaṁ vipassanaṁ dassento sabbatitthiyānaṁ avisayabhūtaṁ buddhāveṇikaṁ",
  "tika-s0101t0:91_3": "catusaccakammaṭṭhānādhiṭṭhānaṁ aviparītaṁ nibbānagāminippaṭipadaṁ pakāsetīti daṭṭhabbaṁ.",
  "tika-s0101t0:91_4": "Idāni tattha sammāpaṭipattiyaṁ niyojeti “appamādena sampādethā”ti.",
  "tika-s0101t0:91_5": "Atha vā “vayadhammā saṅkhārā”ti etena saṅkhepena saṁvejetvā “appamādena sampādethā”ti saṅkhepeneva niravasesaṁ sammāpaṭipattiṁ dasseti.",
  "tika-s0101t0:91_6": "Appamādapadañhi sikkhāttayasaṅgahitaṁ kevalaparipuṇṇaṁ sāsanaṁ pariyādiyitvā tiṭṭhatīti.",
  "tika-s0101t0:92_0": "Paṭhamasaṅgītiyaṁ asaṅgītaṁ saṅgītikkhandhakakathāvatthuppakaraṇādi.",
  "tika-s0101t0:92_1": "Keci pana “subhasuttampi paṭhamasaṅgītiyaṁ asaṅgīta”nti vadanti,",
  "tika-s0101t0:92_2": "taṁ pana na yujjati.",
  "tika-s0101t0:92_3": "Paṭhamasaṅgītito puretarameva hi āyasmatā ānandena jetavane viharantena subhassa māṇavassa bhāsitanti.",
  "tika-s0101t0:93_0": "Daḷhikammasithilīkaraṇappayojanā yathākkamaṁ pakatisāvajjapaṇṇattisāvajjesu sikkhāpadesu.",
  "tika-s0101t0:93_1": "Tenāti vividhanayattādinā.",
  "tika-s0101t0:93_2": "Etanti vividhavisesanayattāti gāthāvacanaṁ.",
  "tika-s0101t0:93_3": "Etassāti vinayassa.",
  "tika-s0101t0:94_0": "Attatthaparatthādibhedeti yo taṁ suttaṁ sajjhāyati, suṇāti, vāceti, cinteti,",
  "tika-s0101t0:94_1": "deseti ca,",
  "tika-s0101t0:94_2": "suttena saṅgahito sīlādiattho tassāpi hoti,",
  "tika-s0101t0:94_3": "tena parassa sādhetabbato parassāpi hotīti,",
  "tika-s0101t0:94_4": "tadubhayaṁ taṁ suttaṁ sūceti dīpeti.",
  "tika-s0101t0:94_5": "Tathā diṭṭhadhammikasamparāyikaṁ lokiyalokuttarañcāti evamādibhede atthe ādi-",
  "tika-s0101t0:94_6": "saddena saṅgaṇhāti. Attha-",
  "tika-s0101t0:94_7": "saddo cāyaṁ hitapariyāyavacanaṁ,",
  "tika-s0101t0:94_8": "na bhāsitatthavacanaṁ,",
  "tika-s0101t0:94_9": "yadi siyā,",
  "tika-s0101t0:94_10": "suttaṁ attanopi bhāsitatthaṁ sūceti,",
  "tika-s0101t0:94_11": "parassāpīti ayamattho vutto siyā.",
  "tika-s0101t0:94_12": "Suttena ca yo attho pakāsito so tasseva hotīti,",
  "tika-s0101t0:94_13": "na tena parattho sūcito hoti,",
  "tika-s0101t0:94_14": "tena sūcetabbassa paratthassa nivattetabbassa abhāvā atthagahaṇañca na kattabbaṁ.",
  "tika-s0101t0:94_15": "Attatthaparatthavinimmuttassa bhāsitatthassa abhāvā ādiggahaṇañca na kattabbaṁ.",
  "tika-s0101t0:94_16": "Tasmā yathāvuttassa hitapariyāyassa atthassa sutte asambhavato suttadhārassa puggalassa vasena attatthaparatthā vuttā.",
  "tika-s0101t0:95_0": "Atha vā suttaṁ anapekkhitvā ye attatthādayo atthappabhedā vuttā “na haññadatthatthipasaṁsalābhā”ti etassa padassa niddese “attattho, parattho,",
  "tika-s0101t0:95_1": "ubhayattho,",
  "tika-s0101t0:95_2": "diṭṭhadhammiko attho,",
  "tika-s0101t0:95_3": "samparāyiko attho,",
  "tika-s0101t0:95_4": "uttāno attho,",
  "tika-s0101t0:95_5": "gambhīro attho,",
  "tika-s0101t0:95_6": "gūḷho attho,",
  "tika-s0101t0:95_7": "paṭicchanno attho,",
  "tika-s0101t0:95_8": "neyyo attho,",
  "tika-s0101t0:95_9": "nīto attho,",
  "tika-s0101t0:95_10": "anavajjo attho,",
  "tika-s0101t0:95_11": "nikkileso attho,",
  "tika-s0101t0:95_12": "vodāno attho,",
  "tika-s0101t0:95_13": "paramattho”ti te suttaṁ sūcetīti attho.",
  "tika-s0101t0:95_14": "Imasmiṁ atthavikappe attha-",
  "tika-s0101t0:95_15": "saddo bhāsitatthapariyāyopi hoti.",
  "tika-s0101t0:95_16": "Ettha hi purimakā pañca atthappabhedā hitapariyāyā,",
  "tika-s0101t0:95_17": "tato pare cha bhāsitatthabhedā,",
  "tika-s0101t0:95_18": "pacchimakā pana ubhayasabhāvā.",
  "tika-s0101t0:95_19": "Tattha duradhigamatāya vibhāvane aladdhagādho gambhīro.",
  "tika-s0101t0:95_20": "Na vivaṭo gūḷho.",
  "tika-s0101t0:95_21": "Mūludakādayo viya paṁsunā akkharasannivesādinā tirohito paṭicchanno.",
  "tika-s0101t0:95_22": "Niddhāretvā ñāpetabbo neyyo.",
  "tika-s0101t0:95_23": "Yathārutavasena veditabbo nīto.",
  "tika-s0101t0:95_24": "Anavajjanikkilesavodānā pariyāyavasena vuttā,",
  "tika-s0101t0:95_25": "kusalavipākakiriyādhammavasena vā.",
  "tika-s0101t0:95_26": "Paramattho nibbānaṁ,",
  "tika-s0101t0:95_27": "dhammānaṁ aviparītasabhāvo eva vā.",
  "tika-s0101t0:95_28": "Atha vā “attanā ca appiccho hotī”ti attatthaṁ,",
  "tika-s0101t0:95_29": "“appicchākathañca paresaṁ kattā hotī”ti paratthaṁ sūceti.",
  "tika-s0101t0:95_30": "Evaṁ “attanā ca pāṇātipātā paṭivirato hotī”tiādi suttāni yojetabbāni.",
  "tika-s0101t0:95_31": "Vinayābhidhammehi ca visesetvā sutta-",
  "tika-s0101t0:95_32": "saddassa attho vattabbo.",
  "tika-s0101t0:95_33": "Tasmā veneyyajjhāsayavasappavattāya desanāya attahitaparahitatādīni sātisayaṁ pakāsitāni hoti tapparabhāvato,",
  "tika-s0101t0:95_34": "na āṇādhammasabhāvavasappavattāyāti idameva ca “atthānaṁ sūcanato sutta”nti vuttaṁ.",
  "tika-s0101t0:96_0": "Sutte ca āṇādhammasabhāvā ca veneyyajjhāsayaṁ anuvattanti,",
  "tika-s0101t0:96_1": "na vinayābhidhammesu viya veneyyajjhāsayo āṇādhammasabhāve.",
  "tika-s0101t0:96_2": "Tasmā veneyyānaṁ ekantahitapaṭilābhasaṁvattanikā suttantadesanā hotīti “suvuttā cetthā”tiādi vuttaṁ.",
  "tika-s0101t0:96_3": "Pasavatīti phalati.",
  "tika-s0101t0:96_4": "“Suttāṇā”ti etassa atthaṁ pakāsetuṁ “suṭṭhu ca ne tāyatī”ti vuttaṁ.",
  "tika-s0101t0:96_5": "Attatthādividhānesu ca suttassa pamāṇabhāvo,",
  "tika-s0101t0:96_6": "attatthādīnañca saṅgāhakattaṁ yojetabbaṁ tadatthappakāsanapadhānattā suttassa.",
  "tika-s0101t0:96_7": "Vinayābhidhammehi visesanañca yojetabbaṁ.",
  "tika-s0101t0:96_8": "Etanti “atthānaṁ sūcanato”tiādikaṁ atthavacanaṁ.",
  "tika-s0101t0:96_9": "Etassāti suttassa.",
  "tika-s0101t0:97_0": "Abhikkamantīti ettha abhi-",
  "tika-s0101t0:97_1": "saddo kamanakiriyāya vuddhibhāvaṁ atirekataṁ dīpeti,",
  "tika-s0101t0:97_2": "abhiññātā abhilakkhitāti ettha ñāṇalakkhaṇakiriyānaṁ supākaṭatāvisesaṁ,",
  "tika-s0101t0:97_3": "abhikkantenāti ettha kantiyā adhikattaṁ visiṭṭhatanti yuttaṁ kiriyāvisesakattā upasaggassa.",
  "tika-s0101t0:97_4": "Abhirājā abhivinayeti pana pūjitaparicchinnesu rājavinayesu abhi-",
  "tika-s0101t0:97_5": "saddo pavattatīti kathametaṁ yujjeyyāti ?",
  "tika-s0101t0:97_6": "Pūjanaparicchedanakiriyādīpanato,",
  "tika-s0101t0:97_7": "tāhi ca kiriyāhi rājavinayānaṁ yuttattā.",
  "tika-s0101t0:97_8": "Ettha hi atimālādīsu ati-",
  "tika-s0101t0:97_9": "saddo viya, abhi-",
  "tika-s0101t0:97_10": "saddo yathā saha sādhanena kiriyaṁ vadatīti abhirājaabhivinaya-",
  "tika-s0101t0:97_11": "saddā siddhā,",
  "tika-s0101t0:97_12": "evaṁ abhidhammasadde abhi-",
  "tika-s0101t0:97_13": "saddo saha sādhanena vuḍḍhiyādikiriyaṁ dīpetīti ayamattho dassitoti daṭṭhabbo.",
  "tika-s0101t0:98_0": "Bhāvanāpharaṇavuḍḍhīhi vuḍḍhimantopi dhammā vuttā.",
  "tika-s0101t0:98_1": "Ārammaṇādīhīti ārammaṇasampayuttakammadvārapaṭipadādīhi.",
  "tika-s0101t0:98_2": "Avisiṭṭhanti aññamaññavisiṭṭhesu vinayasuttābhidhammesu avisiṭṭhaṁ samānaṁ.",
  "tika-s0101t0:98_3": "Taṁ piṭakasaddanti attho.",
  "tika-s0101t0:98_4": "Yathāvuttenāti “evaṁ duvidhatthenā”tiādinā vuttappakārena.",
  "tika-s0101t0:99_0": "Kathetabbānaṁ atthānaṁ desakāyattena āṇādividhinā atisajjanaṁ pabodhanaṁ desanā.",
  "tika-s0101t0:99_1": "Sāsitabbapuggalagatena yathāparādhādisāsitabbabhāvena anusāsanaṁ vinayanaṁ sāsanaṁ.",
  "tika-s0101t0:99_2": "Kathetabbassa saṁvarāsaṁvarādino atthassa kathanaṁ vacanapaṭibaddhatākaraṇaṁ kathā.",
  "tika-s0101t0:99_3": "Kathīyati vā etthāti kathā.",
  "tika-s0101t0:99_4": "Saṁvarāsaṁvarassa kathā saṁvarāsaṁvarakathā.",
  "tika-s0101t0:99_5": "Esa nayo itaresupi. Bheda-",
  "tika-s0101t0:99_6": "saddo visuṁ visuṁ yojetabbo “desanābhedaṁ sāsanabhedaṁ kathābhedañca yathārahaṁ paridīpaye”ti.",
  "tika-s0101t0:99_7": "Bhedanti ca nānattanti attho.",
  "tika-s0101t0:99_8": "Sikkhā ca pahānāni ca gambhīrabhāvo ca sikkhāppahānagambhīrabhāvaṁ,",
  "tika-s0101t0:99_9": "tañca paridīpaye.",
  "tika-s0101t0:99_10": "Ettha yathāti upārambhanissaraṇadhammakosarakkhaṇahetupariyāpuṇanaṁ suppaṭipatti duppaṭipattīti etehi pakārehi.",
  "tika-s0101t0:99_11": "Āṇaṁ paṇetuṁ arahatīti āṇāraho sammāsambuddhattā.",
  "tika-s0101t0:99_12": "Vohāraparamatthānampi sabbhāvato āha āṇābāhullatoti.",
  "tika-s0101t0:99_13": "Ito paresupi eseva nayo.",
  "tika-s0101t0:99_14": "Pacurāparādhā seyyasakādayo.",
  "tika-s0101t0:99_15": "Ajjhāsayo āsayova atthato diṭṭhi, ñāṇañca.",
  "tika-s0101t0:99_16": "Vuttañcetaṁ –",
  "tika-s0101t0:100_0": "“Sassatucchedadiṭṭhi ca, khanti cevānulomike;",
  "tika-s0101t0:101_0": "Yathābhūtañca yaṁ ñāṇaṁ, etaṁ āsayasaddita”nti. ;",
  "tika-s0101t0:102_0": "Anusayā kāmarāgabhavarāgadiṭṭhipaṭighavicikicchāmānāvijjāvasena satta anāgatā kilesā,",
  "tika-s0101t0:102_1": "atītā paccuppannā ca tatheva vuccanti.",
  "tika-s0101t0:102_2": "Na hi kālabhedena dhammānaṁ sabhāvabhedo atthīti.",
  "tika-s0101t0:102_3": "Cariyāti cha mūlacariyā,",
  "tika-s0101t0:102_4": "antarabhedena anekavidhā,",
  "tika-s0101t0:102_5": "saṁsaggavasena tesaṭṭhi honti.",
  "tika-s0101t0:102_6": "Te pana amhehi asammohantaradhānasuttaṭīkāyaṁ vibhāgato dassitā,",
  "tika-s0101t0:102_7": "atthikehi tato gahetabbā.",
  "tika-s0101t0:102_8": "Atha vā cariyāti caritaṁ,",
  "tika-s0101t0:102_9": "taṁ sucaritaduccaritavasena duvidhaṁ.",
  "tika-s0101t0:102_10": "Adhimutti nāma sattānaṁ pubbaparicayavasena abhiruci,",
  "tika-s0101t0:102_11": "sā duvidhā hīnapaṇītabhedena.",
  "tika-s0101t0:102_12": "Ghanavinibbhogābhāvato diṭṭhimānataṇhāvasena “ahaṁ mamā”ti saññino.",
  "tika-s0101t0:102_13": "Mahanto saṁvaro asaṁvaro.",
  "tika-s0101t0:102_14": "Buddhiattho hi aya’makāro yathā “asekkhā dhammā”ti.",
  "tika-s0101t0:103_0": "Tīsupicetesu ete dhammatthadesanā paṭivedhāti ettha tantiattho tantidesanā tantiatthapaṭivedho ca tantivisayā",
  "tika-s0101t0:103_1": "hontīti vinayapiṭakādīnaṁ atthadesanāpaṭivedhādhārabhāvo yutto,",
  "tika-s0101t0:103_2": "piṭakāni pana tanti yevāti tesaṁ dhammādhārabhāvo kathaṁ yujjeyyāti?",
  "tika-s0101t0:103_3": "Tantisamudāyassa avayavatantiyā ādhārabhāvato.",
  "tika-s0101t0:103_4": "Avayavassa hi samudāyo ādhārabhāvena vuccati, yathā –",
  "tika-s0101t0:103_5": "“rukkhe sākhā”ti.",
  "tika-s0101t0:103_6": "Dhammādīnañca dukkhogāhabhāvato tehi vinayādayo gambhīrāti vinayādīnañca catubbidho gambhīrabhāvo vutto.",
  "tika-s0101t0:103_7": "Tasmā dhammādayo eva dukkhogāhattā gambhīrā,",
  "tika-s0101t0:103_8": "na vinayādayoti na codetabbametaṁ samukhena,",
  "tika-s0101t0:103_9": "visayavisayīmukhena ca vinayādīnaṁyeva gambhīrabhāvassa vuttattā.",
  "tika-s0101t0:103_10": "Dhammo hi vinayādayo,",
  "tika-s0101t0:103_11": "tesaṁ visayo attho,",
  "tika-s0101t0:103_12": "dhammatthavisayā ca desanāpaṭivedhoti.",
  "tika-s0101t0:103_13": "Tattha paṭivedhassa dukkarabhāvato dhammatthānaṁ,",
  "tika-s0101t0:103_14": "desanāñāṇassa dukkarabhāvato desanāya ca dukkhogāhabhāvo veditabbo,",
  "tika-s0101t0:103_15": "paṭivedhassa pana uppādetuṁ asakkuṇeyyattā,",
  "tika-s0101t0:103_16": "tabbisayañāṇuppattiyā ca dukkarabhāvato dukkhogāhatā veditabbā.",
  "tika-s0101t0:104_0": "“Hetumhi ñāṇaṁ dhammapaṭisambhidā”ti etena vacanena dhammassa hetubhāvo kathaṁ ñātabboti?",
  "tika-s0101t0:104_1": "“Dhammapaṭisambhidā”ti etassa samāsapadassa avayavapadatthaṁ dassentena “hetumhi ñāṇa”nti vuttattā.",
  "tika-s0101t0:104_2": "“Dhamme paṭisambhidā”ti ettha hi “dhamme”ti etassa atthaṁ dassentena “hetumhī”ti vuttaṁ,",
  "tika-s0101t0:104_3": "“paṭisambhidā”ti etassa ca atthaṁ dassentena “ñāṇa”nti.",
  "tika-s0101t0:104_4": "Tasmā hetudhamma-",
  "tika-s0101t0:104_5": "saddā ekatthā,",
  "tika-s0101t0:104_6": "ñāṇapaṭisambhidā-",
  "tika-s0101t0:104_7": "saddā cāti imamatthaṁ vadantena sādhito dhammassa hetubhāvo,",
  "tika-s0101t0:104_8": "atthassa hetuphalabhāvo ca evameva daṭṭhabbo.",
  "tika-s0101t0:105_0": "Yathādhammanti cettha dhamma-",
  "tika-s0101t0:105_1": "saddo hetuṁ hetuphalañca sabbaṁ saṅgaṇhāti.",
  "tika-s0101t0:105_2": "Sabhāvavācako hesa,",
  "tika-s0101t0:105_3": "na pariyattihetubhāvavācako,",
  "tika-s0101t0:105_4": "tasmā yathādhammanti yo yo avijjāsaṅkhārādidhammo,",
  "tika-s0101t0:105_5": "tasmiṁ tasminti attho.",
  "tika-s0101t0:105_6": "Dhammānurūpaṁ vā yathādhammaṁ.",
  "tika-s0101t0:105_7": "Desanāpi hi paṭivedho viya aviparītasavisayavibhāvanato dhammānurūpaṁ pavattati,",
  "tika-s0101t0:105_8": "yato ‘aviparītābhilāpo’ti vuccati.",
  "tika-s0101t0:105_9": "Dhammābhilāpoti atthabyañjanako aviparītābhilāpo,",
  "tika-s0101t0:105_10": "etena “tatra dhammaniruttābhilāpe ñāṇaṁ niruttipaṭisambhidā”ti ettha vuttaṁ sabhāvadhammaniruttiṁ dasseti,",
  "tika-s0101t0:105_11": "saddasabhāvattā desanāya.",
  "tika-s0101t0:105_12": "Tathā hi niruttipaṭisambhidāya parittārammaṇādibhāvo paṭisambhidāvibhaṅgapāḷiyaṁ vutto.",
  "tika-s0101t0:105_13": "Aṭṭhakathāyañca “taṁ sabhāvaniruttiṁ saddaṁ ārammaṇaṁ katvā”tiādinā saddārammaṇatā dassitā.",
  "tika-s0101t0:105_14": "“Imassa atthassa ayaṁ saddo vācako”ti vacanavacanīye vavatthapetvā taṁtaṁvacanīya vibhāvanavasena pavattito hi saddo desanāti.",
  "tika-s0101t0:105_15": "“Anulomādivasena vā kathana”nti etena tassā dhammaniruttiyā abhilāpaṁ kathanaṁ tassa vacanassa pavattanaṁ dasseti.",
  "tika-s0101t0:105_16": "“Adhippāyo”ti etena “desanāti paññattī”ti etaṁ vacanaṁ dhammaniruttābhilāpaṁ sandhāya vuttaṁ,",
  "tika-s0101t0:105_17": "na tabbinimuttaṁ paññattiṁ sandhāyāti dasseti.",
  "tika-s0101t0:106_0": "Nanu ca “dhammo tantī”ti imasmiṁ pakkhe dhammassa saddasabhāvattā dhammadesanānaṁ viseso na siyāti? Na,",
  "tika-s0101t0:106_1": "tesaṁ tesaṁ atthānaṁ bodhakabhāvena ñāto,",
  "tika-s0101t0:106_2": "uggahaṇādivasena ca pubbe vavatthāpito saddappabandho dhammo,",
  "tika-s0101t0:106_3": "pacchā paresaṁ avabodhanatthaṁ pavattito tadatthappakāsako saddo desanāti.",
  "tika-s0101t0:106_4": "Atha vā yathāvuttasaddasamuṭṭhāpako cittuppādo desanā,",
  "tika-s0101t0:106_5": "musāvādādayo viya.",
  "tika-s0101t0:106_6": "“Vacanassa pavattana”nti ca yathāvuttacittuppādavasena yujjati.",
  "tika-s0101t0:106_7": "So hi vacanaṁ pavatteti,",
  "tika-s0101t0:106_8": "tañca tena pavattīyati desīyati.",
  "tika-s0101t0:106_9": "“So ca lokiyalokuttaro”ti evaṁ vuttaṁ abhisamayaṁ yena pakārena abhisameti,",
  "tika-s0101t0:106_10": "yaṁ abhisameti,",
  "tika-s0101t0:106_11": "yo ca tassa sabhāvo,",
  "tika-s0101t0:106_12": "tehi pākaṭaṁ kātuṁ “visayato asammohato ca atthānurūpaṁ dhammesū”tiādimāha.",
  "tika-s0101t0:106_13": "Tattha hi visayato atthādianurūpaṁ dhammādīsu avabodho avijjādidhammasaṅkhārādiatthatadubhayapaññāpanārammaṇo lokiyo abhisamayo,",
  "tika-s0101t0:106_14": "asammohato atthādianurūpaṁ dhammādīsu avabodho nibbānārammaṇo maggasampayutto yathāvuttadhammatthapaññattīsu",
  "tika-s0101t0:106_15": "sammohaviddhaṁsano lokuttaro abhisamayoti.",
  "tika-s0101t0:106_16": "Abhisamayato aññampi paṭivedhatthaṁ dassetuṁ “tesaṁ tesaṁ vā”tiādimāha.",
  "tika-s0101t0:106_17": "‘Paṭivedhanaṁ paṭivedho’ti iminā hi vacanatthena abhisamayo,",
  "tika-s0101t0:106_18": "‘paṭivijjhīyatīti paṭivedho’ti iminā taṁtaṁrūpādidhammānaṁ aviparītasabhāvo ca “paṭivedho”ti vuccatīti.",
  "tika-s0101t0:107_0": "Yathāvuttehi dhammādīhi piṭakānaṁ gambhīrabhāvaṁ dassetuṁ “idāni yasmā etesu piṭakesū”tiādimāha.",
  "tika-s0101t0:107_1": "Yo cetthāti etesu taṁtaṁpiṭakagatesu dhammādīsu yo paṭivedho,",
  "tika-s0101t0:107_2": "etesu ca piṭakesu tesaṁ tesaṁ dhammānaṁ yo aviparītasabhāvoti yojetabbaṁ.",
  "tika-s0101t0:107_3": "Dukkhogāhatā ca avijjāsaṅkhārādīnaṁ dhammatthānaṁ duppaṭivijjhatāya,",
  "tika-s0101t0:107_4": "tesaṁ paññāpanassa dukkarabhāvato taṁdesanāya,",
  "tika-s0101t0:107_5": "paṭivedhanasaṅkhātassa paṭivedhassa uppādanavisayikaraṇānaṁ asakkuṇeyyattā,",
  "tika-s0101t0:107_6": "aviparītasabhāvasaṅkhātassa paṭivedhassa duviññeyyatāya eva veditabbā.",
  "tika-s0101t0:108_0": "Yanti yaṁ pariyattiduggahaṇaṁ sandhāya vuttaṁ.",
  "tika-s0101t0:108_1": "Atthanti bhāsitatthaṁ,",
  "tika-s0101t0:108_2": "payojanatthañca.",
  "tika-s0101t0:108_3": "Na upaparikkhantīti na vicārenti.",
  "tika-s0101t0:108_4": "Na nijjhānaṁ khamantīti nijjhānapaññaṁ nakkhamanti,",
  "tika-s0101t0:108_5": "nijjhāyitvā paññāya disvā rocetvā gahetabbā na hontīti adhippāyo.",
  "tika-s0101t0:108_6": "Itīti evaṁ etāya pariyattiyā.",
  "tika-s0101t0:108_7": "Vādappamokkhānisaṁsā attano upari parehi āropitavādassa niggahassa pamokkhappayojanā hutvā dhammaṁ pariyāpuṇanti,",
  "tika-s0101t0:108_8": "vādappamokkhā vā nindāpamokkhā.",
  "tika-s0101t0:108_9": "Yassa catthāyāti yassa ca sīlādipūraṇassa anupādāvimokkhassa vā atthāya dhammaṁ pariyāpuṇanti ñāyena pariyāpuṇantīti adhippāyo.",
  "tika-s0101t0:108_10": "Assāti assa dhammassa.",
  "tika-s0101t0:108_11": "Nānubhontīti na vindanti.",
  "tika-s0101t0:108_12": "Tesaṁ te dhammā duggahitattā upārambhamānadabbamakkhapalāsādihetubhāvena dīgharattaṁ ahitāya dukkhāya saṁvattanti.",
  "tika-s0101t0:108_13": "Bhaṇḍāgāre niyutto bhaṇḍāgāriko,",
  "tika-s0101t0:108_14": "bhaṇḍāgāriko viya bhaṇḍāgāriko,",
  "tika-s0101t0:108_15": "dhammaratanānupālako.",
  "tika-s0101t0:108_16": "Aññatthaṁ anapekkhitvā bhaṇḍāgārikasseva sato pariyatti bhaṇḍāgārikapariyatti.",
  "tika-s0101t0:109_0": "“Tāsaṁyevā”ti avadhāraṇaṁ pāpuṇitabbānaṁ chaḷabhiññācatuppaṭisambhidādīnaṁ vinaye pabhedavacanābhāvaṁ sandhāya vuttaṁ.",
  "tika-s0101t0:109_1": "Verañjakaṇḍe hi tisso vijjāva vibhattā.",
  "tika-s0101t0:109_2": "Dutiye pana “tāsaṁyevā”ti avadhāraṇaṁ catasso paṭisambhidā apekkhitvā kataṁ,",
  "tika-s0101t0:109_3": "na tisso vijjā.",
  "tika-s0101t0:109_4": "Tā hi chasu abhiññāsu antogadhāti sutte vibhattā yevāti.",
  "tika-s0101t0:110_0": "Duggahitaṁ gaṇhāti,",
  "tika-s0101t0:110_1": "“tathāhaṁ bhagavatā dhammaṁ desitaṁ ājānāmi,",
  "tika-s0101t0:110_2": "yathā tadevidaṁ viññāṇaṁ sandhāvati saṁsarati anañña”ntiādinā.",
  "tika-s0101t0:110_3": "Dhammacintanti dhammasabhāvavicāraṇaṁ,",
  "tika-s0101t0:110_4": "“cittuppādamatteneva dānaṁ hoti,",
  "tika-s0101t0:110_5": "sayameva cittaṁ attano ārammaṇaṁ hoti,",
  "tika-s0101t0:110_6": "sabbaṁ cittaṁ asabhāvadhammārammaṇa”nti ca evamādi.",
  "tika-s0101t0:110_7": "Tesanti tesaṁ piṭakānaṁ.",
  "tika-s0101t0:111_0": "Etanti etaṁ buddhavacanaṁ.",
  "tika-s0101t0:111_1": "Atthānulomato anulomiko.",
  "tika-s0101t0:111_2": "Anulomikataṁyeva vibhāvetuṁ “kasmā panā”tiādi vuttaṁ.",
  "tika-s0101t0:111_3": "Ekanikāyampīti ekasamūhampi.",
  "tika-s0101t0:111_4": "Poṇikā cikkhallikā ca khattiyā,",
  "tika-s0101t0:111_5": "tesaṁ nivāso poṇikanikāyo cikkhallikanikāyo ca.",
  "tika-s0101t0:112_0": "Navappabhedanti ettha kathaṁ navappabhedaṁ?",
  "tika-s0101t0:112_1": "Sagāthakañhi suttaṁ geyyaṁ,",
  "tika-s0101t0:112_2": "niggāthakañca suttaṁ veyyākaraṇaṁ,",
  "tika-s0101t0:112_3": "tadubhayavinimuttañca suttaṁ udānādivisesasaññārahitaṁ natthi,",
  "tika-s0101t0:112_4": "yaṁ suttaṅgaṁ siyā,",
  "tika-s0101t0:112_5": "maṅgalasuttādīnañca suttaṅgasaṅgaho na siyā,",
  "tika-s0101t0:112_6": "gāthābhāvato,",
  "tika-s0101t0:112_7": "dhammapadādīnaṁ viya,",
  "tika-s0101t0:112_8": "geyyaṅgasaṅgaho vā siyā,",
  "tika-s0101t0:112_9": "sagāthakattā,",
  "tika-s0101t0:112_10": "sagāthavaggassa viya,",
  "tika-s0101t0:112_11": "tathā ubhatovibhaṅgādīsu sagāthakappadesānanti? Vuccate –",
  "tika-s0101t0:113_0": "“Suttanti sāmaññavidhi, visesavidhayo pare;",
  "tika-s0101t0:114_0": "Sanimittā niruḷhattā sahatāññena nāññato”. ;",
  "tika-s0101t0:115_0": "Sabbassāpi hi buddhavacanassa suttanti ayaṁ sāmaññavidhi.",
  "tika-s0101t0:115_1": "Tenevāha āyasmā mahākaccāno nettiyaṁ –",
  "tika-s0101t0:115_2": "“navavidhasuttantapariyeṭṭhī”ti.",
  "tika-s0101t0:115_3": "“Ettakaṁ tassa bhagavato suttāgataṁ suttapariyāpannaṁ,",
  "tika-s0101t0:115_4": "sakavāde pañcasuttasatānī”ti evamādi ca etassa atthassa sādhakaṁ.",
  "tika-s0101t0:116_0": "Visesavidhayopare sanimittā tadekadesesu geyyādayo visesavidhayo tena tena nimittena patiṭṭhitā.",
  "tika-s0101t0:116_1": "Tathā hi geyyassa sagāthakattaṁ tabbhāvanimittaṁ.",
  "tika-s0101t0:116_2": "Lokepi hi sasilokaṁ sagāthakaṁ cuṇṇiyaganthaṁ ‘geyya’nti vadanti.",
  "tika-s0101t0:116_3": "Gāthāvirahe pana sati pucchaṁ katvā vissajjanabhāvo veyyākaraṇassa tabbhāvanimittaṁ.",
  "tika-s0101t0:116_4": "Pucchāvissajjanañhi ‘byākaraṇa’nti vuccati,",
  "tika-s0101t0:116_5": "byākaraṇameva veyyākaraṇaṁ.",
  "tika-s0101t0:116_6": "Evaṁ sante sagāthakādīnampi pucchaṁ katvā vissajjanavasena pavattānaṁ veyyākaraṇabhāvo āpajjatīti?",
  "tika-s0101t0:116_7": "Nāpajjati,",
  "tika-s0101t0:116_8": "geyyādisaññānaṁ anokāsabhāvato,",
  "tika-s0101t0:116_9": "‘gāthāvirahe satī’ti visesitattā ca.",
  "tika-s0101t0:116_10": "Tathā hi dhammapadādīsu kevalaṁ gāthābandhesu,",
  "tika-s0101t0:116_11": "sagāthakattepi somanassañāṇamayikagāthāyuttesu,",
  "tika-s0101t0:116_12": "‘vuttañheta’ntiādivacanasambandhesu,",
  "tika-s0101t0:116_13": "abbhutadhammapaṭisaṁyuttesu ca suttavisesesu yathākkamaṁ gāthāudānaitivuttakaabbhutadhammasaññā patiṭṭhitā,",
  "tika-s0101t0:116_14": "tathā satipi gāthābandhabhāve bhagavato atītāsu jātīsu cariyānubhāvappakāsakesu jātakasaññā,",
  "tika-s0101t0:116_15": "satipi pañhāvissajjanabhāve,",
  "tika-s0101t0:116_16": "sagāthakatte ca kesuci suttantesu vedassa labhāpanato vedallasaññā patiṭṭhitāti evaṁ tena tena sagāthakattādinā",
  "tika-s0101t0:116_17": "nimittena tesu tesu suttavisesesu geyyādisaññā patiṭṭhitāti visesavidhayo suttaṅgato pare geyyādayo.",
  "tika-s0101t0:116_18": "Yaṁ panettha geyyaṅgādinimittarahitaṁ,",
  "tika-s0101t0:116_19": "taṁ suttaṅgaṁ visesasaññāparihārena sāmaññasaññāya pavattanatoti.",
  "tika-s0101t0:116_20": "Nanu ca sagāthakaṁ suttaṁ geyyaṁ,",
  "tika-s0101t0:116_21": "niggāthakaṁ suttaṁ veyyākaraṇanti suttaṅgaṁ na sambhavatīti codanā tadavatthā vāti?",
  "tika-s0101t0:116_22": "Na tadavatthā,",
  "tika-s0101t0:116_23": "sodhitattā.",
  "tika-s0101t0:116_24": "Sodhitañhi pubbe gāthāvirahe sati pucchāvissajjanabhāvo veyyākaraṇassa tabbhāvanimittanti.",
  "tika-s0101t0:117_0": "Yañca vuttaṁ –",
  "tika-s0101t0:117_1": "“gāthābhāvato maṅgalasuttādīnaṁ suttaṅgasaṅgaho na siyā”ti, taṁ na,",
  "tika-s0101t0:117_2": "niruḷhattā.",
  "tika-s0101t0:117_3": "Niruḷho hi maṅgalasuttādīnaṁ suttabhāvo.",
  "tika-s0101t0:117_4": "Na hi tāni dhammapadabuddhavaṁsādayo viya gāthābhāvena paññātāni,",
  "tika-s0101t0:117_5": "atha kho suttabhāvena.",
  "tika-s0101t0:117_6": "Teneva hi aṭṭhakathāyaṁ “suttanāmaka”nti nāmaggahaṇaṁ kataṁ.",
  "tika-s0101t0:117_7": "Yañca pana vuttaṁ –",
  "tika-s0101t0:117_8": "“sagāthakattā geyyaṅgasaṅgaho siyā”ti,",
  "tika-s0101t0:117_9": "tadapi natthi,",
  "tika-s0101t0:117_10": "yasmā sahatāññena.",
  "tika-s0101t0:117_11": "Saha gāthāhīti hi sagāthakaṁ.",
  "tika-s0101t0:117_12": "Sahabhāvo nāma atthato aññena hoti,",
  "tika-s0101t0:117_13": "na ca maṅgalasuttādīsu kathāvinimutto koci suttapadeso atthi,",
  "tika-s0101t0:117_14": "yo ‘saha gāthāhī’ti vucceyya,",
  "tika-s0101t0:117_15": "na ca samudāyo nāma koci atthi,",
  "tika-s0101t0:117_16": "yadapi vuttaṁ –",
  "tika-s0101t0:117_17": "“ubhatovibhaṅgādīsu sagāthakappadesānaṁ geyyaṅgasaṅgaho siyā”ti tadapi na, aññato.",
  "tika-s0101t0:117_18": "Aññā eva hi tā gāthā jātakādipariyāpannattā.",
  "tika-s0101t0:117_19": "Ato na tāhi ubhatovibhaṅgādīnaṁ geyyaṅgabhāvoti.",
  "tika-s0101t0:117_20": "Evaṁ suttādīnaṁ aṅgānaṁ aññamaññasaṅkarābhāvo veditabbo.",
  "tika-s0101t0:118_0": "“Ayaṁ dhammo…pe…",
  "tika-s0101t0:118_1": "ayaṁ vinayo,",
  "tika-s0101t0:118_2": "imāni caturāsīti dhammakkhandhasahassānī”ti buddhavacanaṁ dhammavinayādibhedena vavatthapetvā saṅgāyantena",
  "tika-s0101t0:118_3": "mahākassapappamukhena vasigaṇena anekacchariyapātubhāvapaṭimaṇḍitāya saṅgītiyā imassa dīghāgamassa paṭhamamajjhimabuddhavacanādibhāvo",
  "tika-s0101t0:118_4": "vavatthāpitoti dasseti,",
  "tika-s0101t0:118_5": "“evametaṁ abhedato”tiādinā.",
  "tika-s0101t0:119_0": "Nidānakathāvaṇṇanā niṭṭhitā."
}