{
  "atk-s0517a:0_0": "Namo tassa bhagavato arahato sammāsambuddhassa",
  "atk-s0517a:1_0": "Khuddakanikāye",
  "atk-s0517a:2_0": "Paṭisambhidāmagga-aṭṭhakathā",
  "atk-s0517a:3_0": "(Paṭhamo bhāgo)",
  "atk-s0517a:4_0": "Ganthārambhakathā",
  "atk-s0517a:5_0": "Yo sabbalokātigasabbasobhā-",
  "atk-s0517a:6_0": "Yuttehi sabbehi guṇehi yutto;",
  "atk-s0517a:7_0": "Dosehi sabbehi savāsanehi,",
  "atk-s0517a:8_0": "Mutto vimuttiṃ paramañca dātā.",
  "atk-s0517a:9_0": "Niccaṃ dayācandanasītacitto,",
  "atk-s0517a:10_0": "Paññāravijjotitasabbaneyyo;",
  "atk-s0517a:11_0": "Sabbesu bhūtesu tamaggabhūtaṃ,",
  "atk-s0517a:12_0": "Bhūtatthanāthaṃ sirasā namitvā.",
  "atk-s0517a:13_0": "Yo sabbabhūtesu munīva aggo, anantasaṅkhesu jinattajesu;",
  "atk-s0517a:14_0": "Ahū dayāñāṇaguṇehi satthulīlānukārī janatāhitesu.",
  "atk-s0517a:15_0": "Taṃ sāriputtaṃ munirājaputtaṃ, theraṃ thirānekaguṇābhirāmaṃ;",
  "atk-s0517a:16_0": "Paññāpabhāvuggatacārukittiṃ, susantavuttiñca atho namitvā.",
  "atk-s0517a:17_0": "Saddhammacakkānupavattakena, saddhammasenāpatisāvakena;",
  "atk-s0517a:18_0": "Suttesu vuttesu tathāgatena, bhūtatthavedittamupāgatena.",
  "atk-s0517a:19_0": "Yo bhāsito bhāsitakovidena, dhammappadīpujjalanāyakena;",
  "atk-s0517a:20_0": "Pāṭho visiṭṭho paṭisambhidānaṃ, maggoti tannāmavisesito ca.",
  "atk-s0517a:21_0": "Vicittanānattanayopagūḷho, gambhīrapaññehi sadāvagāḷho;",
  "atk-s0517a:22_0": "Attatthalokatthaparāyaṇehi, saṃsevanīyo sujanehi niccaṃ.",
  "atk-s0517a:23_0": "Ñāṇappabhedāvahanassa tassa, yogīhinekehi nisevitassa;",
  "atk-s0517a:24_0": "Atthaṃ apubbaṃ anuvaṇṇayanto, suttañca yuttiñca anukkamanto.",
  "atk-s0517a:25_0": "Avokkamanto samayā sakā ca, anāmasanto samayaṃ parañca;",
  "atk-s0517a:26_0": "Pubbopadesaṭṭhakathānayañca, yathānurūpaṃ upasaṃharanto.",
  "atk-s0517a:27_0": "Vakkhāmahaṃ aṭṭhakathaṃ janassa, hitāya saddhammaciraṭṭhitatthaṃ;",
  "atk-s0517a:28_0": "Sakkacca saddhammapakāsiniṃ taṃ, suṇātha dhāretha ca sādhu santoti.",
  "atk-s0517a:29_0": "Tattha paṭisambhidānaṃ maggoti tannāmavisesito cāti vuttattā paṭisambhidāmaggassa paṭisambhidāmaggatā tāva vattabbā.",
  "atk-s0517a:29_1": "Catasso hi paṭisambhidā –",
  "atk-s0517a:29_2": "atthapaṭisambhidā,",
  "atk-s0517a:29_3": "dhammapaṭisambhidā,",
  "atk-s0517a:29_4": "niruttipaṭisambhidā,",
  "atk-s0517a:29_5": "paṭibhānapaṭisambhidāti.",
  "atk-s0517a:29_6": "Tāsaṃ paṭisambhidānaṃ maggo adhigamūpāyoti paṭisambhidāmaggo,",
  "atk-s0517a:29_7": "paṭisambhidāpaṭilābhahetūti vuttaṃ hoti.",
  "atk-s0517a:29_8": "Kathamayaṃ tāsaṃ maggo hotīti ce?",
  "atk-s0517a:29_9": "Pabhedato desitāya desanāya paṭisambhidāñāṇāvahattā.",
  "atk-s0517a:29_10": "Nānābhedabhinnānañhi dhammānaṃ nānābhedabhinnā desanā sotūnaṃ ariyapuggalānaṃ paṭisambhidāñāṇappabhedañca sañjaneti,",
  "atk-s0517a:29_11": "puthujjanānaṃ āyatiṃ paṭisambhidāñāṇappabhedāya ca paccayo hoti.",
  "atk-s0517a:29_12": "Vuttañca –",
  "atk-s0517a:29_13": "“pabhedato hi desanā ghanavinibbhogapaṭisambhidāñāṇāvahā hotī”ti.",
  "atk-s0517a:29_14": "Ayañca nānābhedabhinnā desanā,",
  "atk-s0517a:29_15": "tenassā paṭisambhidānaṃ maggattasiddhi.",
  "atk-s0517a:30_0": "Tattha catassoti gaṇanaparicchedo.",
  "atk-s0517a:30_1": "Paṭisambhidāti pabhedā.",
  "atk-s0517a:30_2": "“Atthe ñāṇaṃ atthapaṭisambhidā,",
  "atk-s0517a:30_3": "dhamme ñāṇaṃ dhammapaṭisambhidā,",
  "atk-s0517a:30_4": "tatra dhammaniruttābhilāpe ñāṇaṃ niruttipaṭisambhidā,",
  "atk-s0517a:30_5": "ñāṇesu ñāṇaṃ paṭibhānapaṭisambhidā”ti vuttattā na aññassa kassaci pabhedā,",
  "atk-s0517a:30_6": "ñāṇasseva pabhedā.",
  "atk-s0517a:30_7": "Tasmā “catasso paṭisambhidā”ti cattāro ñāṇappabhedāti attho.",
  "atk-s0517a:30_8": "Atthappabhedassa sallakkhaṇavibhāvanavavatthānakaraṇasamatthaṃ atthe pabhedagataṃ ñāṇaṃ atthapaṭisambhidā.",
  "atk-s0517a:30_9": "Dhammappabhedassa sallakkhaṇavibhāvanavavatthānakaraṇasamatthaṃ dhamme pabhedagataṃ ñāṇaṃ dhammapaṭisambhidā.",
  "atk-s0517a:30_10": "Niruttippabhedassa sallakkhaṇavibhāvanavavatthānakaraṇasamatthaṃ niruttābhilāpe pabhedagataṃ ñāṇaṃ niruttipaṭisambhidā.",
  "atk-s0517a:30_11": "Paṭibhānappabhedassa sallakkhaṇavibhāvanavavatthānakaraṇasamatthaṃ paṭibhāne pabhedagataṃ ñāṇaṃ paṭibhānapaṭisambhidā.",
  "atk-s0517a:31_0": "Tattha atthoti saṅkhepato hetuphalaṃ.",
  "atk-s0517a:31_1": "Tañhi yasmā hetuanusārena arīyati adhigamīyati pāpuṇīyati,",
  "atk-s0517a:31_2": "tasmā atthoti vuccati.",
  "atk-s0517a:31_3": "Pabhedato pana yaṃkiñci paccayasamuppannaṃ, nibbānaṃ,",
  "atk-s0517a:31_4": "bhāsitattho, vipāko,",
  "atk-s0517a:31_5": "kiriyāti ime pañca dhammā atthoti veditabbā.",
  "atk-s0517a:31_6": "Taṃ atthaṃ paccavekkhantassa tasmiṃ atthe pabhedagataṃ ñāṇaṃ atthapaṭisambhidā.",
  "atk-s0517a:32_0": "Dhammoti saṅkhepato paccayo.",
  "atk-s0517a:32_1": "So hi yasmā taṃ taṃ vidahati pavatteti ceva pāpeti ca,",
  "atk-s0517a:32_2": "tasmā dhammoti vuccati.",
  "atk-s0517a:32_3": "Pabhedato pana yo koci phalanibbattako hetu,",
  "atk-s0517a:32_4": "ariyamaggo, bhāsitaṃ, kusalaṃ,",
  "atk-s0517a:32_5": "akusalanti ime pañca dhammā dhammoti veditabbā.",
  "atk-s0517a:32_6": "Taṃ dhammaṃ paccavekkhantassa tasmiṃ dhamme pabhedagataṃ ñāṇaṃ dhammapaṭisambhidā.",
  "atk-s0517a:32_7": "Ayameva hi attho abhidhamme –",
  "atk-s0517a:33_0": "“Dukkhe ñāṇaṃ atthapaṭisambhidā,",
  "atk-s0517a:33_1": "dukkhasamudaye ñāṇaṃ dhammapaṭisambhidā,",
  "atk-s0517a:33_2": "dukkhanirodhe ñāṇaṃ atthapaṭisambhidā,",
  "atk-s0517a:33_3": "dukkhanirodhagāminiyā paṭipadāya ñāṇaṃ dhammapaṭisambhidā.",
  "atk-s0517a:33_4": "Hetumhi ñāṇaṃ dhammapaṭisambhidā,",
  "atk-s0517a:33_5": "hetuphale ñāṇaṃ atthapaṭisambhidā.",
  "atk-s0517a:34_0": "“Ye dhammā jātā bhūtā sañjātā nibbattā abhinibbattā pātubhūtā,",
  "atk-s0517a:34_1": "imesu dhammesu ñāṇaṃ atthapaṭisambhidā,",
  "atk-s0517a:34_2": "yamhā dhammā te dhammā jātā bhūtā sañjātā nibbattā abhinibbattā pātubhūtā,",
  "atk-s0517a:34_3": "tesu dhammesu ñāṇaṃ dhammapaṭisambhidā.",
  "atk-s0517a:35_0": "“Jarāmaraṇe ñāṇaṃ atthapaṭisambhidā,",
  "atk-s0517a:35_1": "jarāmaraṇasamudaye ñāṇaṃ dhammapaṭisambhidā,",
  "atk-s0517a:35_2": "jarāmaraṇanirodhe ñāṇaṃ atthapaṭisambhidā,",
  "atk-s0517a:35_3": "jarāmaraṇanirodhagāminiyā paṭipadāya ñāṇaṃ dhammapaṭisambhidā.",
  "atk-s0517a:36_0": "“Jātiyā ñāṇaṃ…pe…",
  "atk-s0517a:36_1": "bhave ñāṇaṃ…pe…",
  "atk-s0517a:36_2": "upādāne ñāṇaṃ…pe…",
  "atk-s0517a:36_3": "taṇhāya ñāṇaṃ…pe…",
  "atk-s0517a:36_4": "vedanāya ñāṇaṃ…pe…",
  "atk-s0517a:36_5": "phasse ñāṇaṃ….pe…",
  "atk-s0517a:36_6": "saḷāyatane ñāṇaṃ….pe…",
  "atk-s0517a:36_7": "nāmarūpe ñāṇaṃ…pe…",
  "atk-s0517a:36_8": "viññāṇe ñāṇaṃ…pe…",
  "atk-s0517a:36_9": "saṅkhāresu ñāṇaṃ atthapaṭisambhidā,",
  "atk-s0517a:36_10": "saṅkhārasamudaye ñāṇaṃ dhammapaṭisambhidā,",
  "atk-s0517a:36_11": "saṅkhāranirodhe ñāṇaṃ atthapaṭisambhidā,",
  "atk-s0517a:36_12": "saṅkhāranirodhagāminiyā paṭipadāya ñāṇaṃ dhammapaṭisambhidā.",
  "atk-s0517a:37_0": "“Idha bhikkhu dhammaṃ jānāti –",
  "atk-s0517a:37_1": "suttaṃ geyyaṃ veyyākaraṇaṃ gāthaṃ udānaṃ itivuttakaṃ jātakaṃ abbhutadhammaṃ vedallaṃ.",
  "atk-s0517a:37_2": "Ayaṃ vuccati dhammapaṭisambhidā.",
  "atk-s0517a:37_3": "So tassa tasseva bhāsitassa atthaṃ jānāti ‘ayaṃ imassa bhāsitassa attho,",
  "atk-s0517a:37_4": "ayaṃ imassa bhāsitassa attho’ti.",
  "atk-s0517a:37_5": "Ayaṃ vuccati atthapaṭisambhidā.",
  "atk-s0517a:38_0": "“Katame dhammā kusalā?",
  "atk-s0517a:38_1": "Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ vā…pe…",
  "atk-s0517a:38_2": "dhammārammaṇaṃ vā yaṃ yaṃ vā panārabbha tasmiṃ samaye phasso hoti…pe…",
  "atk-s0517a:38_3": "avikkhepo hoti.",
  "atk-s0517a:38_4": "Ime dhammā kusalā.",
  "atk-s0517a:38_5": "Imesu dhammesu ñāṇaṃ dhammapaṭisambhidā,",
  "atk-s0517a:38_6": "tesaṃ vipāke ñāṇaṃ atthapaṭisambhidā”tiādinā nayena vibhajitvā vibhajitvā dassito.",
  "atk-s0517a:39_0": "Tatra dhammaniruttābhilāpe ñāṇanti tasmiṃ atthe ca dhamme ca yā sabhāvanirutti abyabhicārivohāro,",
  "atk-s0517a:39_1": "tassa abhilāpe bhāsane udīraṇe taṃ lapitaṃ bhāsitaṃ udīritaṃ sabhāvaniruttisaddaṃ ārammaṇaṃ katvā paccavekkhantassa",
  "atk-s0517a:39_2": "tasmiṃ sabhāvaniruttābhilāpe “ayaṃ sabhāvanirutti,",
  "atk-s0517a:39_3": "ayaṃ na sabhāvaniruttī”ti evaṃ tassā dhammaniruttisaññitāya sabhāvaniruttiyā māgadhikāya sabbasattānaṃ",
  "atk-s0517a:39_4": "mūlabhāsāya pabhedagataṃ ñāṇaṃ niruttipaṭisambhidā.",
  "atk-s0517a:39_5": "Evamayaṃ niruttipaṭisambhidā saddārammaṇā nāma jātā,",
  "atk-s0517a:39_6": "na paññattiārammaṇā. Kasmā?",
  "atk-s0517a:39_7": "Yasmā saddaṃ sutvā “ayaṃ sabhāvanirutti,",
  "atk-s0517a:39_8": "ayaṃ na sabhāvaniruttī”ti jānāti.",
  "atk-s0517a:39_9": "Paṭisambhidāppatto hi “phasso”ti vutte “ayaṃ sabhāvaniruttī”ti jānāti,",
  "atk-s0517a:39_10": "“phassā”ti vā “phassa”nti vā vutte pana “ayaṃ na sabhāvaniruttī”ti jānāti.",
  "atk-s0517a:39_11": "Vedanādīsupi eseva nayo.",
  "atk-s0517a:39_12": "Aññaṃ panesa nāmākhyātaupasagganipātabyañjanasaddaṃ jānāti na jānātīti?",
  "atk-s0517a:39_13": "Yadaggena saddaṃ sutvā “ayaṃ sabhāvanirutti,",
  "atk-s0517a:39_14": "ayaṃ na sabhāvaniruttī”ti jānāti,",
  "atk-s0517a:39_15": "tadaggena tampi jānissati.",
  "atk-s0517a:39_16": "Taṃ pana nayidaṃ paṭisambhidākiccanti paṭikkhipitvā “bhāsaṃ nāma sattā uggaṇhantī”ti vatvā idaṃ kathitaṃ –",
  "atk-s0517a:39_17": "mātāpitaro hi daharakāle kumārake mañce vā pīṭhe vā nipajjāpetvā taṃ taṃ kathayamānā tāni tāni kiccāni karonti,",
  "atk-s0517a:39_18": "dārakā tesaṃ taṃ taṃ bhāsaṃ vavatthāpenti “iminā idaṃ vuttaṃ,",
  "atk-s0517a:39_19": "iminā idaṃ vutta”nti.",
  "atk-s0517a:39_20": "Gacchante gacchante kāle sabbampi bhāsaṃ jānanti.",
  "atk-s0517a:39_21": "Mātā damiḷī,",
  "atk-s0517a:39_22": "pitā andhako.",
  "atk-s0517a:39_23": "Tesaṃ jātadārako sace mātu kathaṃ paṭhamaṃ suṇāti,",
  "atk-s0517a:39_24": "damiḷabhāsaṃ bhāsissati.",
  "atk-s0517a:39_25": "Sace pitu kathaṃ paṭhamaṃ suṇāti,",
  "atk-s0517a:39_26": "andhakabhāsaṃ bhāsissati.",
  "atk-s0517a:39_27": "Ubhinnampi pana kathaṃ asuṇanto māgadhikabhāsaṃ bhāsissati.",
  "atk-s0517a:40_0": "Yopi agāmake mahāaraññe nibbatto,",
  "atk-s0517a:40_1": "tattha añño kathento nāma natthi,",
  "atk-s0517a:40_2": "sopi attano dhammatāya vacanaṃ samuṭṭhāpento māgadhikabhāsameva bhāsissati.",
  "atk-s0517a:40_3": "Niraye tiracchānayoniyaṃ pettivisaye manussaloke devaloketi sabbattha māgadhikabhāsāva ussannā.",
  "atk-s0517a:40_4": "Tattha sesā oṭṭakirātaandhakayonakadamiḷabhāsādikā bhāsā parivattanti.",
  "atk-s0517a:40_5": "Ayamevekā yathābhuccabrahmavohāraariyavohārasaṅkhātā māgadhikabhāsā na parivattati.",
  "atk-s0517a:40_6": "Sammāsambuddhopi tepiṭakaṃ buddhavacanaṃ tantiṃ āropento māgadhikabhāsāya eva āropesi. Kasmā?",
  "atk-s0517a:40_7": "Evañhi atthaṃ āharituṃ sukhaṃ hoti.",
  "atk-s0517a:40_8": "Māgadhikabhāsāya hi tantiṃ āruḷhassa buddhavacanassa paṭisambhidāppattānaṃ sotapathāgamanameva papañco.",
  "atk-s0517a:40_9": "Sote pana saṅghaṭṭitamatteyeva nayasatena nayasahassena attho upaṭṭhāti.",
  "atk-s0517a:40_10": "Aññāya pana bhāsāya tantiṃ āruḷhakaṃ pothetvā pothetvā uggahetabbaṃ hoti.",
  "atk-s0517a:40_11": "Bahumpi uggahetvā pana puthujjanassa paṭisambhidāppatti nāma natthi,",
  "atk-s0517a:40_12": "ariyasāvako no paṭisambhidāppatto nāma natthi.",
  "atk-s0517a:41_0": "Ñāṇesu ñāṇanti sabbatthakañāṇamārammaṇaṃ katvā paccavekkhantassa tasmiṃ ñāṇe pabhedagataṃ ñāṇaṃ,",
  "atk-s0517a:41_1": "yathāvuttesu vā tesu tīsu ñāṇesu gocarakiccādivasena vitthāragataṃ ñāṇaṃ paṭibhānapaṭisambhidā.",
  "atk-s0517a:42_0": "Imā pana catasso paṭisambhidā dvīsu ṭhānesu pabhedaṃ gacchanti,",
  "atk-s0517a:42_1": "pañcahi kāraṇehi visadā hontīti veditabbā.",
  "atk-s0517a:42_2": "Katamesu dvīsu ṭhānesu pabhedaṃ gacchanti?",
  "atk-s0517a:42_3": "Sekkhabhūmiyañca asekkhabhūmiyañca.",
  "atk-s0517a:42_4": "Tattha sāriputtattherassa mahāmoggallānattherassa mahākassapattherassa mahākaccāyanattherassa mahākoṭṭhitattherassāti",
  "atk-s0517a:42_5": "evamādīnaṃ asītiyāpi mahātherānaṃ paṭisambhidā asekkhabhūmiyaṃ pabhedaṃ gatā,",
  "atk-s0517a:42_6": "ānandattherassa,",
  "atk-s0517a:42_7": "cittassa gahapatino,",
  "atk-s0517a:42_8": "dhammikassa upāsakassa,",
  "atk-s0517a:42_9": "upālissa gahapatino,",
  "atk-s0517a:42_10": "khujjuttarāya upāsikāyātievamādīnaṃ paṭisambhidā sekkhabhūmiyaṃ pabhedaṃ gatāti imāsu dvīsu bhūmīsu pabhedaṃ gacchanti.",
  "atk-s0517a:43_0": "Katamehi pañcahi kāraṇehi visadā honti?",
  "atk-s0517a:43_1": "Adhigamena,",
  "atk-s0517a:43_2": "pariyattiyā, savanena,",
  "atk-s0517a:43_3": "paripucchāya,",
  "atk-s0517a:43_4": "pubbayogena.",
  "atk-s0517a:43_5": "Tattha adhigamo nāma arahattappatti.",
  "atk-s0517a:43_6": "Arahattañhi pattassa paṭisambhidā visadā honti.",
  "atk-s0517a:43_7": "Pariyatti nāma buddhavacanaṃ.",
  "atk-s0517a:43_8": "Tañhi uggaṇhantassa paṭisambhidā visadā honti.",
  "atk-s0517a:43_9": "Savanaṃ nāma saddhammassavanaṃ.",
  "atk-s0517a:43_10": "Sakkaccaṃ aṭṭhiṃ katvā dhammaṃ suṇantassa hi paṭisambhidā visadā honti.",
  "atk-s0517a:43_11": "Paripucchā nāma pāḷiaṭṭhakathādīsu gaṇṭhipadaatthapadavinicchayakathā.",
  "atk-s0517a:43_12": "Uggahitapāḷiādīsu hi atthaṃ paripucchantassa paṭisambhidā visadā honti.",
  "atk-s0517a:43_13": "Pubbayogo nāma pubbabuddhānaṃ sāsane yogāvacaratā gatapaccāgatikabhāvena yāva anulomagotrabhusamīpaṃ pattavipassanānuyogo.",
  "atk-s0517a:43_14": "Pubbayogāvacarassa hi paṭisambhidā visadā honti.",
  "atk-s0517a:43_15": "Imehi pañcahi kāraṇehi visadā hontīti.",
  "atk-s0517a:44_0": "Etesu pana kāraṇesu pariyatti savanaṃ paripucchāti imāni tīṇi pabhedasseva balavakāraṇāni.",
  "atk-s0517a:44_1": "Pubbayogo adhigamassa balavapaccayo,",
  "atk-s0517a:44_2": "pabhedassa hoti na hotīti? Hoti,",
  "atk-s0517a:44_3": "na pana tathā.",
  "atk-s0517a:44_4": "Pariyattisavanaparipucchā hi pubbe hontu vā mā vā,",
  "atk-s0517a:44_5": "pubbayogena pana pubbe ceva etarahi ca saṅkhārasammasanaṃ vinā paṭisambhidā nāma natthi.",
  "atk-s0517a:44_6": "Ime pana dvepi ekato hutvā paṭisambhidā upatthambhetvā visadā karontīti.",
  "atk-s0517a:44_7": "Apare āhu –",
  "atk-s0517a:45_0": "“Pubbayogo bāhusaccaṃ, desabhāsā ca āgamo;",
  "atk-s0517a:46_0": "Paripucchā adhigamo, garusannissayo tathā;",
  "atk-s0517a:47_0": "Mittasampatti cevāti, paṭisambhidapaccayā”ti.",
  "atk-s0517a:48_0": "Tattha pubbayogo vuttanayova.",
  "atk-s0517a:48_1": "Bāhusaccaṃ nāma tesu tesu satthesu ca sippāyatanesu ca kusalatā.",
  "atk-s0517a:48_2": "Desabhāsā nāma ekasatavohārakusalatā,",
  "atk-s0517a:48_3": "visesena pana māgadhike kosallaṃ.",
  "atk-s0517a:48_4": "Āgamo nāma antamaso opammavaggamattassapi buddhavacanassa pariyāpuṇanaṃ.",
  "atk-s0517a:48_5": "Paripucchā nāma ekagāthāyapi atthavinicchayapucchanaṃ.",
  "atk-s0517a:48_6": "Adhigamo nāma sotāpannatā vā sakadāgāmitā vā anāgāmitā vā arahattaṃ vā.",
  "atk-s0517a:48_7": "Garusannissayo nāma sutapaṭibhānabahulānaṃ garūnaṃ santike vāso.",
  "atk-s0517a:48_8": "Mittasampatti nāma tathārūpānaṃyeva mittānaṃ paṭilābhoti.",
  "atk-s0517a:49_0": "Tattha buddhā ca paccekabuddhā ca pubbayogañceva adhigamañca nissāya paṭisambhidā pāpuṇanti,",
  "atk-s0517a:49_1": "sāvakā sabbānipi etāni kāraṇāni.",
  "atk-s0517a:49_2": "Paṭisambhidāppattiyā ca pāṭiyekko kammaṭṭhānabhāvanānuyogo nāma natthi,",
  "atk-s0517a:49_3": "sekkhānaṃ pana sekkhaphalavimokkhantikā,",
  "atk-s0517a:49_4": "asekkhānaṃ asekkhaphalavimokkhantikā ca paṭisambhidāppatti hoti.",
  "atk-s0517a:49_5": "Tathāgatānañhi dasa balāni viya ariyānaṃ ariyaphaleheva paṭisambhidā ijjhantīti.",
  "atk-s0517a:49_6": "Imāsaṃ catassannaṃ paṭisambhidānaṃ maggoti paṭisambhidāmaggo,",
  "atk-s0517a:49_7": "paṭisambhidāmaggo eva pakaraṇaṃ paṭisambhidāmaggappakaraṇaṃ,",
  "atk-s0517a:49_8": "pakārena karīyante vuccante ettha nānābhedabhinnā gambhīrā atthā iti pakaraṇaṃ.",
  "atk-s0517a:50_0": "Tadetaṃ paṭisambhidāmaggappakaraṇaṃ atthasampannaṃ byañjanasampannaṃ gambhīraṃ gambhīratthaṃ lokuttarappakāsanaṃ",
  "atk-s0517a:50_1": "suññatāpaṭisaññuttaṃ paṭipattiphalavisesasādhanaṃ paṭipattipaṭipakkhapaṭisedhanaṃ yogāvacarānaṃ ñāṇavararatanākarabhūtaṃ",
  "atk-s0517a:50_2": "dhammakathikānaṃ dhammakathāvilāsavisesahetubhūtaṃ saṃsārabhīrukānaṃ dukkhanissaraṇaṃ tadupāyadassanena",
  "atk-s0517a:50_3": "assāsajananatthaṃ tappaṭipakkhanāsanatthañca gambhīratthānañca anekesaṃ suttantapadānaṃ atthavivaraṇena",
  "atk-s0517a:50_4": "sujanahadayaparitosajananatthaṃ tathāgatena arahatā sammāsambuddhena sabbattha appaṭihatasabbaññutaññāṇamahāpadīpāvabhāsena",
  "atk-s0517a:50_5": "sakalajanavitthatamahākaruṇāsinehasiniddhahadayena veneyyajanahadayagatakilesandhakāravidhamanatthamujjalitassa",
  "atk-s0517a:50_6": "saddhammamahāpadīpassa tadadhippāyavikāsanasinehaparisekena pañcavassasahassamaviratamujjalanamicchatā",
  "atk-s0517a:50_7": "lokānukampakena satthukappena dhammarājassa dhammasenāpatinā āyasmatā sāriputtattherena bhāsitaṃ sutvā",
  "atk-s0517a:50_8": "āyasmatā ānandena paṭhamamahāsaṅgītikāle yathāsutameva saṅgītiṃ āropitaṃ.",
  "atk-s0517a:51_0": "Tadetaṃ vinayapiṭakaṃ suttantapiṭakaṃ abhidhammapiṭakanti tīsu piṭakesu suttantapiṭakapariyāpannaṃ.",
  "atk-s0517a:51_1": "Dīghanikāyo majjhimanikāyo saṃyuttanikāyo aṅguttaranikāyo khuddakanikāyoti pañcasu mahānikāyesu khuddakamahānikāyapariyāpannaṃ.",
  "atk-s0517a:51_2": "Suttaṃ geyyaṃ veyyākaraṇaṃ gāthā udānaṃ itivuttakaṃ jātakaṃ abbhutadhammaṃ vedallanti navasu satthu sāsanaṅgesu",
  "atk-s0517a:51_3": "yathāsambhavaṃ geyyaveyyākaraṇaṅgadvayasaṅgahitaṃ.",
  "atk-s0517a:52_0": "“Dvāsīti buddhato gaṇhiṃ, dve sahassāni bhikkhuto;",
  "atk-s0517a:53_0": "Caturāsīti sahassāni, ye me dhammā pavattino”ti. –",
  "atk-s0517a:54_0": "Dhammabhaṇḍāgārikattherena pana pañcasu ṭhānesu etadaggaṃ āropitena paṭiññātānaṃ caturāsītiyā dhammakkhandhasahassānaṃ",
  "atk-s0517a:54_1": "bhikkhuto gahitesu dvīsu dhammakkhandhasahassesu anekasatadhammakkhandhasaṅgahitaṃ.",
  "atk-s0517a:54_2": "Tassa tayo vaggā –",
  "atk-s0517a:54_3": "mahāvaggo,",
  "atk-s0517a:54_4": "majjhimavaggo,",
  "atk-s0517a:54_5": "cūḷavaggoti.",
  "atk-s0517a:54_6": "Ekekasmiṃ vaggasmiṃ dasadasakaṃ katvā ñāṇakathādikā mātikākathāpariyosānā samatiṃsa kathā.",
  "atk-s0517a:54_7": "Evamanekadhā vavatthāpitassa imassa paṭisambhidāmaggappakaraṇassa anupubbaṃ apubbapadatthavaṇṇanaṃ karissāma.",
  "atk-s0517a:54_8": "Imañhi pakaraṇaṃ pāṭhato atthato uddisantena ca niddisantena ca sakkaccaṃ uddisitabbaṃ niddisitabbañca,",
  "atk-s0517a:54_9": "uggaṇhantenāpi sakkaccaṃ uggahetabbaṃ dhāretabbañca.",
  "atk-s0517a:54_10": "Taṃ kissahetu?",
  "atk-s0517a:54_11": "Gambhīrattā imassa pakaraṇassa lokahitāya loke ciraṭṭhitatthaṃ.",
  "atk-s0517a:55_0": "Tattha samatiṃsāya kathāsu ñāṇakathā kasmā ādito kathitāti ce?",
  "atk-s0517a:55_1": "Ñāṇassa paṭipattimalavisodhakattena paṭipattiyā ādibhūtattā.",
  "atk-s0517a:55_2": "Vuttañhi bhagavatā –",
  "atk-s0517a:56_0": "“Tasmātiha tvaṃ bhikkhu,",
  "atk-s0517a:56_1": "ādimeva visodhehi kusalānaṃ dhammānaṃ.",
  "atk-s0517a:56_2": "Ko cādi kusalānaṃ dhammānaṃ,",
  "atk-s0517a:56_3": "sīlañca suvisuddhaṃ diṭṭhi ca ujukā”ti ?",
  "atk-s0517a:57_0": "Ujukā diṭṭhīti hi sammādiṭṭhisaṅkhātaṃ ñāṇaṃ vuttaṃ. Tasmāpi ñāṇakathā ādito kathitā.",
  "atk-s0517a:58_0": "Aparampi vuttaṃ –",
  "atk-s0517a:59_0": "“Tatra,",
  "atk-s0517a:59_1": "bhikkhave,",
  "atk-s0517a:59_2": "sammādiṭṭhi pubbaṅgamā hoti. Kathañca,",
  "atk-s0517a:59_3": "bhikkhave,",
  "atk-s0517a:59_4": "sammādiṭṭhi pubbaṅgamā hoti?",
  "atk-s0517a:59_5": "Sammādiṭṭhiṃ ‘sammādiṭṭhī’ti pajānāti,",
  "atk-s0517a:59_6": "micchādiṭṭhiṃ ‘micchādiṭṭhī’ti pajānāti.",
  "atk-s0517a:59_7": "Sāssa hoti sammādiṭṭhi.",
  "atk-s0517a:59_8": "Sammāsaṅkappaṃ ‘sammāsaṅkappo’ti pajānāti,",
  "atk-s0517a:59_9": "micchāsaṅkappaṃ ‘micchāsaṅkappo’ti pajānāti.",
  "atk-s0517a:59_10": "Sammāvācaṃ ‘sammāvācā’ti pajānāti,",
  "atk-s0517a:59_11": "micchāvācaṃ ‘micchāvācā’ti pajānāti.",
  "atk-s0517a:59_12": "Sammākammantaṃ ‘sammākammanto’ti pajānāti,",
  "atk-s0517a:59_13": "micchākammantaṃ ‘micchākammanto’ti pajānāti.",
  "atk-s0517a:59_14": "Sammāājīvaṃ ‘sammāājīvo’ti pajānāti,",
  "atk-s0517a:59_15": "micchāājīvaṃ ‘micchāājīvo’ti pajānāti.",
  "atk-s0517a:59_16": "Sammāvāyāmaṃ ‘sammāvāyāmo’ti pajānāti,",
  "atk-s0517a:59_17": "micchāvāyāmaṃ ‘micchāvāyāmo’ti pajānāti.",
  "atk-s0517a:59_18": "Sammāsatiṃ ‘sammāsatī’ti pajānāti,",
  "atk-s0517a:59_19": "micchāsatiṃ ‘micchāsatī’ti pajānāti.",
  "atk-s0517a:59_20": "Sammāsamādhiṃ ‘sammāsamādhī’ti pajānāti,",
  "atk-s0517a:59_21": "micchāsamādhiṃ ‘micchāsamādhī’ti pajānāti.",
  "atk-s0517a:59_22": "Sāssa hoti sammādiṭṭhī”ti.",
  "atk-s0517a:60_0": "Pubbaṅgamabhūtāya hi sammādiṭṭhiyā siddhāya micchādiṭṭhīnampi micchādiṭṭhibhāvaṃ jānissatīti sammādiṭṭhisaṅkhātaṃ",
  "atk-s0517a:60_1": "ñāṇaṃ tāva sodhetuṃ ñāṇakathā ādito kathitā.",
  "atk-s0517a:61_0": "“Apicudāyi,",
  "atk-s0517a:61_1": "tiṭṭhatu pubbanto,",
  "atk-s0517a:61_2": "tiṭṭhatu aparanto,",
  "atk-s0517a:61_3": "dhammaṃ te desessāmi –",
  "atk-s0517a:61_4": "imasmiṃ sati idaṃ hoti,",
  "atk-s0517a:61_5": "imassuppādā idaṃ uppajjati,",
  "atk-s0517a:61_6": "imasmiṃ asati idaṃ na hoti,",
  "atk-s0517a:61_7": "imassa nirodhā idaṃ nirujjhatī”ti ca –",
  "atk-s0517a:62_0": "Pubbantāparantadiṭṭhiyo ṭhapetvā ñāṇasseva vuttattā ñāṇakathā ādito kathitā.",
  "atk-s0517a:63_0": "“Alaṃ, subhadda,",
  "atk-s0517a:63_1": "tiṭṭhatetaṃ ‘sabbe te sakāya paṭiññāya abbhaññiṃsu,",
  "atk-s0517a:63_2": "sabbeva na abbhaññiṃsu,",
  "atk-s0517a:63_3": "udāhu ekacce abbhaññiṃsu,",
  "atk-s0517a:63_4": "ekacce na abbhaññiṃsū’ti.",
  "atk-s0517a:63_5": "Dhammaṃ te, subhadda,",
  "atk-s0517a:63_6": "desessāmi,",
  "atk-s0517a:63_7": "taṃ suṇāhi sādhukaṃ manasikarohi,",
  "atk-s0517a:63_8": "bhāsissāmī”ti ca –",
  "atk-s0517a:64_0": "Puthusamaṇabrāhmaṇaparappavādānaṃ vāde ṭhapetvā ariyassa aṭṭhaṅgikassa maggassa desitattā,",
  "atk-s0517a:64_1": "aṭṭhaṅgike ca magge sammādiṭṭhisaṅkhātassa ñāṇassa padhānattā ñāṇakathā ādito kathitā.",
  "atk-s0517a:65_0": "“Cattārimāni,",
  "atk-s0517a:65_1": "bhikkhave,",
  "atk-s0517a:65_2": "sotāpattiyaṅgāni sappurisasaṃsevo,",
  "atk-s0517a:65_3": "saddhammassavanaṃ,",
  "atk-s0517a:65_4": "yoniso manasikāro,",
  "atk-s0517a:65_5": "dhammānudhammapaṭipattī”ti ca –",
  "atk-s0517a:66_0": "“Saddhājāto upasaṅkamati,",
  "atk-s0517a:66_1": "upasaṅkamanto payirupāsati,",
  "atk-s0517a:66_2": "payirupāsanto sotaṃ odahati,",
  "atk-s0517a:66_3": "ohitasoto dhammaṃ suṇāti,",
  "atk-s0517a:66_4": "sutvā dhammaṃ dhāreti,",
  "atk-s0517a:66_5": "dhātānaṃ dhammānaṃ paññāya atthaṃ upaparikkhati,",
  "atk-s0517a:66_6": "atthaṃ upaparikkhato dhammā nijjhānaṃ khamanti,",
  "atk-s0517a:66_7": "dhammanijjhānakkhantiyā chando jāyati,",
  "atk-s0517a:66_8": "chandajāto ussahati,",
  "atk-s0517a:66_9": "ussahitvā tuleti,",
  "atk-s0517a:66_10": "tulayitvā padahati,",
  "atk-s0517a:66_11": "pahitatto kāyena ceva paramatthasaccaṃ sacchikaroti,",
  "atk-s0517a:66_12": "paññāya ca naṃ paṭivijjha passatī”ti ca –",
  "atk-s0517a:67_0": "“Idha tathāgato loke uppajjati…pe… so dhammaṃ deseti ādikalyāṇa”nti ādīni ca –",
  "atk-s0517a:68_0": "Anekāni suttantapadāni anulomentena sutamaye ñāṇaṃ ādiṃ katvā yathākkamena ñāṇakathā ādito kathitā.",
  "atk-s0517a:69_0": "Sā panāyaṃ ñāṇakathā uddesaniddesavasena dvidhā ṭhitā.",
  "atk-s0517a:69_1": "Uddese “sotāvadhāne paññā sutamaye ñāṇa”ntiādinā nayena tesattati ñāṇāni mātikāvasena uddiṭṭhāni.",
  "atk-s0517a:69_2": "Niddese “kathaṃ sotāvadhāne paññā sutamaye ñāṇaṃ.",
  "atk-s0517a:69_3": "‘Ime dhammā abhiññeyyā’ti sotāvadhānaṃ,",
  "atk-s0517a:69_4": "taṃpajānanā paññā sutamaye ñāṇa”ntiādinā nayena tāniyeva tesattati ñāṇāni vitthāravasena niddiṭṭhānīti.",
  "atk-s0517a:70_0": "Ganthārambhakathā niṭṭhitā.",
  "atk-s0517a:71_0": "(1) Mahāvaggo",
  "atk-s0517a:72_0": "1. Ñāṇakathā",
  "atk-s0517a:73_0": "Mātikāvaṇṇanā",
  "atk-s0517a:74_0": "1.",
  "atk-s0517a:74_1": "Tattha uddese tāva sotāvadhāne paññā sutamaye ñāṇanti ettha sotasaddo anekatthappabhedo.",
  "atk-s0517a:74_2": "Tathā hesa –",
  "atk-s0517a:75_0": "Maṃsaviññāṇañāṇesu, taṇhādīsu ca dissati;",
  "atk-s0517a:76_0": "Dhārāyaṃ ariyamagge, cittasantatiyampi ca.",
  "atk-s0517a:77_0": "“Sotāyatanaṃ sotadhātu sotindriya”ntiādīsu hi ayaṃ sotasaddo maṃsasote dissati.",
  "atk-s0517a:77_1": "“Sotena saddaṃ sutvā”tiādīsu sotaviññāṇe.",
  "atk-s0517a:77_2": "“Dibbāya sotadhātuyā”tiādīsu ñāṇasote.",
  "atk-s0517a:77_3": "“Yāni sotāni lokasminti yāni etāni sotāni mayā kittitāni pakittitāni ācikkhitāni desitāni paññapitāni",
  "atk-s0517a:77_4": "paṭṭhapitāni vivaritāni vibhattāni uttānīkatāni pakāsitāni.",
  "atk-s0517a:77_5": "Seyyathidaṃ –",
  "atk-s0517a:77_6": "taṇhāsoto diṭṭhisoto kilesasoto duccaritasoto avijjāsoto”tiādīsu taṇhādīsu pañcasu dhammesu.",
  "atk-s0517a:77_7": "“Addasā kho bhagavā mahantaṃ dārukkhandhaṃ gaṅgāya nadiyā sotena vuyhamāna”ntiādīsu udakadhārāyaṃ.",
  "atk-s0517a:77_8": "“Ariyassetaṃ, āvuso,",
  "atk-s0517a:77_9": "aṭṭhaṅgikassa maggassa adhivacanaṃ,",
  "atk-s0517a:77_10": "yadidaṃ soto”tiādīsu ariyamagge.",
  "atk-s0517a:77_11": "“Purisassa ca viññāṇasotaṃ pajānāti ubhayato abbocchinnaṃ idha loke patiṭṭhitañca paraloke patiṭṭhitañcā”tiādīsu cittasantatiyaṃ.",
  "atk-s0517a:77_12": "Idha panāyaṃ maṃsasote daṭṭhabbo.",
  "atk-s0517a:77_13": "Tena sotena hetubhūtena,",
  "atk-s0517a:77_14": "karaṇabhūtena vā avadhīyati avatthāpīyati appīyatīti sotāvadhānaṃ. Kiṃ taṃ? Sutaṃ.",
  "atk-s0517a:77_15": "Sutañca nāma “bahussuto hoti sutadharo sutasannicayo”tiādīsu viya sotadvārānusārena viññātaṃ avadhāritaṃ dhammajātaṃ,",
  "atk-s0517a:77_16": "taṃ idha sotāvadhānanti vuttaṃ.",
  "atk-s0517a:77_17": "Tasmiṃ sotāvadhānasaṅkhāte sute pavattā paññā sotāvadhāne paññā.",
  "atk-s0517a:77_18": "Paññāti ca tassa tassa atthassa pākaṭakaraṇasaṅkhātena paññāpanaṭṭhena paññā,",
  "atk-s0517a:77_19": "tena tena vā aniccādinā pakārena dhamme jānātītipi paññā.",
  "atk-s0517a:78_0": "Sutamaye ñāṇanti ettha sutasaddo tāva saupasaggo anupasaggo ca –",
  "atk-s0517a:79_0": "Gamane vissute tintenuyogopacitepi ca;",
  "atk-s0517a:80_0": "Sadde ca sotadvārānusārañāte ca dissati.",
  "atk-s0517a:81_0": "Tathā hissa “senāya pasuto”tiādīsu gacchantoti attho.",
  "atk-s0517a:81_1": "“Sutadhammassa passato”tiādīsu vissutadhammassāti attho.",
  "atk-s0517a:81_2": "“Avassutā avassutassa purisapuggalassā”tiādīsu tintā tintassāti attho.",
  "atk-s0517a:81_3": "“Ye jhānapasutā dhīrā”tiādīsu anuyuttāti attho.",
  "atk-s0517a:81_4": "“Tumhehi puññaṃ pasutaṃ anappaka”ntiādīsu upacitanti attho.",
  "atk-s0517a:81_5": "“Diṭṭhaṃ sutaṃ mutaṃ viññāta”ntiādīsu saddoti attho.",
  "atk-s0517a:81_6": "“Bahussuto hoti sutadharo sutasannicayo”tiādīsu sotadvārānusāraviññātadharoti attho.",
  "atk-s0517a:81_7": "Idha panassa sotadvārānusārena viññātaṃ upadhāritanti attho.",
  "atk-s0517a:81_8": "Sutamaye ñāṇanti yā esā etaṃ sutaṃ viññātaṃ avadhāritaṃ saddhammaṃ ārabbha ārammaṇaṃ katvā sabbapaṭhamañca aparāparañca pavattā paññā,",
  "atk-s0517a:81_9": "taṃ “sutamaye ñāṇa”nti vuttaṃ hoti,",
  "atk-s0517a:81_10": "sutamayaṃ ñāṇanti attho.",
  "atk-s0517a:81_11": "Sutamayeti ca paccattavacanametaṃ,",
  "atk-s0517a:81_12": "yathā “na hevaṃ vattabbe”.",
  "atk-s0517a:81_13": "“Vanappagumbe yathā phussitagge”.",
  "atk-s0517a:81_14": "“Natthi attakāre natthi parakāre natthi purisakāre”tiādīsu paccattavacanaṃ,",
  "atk-s0517a:81_15": "evamidhāpi daṭṭhabbaṃ.",
  "atk-s0517a:81_16": "Tena vuttaṃ –",
  "atk-s0517a:81_17": "“sutamayaṃ ñāṇanti attho”ti.",
  "atk-s0517a:82_0": "Atha vā sutena pakato phassādiko dhammapuñjo sutamayo,",
  "atk-s0517a:82_1": "tasmiṃ sutamaye dhammapuñje pavattaṃ taṃsampayuttaṃ ñāṇaṃ sutamaye ñāṇaṃ.",
  "atk-s0517a:82_2": "Sabhāvasāmaññalakkhaṇavasena dhamme jānātīti ñāṇaṃ.",
  "atk-s0517a:82_3": "Taṃyeva ñāṇaṃ pariyāyavacanena adhippāyapakāsanatthaṃ aniyamena “paññā”ti vatvā pacchā adhippetaṃ “ñāṇa”nti niyametvā vuttanti veditabbaṃ.",
  "atk-s0517a:82_4": "Ñāṇañca nāma sabhāvapaṭivedhalakkhaṇaṃ,",
  "atk-s0517a:82_5": "akkhalitapaṭivedhalakkhaṇaṃ vā kusalissāsakhittausupaṭivedho viya,",
  "atk-s0517a:82_6": "visayobhāsanarasaṃ padīpo viya,",
  "atk-s0517a:82_7": "asammohapaccupaṭṭhānaṃ araññagatasudesako viya.",
  "atk-s0517a:82_8": "“Samāhito,",
  "atk-s0517a:82_9": "bhikkhave,",
  "atk-s0517a:82_10": "bhikkhu yathābhūtaṃ pajānātī”ti vacanato samādhipadaṭṭhānaṃ.",
  "atk-s0517a:82_11": "Lakkhaṇādīsu hi sabhāvo vā sāmaññaṃ vā lakkhaṇaṃ nāma,",
  "atk-s0517a:82_12": "kiccaṃ vā sampatti vā raso nāma,",
  "atk-s0517a:82_13": "upaṭṭhānākāro vā phalaṃ vā paccupaṭṭhānaṃ nāma,",
  "atk-s0517a:82_14": "āsannakāraṇaṃ padaṭṭhānaṃ nāmāti veditabbaṃ.",
  "atk-s0517a:83_0": "2. Sutvāna saṃvare paññāti –",
  "atk-s0517a:84_0": "Pātimokkho satī ceva, ñāṇaṃ khanti tatheva ca;",
  "atk-s0517a:85_0": "Vīriyaṃ pañcime dhammā, saṃvarāti pakāsitā.",
  "atk-s0517a:86_0": "“Iminā pātimokkhasaṃvarena upeto hoti samupeto upāgato samupāgato upapanno sampanno samannāgato”ti āgato pātimokkhasaṃvaro.",
  "atk-s0517a:86_1": "“Cakkhunā rūpaṃ disvā na nimittaggāhī hoti nānubyañjanaggāhī.",
  "atk-s0517a:86_2": "Yatvādhikaraṇamenaṃ cakkhundriyaṃ asaṃvutaṃ viharantaṃ abhijjhādomanassā pāpakā akusalā dhammā anvāssaveyyuṃ,",
  "atk-s0517a:86_3": "tassa saṃvarāya paṭipajjati,",
  "atk-s0517a:86_4": "rakkhati cakkhundriyaṃ,",
  "atk-s0517a:86_5": "cakkhundriye saṃvaraṃ āpajjatī”tiādinā nayena āgato satisaṃvaro.",
  "atk-s0517a:87_0": "“Yāni sotāni lokasmiṃ (ajitāti bhagavā),",
  "atk-s0517a:88_0": "Sati tesaṃ nivāraṇaṃ;",
  "atk-s0517a:89_0": "Sotānaṃ saṃvaraṃ brūmi, paññāyete pidhīyare”ti. –",
  "atk-s0517a:90_0": "Āgato ñāṇasaṃvaro.",
  "atk-s0517a:90_1": "“Katame ca,",
  "atk-s0517a:90_2": "bhikkhave,",
  "atk-s0517a:90_3": "āsavā paṭisevanā pahātabbā? Idha,",
  "atk-s0517a:90_4": "bhikkhave,",
  "atk-s0517a:90_5": "bhikkhu paṭisaṅkhā yoniso cīvaraṃ paṭisevatī”tiādinā nayena āgato paccayapaṭisevanāsaṃvaro,",
  "atk-s0517a:90_6": "sopi ñāṇasaṃvareneva saṅgahito.",
  "atk-s0517a:90_7": "“Khamo hoti sītassa uṇhassa jighacchāya pipāsāya ḍaṃsamakasavātātapasarisapasamphassānaṃ duruttānaṃ durāgatānaṃ",
  "atk-s0517a:90_8": "vacanapathānaṃ uppannānaṃ sārīrikānaṃ vedanānaṃ dukkhānaṃ tibbānaṃ kharānaṃ kaṭukānaṃ asātānaṃ amanāpānaṃ",
  "atk-s0517a:90_9": "pāṇaharānaṃ adhivāsakajātiko hotī”ti āgato khantisaṃvaro.",
  "atk-s0517a:90_10": "“Uppannaṃ kāmavitakkaṃ nādhivāseti pajahati vinodeti byantīkaroti anabhāvaṃ gametī”tiādinā nayena āgato vīriyasaṃvaro.",
  "atk-s0517a:90_11": "“Idha ariyasāvako micchāājīvaṃ pahāya sammāājīvena jīvikaṃ kappetī”ti āgato ājīvapārisuddhisaṃvaro,",
  "atk-s0517a:90_12": "sopi vīriyasaṃvareneva saṅgahito.",
  "atk-s0517a:90_13": "Tesu sattasu saṃvaresu pātimokkhasaṃvaraindriyasaṃvaraājīvapārisuddhipaccayapaṭisevanasaṅkhātā cattāro saṃvarā idhādhippetā,",
  "atk-s0517a:90_14": "tesu ca visesena pātimokkhasaṃvaro.",
  "atk-s0517a:90_15": "Sabbopi cāyaṃ saṃvaro yathāsakaṃ saṃvaritabbānaṃ kāyaduccaritādīnaṃ saṃvaraṇato saṃvaroti vuccati.",
  "atk-s0517a:90_16": "Sutamayañāṇe vuttaṃ dhammaṃ sutvā saṃvarantassa saṃvaraṃ karontassa tasmiṃ saṃvare pavattā taṃsampayuttā paññā “sutvāna saṃvare paññā”ti vuttā.",
  "atk-s0517a:90_17": "Atha vā hetuatthe sutvāti vacanassa sambhavato sutahetunā saṃvare paññātipi attho.",
  "atk-s0517a:91_0": "Sīlamaye ñāṇanti ettha sīlanti sīlanaṭṭhena sīlaṃ.",
  "atk-s0517a:91_1": "Kimidaṃ sīlanaṃ nāma?",
  "atk-s0517a:91_2": "Samādhānaṃ vā,",
  "atk-s0517a:91_3": "kāyakammādīnaṃ susīlyavasena avippakiṇṇatāti attho.",
  "atk-s0517a:91_4": "Upadhāraṇaṃ vā,",
  "atk-s0517a:91_5": "kusalānaṃ dhammānaṃ patiṭṭhāvasena ādhārabhāvoti attho.",
  "atk-s0517a:91_6": "Etadeva hi ettha atthadvayaṃ saddalakkhaṇavidū anujānanti.",
  "atk-s0517a:91_7": "Aññe pana “adhisevanaṭṭhena ācāraṭṭhena tassīlaṭṭhena siraṭṭhena sītalaṭṭhena sivaṭṭhena sīla”nti vaṇṇayanti.",
  "atk-s0517a:92_0": "Sīlanaṃ lakkhaṇaṃ tassa, bhinnassāpi anekadhā;",
  "atk-s0517a:93_0": "Sanidassanattaṃ rūpassa, yathā bhinnassa nekadhā.",
  "atk-s0517a:94_0": "Yathā hi nīlapītādibhedena anekadhā bhinnassāpi rūpāyatanassa sanidassanattaṃ lakkhaṇaṃ nīlādibhedena bhinnassāpi sanidassanabhāvānatikkamanato,",
  "atk-s0517a:94_1": "tathā sīlassa cetanādibhedena anekadhā bhinnassāpi yadetaṃ kāyakammādīnaṃ samādhānavasena kusalānañca dhammānaṃ patiṭṭhānavasena vuttaṃ sīlanaṃ,",
  "atk-s0517a:94_2": "tadeva lakkhaṇaṃ cetanādibhedena bhinnassāpi samādhānapatiṭṭhānabhāvānatikkamanato.",
  "atk-s0517a:94_3": "Evaṃlakkhaṇassa panassa –",
  "atk-s0517a:95_0": "“Dussīlyaviddhaṃsanatā, anavajjaguṇo tathā;",
  "atk-s0517a:96_0": "Kiccasampatti atthena, raso nāma pavuccati”.",
  "atk-s0517a:97_0": "Tasmā idaṃ sīlaṃ nāma kiccaṭṭhena rasena dussīlyaviddhaṃsanarasaṃ,",
  "atk-s0517a:97_1": "sampattiatthena rasena anavajjarasanti veditabbaṃ.",
  "atk-s0517a:98_0": "Soceyyapaccupaṭṭhānaṃ, tayidaṃ tassa viññuhi;",
  "atk-s0517a:99_0": "Ottappañca hirī ceva, padaṭṭhānanti vaṇṇitaṃ. –",
  "atk-s0517a:100_0": "Tayidaṃ sīlaṃ “kāyasoceyyaṃ vacīsoceyyaṃ manosoceyya”nti evaṃ vuttasoceyyapaccupaṭṭhānaṃ,",
  "atk-s0517a:100_1": "sucibhāvena paccupaṭṭhāti gahaṇabhāvaṃ gacchati.",
  "atk-s0517a:100_2": "Hirottappañca pana tassa viññūhi padaṭṭhānanti vaṇṇitaṃ,",
  "atk-s0517a:100_3": "āsannakāraṇanti attho.",
  "atk-s0517a:100_4": "Hirottappe hi sati sīlaṃ uppajjati ceva tiṭṭhati ca,",
  "atk-s0517a:100_5": "asati neva uppajjati na tiṭṭhatīti evaṃvidhena sīlena sahagataṃ taṃsampayuttaṃ ñāṇaṃ sīlamaye ñāṇaṃ.",
  "atk-s0517a:100_6": "Atha vā sīlameva pakataṃ sīlamayaṃ,",
  "atk-s0517a:100_7": "tasmiṃ sīlamaye taṃsampayuttaṃ ñāṇaṃ.",
  "atk-s0517a:100_8": "Asaṃvare ādīnavapaccavekkhaṇā ca,",
  "atk-s0517a:100_9": "saṃvare ānisaṃsapaccavekkhaṇā ca,",
  "atk-s0517a:100_10": "saṃvarapārisuddhipaccavekkhaṇā ca,",
  "atk-s0517a:100_11": "saṃvarasaṃkilesavodānapaccavekkhaṇā ca sīlamayañāṇeneva saṅgahitā.",
  "atk-s0517a:101_0": "3.",
  "atk-s0517a:101_1": "Saṃvaritvā samādahane paññāti sīlamayañāṇe vuttasīlasaṃvarena saṃvaritvā saṃvaraṃ katvā sīle patiṭṭhāya",
  "atk-s0517a:101_2": "samādahantassa upacārappanāvasena cittekaggataṃ karontassa tasmiṃ samādahane pavattā taṃsampayuttā paññā.",
  "atk-s0517a:101_3": "Samaṃ sammā ca ādahanaṃ ṭhapananti ca samādahanaṃ,",
  "atk-s0517a:101_4": "samādhissevetaṃ pariyāyavacanaṃ.",
  "atk-s0517a:102_0": "Samādhibhāvanāmaye ñāṇanti ettha kusalacittekaggatā samādhi.",
  "atk-s0517a:102_1": "Kenaṭṭhena samādhi?",
  "atk-s0517a:102_2": "Samādhānaṭṭhena samādhi.",
  "atk-s0517a:102_3": "Kimidaṃ samādhānaṃ nāma?",
  "atk-s0517a:102_4": "Ekārammaṇe cittacetasikānaṃ samaṃ sammā ca ādhānaṃ,",
  "atk-s0517a:102_5": "ṭhapananti vuttaṃ hoti.",
  "atk-s0517a:102_6": "Tasmā yassa dhammassānubhāvena ekārammaṇe cittacetasikā samaṃ sammā ca avikkhipamānā avippakiṇṇā ca hutvā tiṭṭhanti,",
  "atk-s0517a:102_7": "idaṃ samādhānanti veditabbaṃ.",
  "atk-s0517a:102_8": "Tassa kho pana samādhissa –",
  "atk-s0517a:103_0": "Lakkhaṇaṃ tu avikkhepo, vikkhepaviddhaṃsanaṃ raso;",
  "atk-s0517a:104_0": "Akampanamupaṭṭhānaṃ, padaṭṭhānaṃ sukhaṃ pana.",
  "atk-s0517a:105_0": "Bhāvīyati vaḍḍhīyatīti bhāvanā,",
  "atk-s0517a:105_1": "samādhi eva bhāvanā samādhibhāvanā,",
  "atk-s0517a:105_2": "samādhissa vā bhāvanā vaḍḍhanā samādhibhāvanā.",
  "atk-s0517a:105_3": "Samādhibhāvanāvacanena aññaṃ bhāvanaṃ paṭikkhipati.",
  "atk-s0517a:105_4": "Pubbe viya upacārappanāvasena samādhibhāvanāmaye ñāṇaṃ.",
  "atk-s0517a:106_0": "4.",
  "atk-s0517a:106_1": "Paccayapariggahe paññāti ettha paṭicca phalametīti paccayo.",
  "atk-s0517a:106_2": "Paṭiccāti na vinā tena,",
  "atk-s0517a:106_3": "apaccakkhitvāti attho.",
  "atk-s0517a:106_4": "Etīti uppajjati ceva pavattati cāti attho.",
  "atk-s0517a:106_5": "Apica upakārakattho paccayattho,",
  "atk-s0517a:106_6": "tassa paccayassa bahuvidhattā paccayānaṃ pariggahe vavatthāpane ca paññā paccayapariggahe paññā.",
  "atk-s0517a:107_0": "Dhammaṭṭhitiñāṇanti ettha dhammasaddo tāva sabhāvapaññāpuññapaññattiāpattipariyattinissattatāvikāraguṇapaccayapaccayuppannādīsu dissati.",
  "atk-s0517a:107_1": "Ayañhi “kusalā dhammā akusalā dhammā abyākatā dhammā”tiādīsu sabhāve dissati.",
  "atk-s0517a:108_0": "“Yassete caturo dhammā, saddhassa gharamesino;",
  "atk-s0517a:109_0": "Saccaṃ dhammo dhiti cāgo, sa ve pecca na socatī”ti. –",
  "atk-s0517a:110_0": "Ādīsu paññāyaṃ.",
  "atk-s0517a:111_0": "“Na hi dhammo adhammo ca, ubho samavipākino;",
  "atk-s0517a:112_0": "Adhammo nirayaṃ neti, dhammo pāpeti suggati”nti. –",
  "atk-s0517a:113_0": "Ādīsu puññe.",
  "atk-s0517a:113_1": "“Paññattidhammā niruttidhammā adhivacanadhammā”tiādīsu paññattiyaṃ.",
  "atk-s0517a:113_2": "“Pārājikā dhammā saṅghādisesā dhammā”tiādīsu āpattiyaṃ.",
  "atk-s0517a:113_3": "“Idha bhikkhu dhammaṃ jānāti suttaṃ geyyaṃ veyyākaraṇa”ntiādīsu pariyattiyaṃ.",
  "atk-s0517a:113_4": "“Tasmiṃ kho pana samaye dhammā honti.",
  "atk-s0517a:113_5": "Dhammesu dhammānupassī viharatī”tiādīsu nissattatāyaṃ.",
  "atk-s0517a:113_6": "“Jātidhammā jarādhammā maraṇadhammā”tiādīsu vikāre.",
  "atk-s0517a:113_7": "“Channaṃ buddhadhammāna”ntiādīsu guṇe.",
  "atk-s0517a:113_8": "“Hetumhi ñāṇaṃ dhammapaṭisambhidā”tiādīsu paccaye.",
  "atk-s0517a:113_9": "“Ṭhitāva sā dhātu dhammaṭṭhitatā dhammaniyāmatā”tiādīsu paccayuppanne.",
  "atk-s0517a:113_10": "Svāyamidhāpi paccayuppanne daṭṭhabbo.",
  "atk-s0517a:113_11": "Atthato pana attano sabhāvaṃ dhārentīti vā,",
  "atk-s0517a:113_12": "paccayehi dhārīyantīti vā,",
  "atk-s0517a:113_13": "attano phalaṃ dhārentīti vā,",
  "atk-s0517a:113_14": "attano paripūrakaṃ apāyesu apatamānaṃ dhārentīti vā,",
  "atk-s0517a:113_15": "sakasakalakkhaṇe dhārentīti vā,",
  "atk-s0517a:113_16": "cittena avadhārīyantīti vā yathāyogaṃ dhammāti vuccanti.",
  "atk-s0517a:113_17": "Idha pana attano paccayehi dhārīyantīti dhammā,",
  "atk-s0517a:113_18": "paccayasamuppannā dhammā tiṭṭhanti uppajjanti ceva pavattanti ca etāyāti dhammaṭṭhiti,",
  "atk-s0517a:113_19": "paccayadhammānametaṃ adhivacanaṃ.",
  "atk-s0517a:113_20": "Tassaṃ dhammaṭṭhitiyaṃ ñāṇaṃ dhammaṭṭhitiñāṇaṃ.",
  "atk-s0517a:113_21": "Idañhi samādhibhāvanāmayañāṇe vuttasamādhinā samāhitena cittena yathābhūtañāṇadassanatthāya yogamārabhitvā",
  "atk-s0517a:113_22": "vavatthāpitanāmarūpassa tesaṃ nāmarūpānaṃ paccayapariggahapariyāyaṃ dhammaṭṭhitiñāṇaṃ uppajjati.",
  "atk-s0517a:113_23": "“Nāmarūpavavatthāne ñāṇa”nti avatvā eva kasmā “dhammaṭṭhitiñāṇa”nti vuttanti ce?",
  "atk-s0517a:113_24": "Paccayapariggaheneva paccayasamuppannapariggahassa siddhattā.",
  "atk-s0517a:113_25": "Paccayasamuppanne hi apariggahite paccayapariggaho na sakkā hoti kātuṃ.",
  "atk-s0517a:113_26": "Tasmā dhammaṭṭhitiñāṇagahaṇeneva tassa hetubhūtaṃ pubbe siddhaṃ nāmarūpavavatthānañāṇaṃ vuttameva hotīti veditabbaṃ.",
  "atk-s0517a:113_27": "Kasmā dutiyatatiyañāṇaṃ viya “samādahitvā paccayapariggahe paññā”ti na vuttanti ce?",
  "atk-s0517a:113_28": "Samathavipassanānaṃ yuganaddhattā.",
  "atk-s0517a:114_0": "“Samādahitvā yathā ce vipassati, vipassamāno tathā ce samādahe;",
  "atk-s0517a:115_0": "Vipassanā ca samatho tadā ahu, samānabhāgā yuganaddhā vattare”ti. –",
  "atk-s0517a:116_0": "Hi vuttaṃ.",
  "atk-s0517a:116_1": "Tasmā samādhiṃ avissajjetvā samādhiñca ñāṇañca yuganaddhaṃ katvā yāva ariyamaggo,",
  "atk-s0517a:116_2": "tāva ussukkāpetabbanti ñāpanatthaṃ “paccayapariggahe paññā dhammaṭṭhitiñāṇa”micceva vuttanti veditabbaṃ.",
  "atk-s0517a:117_0": "5.",
  "atk-s0517a:117_1": "Atītānāgatapaccuppannānaṃ dhammānaṃ saṅkhipitvā vavatthāne paññāti ettha attano sabhāvaṃ,",
  "atk-s0517a:117_2": "uppādādikkhaṇaṃ vā patvā ati itā atikkantāti atītā,",
  "atk-s0517a:117_3": "tadubhayampi na āgatā na sampattāti anāgatā,",
  "atk-s0517a:117_4": "taṃ taṃ kāraṇaṃ paṭicca uppādādiuddhaṃ pannā gatā pavattāti paccuppannā.",
  "atk-s0517a:117_5": "Addhā santatikhaṇapaccuppannesu santatipaccuppannaṃ idhādhippetaṃ.",
  "atk-s0517a:117_6": "Tesaṃ atītānāgatapaccuppannānaṃ pañcakkhandhadhammānaṃ ekekakkhandhalakkhaṇe saṅkhipitvā kalāpavasena",
  "atk-s0517a:117_7": "rāsiṃ katvā vavatthāne nicchayane sanniṭṭhāpane paññā.",
  "atk-s0517a:118_0": "Sammasane ñāṇanti sammā āmasane anumajjane pekkhaṇe ñāṇaṃ,",
  "atk-s0517a:118_1": "kalāpasammasanañāṇanti attho.",
  "atk-s0517a:118_2": "Idañhi nāmarūpavavatthānañāṇānantaraṃ nāmarūpapaccayapariggahe dhammaṭṭhitiñāṇe ṭhitassa “yaṃkiñci rūpaṃ",
  "atk-s0517a:118_3": "atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre",
  "atk-s0517a:118_4": "santike vā,",
  "atk-s0517a:118_5": "sabbaṃ taṃ rūpaṃ aniccato vavatthapeti,",
  "atk-s0517a:118_6": "ekaṃ sammasanaṃ,",
  "atk-s0517a:118_7": "dukkhato vavatthapeti,",
  "atk-s0517a:118_8": "ekaṃ sammasanaṃ,",
  "atk-s0517a:118_9": "anattato vavatthapeti,",
  "atk-s0517a:118_10": "ekaṃ sammasana”ntiādinā nayena vuttasammasanavasena pubbe vavatthāpite ekekasmiṃ khandhe tilakkhaṇaṃ",
  "atk-s0517a:118_11": "āropetvā aniccato dukkhato anattato vipassantassa kalāpasammasanañāṇaṃ uppajjati.",
  "atk-s0517a:119_0": "6.",
  "atk-s0517a:119_1": "Paccuppannānaṃ dhammānaṃ vipariṇāmānupassane paññāti santativasena paccuppannānaṃ ajjhattaṃ pañcakkhandhadhammānaṃ",
  "atk-s0517a:119_2": "vipariṇāmadassane bhaṅgadassane paññā.",
  "atk-s0517a:119_3": "Yasmā “ime dhammā uppajjitvā bhijjantī”ti udayaṃ gahetvāpi bhedeyeva cittaṃ ṭhapeti,",
  "atk-s0517a:119_4": "tasmā avuttopi udayo vuttoyeva hotīti veditabbo.",
  "atk-s0517a:119_5": "Paccuppannānaṃ dhammānaṃ dassanena vā udayadassanassa siddhattā udayo vuttoyeva hoti.",
  "atk-s0517a:119_6": "Na hi udayaṃ vinā dhammānaṃ uppannattaṃ sijjhati,",
  "atk-s0517a:119_7": "tasmā “paccuppannānaṃ dhammānaṃ uppādavipariṇāmānupassane paññā”ti avuttepi vuttameva hotīti veditabbaṃ.",
  "atk-s0517a:119_8": "“Udayabbayānupassane ñāṇa”nti niyamitattā ca udayadassanaṃ siddhameva hotīti anantaraṃ vuttassa sammasanañāṇassa",
  "atk-s0517a:119_9": "pāraṃ gantvā taṃsammasaneyeva pākaṭībhūte udayabbaye pariggaṇhitvā saṅkhārānaṃ paricchedakaraṇatthaṃ",
  "atk-s0517a:119_10": "udayabbayānupassanaṃ ārabhantassa uppajjati udayabbayānupassanāñāṇaṃ.",
  "atk-s0517a:119_11": "Tañhi udayabbaye anupassanato udayabbayānupassanāti vuccati.",
  "atk-s0517a:120_0": "7.",
  "atk-s0517a:120_1": "Ārammaṇaṃ paṭisaṅkhāti rūpakkhandhādiārammaṇaṃ bhaṅgato paṭisaṅkhāya jānitvā passitvā.",
  "atk-s0517a:120_2": "Bhaṅgānupassane paññā vipassane ñāṇanti tassa ārammaṇaṃ bhaṅgato paṭisaṅkhāya uppannassa ñāṇassa bhaṅgaṃ anupassane yā paññā,",
  "atk-s0517a:120_3": "taṃ “vipassane ñāṇa”nti vuttaṃ hoti.",
  "atk-s0517a:120_4": "Vipassanāti ca vividhā passanā vipassanā.",
  "atk-s0517a:120_5": "Ārammaṇapaṭisaṅkhātipi pāṭho.",
  "atk-s0517a:120_6": "Tassattho –",
  "atk-s0517a:120_7": "ārammaṇassa paṭisaṅkhā jānanā passanāti vuttanayeneva ārammaṇapaṭisaṅkhā “bhaṅgānupassane paññā vipassane ñāṇa”nti vuttaṃ hoti.",
  "atk-s0517a:120_8": "Yasmā pana bhaṅgānupassanāya eva vipassanā sikhaṃ pāpuṇāti,",
  "atk-s0517a:120_9": "tasmā visesetvā idameva “vipassane ñāṇa”nti vuttaṃ.",
  "atk-s0517a:120_10": "Yasmā udayabbayānupassanāya ṭhitassa maggāmaggañāṇadassanaṃ uppajjati,",
  "atk-s0517a:120_11": "tasmā tassā siddhāya taṃ siddhameva hotīti taṃ avatvāva bhaṅgānupassanāya eva vipassanāsikhaṃ ñāṇaṃ vuttanti veditabbaṃ.",
  "atk-s0517a:120_12": "Udayabbayānupassanāya suparidiṭṭhaudayabbayassa suparicchinnesu saṅkhāresu lahuṃ lahuṃ upaṭṭhahantesu",
  "atk-s0517a:120_13": "ñāṇe tikkhe vahante udayaṃ pahāya bhaṅge eva sati santiṭṭhati,",
  "atk-s0517a:120_14": "tassa “evaṃ uppajjitvā evaṃ nāma saṅkhārā bhijjantī”ti passato etasmiṃ ṭhāne bhaṅgānupassanāñāṇaṃ uppajjati.",
  "atk-s0517a:121_0": "8.",
  "atk-s0517a:121_1": "Bhayatupaṭṭhāne paññāti uppādapavattanimittaāyūhanāpaṭisandhīnaṃ bhayato upaṭṭhāne pīḷāyogato sappaṭibhayavasena gahaṇūpagamane paññāti attho.",
  "atk-s0517a:121_2": "Bhayato upaṭṭhātīti bhayatupaṭṭhānaṃ ārammaṇaṃ,",
  "atk-s0517a:121_3": "tasmiṃ bhayatupaṭṭhāne.",
  "atk-s0517a:121_4": "Atha vā bhayato upatiṭṭhatīti bhayatupaṭṭhānaṃ, paññā,",
  "atk-s0517a:121_5": "taṃ “bhayatupaṭṭhāna”nti vuttaṃ hoti.",
  "atk-s0517a:122_0": "Ādīnave ñāṇanti bhummavacanameva.",
  "atk-s0517a:122_1": "“Yā ca bhayatupaṭṭhāne paññā,",
  "atk-s0517a:122_2": "yañca ādīnave ñāṇaṃ,",
  "atk-s0517a:122_3": "yā ca nibbidā,",
  "atk-s0517a:122_4": "ime dhammā ekaṭṭhā,",
  "atk-s0517a:122_5": "byañjanameva nāna”nti vuttattā ekamiva vuccamānampi avatthābhedena muñcitukamyatādi viya tividhameva hoti.",
  "atk-s0517a:122_6": "Tasmā bhayatupaṭṭhānaādīnavānupassanāsu siddhāsu nibbidānupassanā siddhā hotīti katvā avuttāpi vuttāva hotīti veditabbā.",
  "atk-s0517a:123_0": "Sabbasaṅkhārānaṃ bhaṅgārammaṇaṃ bhaṅgānupassanaṃ āsevantassa bhāventassa bahulīkarontassa tibhavacatuyonipañcagatisattaviññāṇaṭṭhitinavasattāvāsesu",
  "atk-s0517a:123_1": "pabhedakā saṅkhārā sukhena jīvitukāmassa bhīrukapurisassa sīhabyagghadīpiacchataracchayakkharakkhasacaṇḍagoṇacaṇḍakukkurapabhinna-",
  "atk-s0517a:123_2": "madacaṇḍahatthighoraāsivisaasanivicakkasusānaraṇabhūmijalitaaṅgārakāsuādayo viya mahābhayaṃ hutvā upaṭṭhahanti,",
  "atk-s0517a:123_3": "tassa “atītā saṅkhārā niruddhā,",
  "atk-s0517a:123_4": "paccuppannā nirujjhanti,",
  "atk-s0517a:123_5": "anāgatāpi evameva nirujjhissantī”ti passato etasmiṃ ṭhāne bhayatupaṭṭhānaṃ ñāṇaṃ uppajjati.",
  "atk-s0517a:123_6": "Tassa taṃ bhayatupaṭṭhānañāṇaṃ āsevantassa bhāventassa bahulīkarontassa sabbabhavayonigatiṭhitisattāvāsesu",
  "atk-s0517a:123_7": "neva tāṇaṃ na leṇaṃ na gati na paṭisaraṇaṃ paññāyati,",
  "atk-s0517a:123_8": "sabbabhavayonigatiṭhitinivāsagatesu saṅkhāresu ekasaṅkhārepi patthanā vā parāmāso vā na hoti,",
  "atk-s0517a:123_9": "tayo bhavā vītaccitaṅgārapuṇṇā aṅgārakāsuyo viya,",
  "atk-s0517a:123_10": "cattāro mahābhūtā ghoravisā āsivisā viya,",
  "atk-s0517a:123_11": "pañcakkhandhā ukkhittāsikā vadhakā viya,",
  "atk-s0517a:123_12": "cha ajjhattikāyatanāni suññagāmo viya,",
  "atk-s0517a:123_13": "cha bāhirāyatanāni gāmaghātakacorā viya,",
  "atk-s0517a:123_14": "sattaviññāṇaṭṭhitiyo nava ca sattāvāsā ekādasahi aggīhi ādittā sampajjalitā sajotibhūtā viya ca,",
  "atk-s0517a:123_15": "sabbe saṅkhārā gaṇḍabhūtā rogabhūtā sallabhūtā aghabhūtā ābādhabhūtā viya ca nirassādā nirasā mahāādīnavarāsibhūtā hutvā upaṭṭhahanti,",
  "atk-s0517a:123_16": "sukhena jīvitukāmassa bhīrukapurisassa ramaṇīyākārasaṇṭhitampi savāḷakamiva vanagahanaṃ,",
  "atk-s0517a:123_17": "sasaddūlā viya guhā,",
  "atk-s0517a:123_18": "sagāharakkhasaṃ viya udakaṃ,",
  "atk-s0517a:123_19": "samussitakhaggā viya paccatthikā,",
  "atk-s0517a:123_20": "savisaṃ viya bhojanaṃ,",
  "atk-s0517a:123_21": "sacoro viya maggo,",
  "atk-s0517a:123_22": "ādittamiva agāraṃ,",
  "atk-s0517a:123_23": "uyyuttasenā viya raṇabhūmi.",
  "atk-s0517a:123_24": "Yathā hi so puriso etāni savāḷakavanagahanādīni āgamma bhīto saṃviggo lomahaṭṭhajāto samantato ādīnavameva passati,",
  "atk-s0517a:123_25": "evameva so yogāvacaro bhaṅgānupassanāvasena sabbasaṅkhāresu bhayato upaṭṭhitesu samantato nirasaṃ nirassādaṃ ādīnavameva passati.",
  "atk-s0517a:123_26": "Tassevaṃ passato ādīnavānupassanāñāṇaṃ uppajjati.",
  "atk-s0517a:124_0": "So evaṃ sabbasaṅkhāre ādīnavato sampassanto sabbabhavayonigativiññāṇaṭṭhitisattāvāsagate sabhedake saṅkhāragate nibbindati ukkaṇṭhati nābhiramati.",
  "atk-s0517a:124_1": "Seyyathāpi nāma cittakūṭapabbatapādābhirato suvaṇṇarājahaṃso asucimhi caṇḍālagāmadvāraāvāṭe nābhiramati,",
  "atk-s0517a:124_2": "sattasu mahāsaresuyeva abhiramati,",
  "atk-s0517a:124_3": "evameva ayaṃ yogīrājahaṃso suparidiṭṭhādīnave sabhedake saṅkhāragate nābhiramati,",
  "atk-s0517a:124_4": "bhāvanārāmatāya pana bhāvanāratiyā samannāgatattā sattasu anupassanāsuyeva abhiramati.",
  "atk-s0517a:124_5": "Yathā ca suvaṇṇapañjarepi pakkhitto sīho migarājā nābhiramati,",
  "atk-s0517a:124_6": "tiyojanasahassavitthate pana himavanteyeva ramati,",
  "atk-s0517a:124_7": "evamayampi yogīsīho tividhe sugatibhavepi nābhiramati,",
  "atk-s0517a:124_8": "tīsu anupassanāsuyeva ramati.",
  "atk-s0517a:124_9": "Yathā ca sabbaseto sattappatiṭṭho iddhimā vehāsaṅgamo chaddanto nāgarājā nagaramajjhe nābhiramati,",
  "atk-s0517a:124_10": "himavati chaddantarahadeyeva ramati,",
  "atk-s0517a:124_11": "evamayaṃ yogīvaravāraṇo sabbasmimpi saṅkhāragate nābhiramati,",
  "atk-s0517a:124_12": "“anuppādo khema”ntiādinā nayena niddiṭṭhe santipadeyeva ramati,",
  "atk-s0517a:124_13": "tanninnatappoṇatappabbhāramānaso hoti.",
  "atk-s0517a:124_14": "Ettāvatā tassa nibbidānupassanāñāṇaṃ uppannaṃ hotīti.",
  "atk-s0517a:125_0": "9.",
  "atk-s0517a:125_1": "Muñcitukamyatāpaṭisaṅkhāsantiṭṭhanā paññā saṅkhārupekkhāsu ñāṇanti muñcituṃ cajituṃ kāmeti icchatīti muñcitukāmo,",
  "atk-s0517a:125_2": "muñcitukāmassa bhāvo muñcitukamyatā.",
  "atk-s0517a:125_3": "Paṭisaṅkhāti upaparikkhatīti paṭisaṅkhā,",
  "atk-s0517a:125_4": "paṭisaṅkhānaṃ vā paṭisaṅkhā.",
  "atk-s0517a:125_5": "Santiṭṭhati ajjhupekkhatīti santiṭṭhanā,",
  "atk-s0517a:125_6": "santiṭṭhanaṃ vā santiṭṭhanā.",
  "atk-s0517a:125_7": "Muñcitukamyatā ca sā paṭisaṅkhā ca santiṭṭhanā cāti muñcitukamyatāpaṭisaṅkhāsantiṭṭhanā.",
  "atk-s0517a:125_8": "Iti pubbabhāge nibbidāñāṇena nibbinnassa uppādādīni pariccajitukāmatā muñcitukamyatā.",
  "atk-s0517a:125_9": "Muñcanassa upāyakaraṇatthaṃ majjhe paṭisaṅkhānaṃ paṭisaṅkhā.",
  "atk-s0517a:125_10": "Muñcitvā avasāne ajjhupekkhanaṃ santiṭṭhanā.",
  "atk-s0517a:125_11": "Evaṃ avatthābhedena tippakārā paññā saṅkhārānaṃ ajjhupekkhanāsu ñāṇaṃ,",
  "atk-s0517a:125_12": "muñcitukamyatāpaṭisaṅkhāsantiṭṭhanāsaṅkhātānaṃ avatthābhedena bhinnānaṃ tissannampi paññānaṃ saṅkhārupekkhataṃ",
  "atk-s0517a:125_13": "icchantena pana “paññā”ti ca “saṅkhārupekkhāsū”ti ca bahuvacanaṃ kataṃ,",
  "atk-s0517a:125_14": "avatthābhedena bhinnassāpi ekattā “ñāṇa”nti ekavacanaṃ katanti veditabbaṃ.",
  "atk-s0517a:125_15": "Vuttañca –",
  "atk-s0517a:125_16": "“yā ca muñcitukamyatā yā ca paṭisaṅkhānupassanā yā ca saṅkhārupekkhā,",
  "atk-s0517a:125_17": "ime dhammā ekaṭṭhā,",
  "atk-s0517a:125_18": "byañjanameva nāna”nti.",
  "atk-s0517a:125_19": "Keci pana “saṅkhārupekkhāsūti bahuvacanaṃ samathavipassanāvasena saṅkhārupekkhānaṃ bahuttā”tipi vadanti.",
  "atk-s0517a:125_20": "Saṅkhārupekkhāsūti ca kiriyāpekkhanti veditabbaṃ.",
  "atk-s0517a:125_21": "Avatthābhedena pana tena nibbidāñāṇena nibbindantassa ukkaṇṭhantassa sabbabhavayonigativiññāṇaṭṭhitisattāvāsagatesu",
  "atk-s0517a:125_22": "sabhedakesu saṅkhāresu cittaṃ na sajjati na laggati na bajjhati,",
  "atk-s0517a:125_23": "sabbasaṅkhāragataṃ muñcitukāmaṃ chaḍḍetukāmaṃ hoti.",
  "atk-s0517a:126_0": "Atha vā yathā jālabbhantaragato maccho,",
  "atk-s0517a:126_1": "sappamukhagato maṇḍūko,",
  "atk-s0517a:126_2": "pañjarapakkhitto vanakukkuṭo,",
  "atk-s0517a:126_3": "daḷhapāsavasaṃgato migo,",
  "atk-s0517a:126_4": "ahituṇḍikahatthagato sappo,",
  "atk-s0517a:126_5": "mahāpaṅkapakkhando kuñjaro,",
  "atk-s0517a:126_6": "supaṇṇamukhagato nāgarājā,",
  "atk-s0517a:126_7": "rāhumukhapaviṭṭho cando,",
  "atk-s0517a:126_8": "sapattaparikkhitto purisotievamādayo tato tato muccitukāmā nissaritukāmāva honti,",
  "atk-s0517a:126_9": "evaṃ tassa yogino cittaṃ sabbasmā saṅkhāragatā muccitukāmaṃ nissaritukāmaṃ hoti.",
  "atk-s0517a:126_10": "Evañhi vuccamāne “muccitukāmassa muccitukamyatā”ti pāṭho yujjati.",
  "atk-s0517a:126_11": "Evañca sati “uppādaṃ muñcitukamyatā”tiādīsu “uppādā muccitukamyatā”tiādi vattabbaṃ hoti,",
  "atk-s0517a:126_12": "tasmā purimo eva attho sundarataro.",
  "atk-s0517a:126_13": "Athassa sabbasaṅkhāresu vigatālayassa sabbasaṅkhāragataṃ muñcitukāmassa muñcitukamyatāñāṇaṃ uppajjati.",
  "atk-s0517a:126_14": "So evaṃ sabbabhavayonigativiññāṇaṭṭhitisattāvāsagate sabhedake saṅkhāre muñcitukāmo muñcanassa upāyasampādanatthaṃ",
  "atk-s0517a:126_15": "puna te eva saṅkhāre paṭisaṅkhānupassanāñāṇena tilakkhaṇaṃ āropetvā vipassati.",
  "atk-s0517a:126_16": "Evañhi vipassato cassa aniccavasena nimittaṃ paṭisaṅkhāñāṇaṃ uppajjati,",
  "atk-s0517a:126_17": "dukkhavasena pavattaṃ paṭisaṅkhāñāṇaṃ uppajjati,",
  "atk-s0517a:126_18": "anattavasena nimittañca pavattañca paṭisaṅkhāñāṇaṃ uppajjati.",
  "atk-s0517a:126_19": "So paṭisaṅkhānupassanāñāṇena “sabbe saṅkhārā suññā”ti disvā tilakkhaṇaṃ āropetvā saṅkhāre pariggaṇhanto",
  "atk-s0517a:126_20": "bhayañca nandiñca vippahāya bhariyāya dosaṃ disvā vissaṭṭhabhariyo viya puriso tassā bhariyāya saṅkhāresu",
  "atk-s0517a:126_21": "udāsīno hoti majjhatto,",
  "atk-s0517a:126_22": "“aha”nti vā “mama”nti vā na gaṇhāti.",
  "atk-s0517a:126_23": "Tassa evaṃ jānato evaṃ passato tīsu bhavesu cittaṃ patilīyati paṭikuṭati paṭivattati na sampasāriyati.",
  "atk-s0517a:126_24": "Seyyathāpi nāma padumapalāse īsakaṃ poṇe udakaphusitāni patilīyanti paṭikuṭanti paṭivattanti na sampasāriyanti.",
  "atk-s0517a:126_25": "Seyyathāpi vā pana kukkuṭapattaṃ vā nhārudaddulaṃ vā aggimhi pakkhittaṃ patilīyati paṭikuṭati paṭivattati na sampasāriyati,",
  "atk-s0517a:126_26": "evaṃ tassa tīsu bhavesu cittaṃ patilīyati paṭikuṭati paṭivattati na sampasāriyati,",
  "atk-s0517a:126_27": "upekkhā saṇṭhāti.",
  "atk-s0517a:126_28": "Evamassa saṅkhārupekkhāñāṇaṃ uppannaṃ hoti.",
  "atk-s0517a:126_29": "Iminā saṅkhārupekkhāñāṇena saddhiṃ upari gotrabhuñāṇassa sādhakaṃ anulomañāṇaṃ pubbāparañāṇehi avuttampi vuttameva hotīti veditabbaṃ.",
  "atk-s0517a:126_30": "Vuttañhi bhagavatā –",
  "atk-s0517a:127_0": "“So vata,",
  "atk-s0517a:127_1": "bhikkhave,",
  "atk-s0517a:127_2": "bhikkhu kañci saṅkhāraṃ niccato samanupassanto anulomikāya khantiyā samannāgato bhavissatīti netaṃ ṭhānaṃ vijjati,",
  "atk-s0517a:127_3": "anulomikāya khantiyā asamannāgato sammattaniyāmaṃ okkamissatīti netaṃ ṭhānaṃ vijjati,",
  "atk-s0517a:127_4": "sammattaniyāmaṃ anokkamamāno sotāpattiphalaṃ vā sakadāgāmiphalaṃ vā anāgāmiphalaṃ vā arahattaphalaṃ vā sacchikarissatīti netaṃ ṭhānaṃ vijjatī”tiādi.",
  "atk-s0517a:128_0": "Vuttañca dhammasenāpatinā –",
  "atk-s0517a:129_0": "“Katihākārehi anulomikaṃ khantiṃ paṭilabhati?",
  "atk-s0517a:129_1": "Katihākārehi sammattaniyāmaṃ okkamati?",
  "atk-s0517a:129_2": "Cattālīsāya ākārehi anulomikaṃ khantiṃ paṭilabhati,",
  "atk-s0517a:129_3": "cattālīsāya ākārehi sammattaniyāmaṃ okkamatī”tiādi.",
  "atk-s0517a:130_0": "Paṭṭhāne cetaṃ vuttaṃ bhagavatā –",
  "atk-s0517a:131_0": "“Anulomaṃ gotrabhussa anantarapaccayena paccayo. Anulomaṃ vodānassa anantarapaccayena paccayo”tiādi.",
  "atk-s0517a:132_0": "Tassa hi taṃ saṅkhārupekkhāñāṇaṃ āsevantassa bhāventassa bahulīkarontassa adhimokkhasaddhā balavatarā hoti,",
  "atk-s0517a:132_1": "vīriyaṃ supaggahitaṃ,",
  "atk-s0517a:132_2": "sati sūpaṭṭhitā,",
  "atk-s0517a:132_3": "cittaṃ susamāhitaṃ,",
  "atk-s0517a:132_4": "saṅkhārupekkhāñāṇaṃ tikkhataraṃ pavattati.",
  "atk-s0517a:132_5": "Tassa idāni maggo uppajjissatīti saṅkhārupekkhāya saṅkhāre “aniccā”ti vā “dukkhā”ti vā “anattā”ti vā sammasitvā bhavaṅgaṃ otarati.",
  "atk-s0517a:132_6": "Bhavaṅgānantaraṃ saṅkhārupekkhāya katanayeneva saṅkhāre “aniccā”ti vā “dukkhā”ti vā “anattā”ti vā ārammaṇaṃ kurumānaṃ uppajjati manodvārāvajjanaṃ.",
  "atk-s0517a:132_7": "Tadanantaraṃ tatheva saṅkhāre ārammaṇaṃ katvā dve tīṇi cattāri vā javanacittāni uppajjanti.",
  "atk-s0517a:132_8": "Taṃsampayuttaṃ ñāṇaṃ anulomañāṇaṃ.",
  "atk-s0517a:132_9": "Tañhi purimānañca aṭṭhannaṃ vipassanāñāṇānaṃ tathakiccatāya anulometi,",
  "atk-s0517a:132_10": "upari ca pattabbānaṃ sattatiṃsāya bodhipakkhiyadhammānaṃ anulometi.",
  "atk-s0517a:132_11": "Yathā hi dhammiko rājā vinicchayaṭṭhāne nisinno aṭṭhannaṃ vohārikamahāmattānaṃ vinicchayaṃ sutvā agatigamanaṃ",
  "atk-s0517a:132_12": "pahāya majjhatto hutvā “evaṃ hotū”ti anumodamāno tesañca vinicchayassa anulometi,",
  "atk-s0517a:132_13": "porāṇassa ca rājadhammassa.",
  "atk-s0517a:132_14": "Tattha rājā viya anulomañāṇaṃ,",
  "atk-s0517a:132_15": "aṭṭha vohārikamahāmattā viya aṭṭha vipassanāñāṇāni,",
  "atk-s0517a:132_16": "porāṇarājadhammo viya sattatiṃsa bodhipakkhiyadhammā,",
  "atk-s0517a:132_17": "yathā rājā “evaṃ hotū”ti anumodamāno vohārikānañca vinicchayassa rājadhammassa ca anulometi,",
  "atk-s0517a:132_18": "evamidaṃ aniccādivasena saṅkhāre ārabbha uppajjamānānaṃ aṭṭhannañca vipassanāñāṇānaṃ tathakiccatāya anulometi,",
  "atk-s0517a:132_19": "upari ca pattabbānaṃ sattatiṃsāya bodhipakkhiyadhammānaṃ.",
  "atk-s0517a:132_20": "Tasmā anulomañāṇanti vuccati.",
  "atk-s0517a:133_0": "10.",
  "atk-s0517a:133_1": "Bahiddhā vuṭṭhānavivaṭṭane paññā gotrabhuñāṇanti ettha bahiddhāti saṅkhāranimittaṃ.",
  "atk-s0517a:133_2": "Tañhi ajjhattacittasantāne akusalakkhandhe upādāya bahiddhāti vuttaṃ.",
  "atk-s0517a:133_3": "Tasmā bahiddhā saṅkhāranimittamhā vuṭṭhāti vigataṃ hutvā uddhaṃ tiṭṭhatīti vuṭṭhānaṃ,",
  "atk-s0517a:133_4": "vivaṭṭati parāvaṭṭati parammukhaṃ hotīti vivaṭṭanaṃ,",
  "atk-s0517a:133_5": "vuṭṭhānañca taṃ vivaṭṭanañcāti vuṭṭhānavivaṭṭanaṃ.",
  "atk-s0517a:133_6": "Tenevāha –",
  "atk-s0517a:134_0": "“Gotrabhuñāṇaṃ samudayassa asamucchindanato pavattā na vuṭṭhāti,",
  "atk-s0517a:134_1": "nibbānārammaṇato pana nimittā vuṭṭhātīti ekato vuṭṭhānaṃ hotī”ti.",
  "atk-s0517a:135_0": "Puthujjanagottābhibhavanato ariyagottabhāvanato gotrabhu.",
  "atk-s0517a:135_1": "Idañhi anulomañāṇehi padumapalāsato udakamiva sabbasaṅkhārato patilīyamānacittassa anulomañāṇassa āsevanante",
  "atk-s0517a:135_2": "animittaṃ nibbānaṃ ārammaṇaṃ kurumānaṃ puthujjanagottaṃ puthujjanasaṅkhaṃ puthujjanabhūmiṃ atikkamamānaṃ",
  "atk-s0517a:135_3": "ariyagottaṃ ariyasaṅkhaṃ ariyabhūmiṃ okkamamānaṃ nibbānārammaṇe paṭhamāvattanapaṭhamābhogapaṭhamasamannāhārabhūtaṃ",
  "atk-s0517a:135_4": "maggassa anantarasamanantarāsevanaupanissayanatthivigatavasena chahi ākārehi paccayabhāvaṃ sādhayamānaṃ",
  "atk-s0517a:135_5": "sikhāppattaṃ vipassanāya muddhabhūtaṃ apunarāvattakaṃ uppajjati.",
  "atk-s0517a:136_0": "11.",
  "atk-s0517a:136_1": "Dubhato vuṭṭhānavivaṭṭane paññā magge ñāṇanti ettha dubhatoti ubhato,",
  "atk-s0517a:136_2": "dvayatoti vā vuttaṃ hoti.",
  "atk-s0517a:136_3": "Kilesānaṃ samucchindanato kilesehi ca tadanuvattakakkhandhehi ca nibbānārammaṇakaraṇato bahiddhā sabbasaṅkhāranimittehi",
  "atk-s0517a:136_4": "ca vuṭṭhāti vivaṭṭatīti dubhato vuṭṭhānavivaṭṭane paññā.",
  "atk-s0517a:136_5": "Tenevāha –",
  "atk-s0517a:137_0": "“Cattāripi maggañāṇāni animittārammaṇattā nimittato vuṭṭhahanti,",
  "atk-s0517a:137_1": "samudayassa samucchindanato pavattā vuṭṭhahantīti dubhato vuṭṭhānāni hontī”ti.",
  "atk-s0517a:138_0": "Magge ñāṇanti nibbānaṃ maggati pekkhati,",
  "atk-s0517a:138_1": "nibbānatthikehi vā maggīyati anvesīyati,",
  "atk-s0517a:138_2": "kilese vā mārento gacchati pavattatīti maggo,",
  "atk-s0517a:138_3": "tasmiṃ magge ñāṇaṃ.",
  "atk-s0517a:138_4": "Jātiggahaṇena ekavacanaṃ kataṃ.",
  "atk-s0517a:138_5": "Tañhi gotrabhuñāṇassa anantaraṃ nibbānaṃ ārammaṇaṃ kurumānaṃ sayaṃvajjhe kilese niravasesaṃ samucchindamānaṃ",
  "atk-s0517a:138_6": "anamataggasaṃsāravaṭṭadukkhasamuddaṃ sosayamānaṃ sabbāpāyadvārāni pidahamānaṃ sattaariyadhanasammukhībhāvaṃ",
  "atk-s0517a:138_7": "kurumānaṃ aṭṭhaṅgikaṃ micchāmaggaṃ pajahamānaṃ sabbaverabhayāni vūpasamayamānaṃ sammāsambuddhassa orasaputtabhāvamupanayamānaṃ",
  "atk-s0517a:138_8": "aññāni ca anekāni ānisaṃsasatāni paṭilābhayamānaṃ maggañāṇaṃ uppajjati.",
  "atk-s0517a:139_0": "Ṭhātuṃ icchaṃ puriso, laṅghitvā mātikāya paratīre;",
  "atk-s0517a:140_0": "Vegenāgamma yathā, gaṇhitvā orimatiratarubaddhaṃ.",
  "atk-s0517a:141_0": "Rajjuṃ vā daṇḍaṃ vā, ullaṅghitvāna pāraninnatanu;",
  "atk-s0517a:142_0": "Pārāpanno pana taṃ, muñciya vedhaṃ patiṭṭhahati pāre.",
  "atk-s0517a:143_0": "Evaṃ yogāvacaro, sakkāyamayamhi orime tīre;",
  "atk-s0517a:144_0": "Diṭṭhabhayo abhaye pana, ṭhātuṃ icchaṃ amatapāre.",
  "atk-s0517a:145_0": "Udayabbayānupassa, pabhutikavegena āgato rajjuṃ;",
  "atk-s0517a:146_0": "Rūpāvhaṃ daṇḍaṃ vā, taditarakhandhāvhayaṃ sammā.",
  "atk-s0517a:147_0": "Gaṇhitvā āvajjana, cittena hi pubbavuttanayatova;",
  "atk-s0517a:148_0": "Anulomehullaṅghiya, nibbutininno tadāsanopagato.",
  "atk-s0517a:149_0": "Taṃ muñciya gotrabhunā, aladdhaāsevanena tu pavedhaṃ;",
  "atk-s0517a:150_0": "Patito saṅkhatapāre, tato patiṭṭhāti maggañāṇena.",
  "atk-s0517a:151_0": "Passitukāmo candaṃ, cande channamhi abbhapaṭalehi;",
  "atk-s0517a:152_0": "Thulakasukhumasukhumesu, abbhesu haṭesu vāyunā kamato.",
  "atk-s0517a:153_0": "Candaṃ passeyya naro, yathā tathevānulomañāṇehi kamā;",
  "atk-s0517a:154_0": "Saccacchādakamohe, vināsite pekkhate hi gotrabhu amataṃ.",
  "atk-s0517a:155_0": "Vātā viya te candaṃ, amataṃ na hi pekkharenulomāni;",
  "atk-s0517a:156_0": "Puriso abbhāni yathā, gotrabhu na tamaṃ vinodeti.",
  "atk-s0517a:157_0": "Bhamitamhi cakkayante, ṭhito naro aññadinnasaññāya;",
  "atk-s0517a:158_0": "Usupāte phalakasataṃ, apekkhamāno yathā vijjhe.",
  "atk-s0517a:159_0": "Evamidha maggañāṇaṃ, gotrabhunā dinnasaññamavihāya;",
  "atk-s0517a:160_0": "Nibbāne vattantaṃ, lobhakkhandhādike padāleti.",
  "atk-s0517a:161_0": "Saṃsāradukkhajaladhiṃ, sosayati pidahati duggatidvāraṃ;",
  "atk-s0517a:162_0": "Kurute ca ariyadhaninaṃ, micchāmaggañca pajahāti.",
  "atk-s0517a:163_0": "Verabhayāni samayate, karoti nāthassa orasasutattaṃ;",
  "atk-s0517a:164_0": "Aññe ca anekasate, ānīsaṃse dadāti ñāṇamidanti.",
  "atk-s0517a:165_0": "12.",
  "atk-s0517a:165_1": "Payogappaṭippassaddhipaññā phale ñāṇanti ettha payogoti bhuso yogo,",
  "atk-s0517a:165_2": "phalasacchikiriyāya maggabhāvanāya ubhato vuṭṭhānapayogo,",
  "atk-s0517a:165_3": "tassa payogassa paṭippassambhanaṃ niṭṭhānaṃ payogapaṭippassaddhi. Kiṃ taṃ?",
  "atk-s0517a:165_4": "Catumaggakiccapariyosānaṃ.",
  "atk-s0517a:165_5": "Tassā payogapaṭippassaddhiyā hetubhūtāya pavattā phale paññā payogappaṭippassaddhipaññā.",
  "atk-s0517a:165_6": "Phalati vipaccatīti phalaṃ,",
  "atk-s0517a:165_7": "tasmiṃ phale taṃsampayuttaṃ ñāṇaṃ.",
  "atk-s0517a:165_8": "Ekekassa hi maggañāṇassa anantarā tassa tasseva vipākabhūtāni nibbānārammaṇāni tīṇi vā dve vā ekaṃ vā phalacittāni uppajjanti.",
  "atk-s0517a:165_9": "Anantaravipākattāyeva lokuttarakusalānaṃ “samādhimānantarikaññamāhū”ti ca,",
  "atk-s0517a:165_10": "“dandhaṃ ānantarikaṃ pāpuṇāti āsavānaṃ khayāyā”ti ca ādi vuttaṃ.",
  "atk-s0517a:165_11": "Yassa dve anulomāni,",
  "atk-s0517a:165_12": "tassa tatiyaṃ gotrabhu,",
  "atk-s0517a:165_13": "catutthaṃ maggacittaṃ,",
  "atk-s0517a:165_14": "tīṇi phalacittāni honti.",
  "atk-s0517a:165_15": "Yassa tīṇi anulomāni,",
  "atk-s0517a:165_16": "tassa catutthaṃ gotrabhu,",
  "atk-s0517a:165_17": "pañcamaṃ maggacittaṃ,",
  "atk-s0517a:165_18": "dve phalacittāni honti.",
  "atk-s0517a:165_19": "Yassa cattāri anulomāni,",
  "atk-s0517a:165_20": "tassa pañcamaṃ gotrabhu,",
  "atk-s0517a:165_21": "chaṭṭhaṃ maggacittaṃ,",
  "atk-s0517a:165_22": "ekaṃ phalacittaṃ hoti.",
  "atk-s0517a:165_23": "Idaṃ maggavīthiyaṃ phalaṃ.",
  "atk-s0517a:165_24": "Kālantaraphalaṃ pana samāpattivasena uppajjamānaṃ nirodhā vuṭṭhahantassa uppajjamānañca eteneva saṅgahitaṃ.",
  "atk-s0517a:166_0": "13.",
  "atk-s0517a:166_1": "Chinnavaṭumānupassane paññāti tena tena ariyamaggena samucchinnaṃ taṃ taṃ upakkilesaṃ pacchā passane paññā.",
  "atk-s0517a:166_2": "Vimuttiñāṇanti vimuttiyā ñāṇaṃ.",
  "atk-s0517a:166_3": "Vimuttīti ca upakkilesehi vimuttaṃ parisuddhaṃ cittaṃ,",
  "atk-s0517a:166_4": "vimuttabhāvo vā.",
  "atk-s0517a:166_5": "Tassā vimuttiyā jānanaṃ ñāṇaṃ vimuttiñāṇaṃ.",
  "atk-s0517a:166_6": "Kilesehi vimuttaṃ cittasantatimpi kilesehi vimuttabhāvampi paccavekkhanto kilesehi na vinā paccavekkhatīti",
  "atk-s0517a:166_7": "etena pahīnakilesapaccavekkhaṇaṃ vuttaṃ hoti.",
  "atk-s0517a:166_8": "“Vimuttasmiṃ vimuttamiti ñāṇaṃ hotī”ti hi idameva sandhāya vuttaṃ.",
  "atk-s0517a:166_9": "Avasiṭṭhakilesapaccavekkhaṇaṃ pana avuttampi imināva vuttaṃ hotīti gahetabbaṃ.",
  "atk-s0517a:166_10": "Vuttañca –",
  "atk-s0517a:167_0": "“Vuttamhi ekadhamme, ye dhammā ekalakkhaṇā tena;",
  "atk-s0517a:168_0": "Vuttā bhavanti sabbe, iti vutto lakkhaṇo hāro”ti. ;",
  "atk-s0517a:169_0": "Atha vā arahato avasiṭṭhakilesapaccavekkhaṇābhāvā catunnaṃ ariyānaṃ labbhamānaṃ pahīnakilesapaccavekkhaṇameva vuttanti veditabbaṃ.",
  "atk-s0517a:170_0": "14.",
  "atk-s0517a:170_1": "Tadā samudāgate dhamme passane paññāti tadā maggakkhaṇe phalakkhaṇe ca samudāgate paṭilābhavasena ca",
  "atk-s0517a:170_2": "paṭivedhavasena ca samāgate sampatte samaṅgibhūte maggaphaladhamme catusaccadhamme ca passanā pekkhaṇā",
  "atk-s0517a:170_3": "pajānanā paññā.",
  "atk-s0517a:170_4": "Paccavekkhaṇe ñāṇanti nivattitvā bhusaṃ passanaṃ jānanaṃ ñāṇaṃ.",
  "atk-s0517a:170_5": "Iminā ca ñāṇadvayena paccavekkhaṇañāṇāni vuttāni honti.",
  "atk-s0517a:170_6": "Sotāpannassa hi maggavīthiyaṃ sotāpattiphalapariyosāne cittaṃ bhavaṅgaṃ otarati,",
  "atk-s0517a:170_7": "tato bhavaṅgaṃ upacchinditvā maggapaccavekkhaṇatthāya manodvārāvajjanaṃ uppajjati,",
  "atk-s0517a:170_8": "tasmiṃ niruddhe paṭipāṭiyā satta maggapaccavekkhaṇajavanānīti.",
  "atk-s0517a:170_9": "Puna bhavaṅgaṃ otaritvā teneva nayena phalādīnaṃ paccavekkhaṇatthāya āvajjanādīni uppajjanti.",
  "atk-s0517a:170_10": "Yesaṃ uppattiyā esa maggaṃ paccavekkhati,",
  "atk-s0517a:170_11": "phalaṃ paccavekkhati,",
  "atk-s0517a:170_12": "pahīnakilese paccavekkhati,",
  "atk-s0517a:170_13": "avasiṭṭhakilese paccavekkhati,",
  "atk-s0517a:170_14": "nibbānaṃ paccavekkhati.",
  "atk-s0517a:170_15": "So hi “iminā vatāhaṃ maggena āgato”ti maggaṃ paccavekkhati,",
  "atk-s0517a:170_16": "tato “ayaṃ me ānisaṃso laddho”ti phalaṃ paccavekkhati,",
  "atk-s0517a:170_17": "tato “ime nāma me kilesā pahīnā”ti pahīnakilese paccavekkhati,",
  "atk-s0517a:170_18": "tato “ime nāma me kilesā avasiṭṭhā”ti uparimaggavajjhe kilese paccavekkhati,",
  "atk-s0517a:170_19": "avasāne “ayaṃ me dhammo ārammaṇato paṭiladdho”ti amataṃ nibbānaṃ paccavekkhati.",
  "atk-s0517a:170_20": "Iti sotāpannassa ariyasāvakassa pañca paccavekkhaṇāni honti.",
  "atk-s0517a:170_21": "Yathā ca sotāpannassa,",
  "atk-s0517a:170_22": "evaṃ sakadāgāmianāgāmīnampi.",
  "atk-s0517a:170_23": "Arahato pana avasiṭṭhakilesapaccavekkhaṇaṃ nāma natthīti cattāriyeva paccavekkhaṇāni.",
  "atk-s0517a:170_24": "Evaṃ sabbāni ekūnavīsati paccavekkhaṇañāṇāni.",
  "atk-s0517a:170_25": "Ukkaṭṭhaparicchedoyeva ceso.",
  "atk-s0517a:170_26": "Pahīnāvasiṭṭhakilesapaccavekkhaṇaṃ sekkhānaṃ hoti vā na vā.",
  "atk-s0517a:170_27": "Tassa hi abhāvatoyeva mahānāmo sakko bhagavantaṃ pucchi “kosu nāma me dhammo ajjhattaṃ appahīno,",
  "atk-s0517a:170_28": "yena me ekadā lobhadhammāpi cittaṃ pariyādāya tiṭṭhantī”tiādi.",
  "atk-s0517a:171_0": "Ettha dhammaṭṭhitiñāṇādīnaṃ ekādasannaṃ ñāṇānaṃ vibhāvanatthāya ayaṃ upamā veditabbā –",
  "atk-s0517a:171_1": "yathā puriso “macche gahessāmī”ti macchakhippaṃ gahetvā tadanurūpe udake osāretvā khippamukhena hatthaṃ",
  "atk-s0517a:171_2": "otāretvā antoudake kaṇhasappaṃ macchasaññāya gīvāya daḷhaṃ gahetvā “mahā vata mayā maccho laddho”ti tuṭṭho",
  "atk-s0517a:171_3": "ukkhipitvā passanto sovatthikattayadassanena “sappo”ti sañjānitvā bhīto ādīnavaṃ disvā gahaṇe nibbinno",
  "atk-s0517a:171_4": "muñcitukāmo hutvā muñcanassa upāyaṃ karonto agganaṅguṭṭhato paṭṭhāya hatthaṃ nibbeṭhetvā bāhaṃ ukkhipitvā",
  "atk-s0517a:171_5": "uparisīse dve tayo vāre paribbhametvā sappaṃ dubbalaṃ katvā “gaccha re duṭṭhasappā”ti nissajjitvā vegena",
  "atk-s0517a:171_6": "thalaṃ āruyha ṭhitova “mahantassa vata bho sappassa mukhato muttomhī”ti haṭṭho āgatamaggaṃ olokeyya.",
  "atk-s0517a:172_0": "Tattha tassa purisassa macchasaññāya kaṇhasappaṃ daḷhaṃ gahetvā tussanaṃ viya imassa yogino ādito bālaputhujjanassa",
  "atk-s0517a:172_1": "aniccatādivasena bhayānakaṃ khandhapañcakaṃ niccādisaññāya “ahaṃ mamā”ti diṭṭhitaṇhāhi daḷhaṃ gahetvā tussanaṃ,",
  "atk-s0517a:172_2": "tassa khippamukhato sappaṃ nīharitvā sovatthikattayaṃ disvā “sappo”ti sañjānanaṃ viya sappaccayanāmarūpapariggahena",
  "atk-s0517a:172_3": "ghanavinibbhogaṃ katvā kalāpasammasanādīhi ñāṇehi khandhapañcakassa aniccatādilakkhaṇattayaṃ disvā “aniccaṃ",
  "atk-s0517a:172_4": "dukkhamanattā”ti tassa vavatthāpanaṃ,",
  "atk-s0517a:172_5": "tassa bhāyanaṃ viya imassa bhayatupaṭṭhānañāṇaṃ,",
  "atk-s0517a:172_6": "sappe ādīnavadassanaṃ viya ādīnavānupassanāñāṇaṃ,",
  "atk-s0517a:172_7": "sappagahaṇe nibbindanaṃ viya nibbidānupassanāñāṇaṃ,",
  "atk-s0517a:172_8": "sappaṃ muñcitukāmatā viya muñcitukamyatāñāṇaṃ,",
  "atk-s0517a:172_9": "muñcanassa upāyakaraṇaṃ viya paṭisaṅkhānupassanāñāṇaṃ,",
  "atk-s0517a:172_10": "sappaṃ paribbhametvā dubbalaṃ katvā nivattitvā ḍaṃsituṃ asamatthabhāvapāpanaṃ viya tilakkhaṇāropanena",
  "atk-s0517a:172_11": "saṅkhārupekkhānulomañāṇehi saṅkhāre paribbhametvā dubbalaṃ katvā puna niccasukhattākārena upaṭṭhātuṃ",
  "atk-s0517a:172_12": "asamatthatāpāpanaṃ,",
  "atk-s0517a:172_13": "sappavissajjanaṃ viya gotrabhuñāṇaṃ,",
  "atk-s0517a:172_14": "sappaṃ vissajjetvā thalaṃ āruyha ṭhānaṃ viya nibbānathalaṃ āruyha ṭhitaṃ maggaphalañāṇaṃ,",
  "atk-s0517a:172_15": "haṭṭhassa āgatamaggolokanaṃ viya maggādipaccavekkhaṇañāṇanti.",
  "atk-s0517a:173_0": "Imesañca sutamayañāṇādīnaṃ cuddasannaṃ ñāṇānaṃ uppattikkamena paṭipattikkamena ca desanakkamassa katattā",
  "atk-s0517a:173_1": "paccavekkhaṇesu paṭhamaṃ kilesapaccavekkhaṇaṃ hoti,",
  "atk-s0517a:173_2": "tato maggaphalanibbānapaccavekkhaṇānīti veditabbaṃ.",
  "atk-s0517a:174_0": "“Lokuttaraṃ jhānaṃ bhāveti niyyānikaṃ apacayagāmiṃ diṭṭhigatānaṃ pahānāya,",
  "atk-s0517a:174_1": "kāmarāgabyāpādānaṃ tanubhāvāya,",
  "atk-s0517a:174_2": "kāmarāgabyāpādānaṃ anavasesappahānāya,",
  "atk-s0517a:174_3": "rūparāgaarūparāgamānauddhaccaavijjānaṃ anavasesappahānāyā”ti ca kilesappahānaṃyeva adhikaṃ katvā maggapaṭipattiyā",
  "atk-s0517a:174_4": "vuttattā paṭipattānurūpeneva kilesapaccavekkhaṇassa ādibhāvo yujjati,",
  "atk-s0517a:174_5": "aṭṭhakathāyaṃ vuttakkamo pana dassitoyeva.",
  "atk-s0517a:174_6": "So pana kamo pañcavidho uppattikkamo pahānakkamo paṭipattikkamo bhūmikkamo desanakkamoti.",
  "atk-s0517a:175_0": "“Paṭhamaṃ kalalaṃ hoti, kalalā hoti abbudaṃ;",
  "atk-s0517a:176_0": "Abbudā jāyate pesi, pesi nibbattatī ghano”ti. –",
  "atk-s0517a:177_0": "Evamādi uppattikkamo.",
  "atk-s0517a:177_1": "“Dassanena pahātabbā dhammā,",
  "atk-s0517a:177_2": "bhāvanāya pahātabbā dhammā”ti evamādi pahānakkamo.",
  "atk-s0517a:177_3": "“Sīlavisuddhi cittavisuddhi diṭṭhivisuddhi kaṅkhāvitaraṇavisuddhi maggāmaggañāṇadassanavisuddhi paṭipadāñāṇadassanavisuddhi",
  "atk-s0517a:177_4": "ñāṇadassanavisuddhī”ti evamādi paṭipattikkamo.",
  "atk-s0517a:177_5": "“Kāmāvacarā dhammā,",
  "atk-s0517a:177_6": "rūpāvacarā dhammā,",
  "atk-s0517a:177_7": "arūpāvacarā dhammā”ti evamādi bhūmikkamo.",
  "atk-s0517a:177_8": "“Cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo”ti vā,",
  "atk-s0517a:177_9": "“anupubbikathaṃ kathesi.",
  "atk-s0517a:177_10": "Seyyathidaṃ –",
  "atk-s0517a:177_11": "dānakathaṃ sīlakathaṃ saggakathaṃ kāmānaṃ ādīnavaṃ okāraṃ saṃkilesaṃ nekkhamme ānisaṃsaṃ pakāsesī”ti vā evamādi desanakkamo.",
  "atk-s0517a:177_12": "Idha pana cuddasannaṃ ñāṇānaṃ uppattikkamo paṭipattikkamo ca tadubhayavasena paṭipāṭiyā desitattā desanakkamo cāti tayo kamā veditabbā.",
  "atk-s0517a:178_0": "15.",
  "atk-s0517a:178_1": "Idāni yasmā heṭṭhā sarūpena nāmarūpavavatthānañāṇaṃ na vuttaṃ,",
  "atk-s0517a:178_2": "tasmā pañcadhā nāmarūpappabhedaṃ dassetuṃ ajjhattavavatthāne paññā vatthunānatte ñāṇantiādīni pañca ñāṇāni uddiṭṭhāni.",
  "atk-s0517a:178_3": "Sakale hi nāmarūpe vutte yaṃ pariggahetuṃ sakkā,",
  "atk-s0517a:178_4": "yañca pariggahetabbaṃ,",
  "atk-s0517a:178_5": "taṃ pariggahessati.",
  "atk-s0517a:178_6": "Lokuttaranāmañhi pariggahetuñca na sakkā anadhigatattā,",
  "atk-s0517a:178_7": "na ca pariggahetabbaṃ avipassanūpagattā.",
  "atk-s0517a:178_8": "Tattha ajjhattavavatthāneti “evaṃ pavattamānā mayaṃ attāti gahaṇaṃ gamissāmā”ti iminā viya adhippāyena attānaṃ adhikāraṃ katvā pavattāti ajjhattā.",
  "atk-s0517a:178_9": "Ajjhattasaddo panāyaṃ gocarajjhatte niyakajjhatte ajjhattajjhatte visayajjhatteti catūsu atthesu dissati. “Tena, ānanda,",
  "atk-s0517a:178_10": "bhikkhunā tasmiṃyeva purimasmiṃ samādhinimitte ajjhattameva cittaṃ saṇṭhapetabbaṃ,",
  "atk-s0517a:178_11": "ajjhattarato samāhito”tiādīsu hi ayaṃ gocarajjhatte dissati.",
  "atk-s0517a:178_12": "“Ajjhattaṃ sampasādanaṃ,",
  "atk-s0517a:178_13": "ajjhattaṃ vā dhammesu dhammānupassī viharatī”tiādīsu niyakajjhatte.",
  "atk-s0517a:178_14": "“Cha ajjhattikāni āyatanāni,",
  "atk-s0517a:178_15": "ajjhattikā dhammā”tiādīsu ajjhattajjhatte.",
  "atk-s0517a:178_16": "“Ayaṃ kho,",
  "atk-s0517a:178_17": "panānanda,",
  "atk-s0517a:178_18": "vihāro tathāgatena abhisambuddho yadidaṃ sabbanimittānaṃ amanasikārā ajjhattaṃ suññataṃ upasampajja viharatī”tiādīsu visayajjhatte,",
  "atk-s0517a:178_19": "issariyaṭṭhāneti attho.",
  "atk-s0517a:178_20": "Phalasamāpatti hi buddhānaṃ issariyaṭṭhānaṃ nāma.",
  "atk-s0517a:178_21": "Idha pana ajjhattajjhatte daṭṭhabbo.",
  "atk-s0517a:178_22": "Tesaṃ ajjhattānaṃ vavatthāne ajjhattavavatthāne.",
  "atk-s0517a:178_23": "Vatthunānatteti vatthūnaṃ nānābhāve,",
  "atk-s0517a:178_24": "nānāvatthūsūti attho.",
  "atk-s0517a:178_25": "Ettha javanamanoviññāṇassa paccayabhūto bhavaṅgamanopi cakkhādipañcakaṃ viya uppattiṭṭhānattā vatthūti vutto.",
  "atk-s0517a:178_26": "Āvajjanampi tannissitameva kātabbaṃ.",
  "atk-s0517a:179_0": "16.",
  "atk-s0517a:180_0": "Bahiddhāti chahi ajjhattajjhattehi bahibhūtesu tesaṃ visayesu. Gocaranānatteti visayanānatte.",
  "atk-s0517a:181_0": "17.",
  "atk-s0517a:181_1": "Cariyāvavatthāneti viññāṇacariyāaññāṇacariyāñāṇacariyāvasena cariyānaṃ vavatthāne.",
  "atk-s0517a:181_2": "“Cariyavavatthāne”ti rassaṃ katvāpi paṭhanti.",
  "atk-s0517a:182_0": "18.",
  "atk-s0517a:182_1": "Catudhammavavatthāneti kāmāvacarabhūmiādīnaṃ cuddasannaṃ catukkānaṃ vasena catunnaṃ catunnaṃ dhammānaṃ vavatthāne.",
  "atk-s0517a:182_2": "Bhūmīti ca “bhūmigatañca vehāsaṭṭhañcā”tiādīsu pathaviyaṃ vattati.",
  "atk-s0517a:182_3": "“Abhūmiṃ tāta,",
  "atk-s0517a:182_4": "mā sevā”tiādīsu visaye.",
  "atk-s0517a:182_5": "“Sukhabhūmiyaṃ kāmāvacare”tiādīsu uppajjanaṭṭhāne.",
  "atk-s0517a:182_6": "Idha pana koṭṭhāse vattati.",
  "atk-s0517a:182_7": "Paricchedetipi vadanti.",
  "atk-s0517a:183_0": "19.",
  "atk-s0517a:183_1": "Navadhammavavatthāneti kāmāvacarakusalādivasena pāmojjamūlakavasena yoniso manasikāramūlakavasena ca navannaṃ navannaṃ dhammānaṃ vavatthāne.",
  "atk-s0517a:183_2": "Imesu ca pañcasu ñāṇesu paṭhamaṃ ajjhattadhammā vavatthāpetabbāti vatthunānatte ñāṇaṃ paṭhamaṃ vuttaṃ,",
  "atk-s0517a:183_3": "tato tesaṃ visayā vavatthāpetabbāti tadanantaraṃ gocaranānatte ñāṇaṃ vuttaṃ,",
  "atk-s0517a:183_4": "tato parāni tīṇi ñāṇāni tiṇṇaṃ catunnaṃ navannaṃ vasena gaṇanānulomena vuttāni.",
  "atk-s0517a:184_0": "20.",
  "atk-s0517a:184_1": "Idāni yasmā nāmarūpasseva pabhedato vavatthāpanañāṇaṃ ñātapariññā,",
  "atk-s0517a:184_2": "tadanantaraṃ tīraṇapariññā,",
  "atk-s0517a:184_3": "tadanantaraṃ pahānapariññāti tisso pariññā.",
  "atk-s0517a:184_4": "Taṃsambandhā ca bhāvanāsacchikiriyā honti,",
  "atk-s0517a:184_5": "tasmā dhammanānattañāṇānantaraṃ ñātaṭṭhe ñāṇādīni pañca ñāṇāni uddiṭṭhāni.",
  "atk-s0517a:184_6": "Tisso hi pariññā ñātapariññā tīraṇapariññā pahānapariññā ca.",
  "atk-s0517a:184_7": "Tattha “ruppanalakkhaṇaṃ rūpaṃ,",
  "atk-s0517a:184_8": "vedayitalakkhaṇā vedanā”ti evaṃ tesaṃ tesaṃ dhammānaṃ paccattalakkhaṇasallakkhaṇavasena pavattā paññā ñātapariññā nāma.",
  "atk-s0517a:184_9": "“Rūpaṃ aniccaṃ dukkhaṃ anattā,",
  "atk-s0517a:184_10": "vedanā aniccā dukkhā anattā”tiādinā nayena tesaṃ tesaṃ dhammānaṃ sāmaññalakkhaṇaṃ āropetvā pavattā lakkhaṇārammaṇikavipassanāpaññā tīraṇapariññā nāma.",
  "atk-s0517a:184_11": "Tesuyeva pana dhammesu niccasaññādipajahanavasena pavattā lakkhaṇārammaṇikavipassanāva pahānapariññā nāma.",
  "atk-s0517a:185_0": "Tattha saṅkhāraparicchedato paṭṭhāya yāva paccayapariggahā ñātapariññāya bhūmi.",
  "atk-s0517a:185_1": "Etasmiñhi antare dhammānaṃ paccattalakkhaṇapaṭivedhasseva ādhipaccaṃ hoti.",
  "atk-s0517a:185_2": "Kalāpasammasanato paṭṭhāya yāva udayabbayānupassanā tīraṇapariññāya bhūmi.",
  "atk-s0517a:185_3": "Etasmiñhi antare sāmaññalakkhaṇapaṭivedhasseva ādhipaccaṃ hoti.",
  "atk-s0517a:185_4": "Bhaṅgānupassanaṃ ādiṃ katvā upari pahānapariññāya bhūmi.",
  "atk-s0517a:185_5": "Tato paṭṭhāya hi “aniccato anupassanto niccasaññaṃ pajahati,",
  "atk-s0517a:185_6": "dukkhato anupassanto sukhasaññaṃ pajahati,",
  "atk-s0517a:185_7": "anattato anupassanto attasaññaṃ pajahati,",
  "atk-s0517a:185_8": "nibbindanto nandiṃ pajahati,",
  "atk-s0517a:185_9": "virajjanto rāgaṃ pajahati,",
  "atk-s0517a:185_10": "nirodhento samudayaṃ pajahati,",
  "atk-s0517a:185_11": "paṭinissajjanto ādānaṃ pajahatī”ti evaṃ niccasaññādipahānasādhikānaṃ sattannaṃ anupassanānaṃ ādhipaccaṃ hoti.",
  "atk-s0517a:186_0": "Tattha abhiññāpaññāti dhammānaṃ ruppanādisabhāvena jānanapaññā.",
  "atk-s0517a:186_1": "Sā hi sobhanaṭṭhena abhisaddena “tesaṃ tesaṃ dhammānaṃ sabhāvajānanavasena sobhanaṃ jānana”nti katvā abhiññāti vuccati.",
  "atk-s0517a:186_2": "Ñātaṭṭhe ñāṇanti jānanasabhāvaṃ ñāṇaṃ.",
  "atk-s0517a:187_0": "21.",
  "atk-s0517a:187_1": "Pariññāpaññāti jānanapaññā.",
  "atk-s0517a:187_2": "Sā hi byāpanaṭṭhena parisaddena “aniccādisāmaññalakkhaṇavasena sakiccasamāpanavasena vā byāpitaṃ jānana”nti katvā pariññāti vuccati.",
  "atk-s0517a:187_3": "Tīraṇaṭṭhe ñāṇanti upaparikkhaṇasabhāvaṃ,",
  "atk-s0517a:187_4": "sammasanasabhāvaṃ vā ñāṇaṃ.",
  "atk-s0517a:188_0": "22.",
  "atk-s0517a:188_1": "Pahāne paññāti niccasaññādīnaṃ pajahanā paññā,",
  "atk-s0517a:188_2": "pajahatīti vā,",
  "atk-s0517a:188_3": "pajahanti etenāti vā pahānaṃ.",
  "atk-s0517a:188_4": "Pariccāgaṭṭhe ñāṇanti pariccajanasabhāvaṃ ñāṇaṃ.",
  "atk-s0517a:189_0": "23.",
  "atk-s0517a:189_1": "Bhāvanāpaññāti vaḍḍhanapaññā.",
  "atk-s0517a:189_2": "Ekarasaṭṭhe ñāṇanti ekakiccasabhāvaṃ ñāṇaṃ,",
  "atk-s0517a:189_3": "vimuttirasena vā ekarasasabhāvaṃ ñāṇaṃ.",
  "atk-s0517a:190_0": "24.",
  "atk-s0517a:190_1": "Sacchikiriyāpaññāti paṭivedhavasena paṭilābhavasena vā paccakkhakaraṇapaññā.",
  "atk-s0517a:190_2": "Phassanaṭṭhe ñāṇanti tadubhayavaseneva vindanasabhāvaṃ ñāṇaṃ.",
  "atk-s0517a:191_0": "25- 28.",
  "atk-s0517a:191_1": "Idāni yasmā pahānabhāvanāsacchikiriyañāṇāni ariyamaggaphalasampayuttānipi honti,",
  "atk-s0517a:191_2": "tasmā tadanantaraṃ ariyapuggalānaṃyeva labbhamānāni cattāri paṭisambhidāñāṇāni uddiṭṭhāni.",
  "atk-s0517a:191_3": "Tatthāpi paccayuppanno attho dukkhasaccaṃ viya pākaṭo suviññeyyo cāti paṭhamaṃ atthapaṭisambhidāñāṇaṃ uddiṭṭhaṃ,",
  "atk-s0517a:191_4": "tassa atthassa hetudhammavisayattā tadanantaraṃ dhammapaṭisambhidāñāṇaṃ,",
  "atk-s0517a:191_5": "tadubhayassa niruttivisayattā tadanantaraṃ niruttipaṭisambhidāñāṇaṃ,",
  "atk-s0517a:191_6": "tesu tīsupi ñāṇesu pavattanato tadanantaraṃ paṭibhānapaṭisambhidāñāṇaṃ. Pa-",
  "atk-s0517a:191_7": "kāraṃ dīghaṃ katvā ca paṭhanti.",
  "atk-s0517a:192_0": "29- 31.",
  "atk-s0517a:192_1": "Ito parāni vihāraṭṭhe ñāṇādīni tīṇi ñāṇāni ariyānaṃyeva sambhavato paṭisambhidāpabhedato ca paṭisambhidāñāṇānantaraṃ uddiṭṭhāni.",
  "atk-s0517a:192_2": "Vihāraṭṭhe ñāṇañhi dhammapaṭisambhidā hoti,",
  "atk-s0517a:192_3": "samāpattaṭṭhe ñāṇaṃ atthapaṭisambhidā.",
  "atk-s0517a:192_4": "Dhammasabhāve ñāṇañhi paṭisambhidākathāyaṃ dhammapaṭisambhidāti vuttaṃ.",
  "atk-s0517a:192_5": "Nibbāne ñāṇaṃ pana atthapaṭisambhidā eva.",
  "atk-s0517a:192_6": "Tattha vihāranānatteti aniccānupassanādivasena nānāvipassanāvihāre.",
  "atk-s0517a:192_7": "Vihāraṭṭheti vipassanāvihārasabhāve.",
  "atk-s0517a:192_8": "Vihāroti ca sasampayuttā vipassanā eva.",
  "atk-s0517a:192_9": "Samāpattinānatteti animittādivasena nānāphalasamāpattiyaṃ.",
  "atk-s0517a:192_10": "Samāpattīti ca lokuttaraphalabhūtā cittacetasikadhammā.",
  "atk-s0517a:192_11": "Vihārasamāpattinānatteti ubhayavasena vuttaṃ.",
  "atk-s0517a:193_0": "32.",
  "atk-s0517a:193_1": "Tato vihārasamāpattiñāṇasādhakassa “dubhato vuṭṭhānavivaṭṭane paññā”ti pubbe vuttassāpi maggañāṇassa",
  "atk-s0517a:193_2": "āsavasamucchedasamatthataṃ anantaraphaladāyakattañca kāraṇena visesetvā aparenākārena vattukāmena tadeva",
  "atk-s0517a:193_3": "“ānantarikasamādhimhi ñāṇa”nti uddiṭṭhaṃ.",
  "atk-s0517a:193_4": "Tattha avikkhepaparisuddhattāti vikkhipati tena cittanti vikkhepo,",
  "atk-s0517a:193_5": "uddhaccassetaṃ nāmaṃ.",
  "atk-s0517a:193_6": "Na vikkhepo avikkhepo,",
  "atk-s0517a:193_7": "uddhaccapaṭipakkhassa samādhissetaṃ nāmaṃ.",
  "atk-s0517a:193_8": "Parisuddhassa bhāvo parisuddhattaṃ,",
  "atk-s0517a:193_9": "avikkhepassa parisuddhattaṃ avikkhepaparisuddhattaṃ,",
  "atk-s0517a:193_10": "tasmā avikkhepaparisuddhattā samādhissa parisuddhabhāvenāti attho.",
  "atk-s0517a:193_11": "Idañhi āsavasamucchedassa anantaraphaladāyakattassa ca kāraṇavacanaṃ.",
  "atk-s0517a:193_12": "Āsavasamucchedeti ettha āsavantīti āsavā,",
  "atk-s0517a:193_13": "cakkhutopi…pe…",
  "atk-s0517a:193_14": "manatopi sandanti pavattantīti vuttaṃ hoti.",
  "atk-s0517a:193_15": "Dhammato yāva gotrabhuṃ,",
  "atk-s0517a:193_16": "okāsato yāva bhavaggaṃ savantīti vā āsavā,",
  "atk-s0517a:193_17": "etaṃ dhammaṃ etañca okāsaṃ antokaritvā pavattantīti attho.",
  "atk-s0517a:193_18": "Antokaraṇattho hi ayaṃ ā- kāro.",
  "atk-s0517a:193_19": "Cirapārivāsikaṭṭhena madirādayo āsavā viyātipi āsavā.",
  "atk-s0517a:193_20": "Lokasmiñhi cirapārivāsikā madirādayo āsavāti vuccanti.",
  "atk-s0517a:193_21": "Yadi ca cirapārivāsikaṭṭhena āsavā,",
  "atk-s0517a:193_22": "eteyeva bhavitumarahanti.",
  "atk-s0517a:193_23": "Vuttañhetaṃ –",
  "atk-s0517a:194_0": "“Purimā,",
  "atk-s0517a:194_1": "bhikkhave,",
  "atk-s0517a:194_2": "koṭi na paññāyati avijjāya,",
  "atk-s0517a:194_3": "ito pubbe avijjā nāhosi,",
  "atk-s0517a:194_4": "atha pacchā samabhavī”tiādi.",
  "atk-s0517a:195_0": "Āyataṃ vā saṃsāradukkhaṃ savanti pasavantītipi āsavā,",
  "atk-s0517a:195_1": "samucchijjati etenāti samucchedo.",
  "atk-s0517a:195_2": "Paññāti kāmāsavādīnaṃ catunnaṃ āsavānaṃ samucchede paññā.",
  "atk-s0517a:196_0": "Ānantarikasamādhimhi ñāṇanti attano pavattisamanantaraṃ niyameneva phalappadānato ānantarikoti laddhanāmo maggasamādhi.",
  "atk-s0517a:196_1": "Na hi maggasamādhimhi uppanne tassa phaluppattinisedhako koci antarāyo atthi. Yathāha –",
  "atk-s0517a:197_0": "“Ayañca puggalo sotāpattiphalasacchikiriyāya paṭipanno assa,",
  "atk-s0517a:197_1": "kappassa ca uḍḍayhanavelā assa,",
  "atk-s0517a:197_2": "neva tāva kappo uḍḍayheyya,",
  "atk-s0517a:197_3": "yāvāyaṃ puggalo na sotāpattiphalaṃ sacchikaroti,",
  "atk-s0517a:197_4": "ayaṃ vuccati puggalo ṭhitakappī.",
  "atk-s0517a:197_5": "Sabbepi maggasamaṅgino puggalā ṭhitakappino”ti.",
  "atk-s0517a:198_0": "Idaṃ tena ānantarikasamādhinā sampayuttaṃ ñāṇaṃ.",
  "atk-s0517a:199_0": "33.",
  "atk-s0517a:199_1": "Iminā maggañāṇena phalappattānaṃ ariyānaṃyeva sambhavato imassa ñāṇassa anantaraṃ araṇavihārañāṇādīni cattāri ñāṇāni uddiṭṭhāni.",
  "atk-s0517a:199_2": "Tatrāpi ca arahatoyeva satatameva ca sambhavato araṇavihāre ñāṇaṃ paṭhamaṃ uddiṭṭhaṃ,",
  "atk-s0517a:199_3": "tadanantaraṃ nirodhassa anāgāmiarahantānaṃ sambhavepi bahusambhārattā visesena ca nirodhassa nibbānasammatattā ca nirodhasamāpattiyā ñāṇaṃ uddiṭṭhaṃ,",
  "atk-s0517a:199_4": "tadanantaraṃ parinibbānassa kālantare parinibbānakālaṃ āhacca ṭhitattā dīghakālikanti parinibbāne ñāṇaṃ uddiṭṭhaṃ,",
  "atk-s0517a:199_5": "tadanantaraṃ samasīsaṭṭhassa sabbakilesakhayānantaraṃ parinibbānakālaṃ āhacca ṭhitattā rassakālikanti samasīsaṭṭhe ñāṇaṃ uddiṭṭhaṃ.",
  "atk-s0517a:199_6": "Tattha santo cāti ca-",
  "atk-s0517a:199_7": "kāro dassanādhipateyyañca santo vihārādhigamo ca paṇītādhimuttatā cāti tīhipi padehi sambandhitabbo.",
  "atk-s0517a:199_8": "Dassananti vipassanāñāṇaṃ,",
  "atk-s0517a:199_9": "adhipatiyeva ādhipateyyaṃ,",
  "atk-s0517a:199_10": "adhipatito vā āgatattā ādhipateyyaṃ,",
  "atk-s0517a:199_11": "dassanañca taṃ ādhipateyyañcāti dassanādhipateyyaṃ.",
  "atk-s0517a:199_12": "Viharatīti vihāro,",
  "atk-s0517a:199_13": "viharanti tena vāti vihāro,",
  "atk-s0517a:199_14": "adhigammati pāpuṇīyatīti adhigamo,",
  "atk-s0517a:199_15": "vihāro eva adhigamo vihārādhigamo.",
  "atk-s0517a:199_16": "So ca kilesapariḷāhavirahitattā nibbutoti santo.",
  "atk-s0517a:199_17": "So ca arahattaphalasamāpattipaññā.",
  "atk-s0517a:199_18": "Uttamaṭṭhena atappakaṭṭhena ca paṇīto,",
  "atk-s0517a:199_19": "padhānabhāvaṃ nītoti vā paṇīto,",
  "atk-s0517a:199_20": "paṇīte adhimutto visaṭṭhacitto tapparamo paṇītādhimutto,",
  "atk-s0517a:199_21": "tassa bhāvo paṇītādhimuttatā.",
  "atk-s0517a:199_22": "Sā ca phalasamāpattādhimuttā pubbabhāgapaññā eva.",
  "atk-s0517a:200_0": "Araṇavihāreti nikkilesavihāre.",
  "atk-s0517a:200_1": "Rāgādayo hi raṇanti satte cuṇṇenti pīḷentīti raṇā,",
  "atk-s0517a:200_2": "raṇanti etehi sattā kandanti paridevantīti vā raṇā.",
  "atk-s0517a:200_3": "Vutto tividhopi vihāro.",
  "atk-s0517a:200_4": "Natthi etassa raṇāti araṇo.",
  "atk-s0517a:200_5": "Vividhe paccanīkadhamme haranti etenāti vihāro.",
  "atk-s0517a:200_6": "Tasmiṃ araṇe vihāre.",
  "atk-s0517a:200_7": "Niddesavāre vuttapaṭhamajjhānādīni ca paṇītādhimuttatāya eva saṅgahitāni.",
  "atk-s0517a:200_8": "Phalasamāpattiṃ samāpajjitukāmatāya hi paṭhamajjhānādiṃ samāpajjitvā vuṭṭhāya jhānasampayuttadhamme vipassati,",
  "atk-s0517a:200_9": "yā ca araṇavibhaṅgasuttante bhagavatā desitā araṇapaṭipadā,",
  "atk-s0517a:200_10": "sāpi imināva saṅgahitāti veditabbā.",
  "atk-s0517a:200_11": "Vuttañhi tattha bhagavatā –",
  "atk-s0517a:201_0": "“Araṇavibhaṅgaṃ vo,",
  "atk-s0517a:201_1": "bhikkhave,",
  "atk-s0517a:201_2": "desessāmi…pe…",
  "atk-s0517a:201_3": "na kāmasukhaṃ anuyuñjeyya hīnaṃ gammaṃ pothujjanikaṃ anariyaṃ anatthasaṃhitaṃ,",
  "atk-s0517a:201_4": "na ca attakilamathānuyogaṃ anuyuñjeyya dukkhaṃ anariyaṃ anatthasaṃhitaṃ. Ete kho,",
  "atk-s0517a:201_5": "bhikkhave,",
  "atk-s0517a:201_6": "ubho ante anupagamma majjhimā paṭipadā tathāgatena abhisambuddhā cakkhukaraṇī ñāṇakaraṇī upasamāya abhiññāya sambodhāya nibbānāya saṃvattati.",
  "atk-s0517a:201_7": "Ussādanañca jaññā,",
  "atk-s0517a:201_8": "apasādanañca jaññā,",
  "atk-s0517a:201_9": "ussādanañca ñatvā apasādanañca ñatvā nevussādeyya na apasādeyya,",
  "atk-s0517a:201_10": "dhammameva deseyya.",
  "atk-s0517a:201_11": "Sukhavinicchayaṃ jaññā,",
  "atk-s0517a:201_12": "sukhavinicchayaṃ ñatvā ajjhattaṃ sukhamanuyuñjeyya,",
  "atk-s0517a:201_13": "rahovādaṃ na bhāseyya,",
  "atk-s0517a:201_14": "sammukhā na khīṇaṃ bhaṇe,",
  "atk-s0517a:201_15": "ataramānova bhāseyya no taramāno,",
  "atk-s0517a:201_16": "janapadaniruttiṃ nābhiniveseyya,",
  "atk-s0517a:201_17": "samaññaṃ nātidhāveyyāti.",
  "atk-s0517a:201_18": "Ayamuddeso araṇavibhaṅgassa …pe… tatra,",
  "atk-s0517a:201_19": "bhikkhave,",
  "atk-s0517a:201_20": "yo kāmapaṭisandhisukhino somanassānuyogaṃ ananuyogo hīnaṃ…pe…",
  "atk-s0517a:201_21": "anatthasaṃhitaṃ,",
  "atk-s0517a:201_22": "adukkho eso dhammo avighāto anupāyāso apariḷāho sammāpaṭipadā.",
  "atk-s0517a:201_23": "Tasmā eso dhammo araṇo…pe… tatra,",
  "atk-s0517a:201_24": "bhikkhave,",
  "atk-s0517a:201_25": "yo attakilamathānuyogaṃ ananuyogo dukkhaṃ anariyaṃ anatthasaṃhitaṃ.",
  "atk-s0517a:201_26": "Adukkho eso dhammo …pe…",
  "atk-s0517a:201_27": "tasmā eso dhammo araṇo. Tatra,",
  "atk-s0517a:201_28": "bhikkhave,",
  "atk-s0517a:201_29": "yāyaṃ majjhimā paṭipadā tathāgatena abhisambuddhā…pe…",
  "atk-s0517a:201_30": "adukkho eso dhammo…pe…",
  "atk-s0517a:201_31": "tasmā eso dhammo araṇo…pe… tatra,",
  "atk-s0517a:201_32": "bhikkhave,",
  "atk-s0517a:201_33": "yāyaṃ nevussādanā na apasādanā dhammadesanā ca,",
  "atk-s0517a:201_34": "adukkho eso dhammo…pe…",
  "atk-s0517a:201_35": "tasmā eso dhammo araṇo…pe… tatra,",
  "atk-s0517a:201_36": "bhikkhave,",
  "atk-s0517a:201_37": "yadidaṃ nekkhammasukhaṃ pavivekasukhaṃ upasamasukhaṃ sambodhisukhaṃ,",
  "atk-s0517a:201_38": "adukkho eso dhammo…pe…",
  "atk-s0517a:201_39": "tasmā eso dhammo araṇo…pe… tatra,",
  "atk-s0517a:201_40": "bhikkhave,",
  "atk-s0517a:201_41": "yvāyaṃ rahovādo bhūto taccho atthasaṃhito,",
  "atk-s0517a:201_42": "adukkho eso dhammo…pe…",
  "atk-s0517a:201_43": "tasmā eso dhammo araṇo …pe… tatra,",
  "atk-s0517a:201_44": "bhikkhave,",
  "atk-s0517a:201_45": "yvāyaṃ sammukhā khīṇavādo bhūto taccho atthasaṃhito,",
  "atk-s0517a:201_46": "adukkho eso dhammo…pe…",
  "atk-s0517a:201_47": "tasmā eso dhammo araṇo…pe… tatra,",
  "atk-s0517a:201_48": "bhikkhave,",
  "atk-s0517a:201_49": "yadidaṃ ataramānassa bhāsitaṃ,",
  "atk-s0517a:201_50": "adukkho eso dhammo…pe…",
  "atk-s0517a:201_51": "tasmā eso dhammo araṇo…pe… tatra,",
  "atk-s0517a:201_52": "bhikkhave,",
  "atk-s0517a:201_53": "yvāyaṃ janapadaniruttiyā ca anabhiniveso samaññāya ca anatisāro,",
  "atk-s0517a:201_54": "adukkho eso dhammo…pe…",
  "atk-s0517a:201_55": "tasmā eso dhammo araṇoti.",
  "atk-s0517a:201_56": "Tasmātiha,",
  "atk-s0517a:201_57": "bhikkhave,",
  "atk-s0517a:201_58": "saraṇañca dhammaṃ jānissāma,",
  "atk-s0517a:201_59": "araṇañca dhammaṃ jānissāma.",
  "atk-s0517a:201_60": "Saraṇañca dhammaṃ ñatvā araṇañca dhammaṃ ñatvā araṇaṃ paṭipadaṃ paṭipajjissāmāti evañhi vo,",
  "atk-s0517a:201_61": "bhikkhave,",
  "atk-s0517a:201_62": "sikkhitabbaṃ.",
  "atk-s0517a:201_63": "Subhūti ca pana,",
  "atk-s0517a:201_64": "bhikkhave,",
  "atk-s0517a:201_65": "kulaputto araṇapaṭipadaṃ paṭipanno”ti.",
  "atk-s0517a:202_0": "Tattha majjhimā paṭipadā dassanādhipateyyena ca santena vihārādhigamena ca saṅgahitā.",
  "atk-s0517a:202_1": "Kāmasukhaṃ attakilamathaṃ ananuyogo majjhimā paṭipadā eva.",
  "atk-s0517a:202_2": "Arahato hi vipassanāpubbabhāgamajjhimā paṭipadā hoti,",
  "atk-s0517a:202_3": "arahattaphalasamāpatti aṭṭhaṅgamaggavasena majjhimā paṭipadā ca.",
  "atk-s0517a:202_4": "Sesā pana paṇītādhimuttatāya eva saṅgahitāti veditabbā.",
  "atk-s0517a:202_5": "Kiñcāpi sabbepi arahanto araṇavihārino,",
  "atk-s0517a:202_6": "aññe arahanto dhammaṃ desentā “sammāpaṭipanne sammāpaṭipannā”ti “micchāpaṭipanne micchāpaṭipannā”ti puggalavasenāpi",
  "atk-s0517a:202_7": "ussādanāpasādanāni katvā dhammaṃ desenti.",
  "atk-s0517a:202_8": "Subhūtitthero pana “ayaṃ micchāpaṭipadā,",
  "atk-s0517a:202_9": "ayaṃ sammāpaṭipadā”ti dhammavaseneva dhammaṃ desesi.",
  "atk-s0517a:202_10": "Teneva bhagavā taṃyeva araṇapaṭipadaṃ paṭipannoti ca vaṇṇesi,",
  "atk-s0517a:202_11": "“etadaggaṃ,",
  "atk-s0517a:202_12": "bhikkhave,",
  "atk-s0517a:202_13": "mama sāvakānaṃ bhikkhūnaṃ araṇavihārīnaṃ yadidaṃ subhūtī”ti ca araṇavihārīnaṃ aggaṭṭhāne ṭhapesīti.",
  "atk-s0517a:203_0": "34.",
  "atk-s0517a:203_1": "Dvīhi balehīti samathabalavipassanābalehi.",
  "atk-s0517a:203_2": "Samannāgatattāti yuttattā paripuṇṇattā vā.",
  "atk-s0517a:203_3": "Tayo cāti vibhattivipallāso,",
  "atk-s0517a:203_4": "tiṇṇañcāti vuttaṃ hoti.",
  "atk-s0517a:203_5": "Saṅkhārānanti vacīsaṅkhārakāyasaṅkhāracittasaṅkhārānaṃ.",
  "atk-s0517a:203_6": "Paṭippassaddhiyāti paṭippassaddhatthaṃ nirodhatthaṃ,",
  "atk-s0517a:203_7": "appavattatthanti vuttaṃ hoti.",
  "atk-s0517a:203_8": "Soḷasahīti aniccānupassanādīni aṭṭha,",
  "atk-s0517a:203_9": "maggaphalāni aṭṭhāti soḷasahi.",
  "atk-s0517a:203_10": "Ñāṇacariyāhīti ñāṇappavattīhi.",
  "atk-s0517a:203_11": "Navahīti rūpārūpāvacarasamādhi tadupacāro cāti navahi.",
  "atk-s0517a:203_12": "Vasibhāvatā paññāti lahutā,",
  "atk-s0517a:203_13": "yathāsukhavattanaṃ issariyaṃ vaso,",
  "atk-s0517a:203_14": "so assa atthīti vasī,",
  "atk-s0517a:203_15": "vasino bhāvo vasibhāvo,",
  "atk-s0517a:203_16": "vasibhāvo eva vasibhāvatā,",
  "atk-s0517a:203_17": "yathā pāṭikulyameva pāṭikulyatā.",
  "atk-s0517a:203_18": "Evaṃvidhā paññā vasibhāvatāya paññāti vā attho. Si-",
  "atk-s0517a:203_19": "kāraṃ dīghaṃ katvā ca paṭhanti.",
  "atk-s0517a:203_20": "Samannāgatattā ca paṭippassaddhiyā ca ñāṇacariyāhi ca samādhicariyāhi cāti ca-",
  "atk-s0517a:203_21": "kāro sambandhitabbo.",
  "atk-s0517a:204_0": "Nirodhasamāpattiyā ñāṇanti anāgāmiarahantānaṃ nirodhasamāpattinimittaṃ ñāṇaṃ,",
  "atk-s0517a:204_1": "yathā ajinamhi haññate dīpīti.",
  "atk-s0517a:204_2": "Nirodhasamāpattīti ca nevasaññānāsaññāyatanassa abhāvamattaṃ,",
  "atk-s0517a:204_3": "na koci dhammo,",
  "atk-s0517a:204_4": "paññattimattaṃ abhāvamattattā nirodhoti ca.",
  "atk-s0517a:204_5": "Samāpajjantena samāpajjīyati nāmāti samāpattīti ca vuccati.",
  "atk-s0517a:205_0": "35.",
  "atk-s0517a:205_1": "Sampajānassāti sammā pakārehi jānātīti sampajāno.",
  "atk-s0517a:205_2": "Tassa sampajānassa.",
  "atk-s0517a:205_3": "Pavattapariyādāneti pavattanaṃ pavattaṃ,",
  "atk-s0517a:205_4": "samudācāroti attho.",
  "atk-s0517a:205_5": "Kilesapavattaṃ khandhapavattañca.",
  "atk-s0517a:205_6": "Tassa pavattassa pariyādānaṃ parikkhayo appavatti pavattapariyādānaṃ.",
  "atk-s0517a:205_7": "Tasmiṃ pavattapariyādāne.",
  "atk-s0517a:205_8": "Parinibbāne ñāṇanti arahato kāmacchandādīnaṃ parinibbānaṃ appavattaṃ anupādisesaparinibbānañca paccavekkhantassa",
  "atk-s0517a:205_9": "tasmiṃ kilesaparinibbāne khandhaparinibbāne ca pavattaṃ ñāṇaṃ.",
  "atk-s0517a:206_0": "36.",
  "atk-s0517a:206_1": "Sabbadhammānanti sabbesaṃ tebhūmakadhammānaṃ.",
  "atk-s0517a:206_2": "Sammā samucchedeti santatisamucchedavasena suṭṭhu nirodhe.",
  "atk-s0517a:206_3": "Nirodhe ca anupaṭṭhānatāti nirodhe gate puna na upaṭṭhānatāya,",
  "atk-s0517a:206_4": "puna anuppattiyanti attho.",
  "atk-s0517a:206_5": "Sammāsamucchede ca nirodhe ca anupaṭṭhānatā cāti ca-",
  "atk-s0517a:206_6": "kāro sambandhitabbo.",
  "atk-s0517a:207_0": "Samasīsaṭṭhe ñāṇanti nekkhammādīni sattatiṃsa samāni,",
  "atk-s0517a:207_1": "taṇhādīni terasa sīsāni.",
  "atk-s0517a:207_2": "Paccanīkadhammānaṃ samitattā samāni,",
  "atk-s0517a:207_3": "yathāyogaṃ padhānattā ca koṭittā ca sīsāni.",
  "atk-s0517a:207_4": "Ekasmiṃ iriyāpathe vā ekasmiṃ roge vā sabhāgasantativasena ekasmiṃ jīvitindriye vā nekkhammādīni samāni",
  "atk-s0517a:207_5": "ca saddhādīni sīsāni ca assa santīti samasīsī,",
  "atk-s0517a:207_6": "samasīsissa attho samasīsaṭṭho.",
  "atk-s0517a:207_7": "Tasmiṃ samasīsaṭṭhe,",
  "atk-s0517a:207_8": "samasīsibhāveti attho.",
  "atk-s0517a:207_9": "Ekasmiṃ iriyāpathe roge vā sabhāgasantativasena jīvite vā vipassanaṃ ārabhitvā tasmiṃyeva iriyāpathe",
  "atk-s0517a:207_10": "roge sabhāgajīvite vā cattāri maggaphalāni patvā,",
  "atk-s0517a:207_11": "tasmiṃyeva parinibbāyantassa arahatoyeva samasīsibhāvo hotīti tasmiṃ samasīsibhāve ñāṇanti vuttaṃ hoti.",
  "atk-s0517a:207_12": "Vuttañca puggalapaññattiyaṃ,",
  "atk-s0517a:207_13": "tassā ca aṭṭhakathāyaṃ –",
  "atk-s0517a:208_0": "“Katamo ca puggalo samasīsī?",
  "atk-s0517a:208_1": "Yassa puggalassa apubbaṃ acarimaṃ āsavapariyādānañca hoti jīvitapariyādānañca.",
  "atk-s0517a:208_2": "Ayaṃ vuccati puggalo samasīsī”ti.",
  "atk-s0517a:209_0": "“Samasīsiniddese apubbaṃ acarimanti apure apacchā,",
  "atk-s0517a:209_1": "santatipaccuppannavasena ekavāraṃyeva,",
  "atk-s0517a:209_2": "ekakālaṃyevāti attho.",
  "atk-s0517a:209_3": "Pariyādānanti parikkhayo.",
  "atk-s0517a:209_4": "Ayanti ayaṃ puggalo samasīsī nāma vuccati.",
  "atk-s0517a:209_5": "So panesa tividho hoti iriyāpathasamasīsī rogasamasīsī jīvitasamasīsīti.",
  "atk-s0517a:209_6": "Tattha yo caṅkamantova vipassanaṃ ārabhitvā arahattaṃ patvā caṅkamantova parinibbāti,",
  "atk-s0517a:209_7": "yo ṭhitakova vipassanaṃ ārabhitvā arahattaṃ patvā ṭhitakova parinibbāti,",
  "atk-s0517a:209_8": "yo nisinnova vipassanaṃ ārabhitvā arahattaṃ patvā nisinnova parinibbāti,",
  "atk-s0517a:209_9": "yo nipannova vipassanaṃ ārabhitvā arahattaṃ patvā nipannova parinibbāti,",
  "atk-s0517a:209_10": "ayaṃ iriyāpathasamasīsī nāma.",
  "atk-s0517a:209_11": "Yo pana ekaṃ rogaṃ patvā antorogeyeva vipassanaṃ ārabhitvā arahattaṃ patvā teneva rogena parinibbāti,",
  "atk-s0517a:209_12": "ayaṃ rogasamasīsī nāma.",
  "atk-s0517a:209_13": "Kataro jīvitasamasīsī?",
  "atk-s0517a:209_14": "Terasa sīsāni.",
  "atk-s0517a:209_15": "Tattha kilesasīsaṃ avijjaṃ arahattamaggo pariyādiyati,",
  "atk-s0517a:209_16": "pavattasīsaṃ jīvitindriyaṃ cuticittaṃ pariyādiyati,",
  "atk-s0517a:209_17": "avijjāpariyādāyakaṃ cittaṃ jīvitindriyaṃ pariyādātuṃ na sakkoti,",
  "atk-s0517a:209_18": "jīvitindriyapariyādāyakaṃ cittaṃ avijjaṃ pariyādātuṃ na sakkoti.",
  "atk-s0517a:209_19": "Avijjāpariyādāyakaṃ cittaṃ aññaṃ,",
  "atk-s0517a:209_20": "jīvitindriyapariyādāyakaṃ cittaṃ aññaṃ.",
  "atk-s0517a:209_21": "Yassa cetaṃ sīsadvayaṃ samaṃ pariyādānaṃ gacchati,",
  "atk-s0517a:209_22": "so jīvitasamasīsī nāma.",
  "atk-s0517a:209_23": "Kathamidaṃ samaṃ hotīti?",
  "atk-s0517a:209_24": "Vārasamatāya.",
  "atk-s0517a:209_25": "Yasmiñhi vāre maggavuṭṭhānaṃ hoti.",
  "atk-s0517a:209_26": "Sotāpattimagge pañca paccavekkhaṇāni,",
  "atk-s0517a:209_27": "sakadāgāmimagge pañca,",
  "atk-s0517a:209_28": "anāgāmimagge pañca,",
  "atk-s0517a:209_29": "arahattamagge cattārīti ekūnavīsatime paccavekkhaṇañāṇe patiṭṭhāya bhavaṅgaṃ otaritvā parinibbāyati.",
  "atk-s0517a:209_30": "Imāya vārasamatāya eva ubhayasīsapariyādānampi samaṃ hoti nāma.",
  "atk-s0517a:209_31": "Tenāyaṃ puggalo ‘jīvitasamasīsī’ti vuccati.",
  "atk-s0517a:209_32": "Ayameva ca idha adhippeto”ti.",
  "atk-s0517a:210_0": "37.",
  "atk-s0517a:210_1": "Idāni yasmā sutamayasīlamayabhāvanāmayañāṇāni vaṭṭapādakāni sallekhā nāma na honti,",
  "atk-s0517a:210_2": "lokuttarapādakāneva etāni ca aññāni ca ñāṇāni sallekhāti vuccanti,",
  "atk-s0517a:210_3": "tasmā paccanīkasallekhanākārena pavattāni ñāṇāni dassetuṃ samasīsaṭṭhe ñāṇānantaraṃ sallekhaṭṭhe ñāṇaṃ uddiṭṭhaṃ.",
  "atk-s0517a:210_4": "Tattha puthunānattatejapariyādāne paññāti lokuttarehi asammissaṭṭhena puthūnaṃ rāgādīnañca nānattānaṃ",
  "atk-s0517a:210_5": "nānāsabhāvānaṃ kāmacchandādīnañca santāpanaṭṭhena “tejā”ti laddhanāmānaṃ dussīlyādīnañca pariyādāne khepane paññā,",
  "atk-s0517a:210_6": "nekkhammādimhi sattatiṃsabhede dhamme paññāti vuttaṃ hoti.",
  "atk-s0517a:210_7": "Atha vā puthubhūtā nānattabhūtā ca tejā eva tesaṃ puthubhūtānaṃ nānattabhūtānaṃ dussīlyādīnaṃ pañcannaṃ tejānaṃ pariyādāne paññāti attho.",
  "atk-s0517a:210_8": "Tejehiyeva puthūnaṃ nānattānañca saṅgahaṃ niddesavāre pakāsayissāma.",
  "atk-s0517a:211_0": "Sallekhaṭṭhe ñāṇanti paccanīkadhamme sallekhati samucchindatīti sallekho,",
  "atk-s0517a:211_1": "tasmiṃ nekkhammādike sattatiṃsappabhede sallekhasabhāve ñāṇaṃ.",
  "atk-s0517a:211_2": "“Pare vihiṃsakā bhavissanti,",
  "atk-s0517a:211_3": "mayamettha avihiṃsakā bhavissāmāti sallekho karaṇīyo”tiādinā nayena bhagavatā sallekhasuttante vutto",
  "atk-s0517a:211_4": "catucattālīsabhedopi sallekho iminā saṅgahitoyevāti veditabbo.",
  "atk-s0517a:212_0": "38.",
  "atk-s0517a:212_1": "Idāni sallekhe ṭhitena kattabbaṃ sammappadhānavīriyaṃ dassetuṃ tadanantaraṃ vīriyārambhe ñāṇaṃ uddiṭṭhaṃ.",
  "atk-s0517a:212_2": "Tattha asallīnattapahitattapaggahaṭṭheti kosajjavasena asallīno asaṅkucito attā assāti asallīnatto.",
  "atk-s0517a:212_3": "Attāti cittaṃ. Yathāha –",
  "atk-s0517a:213_0": "“Udakañhi nayanti nettikā, usukārā namayanti tejanaṃ;",
  "atk-s0517a:214_0": "Dāruṃ namayanti tacchakā, attānaṃ damayanti paṇḍitā”ti. ādi –",
  "atk-s0517a:215_0": "Kāye ca jīvite ca anapekkhatāya pahito pesito vissaṭṭho attā etenāti pahitatto.",
  "atk-s0517a:215_1": "Attāti attabhāvo. Yathāha –",
  "atk-s0517a:215_2": "“yā pana bhikkhunī attānaṃ vadhitvā vadhitvā rodeyyā”tiādi.",
  "atk-s0517a:215_3": "Asallīnatto ca so pahitatto cāti asallīnattapahitatto.",
  "atk-s0517a:215_4": "Sahajātadhamme paggaṇhāti upatthambhetīti paggaho,",
  "atk-s0517a:215_5": "paggaho eva attho paggahaṭṭho,",
  "atk-s0517a:215_6": "paggahasabhāvoti attho.",
  "atk-s0517a:215_7": "Asallīnattapahitattassa paggahaṭṭho asallīnattapahitattapaggahaṭṭho.",
  "atk-s0517a:215_8": "Tasmiṃ asallīnattapahitattapaggahaṭṭhe.",
  "atk-s0517a:215_9": "“Tasmātiha,",
  "atk-s0517a:215_10": "bhikkhave,",
  "atk-s0517a:215_11": "tumhepi appaṭivānaṃ padaheyyātha.",
  "atk-s0517a:215_12": "Kāmaṃ taco ca nhāru ca aṭṭhi ca avasissatu,",
  "atk-s0517a:215_13": "upasussatu sarīre maṃsalohitaṃ.",
  "atk-s0517a:215_14": "Yaṃ taṃ purisathāmena purisavīriyena purisaparakkamena pattabbaṃ,",
  "atk-s0517a:215_15": "na taṃ apāpuṇitvā vīriyassa saṇṭhānaṃ bhavissatī”ti vuttattā asallīnattapahitattavacanena padhānasmiṃ appaṭivānitā anivattanatā vuttā.",
  "atk-s0517a:215_16": "Paggahaṭṭhavacanena pana kosajjuddhaccavimuttaṃ samappavattaṃ vīriyaṃ vuttaṃ.",
  "atk-s0517a:216_0": "Vīriyārambhe ñāṇanti vīrabhāvo vīriyaṃ,",
  "atk-s0517a:216_1": "vīrānaṃ vā kammaṃ,",
  "atk-s0517a:216_2": "vidhinā vā nayena upāyena īrayitabbaṃ pavattayitabbanti vīriyaṃ.",
  "atk-s0517a:216_3": "Tadetaṃ ussāhalakkhaṇaṃ,",
  "atk-s0517a:216_4": "sahajātānaṃ dhammānaṃ upatthambhanarasaṃ,",
  "atk-s0517a:216_5": "asaṃsīdanabhāvapaccupaṭṭhānaṃ,",
  "atk-s0517a:216_6": "“saṃviggo yoniso padahatī”ti vacanato saṃvegapadaṭṭhānaṃ,",
  "atk-s0517a:216_7": "vīriyārambhavatthupadaṭṭhānaṃ vā.",
  "atk-s0517a:216_8": "Sammā āraddhaṃ sabbasampattīnaṃ mūlaṃ hotīti daṭṭhabbaṃ.",
  "atk-s0517a:216_9": "Vīriyasaṅkhāto ārambho vīriyārambho.",
  "atk-s0517a:216_10": "Iminā sesārambhe paṭikkhipati.",
  "atk-s0517a:216_11": "Ayañhi ārambhasaddo kamme āpattiyaṃ kiriyāyaṃ vīriye hiṃsāyaṃ vikopaneti anekesu atthesu āgato.",
  "atk-s0517a:217_0": "“Yaṃkiñci dukkhaṃ sambhoti, sabbaṃ ārambhapaccayā;",
  "atk-s0517a:218_0": "Ārambhānaṃ nirodhena, natthi dukkhassa sambhavo”ti. –",
  "atk-s0517a:219_0": "Ettha hi kammaṃ ārambhoti āgataṃ.",
  "atk-s0517a:219_1": "“Ārambhati ca vippaṭisārī ca hotī”ti ettha āpatti.",
  "atk-s0517a:219_2": "“Mahāyaññā mahārambhā,",
  "atk-s0517a:219_3": "na te honti mahapphalā”ti ettha yūpussāpanādikiriyā.",
  "atk-s0517a:219_4": "“Ārambhatha nikkamatha,",
  "atk-s0517a:219_5": "yuñjatha buddhasāsane”ti ettha vīriyaṃ.",
  "atk-s0517a:219_6": "“Samaṇaṃ gotamaṃ uddissa pāṇaṃ ārambhantī”ti ettha hiṃsā.",
  "atk-s0517a:219_7": "“Bījagāmabhūtagāmasamārambhā paṭivirato hotī”ti ettha chedanabhañjanādikaṃ vikopanaṃ.",
  "atk-s0517a:219_8": "Idha pana vīriyameva adhippetaṃ.",
  "atk-s0517a:219_9": "Tena vuttaṃ “vīriyasaṅkhāto ārambho vīriyārambho”ti.",
  "atk-s0517a:219_10": "Vīriyañhi ārabhanakavasena ārambhoti vuccati.",
  "atk-s0517a:219_11": "Tasmiṃ vīriyārambhe ñāṇaṃ.",
  "atk-s0517a:219_12": "Asallīnattā pahitattātipi paṭhanti,",
  "atk-s0517a:219_13": "asallīnabhāvena pahitabhāvenāti attho.",
  "atk-s0517a:219_14": "Purimapāṭhoyeva sundaro.",
  "atk-s0517a:219_15": "Keci pana “satidhammavicayavīriyapītisambojjhaṅgānaṃ samatā asallīnattatā,",
  "atk-s0517a:219_16": "satisamādhipassaddhiupekkhāsambojjhaṅgānaṃ samatā pahitattatā,",
  "atk-s0517a:219_17": "sattannaṃ sambojjhaṅgānaṃ samatā paggahaṭṭho”ti vaṇṇayanti.",
  "atk-s0517a:220_0": "39.",
  "atk-s0517a:220_1": "Idāni sammāvāyāmasiddhaṃ maggaphalaṃ pattena lokahitatthaṃ dhammadesanā kātabbāti dassetuṃ tadanantaraṃ atthasandassane ñāṇaṃ uddiṭṭhaṃ.",
  "atk-s0517a:220_2": "Tattha nānādhammappakāsanatāti sabbasaṅkhatāsaṅkhatavasena nānādhammānaṃ pakāsanatā dīpanatā desanatā.",
  "atk-s0517a:220_3": "Pakāsanatāti ca pakāsanā eva.",
  "atk-s0517a:220_4": "Atthasandassaneti nānāatthānaṃ paresaṃ sandassane.",
  "atk-s0517a:220_5": "Dhammā ca atthā ca te eva.",
  "atk-s0517a:221_0": "40.",
  "atk-s0517a:221_1": "Idāni paresaṃ dhammiyā kathāya sandassentassa tassa ariyapuggalassa yathāsabhāvadhammadesanākāraṇaṃ dassanavisuddhiṃ",
  "atk-s0517a:221_2": "dassetuṃ tadanantaraṃ dassanavisuddhiñāṇaṃ uddiṭṭhaṃ.",
  "atk-s0517a:221_3": "Tattha sabbadhammānaṃ ekasaṅgahatā nānattekattapaṭivedheti sabbesaṃ saṅkhatāsaṅkhatadhammānaṃ ekasaṅgahatāya",
  "atk-s0517a:221_4": "ca kāmacchandādīnaṃ nānattassa ca nekkhammādīnaṃ ekattassa ca paṭivedho,",
  "atk-s0517a:221_5": "abhisamayoti attho.",
  "atk-s0517a:221_6": "So pana maggapaññā phalapaññā ca.",
  "atk-s0517a:221_7": "Maggapaññā saccābhisamayakkhaṇe saccābhisamayavasena paṭivijjhatīti paṭivedho,",
  "atk-s0517a:221_8": "phalapaññā paṭividdhattā paṭivedho.",
  "atk-s0517a:221_9": "Ekasaṅgahatāti ettha jātisaṅgaho,",
  "atk-s0517a:221_10": "sañjātisaṅgaho,",
  "atk-s0517a:221_11": "kiriyāsaṅgaho,",
  "atk-s0517a:221_12": "gaṇanasaṅgahoti catubbidho saṅgaho.",
  "atk-s0517a:221_13": "Tattha “sabbe khattiyā āgacchantu,",
  "atk-s0517a:221_14": "sabbe brāhmaṇā,",
  "atk-s0517a:221_15": "sabbe vessā,",
  "atk-s0517a:221_16": "sabbe suddā āgacchantu”, “yā,",
  "atk-s0517a:221_17": "cāvuso visākha,",
  "atk-s0517a:221_18": "sammāvācā,",
  "atk-s0517a:221_19": "yo ca sammākammanto,",
  "atk-s0517a:221_20": "yo ca sammāājīvo,",
  "atk-s0517a:221_21": "ime dhammā sīlakkhandhe saṅgahitā”ti ayaṃ jātisaṅgaho nāma.",
  "atk-s0517a:221_22": "“Ekajātikā āgacchantū”ti vuttaṭṭhāne viya hi idha sabbe jātiyā ekasaṅgahitā.",
  "atk-s0517a:221_23": "“Sabbe kosalakā āgacchantu,",
  "atk-s0517a:221_24": "sabbe māgadhikā,",
  "atk-s0517a:221_25": "sabbe bhārukacchakā āgacchantu”, “yo,",
  "atk-s0517a:221_26": "cāvuso visākha,",
  "atk-s0517a:221_27": "sammāvāyāmo,",
  "atk-s0517a:221_28": "yā ca sammāsati,",
  "atk-s0517a:221_29": "yo ca sammāsamādhi,",
  "atk-s0517a:221_30": "ime dhammā samādhikkhandhe saṅgahitā”ti ayaṃ sañjātisaṅgaho nāma.",
  "atk-s0517a:221_31": "“Ekaṭṭhāne jātā saṃvaḍḍhā āgacchantū”ti vuttaṭṭhāne viya hi idha sabbe jātiṭṭhānena nivutthokāsena ekasaṅgahitā.",
  "atk-s0517a:221_32": "“Sabbe hatthārohā āgacchantu,",
  "atk-s0517a:221_33": "sabbe assārohā āgacchantu,",
  "atk-s0517a:221_34": "sabbe rathikā āgacchantu”, “yā,",
  "atk-s0517a:221_35": "cāvuso visākha,",
  "atk-s0517a:221_36": "sammādiṭṭhi,",
  "atk-s0517a:221_37": "yo ca sammāsaṅkappo,",
  "atk-s0517a:221_38": "ime dhammā paññākkhandhe saṅgahitā”ti ayaṃ kiriyāsaṅgaho nāma.",
  "atk-s0517a:221_39": "Sabbeva hi te attano kiriyākaraṇena ekasaṅgahitā.",
  "atk-s0517a:221_40": "“Cakkhāyatanaṃ katamaṃ khandhagaṇanaṃ gacchati,",
  "atk-s0517a:221_41": "cakkhāyatanaṃ rūpakkhandhagaṇanaṃ gacchati.",
  "atk-s0517a:221_42": "Hañci cakkhāyatanaṃ rūpakkhandhagaṇanaṃ gacchati,",
  "atk-s0517a:221_43": "tena vata re vattabbe cakkhāyatanaṃ rūpakkhandhena saṅgahita”nti ayaṃ gaṇanasaṅgaho nāma.",
  "atk-s0517a:221_44": "Ayamidha adhippeto.",
  "atk-s0517a:221_45": "Tathaṭṭhādīsu dvādasasu ākāresu visuṃ visuṃ ekena saṅgaho gaṇanaparicchedo etesanti ekasaṅgahā,",
  "atk-s0517a:221_46": "ekasaṅgahānaṃ bhāvo ekasaṅgahatā.",
  "atk-s0517a:222_0": "Dassanavisuddhiñāṇanti maggaphalañāṇaṃ dassanaṃ.",
  "atk-s0517a:222_1": "Dassanameva visuddhi dassanavisuddhi,",
  "atk-s0517a:222_2": "dassanavisuddhi eva ñāṇaṃ dassanavisuddhiñāṇaṃ.",
  "atk-s0517a:222_3": "Maggañāṇaṃ visujjhatīti dassanavisuddhi,",
  "atk-s0517a:222_4": "phalañāṇaṃ visuddhattā dassanavisuddhi.",
  "atk-s0517a:223_0": "41.",
  "atk-s0517a:223_1": "Idāni dassanavisuddhisādhakāni vipassanāñāṇāni dvidhā dassetuṃ tadanantaraṃ khantiñāṇapariyogāhaṇañāṇāni uddiṭṭhāni.",
  "atk-s0517a:223_2": "Tattha viditattā paññāti rūpakkhandhādīnaṃ aniccādito viditattā pavattā paññā.",
  "atk-s0517a:223_3": "Khantiñāṇanti viditameva khamatīti khanti,",
  "atk-s0517a:223_4": "khanti eva ñāṇaṃ khantiñāṇaṃ.",
  "atk-s0517a:223_5": "Etena adhivāsanakhantiṃ paṭikkhipati.",
  "atk-s0517a:223_6": "Etaṃ kalāpasammasanādivasena pavattaṃ taruṇavipassanāñāṇaṃ.",
  "atk-s0517a:224_0": "42.",
  "atk-s0517a:224_1": "Phuṭṭhattā paññāti rūpakkhandhādīnaṃ aniccādivasena ñāṇaphassena phuṭṭhattā pavattā paññā.",
  "atk-s0517a:224_2": "Pariyogāhaṇe ñāṇanti phuṭṭhameva pariyogāhati pavisatīti pariyogāhaṇaṃ ñāṇaṃ. Gā-",
  "atk-s0517a:224_3": "kāraṃ rassaṃ katvāpi paṭhanti.",
  "atk-s0517a:224_4": "Etaṃ bhaṅgānupassanādivasena pavattaṃ tikkhavipassanāñāṇaṃ.",
  "atk-s0517a:224_5": "Keci pana “vipassanāñāṇameva saddhāvāhissa khantiñāṇaṃ,",
  "atk-s0517a:224_6": "paññāvāhissa pariyogāhaṇañāṇa”nti vadanti.",
  "atk-s0517a:224_7": "Evaṃ sante etāni dve ñāṇāni ekassa na sambhavanti,",
  "atk-s0517a:224_8": "tadasambhave ekassa sāvakassa sattasaṭṭhi sāvakasādhāraṇañāṇāni na sambhavanti,",
  "atk-s0517a:224_9": "tasmā taṃ na yujjati.",
  "atk-s0517a:225_0": "43.",
  "atk-s0517a:225_1": "Idāni yasmā puthujjanā sekkhā ca vipassanūpage khandhādayo dhamme sakale eva sammasanti,",
  "atk-s0517a:225_2": "na tesaṃ ekadesaṃ,",
  "atk-s0517a:225_3": "tasmā tesaṃ padesavihāro na labbhati,",
  "atk-s0517a:225_4": "arahatoyeva yathāruci padesavihāro labbhatīti dassanavisuddhisādhakāni ñāṇāni vatvā tadanantaraṃ arahato",
  "atk-s0517a:225_5": "dassanavisuddhisiddhaṃ padesavihārañāṇaṃ uddiṭṭhaṃ.",
  "atk-s0517a:225_6": "Tattha samodahane paññāti khandhādīnaṃ ekadesassa vedanādhammassa samodahanapaññā,",
  "atk-s0517a:225_7": "sampiṇḍanapaññā rāsikaraṇapaññā.",
  "atk-s0517a:225_8": "Samodhāne paññātipi pāṭho,",
  "atk-s0517a:225_9": "soyeva attho.",
  "atk-s0517a:226_0": "Padesavihāre ñāṇanti khandhādīnaṃ padesena ekadesena avayavena vihāro padesavihāro,",
  "atk-s0517a:226_1": "tasmiṃ padesavihāre ñāṇaṃ.",
  "atk-s0517a:226_2": "Tattha padeso nāma khandhapadeso āyatanadhātusaccaindriyapaccayākārasatipaṭṭhānajhānanāmarūpadhammapadesoti nānāvidho.",
  "atk-s0517a:226_3": "Evaṃ nānāvidho cesa vedanā eva. Kathaṃ?",
  "atk-s0517a:226_4": "Pañcannaṃ khandhānaṃ vedanākkhandhavasena khandhekadeso,",
  "atk-s0517a:226_5": "dvādasannaṃ āyatanānaṃ vedanāvasena dhammāyatanekadeso,",
  "atk-s0517a:226_6": "aṭṭhārasannaṃ dhātūnaṃ vedanāvasena dhammadhātekadeso,",
  "atk-s0517a:226_7": "catunnaṃ saccānaṃ vedanāvasena dukkhasaccekadeso,",
  "atk-s0517a:226_8": "bāvīsatiyā indriyānaṃ pañcavedanindriyavasena indriyekadeso,",
  "atk-s0517a:226_9": "dvādasannaṃ paṭiccasamuppādaṅgānaṃ phassapaccayā vedanāvasena paccayākārekadeso,",
  "atk-s0517a:226_10": "catunnaṃ satipaṭṭhānānaṃ vedanānupassanāvasena satipaṭṭhānekadeso,",
  "atk-s0517a:226_11": "catunnaṃ jhānānaṃ sukhaupekkhāvasena jhānekadeso,",
  "atk-s0517a:226_12": "nāmarūpānaṃ vedanāvasena nāmarūpekadeso,",
  "atk-s0517a:226_13": "kusalādīnaṃ sabbadhammānaṃ vedanāvasena dhammekadesoti evaṃ vedanā eva khandhādīnaṃ padeso,",
  "atk-s0517a:226_14": "tassā vedanāya eva paccavekkhaṇavasena padesavihāro.",
  "atk-s0517a:227_0": "44.",
  "atk-s0517a:227_1": "Idāni yasmā samādhibhāvanāmayañāṇādīni bhāventā puthujjanā sekkhā ca te te bhāvetabbabhāvanādhamme adhipatī",
  "atk-s0517a:227_2": "jeṭṭhake katvā tena tena pahātabbe tappaccanīke nānāsabhāve dhamme anekādīnave ādīnavato paccavekkhitvā",
  "atk-s0517a:227_3": "tassa tassa bhāvanādhammassa vasena cittaṃ patiṭṭhapetvā te te paccanīkadhamme pajahanti.",
  "atk-s0517a:227_4": "Pajahantā vipassanākāle sabbasaṅkhāre suññato disvā pacchā samucchedena pajahanti,",
  "atk-s0517a:227_5": "tathā pajahantā ca ekābhisamayavasena saccāni paṭivijjhantā pajahanti.",
  "atk-s0517a:227_6": "Yathāvutteheva ākārehi sabbepi ariyā yathāyogaṃ paṭipajjanti,",
  "atk-s0517a:227_7": "tasmā padesavihārañāṇānantaraṃ saññāvivaṭṭañāṇādīni cha ñāṇāni yathākkamena uddiṭṭhāni.",
  "atk-s0517a:227_8": "Tattha adhipatattā paññāti nekkhammādīnaṃ adhipatibhāvena nekkhammādīni adhikāni katvā tadadhikabhāvena pavattā paññāti attho.",
  "atk-s0517a:227_9": "Saññāvivaṭṭe ñāṇanti saññāya vivaṭṭanaṃ parāvaṭṭanaṃ parammukhabhāvoti saññāvivaṭṭo,",
  "atk-s0517a:227_10": "yāya saññāya te te bhāvanādhamme adhipatiṃ karoti,",
  "atk-s0517a:227_11": "tāya saññāya hetubhūtāya,",
  "atk-s0517a:227_12": "karaṇabhūtāya vā tato tato kāmacchandādito vivaṭṭane ñāṇanti vuttaṃ hoti.",
  "atk-s0517a:227_13": "Etto vivaṭṭoti avuttepi yato vivaṭṭati,",
  "atk-s0517a:227_14": "tato eva vivaṭṭoti gayhati yathā vivaṭṭanānupassanāya.",
  "atk-s0517a:227_15": "Sā pana saññā sañjānanalakkhaṇā,",
  "atk-s0517a:227_16": "tadevetanti puna sañjānanapaccayanimittakaraṇarasā dāruādīsu tacchakādayo viya,",
  "atk-s0517a:227_17": "yathāgahitanimittavasena abhinivesakaraṇapaccupaṭṭhānā hatthidassakaandhā viya,",
  "atk-s0517a:227_18": "ārammaṇe anogāḷhavuttitāya aciraṭṭhānapaccupaṭṭhānā vā vijju viya,",
  "atk-s0517a:227_19": "yathāupaṭṭhitavisayapadaṭṭhānā tiṇapurisakesu migapotakānaṃ purisāti uppannasaññā viya.",
  "atk-s0517a:228_0": "45.",
  "atk-s0517a:228_1": "Nānatte paññāti nānāsabhāve bhāvetabbato aññasabhāve kāmacchandādike ādīnavadassanena pavattā paññā.",
  "atk-s0517a:228_2": "Nānatteti ca nimittatthe bhummavacanaṃ.",
  "atk-s0517a:228_3": "Nānattappahānaṃ vā nānattaṃ,",
  "atk-s0517a:228_4": "nānattappahānanimittaṃ nānattappahānahetu nekkhammādīsu paññāti adhippāyo.",
  "atk-s0517a:228_5": "Cetovivaṭṭe ñāṇanti cetaso kāmacchandādito vivaṭṭanaṃ nekkhammādīsu ñāṇaṃ.",
  "atk-s0517a:228_6": "Cetoti cettha cetanā adhippetā.",
  "atk-s0517a:228_7": "Sā cetanābhāvalakkhaṇā,",
  "atk-s0517a:228_8": "abhisandahanalakkhaṇā vā,",
  "atk-s0517a:228_9": "āyūhanarasā,",
  "atk-s0517a:228_10": "saṃvidahanapaccupaṭṭhānā sakiccaparakiccasādhakā jeṭṭhasissamahāvaḍḍhakiādayo viya.",
  "atk-s0517a:228_11": "Accāyikakammānussaraṇādīsu ca panāyaṃ sampayuttānaṃ ussāhanabhāvena pākaṭā hoti.",
  "atk-s0517a:229_0": "46.",
  "atk-s0517a:229_1": "Adhiṭṭhāne paññāti nekkhammādivasena cittassa patiṭṭhāpane paññā.",
  "atk-s0517a:229_2": "Cittavivaṭṭe ñāṇanti kāmacchandādipahānavasena cittassa vivaṭṭane ñāṇaṃ.",
  "atk-s0517a:229_3": "Cittañcettha vijānanalakkhaṇaṃ,",
  "atk-s0517a:229_4": "pubbaṅgamarasaṃ,",
  "atk-s0517a:229_5": "sandhānapaccupaṭṭhānaṃ,",
  "atk-s0517a:229_6": "nāmarūpapadaṭṭhānaṃ.",
  "atk-s0517a:230_0": "47.",
  "atk-s0517a:230_1": "Suññate paññāti attattaniyasuññatāya anattānattaniye pavattā anattānupassanā paññā.",
  "atk-s0517a:230_2": "Ñāṇavivaṭṭe ñāṇanti ñāṇameva abhinivesato vivaṭṭatīti vivaṭṭo,",
  "atk-s0517a:230_3": "taṃ ñāṇavivaṭṭabhūtaṃ ñāṇaṃ.",
  "atk-s0517a:231_0": "48.",
  "atk-s0517a:231_1": "Vosagge paññāti ettha vosajjatīti vosaggo,",
  "atk-s0517a:231_2": "kāmacchandādīnaṃ vosaggo nekkhammādimhi paññā.",
  "atk-s0517a:231_3": "Vimokkhavivaṭṭe ñāṇanti kāmacchandādikehi vimuccatīti vimokkho,",
  "atk-s0517a:231_4": "vimokkho eva vivaṭṭo vimokkhavivaṭṭo,",
  "atk-s0517a:231_5": "so eva ñāṇaṃ.",
  "atk-s0517a:232_0": "49.",
  "atk-s0517a:232_1": "Tathaṭṭhe paññāti ekekassa saccassa catubbidhe catubbidhe aviparītasabhāve kiccavasena asammohato pavattā paññā.",
  "atk-s0517a:232_2": "Saccavivaṭṭe ñāṇanti catūsu saccesu dubhato vuṭṭhānavasena vivaṭṭatīti saccavivaṭṭo,",
  "atk-s0517a:232_3": "so eva ñāṇaṃ.",
  "atk-s0517a:232_4": "Ekameva ñāṇaṃ adhipatikatadhammavasena saññāvivaṭṭoti,",
  "atk-s0517a:232_5": "pahātabbadhammavasena cetovivaṭṭoti,",
  "atk-s0517a:232_6": "cittapatiṭṭhāpanavasena cittavivaṭṭoti,",
  "atk-s0517a:232_7": "paccanīkapahānavasena vimokkhavivaṭṭoti evaṃ catudhā vuttaṃ.",
  "atk-s0517a:232_8": "Anattānupassanāva suññatākāravasena “ñāṇavivaṭṭe ñāṇa”nti vuttā.",
  "atk-s0517a:232_9": "Maggañāṇameva heṭṭhā “magge ñāṇa”nti ca,",
  "atk-s0517a:232_10": "“ānantarikasamādhimhi ñāṇa”nti ca dvidhā vuttaṃ,",
  "atk-s0517a:232_11": "vivaṭṭanākāravasena “saccavivaṭṭe ñāṇa”nti vuttaṃ.",
  "atk-s0517a:233_0": "50.",
  "atk-s0517a:233_1": "Idāni tassa saccavivaṭṭañāṇavasena pavattassa āsavānaṃ khaye ñāṇassa vasena pavattāni kamato cha abhiññāñāṇāni uddiṭṭhāni.",
  "atk-s0517a:233_2": "Tatthāpi lokapākaṭānubhāvattā ativimhāpananti paṭhamaṃ iddhividhañāṇaṃ uddiṭṭhaṃ,",
  "atk-s0517a:233_3": "cetopariyañāṇassa visayato dibbasotañāṇaṃ oḷārikavisayanti dutiyaṃ dibbasotañāṇaṃ uddiṭṭhaṃ,",
  "atk-s0517a:233_4": "sukhumavisayattā tatiyaṃ cetopariyañāṇaṃ uddiṭṭhaṃ.",
  "atk-s0517a:233_5": "Tīsu vijjāsu pubbenivāsacchādakātītatamavinodakattā paṭhamaṃ pubbenivāsānussatiñāṇaṃ uddiṭṭhaṃ,",
  "atk-s0517a:233_6": "paccuppannānāgatatamavinodakattā dutiyaṃ dibbacakkhuñāṇaṃ uddiṭṭhaṃ,",
  "atk-s0517a:233_7": "sabbatamasamucchedakattā tatiyaṃ āsavānaṃ khaye ñāṇaṃ uddiṭṭhaṃ.",
  "atk-s0517a:233_8": "Tattha kāyampīti rūpakāyampi.",
  "atk-s0517a:233_9": "Cittampīti pādakajjhānacittampi.",
  "atk-s0517a:233_10": "Ekavavatthānatāti parikammacittena ekato ṭhapanatāya ca dissamānakāyena,",
  "atk-s0517a:233_11": "adissamānakāyena vā gantukāmakāle yathāyogaṃ kāyassapi cittassapi missīkaraṇatāya cāti vuttaṃ hoti.",
  "atk-s0517a:233_12": "Kāyoti cettha sarīraṃ.",
  "atk-s0517a:233_13": "Sarīrañhi asucisañcayato kucchitānaṃ kesādīnañceva cakkhurogādīnaṃ rogasatānañca āyabhūtato kāyoti vuccati.",
  "atk-s0517a:233_14": "Sukhasaññañca lahusaññañcāti ettha catutthajjhānasampayuttaṃ ekaṃyeva saññaṃ ākāranānattato dvidhā katvā samuccayattho ca-",
  "atk-s0517a:233_15": "saddo payutto.",
  "atk-s0517a:233_16": "Catutthajjhānasmiñhi upekkhā santattā sukhanti vuttā,",
  "atk-s0517a:233_17": "taṃsampayuttā saññā sukhasaññā.",
  "atk-s0517a:233_18": "Sāyeva nīvaraṇehi ceva vitakkādipaccanīkehi ca vimuttattā lahusaññā.",
  "atk-s0517a:233_19": "Adhiṭṭhānavasenāti adhikaṃ katvā ṭhānavasena,",
  "atk-s0517a:233_20": "pavisanavasenāti adhippāyo.",
  "atk-s0517a:233_21": "Adhiṭṭhānavasena cāti ca-",
  "atk-s0517a:233_22": "saddo sambandhitabbo.",
  "atk-s0517a:233_23": "Ettāvatā sabbappakārassa iddhividhassa yathāyogaṃ kāraṇaṃ vuttaṃ.",
  "atk-s0517a:234_0": "Ijjhanaṭṭhe paññāti ijjhanasabhāve paññā.",
  "atk-s0517a:234_1": "Iddhividhe ñāṇanti ijjhanaṭṭhena iddhi,",
  "atk-s0517a:234_2": "nipphattiatthena paṭilābhaṭṭhena cāti vuttaṃ hoti.",
  "atk-s0517a:234_3": "Yañhi nipphajjati paṭilabbhati ca,",
  "atk-s0517a:234_4": "taṃ ijjhatīti vuccati. Yathāha –",
  "atk-s0517a:234_5": "“kāmaṃ kāmayamānassa,",
  "atk-s0517a:234_6": "tassa cetaṃ samijjhatī”ti.",
  "atk-s0517a:234_7": "Tathā “nekkhammaṃ ijjhatīti iddhi,",
  "atk-s0517a:234_8": "paṭiharatīti pāṭihāriyaṃ,",
  "atk-s0517a:234_9": "arahattamaggo ijjhatīti iddhi,",
  "atk-s0517a:234_10": "paṭiharatīti pāṭihāriya”nti.",
  "atk-s0517a:234_11": "Aparo nayo –",
  "atk-s0517a:234_12": "ijjhanaṭṭhena iddhi,",
  "atk-s0517a:234_13": "upāyasampadāyetaṃ adhivacanaṃ.",
  "atk-s0517a:234_14": "Upāyasampadā hi ijjhati adhippetaphalappasavanato. Yathāha –",
  "atk-s0517a:234_15": "“ayaṃ kho citto gahapati sīlavā kalyāṇadhammo,",
  "atk-s0517a:234_16": "sace paṇidahissati,",
  "atk-s0517a:234_17": "anāgatamaddhānaṃ rājā assaṃ cakkavattīti.",
  "atk-s0517a:234_18": "Ijjhissati hi sīlavato cetopaṇidhi visuddhattā”ti.",
  "atk-s0517a:234_19": "Aparo nayo –",
  "atk-s0517a:234_20": "etāya sattā ijjhantīti iddhi,",
  "atk-s0517a:234_21": "ijjhantīti iddhā vuddhā ukkaṃsagatā hontīti vuttaṃ hoti.",
  "atk-s0517a:234_22": "Iddhi eva vidhaṃ iddhividhaṃ,",
  "atk-s0517a:234_23": "iddhikoṭṭhāso iddhivikappoti attho.",
  "atk-s0517a:234_24": "Taṃ iddhividhaṃ ñāṇanti vuttaṃ hoti.",
  "atk-s0517a:235_0": "51.",
  "atk-s0517a:235_1": "Vitakkavipphāravasenāti dibbasotadhātuuppādanatthaṃ parikammakaraṇakāle saddanimittesu attano vitakkavipphāravasena vitakkavegavasena.",
  "atk-s0517a:235_2": "Vitakkoti cettha vitakketīti vitakko,",
  "atk-s0517a:235_3": "vitakkanaṃ vā vitakko,",
  "atk-s0517a:235_4": "ūhananti vuttaṃ hoti.",
  "atk-s0517a:235_5": "Svāyaṃ ārammaṇe cittassa abhiniropanalakkhaṇo,",
  "atk-s0517a:235_6": "āhananapariyāhananaraso.",
  "atk-s0517a:235_7": "Tathā hi tena yogāvacaro ārammaṇaṃ vitakkāhataṃ vitakkapariyāhataṃ karotīti vuccati.",
  "atk-s0517a:235_8": "Ārammaṇe cittassa ānayanapaccupaṭṭhāno,",
  "atk-s0517a:235_9": "tajjāsamannāhārena pana indriyena ca parikkhitte visaye anantarāyena uppajjanato āpāthagatavisayapadaṭṭhānoti vuccati.",
  "atk-s0517a:235_10": "Nānattekattasaddanimittānanti nānāsabhāvānaṃ ekasabhāvānañca saddanimittānaṃ.",
  "atk-s0517a:235_11": "Saddā eva cettha vitakkuppattikāraṇattā saṅkhāranimittattā ca nimittāni.",
  "atk-s0517a:235_12": "Bherisaddādivasena ekagghanībhūtā,",
  "atk-s0517a:235_13": "anekā vā saddā,",
  "atk-s0517a:235_14": "nānādisāsu vā saddā,",
  "atk-s0517a:235_15": "nānāsattānaṃ vā saddā nānattasaddā,",
  "atk-s0517a:235_16": "ekadisāya saddā,",
  "atk-s0517a:235_17": "ekasattassa vā saddā,",
  "atk-s0517a:235_18": "bherisaddādivasena ekekasaddā vā ekattasaddā.",
  "atk-s0517a:235_19": "Saddoti cettha sappatīti saddo,",
  "atk-s0517a:235_20": "kathīyatīti attho.",
  "atk-s0517a:235_21": "Pariyogāhaṇe paññāti pavisanapaññā,",
  "atk-s0517a:235_22": "pajānanapaññāti attho.",
  "atk-s0517a:235_23": "Sotadhātuvisuddhiñāṇanti savanaṭṭhena ca nijjīvaṭṭhena ca sotadhātu,",
  "atk-s0517a:235_24": "sotadhātukiccakaraṇavasena ca sotadhātu viyātipi sotadhātu,",
  "atk-s0517a:235_25": "parisuddhattā nirupakkilesattā visuddhi,",
  "atk-s0517a:235_26": "sotadhātu eva visuddhi sotadhātuvisuddhi,",
  "atk-s0517a:235_27": "sotadhātuvisuddhi eva ñāṇaṃ sotadhātuvisuddhiñāṇaṃ.",
  "atk-s0517a:236_0": "52.",
  "atk-s0517a:236_1": "Tiṇṇannaṃ cittānanti somanassasahagatadomanassasahagataupekkhāsahagatavasena tiṇṇannaṃ cittānaṃ.",
  "atk-s0517a:236_2": "Vipphārattāti vipphārabhāvena vegenāti attho.",
  "atk-s0517a:236_3": "Hetuatthe nissakkavacanaṃ,",
  "atk-s0517a:236_4": "cetopariyañāṇuppādanatthaṃ parikammakaraṇakāle paresaṃ tiṇṇannaṃ cittānaṃ vipphārahetunā.",
  "atk-s0517a:236_5": "Indriyānaṃ pasādavasenāti cakkhādīnaṃ channaṃ indriyānaṃ pasādavasena,",
  "atk-s0517a:236_6": "indriyānaṃ patiṭṭhitokāsā cettha phalūpacārena indriyānanti vuttā yathā “vippasannāni kho te, āvuso,",
  "atk-s0517a:236_7": "indriyāni parisuddho chavivaṇṇo pariyodāto”ti.",
  "atk-s0517a:236_8": "Indriyapatiṭṭhitokāsesupi hadayavatthu eva idhādhippetaṃ.",
  "atk-s0517a:236_9": "Pasādavasenāti ca anāvilabhāvavasena.",
  "atk-s0517a:236_10": "“Pasādappasādavasenā”ti vattabbe appasādasaddassa lopo katoti veditabbaṃ.",
  "atk-s0517a:236_11": "Atha vā idamappasannanti gahaṇassa pasādamapekkhitvā eva sambhavato “pasādavasenā”ti vacaneneva appasādopi vuttova hotīti veditabbaṃ.",
  "atk-s0517a:236_12": "Nānattekattaviññāṇacariyā pariyogāhaṇe paññāti yathāsambhavaṃ nānāsabhāvaekasabhāvaekūnanavutiviññāṇapavattivijānanapaññā.",
  "atk-s0517a:236_13": "Ettha asamāhitassa viññāṇacariyā nānattā,",
  "atk-s0517a:236_14": "samāhitassa viññāṇacariyā ekattā.",
  "atk-s0517a:236_15": "Sarāgādicittaṃ vā nānattaṃ,",
  "atk-s0517a:236_16": "vītarāgādicittaṃ ekattaṃ.",
  "atk-s0517a:236_17": "Cetopariyañāṇanti ettha pariyātīti pariyaṃ,",
  "atk-s0517a:236_18": "paricchindatīti attho.",
  "atk-s0517a:236_19": "Cetaso pariyaṃ cetopariyaṃ,",
  "atk-s0517a:236_20": "cetopariyañca taṃ ñāṇañcāti cetopariyañāṇaṃ.",
  "atk-s0517a:236_21": "Vipphāratātipi pāṭho,",
  "atk-s0517a:236_22": "vipphāratāyāti attho.",
  "atk-s0517a:237_0": "53.",
  "atk-s0517a:237_1": "Paccayappavattānaṃ dhammānanti paṭiccasamuppādavasena paccayato pavattānaṃ paccayuppannadhammānaṃ.",
  "atk-s0517a:237_2": "Nānattekattakammavipphāravasenāti ettha akusalaṃ kammaṃ nānattaṃ,",
  "atk-s0517a:237_3": "kusalaṃ kammaṃ ekattaṃ.",
  "atk-s0517a:237_4": "Kāmāvacaraṃ vā kammaṃ nānattaṃ,",
  "atk-s0517a:237_5": "rūpāvacarārūpāvacaraṃ kammaṃ ekattaṃ.",
  "atk-s0517a:237_6": "Nānattekattakammavipphāravasena paccayapavattānaṃ dhammānaṃ pariyogāhaṇe paññāti sambandho.",
  "atk-s0517a:237_7": "Pubbenivāsānussatiñāṇanti pubbe atītajātīsu nivutthakhandhā pubbenivāso.",
  "atk-s0517a:237_8": "Nivutthāti ajjhāvutthā anubhūtā attano santāne uppajjitvā niruddhā.",
  "atk-s0517a:237_9": "Pubbe atītajātīsu nivutthadhammā vā pubbenivāso.",
  "atk-s0517a:237_10": "Nivutthāti gocaranivāsena nivutthā attano viññāṇena viññātā paricchinnā,",
  "atk-s0517a:237_11": "paraviññāṇena viññātāpi vā.",
  "atk-s0517a:237_12": "Chinnavaṭumakānussaraṇādīsu te buddhānaṃyeva labbhanti.",
  "atk-s0517a:237_13": "Pubbenivāsānussatīti yāya satiyā pubbenivāsaṃ anussarati,",
  "atk-s0517a:237_14": "sā pubbenivāsānussati,",
  "atk-s0517a:237_15": "ñāṇanti tāya satiyā sampayuttaṃ ñāṇaṃ.",
  "atk-s0517a:238_0": "54.",
  "atk-s0517a:238_1": "Obhāsavasenāti dibbena cakkhunā rūpadassanatthaṃ pasāritassa tejokasiṇaodātakasiṇaālokakasiṇānaṃ aññatarassa",
  "atk-s0517a:238_2": "catutthajjhānārammaṇassa kasiṇobhāsassa vasena.",
  "atk-s0517a:238_3": "Nānattekattarūpanimittānanti nānāsattānaṃ rūpāni,",
  "atk-s0517a:238_4": "nānattakāyaṃ upapannānaṃ vā sattānaṃ rūpāni,",
  "atk-s0517a:238_5": "nānādisāsu vā rūpāni,",
  "atk-s0517a:238_6": "asammissāni vā rūpāni nānattarūpāni,",
  "atk-s0517a:238_7": "ekasattassa rūpāni,",
  "atk-s0517a:238_8": "ekattakāyaṃ upapannassa vā rūpāni,",
  "atk-s0517a:238_9": "ekadisāya vā rūpāni,",
  "atk-s0517a:238_10": "nānādisādīnaṃ sammissībhūtāni vā rūpāni ekattarūpāni.",
  "atk-s0517a:238_11": "Rūpanti cettha vaṇṇāyatanameva.",
  "atk-s0517a:238_12": "Tañhi rūpayatīti rūpaṃ,",
  "atk-s0517a:238_13": "vaṇṇavikāraṃ āpajjamānaṃ hadayaṅgatabhāvaṃ pakāsetīti attho.",
  "atk-s0517a:238_14": "Rūpameva rūpanimittaṃ.",
  "atk-s0517a:238_15": "Tesaṃ nānattekattarūpanimittānaṃ.",
  "atk-s0517a:238_16": "Dassanaṭṭhe paññāti dassanasabhāve paññā.",
  "atk-s0517a:239_0": "Dibbacakkhuñāṇanti dibbasadisattā dibbaṃ.",
  "atk-s0517a:239_1": "Devānañhi sucaritakammanibbattaṃ pittasemharuhirādīhi apalibuddhaṃ upakkilesavimuttatāya dūrepi ārammaṇasampaṭicchanasamatthaṃ",
  "atk-s0517a:239_2": "dibbaṃ pasādacakkhu hoti.",
  "atk-s0517a:239_3": "Idañcāpi vīriyabhāvanābalanibbattaṃ ñāṇacakkhu tādisamevāti dibbasadisattā dibbaṃ,",
  "atk-s0517a:239_4": "dibbavihāravasena paṭiladdhattā attanā dibbavihārasannissitattāpi dibbaṃ,",
  "atk-s0517a:239_5": "ālokapariggahena mahājutikattāpi dibbaṃ,",
  "atk-s0517a:239_6": "tirokuṭṭādigatarūpadassanena mahāgatikattāpi dibbaṃ.",
  "atk-s0517a:239_7": "Taṃ sabbaṃ saddasatthānusārena veditabbaṃ.",
  "atk-s0517a:239_8": "Dassanaṭṭhena cakkhu,",
  "atk-s0517a:239_9": "cakkhukiccakaraṇena cakkhumivātipi cakkhu,",
  "atk-s0517a:239_10": "dibbañca taṃ cakkhu cāti dibbacakkhu,",
  "atk-s0517a:239_11": "dibbacakkhu ca taṃ ñāṇañcāti dibbacakkhuñāṇaṃ.",
  "atk-s0517a:240_0": "55.",
  "atk-s0517a:240_1": "Catusaṭṭhiyā ākārehīti aṭṭhasu maggaphalesu ekekasmiṃ aṭṭhannaṃ aṭṭhannaṃ indriyānaṃ vasena catusaṭṭhiyā ākārehi.",
  "atk-s0517a:240_2": "Tiṇṇannaṃ indriyānanti anaññātaññassāmītindriyaṃ aññindriyaṃ aññātāvindriyanti,",
  "atk-s0517a:240_3": "imesaṃ tiṇṇannaṃ indriyānaṃ.",
  "atk-s0517a:240_4": "Vasibhāvatā paññāti vasibhāvatāya pavattā paññā,",
  "atk-s0517a:240_5": "arahattaphale aṭṭhannaṃ indriyānaṃ vasena aṭṭhahi ākārehi aññātāvindriyasseva vasibhāvatāya arahattamaggakkhaṇe",
  "atk-s0517a:240_6": "abhāvepi kāraṇasiddhivasena tadatthasādhanatāya vuttanti veditabbaṃ.",
  "atk-s0517a:240_7": "Āsavānaṃ khaye ñāṇanti attanā vajjhānaṃ āsavānaṃ khayakaraṃ arahattamaggañāṇaṃ.",
  "atk-s0517a:241_0": "56- 59.",
  "atk-s0517a:241_1": "Idāni āsavānaṃ khayañāṇasaṅkhātaarahattamaggañāṇasambandhe catunnampi maggañāṇānaṃ ekekassa maggañāṇassa",
  "atk-s0517a:241_2": "ekābhisamayataṃ dassetuṃ “pariññaṭṭhe paññā”tiādīni cattāri ñāṇāni uddiṭṭhāni.",
  "atk-s0517a:241_3": "Tatthāpi oḷārikattā sabbasattasādhāraṇattā ca suviññeyyanti dukkhasaccaṃ paṭhamaṃ vuttaṃ,",
  "atk-s0517a:241_4": "tasseva hetudassanatthaṃ tadanantaraṃ samudayasaccaṃ,",
  "atk-s0517a:241_5": "hetunirodhā phalanirodhoti ñāpanatthaṃ tadanantaraṃ nirodhasaccaṃ,",
  "atk-s0517a:241_6": "tadadhigamūpāyadassanatthaṃ ante maggasaccaṃ.",
  "atk-s0517a:241_7": "Bhavasukhassādagadhitānaṃ vā sattānaṃ saṃvegajananatthaṃ paṭhamaṃ dukkhamāha,",
  "atk-s0517a:241_8": "taṃ neva akataṃ āgacchati,",
  "atk-s0517a:241_9": "na issaranimmānādito hoti,",
  "atk-s0517a:241_10": "ito pana hotīti ñāpanatthaṃ tadanantaraṃ samudayasaccaṃ,",
  "atk-s0517a:241_11": "tato sahetukena dukkhena abhibhūtattā saṃviggamānasānaṃ dukkhanissaraṇagavesīnaṃ nissaraṇadassanena assāsajananatthaṃ nirodhaṃ,",
  "atk-s0517a:241_12": "tato nirodhādhigamatthaṃ nirodhasampāpakaṃ magganti.",
  "atk-s0517a:241_13": "Idāni tabbisayāni ñāṇāni teneva kamena uddiṭṭhāni.",
  "atk-s0517a:241_14": "Tattha pariññaṭṭheti dukkhassa pīḷanaṭṭhādike catubbidhe parijānitabbasabhāve.",
  "atk-s0517a:241_15": "Pahānaṭṭheti samudayassa āyūhanaṭṭhādike catubbidhe pahātabbasabhāve.",
  "atk-s0517a:241_16": "Sacchikiriyaṭṭheti nirodhassa nissaraṇaṭṭhādike catubbidhe sacchikātabbasabhāve.",
  "atk-s0517a:241_17": "Bhāvanaṭṭheti maggassa niyyānaṭṭhādike catubbidhe bhāvetabbasabhāve.",
  "atk-s0517a:242_0": "60- 63.",
  "atk-s0517a:242_1": "Idāni bhāvitamaggassa paccavekkhaṇavasena vā abhāvitamaggassa anussavavasena vā visuṃ visuṃ saccañāṇāni",
  "atk-s0517a:242_2": "dassetuṃ dukkhe ñāṇādīni cattāri ñāṇāni uddiṭṭhāni.",
  "atk-s0517a:242_3": "Tattha dukkheti ettha du-",
  "atk-s0517a:242_4": "iti ayaṃ saddo kucchite dissati.",
  "atk-s0517a:242_5": "Kucchitañhi puttaṃ duputtoti vadanti. Khaṃ-",
  "atk-s0517a:242_6": "saddo pana tucche.",
  "atk-s0517a:242_7": "Tucchañhi ākāsaṃ ‘kha’nti vuccati.",
  "atk-s0517a:242_8": "Idañca paṭhamasaccaṃ kucchitaṃ anekupaddavādhiṭṭhānato,",
  "atk-s0517a:242_9": "tucchaṃ bālajanaparikappitadhuvasubhasukhattabhāvavirahitato.",
  "atk-s0517a:242_10": "Tasmā kucchitattā tucchattā ca “dukkha”nti vuccati.",
  "atk-s0517a:243_0": "Dukkhasamudayeti ettha saṃ-",
  "atk-s0517a:243_1": "iti ayaṃ saddo “samāgamo sameta”ntiādīsu viya saṃyogaṃ dīpeti. U-",
  "atk-s0517a:243_2": "iti ayaṃ saddo “uppannaṃ udita”ntiādīsu viya uppattiṃ. Aya-",
  "atk-s0517a:243_3": "saddo pana kāraṇaṃ dīpeti.",
  "atk-s0517a:243_4": "Idañcāpi dutiyasaccaṃ avasesapaccayasamāyoge sati dukkhassa uppattikāraṇaṃ.",
  "atk-s0517a:243_5": "Iti dukkhassa saṃyoge uppattikāraṇattā “dukkhasamudaya”nti vuccati.",
  "atk-s0517a:244_0": "Dukkhanirodheti ettha ni-",
  "atk-s0517a:244_1": "saddo abhāvaṃ, rodha-",
  "atk-s0517a:244_2": "saddo ca cārakaṃ dīpeti.",
  "atk-s0517a:244_3": "Tasmā abhāvo ettha saṃsāracārakasaṅkhātassa dukkharodhassa sabbagatisuññattā,",
  "atk-s0517a:244_4": "samadhigate vā tasmiṃ saṃsāracārakassa dukkharodhassa abhāvo hoti tappaṭipakkhattātipi “dukkhanirodha”nti vuccati.",
  "atk-s0517a:244_5": "Dukkhassa vā anuppattinirodhapaccayattā dukkhanirodhanti vuccati.",
  "atk-s0517a:245_0": "Dukkhanirodhagāminiyā paṭipadāyāti ettha yasmā ayaṃ etaṃ dukkhanirodhaṃ gacchati ārammaṇakaraṇavasena tadabhimukhībhūtattā,",
  "atk-s0517a:245_1": "paṭipadā ca hoti dukkhanirodhappattiyā,",
  "atk-s0517a:245_2": "tasmā dukkhanirodhagāminipaṭipadāti vuccati.",
  "atk-s0517a:245_3": "Cattāri maggañāṇāneva heṭṭhā vuṭṭhānākāradīpanavasena “magge ñāṇa”nti vuttāni,",
  "atk-s0517a:245_4": "anantaraphaladāyakattassa kāraṇaparidīpanavasena “ānantarikasamādhimhi ñāṇa”nti vuttāni,",
  "atk-s0517a:245_5": "vivaṭṭanākāradīpanavasena “saccavivaṭṭe ñāṇa”nti vuttāni,",
  "atk-s0517a:245_6": "maggapaṭipāṭikkameneva arahattamaggañāṇuppattiṃ,",
  "atk-s0517a:245_7": "tassa ca ñāṇassa abhiññābhāvaṃ dīpetuṃ arahattamaggañāṇameva “āsavānaṃ khaye ñāṇa”nti vuttaṃ.",
  "atk-s0517a:245_8": "Puna catunnampi maggañāṇānaṃ ekābhisamayataṃ dīpetuṃ “pariññaṭṭhe paññā dukkhe ñāṇa”ntiādīni cattāri ñāṇāni vuttāni.",
  "atk-s0517a:245_9": "Puna ekekasmiṃ sacce visuṃ visuṃ uppattidīpanavasena “dukkhe ñāṇa”ntiādīni cattāri ñāṇāni uddiṭṭhānīti evaṃ pubbāparaviseso veditabboti.",
  "atk-s0517a:246_0": "64- 67.",
  "atk-s0517a:246_1": "Idāni sabbesaṃ ariyapuggalānaṃ ariyamaggānubhāveneva paṭisambhidāñāṇāni siddhānīti dassetuṃ atthapaṭisambhide",
  "atk-s0517a:246_2": "ñāṇantiādīni puna cattāri paṭisambhidāñāṇāni uddiṭṭhāni.",
  "atk-s0517a:246_3": "Imāni hi paṭisambhidāpabhedābhāvepi sabbaariyapuggalasādhāraṇāni suddhikapaṭisambhidāñāṇāni,",
  "atk-s0517a:246_4": "heṭṭhā uddiṭṭhāni pana pabhinnapaṭisambhidānaṃ pabhedappattāni paṭisambhidāñāṇānīti veditabbānīti ayametesaṃ ubhayatthavacane viseso.",
  "atk-s0517a:246_5": "Yasmā vā anantaraṃ uddiṭṭhaṃ dukkhārammaṇaṃ nirodhārammaṇañca ñāṇaṃ atthapaṭisambhidā hoti,",
  "atk-s0517a:246_6": "samudayārammaṇaṃ maggārammaṇañca ñāṇaṃ dhammapaṭisambhidā,",
  "atk-s0517a:246_7": "tadabhilāpe ñāṇaṃ niruttipaṭisambhidā,",
  "atk-s0517a:246_8": "tesu ñāṇesu ñāṇaṃ paṭibhānapaṭisambhidā,",
  "atk-s0517a:246_9": "tasmā tampi atthavisesaṃ dassetuṃ suddhikapaṭisambhidāñāṇāni uddiṭṭhānīti veditabbāni.",
  "atk-s0517a:246_10": "Tasmāyeva ca heṭṭhā nānattasaddena visesetvā vuttāni.",
  "atk-s0517a:246_11": "Idha tathā avisesetvā vuttānīti.",
  "atk-s0517a:247_0": "68.",
  "atk-s0517a:247_1": "Evaṃ paṭipāṭiyā sattasaṭṭhi sāvakasādhāraṇañāṇāni uddisitvā idāni sāvakehi asādhāraṇāni tathāgatānaṃyeva",
  "atk-s0517a:247_2": "āveṇikāni ñāṇāni dassetuṃ indriyaparopariyattañāṇādīni cha asādhāraṇañāṇāni uddiṭṭhāni.",
  "atk-s0517a:247_3": "Tatthapi yasmā tathāgatā sattānaṃ dhammadesanāya bhājanābhājanattaṃ olokentā buddhacakkhunā olokenti.",
  "atk-s0517a:247_4": "Buddhacakkhu nāma indriyaparopariyattāsayānusayañāṇadvayameva. Yathāha –",
  "atk-s0517a:248_0": "“Addasā kho bhagavā buddhacakkhunā lokaṃ volokento satte apparajakkhe mahārajakkhe tikkhindriye mudindriye”tiādi.",
  "atk-s0517a:249_0": "Sattasantāne ca olokentā paṭhamaṃ indriyaparipākāparipākaṃ olokenti,",
  "atk-s0517a:249_1": "indriyaparipākañca ñatvā āsayādīnaṃ anurūpena dhammadesanatthaṃ tato āsayānusayacaritāni olokenti,",
  "atk-s0517a:249_2": "tasmāpi paṭhamaṃ indriyaparopariyattañāṇaṃ uddiṭṭhaṃ,",
  "atk-s0517a:249_3": "tadanantaraṃ āsayānusayañāṇaṃ.",
  "atk-s0517a:249_4": "Dhammaṃ desentā ca yasmā pāṭihāriyena vinetabbānaṃ pāṭihāriyaṃ karonti,",
  "atk-s0517a:249_5": "tasmā āsayānusayañāṇānantaraṃ yamakapāṭihāriye ñāṇaṃ uddiṭṭhaṃ.",
  "atk-s0517a:249_6": "Imesaṃ tiṇṇaṃ ñāṇānaṃ hetuparidīpanatthaṃ tadanantaraṃ mahākaruṇāñāṇaṃ uddiṭṭhaṃ.",
  "atk-s0517a:249_7": "Mahākaruṇāñāṇassa parisuddhabhāvaparidīpanatthaṃ tadanantaraṃ sabbaññutaññāṇaṃ uddiṭṭhaṃ.",
  "atk-s0517a:249_8": "Sabbaññussāpi sabbadhammānaṃ āvajjanapaṭibaddhabhāvaparidīpanatthaṃ sabbaññutaññāṇassa anāvariyabhāvaparidīpanatthañca",
  "atk-s0517a:249_9": "tadanantaraṃ anāvaraṇañāṇaṃ uddiṭṭhanti veditabbaṃ.",
  "atk-s0517a:250_0": "Indriyaparopariyattañāṇanti ettha upari “sattāna”nti padaṃ idheva āharitvā “sattānaṃ indriyaparopariyattañāṇa”nti yojetabbaṃ.",
  "atk-s0517a:250_1": "Parāni ca aparāni ca parāparānīti vattabbe sandhivasena ro-",
  "atk-s0517a:250_2": "kāraṃ katvā paroparānīti vuccati.",
  "atk-s0517a:250_3": "Paroparānaṃ bhāvo paropariyaṃ,",
  "atk-s0517a:250_4": "paropariyameva paropariyattaṃ,",
  "atk-s0517a:250_5": "veneyyasattānaṃ saddhādīnaṃ pañcannaṃ indriyānaṃ paropariyattaṃ indriyaparopariyattaṃ,",
  "atk-s0517a:250_6": "indriyaparopariyattassa ñāṇaṃ indriyaparopariyattañāṇaṃ,",
  "atk-s0517a:250_7": "indriyānaṃ uttamānuttamabhāvañāṇanti attho.",
  "atk-s0517a:250_8": "“Indriyavarovariyattañāṇa”ntipi pāṭho.",
  "atk-s0517a:250_9": "Varāni ca avariyāni ca varovariyāni,",
  "atk-s0517a:250_10": "varovariyānaṃ bhāvo varovariyattanti yojetabbaṃ.",
  "atk-s0517a:250_11": "Avariyānīti ca na uttamānīti attho.",
  "atk-s0517a:250_12": "Atha vā parāni ca oparāni ca paroparāni,",
  "atk-s0517a:250_13": "tesaṃ bhāvo paropariyattanti yojetabbaṃ.",
  "atk-s0517a:250_14": "Oparānīti ca orānīti vuttaṃ hoti,",
  "atk-s0517a:250_15": "lāmakānīti attho,",
  "atk-s0517a:250_16": "“paroparā yassa samecca dhammā”tiādīsu viya.",
  "atk-s0517a:250_17": "“Indriyaparopariyatte ñāṇa”nti bhummavacanenāpi pāṭho.",
  "atk-s0517a:251_0": "69.",
  "atk-s0517a:251_1": "Sattānaṃ āsayānusaye ñāṇanti ettha rūpādīsu khandhesu chandarāgena sattā visattāti sattā.",
  "atk-s0517a:251_2": "Vuttañhetaṃ bhagavatā –",
  "atk-s0517a:252_0": "“Rūpe kho, rādha,",
  "atk-s0517a:252_1": "yo chando yo rāgo yā nandī yā taṇhā,",
  "atk-s0517a:252_2": "tatra satto tatra visatto,",
  "atk-s0517a:252_3": "tasmā ‘satto’ti vuccati.",
  "atk-s0517a:252_4": "Vedanāya saññāya saṅkhāresu viññāṇe yo chando yo rāgo yā nandī yā taṇhā,",
  "atk-s0517a:252_5": "tatra satto tatra visatto,",
  "atk-s0517a:252_6": "tasmā ‘satto’ti vuccatī”ti.",
  "atk-s0517a:253_0": "Akkharacintakā pana atthaṃ avicāretvā “nāmamattameta”nti icchanti.",
  "atk-s0517a:253_1": "Yepi atthaṃ vicārenti,",
  "atk-s0517a:253_2": "te satvayogena sattāti icchanti,",
  "atk-s0517a:253_3": "tesaṃ sattānaṃ.",
  "atk-s0517a:253_4": "Āsayanti nissayanti etaṃ iti āsayo,",
  "atk-s0517a:253_5": "micchādiṭṭhiyā,",
  "atk-s0517a:253_6": "sammādiṭṭhiyā vā kāmādīhi,",
  "atk-s0517a:253_7": "nekkhammādīhi vā paribhāvitassa santānassetaṃ adhivacanaṃ.",
  "atk-s0517a:253_8": "Sattasantāne anusenti anupavattantīti anusayā,",
  "atk-s0517a:253_9": "thāmagatānaṃ kāmarāgādīnaṃ etaṃ adhivacanaṃ.",
  "atk-s0517a:253_10": "Āsayo ca anusayo ca āsayānusayo.",
  "atk-s0517a:253_11": "Jātiggahaṇena ca dvandasamāsavasena ca ekavacanaṃ veditabbaṃ.",
  "atk-s0517a:253_12": "Yasmā caritādhimuttiyo āsayānusayasaṅgahitā,",
  "atk-s0517a:253_13": "tasmā uddese caritādhimuttīsu ñāṇāni āsayānusayañāṇeneva saṅgahetvā “āsayānusaye ñāṇa”nti vuttaṃ.",
  "atk-s0517a:253_14": "Yeneva hi adhippāyena uddeso kato,",
  "atk-s0517a:253_15": "teneva adhippāyena niddeso katoti.",
  "atk-s0517a:254_0": "70.",
  "atk-s0517a:254_1": "Yamakapāṭihīre ñāṇanti ettha aggikkhandhaudakadhārādīnaṃ apubbaṃ acarimaṃ sakiṃyeva pavattito yamakaṃ,",
  "atk-s0517a:254_2": "assaddhiyādīnaṃ paṭipakkhadhammānaṃ haraṇato pāṭihīraṃ,",
  "atk-s0517a:254_3": "yamakañca taṃ pāṭihīrañcāti yamakapāṭihīraṃ.",
  "atk-s0517a:255_0": "71.",
  "atk-s0517a:255_1": "Mahākaruṇāsamāpattiyā ñāṇanti ettha paradukkhe sati sādhūnaṃ hadayakampanaṃ karotīti karuṇā,",
  "atk-s0517a:255_2": "kināti vā paradukkhaṃ hiṃsati vināsetīti karuṇā,",
  "atk-s0517a:255_3": "kirīyati vā dukkhitesu pharaṇavasena pasārīyatīti karuṇā,",
  "atk-s0517a:255_4": "pharaṇakammavasena kammaguṇavasena ca mahatī karuṇā mahākaruṇā,",
  "atk-s0517a:255_5": "samāpajjanti etaṃ mahākāruṇikāti samāpatti,",
  "atk-s0517a:255_6": "mahākaruṇā ca sā samāpatti cāti mahākaruṇāsamāpatti.",
  "atk-s0517a:255_7": "Tassaṃ mahākaruṇāsamāpattiyaṃ,",
  "atk-s0517a:255_8": "taṃsampayuttaṃ ñāṇaṃ.",
  "atk-s0517a:256_0": "72- 73.",
  "atk-s0517a:256_1": "Sabbaññutaññāṇaṃ anāvaraṇañāṇanti ettha pañcaneyyapathappabhedaṃ sabbaṃ aññāsīti sabbaññū,",
  "atk-s0517a:256_2": "sabbaññussa bhāvo sabbaññutā,",
  "atk-s0517a:256_3": "sā eva ñāṇaṃ “sabbaññutāñāṇa”nti vattabbe “sabbaññutaññāṇa”nti vuttaṃ.",
  "atk-s0517a:256_4": "Saṅkhatāsaṅkhatādibhedā sabbadhammā hi saṅkhāro vikāro lakkhaṇaṃ nibbānaṃ paññattīti pañceva neyyapathā honti.",
  "atk-s0517a:256_5": "Sabbaññūti ca kamasabbaññū,",
  "atk-s0517a:256_6": "sakiṃsabbaññū,",
  "atk-s0517a:256_7": "satatasabbaññū,",
  "atk-s0517a:256_8": "sattisabbaññū,",
  "atk-s0517a:256_9": "ñātasabbaññūti pañcavidhā sabbaññuno siyuṃ.",
  "atk-s0517a:256_10": "Kamena sabbajānanakālāsambhavato kamasabbaññutā na hoti,",
  "atk-s0517a:256_11": "sakiṃ sabbārammaṇagahaṇābhāvato sakiṃsabbaññutā na hoti,",
  "atk-s0517a:256_12": "cakkhuviññāṇādīnaṃ yathārammaṇacittasambhavato bhavaṅgacittavirodhato yuttiabhāvato ca satatasabbaññutā na hoti,",
  "atk-s0517a:256_13": "parisesato sabbajānanasamatthattā sattisabbaññutā vā siyā,",
  "atk-s0517a:256_14": "viditasabbadhammattā ñātasabbaññutā vā siyā.",
  "atk-s0517a:256_15": "Sattisabbaññuno sabbajānanattaṃ natthīti tampi na yujjati.",
  "atk-s0517a:257_0": "“Na tassa addiṭṭhamidhatthi kiñci, atho aviññātamajānitabbaṃ;",
  "atk-s0517a:258_0": "Sabbaṃ abhiññāsi yadatthi neyyaṃ, tathāgato tena samantacakkhū”ti. –",
  "atk-s0517a:259_0": "Vuttattā ñātasabbaññuttameva yujjati.",
  "atk-s0517a:259_1": "Evañhi sati kiccato asammohato kāraṇasiddhito āvajjanapaṭibaddhato sabbaññuttameva hotīti.",
  "atk-s0517a:259_2": "Āvajjanapaṭibaddhattā eva hi natthi etassa āvaraṇanti anāvaraṇaṃ,",
  "atk-s0517a:259_3": "tadeva anāvaraṇañāṇanti vuccatīti.",
  "atk-s0517a:260_0": "Imāni tesattati ñāṇānīti sāvakehi sādhāraṇāsādhāraṇavasena uddiṭṭhāni imāni tesattati ñāṇāni.",
  "atk-s0517a:260_1": "Imesaṃ tesattatiyā ñāṇānanti ādito paṭṭhāya vuttānaṃ imesaṃ tesattatiñāṇānaṃ.",
  "atk-s0517a:260_2": "Ubbāhanatthe cetaṃ sāmivacanaṃ.",
  "atk-s0517a:260_3": "Tesattatīnantipi pāṭho.",
  "atk-s0517a:260_4": "“Tesattatiyā”ti vattabbe ekasmiṃ bahuvacanaṃ veditabbaṃ.",
  "atk-s0517a:260_5": "Sattasaṭṭhi ñāṇānītiādito paṭṭhāya sattasaṭṭhi ñāṇāni.",
  "atk-s0517a:260_6": "Sāvakasādhāraṇānīti savanante ariyāya jātiyā jātattā sāvakā,",
  "atk-s0517a:260_7": "samānaṃ dhāraṇametesanti sādhāraṇāni,",
  "atk-s0517a:260_8": "tathāgatānaṃ sāvakehi sādhāraṇāni sāvakasādhāraṇāni.",
  "atk-s0517a:260_9": "Cha ñāṇānīti ante uddiṭṭhāni cha ñāṇāni.",
  "atk-s0517a:260_10": "Asādhāraṇāni sāvakehīti sāvakehi asādhāraṇāni tathāgatānaṃyeva ñāṇānīti.",
  "atk-s0517a:261_0": "Saddhammappakāsiniyā paṭisambhidāmagga-aṭṭhakathāya",
  "atk-s0517a:262_0": "Ñāṇakathāmātikuddesavāravaṇṇanā niṭṭhitā.",
  "atk-s0517a:263_0": "1. Sutamayañāṇaniddesavaṇṇanā",
  "atk-s0517a:264_0": "Vissajjanuddesavaṇṇanā",
  "atk-s0517a:265_0": "1.",
  "atk-s0517a:265_1": "Idāni yathānikkhittena uddesena saṅgahite dhamme pabhedato dassetuṃ kathaṃ sotāvadhāne paññā sutamaye ñāṇantiādi niddesavāro āraddho.",
  "atk-s0517a:265_2": "Tattha yaṃ vuttaṃ,",
  "atk-s0517a:265_3": "“sotāvadhāne paññā sutamaye ñāṇa”nti,",
  "atk-s0517a:265_4": "taṃ kathaṃ hotīti?",
  "atk-s0517a:265_5": "Ayaṃ kathetukamyatāpucchā.",
  "atk-s0517a:265_6": "Pañcavidhā hi pucchā –",
  "atk-s0517a:265_7": "adiṭṭhajotanāpucchā,",
  "atk-s0517a:265_8": "diṭṭhasaṃsandanāpucchā,",
  "atk-s0517a:265_9": "vimaticchedanāpucchā,",
  "atk-s0517a:265_10": "anumatipucchā,",
  "atk-s0517a:265_11": "kathetukamyatāpucchāti.",
  "atk-s0517a:265_12": "Tāsaṃ idaṃ nānattaṃ –",
  "atk-s0517a:266_0": "Katamā adiṭṭhajotanāpucchā?",
  "atk-s0517a:266_1": "pakatiyā lakkhaṇaṃ aññātaṃ hoti adiṭṭhaṃ atulitaṃ atīritaṃ avibhūtaṃ avibhāvitaṃ,",
  "atk-s0517a:266_2": "tassa ñāṇāya dassanāya tulanāya tīraṇāya vibhūtāya vibhāvanatthāya pañhaṃ pucchati,",
  "atk-s0517a:266_3": "ayaṃ adiṭṭhajotanāpucchā.",
  "atk-s0517a:267_0": "Katamā diṭṭhasaṃsandanāpucchā?",
  "atk-s0517a:267_1": "pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ vibhūtaṃ vibhāvitaṃ,",
  "atk-s0517a:267_2": "so aññehi paṇḍitehi saddhiṃ saṃsandanatthāya pañhaṃ pucchati,",
  "atk-s0517a:267_3": "ayaṃ diṭṭhasaṃsandanāpucchā.",
  "atk-s0517a:268_0": "Katamā vimaticchedanāpucchā?",
  "atk-s0517a:268_1": "pakatiyā saṃsayapakkhando hoti vimatipakkhando dveḷhakajāto “evaṃ nu kho, nanu kho,",
  "atk-s0517a:268_2": "kiṃ nu kho,",
  "atk-s0517a:268_3": "kathaṃ nu kho”ti?",
  "atk-s0517a:268_4": "So vimaticchedanatthāya pañhaṃ pucchati,",
  "atk-s0517a:268_5": "ayaṃ vimaticchedanāpucchā.",
  "atk-s0517a:269_0": "Katamā anumatipucchā?",
  "atk-s0517a:269_1": "Bhagavā bhikkhūnaṃ anumatiyā pañhaṃ pucchati –",
  "atk-s0517a:269_2": "“taṃ kiṃ maññatha,",
  "atk-s0517a:269_3": "bhikkhave,",
  "atk-s0517a:269_4": "rūpaṃ niccaṃ vā aniccaṃ vā”ti? “Aniccaṃ, bhante”.",
  "atk-s0517a:269_5": "“Yaṃ panāniccaṃ,",
  "atk-s0517a:269_6": "dukkhaṃ vā taṃ sukhaṃ vā”ti? “Dukkhaṃ, bhante”.",
  "atk-s0517a:269_7": "“Yaṃ panāniccaṃ dukkhaṃ vipariṇāmadhammaṃ,",
  "atk-s0517a:269_8": "kallaṃ nu taṃ samanupassituṃ ‘etaṃ mama,",
  "atk-s0517a:269_9": "esohamasmi,",
  "atk-s0517a:269_10": "eso me attā”ti?",
  "atk-s0517a:269_11": "“No hetaṃ,",
  "atk-s0517a:269_12": "bhante”ti,",
  "atk-s0517a:269_13": "ayaṃ anumatipucchā.",
  "atk-s0517a:270_0": "Katamā kathetukamyatāpucchā?",
  "atk-s0517a:270_1": "Bhagavā bhikkhūnaṃ kathetukamyatāya pañhaṃ pucchati –",
  "atk-s0517a:270_2": "“cattārome,",
  "atk-s0517a:270_3": "bhikkhave,",
  "atk-s0517a:270_4": "satipaṭṭhānā.",
  "atk-s0517a:270_5": "Katame cattāro”ti ?",
  "atk-s0517a:270_6": "Ayaṃ kathetukamyatāpucchāti.",
  "atk-s0517a:270_7": "Tāsu ayaṃ therassa kathetukamyatāpucchāti veditabbā.",
  "atk-s0517a:271_0": "Idāni samātikuddesāya kathetukamyatāpucchāya “ime dhammā abhiññeyyāti sotāvadhānaṃ,",
  "atk-s0517a:271_1": "taṃpajānanā paññā sutamaye ñāṇa”ntiādayo soḷasa vissajjanuddesā.",
  "atk-s0517a:271_2": "Tattha ime dhammā abhiññeyyāti “desayantassā”ti pāṭhaseso.",
  "atk-s0517a:271_3": "Ime dhammā abhijānitabbāti satthuno,",
  "atk-s0517a:271_4": "aññatarassa vā garuṭṭhāniyassa sabrahmacārissa dhammaṃ desayantassa pubbe vuttanayena sotāvadhānaṃ sutaṃ sotāvadhānaṃ nāma.",
  "atk-s0517a:271_5": "Taṃpajānanā paññā tassa sutassa pajānanā pariyāyaparicchindakapaññā sutamaye ñāṇaṃ nāmāti attho.",
  "atk-s0517a:271_6": "Tassa pajānanā taṃpajānanāti sāmivacanasamāso.",
  "atk-s0517a:271_7": "Taṃ pajānanāti vibhattivipallāsavasena upayogavacanaṃ vā.",
  "atk-s0517a:271_8": "Abhiññeyyāti ca sabhāvalakkhaṇāvabodhavasena sobhanenākārena jānitabbā.",
  "atk-s0517a:271_9": "Pariññeyyāti sāmaññalakkhaṇāvabodhavasena kiccasamāpanavasena ca byāpitvā jānitabbā.",
  "atk-s0517a:271_10": "Bhāvetabbāti vaḍḍhetabbā.",
  "atk-s0517a:271_11": "Sacchikātabbāti paccakkhaṃ kātabbā.",
  "atk-s0517a:271_12": "Duvidhā hi sacchikiriyā paṭilābhasacchikiriyā ārammaṇasacchikiriyā ca.",
  "atk-s0517a:271_13": "Paccanīkasamudācāravasena parihāniyasaṅkhātaṃ hānaṃ bhajantīti hānabhāgiyā.",
  "atk-s0517a:271_14": "Tadanudhammatāya satiyā saṇṭhānavasena ṭhānasaṅkhātaṃ ṭhitiṃ bhajantīti ṭhitibhāgiyā.",
  "atk-s0517a:271_15": "Uparivisesādhigamavasena visesaṃ bhajantīti visesabhāgiyā.",
  "atk-s0517a:271_16": "Anibbiddhapubbaṃ appadālitapubbaṃ lobhakkhandhaṃ dosakkhandhaṃ mohakkhandhaṃ nibbijjhati padāletīti ariyamaggo nibbedho nāma,",
  "atk-s0517a:271_17": "nibbidāsahagatānaṃ saññāmanasikārānaṃ samudācāravasena taṃ nibbedhaṃ bhajantīti nibbedhabhāgiyā.",
  "atk-s0517a:272_0": "Sabbe saṅkhārāti sabbe sappaccayā dhammā.",
  "atk-s0517a:272_1": "Te hi saṅkhatasaṅkhārā nāma.",
  "atk-s0517a:272_2": "Paccayehi saṅgamma karīyantīti saṅkhārā,",
  "atk-s0517a:272_3": "te eva paccayehi saṅgamma katattā saṅkhatāti visesetvā vuttā.",
  "atk-s0517a:272_4": "Kammanibbattā tebhūmakarūpārūpadhammā abhisaṅkhatasaṅkhārāti aṭṭhakathāsu vuttā.",
  "atk-s0517a:272_5": "Tepi “aniccā va saṅkhārā”tiādīsu saṅkhatasaṅkhāresu saṅgahaṃ gacchanti.",
  "atk-s0517a:272_6": "“Avijjāgato ayaṃ,",
  "atk-s0517a:272_7": "bhikkhave,",
  "atk-s0517a:272_8": "purisapuggalo puññañceva saṅkhāraṃ abhisaṅkharotī”tiādīsu avijjāpaccayā saṅkhārāva āgatā tebhūmikakusalākusalacetanā abhisaṅkharaṇakasaṅkhārā nāma.",
  "atk-s0517a:272_9": "“Yāvatikā abhisaṅkhārassa gati,",
  "atk-s0517a:272_10": "tāvatikaṃ gantvā akkhāhataṃ maññe aṭṭhāsī”tiādīsu āgataṃ kāyikaṃ cetasikaṃ vīriyaṃ payogābhisaṅkhāro nāma.",
  "atk-s0517a:272_11": "“Saññāvedayitanirodhaṃ samāpannassa kho,",
  "atk-s0517a:272_12": "āvuso visākha,",
  "atk-s0517a:272_13": "bhikkhuno paṭhamaṃ nirujjhati vacīsaṅkhāro,",
  "atk-s0517a:272_14": "tato kāyasaṅkhāro,",
  "atk-s0517a:272_15": "tato cittasaṅkhāro”tiādīsu āgatā vitakkavicārā.",
  "atk-s0517a:272_16": "Vācaṃ saṅkharontīti vacīsaṅkhārā.",
  "atk-s0517a:272_17": "Assāsapassāsā kāyena saṅkharīyantīti kāyasaṅkhārā.",
  "atk-s0517a:272_18": "Saññā ca vedanā ca cittena saṅkharīyantīti cittasaṅkhārā.",
  "atk-s0517a:272_19": "Idha pana saṅkhatasaṅkhārā adhippetā.",
  "atk-s0517a:273_0": "Aniccāti hutvā abhāvaṭṭhena.",
  "atk-s0517a:273_1": "Dukkhāti pīḷanaṭṭhena.",
  "atk-s0517a:273_2": "Sabbe dhammāti nibbānampi antokatvā vuttā.",
  "atk-s0517a:273_3": "Anattāti avasavattanaṭṭhena.",
  "atk-s0517a:273_4": "Idaṃ dukkhaṃ ariyasaccantiādīsu “dukkhasamudayo dukkhanirodho”ti vattabbe “dukkhasamudayaṃ dukkhanirodha”nti liṅgavipallāso kato.",
  "atk-s0517a:273_5": "Yasmā pana buddhādayo ariyā paṭivijjhanti,",
  "atk-s0517a:273_6": "tasmā ariyasaccānīti vuccanti.",
  "atk-s0517a:273_7": "Yathāha “cattārimāni,",
  "atk-s0517a:273_8": "bhikkhave,",
  "atk-s0517a:273_9": "ariyasaccāni…pe…",
  "atk-s0517a:273_10": "imāni kho,",
  "atk-s0517a:273_11": "bhikkhave,",
  "atk-s0517a:273_12": "cattāri ariyasaccāni.",
  "atk-s0517a:273_13": "Ariyā imāni paṭivijjhanti,",
  "atk-s0517a:273_14": "tasmā ariyasaccānīti vuccantī”ti.",
  "atk-s0517a:273_15": "Ariyassa saccānītipi ariyasaccāni.",
  "atk-s0517a:273_16": "Yathāha “sadevake loke…pe…",
  "atk-s0517a:273_17": "sadevamanussāya tathāgato ariyo,",
  "atk-s0517a:273_18": "tasmā ariyasaccānīti vuccantī”ti.",
  "atk-s0517a:273_19": "Etesaṃ abhisambuddhattā ariyabhāvasiddhitopi ariyasaccāni.",
  "atk-s0517a:273_20": "Yathāha “imesaṃ kho,",
  "atk-s0517a:273_21": "bhikkhave,",
  "atk-s0517a:273_22": "catunnaṃ ariyasaccānaṃ yathābhūtaṃ abhisambuddhattā tathāgato arahaṃ sammāsambuddho ariyoti vuccatī”ti.",
  "atk-s0517a:273_23": "Ariyāni saccānītipi ariyasaccāni.",
  "atk-s0517a:273_24": "Ariyānīti avitathāni,",
  "atk-s0517a:273_25": "avisaṃvādakānīti attho.",
  "atk-s0517a:273_26": "Yathāha “imāni kho,",
  "atk-s0517a:273_27": "bhikkhave,",
  "atk-s0517a:273_28": "cattāri ariyasaccāni tathāni avitathāni anaññathāni,",
  "atk-s0517a:273_29": "tasmā ariyasaccānīti vuccantī”ti.",
  "atk-s0517a:273_30": "Saccānīti ko saccaṭṭhoti ce?",
  "atk-s0517a:273_31": "Yo paññācakkhunā upaparikkhamānānaṃ māyāva viparīto,",
  "atk-s0517a:273_32": "marīcīva visaṃvādako,",
  "atk-s0517a:273_33": "titthiyānaṃ parikappitaattāva anupalabbhasabhāvo ca na hoti,",
  "atk-s0517a:273_34": "atha kho bādhanapabhavasantiniyyānappakārena tacchāviparītabhūtabhāvena ariyañāṇassa gocaro hotiyeva.",
  "atk-s0517a:273_35": "Esa aggilakkhaṇaṃ viya lokapakati viya ca tacchāviparītabhūtabhāvo saccaṭṭhoti veditabbo.",
  "atk-s0517a:273_36": "Yathāha “idaṃ dukkhanti,",
  "atk-s0517a:273_37": "bhikkhave,",
  "atk-s0517a:273_38": "tathametaṃ avitathametaṃ anaññathameta”nti vitthāro. Apica –",
  "atk-s0517a:274_0": "Nābādhakaṃ yato dukkhaṃ, dukkhā aññaṃ na bādhakaṃ;",
  "atk-s0517a:275_0": "Bādhakattaniyāmena, tato saccamidaṃ mataṃ.",
  "atk-s0517a:276_0": "Taṃ vinā nāññato dukkhaṃ, na hoti na ca taṃ tato;",
  "atk-s0517a:277_0": "Dukkhahetu niyāmena, iti saccaṃ visattikā.",
  "atk-s0517a:278_0": "Nāññā nibbānato santi, santaṃ na ca na taṃ yato;",
  "atk-s0517a:279_0": "Santabhāvaniyāmena, tato saccamidaṃ mataṃ.",
  "atk-s0517a:280_0": "Maggā aññaṃ na niyyānaṃ, aniyyāno na cāpi so;",
  "atk-s0517a:281_0": "Tacchaniyyānabhāvena, iti so saccasammato.",
  "atk-s0517a:282_0": "Iti tacchāvipallāsa-bhūtabhāvaṃ catūsvapi;",
  "atk-s0517a:283_0": "Dukkhādīsvavisesena, saccaṭṭhaṃ āhu paṇḍitāti.",
  "atk-s0517a:284_0": "So panāyaṃ saccasaddo anekesu atthesu dissati.",
  "atk-s0517a:284_1": "Seyyathidaṃ –",
  "atk-s0517a:284_2": "“saccaṃ bhaṇe na kujjheyyā”tiādīsu vācāsacce.",
  "atk-s0517a:284_3": "“Sacce ṭhitā samaṇabrāhmaṇā cā”tiādīsu viratisacce.",
  "atk-s0517a:284_4": "“Kasmā nu saccāni vadanti nānā,",
  "atk-s0517a:284_5": "pavādiyāse kusalāvadānā”tiādīsu diṭṭhisacce.",
  "atk-s0517a:284_6": "“Ekañhi saccaṃ na dutīyamatthi,",
  "atk-s0517a:284_7": "yasmiṃ pajā no vivade pajāna”ntiādīsu paramatthasacce nibbāne ceva magge ca.",
  "atk-s0517a:284_8": "“Catunnaṃ saccānaṃ kati kusalā kati akusalā”tiādīsu ariyasacce.",
  "atk-s0517a:284_9": "Svāyamidhāpi ariyasacce pavattatīti.",
  "atk-s0517a:285_0": "Niddesavārasaṅgahitassa vissajjanuddesassa",
  "atk-s0517a:286_0": "Atthavaṇṇanā niṭṭhitā.",
  "atk-s0517a:287_0": "Abhiññeyyaniddesavaṇṇanā",
  "atk-s0517a:288_0": "2.",
  "atk-s0517a:288_1": "Idāni vissajjanuddesasaṅgahite dhamme pabhedato dassetuṃ kathaṃ ime dhammā abhiññeyyātiādi niddesavāro āraddho.",
  "atk-s0517a:288_2": "Tattha abhiññeyyaniddesādīsu pañcasu ādito ekakādivasena dasa dasa vissajjanāni dasuttarapariyāyena saṃsandetvā uddiṭṭhāni.",
  "atk-s0517a:288_3": "Tesu abhiññeyyaniddese tāva sabbe sattāti kāmabhavādīsu saññābhavādīsu ekavokārabhavādīsu ca sabbabhavesu sabbe sattā.",
  "atk-s0517a:288_4": "Āhāraṭṭhitikāti āhārato ṭhiti etesanti āhāraṭṭhitikā.",
  "atk-s0517a:288_5": "Ṭhitīti cettha sakakkhaṇe atthitā adhippetā.",
  "atk-s0517a:288_6": "Iti sabbasattānaṃ ṭhitihetu āhāro nā eko dhammo adhikena ñāṇena jānitabbo.",
  "atk-s0517a:288_7": "Paccaye hi abhiññāte paccayuppannāpi abhiññātā honti ubhinnampi aññamaññāpekkhattā.",
  "atk-s0517a:288_8": "Etena ñātapariññā vuttā hoti.",
  "atk-s0517a:288_9": "Nanu ca evaṃ sante yaṃ vuttaṃ “asaññasattā devā ahetukā anāhārā aphassakā”tiādi,",
  "atk-s0517a:288_10": "taṃ virujjhatīti.",
  "atk-s0517a:288_11": "Tañca na virujjhati.",
  "atk-s0517a:288_12": "Tesañhi jhānaṃ āhāroti.",
  "atk-s0517a:288_13": "Evaṃ santepi “cattārome,",
  "atk-s0517a:288_14": "bhikkhave,",
  "atk-s0517a:288_15": "āhārā bhūtānaṃ vā sattānaṃ ṭhitiyā,",
  "atk-s0517a:288_16": "sambhavesīnaṃ vā anuggahāya.",
  "atk-s0517a:288_17": "Katame cattāro?",
  "atk-s0517a:288_18": "Kabaḷīkāro āhāro oḷāriko vā sukhumo vā,",
  "atk-s0517a:288_19": "phasso dutiyo,",
  "atk-s0517a:288_20": "manosañcetanā tatiyā,",
  "atk-s0517a:288_21": "viññāṇaṃ catuttha”nti idaṃ virujjhatīti.",
  "atk-s0517a:288_22": "Idampi na virujjhati.",
  "atk-s0517a:288_23": "Etasmiñhi sutte nippariyāyena āhāralakkhaṇāva dhammā āhārāti vuttā.",
  "atk-s0517a:288_24": "Idha pana pariyāyena paccayo āhāroti vutto.",
  "atk-s0517a:288_25": "Sabbasaṅkhatadhammānañhi paccayo laddhuṃ vaṭṭati,",
  "atk-s0517a:288_26": "so ca yaṃ yaṃ phalaṃ janeti,",
  "atk-s0517a:288_27": "taṃ taṃ āharati nāma.",
  "atk-s0517a:288_28": "Tasmā āhāroti vuccati.",
  "atk-s0517a:288_29": "Tenevāha –",
  "atk-s0517a:289_0": "“Avijjampāhaṃ,",
  "atk-s0517a:289_1": "bhikkhave,",
  "atk-s0517a:289_2": "sāhāraṃ vadāmi,",
  "atk-s0517a:289_3": "no anāhāraṃ. Ko ca,",
  "atk-s0517a:289_4": "bhikkhave,",
  "atk-s0517a:289_5": "avijjāya āhāro?",
  "atk-s0517a:289_6": "‘Pañca nīvaraṇā’tissa vacanīyaṃ.",
  "atk-s0517a:289_7": "Pañca nīvaraṇepāhaṃ,",
  "atk-s0517a:289_8": "bhikkhave,",
  "atk-s0517a:289_9": "sāhāre vadāmi,",
  "atk-s0517a:289_10": "no anāhāre. Ko ca,",
  "atk-s0517a:289_11": "bhikkhave,",
  "atk-s0517a:289_12": "pañcannaṃ nīvaraṇānaṃ āhāro.",
  "atk-s0517a:289_13": "‘Ayoniso manasikāro’tissa vacanīya”ntiādi.",
  "atk-s0517a:289_14": "Ayaṃ idha adhippeto.",
  "atk-s0517a:290_0": "Etasmiñhi paccayāhāre gahite pariyāyāhāropi nippariyāyāhāropi sabbo gahitova hoti.",
  "atk-s0517a:291_0": "Tattha asaññabhave paccayāhāro labbhati.",
  "atk-s0517a:291_1": "Anuppanne hi buddhe titthāyatane pabbajitvā vāyokasiṇe parikammaṃ katvā catutthajjhānaṃ nibbattetvā tato vuṭṭhāya “dhī cittaṃ,",
  "atk-s0517a:291_2": "dhī cittaṃ,",
  "atk-s0517a:291_3": "cittassa nāma abhāvoyeva sādhu.",
  "atk-s0517a:291_4": "Cittañhi nissāya vadhabandhanādipaccayaṃ dukkhaṃ uppajjati,",
  "atk-s0517a:291_5": "citte asati nattheta”nti khantiṃ ruciṃ uppādetvā aparihīnajjhānā kālaṃkatvā asaññabhave nibbattanti.",
  "atk-s0517a:291_6": "Yo yassa iriyāpatho manussaloke paṇihito ahosi,",
  "atk-s0517a:291_7": "so tena iriyāpathena nibbattitvā pañca kappasatāni tiṭṭhati.",
  "atk-s0517a:291_8": "Ettakaṃ addhānaṃ nipanno viya nisinno viya ṭhito viya hoti.",
  "atk-s0517a:291_9": "Evarūpānañca sattānaṃ paccayāhāro labbhati.",
  "atk-s0517a:291_10": "Te hi yaṃ jhānaṃ bhāvetvā nibbattā,",
  "atk-s0517a:291_11": "tade nesaṃ paccayo hoti.",
  "atk-s0517a:291_12": "Yathā jiyāvegena khittasaro yāva jiyāvego atthi,",
  "atk-s0517a:291_13": "tāva gacchati,",
  "atk-s0517a:291_14": "evaṃ yāva jhānapaccayo atthi,",
  "atk-s0517a:291_15": "tāva tiṭṭhanti.",
  "atk-s0517a:291_16": "Tasmiṃ niṭṭhite khīṇavego saro viya patanti.",
  "atk-s0517a:292_0": "Ye pana te nerayikā “nevuṭṭhānaphalūpajīvino na puññaphalūpajīvino”ti vuttā,",
  "atk-s0517a:292_1": "tesaṃ ko āhāroti?",
  "atk-s0517a:292_2": "Tesaṃ kammameva āhāroti.",
  "atk-s0517a:292_3": "Kiṃ pañca āhārā atthīti? “Pañca,",
  "atk-s0517a:292_4": "na pañcā”ti idaṃ na vattabbaṃ.",
  "atk-s0517a:292_5": "Nanu “paccayo āhāro”ti vutto,",
  "atk-s0517a:292_6": "tasmā yena kammena te niraye nibbattā,",
  "atk-s0517a:292_7": "tadeva tesaṃ ṭhitipaccayattā āhāro.",
  "atk-s0517a:292_8": "Yaṃ sandhāya idaṃ vuttaṃ “na tāva kālaṃ karoti,",
  "atk-s0517a:292_9": "yāva na taṃ pāpakammaṃ byantī hotī”ti.",
  "atk-s0517a:292_10": "Tasmā āhāraṭṭhitikāti paccayaṭṭhitikāti attho.",
  "atk-s0517a:292_11": "Kabaḷīkāraṃ āhāraṃ ārabbhāti cettha vivādo na kātabbo.",
  "atk-s0517a:292_12": "Mukhe uppannakheḷopi hi tesaṃ āhārakiccaṃ sādheti.",
  "atk-s0517a:292_13": "Kheḷo hi niraye dukkhavedanīyo hutvā paccayo hoti,",
  "atk-s0517a:292_14": "sagge sukhavedanīyo.",
  "atk-s0517a:292_15": "Iti kāmabhave nippariyāyena cattāro āhārā,",
  "atk-s0517a:292_16": "rūpārūpabhavesu ṭhapetvā asaññabhavaṃ sesānaṃ tayo,",
  "atk-s0517a:292_17": "asaññānañceva avasesānañca paccayāhāroti iminā āhārena sabbe sattā āhāraṭṭhitikā.",
  "atk-s0517a:293_0": "Sabbe sattāti ca puggalādhiṭṭhānā dhammadesanā,",
  "atk-s0517a:293_1": "sabbe saṅkhārāti adhippāyo.",
  "atk-s0517a:293_2": "Bhagavatopi hi dhammapuggalānaṃ vasena catubbidhā desanā –",
  "atk-s0517a:293_3": "dhammādhiṭṭhānā dhammadesanā,",
  "atk-s0517a:293_4": "dhammādhiṭṭhānā puggaladesanā,",
  "atk-s0517a:293_5": "puggalādhiṭṭhānā puggaladesanā,",
  "atk-s0517a:293_6": "puggalādhiṭṭhānā dhammadesanāti. “Nāhaṃ,",
  "atk-s0517a:293_7": "bhikkhave,",
  "atk-s0517a:293_8": "aññaṃ ekadhammampi samanupassāmi,",
  "atk-s0517a:293_9": "yaṃ evaṃ bhāvitaṃ kammaniyaṃ hoti,",
  "atk-s0517a:293_10": "yathayidaṃ cittaṃ. Cittaṃ,",
  "atk-s0517a:293_11": "bhikkhave,",
  "atk-s0517a:293_12": "bhāvitaṃ kammaniyaṃ hotī”ti evarūpī dhammādhiṭṭhānā dhammadesanā.",
  "atk-s0517a:293_13": "“Aṭṭhānametaṃ,",
  "atk-s0517a:293_14": "bhikkhave,",
  "atk-s0517a:293_15": "anavakāso yaṃ diṭṭhisampanno puggalo kañci saṅkhāraṃ niccato upagaccheyya,",
  "atk-s0517a:293_16": "netaṃ ṭhānaṃ vijjatī”ti evarūpī dhammādhiṭṭhānā puggaladesanā.",
  "atk-s0517a:293_17": "“Ekapuggalo,",
  "atk-s0517a:293_18": "bhikkhave,",
  "atk-s0517a:293_19": "loke uppajjamāno uppajjati bahujanahitāya bahujanasukhāya lokānukampāya atthāya hitāya sukhāya devamanussāna”nti,",
  "atk-s0517a:293_20": "evarūpī puggalādhiṭṭhānā puggaladesanā.",
  "atk-s0517a:293_21": "“Ekapuggalassa bhikkhave,",
  "atk-s0517a:293_22": "pātubhāvā mahato cakkhussa pātubhāvo hotī”ti evarūpī puggalādhiṭṭhānā dhammadesanā.",
  "atk-s0517a:293_23": "Tāsu idha puggalādhiṭṭhānā dhammadesanā.",
  "atk-s0517a:293_24": "Upari yāva dasakā dhammānaṃyeva gahitattā sattaggahaṇena dhammaggahaṇaṃ katanti veditabbaṃ,",
  "atk-s0517a:293_25": "visesena vā sattasantānapariyāpannadhammānaṃyeva adhikena ñāṇena sabhāvato upaparikkhitabbattā sattaggahaṇaṃ katanti veditabbaṃ,",
  "atk-s0517a:293_26": "saṅkhāre upādāya sattoti paññattimattasambhavato vā phalopacārena saṅkhārā “sattā”ti vuttāti veditabbaṃ.",
  "atk-s0517a:293_27": "Na hi koci satto paccayaṭṭhitiko atthi aññatra saṅkhārehi,",
  "atk-s0517a:293_28": "vohāravasena pana evaṃ vuccati.",
  "atk-s0517a:293_29": "Evametena ñātapariññā vuttā hoti.",
  "atk-s0517a:294_0": "Dve dhātuyoti saṅkhatā ca dhātu asaṅkhatā ca dhātu.",
  "atk-s0517a:294_1": "Tattha anekehi paccayehi saṅgamma katā pañcakkhandhā saṅkhatā dhātu,",
  "atk-s0517a:294_2": "kehici paccayehi akataṃ nibbānaṃ asaṅkhatā dhātu.",
  "atk-s0517a:295_0": "Tisso dhātuyoti kāmadhātu rūpadhātu arūpadhātu.",
  "atk-s0517a:295_1": "Tattha katamā kāmadhātu?",
  "atk-s0517a:295_2": "Heṭṭhato avīcinirayaṃ pariyantaṃ karitvā uparito paranimmitavasavattī deve antokaritvā yaṃ etasmiṃ antare",
  "atk-s0517a:295_3": "etthāvacarā ettha pariyāpannā khandhā dhātū āyatanā rūpā vedanā saññā saṅkhārā viññāṇaṃ.",
  "atk-s0517a:295_4": "Ayaṃ vuccati kāmadhātu.",
  "atk-s0517a:295_5": "Tattha katamā rūpadhātu?",
  "atk-s0517a:295_6": "Heṭṭhato brahmalokaṃ pariyantaṃ karitvā uparito akaniṭṭhe deve antokaritvā yaṃ etasmiṃ antare etthāvacarā",
  "atk-s0517a:295_7": "ettha pariyāpannā samāpannassa vā upapannassa vā diṭṭhadhammasukhavihārissa vā cittacetasikā dhammā.",
  "atk-s0517a:295_8": "Ayaṃ vuccati rūpadhātu.",
  "atk-s0517a:295_9": "Tattha katamā arūpadhātu?",
  "atk-s0517a:295_10": "Heṭṭhato ākāsānañcāyatanūpage deve pariyantaṃ karitvā uparito nevasaññānāsaññāyatanūpage deve antokaritvā",
  "atk-s0517a:295_11": "yaṃ etasmiṃ antare etthāvacarā ettha pariyāpannā samāpannassa vā upapannassa vā diṭṭhadhammasukhavihārissa",
  "atk-s0517a:295_12": "vā cittacetasikā dhammā.",
  "atk-s0517a:295_13": "Ayaṃ vuccati arūpadhātu.",
  "atk-s0517a:295_14": "Aṭṭhakathāyaṃ pana “kāmadhātūti kāmabhavo pañcakkhandhā labbhanti,",
  "atk-s0517a:295_15": "rūpadhātūti rūpabhavo pañcakkhandhā labbhanti.",
  "atk-s0517a:295_16": "Arūpadhātūti arūpabhavo cattāro khandhā labbhantī”ti vuttaṃ.",
  "atk-s0517a:295_17": "Ayaṃ dasuttarapariyāyena yojanā.",
  "atk-s0517a:296_0": "Saṅgītipariyāyena pana “tisso kusaladhātuyo –",
  "atk-s0517a:296_1": "nekkhammadhātu abyāpādadhātu avihiṃsādhātu.",
  "atk-s0517a:296_2": "Aparāpi tisso dhātuyo –",
  "atk-s0517a:296_3": "rūpadhātu arūpadhātu nirodhadhātu.",
  "atk-s0517a:296_4": "Aparāpi tisso dhātuyo –",
  "atk-s0517a:296_5": "hīnā dhātu majjhimā dhātu paṇītā dhātū”ti vuttā dhātuyopi ettha yujjanti.",
  "atk-s0517a:296_6": "Nekkhammapaṭisaṃyutto takko vitakko…pe…",
  "atk-s0517a:296_7": "sammāsaṅkappo.",
  "atk-s0517a:296_8": "Ayaṃ vuccati nekkhammadhātu.",
  "atk-s0517a:296_9": "Sabbepi kusalā dhammā nekkhammadhātu.",
  "atk-s0517a:296_10": "Abyāpādapaṭisaṃyutto takko vitakko…pe…",
  "atk-s0517a:296_11": "sammāsaṅkappo abyāpādadhātu.",
  "atk-s0517a:296_12": "Yā sattesu metti mettāyanā mettāyitattaṃ mettācetovimutti.",
  "atk-s0517a:296_13": "Ayaṃ vuccati abyāpādadhātu.",
  "atk-s0517a:296_14": "Avihiṃsāpaṭisaṃyutto takko vitakko…pe…",
  "atk-s0517a:296_15": "sammāsaṅkappo avihiṃsādhātu.",
  "atk-s0517a:296_16": "Yā sattesu karuṇā karuṇāyanā karuṇāyitattaṃ karuṇācetovimutti.",
  "atk-s0517a:296_17": "Ayaṃ vuccati avihiṃsādhātu.",
  "atk-s0517a:296_18": "Rūpārūpadhātuyo vuttāyeva.",
  "atk-s0517a:296_19": "Nirodhadhātu nibbānaṃ.",
  "atk-s0517a:296_20": "Hīnā dhātu dvādasākusalacittuppādā,",
  "atk-s0517a:296_21": "majjhimā dhātu avasesā tebhūmakadhammā.",
  "atk-s0517a:296_22": "Paṇītā dhātu nava lokuttaradhammā.",
  "atk-s0517a:296_23": "Sabbāpi ca nijjīvaṭṭhena dhātu.",
  "atk-s0517a:297_0": "Cattāri ariyasaccānīti dukkhaṃ ariyasaccaṃ,",
  "atk-s0517a:297_1": "dukkhasamudayaṃ ariyasaccaṃ,",
  "atk-s0517a:297_2": "dukkhanirodhaṃ ariyasaccaṃ,",
  "atk-s0517a:297_3": "dukkhanirodhagāminī paṭipadā ariyasaccaṃ.",
  "atk-s0517a:297_4": "Imesaṃ vaṇṇanā saccavissajjanesuyeva bhavissati.",
  "atk-s0517a:298_0": "Pañca vimuttāyatanānīti attano hitatthāya parehi pavattitadhammadesanāsavanaṃ,",
  "atk-s0517a:298_1": "paresaṃ hitatthāya attano yathāsutadhammadesanā,",
  "atk-s0517a:298_2": "yathāsutassa dhammassa sajjhāyakaraṇaṃ,",
  "atk-s0517a:298_3": "yathāsutassa dhammassa cetasā anuvitakkanaṃ,",
  "atk-s0517a:298_4": "kasiṇāsubhādīsu anukūlaṃ ārammaṇanti,",
  "atk-s0517a:298_5": "imāni pañca vimuccanakāraṇāni. Yathāha –",
  "atk-s0517a:299_0": "“Idha,",
  "atk-s0517a:299_1": "bhikkhave,",
  "atk-s0517a:299_2": "bhikkhuno satthā dhammaṃ deseti aññataro vā garuṭṭhāniyo sabrahmacārī,",
  "atk-s0517a:299_3": "yathā yathā kho,",
  "atk-s0517a:299_4": "bhikkhave,",
  "atk-s0517a:299_5": "bhikkhuno satthā dhammaṃ deseti aññataro vā garuṭṭhāniyo sabrahmacārī,",
  "atk-s0517a:299_6": "tathā tathā so tasmiṃ dhamme atthapaṭisaṃvedī ca hoti dhammapaṭisaṃvedī ca,",
  "atk-s0517a:299_7": "tassa atthapaṭisaṃvedino dhammapaṭisaṃvedino pāmojjaṃ jāyati,",
  "atk-s0517a:299_8": "pamuditassa pīti jāyati,",
  "atk-s0517a:299_9": "pītimanassa kāyo passambhati,",
  "atk-s0517a:299_10": "passaddhakāyo sukhaṃ vedeti,",
  "atk-s0517a:299_11": "sukhino cittaṃ samādhiyati,",
  "atk-s0517a:299_12": "idaṃ paṭhamaṃ vimuttāyatanaṃ.",
  "atk-s0517a:300_0": "“Puna caparaṃ,",
  "atk-s0517a:300_1": "bhikkhave,",
  "atk-s0517a:300_2": "bhikkhuno na heva kho satthā dhammaṃ deseti aññataro vā garuṭṭhāniyo sabrahmacārī,",
  "atk-s0517a:300_3": "api ca kho yathāsutaṃ yathāpariyattaṃ dhammaṃ vitthārena paresaṃ deseti.",
  "atk-s0517a:300_4": "Yathā yathā kho,",
  "atk-s0517a:300_5": "bhikkhave,",
  "atk-s0517a:300_6": "bhikkhuno…pe…",
  "atk-s0517a:300_7": "sukhino cittaṃ samādhiyati.",
  "atk-s0517a:300_8": "Idaṃ dutiyaṃ vimuttāyatanaṃ.",
  "atk-s0517a:301_0": "“Puna caparaṃ,",
  "atk-s0517a:301_1": "bhikkhave,",
  "atk-s0517a:301_2": "bhikkhuno naheva kho satthā dhammaṃ deseti aññataro vā garuṭṭhāniyo sabrahmacārī,",
  "atk-s0517a:301_3": "nāpi yathāsutaṃ yathāpariyattaṃ dhammaṃ vitthārena paresaṃ deseti,",
  "atk-s0517a:301_4": "api ca kho yathāsutaṃ yathāpariyattaṃ dhammaṃ vitthārena sajjhāyaṃ karoti.",
  "atk-s0517a:301_5": "Yathā yathā kho,",
  "atk-s0517a:301_6": "bhikkhave,",
  "atk-s0517a:301_7": "bhikkhuno…pe…",
  "atk-s0517a:301_8": "sukhino cittaṃ samādhiyati.",
  "atk-s0517a:301_9": "Idaṃ tatiyaṃ vimuttāyatanaṃ.",
  "atk-s0517a:302_0": "“Puna caparaṃ,",
  "atk-s0517a:302_1": "bhikkhave,",
  "atk-s0517a:302_2": "bhikkhuno naheva kho satthā dhammaṃ deseti aññataro vā garuṭṭhāniyo sabrahmacārī,",
  "atk-s0517a:302_3": "nāpi yathāsutaṃ yathāpariyattaṃ dhammaṃ vitthārena paresaṃ deseti,",
  "atk-s0517a:302_4": "nāpi yathāsutaṃ yathāpariyattaṃ dhammaṃ vitthārena sajjhāyaṃ karoti,",
  "atk-s0517a:302_5": "api ca kho yathāsutaṃ yathāpariyattaṃ dhammaṃ cetasā anuvitakketi anuvicāreti manasānupekkhati.",
  "atk-s0517a:302_6": "Yathā yathā kho,",
  "atk-s0517a:302_7": "bhikkhave,",
  "atk-s0517a:302_8": "bhikkhuno…pe…",
  "atk-s0517a:302_9": "sukhino cittaṃ samādhiyati.",
  "atk-s0517a:302_10": "Idaṃ catutthaṃ vimuttāyatanaṃ.",
  "atk-s0517a:303_0": "“Puna caparaṃ,",
  "atk-s0517a:303_1": "bhikkhave,",
  "atk-s0517a:303_2": "bhikkhuno naheva kho satthā dhammaṃ deseti aññataro vā garuṭṭhāniyo sabrahmacārī,",
  "atk-s0517a:303_3": "nāpi yathāsutaṃ yathāpariyattaṃ dhammaṃ vitthārena paresaṃ deseti,",
  "atk-s0517a:303_4": "nāpi yathāsutaṃ yathāpariyattaṃ dhammaṃ vitthārena sajjhāyaṃ karoti,",
  "atk-s0517a:303_5": "nāpi yathāsutaṃ yathāpariyattaṃ dhammaṃ cetasā anuvitakketi anuvicāreti manasānupekkhati,",
  "atk-s0517a:303_6": "api ca khvassa aññataraṃ samādhinimittaṃ suggahitaṃ hoti sumanasikataṃ sūpadhāritaṃ suppaṭividdhaṃ paññāya,",
  "atk-s0517a:303_7": "yathā yathā kho,",
  "atk-s0517a:303_8": "bhikkhave,",
  "atk-s0517a:303_9": "bhikkhuno aññataraṃ samādhinimittaṃ suggahitaṃ hoti sumanasikataṃ sūpadhāritaṃ suppaṭividdhaṃ paññāya",
  "atk-s0517a:303_10": "tathā tathā so tasmiṃ dhamme atthapaṭisaṃvedī ca hoti dhammapaṭisaṃvedī ca.",
  "atk-s0517a:303_11": "Tassa atthapaṭisaṃvedino dhammapaṭisaṃvedino pāmojjaṃ jāyati,",
  "atk-s0517a:303_12": "pamuditassa pīti jāyati,",
  "atk-s0517a:303_13": "pītimanassa kāyo passambhati,",
  "atk-s0517a:303_14": "passaddhakāyo sukhaṃ vedeti,",
  "atk-s0517a:303_15": "sukhino cittaṃ samādhiyati.",
  "atk-s0517a:303_16": "Idaṃ pañcamaṃ vimuttāyatana”nti.",
  "atk-s0517a:304_0": "Cha anuttariyānīti ettha natthi etesaṃ uttaranti anuttarāni,",
  "atk-s0517a:304_1": "anuttarāni eva anuttariyāni,",
  "atk-s0517a:304_2": "jeṭṭhakānīti attho.",
  "atk-s0517a:304_3": "Vuttañhetaṃ bhagavatā –",
  "atk-s0517a:305_0": "“Chayimāni,",
  "atk-s0517a:305_1": "bhikkhave,",
  "atk-s0517a:305_2": "anuttariyāni.",
  "atk-s0517a:305_3": "Katamāni cha?",
  "atk-s0517a:305_4": "Dassanānuttariyaṃ,",
  "atk-s0517a:305_5": "savanānuttariyaṃ,",
  "atk-s0517a:305_6": "lābhānuttariyaṃ,",
  "atk-s0517a:305_7": "sikkhānuttariyaṃ,",
  "atk-s0517a:305_8": "pāricariyānuttariyaṃ,",
  "atk-s0517a:305_9": "anussatānuttariyanti.",
  "atk-s0517a:306_0": "“Katamañca,",
  "atk-s0517a:306_1": "bhikkhave,",
  "atk-s0517a:306_2": "dassanānuttariyaṃ? Idha,",
  "atk-s0517a:306_3": "bhikkhave,",
  "atk-s0517a:306_4": "ekacco hatthiratanampi dassanāya gacchati,",
  "atk-s0517a:306_5": "assaratanampi dassanāya gacchati,",
  "atk-s0517a:306_6": "maṇiratanampi dassanāya gacchati,",
  "atk-s0517a:306_7": "uccāvacaṃ vā pana dassanāya gacchati,",
  "atk-s0517a:306_8": "samaṇaṃ vā brāhmaṇaṃ vā micchādiṭṭhikaṃ micchāpaṭipannaṃ dassanāya gacchati. Atthetaṃ,",
  "atk-s0517a:306_9": "bhikkhave, dassanaṃ,",
  "atk-s0517a:306_10": "netaṃ natthīti vadāmi.",
  "atk-s0517a:306_11": "Tañca kho etaṃ,",
  "atk-s0517a:306_12": "bhikkhave,",
  "atk-s0517a:306_13": "dassanaṃ hīnaṃ gammaṃ pothujjanikaṃ anariyaṃ anatthasaṃhitaṃ na nibbidāya na virāgāya na nirodhāya na",
  "atk-s0517a:306_14": "upasamāya na abhiññāya na sambodhāya na nibbānāya saṃvattati.",
  "atk-s0517a:306_15": "Yo ca kho,",
  "atk-s0517a:306_16": "bhikkhave,",
  "atk-s0517a:306_17": "tathāgataṃ vā tathāgatasāvakaṃ vā dassanāya gacchati niviṭṭhasaddho niviṭṭhapemo ekantagato abhippasanno.",
  "atk-s0517a:306_18": "Etadānuttariyaṃ,",
  "atk-s0517a:306_19": "bhikkhave,",
  "atk-s0517a:306_20": "dassanānaṃ sattānaṃ visuddhiyā sokaparidevānaṃ samatikkamāya dukkhadomanassānaṃ atthaṅgamāya ñāyassa adhigamāya nibbānassa sacchikiriyāya,",
  "atk-s0517a:306_21": "yadidaṃ tathāgataṃ vā tathāgatasāvakaṃ vā dassanāya gacchati niviṭṭhasaddho niviṭṭhapemo ekantagato abhippasanno.",
  "atk-s0517a:306_22": "Idaṃ vuccati,",
  "atk-s0517a:306_23": "bhikkhave,",
  "atk-s0517a:306_24": "dassanānuttariyaṃ.",
  "atk-s0517a:306_25": "Iti dassanānuttariyaṃ.",
  "atk-s0517a:307_0": "“Savanānuttariyañca kathaṃ hoti? Idha,",
  "atk-s0517a:307_1": "bhikkhave,",
  "atk-s0517a:307_2": "ekacco bherisaddampi savanāya gacchati,",
  "atk-s0517a:307_3": "vīṇāsaddampi savanāya gacchati,",
  "atk-s0517a:307_4": "gītasaddampi savanāya gacchati,",
  "atk-s0517a:307_5": "uccāvacaṃ vā pana savanāya gacchati,",
  "atk-s0517a:307_6": "samaṇassa vā brāhmaṇassa vā micchādiṭṭhikassa micchāpaṭipannassa dhammassavanāya gacchati. Atthetaṃ,",
  "atk-s0517a:307_7": "bhikkhave, savanaṃ,",
  "atk-s0517a:307_8": "netaṃ natthīti vadāmi.",
  "atk-s0517a:307_9": "Tañca kho etaṃ,",
  "atk-s0517a:307_10": "bhikkhave,",
  "atk-s0517a:307_11": "savanaṃ hīnaṃ…pe…",
  "atk-s0517a:307_12": "na nibbānāya saṃvattati.",
  "atk-s0517a:307_13": "Yo ca kho,",
  "atk-s0517a:307_14": "bhikkhave,",
  "atk-s0517a:307_15": "tathāgatassa vā tathāgatasāvakassa vā dhammassavanāya gacchati niviṭṭhasaddho niviṭṭhapemo ekantagato abhippasanno.",
  "atk-s0517a:307_16": "Etadānuttariyaṃ,",
  "atk-s0517a:307_17": "bhikkhave,",
  "atk-s0517a:307_18": "savanānaṃ sattānaṃ visuddhiyā…pe…",
  "atk-s0517a:307_19": "nibbānassa sacchikiriyāya,",
  "atk-s0517a:307_20": "yadidaṃ tathāgatassa vā tathāgatasāvakassa vā dhammassavanāya gacchati niviṭṭhasaddho niviṭṭhapemo ekantagato abhippasanno.",
  "atk-s0517a:307_21": "Idaṃ vuccati,",
  "atk-s0517a:307_22": "bhikkhave,",
  "atk-s0517a:307_23": "savanānuttariyaṃ.",
  "atk-s0517a:307_24": "Iti dassanānuttariyaṃ,",
  "atk-s0517a:307_25": "savanānuttariyaṃ.",
  "atk-s0517a:308_0": "“Lābhānuttariyañca kathaṃ hoti? Idha,",
  "atk-s0517a:308_1": "bhikkhave,",
  "atk-s0517a:308_2": "ekacco puttalābhampi labhati,",
  "atk-s0517a:308_3": "dāralābhampi labhati,",
  "atk-s0517a:308_4": "dhanalābhampi labhati,",
  "atk-s0517a:308_5": "uccāvacaṃ vā pana lābhampi labhati.",
  "atk-s0517a:308_6": "Samaṇe vā brāhmaṇe vā micchādiṭṭhike micchāpaṭipanne saddhaṃ paṭilabhati. Attheso,",
  "atk-s0517a:308_7": "bhikkhave, lābho,",
  "atk-s0517a:308_8": "neso natthīti vadāmi.",
  "atk-s0517a:308_9": "So ca kho eso,",
  "atk-s0517a:308_10": "bhikkhave,",
  "atk-s0517a:308_11": "lābho hīno…pe…",
  "atk-s0517a:308_12": "na nibbānāya saṃvattati.",
  "atk-s0517a:308_13": "Yo ca kho,",
  "atk-s0517a:308_14": "bhikkhave,",
  "atk-s0517a:308_15": "tathāgate vā tathāgatasāvake vā saddhaṃ paṭilabhati niviṭṭhasaddho niviṭṭhapemo ekantagato abhippasanno.",
  "atk-s0517a:308_16": "Etadānuttariyaṃ,",
  "atk-s0517a:308_17": "bhikkhave,",
  "atk-s0517a:308_18": "lābhānaṃ sattānaṃ visuddhiyā…pe…",
  "atk-s0517a:308_19": "nibbānassa sacchikiriyāya,",
  "atk-s0517a:308_20": "yadidaṃ tathāgate vā tathāgatasāvake vā saddhaṃ paṭilabhati niviṭṭhasaddho niviṭṭhapemo ekantagato abhippasanno.",
  "atk-s0517a:308_21": "Idaṃ vuccati,",
  "atk-s0517a:308_22": "bhikkhave,",
  "atk-s0517a:308_23": "lābhānuttariyaṃ.",
  "atk-s0517a:308_24": "Iti dassanānuttariyaṃ,",
  "atk-s0517a:308_25": "savanānuttariyaṃ,",
  "atk-s0517a:308_26": "lābhānuttariyaṃ.",
  "atk-s0517a:309_0": "“Sikkhānuttariyañca kathaṃ hoti? Idha,",
  "atk-s0517a:309_1": "bhikkhave,",
  "atk-s0517a:309_2": "ekacco hatthismimpi sikkhati,",
  "atk-s0517a:309_3": "assasmimpi sikkhati,",
  "atk-s0517a:309_4": "rathasmimpi sikkhati,",
  "atk-s0517a:309_5": "dhanusmimpi sikkhati,",
  "atk-s0517a:309_6": "tharusmimpi sikkhati,",
  "atk-s0517a:309_7": "uccāvacaṃ vā pana sikkhati,",
  "atk-s0517a:309_8": "samaṇassa vā brāhmaṇassa vā micchādiṭṭhikassa micchāpaṭipannassa sikkhati. Atthesā,",
  "atk-s0517a:309_9": "bhikkhave, sikkhā,",
  "atk-s0517a:309_10": "nesā natthīti vadāmi.",
  "atk-s0517a:309_11": "Sā ca kho esā,",
  "atk-s0517a:309_12": "bhikkhave,",
  "atk-s0517a:309_13": "sikkhā hīnā…pe…",
  "atk-s0517a:309_14": "na nibbānāya saṃvattati.",
  "atk-s0517a:309_15": "Yo ca kho,",
  "atk-s0517a:309_16": "bhikkhave,",
  "atk-s0517a:309_17": "tathāgatappavedite dhammavinaye adhisīlampi sikkhati,",
  "atk-s0517a:309_18": "adhicittampi sikkhati,",
  "atk-s0517a:309_19": "adhipaññampi sikkhati niviṭṭhasaddho niviṭṭhapemo ekantagato abhippasanno.",
  "atk-s0517a:309_20": "Etadānuttariyaṃ,",
  "atk-s0517a:309_21": "bhikkhave,",
  "atk-s0517a:309_22": "sikkhānaṃ sattānaṃ visuddhiyā…pe…",
  "atk-s0517a:309_23": "nibbānassa sacchikiriyāya,",
  "atk-s0517a:309_24": "yadidaṃ tathāgatappavedite dhammavinaye adhisīlampi sikkhati,",
  "atk-s0517a:309_25": "adhicittampi sikkhati,",
  "atk-s0517a:309_26": "adhipaññampi sikkhati niviṭṭhasaddho niviṭṭhapemo ekantagato abhippasanno.",
  "atk-s0517a:309_27": "Idaṃ vuccati,",
  "atk-s0517a:309_28": "bhikkhave,",
  "atk-s0517a:309_29": "sikkhānuttariyaṃ.",
  "atk-s0517a:309_30": "Iti dassanānuttariyaṃ,",
  "atk-s0517a:309_31": "savanānuttariyaṃ,",
  "atk-s0517a:309_32": "lābhānuttariyaṃ,",
  "atk-s0517a:309_33": "sikkhānuttariyaṃ.",
  "atk-s0517a:310_0": "“Pāricariyānuttariyañca kathaṃ hoti? Idha,",
  "atk-s0517a:310_1": "bhikkhave,",
  "atk-s0517a:310_2": "ekacco khattiyampi paricarati,",
  "atk-s0517a:310_3": "brāhmaṇampi paricarati,",
  "atk-s0517a:310_4": "gahapatimpi paricarati,",
  "atk-s0517a:310_5": "uccāvacaṃ vā pana paricarati,",
  "atk-s0517a:310_6": "samaṇaṃ vā brāhmaṇaṃ vā micchādiṭṭhikaṃ micchāpaṭipannaṃ paricarati. Atthesā,",
  "atk-s0517a:310_7": "bhikkhave,",
  "atk-s0517a:310_8": "pāricariyā,",
  "atk-s0517a:310_9": "nesā natthīti vadāmi.",
  "atk-s0517a:310_10": "Sā ca kho esā,",
  "atk-s0517a:310_11": "bhikkhave,",
  "atk-s0517a:310_12": "pāricariyā hīnā…pe…",
  "atk-s0517a:310_13": "na nibbānāya saṃvattati.",
  "atk-s0517a:310_14": "Yo ca kho,",
  "atk-s0517a:310_15": "bhikkhave,",
  "atk-s0517a:310_16": "tathāgataṃ vā tathāgatasāvakaṃ vā paricarati niviṭṭhasaddho niviṭṭhapemo ekantagato abhippasanno.",
  "atk-s0517a:310_17": "Etadānuttariyaṃ,",
  "atk-s0517a:310_18": "bhikkhave,",
  "atk-s0517a:310_19": "pāricariyānaṃ sattānaṃ visuddhiyā…pe…",
  "atk-s0517a:310_20": "nibbānassa sacchikiriyāya,",
  "atk-s0517a:310_21": "yadidaṃ tathāgataṃ vā tathāgatasāvakaṃ vā paricarati niviṭṭhasaddho niviṭṭhapemo ekantagato abhippasanno.",
  "atk-s0517a:310_22": "Idaṃ vuccati,",
  "atk-s0517a:310_23": "bhikkhave,",
  "atk-s0517a:310_24": "pāricariyānuttariyaṃ.",
  "atk-s0517a:310_25": "Iti dassanānuttariyaṃ,",
  "atk-s0517a:310_26": "savanānuttariyaṃ,",
  "atk-s0517a:310_27": "lābhānuttariyaṃ,",
  "atk-s0517a:310_28": "sikkhānuttariyaṃ,",
  "atk-s0517a:310_29": "pāricariyānuttariyaṃ.",
  "atk-s0517a:311_0": "“Anussatānuttariyañca kathaṃ hoti? Idha,",
  "atk-s0517a:311_1": "bhikkhave,",
  "atk-s0517a:311_2": "ekacco puttalābhampi anussarati,",
  "atk-s0517a:311_3": "dāralābhampi anussarati,",
  "atk-s0517a:311_4": "dhanalābhampi anussarati,",
  "atk-s0517a:311_5": "uccāvacaṃ vā pana anussarati,",
  "atk-s0517a:311_6": "samaṇaṃ vā brāhmaṇaṃ vā micchādiṭṭhikaṃ micchāpaṭipannaṃ anussarati. Atthesā,",
  "atk-s0517a:311_7": "bhikkhave, anussati,",
  "atk-s0517a:311_8": "nesā natthīti vadāmi.",
  "atk-s0517a:311_9": "Sā ca kho esā,",
  "atk-s0517a:311_10": "bhikkhave,",
  "atk-s0517a:311_11": "anussati hīnā…pe…",
  "atk-s0517a:311_12": "na nibbānāya saṃvattati.",
  "atk-s0517a:311_13": "Yo ca kho,",
  "atk-s0517a:311_14": "bhikkhave,",
  "atk-s0517a:311_15": "tathāgataṃ vā tathāgatasāvakaṃ vā anussarati niviṭṭhasaddho niviṭṭhapemo ekantagato abhippasanno.",
  "atk-s0517a:311_16": "Etadānuttariyaṃ,",
  "atk-s0517a:311_17": "bhikkhave,",
  "atk-s0517a:311_18": "anussatīnaṃ sattānaṃ visuddhiyā…pe…",
  "atk-s0517a:311_19": "nibbānassa sacchikiriyāya,",
  "atk-s0517a:311_20": "yadidaṃ tathāgataṃ vā tathāgatasāvakaṃ vā anussarati niviṭṭhasaddho niviṭṭhapemo ekantagato abhippasanno.",
  "atk-s0517a:311_21": "Idaṃ vuccati,",
  "atk-s0517a:311_22": "bhikkhave,",
  "atk-s0517a:311_23": "anussatānuttariyaṃ.",
  "atk-s0517a:311_24": "Imāni kho,",
  "atk-s0517a:311_25": "bhikkhave,",
  "atk-s0517a:311_26": "cha anuttariyānī”ti.",
  "atk-s0517a:312_0": "Satta niddasavatthūnīti ettha natthi etassa dasāti niddaso.",
  "atk-s0517a:312_1": "Niddasassa niddasabhāvassa vatthūni kāraṇāni niddasavatthūni.",
  "atk-s0517a:312_2": "Khīṇāsavo hi dasavassakāle parinibbuto puna paṭisandhiyā abhāvā puna dasavasso na hotīti niddasoti vuccati.",
  "atk-s0517a:312_3": "Na kevalañca dasavassova na hoti,",
  "atk-s0517a:312_4": "navavassopi…pe…",
  "atk-s0517a:312_5": "ekamuhuttikopi na hotiyeva.",
  "atk-s0517a:312_6": "Na kevalañca dasavassakāle parinibbuto,",
  "atk-s0517a:312_7": "sattavassikakāle parinibbutopi nissatto niddaso nimuhutto hotiyeva.",
  "atk-s0517a:312_8": "Titthiyasamaye uppannavohāraṃ pana sāsane khīṇāsavassa āropetvā tattha tādisassa abhāvaṃ,",
  "atk-s0517a:312_9": "idha ca sabbhāvaṃ dassento bhagavā tādisasabhāvassa kāraṇāni “satta niddasavatthūnī”ti āha. Yathāha –",
  "atk-s0517a:313_0": "“Sattimāni,",
  "atk-s0517a:313_1": "bhikkhave,",
  "atk-s0517a:313_2": "niddasavatthūni.",
  "atk-s0517a:313_3": "Katamāni satta? Idha,",
  "atk-s0517a:313_4": "bhikkhave,",
  "atk-s0517a:313_5": "bhikkhu sikkhāsamādāne tibbacchando hoti,",
  "atk-s0517a:313_6": "āyatiñca sikkhāsamādāne avigatapemo.",
  "atk-s0517a:313_7": "Dhammanisantiyā tibbacchando hoti,",
  "atk-s0517a:313_8": "āyatiñca dhammanisantiyā avigatapemo.",
  "atk-s0517a:313_9": "Icchāvinaye tibbacchando hoti,",
  "atk-s0517a:313_10": "āyatiñca icchāvinaye avigatapemo.",
  "atk-s0517a:313_11": "Paṭisallāne tibbacchando hoti,",
  "atk-s0517a:313_12": "āyatiñca paṭisallāne avigatapemo.",
  "atk-s0517a:313_13": "Vīriyārambhe tibbacchando hoti,",
  "atk-s0517a:313_14": "āyatiñca vīriyārambhe avigatapemo.",
  "atk-s0517a:313_15": "Satinepakke tibbacchando hoti,",
  "atk-s0517a:313_16": "āyatiñca satinepakke avigatapemo.",
  "atk-s0517a:313_17": "Diṭṭhipaṭivedhe tibbacchando hoti,",
  "atk-s0517a:313_18": "āyatiñca diṭṭhipaṭivedhe avigatapemo.",
  "atk-s0517a:313_19": "Imāni kho,",
  "atk-s0517a:313_20": "bhikkhave,",
  "atk-s0517a:313_21": "satta niddasavatthūnī”ti.",
  "atk-s0517a:314_0": "Theropi tatheva desanaṃ uddharitvā “satta niddasavatthūnī”ti āha.",
  "atk-s0517a:315_0": "Aṭṭha abhibhāyatanānīti ettha abhibhuyyamānāni āyatanāni etesaṃ jhānānanti abhibhāyatanāni, jhānāni.",
  "atk-s0517a:315_1": "Āyatanānīti adhiṭṭhānaṭṭhena āyatanasaṅkhātāni kasiṇārammaṇāni.",
  "atk-s0517a:315_2": "Ñāṇuttariko hi puggalo visadañāṇo “kiṃ ettha ārammaṇe samāpajjitabbaṃ.",
  "atk-s0517a:315_3": "Na mayhaṃ cittekaggatākaraṇe bhāro atthī”ti,",
  "atk-s0517a:315_4": "tāni ārammaṇāni abhibhavitvā samāpajjati,",
  "atk-s0517a:315_5": "saha nimittuppādenevettha appanaṃ nibbattetīti attho.",
  "atk-s0517a:315_6": "Evaṃ uppāditāni jhānāni “abhibhāyatanānī”ti vuccanti.",
  "atk-s0517a:316_0": "“Katamāni aṭṭha?",
  "atk-s0517a:316_1": "Ajjhattaṃ rūpasaññī eko bahiddhā rūpāni passati parittāni suvaṇṇadubbaṇṇāni,",
  "atk-s0517a:316_2": "‘tāni abhibhuyya jānāmi passāmī’ti evaṃsaññī hoti.",
  "atk-s0517a:316_3": "Idaṃ paṭhamaṃ abhibhāyatanaṃ.",
  "atk-s0517a:317_0": "“Ajjhattaṃ rūpasaññī eko bahiddhā rūpāni passati appamāṇāni suvaṇṇadubbaṇṇāni,",
  "atk-s0517a:317_1": "‘tāni abhibhuyya jānāmi passāmī’ti evaṃsaññī hoti.",
  "atk-s0517a:317_2": "Idaṃ dutiyaṃ abhibhāyatanaṃ.",
  "atk-s0517a:318_0": "“Ajjhattaṃ arūpasaññī eko bahiddhā rūpāni passati parittāni suvaṇṇadubbaṇṇāni,",
  "atk-s0517a:318_1": "‘tāni abhibhuyya jānāmi passāmī’ti evaṃsaññī hoti.",
  "atk-s0517a:318_2": "Idaṃ tatiyaṃ abhibhāyatanaṃ.",
  "atk-s0517a:319_0": "“Ajjhattaṃ arūpasaññī eko bahiddhā rūpāni passati appamāṇāni suvaṇṇadubbaṇṇāni,",
  "atk-s0517a:319_1": "‘tāni abhibhuyya jānāmi passāmī’ti evaṃsaññī hoti.",
  "atk-s0517a:319_2": "Idaṃ catutthaṃ abhibhāyatanaṃ.",
  "atk-s0517a:320_0": "“Ajjhattaṃ arūpasaññī eko bahiddhā rūpāni passati nīlāni nīlavaṇṇāni nīlanidassanāni nīlanibhāsāni.",
  "atk-s0517a:320_1": "Seyyathāpi nāma umāpupphaṃ nīlaṃ nīlavaṇṇaṃ nīlanidassanaṃ nīlanibhāsaṃ,",
  "atk-s0517a:320_2": "seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭhaṃ nīlaṃ nīlavaṇṇaṃ nīlanidassanaṃ nīlanibhāsaṃ,",
  "atk-s0517a:320_3": "evameva ajjhattaṃ arūpasaññī eko bahiddhā rūpāni passati nīlāni nīlavaṇṇāni nīlanidassanāni nīlanibhāsāni,",
  "atk-s0517a:320_4": "‘tāni abhibhuyya jānāmi passāmī’ti evaṃsaññī hoti.",
  "atk-s0517a:320_5": "Idaṃ pañcamaṃ abhibhāyatanaṃ.",
  "atk-s0517a:321_0": "“Ajjhattaṃ arūpasaññī eko bahiddhā rūpāni passati pītāni pītavaṇṇāni pītanidassanāni pītanibhāsāni.",
  "atk-s0517a:321_1": "Seyyathāpi nāma kaṇikārapupphaṃ pītaṃ pītavaṇṇaṃ pītanidassanaṃ pītanibhāsaṃ,",
  "atk-s0517a:321_2": "seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭhaṃ pītaṃ pītavaṇṇaṃ pītanidassanaṃ pītanibhāsaṃ,",
  "atk-s0517a:321_3": "evameva ajjhattaṃ arūpasaññī eko bahiddhā rūpāni passati pītāni pītavaṇṇāni pītanidassanāni pītanibhāsāni,",
  "atk-s0517a:321_4": "‘tāni abhibhuyya jānāmi passāmī’ti evaṃsaññī hoti.",
  "atk-s0517a:321_5": "Idaṃ chaṭṭhaṃ abhibhāyatanaṃ.",
  "atk-s0517a:322_0": "“Ajjhattaṃ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni.",
  "atk-s0517a:322_1": "Seyyathāpi nāma bandhujīvakapupphaṃ lohitakaṃ lohitakavaṇṇaṃ lohitakanidassanaṃ lohitakanibhāsaṃ,",
  "atk-s0517a:322_2": "seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭhaṃ lohitakaṃ lohitakavaṇṇaṃ lohitakanidassanaṃ lohitakanibhāsaṃ,",
  "atk-s0517a:322_3": "evameva ajjhattaṃ arūpasaññī eko bahiddhā rūpāni passati lohitakāni lohitakavaṇṇāni lohitakanidassanāni lohitakanibhāsāni,",
  "atk-s0517a:322_4": "‘tāni abhibhuyya jānāmi passāmī’ti evaṃsaññī hoti.",
  "atk-s0517a:322_5": "Idaṃ sattamaṃ abhibhāyatanaṃ.",
  "atk-s0517a:323_0": "“Ajjhattaṃ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni.",
  "atk-s0517a:323_1": "Seyyathāpi nāma osadhitārakā odātā odātavaṇṇā odātanidassanā odātanibhāsā,",
  "atk-s0517a:323_2": "seyyathāpi vā pana taṃ vatthaṃ bārāṇaseyyakaṃ ubhatobhāgavimaṭṭhaṃ odātaṃ odātavaṇṇaṃ odātanidassanaṃ odātanibhāsaṃ,",
  "atk-s0517a:323_3": "evameva ajjhattaṃ arūpasaññī eko bahiddhā rūpāni passati odātāni odātavaṇṇāni odātanidassanāni odātanibhāsāni,",
  "atk-s0517a:323_4": "‘tāni abhibhuyya jānāmi passāmī’ti evaṃsaññī hoti.",
  "atk-s0517a:323_5": "Idaṃ aṭṭhamaṃ abhibhāyatanaṃ.",
  "atk-s0517a:323_6": "Imāni aṭṭha abhibhāyatanāni.",
  "atk-s0517a:324_0": "Nava anupubbavihārāti pubbaṃ pubbaṃ anu anupubbaṃ,",
  "atk-s0517a:324_1": "anupubbaṃ viharitabbato samāpajjitabbato vihārā anupubbavihārā,",
  "atk-s0517a:324_2": "anupaṭipāṭiyā samāpajjitabbavihārāti attho.",
  "atk-s0517a:325_0": "“Katame nava? Idha,",
  "atk-s0517a:325_1": "bhikkhave,",
  "atk-s0517a:325_2": "bhikkhu vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati.",
  "atk-s0517a:325_3": "Vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja viharati.",
  "atk-s0517a:325_4": "Pītiyā ca virāgā upekkhako ca viharati sato sampajāno,",
  "atk-s0517a:325_5": "sukhañca kāyena paṭisaṃvedeti,",
  "atk-s0517a:325_6": "yaṃ taṃ ariyā ācikkhanti ‘upekkhako satimā sukhavihārī’ti,",
  "atk-s0517a:325_7": "tatiyaṃ jhānaṃ upasampajja viharati.",
  "atk-s0517a:325_8": "Sukhassa ca pahānā dukkhassa ca pahānā pubbeva somanassadomanassānaṃ atthaṅgamā adukkhamasukhaṃ upekkhāsatipārisuddhiṃ",
  "atk-s0517a:325_9": "catutthaṃ jhānaṃ upasampajja viharati.",
  "atk-s0517a:325_10": "Sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā ‘ananto ākāso’ti ākāsānañcāyatanaṃ upasampajja viharati.",
  "atk-s0517a:325_11": "Sabbaso ākāsānañcāyatanaṃ samatikkamma ‘anantaṃ viññāṇa’nti viññāṇañcāyatanaṃ upasampajja viharati.",
  "atk-s0517a:325_12": "Sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanaṃ upasampajja viharati.",
  "atk-s0517a:325_13": "Sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharati.",
  "atk-s0517a:325_14": "Sabbaso nevasaññānāsaññāyatanaṃ samatikkamma saññāvedayitanirodhaṃ upasampajja viharatī”ti vuttā nava anupubbavihārāva.",
  "atk-s0517a:326_0": "Dasa nijjaravatthūnīti micchādiṭṭhādīni nijjarayanti nāsayantīti nijjarāni.",
  "atk-s0517a:326_1": "Vatthūnīti kāraṇāni.",
  "atk-s0517a:326_2": "Nijjarāni ca tāni vatthūni cāti nijjaravatthūni.",
  "atk-s0517a:326_3": "Sammādiṭṭhādīnaṃ etaṃ adhivacanaṃ.",
  "atk-s0517a:327_0": "“Katamāni dasa?",
  "atk-s0517a:327_1": "Sammādiṭṭhikassa,",
  "atk-s0517a:327_2": "bhikkhave,",
  "atk-s0517a:327_3": "micchādiṭṭhi nijjiṇṇā hoti.",
  "atk-s0517a:327_4": "Ye ca micchādiṭṭhipaccayā aneke pāpakā akusalā dhammā sambhavanti,",
  "atk-s0517a:327_5": "te cassa nijjiṇṇā honti,",
  "atk-s0517a:327_6": "sammādiṭṭhipaccayā ca aneke kusalā dhammā bhāvanāpāripūriṃ gacchanti.",
  "atk-s0517a:328_0": "“Sammāsaṅkappassa,",
  "atk-s0517a:328_1": "bhikkhave,",
  "atk-s0517a:328_2": "micchāsaṅkappo nijjiṇṇo hoti.",
  "atk-s0517a:328_3": "Ye ca micchāsaṅkappapaccayā aneke pāpakā akusalā dhammā sambhavanti,",
  "atk-s0517a:328_4": "te cassa nijjiṇṇā honti,",
  "atk-s0517a:328_5": "sammāsaṅkappapaccayā ca aneke kusalā dhammā bhāvanāpāripūriṃ gacchanti.",
  "atk-s0517a:329_0": "“Sammāvācassa,",
  "atk-s0517a:329_1": "bhikkhave,",
  "atk-s0517a:329_2": "micchāvācā nijjiṇṇā hoti.",
  "atk-s0517a:329_3": "Ye ca micchāvācāpaccayā aneke pāpakā akusalā dhammā sambhavanti,",
  "atk-s0517a:329_4": "te cassa nijjiṇṇā honti,",
  "atk-s0517a:329_5": "sammāvācāpaccayā ca aneke kusalā dhammā bhāvanāpāripūriṃ gacchanti.",
  "atk-s0517a:330_0": "“Sammākammantassa,",
  "atk-s0517a:330_1": "bhikkhave,",
  "atk-s0517a:330_2": "micchākammanto nijjiṇṇo hoti.",
  "atk-s0517a:330_3": "Ye ca micchākammantapaccayā aneke pāpakā akusalā dhammā sambhavanti,",
  "atk-s0517a:330_4": "te cassa nijjiṇṇā honti,",
  "atk-s0517a:330_5": "sammākammantapaccayā ca aneke kusalā dhammā bhāvanāpāripūriṃ gacchanti.",
  "atk-s0517a:331_0": "“Sammāājīvassa,",
  "atk-s0517a:331_1": "bhikkhave,",
  "atk-s0517a:331_2": "micchāājīvo nijjiṇṇo hoti.",
  "atk-s0517a:331_3": "Ye ca micchāājīvapaccayā aneke pāpakā akusalā dhammā sambhavanti,",
  "atk-s0517a:331_4": "te cassa nijjiṇṇā honti,",
  "atk-s0517a:331_5": "sammāājīvapaccayā ca aneke kusalā dhammā bhāvanāpāripūriṃ gacchanti.",
  "atk-s0517a:332_0": "“Sammāvāyāmassa,",
  "atk-s0517a:332_1": "bhikkhave,",
  "atk-s0517a:332_2": "micchāvāyāmo nijjiṇṇo hoti.",
  "atk-s0517a:332_3": "Ye ca micchāvāyāmapaccayā aneke pāpakā akusalā dhammā sambhavanti,",
  "atk-s0517a:332_4": "te cassa nijjiṇṇā honti,",
  "atk-s0517a:332_5": "sammāvāyāmapaccayā ca aneke kusalā dhammā bhāvanāpāripūriṃ gacchanti.",
  "atk-s0517a:333_0": "“Sammāsatissa,",
  "atk-s0517a:333_1": "bhikkhave,",
  "atk-s0517a:333_2": "micchāsati nijjiṇṇā hoti.",
  "atk-s0517a:333_3": "Ye ca micchāsatipaccayā aneke pāpakā akusalā dhammā sambhavanti,",
  "atk-s0517a:333_4": "te cassa nijjiṇṇā honti,",
  "atk-s0517a:333_5": "sammāsatipaccayā ca aneke kusalā dhammā bhāvanāpāripūriṃ gacchanti.",
  "atk-s0517a:334_0": "“Sammāsamādhissa,",
  "atk-s0517a:334_1": "bhikkhave,",
  "atk-s0517a:334_2": "micchāsamādhi nijjiṇṇo hoti.",
  "atk-s0517a:334_3": "Ye ca micchāsamādhipaccayā aneke pāpakā akusalā dhammā sambhavanti,",
  "atk-s0517a:334_4": "te cassa nijjiṇṇā honti,",
  "atk-s0517a:334_5": "sammāsamādhipaccayā ca aneke kusalā dhammā bhāvanāpāripūriṃ gacchanti.",
  "atk-s0517a:335_0": "“Sammāñāṇissa,",
  "atk-s0517a:335_1": "bhikkhave,",
  "atk-s0517a:335_2": "micchāñāṇaṃ nijjiṇṇaṃ hoti.",
  "atk-s0517a:335_3": "Ye ca micchāñāṇapaccayā aneke pāpakā akusalā dhammā sambhavanti,",
  "atk-s0517a:335_4": "te cassa nijjiṇṇā honti,",
  "atk-s0517a:335_5": "sammāñāṇapaccayā ca aneke kusalā dhammā bhāvanāpāripūriṃ gacchanti.",
  "atk-s0517a:336_0": "“Sammāvimuttissa,",
  "atk-s0517a:336_1": "bhikkhave,",
  "atk-s0517a:336_2": "micchāvimutti nijjiṇṇā hoti.",
  "atk-s0517a:336_3": "Ye ca micchāvimuttipaccayā aneke pāpakā akusalā dhammā sambhavanti,",
  "atk-s0517a:336_4": "te cassa nijjiṇṇā honti,",
  "atk-s0517a:336_5": "sammāvimuttipaccayā ca aneke kusalā dhammā bhāvanāpāripūriṃ gacchantī”ti vuttāni dasa nijjaravatthūni.",
  "atk-s0517a:337_0": "3. Sabbaṃ,",
  "atk-s0517a:337_1": "bhikkhave,",
  "atk-s0517a:337_2": "abhiññeyyantiādi bhagavatā vuttaṃ idha āharitvā dassitanti veditabbaṃ. Kiñca- iti ca-",
  "atk-s0517a:337_3": "kāro padapūraṇamatte nipāto.",
  "atk-s0517a:337_4": "Cakkhādīni tiṃsa vissajjanāni chasu dvāresu ekekasmiṃ pañca pañca katvā dvārārammaṇapavattikkamena niddiṭṭhāni.",
  "atk-s0517a:337_5": "Tattha duvidhaṃ cakkhu –",
  "atk-s0517a:337_6": "maṃsacakkhu paññācakkhu ca.",
  "atk-s0517a:337_7": "Tesu buddhacakkhu samantacakkhu ñāṇacakkhu dibbacakkhu dhammacakkhūti pañcavidhaṃ paññācakkhu.",
  "atk-s0517a:337_8": "“Addasaṃ kho ahaṃ,",
  "atk-s0517a:337_9": "bhikkhave,",
  "atk-s0517a:337_10": "buddhacakkhunā lokaṃ volokento”ti idaṃ buddhacakkhu nāma.",
  "atk-s0517a:337_11": "“Samantacakkhu vuccati sabbaññutaññāṇa”nti idaṃ samantacakkhu nāma.",
  "atk-s0517a:337_12": "“Cakkhuṃ udapādi ñāṇaṃ udapādī”ti idaṃ ñāṇacakkhu nāma.",
  "atk-s0517a:337_13": "“Addasaṃ kho ahaṃ,",
  "atk-s0517a:337_14": "bhikkhave,",
  "atk-s0517a:337_15": "dibbena cakkhunā visuddhenā”ti idaṃ dibbacakkhu nāma.",
  "atk-s0517a:337_16": "“Virajaṃ vītamalaṃ dhammacakkhuṃ udapādī”ti idaṃ heṭṭhimamaggattayasaṅkhātaṃ ñāṇaṃ dhammacakkhu nāma.",
  "atk-s0517a:338_0": "Maṃsacakkhupi sasambhāracakkhu,",
  "atk-s0517a:338_1": "pasādacakkhūti duvidhaṃ hoti.",
  "atk-s0517a:338_2": "Yvāyaṃ akkhikūpake patiṭṭhito heṭṭhā akkhikūpakaṭṭhikena upari bhamukaṭṭhikena ubhato akkhikūṭehi bahiddhā",
  "atk-s0517a:338_3": "akkhipakhumehi paricchinno akkhikūpakamajjhā nikkhantena nhārusuttakena matthaluṅge ābaddho setakaṇhātikaṇhamaṇḍalavicitto",
  "atk-s0517a:338_4": "maṃsapiṇḍo,",
  "atk-s0517a:338_5": "idaṃ sasambhāracakkhu nāma.",
  "atk-s0517a:338_6": "Yo pana ettha sito ettha paṭibaddho catunnaṃ mahābhūtānaṃ upādāya pasādo,",
  "atk-s0517a:338_7": "idaṃ pasādacakkhu nāma.",
  "atk-s0517a:338_8": "Idamidhādhippetaṃ.",
  "atk-s0517a:338_9": "Tadetaṃ tassa sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhe ṭhitānaṃ",
  "atk-s0517a:338_10": "sarīrasaṇṭhānuppattidese diṭṭhimaṇḍale sattasu picupaṭalesu āsittatelaṃ picupaṭalāni viya satta akkhipaṭalāni",
  "atk-s0517a:338_11": "byāpetvā pamāṇato muggavidalamattaṃ cakkhuviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-s0517a:338_12": "Taṃ cakkhatīti cakkhu,",
  "atk-s0517a:338_13": "rūpaṃ assādeti vibhāveti cāti attho.",
  "atk-s0517a:338_14": "Rūpayantīti rūpā,",
  "atk-s0517a:338_15": "vaṇṇavikāraṃ āpajjamānā hadayaṅgatabhāvaṃ pakāsentīti attho.",
  "atk-s0517a:338_16": "Cakkhuto pavattaṃ viññāṇaṃ,",
  "atk-s0517a:338_17": "cakkhussa vā viññāṇaṃ cakkhuviññāṇaṃ.",
  "atk-s0517a:338_18": "Phusatīti phasso.",
  "atk-s0517a:338_19": "Upasaggena padaṃ maṇḍetvā samphassoti vuttaṃ.",
  "atk-s0517a:338_20": "Cakkhuto pavatto samphasso cakkhusamphasso.",
  "atk-s0517a:338_21": "Cakkhusamphassapaccayāti cakkhuviññāṇasampayuttaphassapaccayā.",
  "atk-s0517a:338_22": "Vedayitanti vindanaṃ,",
  "atk-s0517a:338_23": "vedanāti attho.",
  "atk-s0517a:338_24": "Tadeva sukhayatīti sukhaṃ,",
  "atk-s0517a:338_25": "yassuppajjati,",
  "atk-s0517a:338_26": "taṃ sukhitaṃ karotīti attho.",
  "atk-s0517a:338_27": "Suṭṭhu vā khādati,",
  "atk-s0517a:338_28": "khanati ca kāyacittābādhanti sukhaṃ.",
  "atk-s0517a:338_29": "Dukkhayatīti dukkhaṃ,",
  "atk-s0517a:338_30": "yassuppajjati,",
  "atk-s0517a:338_31": "taṃ dukkhitaṃ karotīti attho.",
  "atk-s0517a:338_32": "Na dukkhaṃ na sukhanti adukkhamasukhaṃ. Ma-",
  "atk-s0517a:338_33": "kāro padasandhivasena vutto.",
  "atk-s0517a:338_34": "So pana cakkhusamphasso attanā sampayuttāya vedanāya sahajāta aññamaññanissaya vipākaāhārasampayuttaatthiavigatavasena aṭṭhadhā paccayo hoti,",
  "atk-s0517a:338_35": "sampaṭicchanasampayuttāya anantarasamanantaraanantarūpanissayanatthivigatavasenapañcadhā,",
  "atk-s0517a:338_36": "santīraṇādisampayuttānaṃ upanissayavaseneva paccayo hoti.",
  "atk-s0517a:339_0": "Suṇātīti sotaṃ.",
  "atk-s0517a:339_1": "Taṃ sasambhārasotabilassa anto tanutambalomācite aṅgulivedhakasaṇṭhāne padese sotaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-s0517a:339_2": "Sappantīti saddā,",
  "atk-s0517a:339_3": "udāharīyantīti attho.",
  "atk-s0517a:339_4": "Ghāyatīti ghānaṃ.",
  "atk-s0517a:339_5": "Taṃ sasambhāraghānabilassa anto ajapadasaṇṭhāne padese ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-s0517a:339_6": "Gandhayantīti gandhā,",
  "atk-s0517a:339_7": "attano vatthuṃ sūcentīti attho.",
  "atk-s0517a:339_8": "Jīvitamavhāyatīti jivhā,",
  "atk-s0517a:339_9": "sāyanaṭṭhena vā jivhā.",
  "atk-s0517a:339_10": "Sā sasambhārajivhāya atiaggamūlapassāni vajjetvā uparimatalamajjhe bhinnauppaladalaggasaṇṭhāne padese",
  "atk-s0517a:339_11": "jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati.",
  "atk-s0517a:339_12": "Rasanti te sattāti rasā,",
  "atk-s0517a:339_13": "assādentīti attho.",
  "atk-s0517a:339_14": "Kucchitānaṃ sāsavadhammānaṃ āyoti kāyo.",
  "atk-s0517a:339_15": "Āyoti uppattideso.",
  "atk-s0517a:339_16": "So yāvatā imasmiṃ kāye upādiṇṇappavatti nāma atthi,",
  "atk-s0517a:339_17": "tattha yebhuyyena kāyapasādo kāyaviññāṇādīnaṃ yathārahaṃ vatthudvārabhāvaṃ sādhayamāno tiṭṭhati.",
  "atk-s0517a:339_18": "Phusīyantīti phoṭṭhabbā.",
  "atk-s0517a:339_19": "Munātīti mano,",
  "atk-s0517a:339_20": "vijānātīti attho.",
  "atk-s0517a:339_21": "Attano lakkhaṇaṃ dhārentīti dhammā.",
  "atk-s0517a:339_22": "Manoti sahāvajjanaṃ bhavaṅgaṃ.",
  "atk-s0517a:339_23": "Dhammāti dvādasapabhedā dhammārammaṇā dhammā.",
  "atk-s0517a:339_24": "Manoviññāṇanti javanamanoviññāṇaṃ.",
  "atk-s0517a:339_25": "Manosamphassoti taṃsampayutto phasso.",
  "atk-s0517a:339_26": "So sampayuttāya vedanāya vipākapaccayavajjehi sesehi sattahi paccayo hoti,",
  "atk-s0517a:339_27": "anantarāya teheva,",
  "atk-s0517a:339_28": "sesānaṃ upanissayavaseneva paccayo hoti.",
  "atk-s0517a:340_0": "Rūpādīni pañca vissajjanāni khandhavasena niddiṭṭhāni.",
  "atk-s0517a:340_1": "Sītādīhi ruppati pīḷīyatīti rūpaṃ.",
  "atk-s0517a:340_2": "Vedayatīti vedanā.",
  "atk-s0517a:340_3": "Sañjānātīti saññā.",
  "atk-s0517a:340_4": "Saṅkharontīti saṅkhārā.",
  "atk-s0517a:340_5": "Vijānātīti viññāṇaṃ.",
  "atk-s0517a:340_6": "Cakkhādīni dhammavicārapariyantāni dasa chakkavasena,",
  "atk-s0517a:340_7": "saṭṭhi vissajjanāni piyarūpasātarūpavasena niddiṭṭhāni.",
  "atk-s0517a:340_8": "Cakkhusamphassajādikā vedanā taṃtaṃsampayuttāva.",
  "atk-s0517a:340_9": "Rūpesu saññā rūpasaññā.",
  "atk-s0517a:340_10": "Sañcetayatīti sañcetanā,",
  "atk-s0517a:340_11": "abhisandahatīti attho.",
  "atk-s0517a:340_12": "Tasatīti taṇhā,",
  "atk-s0517a:340_13": "pipāsatīti attho.",
  "atk-s0517a:340_14": "Vitakketīti vitakko,",
  "atk-s0517a:340_15": "vitakkanaṃ vā vitakko,",
  "atk-s0517a:340_16": "ūhananti vuttaṃ hoti.",
  "atk-s0517a:340_17": "Ārammaṇe tena cittaṃ vicaratīti vicāro,",
  "atk-s0517a:340_18": "vicaraṇaṃ vā vicāro,",
  "atk-s0517a:340_19": "anusañcaraṇanti vuttaṃ hoti.",
  "atk-s0517a:341_0": "4.",
  "atk-s0517a:341_1": "Pathavīdhātādīni cha vissajjanāni saṃkhittena nāmarūpavavatthānavasena niddiṭṭhāni.",
  "atk-s0517a:341_2": "Patthaṭattā pathavī. Appeti, āpīyati,",
  "atk-s0517a:341_3": "appāyatīti vā āpo.",
  "atk-s0517a:341_4": "Tejayatīti tejo.",
  "atk-s0517a:341_5": "Vāyatīti vāyo.",
  "atk-s0517a:341_6": "Na kassati na nikassati,",
  "atk-s0517a:341_7": "kasituṃ chindituṃ bhindituṃ vā na sakkāti ākāso.",
  "atk-s0517a:341_8": "Nissattaṭṭhena dhātu.",
  "atk-s0517a:342_0": "Pathavīkasiṇādīni dasa vissajjanāni kasiṇabhāvanāvasena niddiṭṭhāni.",
  "atk-s0517a:342_1": "Kasiṇanti sakalapharaṇavasena kasiṇamaṇḍalampi tasmiṃ upaṭṭhitanimittampi tadārammaṇaṃ jhānampi vuccati.",
  "atk-s0517a:342_2": "Idha pana jhānaṃ adhippetaṃ.",
  "atk-s0517a:342_3": "Ādimhi cattāri mahābhūtakasiṇārammaṇāni jhānāni,",
  "atk-s0517a:342_4": "tato parāni cattāri vaṇṇakasiṇārammaṇāni.",
  "atk-s0517a:342_5": "Ākāsakasiṇanti paricchedākāso,",
  "atk-s0517a:342_6": "tadārammaṇañca jhānaṃ,",
  "atk-s0517a:342_7": "kasiṇugghāṭimākāso,",
  "atk-s0517a:342_8": "tadārammaṇañca ākāsānañcāyatanaṃ.",
  "atk-s0517a:342_9": "Viññāṇakasiṇanti ākāsānañcāyatanaviññāṇaṃ,",
  "atk-s0517a:342_10": "tadārammaṇañca viññāṇañcāyatanaṃ.",
  "atk-s0517a:343_0": "Kesādīni dvattiṃsa vissajjanāni dvattiṃsākārakammaṭṭhānavasena niddiṭṭhāni.",
  "atk-s0517a:343_1": "Tesu pana kesādīsu paṭikūlato upaṭṭhitesu kāyagatāsativasena asubhakammaṭṭhānaṃ hoti,",
  "atk-s0517a:343_2": "vaṇṇato upaṭṭhitesu kasiṇakammaṭṭhānaṃ hoti,",
  "atk-s0517a:343_3": "dhātuto upaṭṭhitesu catudhātuvavatthānakammaṭṭhānaṃ hoti,",
  "atk-s0517a:343_4": "kesātiādīni ca paṭikūlato vaṇṇato vā upaṭṭhitānaṃ tadārammaṇāni jhānāni,",
  "atk-s0517a:343_5": "dhātuto upaṭṭhitassa te ca koṭṭhāsā tadārammaṇā ca dhātubhāvanā veditabbā.",
  "atk-s0517a:344_0": "Kesā ubhosu passesu kaṇṇacūḷikāhi purato nalāṭantena,",
  "atk-s0517a:344_1": "pacchato ca galavāṭakena paricchinnā sīsakaṭāhaveṭhanacamme vīhaggamattaṃ pavisitvā ṭhitā anekasatasahassasaṅkhā.",
  "atk-s0517a:345_0": "Lomā ṭhapetvā kesādīnaṃ patiṭṭhitokāsaṃ hatthatalapādatalāni ca yebhuyyena sarīracamme navanavutiyā lomakūpasahassesu likkhāmattaṃ pavisitvā ṭhitā.",
  "atk-s0517a:346_0": "Nakhā aṅgulīnaṃ aggapiṭṭhesu ṭhitā vīsati.",
  "atk-s0517a:347_0": "Dantā dvīsu haṇukaṭṭhikesu ṭhitā yebhuyyena dvattiṃsa.",
  "atk-s0517a:348_0": "Taco sakalasarīraṃ pariyonandhitvā pākaṭakilomakassa upari chaviyā heṭṭhā ṭhitaṃ cammaṃ.",
  "atk-s0517a:349_0": "Maṃsaṃ sādhikāni tīṇi aṭṭhisatāni anulimpitvā ṭhitāni navamaṃsapesisatāni.",
  "atk-s0517a:350_0": "Nhārū sakalasarīre aṭṭhīni ābandhitvā ṭhitāni nava nhārusatāni.",
  "atk-s0517a:351_0": "Aṭṭhī sakalasarīre heṭṭhā aṭṭhīnaṃ upari ṭhitāni sādhikāni tīṇi aṭṭhisatāni.",
  "atk-s0517a:352_0": "Aṭṭhimiñjā tesaṃ tesaṃ aṭṭhīnaṃ abbhantare ṭhitā miñjā.",
  "atk-s0517a:353_0": "Vakkaṃ galavāṭakā nikkhantena ekamūlena thokaṃ gantvā dvidhā bhinnena thūlanhārunā vinibaddhā hutvā hadayamaṃsaṃ parikkhipitvā ṭhitā dve maṃsapiṇḍikā.",
  "atk-s0517a:354_0": "Hadayaṃ sarīrabbhantare dvinnaṃ thanānaṃ majjhe ṭhitaṃ anto cittasannissayaṃ aḍḍhapasatamattalohitapuṇṇaṃ",
  "atk-s0517a:354_1": "punnāgaṭṭhipatiṭṭhānamattāvāṭakaṃ hadayamaṃsaṃ.",
  "atk-s0517a:355_0": "Yakanaṃ dvinnaṃ thanānaṃ abbhantare dakkhiṇapassaṃ nissāya ṭhitaṃ yamakamaṃsapaṭalaṃ.",
  "atk-s0517a:356_0": "Kilomakaṃ hadayavakkāni paṭicchādetvā ṭhitaṃ paṭicchannakilomakasaṅkhātañca sakalasarīre cammassa heṭṭhato",
  "atk-s0517a:356_1": "maṃsaṃ pariyonandhitvā ṭhitaṃ appaṭicchannakilomakasaṅkhātañcāti duvidhaṃ pariyonahanamaṃsaṃ.",
  "atk-s0517a:357_0": "Pihakaṃ hadayassa vāmapasse udarapaṭalassa matthakapassaṃ nissāya ṭhitaṃ udarajivhāmaṃsaṃ.",
  "atk-s0517a:358_0": "Papphāsaṃ sarīrabbhantare dvinnaṃ thanānaṃ antare hadayayakanānaṃ upari chādetvā olambantaṃ ṭhitaṃ dvattiṃsamaṃsakhaṇḍappabhedaṃ papphāsamaṃsaṃ.",
  "atk-s0517a:359_0": "Antaṃ upari galavāṭake heṭṭhā karīsamagge vinibandhattā galavāṭakakarīsamaggapariyante sarīrabbhantare",
  "atk-s0517a:359_1": "ṭhitā purisassa dvattiṃsahatthā itthiyā aṭṭhavīsatihatthā ekavīsatiyā ṭhānesu obhaggā antavaṭṭi.",
  "atk-s0517a:360_0": "Antaguṇaṃ antabhoge ekato agalante ābandhitvā ekavīsatiyā antabhogānaṃ antarā ṭhitaṃ bandhanaṃ.",
  "atk-s0517a:361_0": "Udariyaṃ dantamusalasañcuṇṇitaṃ jivhāhatthaparivattitaṃ kheḷalālāpalibuddhaṃ taṃkhaṇavigatavaṇṇagandharasādisampadaṃ",
  "atk-s0517a:361_1": "tantavāyakhalisuvānavamathusadisaṃ nipatitvā pittasemhavātapaliveṭhitaṃ hutvā udaraggisantāpavegakuthitaṃ",
  "atk-s0517a:361_2": "kimikulākulaṃ uparūpari pheṇabubbuḷakāni muñcantaṃ paramakasambukaduggandhajegucchabhāvaṃ āpajjitvā āmāsayasaṅkhāte",
  "atk-s0517a:361_3": "uparinābhiantapaṭale ṭhitaṃ nānappakārakaṃ asitapītakhāyitasāyitaṃ.",
  "atk-s0517a:362_0": "Karīsaṃ pakkāsayasaṅkhāte heṭṭhā nābhipiṭṭhikaṇṭakamūlānaṃ antare ubbedhena aṭṭhaṅgulamatte antāvasāne ṭhitaṃ vaccaṃ.",
  "atk-s0517a:363_0": "Pittaṃ hadayamaṃsapapphāsānaṃ antare yakanamaṃsaṃ nissāya ṭhitaṃ mahākosātakīkosakasadise pittakosake ṭhitaṃ baddhapittasaṅkhātañca,",
  "atk-s0517a:363_1": "kesalomanakhadantānaṃ maṃsavinimuttaṭṭhānañceva thaddhasukkhacammañca ṭhapetvā avasesaṃ sarīraṃ byāpetvā",
  "atk-s0517a:363_2": "ṭhitaṃ abaddhapittasaṅkhātañcāti duvidhaṃ pittaṃ.",
  "atk-s0517a:364_0": "Semhaṃ udarapaṭale ṭhitaṃ ekapatthapūrappamāṇaṃ semhaṃ.",
  "atk-s0517a:365_0": "Pubbo khāṇukaṇṭakapaharaṇaggijālādīhi abhihate vā sarīrappadese abbhantaradhātukkhobhavasena vā uppannesu gaṇḍapīḷakādīsu paripakkalohitapariṇāmo.",
  "atk-s0517a:365_1": "Lohitaṃ yakanassa heṭṭhābhāgaṃ pūretvā hadayavakkapapphāsānaṃ upari thokaṃ thokaṃ paggharantaṃ vakkahadayayakanapapphāse",
  "atk-s0517a:365_2": "temayamānaṃ ṭhitaṃ ekapatthapūramattaṃ sannicitalohitasaṅkhātañca,",
  "atk-s0517a:365_3": "kesalomanakhadantānaṃ maṃsavinimuttaṭṭhānañceva thaddhasukkhacammañca ṭhapetvā dhamanijālānusārena sabbaṃ",
  "atk-s0517a:365_4": "upādiṇṇasarīraṃ pharitvā ṭhitaṃ saṃsaraṇalohitasaṅkhātañcāti duvidhaṃ lohitaṃ.",
  "atk-s0517a:366_0": "Sedo aggisantāpasūriyasantāpautuvikārādīhi santatte sarīre sabbakesalomakūpavivarehi paggharaṇakaāpodhātu.",
  "atk-s0517a:367_0": "Medo thūlassa sakalasarīre cammamaṃsantare kisassa jaṅghamaṃsādīni nissāya ṭhito thinasineho.",
  "atk-s0517a:368_0": "Assu somanassadomanassavisabhāgāhārautūhi samuṭṭhahitvā akkhikūpake pūretvā tiṭṭhantī vā paggharantī vā āpodhātu.",
  "atk-s0517a:369_0": "Vasā aggisantāpasūriyasantāpautuvisabhāgehi usmājātesu yebhuyyena hatthatalahatthapiṭṭhipādatalapādapiṭṭhināsāpuṭanalāṭaaṃsakūṭesu ṭhito vilīnasineho.",
  "atk-s0517a:370_0": "Kheḷo tathārūpaṃ āhāraṃ passantassa vā sarantassa vā mukhe vā ṭhapentassa hadayaṃ vā ākilāyantassa kismiñcideva",
  "atk-s0517a:370_1": "vā jigucchaṃ uppādentassa bhiyyo uppajjitvā ubhohi kapolapassehi oruyha jivhāya tiṭṭhamānā pheṇamissā āpodhātu.",
  "atk-s0517a:371_0": "Siṅghāṇikā visabhāgāhārautuvasena sañjātadhātukkhobhassa vā rodantassa vā antosīse matthaluṅgato galitvā",
  "atk-s0517a:371_1": "tālumatthakavivarena otaritvā nāsāpuṭe pūretvā tiṭṭhantaṃ vā paggharantaṃ vā pūti asuci picchilaṃ.",
  "atk-s0517a:372_0": "Lasikā aṭṭhisandhīnaṃ abbhañjanakiccaṃ sādhayamānaṃ asītisatasandhīnaṃ abbhantare ṭhitaṃ picchilakuṇapaṃ.",
  "atk-s0517a:373_0": "Muttaṃ āhārautuvasena vatthipuṭabbhantare ṭhitā āpodhātu.",
  "atk-s0517a:374_0": "Matthaluṅgaṃ sīsakaṭāhabbhantare cattāro sibbinimagge nissāya ṭhito catupiṇḍasamodhāno miñjarāsi.",
  "atk-s0517a:375_0": "Cakkhāyatanādīni dvādasa vissajjanāni dvādasāyatanavasena niddiṭṭhāni.",
  "atk-s0517a:375_1": "Āyatanato,",
  "atk-s0517a:375_2": "āyānaṃ tananato,",
  "atk-s0517a:375_3": "āyatassa ca nayanato āyatanaṃ.",
  "atk-s0517a:375_4": "Cakkhurūpādīsu hi taṃtaṃdvārārammaṇā cittacetasikā dhammā sena sena anubhavanādinā kiccena āyatanti uṭṭhahanti ghaṭanti,",
  "atk-s0517a:375_5": "vāyamantīti vuttaṃ hoti.",
  "atk-s0517a:375_6": "Te ca pana āyabhūte dhamme etāni tanonti,",
  "atk-s0517a:375_7": "vitthārentīti vuttaṃ hoti.",
  "atk-s0517a:375_8": "Idañca anamatagge saṃsāre pavattaṃ atīva āyataṃ saṃsāradukkhaṃ yāva na nivattati,",
  "atk-s0517a:375_9": "tāva nayanti,",
  "atk-s0517a:375_10": "pavattayantīti vuttaṃ hoti.",
  "atk-s0517a:376_0": "Apica nivāsaṭṭhānaṭṭhena ākaraṭṭhena samosaraṇaṭṭhānaṭṭhena sañjātidesaṭṭhena kāraṇaṭṭhena ca āyatanaṃ.",
  "atk-s0517a:376_1": "Tathā hi loke “issarāyatanaṃ vāsudevāyatana”ntiādīsu nivāsaṭṭhānaṃ “āyatana”nti vuccati.",
  "atk-s0517a:376_2": "“Suvaṇṇāyatanaṃ rajatāyatana”ntiādīsu ākaro.",
  "atk-s0517a:376_3": "Sāsane pana “manorame āyatane,",
  "atk-s0517a:376_4": "sevanti naṃ vihaṅgamā”tiādīsu samosaraṇaṭṭhānaṃ.",
  "atk-s0517a:376_5": "“Dakkhiṇāpatho gunnaṃ āyatana”ntiādīsu sañjātideso.",
  "atk-s0517a:376_6": "“Tatra tatreva sakkhibhabbataṃ pāpuṇāti sati satiāyatane”tiādīsu kāraṇaṃ.",
  "atk-s0517a:376_7": "Cakkhuādīsu cāpi te te cittacetasikā dhammā nivasanti tadāyattavuttitāyāti cakkhādayo nesaṃ nivāsaṭṭhānaṃ,",
  "atk-s0517a:376_8": "cakkhādīsu ca te ākiṇṇā tannissayattā tadārammaṇattā cāti cakkhādayo ca nesaṃ ākaro,",
  "atk-s0517a:376_9": "tattha tattha vatthudvārārammaṇavasena samosaraṇato cakkhādayo ca nesaṃ samosaraṇaṭṭhānaṃ,",
  "atk-s0517a:376_10": "taṃnissayārammaṇabhāvena tattheva uppattito cakkhādayo ca nesaṃ sañjātideso,",
  "atk-s0517a:376_11": "cakkhādīnaṃ abhāve abhāvato cakkhādayo ca nesaṃ kāraṇanti yathāvuttenatthena cakkhu ca taṃ āyatanañcāti cakkhāyatanaṃ.",
  "atk-s0517a:376_12": "Evaṃ sesānipi.",
  "atk-s0517a:377_0": "Cakkhudhātādīni aṭṭhārasa vissajjanāni aṭṭhārasadhātuvasena niddiṭṭhāni.",
  "atk-s0517a:377_1": "Cakkhādīsu ekeko dhammo yathāsambhavaṃ vidahati, dhīyate,",
  "atk-s0517a:377_2": "vidhānaṃ vidhīyate, etāya,",
  "atk-s0517a:377_3": "ettha vā dhīyatīti dhātu.",
  "atk-s0517a:377_4": "Lokiyā hi dhātuyo kāraṇabhāvena vavatthitā hutvā suvaṇṇarajatādidhātuyo viya suvaṇṇarajatādiṃ,",
  "atk-s0517a:377_5": "anekappakāraṃ saṃsāradukkhaṃ vidahanti.",
  "atk-s0517a:377_6": "Bhārahārehi ca bhāro viya sattehi dhīyante,",
  "atk-s0517a:377_7": "dhārīyantīti attho.",
  "atk-s0517a:377_8": "Dukkhavidhānamattameva cetā avasavattanato.",
  "atk-s0517a:377_9": "Etāhi ca karaṇabhūtāhi saṃsāradukkhaṃ sattehi anuvidhīyati.",
  "atk-s0517a:377_10": "Tathāvihitañcetaṃ etāsveva dhīyati,",
  "atk-s0517a:377_11": "ṭhapīyatīti attho.",
  "atk-s0517a:377_12": "Apica yathā titthiyānaṃ attā nāma sabhāvato natthi,",
  "atk-s0517a:377_13": "na evametā.",
  "atk-s0517a:377_14": "Etā pana attano sabhāvaṃ dhārentīti dhātuyo.",
  "atk-s0517a:377_15": "Yathā ca loke vicittā haritālamanosilādayo selāvayavā dhātuyoti vuccanti,",
  "atk-s0517a:377_16": "evametāpi dhātuyo viyāti dhātuyo.",
  "atk-s0517a:377_17": "Vicittā hetā ñāṇaneyyāvayavāti.",
  "atk-s0517a:377_18": "Yathā vā sarīrasaṅkhātassa samudāyassa avayavabhūtesu rasasoṇitādīsu aññamaññavisabhāgalakkhaṇaparicchinnesu dhātusamaññā,",
  "atk-s0517a:377_19": "evamevetesupi pañcakkhandhasaṅkhātassa attabhāvassa avayavesu dhātusamaññā veditabbā.",
  "atk-s0517a:377_20": "Aññamaññavisabhāgalakkhaṇaparicchinnā hete cakkhādayoti.",
  "atk-s0517a:377_21": "Apica dhātūti nijjīvamattassetaṃ adhivacanaṃ.",
  "atk-s0517a:377_22": "Tathā hi bhagavā “chadhāturo ayaṃ bhikkhu puriso”tiādīsu jīvasaññāsamūhananatthaṃ dhātudesanaṃ akāsīti.",
  "atk-s0517a:377_23": "Yathāvuttenatthena cakkhu ca taṃ dhātu cāti cakkhudhātu.",
  "atk-s0517a:377_24": "Evaṃ sesāpi.",
  "atk-s0517a:377_25": "Manodhātūti ca tisso manodhātuyo.",
  "atk-s0517a:377_26": "Dhammadhātūti vedanāsaññāsaṅkhārakkhandhā soḷasa sukhumarūpāni nibbānañca.",
  "atk-s0517a:377_27": "Manoviññāṇadhātūti chasattati manoviññāṇadhātuyo.",
  "atk-s0517a:378_0": "Cakkhundriyādīni bāvīsati vissajjanāni bāvīsatindriyavasena niddiṭṭhāni.",
  "atk-s0517a:378_1": "Cakkhumeva dassanalakkhaṇe indaṭṭhaṃ kāretīti cakkhundriyaṃ.",
  "atk-s0517a:378_2": "Sotameva savanalakkhaṇe indaṭṭhaṃ kāretīti sotindriyaṃ.",
  "atk-s0517a:378_3": "Ghānameva ghāyanalakkhaṇe indaṭṭhaṃ kāretīti ghānindriyaṃ.",
  "atk-s0517a:378_4": "Jivhā eva sāyanalakkhaṇe indaṭṭhaṃ kāretīti jivhindriyaṃ.",
  "atk-s0517a:378_5": "Kāyo eva phusanalakkhaṇe indaṭṭhaṃ kāretīti kāyindriyaṃ.",
  "atk-s0517a:378_6": "Manate iti mano,",
  "atk-s0517a:378_7": "vijānātīti attho.",
  "atk-s0517a:378_8": "Aṭṭhakathācariyā panāhu –",
  "atk-s0517a:378_9": "nāliyā minamāno viya mahātulāya dhārayamāno viya ca ārammaṇaṃ manati jānātīti mano,",
  "atk-s0517a:378_10": "tadeva mananalakkhaṇe indaṭṭhaṃ kāretīti manindriyaṃ.",
  "atk-s0517a:379_0": "Jīvanti tena taṃsahajātā dhammāti jīvitaṃ,",
  "atk-s0517a:379_1": "tadeva anupālanalakkhaṇe indaṭṭhaṃ kāretīti jīvitindriyaṃ.",
  "atk-s0517a:379_2": "Taṃ rūpajīvitindriyaṃ arūpajīvitindriyanti duvidhaṃ.",
  "atk-s0517a:379_3": "Sabbakammajarūpasahajaṃ sahajarūpānupālanaṃ rūpajīvitindriyaṃ,",
  "atk-s0517a:379_4": "sabbacittasahajaṃ sahajaarūpānupālanaṃ arūpajīvitindriyaṃ.",
  "atk-s0517a:380_0": "Thīyati saṅghātaṃ gacchati etissā gabbhoti itthī,",
  "atk-s0517a:380_1": "itthiliṅgādīsu indaṭṭhaṃ kāretīti indriyaṃ,",
  "atk-s0517a:380_2": "niyamato itthiyā eva indriyaṃ itthindriyaṃ.",
  "atk-s0517a:381_0": "Puṃ-",
  "atk-s0517a:381_1": "vuccati nirayo,",
  "atk-s0517a:381_2": "puṃ saṅkhāte niraye risīyati hiṃsīyatīti puriso,",
  "atk-s0517a:381_3": "purisaliṅgādīsu indaṭṭhaṃ kāretīti indriyaṃ,",
  "atk-s0517a:381_4": "niyamato purisasseva indriyaṃ purisindriyaṃ.",
  "atk-s0517a:381_5": "Dvīsupetesu ekekaṃ sabhāvakassa ekekassa kammajarūpasahajaṃ hoti.",
  "atk-s0517a:382_0": "Kusalavipākakāyaviññāṇasampayuttaṃ sukhaṃ,",
  "atk-s0517a:382_1": "kāyikasātalakkhaṇe indaṭṭhaṃ kāretīti indriyaṃ,",
  "atk-s0517a:382_2": "sukhameva indriyaṃ sukhindriyaṃ.",
  "atk-s0517a:383_0": "Akusalavipākakāyaviññāṇasampayuttaṃ dukkhaṃ,",
  "atk-s0517a:383_1": "kāyikaasātalakkhaṇe indaṭṭhaṃ kāretīti indriyaṃ,",
  "atk-s0517a:383_2": "dukkhameva indriyaṃ dukkhindriyaṃ.",
  "atk-s0517a:384_0": "Pītisomanassayogato sobhanaṃ mano assāti sumano,",
  "atk-s0517a:384_1": "sumanassa bhāvo somanassaṃ,",
  "atk-s0517a:384_2": "cetasikasātalakkhaṇe indaṭṭhaṃ kāretīti indriyaṃ,",
  "atk-s0517a:384_3": "somanassameva indriyaṃ somanassindriyaṃ.",
  "atk-s0517a:385_0": "Domanassayogato duṭṭhu mano assāti,",
  "atk-s0517a:385_1": "hīnavedanattā vā kucchitaṃ mano assāti dummano,",
  "atk-s0517a:385_2": "dummanassa bhāvo domanassaṃ,",
  "atk-s0517a:385_3": "cetasikaasātalakkhaṇe indaṭṭhaṃ kāretīti indriyaṃ,",
  "atk-s0517a:385_4": "domanassameva indriyaṃ domanassindriyaṃ.",
  "atk-s0517a:385_5": "Sukhadukkhākārapavattiṃ upekkhati majjhattākārasaṇṭhitattā tenākārena pavattatīti upekkhā,",
  "atk-s0517a:385_6": "majjhattalakkhaṇe indaṭṭhaṃ kāretīti indriyaṃ,",
  "atk-s0517a:385_7": "upekkhā eva indriyaṃ upekkhindriyaṃ.",
  "atk-s0517a:386_0": "Saddahanti etāya,",
  "atk-s0517a:386_1": "sayaṃ vā saddahati,",
  "atk-s0517a:386_2": "saddahanamattameva vā esāti saddhā,",
  "atk-s0517a:386_3": "assaddhiyassa abhibhavanato adhipatiatthena indriyaṃ,",
  "atk-s0517a:386_4": "adhimokkhalakkhaṇe vā indaṭṭhaṃ kāretīti indriyaṃ,",
  "atk-s0517a:386_5": "saddhāyeva indriyaṃ saddhindriyaṃ.",
  "atk-s0517a:387_0": "Vīrabhāvo vīriyaṃ,",
  "atk-s0517a:387_1": "vīrānaṃ vā kammaṃ,",
  "atk-s0517a:387_2": "vidhinā vā nayena īrayitabbaṃ pavattayitabbanti vīriyaṃ,",
  "atk-s0517a:387_3": "kosajjassa abhibhavanato adhipatiatthena indriyaṃ,",
  "atk-s0517a:387_4": "paggahaṇalakkhaṇe vā indaṭṭhaṃ kāretīti indriyaṃ,",
  "atk-s0517a:387_5": "vīriyameva indriyaṃ vīriyindriyaṃ.",
  "atk-s0517a:388_0": "Saranti tāya,",
  "atk-s0517a:388_1": "sayaṃ vā sarati,",
  "atk-s0517a:388_2": "saraṇamattameva vā esāti sati,",
  "atk-s0517a:388_3": "muṭṭhasaccassa abhibhavanato adhipatiatthena indriyaṃ,",
  "atk-s0517a:388_4": "upaṭṭhānalakkhaṇe vā indaṭṭhaṃ kāretīti indriyaṃ,",
  "atk-s0517a:388_5": "sati eva indriyaṃ satindriyaṃ.",
  "atk-s0517a:389_0": "Ārammaṇe cittaṃ sammā ādhiyati ṭhapetīti samādhi,",
  "atk-s0517a:389_1": "vikkhepassa abhibhavanato adhipatiatthena indriyaṃ,",
  "atk-s0517a:389_2": "avikkhepalakkhaṇe vā indaṭṭhaṃ kāretīti indriyaṃ,",
  "atk-s0517a:389_3": "samādhi eva indriyaṃ samādhindriyaṃ.",
  "atk-s0517a:390_0": "“Idaṃ dukkha”ntiādinā nayena ariyasaccāni pajānātīti paññā.",
  "atk-s0517a:390_1": "Aṭṭhakathāyaṃ pana “aniccaṃ dukkhamanattāti paññāpanavasena paññā”ti vuttaṃ.",
  "atk-s0517a:390_2": "Avijjāya abhibhavanato adhipatiatthena indriyaṃ,",
  "atk-s0517a:390_3": "dassanalakkhaṇe vā indaṭṭhaṃ kāretīti indriyaṃ,",
  "atk-s0517a:390_4": "paññā eva indriyaṃ paññindriyaṃ.",
  "atk-s0517a:391_0": "Anamatagge saṃsāravaṭṭe anaññātaṃ amataṃ padaṃ catusaccadhammameva vā jānissāmīti paṭipannassa uppajjanato",
  "atk-s0517a:391_1": "indriyaṭṭhasambhavato ca anaññātaññassāmītindriyaṃ.",
  "atk-s0517a:391_2": "Sotāpattimaggañāṇassetaṃ nāmaṃ.",
  "atk-s0517a:392_0": "Paṭhamamaggena ñātaṃ mariyādaṃ anatikkamitvā tesaṃyeva tena maggena ñātānaṃ catusaccadhammānameva jānanato",
  "atk-s0517a:392_1": "indriyaṭṭhasambhavato ca ājānanakaṃ indriyaṃ aññindriyaṃ.",
  "atk-s0517a:392_2": "Sotāpattiphalādīsu chasu ṭhānesu ñāṇassetaṃ nāmaṃ.",
  "atk-s0517a:393_0": "Aññātāvino catusaccesu niṭṭhitañāṇakiccassa khīṇāsavassa uppajjanato indriyaṭṭhasambhavato ca aññātāvindriyaṃ,",
  "atk-s0517a:393_1": "aññātāvīnaṃ vā catūsu saccesu niṭṭhitakiccānaṃ cattāri saccāni paṭivijjhitvā ṭhitānaṃ dhammānaṃ abbhantare indaṭṭhasādhanena aññātāvindriyaṃ.",
  "atk-s0517a:393_2": "Arahattaphalañāṇassetaṃ nāmaṃ.",
  "atk-s0517a:393_3": "Sabbānipetāni yathāyogaṃ indaliṅgaṭṭhena indadesitaṭṭhena indadiṭṭhaṭṭhena indasiṭṭhaṭṭhena indajuṭṭhaṭṭhena ca indriyāni.",
  "atk-s0517a:393_4": "Bhagavā hi sammāsambuddho paramissariyabhāvato indo,",
  "atk-s0517a:393_5": "kusalākusalañca kammaṃ kammesu kassaci issariyābhāvato.",
  "atk-s0517a:393_6": "Tenevettha kammajanitāni indriyāni kusalākusalakammaṃ ulliṅgenti,",
  "atk-s0517a:393_7": "tena ca siṭṭhānīti indaliṅgaṭṭhena indasiṭṭhaṭṭhena ca indriyāni.",
  "atk-s0517a:393_8": "Sabbāneva panetāni bhagavatā munindena yathābhūtato pakāsitāni abhisambuddhāni cāti indadesitaṭṭhena indadiṭṭhaṭṭhena ca indriyāni.",
  "atk-s0517a:393_9": "Teneva ca bhagavatā munindena kānici gocarāsevanāya,",
  "atk-s0517a:393_10": "kānici bhāvanāsevanāya sevitānīti indajuṭṭhaṭṭhenapi indriyāni.",
  "atk-s0517a:393_11": "Api ca ādhipaccasaṅkhātena issariyaṭṭhenapi etāni indriyāni.",
  "atk-s0517a:393_12": "Cakkhuviññāṇādipavattiyañhi cakkhādīnaṃ siddhamādhipaccaṃ tasmiṃ tikkhe tikkhattā mande ca mandattāti.",
  "atk-s0517a:394_0": "5.",
  "atk-s0517a:395_0": "Kāmadhātuādīni dvādasa vissajjanāni bhavappabhedavasena niddiṭṭhāni.",
  "atk-s0517a:395_1": "Kāmarāgasaṅkhātena kāmena yuttā dhātu kāmadhātu,",
  "atk-s0517a:395_2": "kāmasaṅkhātā vā dhātu kāmadhātu.",
  "atk-s0517a:396_0": "Kāmaṃ pahāya rūpena yuttā dhātu rūpadhātu, rūpasaṅkhātā vā dhātu rūpadhātu.",
  "atk-s0517a:397_0": "Kāmañca rūpañca pahāya arūpena yuttā dhātu arūpadhātu, arūpasaṅkhātā vā dhātu arūpadhātu.",
  "atk-s0517a:398_0": "Tā eva dhātuyo puna bhavapariyāyena vuttā.",
  "atk-s0517a:398_1": "Bhavatīti hi bhavoti vuccati.",
  "atk-s0517a:398_2": "Saññāya yutto bhavo saññābhavo,",
  "atk-s0517a:398_3": "saññāsahagato vā bhavo saññābhavo,",
  "atk-s0517a:398_4": "saññā vā ettha bhave atthīti saññābhavo.",
  "atk-s0517a:398_5": "So kāmabhavo ca asaññābhavamutto rūpabhavo ca nevasaññānāsaññābhavamutto arūpabhavo ca hoti.",
  "atk-s0517a:399_0": "Na saññābhavo asaññābhavo, so rūpabhavekadeso.",
  "atk-s0517a:400_0": "Oḷārikattābhāvato nevasaññā,",
  "atk-s0517a:400_1": "sukhumattena sambhavato nāsaññāti nevasaññānāsaññā,",
  "atk-s0517a:400_2": "tāya yutto bhavo nevasaññānāsaññābhavo.",
  "atk-s0517a:400_3": "Atha vā oḷārikāya saññāya abhāvā,",
  "atk-s0517a:400_4": "sukhumāya ca bhāvā nevasaññānāsaññā asmiṃ bhaveti nevasaññānāsaññābhavo,",
  "atk-s0517a:400_5": "so arūpabhavekadeso.",
  "atk-s0517a:401_0": "Ekena rūpakkhandhena vokiṇṇo bhavo ekena vokāro assa bhavassāti ekavokārabhavo, so asaññabhavova.",
  "atk-s0517a:402_0": "Catūhi arūpakkhandhehi vokiṇṇo bhavo catūhi vokāro assa bhavassāti catuvokārabhavo,",
  "atk-s0517a:402_1": "so arūpabhavo eva.",
  "atk-s0517a:403_0": "Pañcahi khandhehi vokiṇṇo bhavo pañcahi vokāro assa bhavassāti pañcavokārabhavo,",
  "atk-s0517a:403_1": "so kāmabhavo ca rūpabhavekadeso ca hoti.",
  "atk-s0517a:404_0": "6.",
  "atk-s0517a:404_1": "Paṭhamajjhānādīni dvādasa vissajjanāni jhānasamāpattivasena niddiṭṭhāni.",
  "atk-s0517a:404_2": "Jhānanti idha brahmavihāramattaṃ adhippetaṃ.",
  "atk-s0517a:404_3": "Vitakkavicārapītisukhacittekaggatāsampayuttaṃ paṭhamaṃ jhānaṃ.",
  "atk-s0517a:404_4": "Pītisukhacittekaggatāsampayuttaṃ dutiyaṃ jhānaṃ.",
  "atk-s0517a:404_5": "Sukhacittekaggatāsampayuttaṃ tatiyaṃ jhānaṃ.",
  "atk-s0517a:404_6": "Upekkhācittekaggatāsampayuttaṃ catutthaṃ jhānaṃ.",
  "atk-s0517a:405_0": "Medati mejjatīti mettā,",
  "atk-s0517a:405_1": "siniyhatīti attho.",
  "atk-s0517a:405_2": "Mitte vā bhavā,",
  "atk-s0517a:405_3": "mittassa vā esā pavattīti mettā,",
  "atk-s0517a:405_4": "paccanīkadhammehi muttattā ārammaṇe cādhimuttattā vimutti,",
  "atk-s0517a:405_5": "cetaso vimutti cetovimutti,",
  "atk-s0517a:405_6": "mettā eva cetovimutti mettācetovimutti.",
  "atk-s0517a:406_0": "Karuṇā vuttatthā eva.",
  "atk-s0517a:407_0": "Modanti tāya taṃsamaṅgino,",
  "atk-s0517a:407_1": "sayaṃ vā modati,",
  "atk-s0517a:407_2": "modanamattameva vā tanti muditā.",
  "atk-s0517a:407_3": "“Averā hontū”tiādibyāpārappahānena majjhattabhāvūpagamanena ca upekkhatīti upekkhā.",
  "atk-s0517a:407_4": "Mettādayo tayo brahmavihārā paṭhamādīhi tīhi jhānehi yuttā.",
  "atk-s0517a:407_5": "Upekkhābrahmavihāro catutthajjhānena yutto.",
  "atk-s0517a:408_0": "Pharaṇavasena natthi etassa antoti ananto.",
  "atk-s0517a:408_1": "Ākāso ananto ākāsānanto,",
  "atk-s0517a:408_2": "kasiṇugghāṭimākāso.",
  "atk-s0517a:408_3": "Ākāsānantoyeva ākāsānañcaṃ,",
  "atk-s0517a:408_4": "taṃ ākāsānañcaṃ adhiṭṭhānaṭṭhena āyatanamassa sasampayuttadhammassa jhānassa “devānaṃ devāyatanamivā”ti ākāsānañcāyatanaṃ.",
  "atk-s0517a:408_5": "Ākāsānañcāyatanameva samāpatti ākāsānañcāyatanasamāpatti.",
  "atk-s0517a:408_6": "Pharaṇavasena ca natthi etassa antoti anantaṃ,",
  "atk-s0517a:408_7": "taṃ ākāsārammaṇaṃ viññāṇaṃ.",
  "atk-s0517a:408_8": "Anantameva ānañcaṃ,",
  "atk-s0517a:408_9": "viññāṇaṃ ānañcaṃ “viññāṇānañca”nti avatvā “viññāṇañca”nti vuttaṃ.",
  "atk-s0517a:408_10": "Ayañhettha ruḷhisaddo.",
  "atk-s0517a:408_11": "Taṃ viññāṇañcaṃ adhiṭṭhānaṭṭhena āyatanamassa sasampayuttadhammassa jhānassa “devānaṃ devāyatanamivā”ti viññāṇañcāyatanaṃ.",
  "atk-s0517a:408_12": "Natthi etassa kiñcananti akiñcanaṃ,",
  "atk-s0517a:408_13": "antamaso bhaṅgamattampi assa avasiṭṭhaṃ natthīti vuttaṃ hoti.",
  "atk-s0517a:408_14": "Akiñcanassa bhāvo ākiñcaññaṃ.",
  "atk-s0517a:408_15": "Ākāsānañcāyatanaviññāṇābhāvassetaṃ adhivacanaṃ.",
  "atk-s0517a:408_16": "Taṃ ākiñcaññaṃ.",
  "atk-s0517a:408_17": "Adhiṭṭhānaṭṭhena āyatanamassa sasampayuttadhammassa jhānassa “devānaṃ devāyatanamivā”ti ākiñcaññāyatanaṃ.",
  "atk-s0517a:408_18": "Oḷārikāya saññāya abhāvato,",
  "atk-s0517a:408_19": "sukhumāya ca bhāvato nevassa sasampayuttadhammassa jhānassa saññā nāsaññāti nevasaññānāsaññaṃ.",
  "atk-s0517a:408_20": "Nevasaññānāsaññañca taṃ manāyatanadhammāyatanapariyāpannattā āyatanañcāti nevasaññānāsaññāyatanaṃ.",
  "atk-s0517a:408_21": "Atha vā yāyamettha saññā sā paṭusaññākiccaṃ kātuṃ asamatthatāya nevasaññā,",
  "atk-s0517a:408_22": "saṅkhārāvasesasukhumabhāvena vijjamānattā nāsaññāti nevasaññānāsaññā,",
  "atk-s0517a:408_23": "nevasaññānāsaññā ca sā sesadhammānaṃ adhiṭṭhānaṭṭhena āyatanañcāti nevasaññānāsaññāyatanaṃ.",
  "atk-s0517a:408_24": "Ākiñcaññāyatanārammaṇāya samāpattiyā etaṃ adhivacanaṃ.",
  "atk-s0517a:408_25": "Na kevalaṃ ettha saññā edisī,",
  "atk-s0517a:408_26": "atha kho vedanāpi nevavedanā nāvedanā.",
  "atk-s0517a:408_27": "Cittampi nevacittaṃ nācittaṃ.",
  "atk-s0517a:408_28": "Phassopi nevaphasso nāphasso.",
  "atk-s0517a:408_29": "Esa nayo sesasampayuttadhammesu.",
  "atk-s0517a:408_30": "Saññāsīsena panāyaṃ desanā katāti.",
  "atk-s0517a:409_0": "Avijjādīni dvādasa vissajjanāni paṭiccasamuppādaṅgavasena niddiṭṭhāni.",
  "atk-s0517a:409_1": "Pūretuṃ ayuttaṭṭhena kāyaduccaritādi avindiyaṃ nāma,",
  "atk-s0517a:409_2": "aladdhabbanti attho.",
  "atk-s0517a:409_3": "Taṃ avindiyaṃ vindatīti avijjā.",
  "atk-s0517a:409_4": "Tabbiparītato kāyasucaritādi vindiyaṃ nāma,",
  "atk-s0517a:409_5": "taṃ vindiyaṃ na vindatīti avijjā.",
  "atk-s0517a:409_6": "Khandhānaṃ rāsaṭṭhaṃ,",
  "atk-s0517a:409_7": "āyatanānaṃ āyatanaṭṭhaṃ,",
  "atk-s0517a:409_8": "dhātūnaṃ suññaṭṭhaṃ,",
  "atk-s0517a:409_9": "indriyānaṃ adhipatiyaṭṭhaṃ,",
  "atk-s0517a:409_10": "saccānaṃ tathaṭṭhaṃ aviditaṃ karotīti avijjā.",
  "atk-s0517a:409_11": "Dukkhādīnaṃ pīḷanādivasena vuttaṃ catubbidhaṃ catubbidhaṃ atthaṃ aviditaṃ karotītipi avijjā,",
  "atk-s0517a:409_12": "antavirahite saṃsāre sabbayonigatibhavaviññāṇaṭṭhitisattāvāsesu satte javāpetīti avijjā,",
  "atk-s0517a:409_13": "paramatthato avijjamānesu itthipurisādīsu javati,",
  "atk-s0517a:409_14": "vijjamānesupi khandhādīsu na javatīti avijjā,",
  "atk-s0517a:409_15": "api ca cakkhuviññāṇādīnaṃ vatthārammaṇānaṃ paṭiccasamuppādapaṭiccasamuppannānañca dhammānaṃ chādanatopi avijjā.",
  "atk-s0517a:409_16": "Saṅkhatamabhisaṅkharontīti saṅkhārā.",
  "atk-s0517a:409_17": "Vijānātīti viññāṇaṃ.",
  "atk-s0517a:409_18": "Namatīti nāmaṃ,",
  "atk-s0517a:409_19": "nāmayatīti vā nāmaṃ.",
  "atk-s0517a:409_20": "Ruppatīti rūpaṃ.",
  "atk-s0517a:409_21": "Āye tanoti,",
  "atk-s0517a:409_22": "āyatañca nayatīti āyatanaṃ.",
  "atk-s0517a:409_23": "Phusatīti phasso.",
  "atk-s0517a:409_24": "Vedayatīti vedanā.",
  "atk-s0517a:409_25": "Paritassatīti taṇhā.",
  "atk-s0517a:409_26": "Upādiyati bhusaṃ gaṇhātīti upādānaṃ. Bhavati,",
  "atk-s0517a:409_27": "bhāvayatīti vā bhavo.",
  "atk-s0517a:409_28": "Jananaṃ jāti.",
  "atk-s0517a:409_29": "Jīraṇaṃ jarā.",
  "atk-s0517a:409_30": "Maranti etenāti maraṇaṃ.",
  "atk-s0517a:410_0": "7.",
  "atk-s0517a:410_1": "Dukkhādīni aṭṭhasatāni aṭṭha ca vissajjanāni catusaccayojanāvasena niddiṭṭhāni.",
  "atk-s0517a:410_2": "“Dukkhaṃ abhiññeyya”ntiādīsu hi channaṃ catukkānaṃ vasena catuvīsati vissajjanāni “cakkhu jarāmaraṇa”nti",
  "atk-s0517a:410_3": "peyyāle “cakkhu abhiññeyyaṃ sotaṃ abhiññeyya”ntiādinā “jāti abhiññeyyā”ti pariyosānena pañcanavutādhikena",
  "atk-s0517a:410_4": "vissajjanasatena yojetvā vuttāni.",
  "atk-s0517a:410_5": "Pañcanavutādhikaṃ catukkasataṃ hoti,",
  "atk-s0517a:410_6": "tesaṃ catukkānaṃ vasena asītiadhikāni satta vissajjanasatāni.",
  "atk-s0517a:410_7": "“Jarāmaraṇaṃ abhiññeyya”ntiādike catukke “cattāri vissajjanānī”ti evaṃ sabbāni aṭṭha ca satāni aṭṭha ca vissajjanāni honti.",
  "atk-s0517a:410_8": "Ettha ca tassa tassa dhammassa padhānabhūto paccayo samudayoti veditabbo.",
  "atk-s0517a:410_9": "Sabbasaṅkhārehi suññaṃ nibbānaṃ nirodhoti veditabbaṃ.",
  "atk-s0517a:410_10": "Anaññātaññassāmītindriyādīnaṃ tiṇṇampi hi lokuttarindriyānaṃ ettha abhāvaṃ sandhāya anaññātaññassāmītindriyanirodhotiādi yujjati.",
  "atk-s0517a:410_11": "Nirodhagāminipaṭipadāti ca sabbattha ariyamaggo eva.",
  "atk-s0517a:410_12": "Evañhi vuccamāne phalepi maggavohārasambhavato aññindriyaaññātāvindriyānampi yujjati.",
  "atk-s0517a:410_13": "Puna dukkhādīnaṃ pariññaṭṭhādivasena aṭṭhasatāni aṭṭha ca vissajjanāni niddiṭṭhāni,",
  "atk-s0517a:410_14": "puna dukkhādīnaṃ pariññāpaṭivedhaṭṭhādivasena aṭṭhasatāni aṭṭha ca vissajjanāni niddiṭṭhāni.",
  "atk-s0517a:410_15": "Pariññā ca sā paṭivijjhitabbaṭṭhena paṭivedho cāti pariññāpaṭivedho.",
  "atk-s0517a:410_16": "Pariññāpaṭivedhova attho pariññāpaṭivedhaṭṭho.",
  "atk-s0517a:411_0": "8.",
  "atk-s0517a:411_1": "Puna tāneva dukkhādīni jarāmaraṇapariyantāni dviadhikāni dve padasatāni samudayādīhi sattahi sattahi",
  "atk-s0517a:411_2": "padehi yojetvā dviadhikānaṃ dvinnaṃ aṭṭhakasatānaṃ vasena sahassañca cha ca satāni soḷasa ca vissajjanāni",
  "atk-s0517a:411_3": "niddiṭṭhāni.",
  "atk-s0517a:411_4": "Tattha padhānabhūto paccayo samudayo,",
  "atk-s0517a:411_5": "tassa nirodho samudayanirodho.",
  "atk-s0517a:411_6": "Chando eva rāgo chandarāgo,",
  "atk-s0517a:411_7": "dukkhe sukhasaññāya dukkhassa chandarāgo,",
  "atk-s0517a:411_8": "tassa nirodho chandarāganirodho.",
  "atk-s0517a:411_9": "Dukkhaṃ paṭicca uppajjamānaṃ sukhaṃ somanassaṃ dukkhassa assādo.",
  "atk-s0517a:411_10": "Dukkhassa aniccatā dukkhassa vipariṇāmadhammatā dukkhassa ādīnavo.",
  "atk-s0517a:411_11": "Dukkhe chandarāgavinayo chandarāgappahānaṃ dukkhassa nissaraṇaṃ.",
  "atk-s0517a:411_12": "“Yaṃ kho pana kiñci bhūtaṃ saṅkhataṃ paṭiccasamuppannaṃ nirodho tassa nissaraṇa”nti vacanato nibbānameva dukkhassa nissaraṇaṃ.",
  "atk-s0517a:411_13": "“Dukkhanirodho samudayanirodho chandarāganirodho dukkhassa nissaraṇa”nti nānāsaṅkhatapaṭipakkhavasena",
  "atk-s0517a:411_14": "nānāpariyāyavacanehi catūsu ṭhānesu nibbānameva vuttanti veditabbaṃ.",
  "atk-s0517a:411_15": "Keci pana “āhārasamudayā dukkhasamudayo āhāranirodhā dukkhanirodho sarasavasena samudayanirodho,",
  "atk-s0517a:411_16": "atha vā udayabbayadassanena samudayanirodho saha vipassanāya maggo chandarāganirodho”ti vadanti.",
  "atk-s0517a:411_17": "Evañca vuccamāne lokuttarindriyānaṃ avipassanūpagattā na sabbasādhāraṇaṃ hotīti paṭhamaṃ vuttanayova gahetabbo.",
  "atk-s0517a:411_18": "Lokuttarindriyesu hi chandarāgābhāvatoyeva chandarāganirodhoti yujjati.",
  "atk-s0517a:411_19": "Sarīre chandarāgeneva sarīrekadesesu kesādīsupi chandarāgo katova hoti,",
  "atk-s0517a:411_20": "jarāmaraṇavantesu chandarāgeneva jarāmaraṇesupi chandarāgo katova hoti.",
  "atk-s0517a:411_21": "Evaṃ assādādīnavāpi yojetabbā.",
  "atk-s0517a:411_22": "Puna dukkhādīni jarāmaraṇapariyantāni dviadhikāni dve padasatāni samudayādīhi chahi chahi padehi yojetvā",
  "atk-s0517a:411_23": "dviadhikānaṃ dvinnaṃ sattakasatānaṃ vasena nayasahassañca cattāri ca satāni cuddasa ca vissajjanāni niddiṭṭhāni.",
  "atk-s0517a:412_0": "9.",
  "atk-s0517a:412_1": "Idāni rūpādīni jarāmaraṇapariyantāni ekādhikāni dve padasatāni sattahi anupassanāhi yojetvā niddisituṃ",
  "atk-s0517a:412_2": "paṭhamaṃ tāva aniccānupassanādayo satta anupassanā niddiṭṭhā.",
  "atk-s0517a:412_3": "Tāni sabbāni sattahi suddhikaanupassanāvissajjanehi saddhiṃ sahassañca cattāri ca satāni cuddasa ca vissajjanāni honti.",
  "atk-s0517a:412_4": "Aniccanti anupassanā aniccānupassanā.",
  "atk-s0517a:412_5": "Sā niccasaññāpaṭipakkhā.",
  "atk-s0517a:412_6": "Dukkhanti anupassanā dukkhānupassanā.",
  "atk-s0517a:412_7": "Sā sukhasaññāpaṭipakkhā.",
  "atk-s0517a:412_8": "Anattāti anupassanā anattānupassanā.",
  "atk-s0517a:412_9": "Sā attasaññāpaṭipakkhā.",
  "atk-s0517a:412_10": "Tissannaṃ anupassanānaṃ paripūrattā nibbindatīti nibbidā,",
  "atk-s0517a:412_11": "nibbidā ca sā anupassanā cāti nibbidānupassanā.",
  "atk-s0517a:412_12": "Sā nandipaṭipakkhā.",
  "atk-s0517a:412_13": "Catassannaṃ anupassanānaṃ paripūrattā virajjatīti virāgo,",
  "atk-s0517a:412_14": "virāgo ca so anupassanā cāti virāgānupassanā.",
  "atk-s0517a:412_15": "Sā rāgapaṭipakkhā.",
  "atk-s0517a:412_16": "Pañcannaṃ anupassanānaṃ paripūrattā rāgaṃ nirodhetīti nirodho,",
  "atk-s0517a:412_17": "nirodho ca so anupassanā cāti nirodhānupassanā.",
  "atk-s0517a:412_18": "Sā samudayapaṭipakkhā.",
  "atk-s0517a:412_19": "Channaṃ anupassanānaṃ paripūrattā paṭinissajjatīti paṭinissaggo,",
  "atk-s0517a:412_20": "paṭinissaggo ca so anupassanā cāti paṭinissaggānupassanā.",
  "atk-s0517a:412_21": "Sā ādānapaṭipakkhā.",
  "atk-s0517a:412_22": "Lokuttarindriyānaṃ asatipi vipassanūpagatte “sabbe saṅkhārā aniccā,",
  "atk-s0517a:412_23": "sabbe saṅkhārā dukkhā,",
  "atk-s0517a:412_24": "sabbe dhammā anattā”ti vacanato tesampi aniccadukkhānattattā tattha niccasukhattasaññānaṃ nandiyā rāgassa",
  "atk-s0517a:412_25": "ca abhāvā nirodhavantānīti anupassanato pariccāgapaṭinissaggapakkhandanapaṭinissaggasambhavato ca tehipi",
  "atk-s0517a:412_26": "satta anupassanā yojitāti veditabbā.",
  "atk-s0517a:412_27": "Jarāmaraṇavantesu aniccādito diṭṭhesu jarāmaraṇampi aniccādito diṭṭhaṃ nāma hoti,",
  "atk-s0517a:412_28": "jarāmaraṇavantesu nibbindanto virajjanto jarāmaraṇe nibbinno ca viratto ca hoti,",
  "atk-s0517a:412_29": "jarāmaraṇavantesu nirodhato diṭṭhesu jarāmaraṇampi nirodhato diṭṭhaṃ nāma hoti,",
  "atk-s0517a:412_30": "jarāmaraṇavantesu paṭinissajjanto jarāmaraṇaṃ paṭinissajjantova hotīti jarāmaraṇehi satta anupassanā yojitāti veditabbā.",
  "atk-s0517a:413_0": "10.",
  "atk-s0517a:413_1": "Idāni ādīnavañāṇassa vatthubhūtānaṃ uppādādīnaṃ pañcannaṃ ārammaṇānaṃ vasena uppādādīni tesaṃ vevacanāni pañcadasa vissajjanāni niddiṭṭhāni,",
  "atk-s0517a:413_2": "santipadañāṇassa tappaṭipakkhārammaṇavasena anuppādādīni pañcadasa vissajjanāni niddiṭṭhāni,",
  "atk-s0517a:413_3": "puna tāneva uppādānuppādādīni padāni yugaḷakavasena yojetvā tiṃsa vissajjanāni niddiṭṭhāni.",
  "atk-s0517a:413_4": "Evaṃ imasmiṃ nayeva saṭṭhi vissajjanāni honti.",
  "atk-s0517a:413_5": "Tattha uppādoti purimakammapaccayā idha uppatti.",
  "atk-s0517a:413_6": "Pavattanti tathāuppannassa pavatti.",
  "atk-s0517a:413_7": "Nimittanti sabbampi saṅkhāranimittaṃ.",
  "atk-s0517a:413_8": "Yogāvacarassa hi saṅkhārā sasaṇṭhānā viya upaṭṭhahanti,",
  "atk-s0517a:413_9": "tasmā nimittanti vuccanti.",
  "atk-s0517a:413_10": "Āyūhanāti āyatiṃ paṭisandhihetubhūtaṃ kammaṃ.",
  "atk-s0517a:413_11": "Tañhi abhisaṅkharaṇaṭṭhena āyūhanāti vuccati.",
  "atk-s0517a:414_0": "Paṭisandhīti āyatiṃ uppatti.",
  "atk-s0517a:414_1": "Sā hi bhavantarapaṭisandhānato paṭisandhīti vuccati.",
  "atk-s0517a:414_2": "Gatīti yāya gatiyā sā paṭisandhi hoti.",
  "atk-s0517a:414_3": "Sā hi gantabbato gatīti vuccati.",
  "atk-s0517a:414_4": "Nibbattīti khandhānaṃ nibbattanaṃ.",
  "atk-s0517a:414_5": "Upapattīti “samāpannassa vā upapannassa vā”ti evaṃ vuttā vipākapavatti.",
  "atk-s0517a:414_6": "Jātīti jananaṃ.",
  "atk-s0517a:414_7": "Tattha tattha nibbattamānānaṃ sattānaṃ ye ye khandhā pātubhavanti,",
  "atk-s0517a:414_8": "tesaṃ tesaṃ paṭhamaṃ pātubhāvo.",
  "atk-s0517a:414_9": "Jarāti jīraṇaṃ.",
  "atk-s0517a:414_10": "Sā duvidhā ṭhitaññathattalakkhaṇasaṅkhātaṃ saṅkhatalakkhaṇañca khaṇḍiccādisammato santatiyaṃ ekabhavapariyāpannakhandhānaṃ purāṇabhāvo ca.",
  "atk-s0517a:414_11": "Sā idha adhippetā.",
  "atk-s0517a:414_12": "Byādhīti dhātukkhobhapaccayasamuṭṭhito pittasemhavātasannipātautuvipariṇāmavisamaparihāraupakkamakammavipākavasena aṭṭhavidho ābādho.",
  "atk-s0517a:414_13": "Vividhaṃ dukkhaṃ ādahati vidahatīti byādhi,",
  "atk-s0517a:414_14": "byādhayati tāpeti,",
  "atk-s0517a:414_15": "kampayatīti vā byādhi.",
  "atk-s0517a:414_16": "Maraṇanti maranti etenāti maraṇaṃ.",
  "atk-s0517a:414_17": "Taṃ duvidhaṃ vayalakkhaṇasaṅkhātaṃ saṅkhatalakkhaṇañca ekabhavapariyāpannajīvitindriyappabandhavicchedo ca.",
  "atk-s0517a:414_18": "Taṃ idha adhippetaṃ.",
  "atk-s0517a:415_0": "Sokoti socanaṃ.",
  "atk-s0517a:415_1": "Ñātibhogarogasīladiṭṭhibyasanehi phuṭṭhassa cittasantāpo.",
  "atk-s0517a:415_2": "Paridevoti paridevanaṃ.",
  "atk-s0517a:415_3": "Ñātibyasanādīhiyeva phuṭṭhassa vacīpalāpo.",
  "atk-s0517a:415_4": "Upāyāsoti bhuso āyāso.",
  "atk-s0517a:415_5": "Ñātibyasanādīhiyeva phuṭṭhassa adhimattacetodukkhappabhāvito dosoyeva.",
  "atk-s0517a:415_6": "Ettha ca uppādādayo pañceva ādīnavañāṇassa vatthuvasena vuttā,",
  "atk-s0517a:415_7": "sesā tesaṃ vevacanavasena.",
  "atk-s0517a:415_8": "“Nibbattī”ti hi uppādassa,",
  "atk-s0517a:415_9": "“jātī”ti paṭisandhiyā vevacanaṃ,",
  "atk-s0517a:415_10": "“gati upapattī”ti idaṃ dvayaṃ pavattassa,",
  "atk-s0517a:415_11": "jarādayo nimittassāti.",
  "atk-s0517a:415_12": "Anuppādādivacanehi pana nibbānameva vuttaṃ.",
  "atk-s0517a:416_0": "Puna tāneva uppādānuppādādīni saṭṭhi padāni dukkhasukhapadehi yojetvā saṭṭhi vissajjanāni,",
  "atk-s0517a:416_1": "bhayakhemapadehi yojetvā saṭṭhi vissajjanāni,",
  "atk-s0517a:416_2": "sāmisanirāmisapadehi yojetvā saṭṭhi vissajjanāni,",
  "atk-s0517a:416_3": "saṅkhāranibbānapadehi yojetvā saṭṭhi vissajjanāni niddiṭṭhāni.",
  "atk-s0517a:416_4": "Tattha dukkhanti aniccattā dukkhaṃ.",
  "atk-s0517a:416_5": "Dukkhapaṭipakkhato sukhaṃ.",
  "atk-s0517a:416_6": "Yaṃ dukkhaṃ,",
  "atk-s0517a:416_7": "taṃ bhayaṃ.",
  "atk-s0517a:416_8": "Bhayapaṭipakkhato khemaṃ.",
  "atk-s0517a:416_9": "Yaṃ bhayaṃ,",
  "atk-s0517a:416_10": "taṃ vaṭṭāmisalokāmisehi avippamuttattā sāmisaṃ.",
  "atk-s0517a:416_11": "Sāmisapaṭipakkhato nirāmisaṃ.",
  "atk-s0517a:416_12": "Yaṃ sāmisaṃ,",
  "atk-s0517a:416_13": "taṃ saṅkhāramattameva.",
  "atk-s0517a:416_14": "Saṅkhārapaṭipakkhato santattā nibbānaṃ.",
  "atk-s0517a:416_15": "Saṅkhārā hi ādittā,",
  "atk-s0517a:416_16": "nibbānaṃ santanti.",
  "atk-s0517a:416_17": "Dukkhākārena bhayākārena sāmisākārena saṅkhārākārenāti evaṃ tena tena ākārena pavattiṃ sandhāya tathā tathā vuttanti veditabbanti.",
  "atk-s0517a:417_0": "11.",
  "atk-s0517a:417_1": "Pariggahaṭṭhādīni ekatiṃsa vissajjanāni ariyamaggakkhaṇavasena niddiṭṭhāni.",
  "atk-s0517a:417_2": "Ariyamaggasampayuttā hi dhammā ādito pabhuti uppādanatthaṃ pariggayhante iti pariggahā,",
  "atk-s0517a:417_3": "tesaṃ sabhāvo pariggahaṭṭho.",
  "atk-s0517a:417_4": "Tesaṃyeva aññamaññaparivārabhāvena parivāraṭṭho.",
  "atk-s0517a:417_5": "Bhāvanāpāripūrivasena paripūraṭṭho.",
  "atk-s0517a:417_6": "Tesaṃyeva samādhivasena ekārammaṇapariggahamapekkhitvā ekaggaṭṭho.",
  "atk-s0517a:417_7": "Nānārammaṇavikkhepābhāvamapekkhitvā avikkhepaṭṭho.",
  "atk-s0517a:417_8": "Vīriyavasena paggahaṭṭho.",
  "atk-s0517a:417_9": "Samādhivasena udakena nhānīyacuṇṇānaṃ viya avippakiṇṇatā avisāraṭṭho.",
  "atk-s0517a:417_10": "Samādhiyogena alulitattā anāvilaṭṭho.",
  "atk-s0517a:417_11": "Avikampitattā aniñjanaṭṭho.",
  "atk-s0517a:417_12": "Ekattupaṭṭhānavasenāti samādhiyogena ca ekārammaṇe bhusaṃ patiṭṭhānavasena ca.",
  "atk-s0517a:417_13": "Ṭhitaṭṭhoti ārammaṇe niccalabhāvena patiṭṭhitaṭṭho.",
  "atk-s0517a:417_14": "Tassa nibbānārammaṇassa ālambanabhāvena ārammaṇaṭṭho.",
  "atk-s0517a:417_15": "Tattheva nikāmacārabhāvena gocaraṭṭho.",
  "atk-s0517a:417_16": "Nissaraṇapahānabhāvena nibbānassa pahānaṭṭho.",
  "atk-s0517a:417_17": "Kilesapariccāgavasena ariyamaggassa pariccāgaṭṭho.",
  "atk-s0517a:417_18": "Dubhato vuṭṭhānavasena vuṭṭhānaṭṭho.",
  "atk-s0517a:417_19": "Nimittapavattehi nivattanavasena nivattanaṭṭho.",
  "atk-s0517a:417_20": "Nibbutattā santaṭṭho.",
  "atk-s0517a:417_21": "Atappakattā uttamattā ca paṇītaṭṭho.",
  "atk-s0517a:417_22": "Kilesehi vimuttattā,",
  "atk-s0517a:417_23": "ārammaṇe ca adhimuttattā vimuttaṭṭho.",
  "atk-s0517a:417_24": "Āsavānaṃ avisayabhāvena parisuddhattā anāsavaṭṭho.",
  "atk-s0517a:417_25": "Kilesakantārasaṃsārakantārātikkamanena taraṇaṭṭho.",
  "atk-s0517a:417_26": "Saṅkhāranimittābhāvena animittaṭṭho.",
  "atk-s0517a:417_27": "Taṇhāpaṇidhiabhāvena appaṇihitaṭṭho.",
  "atk-s0517a:417_28": "Attasārābhāvena suññataṭṭho.",
  "atk-s0517a:417_29": "Vimuttirasena ekarasatāya,",
  "atk-s0517a:417_30": "samathavipassanānaṃ ekarasatāya vā ekarasaṭṭho.",
  "atk-s0517a:417_31": "Samathavipassanānaṃ aññamaññaṃ anativattanaṭṭho.",
  "atk-s0517a:417_32": "Tesaṃyeva yuganaddhaṭṭho.",
  "atk-s0517a:417_33": "Ariyamaggassa saṅkhārato niggamane niyyānaṭṭho.",
  "atk-s0517a:417_34": "Nibbānasampāpanena hetuṭṭho.",
  "atk-s0517a:417_35": "Nibbānapaccakkhakaraṇena dassanaṭṭho.",
  "atk-s0517a:417_36": "Adhipatibhāvena ādhipateyyaṭṭhoti.",
  "atk-s0517a:418_0": "12.",
  "atk-s0517a:418_1": "Samathādīni cattāri vissajjanāni samathavipassanāvasena niddiṭṭhāni.",
  "atk-s0517a:418_2": "Aniccādivasena anu anu passanato anupassanaṭṭho.",
  "atk-s0517a:418_3": "Yuganaddhassa samathavipassanādvayassa ekarasabhāvena anativattanaṭṭho.",
  "atk-s0517a:418_4": "Sikkhādīni nava vissajjanāni ariyamaggassa ādimajjhapariyosānavasena niddiṭṭhāni.",
  "atk-s0517a:418_5": "Sikkhitabbattā sikkhā.",
  "atk-s0517a:418_6": "Tassā samādātabbato samādānaṭṭho.",
  "atk-s0517a:418_7": "Sīle patiṭṭhāya kammaṭṭhānavasena gahitassa ārammaṇassa bhāvanāpavattiṭṭhānattā gocaraṭṭhānattā ca gocaraṭṭho.",
  "atk-s0517a:418_8": "Samathakāle vipassanākāle vā kosajjavasena līnassa cittassa dhammavicayavīriyapītisambojjhaṅgabhāvanāvasena ussāhanaṭṭho paggahaṭṭho.",
  "atk-s0517a:418_9": "Uddhaccavasena uddhatassa cittassa passaddhisamādhiupekkhāsambojjhaṅgabhāvanāvasena sannisīdāpanaṭṭho niggahaṭṭho.",
  "atk-s0517a:418_10": "Ubho visuddhānanti ubhato visuddhānaṃ,",
  "atk-s0517a:418_11": "līnuddhatapakkhato nivāretvā visuddhānaṃ cittānanti attho.",
  "atk-s0517a:418_12": "Majjhimabhāve ṭhitānaṃ santativasena pavattamānānaṃ cittānaṃ vasena bahuvacanaṃ katanti veditabbaṃ.",
  "atk-s0517a:418_13": "Ussāhanasannisīdāpanesu sabyāpārābhāvo ajjhupekkhanaṭṭho.",
  "atk-s0517a:418_14": "Samappavattassa cittassa vasena bhāvanā visesādhigamaṭṭho.",
  "atk-s0517a:418_15": "Ariyamaggapātubhāvavasena uttaripaṭivedhaṭṭho.",
  "atk-s0517a:418_16": "Ariyamaggasiddhacatusaccapaṭivedhavasena saccābhisamayaṭṭho.",
  "atk-s0517a:418_17": "Phalasamāpattivasena nirodhe patiṭṭhāpakaṭṭho.",
  "atk-s0517a:418_18": "Sā hi taṃsamaṅgipuggalaṃ nirodhasaṅkhāte nibbāne patiṭṭhāpeti.",
  "atk-s0517a:419_0": "Saddhindriyādīni pañca vissajjanāni indriyaṭṭhavasena vuttāni.",
  "atk-s0517a:419_1": "Adhimokkhaṭṭhoti adhimuccanaṭṭho.",
  "atk-s0517a:419_2": "Upaṭṭhānaṭṭhoti ārammaṇaṃ upecca patiṭṭhānaṭṭho.",
  "atk-s0517a:419_3": "Dassanaṭṭhoti sabhāvapekkhanaṭṭho.",
  "atk-s0517a:419_4": "Saddhābalādīni pañca vissajjanāni balaṭṭhavasena niddiṭṭhāni.",
  "atk-s0517a:419_5": "Akampiyaṭṭhena saddhāva balanti saddhābalaṃ.",
  "atk-s0517a:419_6": "Assaddhiyeti assaddhiyena.",
  "atk-s0517a:419_7": "Assaddhiyanti ca saddhāpaṭipakkhabhūto cittuppādo.",
  "atk-s0517a:419_8": "Akampiyaṭṭhoti akampetabbaṭṭho,",
  "atk-s0517a:419_9": "kampetuṃ na sakkāti attho.",
  "atk-s0517a:419_10": "Kosajjeti kusītabhāvasaṅkhātena thinamiddhena.",
  "atk-s0517a:419_11": "Pamādeti satipaṭipakkhena cittuppādena.",
  "atk-s0517a:419_12": "Uddhacceti avūpasamasaṅkhātena uddhaccena.",
  "atk-s0517a:419_13": "Avijjāyāti mohena.",
  "atk-s0517a:419_14": "Satisambojjhaṅgādīni satta vissajjanāni bojjhaṅgaṭṭhavasena niddiṭṭhāni.",
  "atk-s0517a:419_15": "Bujjhanakassa aṅgo bojjhaṅgo.",
  "atk-s0517a:419_16": "Pasattho sundaro ca bojjhaṅgo sambojjhaṅgo,",
  "atk-s0517a:419_17": "satiyeva sambojjhaṅgo satisambojjhaṅgo.",
  "atk-s0517a:419_18": "Dhamme vicinātīti dhammavicayo.",
  "atk-s0517a:419_19": "Paññāyetaṃ nāmaṃ.",
  "atk-s0517a:419_20": "Pavicayaṭṭhoti vicāraṭṭho.",
  "atk-s0517a:419_21": "Pīnayatīti pīti.",
  "atk-s0517a:419_22": "Pharaṇaṭṭhoti visaraṇaṭṭho.",
  "atk-s0517a:419_23": "Passambhanaṃ passaddhi.",
  "atk-s0517a:419_24": "Upasamaṭṭhoti niddarathaṭṭho.",
  "atk-s0517a:419_25": "Upapattito ikkhatīti upekkhā,",
  "atk-s0517a:419_26": "samaṃ pekkhati apakkhapatitāva hutvā pekkhatīti attho.",
  "atk-s0517a:419_27": "Sā idha tatramajjhattupekkhā,",
  "atk-s0517a:419_28": "bojjhaṅgupekkhātipi tassā nāmaṃ.",
  "atk-s0517a:419_29": "Samavāhitalakkhaṇattā paṭisaṅkhānaṭṭho.",
  "atk-s0517a:420_0": "Sammādiṭṭhādīni aṭṭha vissajjanāni maggavasena niddiṭṭhāni.",
  "atk-s0517a:420_1": "Sammā passati,",
  "atk-s0517a:420_2": "sammā vā tāya passanti,",
  "atk-s0517a:420_3": "pasatthā sundarā vā diṭṭhīti sammādiṭṭhi.",
  "atk-s0517a:420_4": "Tassā sammādiṭṭhiyā.",
  "atk-s0517a:420_5": "Sammā saṅkappeti,",
  "atk-s0517a:420_6": "sammā vā tena saṅkappenti,",
  "atk-s0517a:420_7": "pasattho sundaro vā saṅkappoti sammāsaṅkappo.",
  "atk-s0517a:420_8": "Abhiropanaṭṭhoti cittassa ārammaṇāropanaṭṭho.",
  "atk-s0517a:420_9": "Ārammaṇābhiniropanaṭṭhotipi pāṭho.",
  "atk-s0517a:420_10": "Sammā vadati,",
  "atk-s0517a:420_11": "sammā vā tāya vadanti,",
  "atk-s0517a:420_12": "pasatthā sundarā vā vācāti sammāvācā.",
  "atk-s0517a:420_13": "Micchāvācāviratiyā etaṃ nāmaṃ.",
  "atk-s0517a:420_14": "Pariggahaṭṭhoti catubbidhavacīsaṃvarapariggahaṭṭho.",
  "atk-s0517a:420_15": "Sammā karoti,",
  "atk-s0517a:420_16": "sammā vā tena karonti,",
  "atk-s0517a:420_17": "pasatthaṃ sundaraṃ vā kammanti sammākammaṃ,",
  "atk-s0517a:420_18": "sammākammameva sammākammanto.",
  "atk-s0517a:420_19": "Micchākammantaviratiyā etaṃ nāmaṃ.",
  "atk-s0517a:420_20": "Samuṭṭhānaṭṭhoti tividhakāyasaṃvarasamuṭṭhānaṭṭho.",
  "atk-s0517a:420_21": "Sammā ājīvati,",
  "atk-s0517a:420_22": "sammā vā tena ājīvanti,",
  "atk-s0517a:420_23": "pasattho sundaro vā ājīvoti sammāājīvo.",
  "atk-s0517a:420_24": "Micchājīvaviratiyā etaṃ nāmaṃ.",
  "atk-s0517a:420_25": "Vodānaṭṭhoti parisuddhaṭṭho.",
  "atk-s0517a:420_26": "Sammā vāyamati,",
  "atk-s0517a:420_27": "sammā vā tena vāyamanti,",
  "atk-s0517a:420_28": "pasattho sundaro vā vāyāmoti sammāvāyāmo.",
  "atk-s0517a:420_29": "Sammā sarati,",
  "atk-s0517a:420_30": "sammā vā tāya saranti,",
  "atk-s0517a:420_31": "pasatthā sundarā vā satīti sammāsati.",
  "atk-s0517a:420_32": "Sammā samādhiyati,",
  "atk-s0517a:420_33": "sammā vā tena samādhiyanti,",
  "atk-s0517a:420_34": "pasattho sundaro vā samādhīti sammāsamādhi.",
  "atk-s0517a:421_0": "13.",
  "atk-s0517a:421_1": "Indriyādīni dasa vissajjanāni rāsikatvā anupubbapaṭipāṭivasena niddiṭṭhāni.",
  "atk-s0517a:421_2": "Ādhipateyyaṭṭhoti indaṭṭhakaraṇavasena adhipatiattho.",
  "atk-s0517a:421_3": "Akampiyaṭṭhoti paṭipakkhehi kampetuṃ asakkuṇeyyaṭṭho.",
  "atk-s0517a:421_4": "Niyyānaṭṭhoti lokiyalokuttarānampi paṭipakkhato niggamanaṭṭho.",
  "atk-s0517a:421_5": "Hetuṭṭhoti micchādiṭṭhādīnaṃ pahānāya sammādiṭṭhādayo hetūti vā sabbepi sammādiṭṭhādayo nibbānasampāpakahetūti vā hetuṭṭho.",
  "atk-s0517a:421_6": "Satipaṭṭhānesu ārammaṇesu okkhanditvā pakkhanditvā upaṭṭhānato upaṭṭhānaṃ,",
  "atk-s0517a:421_7": "satiyeva upaṭṭhānaṃ satipaṭṭhānaṃ.",
  "atk-s0517a:421_8": "Kāyavedanācittadhammesu panassā asubhadukkhāniccānattākāragahaṇavase subhasukhaniccattasaññāpahānakiccasādhanavasena ca pavattito catudhā bhedo hoti.",
  "atk-s0517a:421_9": "Etāni pubbabhāge nānācittesu labbhanti,",
  "atk-s0517a:421_10": "maggakkhaṇe pana ekāyeva sati cattāri nāmāni labhati.",
  "atk-s0517a:422_0": "Sammappadhānesu padahanti etenāti padhānaṃ,",
  "atk-s0517a:422_1": "sobhanaṃ padhānaṃ sammappadhānaṃ.",
  "atk-s0517a:422_2": "Sammā vā padahanti etenāti sammappadhānaṃ,",
  "atk-s0517a:422_3": "sobhanaṃ vā taṃ kilesavirūpattavirahato padhānañca hitasukhanipphādakattena seṭṭhabhāvāvahanato padhānabhāvakaraṇato vā sammappadhānaṃ.",
  "atk-s0517a:422_4": "Vīriyassetaṃ adhivacanaṃ.",
  "atk-s0517a:422_5": "Uppannānuppannānaṃ anuppannuppannānañca akusalakusalānaṃ dhammānaṃ pahānānuppattiuppādaṭṭhitikiccasādhanavasena pavattito panassa catudhā bhedo hoti.",
  "atk-s0517a:422_6": "Etānipi pubbabhāge nānācittesu labbhanti,",
  "atk-s0517a:422_7": "maggakkhaṇe pana ekameva vīriyaṃ cattāri nāmāni labhati.",
  "atk-s0517a:422_8": "Padahanaṭṭhoti ussāhanaṭṭho.",
  "atk-s0517a:422_9": "Padhānaṭṭhotipi pāṭho,",
  "atk-s0517a:422_10": "soyevattho.",
  "atk-s0517a:423_0": "Iddhipādānanti ettha chandavīriyacittavīmaṃsāsu ekeko ijjhatīti iddhi,",
  "atk-s0517a:423_1": "samijjhati nipphajjatīti attho.",
  "atk-s0517a:423_2": "Ijjhanti vā etāya sattā iddhā vuddhā ukkaṃsagatā hontīti iddhi,",
  "atk-s0517a:423_3": "paṭhamenatthena iddhi eva pādo iddhipādo,",
  "atk-s0517a:423_4": "iddhikoṭṭhāsoti attho.",
  "atk-s0517a:423_5": "Dutiyenatthena iddhiyā pādoti iddhipādo.",
  "atk-s0517a:423_6": "Pādoti patiṭṭhā,",
  "atk-s0517a:423_7": "adhigamūpāyoti attho.",
  "atk-s0517a:423_8": "Tena hi yasmā uparūpari visesasaṅkhātaṃ iddhiṃ pajjanti pāpuṇanti,",
  "atk-s0517a:423_9": "tasmā pādoti vuccati.",
  "atk-s0517a:423_10": "Ete chandādayo pubbabhāge adhipativasena nānācittesu labbhanti,",
  "atk-s0517a:423_11": "maggakkhaṇe pana saheva labbhanti.",
  "atk-s0517a:423_12": "Ijjhanaṭṭhoti nipphajjanaṭṭho patiṭṭhānaṭṭho vā.",
  "atk-s0517a:423_13": "Saccānanti catunnaṃ ariyasaccānaṃ.",
  "atk-s0517a:423_14": "Tathaṭṭhoti yathāsabhāvaṭṭho.",
  "atk-s0517a:423_15": "Imāni aṭṭha vissajjanāni lokiyalokuttaramissakāni.",
  "atk-s0517a:423_16": "Payogānanti catunnaṃ ariyamaggapayogānaṃ.",
  "atk-s0517a:423_17": "Paṭippassaddhaṭṭhoti catunnaṃ ariyaphalānaṃ paṭippassaddhaṭṭho.",
  "atk-s0517a:423_18": "Maggapayogo hi phalakkhaṇe paṭippassaddho hoti niṭṭhitakiccattā.",
  "atk-s0517a:423_19": "Maggapayogānaṃ phalodayena paṭippassaddhabhāvo vā.",
  "atk-s0517a:423_20": "Phalānaṃ sacchikiriyaṭṭhoti ariyaphalānaṃ paccavekkhaṇavasena paccakkhakaraṇaṭṭho.",
  "atk-s0517a:423_21": "Ārammaṇasacchikiriyā vuttā hoti,",
  "atk-s0517a:423_22": "phalakkhaṇe paṭilābhasacchikiriyā vā.",
  "atk-s0517a:423_23": "Vitakkādīni pañca vissajjanāni jhānaṅgavasena niddiṭṭhāni.",
  "atk-s0517a:423_24": "Vitakkanaṃ vitakko,",
  "atk-s0517a:423_25": "ūhananti vuttaṃ hoti.",
  "atk-s0517a:423_26": "Vicaraṇaṃ vicāro,",
  "atk-s0517a:423_27": "anusañcaraṇanti vuttaṃ hoti.",
  "atk-s0517a:423_28": "Upavicāraṭṭhoti anumajjanaṭṭho.",
  "atk-s0517a:423_29": "Abhisandanaṭṭhoti temanaṭṭho samādhivasena cittassa ekaggaṭṭho.",
  "atk-s0517a:424_0": "Āvajjanādīni pañcadasa vissajjanāni pakiṇṇakavasena niddiṭṭhāni.",
  "atk-s0517a:424_1": "Pañcadvāramanodvāresu bhavaṅgārammaṇato aññārammaṇe cittasantānaṃ namentānaṃ dvinnaṃ cittānaṃ āvajjanaṭṭho.",
  "atk-s0517a:424_2": "Viññāṇassa vijānanaṭṭho.",
  "atk-s0517a:424_3": "Paññāya pajānanaṭṭho.",
  "atk-s0517a:424_4": "Saññāya sañjānanaṭṭho.",
  "atk-s0517a:424_5": "Samādhissa ekodaṭṭho.",
  "atk-s0517a:424_6": "Dutiyajjhānasmiñhi samādhi eko udetīti ekodīti vuccati,",
  "atk-s0517a:424_7": "vitakkavicārehi anajjhāruḷhattā aggo seṭṭho hutvā uppajjatīti attho.",
  "atk-s0517a:424_8": "Seṭṭhopi hi loke ekoti vuccati.",
  "atk-s0517a:424_9": "Vitakkavicāravirahito vā eko asahāyo hutvā udetītipi vaṭṭati.",
  "atk-s0517a:424_10": "Sabbopi vā kusalasamādhi nīvaraṇādīnaṃ uddhaccasseva vā paṭipakkhattā tehi anajjhāruḷhoti aggo hutvā",
  "atk-s0517a:424_11": "udetīti vā tehi virahitoti asahāyo hutvā udetīti vā ekodīti yujjati.",
  "atk-s0517a:424_12": "Abhiññāya ñātaṭṭhoti ñātapariññāya sabhāvajānanaṭṭho.",
  "atk-s0517a:424_13": "Pariññāya tīraṇaṭṭhoti tīraṇapariññāya aniccādito upaparikkhaṇaṭṭho.",
  "atk-s0517a:424_14": "Pahānassa pariccāgaṭṭhoti pahānapariññāya paṭipakkhapajahanaṭṭho.",
  "atk-s0517a:424_15": "Samappavattāya bhāvanāya ekarasaṭṭho.",
  "atk-s0517a:424_16": "Phassanaṭṭhoti phusanaṭṭho vindanaṭṭho.",
  "atk-s0517a:424_17": "Pīḷābhāravahanādinā khandhaṭṭho.",
  "atk-s0517a:424_18": "Suññādinā dhātuṭṭho.",
  "atk-s0517a:424_19": "Sakasakamariyādāyatanādinā āyatanaṭṭho.",
  "atk-s0517a:424_20": "Paccayehi saṅgamma katavasena saṅkhataṭṭho.",
  "atk-s0517a:424_21": "Tabbiparītena asaṅkhataṭṭho.",
  "atk-s0517a:425_0": "14.",
  "atk-s0517a:425_1": "Cittaṭṭhādīni pañcadasa vissajjanāni cittasambandhena niddiṭṭhāni.",
  "atk-s0517a:425_2": "Cittaṭṭhoti ettha ārammaṇaṃ cintetīti cittaṃ,",
  "atk-s0517a:425_3": "vijānātīti attho.",
  "atk-s0517a:425_4": "Yaṃ panettha javanaṃ hoti,",
  "atk-s0517a:425_5": "taṃ javanavīthivasena attano santānaṃ cinotītipi cittaṃ,",
  "atk-s0517a:425_6": "yaṃ vipākaṃ hoti,",
  "atk-s0517a:425_7": "taṃ kammakilesehi citantipi cittaṃ,",
  "atk-s0517a:425_8": "sabbampi yathānurūpaṃ cittatāya cittaṃ,",
  "atk-s0517a:425_9": "cittakaraṇatāya cittaṃ,",
  "atk-s0517a:425_10": "yaṃ vaṭṭassa paccayo hoti,",
  "atk-s0517a:425_11": "taṃ saṃsāradukkhaṃ cinotītipi cittaṃ.",
  "atk-s0517a:425_12": "Evaṃ ārammaṇe cittatādito cittaṭṭho.",
  "atk-s0517a:425_13": "Cittuppādane phaluppādane vā nāssa antaramatthīti anantaraṃ,",
  "atk-s0517a:425_14": "anantarassa bhāvo ānantariyaṃ,",
  "atk-s0517a:425_15": "cittassa ānantariyaṃ cittānantariyaṃ,",
  "atk-s0517a:425_16": "so cittānantariyaṭṭho.",
  "atk-s0517a:425_17": "Arahato cuticittaṃ vajjetvā yassa kassaci samanantaraniruddhassa cittassa anantaracittuppādane samatthabhāvo",
  "atk-s0517a:425_18": "maggacittassa anantaraṃ phaluppādane samatthabhāvoti adhippāyo.",
  "atk-s0517a:425_19": "Cittassa vuṭṭhānaṭṭhoti gotrabhucittassa nimittato,",
  "atk-s0517a:425_20": "maggacittassa nimittapavattato vuṭṭhānaṭṭho.",
  "atk-s0517a:425_21": "Cittassa vivaṭṭanaṭṭhoti tasseva cittadvayassa yathāvuttato vuṭṭhitassa nibbāne vivaṭṭanaṭṭho.",
  "atk-s0517a:425_22": "Cittassa hetuṭṭhoti cittassa hetupaccayabhūtānaṃ navannaṃ hetūnaṃ hetuṭṭho.",
  "atk-s0517a:425_23": "Cittassa paccayaṭṭhoti cittassa vatthārammaṇādīnaṃ anekesaṃ paccayānaṃ paccayaṭṭho.",
  "atk-s0517a:425_24": "Cittassa vatthuṭṭhoti cittassa vatthubhūtānaṃ cakkhusotaghānajivhākāyahadayavatthūnaṃ vatthuṭṭho.",
  "atk-s0517a:425_25": "Cittassa bhūmaṭṭhoti cittassa uppattidesavasena kāmāvacarādibhūmiattho.",
  "atk-s0517a:425_26": "Cittassa ārammaṇaṭṭhoti rūpādiārammaṇaṭṭho.",
  "atk-s0517a:425_27": "Paricitassārammaṇassa sañcaraṇaṭṭhānaṭṭhena gocaraṭṭho.",
  "atk-s0517a:425_28": "Upari vuttaviññāṇacariyāvasena cariyaṭṭho.",
  "atk-s0517a:425_29": "Atha vā payogasamudācāraṭṭho cariyaṭṭho.",
  "atk-s0517a:425_30": "Cittassa gamanābhāvepi dūrasantikārammaṇagahaṇavasena gataṭṭho.",
  "atk-s0517a:425_31": "Abhinīhāraṭṭhoti gahitārammaṇato aññārammaṇamanasikāratthaṃ cittassa abhinīharaṇaṭṭho.",
  "atk-s0517a:425_32": "Cittassa niyyānaṭṭhoti maggacittassa vaṭṭato niyyānaṭṭho.",
  "atk-s0517a:425_33": "“Nekkhammaṃ paṭiladdhassa kāmacchandato cittaṃ nissaṭaṃ hotī”tiādinā nayena cittassa nissaraṇaṭṭho.",
  "atk-s0517a:426_0": "15.",
  "atk-s0517a:426_1": "Ekattādīni dvācattālīsa vissajjanāni ekattasambandhena niddiṭṭhāni.",
  "atk-s0517a:426_2": "Ekatteti ārammaṇekatte,",
  "atk-s0517a:426_3": "ekārammaṇeti attho.",
  "atk-s0517a:426_4": "Paṭhamajjhānavasena pakkhandanaṭṭho.",
  "atk-s0517a:426_5": "Dutiyajjhānavasena pasīdanaṭṭho.",
  "atk-s0517a:426_6": "Tatiyajjhānavasena santiṭṭhanaṭṭho.",
  "atk-s0517a:426_7": "Catutthajjhānavasena muccanaṭṭho.",
  "atk-s0517a:426_8": "Paccavekkhaṇavasena etaṃ santanti passanaṭṭho.",
  "atk-s0517a:426_9": "Yānīkataṭṭhādayo pañca samādhissa vasībhāvavisesā.",
  "atk-s0517a:426_10": "Yānīkataṭṭhoti yuttayānasadisakataṭṭho.",
  "atk-s0517a:426_11": "Vatthukataṭṭhoti patiṭṭhaṭṭhena vatthu viya kataṭṭho.",
  "atk-s0517a:426_12": "Anuṭṭhitaṭṭhoti paccupaṭṭhitaṭṭho.",
  "atk-s0517a:426_13": "Paricitaṭṭhoti samantato citaṭṭho.",
  "atk-s0517a:426_14": "Susamāraddhaṭṭhoti suṭṭhu samāraddhaṭṭho,",
  "atk-s0517a:426_15": "sukataṭṭhoti attho.",
  "atk-s0517a:426_16": "Āvajjanasamāpajjanaadhiṭṭhānavuṭṭhānapaccavekkhaṇavasitāvasena vā paṭipāṭiyā pañca padāni yojetabbāni.",
  "atk-s0517a:426_17": "Kasiṇādiārammaṇabhāvanāya sikhāppattakāle cittacetasikānaṃ pariggahaparivāraparipūraṭṭho.",
  "atk-s0517a:426_18": "Tesaṃyeva sammā samāhitattā ekārammaṇe samosaraṇena samodhānaṭṭho.",
  "atk-s0517a:426_19": "Tesaṃyeva balappattiyā ārammaṇaṃ abhibhavitvā patiṭṭhānavasena adhiṭṭhānaṭṭho.",
  "atk-s0517a:426_20": "Samathassa vipassanāya vā ādito,",
  "atk-s0517a:426_21": "ādarena vā sevanavasena āsevanaṭṭho.",
  "atk-s0517a:426_22": "Vaḍḍhanavasena bhāvanaṭṭho.",
  "atk-s0517a:426_23": "Punappunaṃ karaṇavasena bahulīkammaṭṭho.",
  "atk-s0517a:426_24": "Bahulīkatassa suṭṭhu samuṭṭhitavasena susamuggataṭṭho.",
  "atk-s0517a:426_25": "Susamuggatassa paccanīkehi suṭṭhu vimuttivasena ārammaṇe ca suṭṭhu adhimuttivasena suvimuttaṭṭho.",
  "atk-s0517a:427_0": "Bujjhanaṭṭhādīni cattāri padāni bojjhaṅgavasena vuttāni.",
  "atk-s0517a:427_1": "Sotāpattimaggabojjhaṅgānaṃ bujjhanaṭṭho.",
  "atk-s0517a:427_2": "Sakadāgāmimaggabojjhaṅgānaṃ anubujjhanaṭṭho.",
  "atk-s0517a:427_3": "Anāgāmimaggabojjhaṅgānaṃ paṭibujjhanaṭṭho.",
  "atk-s0517a:427_4": "Arahattamaggabojjhaṅgānaṃ sambujjhanaṭṭho.",
  "atk-s0517a:427_5": "Vipassanābojjhaṅgānaṃ vā bujjhanaṭṭho.",
  "atk-s0517a:427_6": "Dassanamaggabojjhaṅgānaṃ anubujjhanaṭṭho.",
  "atk-s0517a:427_7": "Bhāvanāmaggabojjhaṅgānaṃ paṭibujjhanaṭṭho.",
  "atk-s0517a:427_8": "Phalabojjhaṅgānaṃ sambujjhanaṭṭho.",
  "atk-s0517a:427_9": "Yathāvuttanayeneva bojjhaṅgānaṃ tassa tassa puggalassa bodhanādikaraṇena bodhanaṭṭhādayo cattāro atthā veditabbā.",
  "atk-s0517a:427_10": "Yathāvuttānaṃyeva bojjhaṅgānaṃ bujjhanaṭṭhena “bodho”ti laddhanāmassa puggalassa pakkhe bhavattā bodhipakkhiyā nāma.",
  "atk-s0517a:427_11": "Tesaṃ yathāvuttānaṃyeva bodhipakkhiyaṭṭhādayo cattāro atthā veditabbā.",
  "atk-s0517a:427_12": "Vipassanāpaññāvasena jotanaṭṭho.",
  "atk-s0517a:427_13": "Kamato catumaggapaññāvasena ujjotanānujjotanapaṭijjotanasañjotanaṭṭho.",
  "atk-s0517a:427_14": "Kamato catumaggapaññāvasena vā jotanaṭṭhādayo,",
  "atk-s0517a:427_15": "phalapaññāvasena sañjotanaṭṭho veditabbo.",
  "atk-s0517a:428_0": "16.",
  "atk-s0517a:428_1": "Patāpanaṭṭhādīni aṭṭhārasa vissajjanāni ariyamaggavasena niddiṭṭhāni.",
  "atk-s0517a:428_2": "Ariyamaggo hi yassuppajjati,",
  "atk-s0517a:428_3": "taṃ patāpeti pabhāseti virocāpetīti patāpano,",
  "atk-s0517a:428_4": "tassa patāpanaṭṭho.",
  "atk-s0517a:428_5": "Tasseva atipabhassarabhāvena sayaṃ virocanaṭṭho.",
  "atk-s0517a:428_6": "Kilesānaṃ visosanena santāpanaṭṭho.",
  "atk-s0517a:428_7": "Amalanibbānārammaṇattā amalaṭṭho.",
  "atk-s0517a:428_8": "Sampayuttamalābhāvena vimalaṭṭho.",
  "atk-s0517a:428_9": "Ārammaṇakaraṇamalābhāve nimmalaṭṭho.",
  "atk-s0517a:428_10": "Atha vā sotāpattimaggassa amalaṭṭho.",
  "atk-s0517a:428_11": "Sakadāgāmianāgāmimaggānaṃ vimalaṭṭho.",
  "atk-s0517a:428_12": "Arahattamaggassa nimmalaṭṭho.",
  "atk-s0517a:428_13": "Atha vā sāvakamaggassa amalaṭṭho.",
  "atk-s0517a:428_14": "Paccekabuddhamaggassa vimalaṭṭho.",
  "atk-s0517a:428_15": "Sammāsambuddhamaggassa nimmalaṭṭho.",
  "atk-s0517a:428_16": "Kilesavisamābhāvena samaṭṭho.",
  "atk-s0517a:428_17": "“Sammā mānābhisamayā”tiādīsu viya kilesappahānaṭṭhena samayaṭṭho.",
  "atk-s0517a:428_18": "Vikkhambhanatadaṅgasamucchedapaṭippassaddhinissaraṇasaṅkhātesu pañcasu vivekesu samucchedavivekattā vivekaṭṭho,",
  "atk-s0517a:428_19": "vinābhāvaṭṭho.",
  "atk-s0517a:428_20": "Nissaraṇaviveke nibbāne caraṇato vivekacariyaṭṭho.",
  "atk-s0517a:428_21": "Pañcasu virāgesu samucchedavirāgattā virāgaṭṭho,",
  "atk-s0517a:428_22": "virajjanaṭṭho.",
  "atk-s0517a:428_23": "Nissaraṇavirāge nibbāne caraṇato virāgacariyaṭṭho.",
  "atk-s0517a:428_24": "Pañcasu nirodhesu samucchedanirodhattā nirodhaṭṭho.",
  "atk-s0517a:428_25": "Dukkhanirodhe nibbāne caraṇato nirodhacariyaṭṭho.",
  "atk-s0517a:428_26": "Pariccāgapakkhandanavosaggattā vosaggaṭṭho.",
  "atk-s0517a:428_27": "Ariyamaggo hi samucchedavasena kilesappahānato pariccāgavosaggo,",
  "atk-s0517a:428_28": "ārammaṇakaraṇena nibbānapakkhandanato pakkhandanavosaggo ca.",
  "atk-s0517a:428_29": "Vipassanā pana tadaṅgavasena kilesappahānato pariccāgavosaggo,",
  "atk-s0517a:428_30": "tanninnabhāvena nibbānapakkhandanato pakkhandanavosaggo.",
  "atk-s0517a:428_31": "Na so idha adhippeto.",
  "atk-s0517a:428_32": "Vosaggabhāvena caraṇato vosaggacariyaṭṭho.",
  "atk-s0517a:428_33": "Pañcasu vimuttīsu samucchedavimuttittā vimuttaṭṭho.",
  "atk-s0517a:428_34": "Nissaraṇavimuttiyaṃ caraṇato vimutticariyaṭṭho.",
  "atk-s0517a:429_0": "Chandavīriyacittavīmaṃsāsaṅkhātesu catūsu iddhipādesu ekekaiddhipādavasena dasa dasa katvā caturiddhipādavasena",
  "atk-s0517a:429_1": "chandaṭṭhādīni cattālīsa vissajjanāni niddiṭṭhāni.",
  "atk-s0517a:429_2": "Kattukamyataṭṭho chandaṭṭho.",
  "atk-s0517a:429_3": "Chandaṃ sīsaṃ katvā bhāvanārambhakāle mūlaṭṭho.",
  "atk-s0517a:429_4": "Sahajātānaṃ patiṭṭhābhāvena pādaṭṭho.",
  "atk-s0517a:429_5": "Padaṭṭhoti vā pāṭho.",
  "atk-s0517a:429_6": "Iddhipādattā adhipatibhāvena padhānaṭṭho.",
  "atk-s0517a:429_7": "Payogakāle ijjhanaṭṭho.",
  "atk-s0517a:429_8": "Saddhāsampayogena adhimokkhaṭṭho.",
  "atk-s0517a:429_9": "Vīriyasampayogena paggahaṭṭho.",
  "atk-s0517a:429_10": "Satisampayogena upaṭṭhānaṭṭho.",
  "atk-s0517a:429_11": "Samādhisampayogena avikkhepaṭṭho.",
  "atk-s0517a:429_12": "Paññāsampayogena dassanaṭṭho.",
  "atk-s0517a:429_13": "Paggahaṭṭho vīriyaṭṭho.",
  "atk-s0517a:429_14": "Vīriyaṃ sīsaṃ katvā bhāvanārambhakāle mūlaṭṭho.",
  "atk-s0517a:429_15": "Sayaṃ vīriyattā paggahaṭṭho.",
  "atk-s0517a:429_16": "Cintanaṭṭhādiko cittaṭṭho.",
  "atk-s0517a:429_17": "Cittaṃ sīsaṃ katvā bhāvanārambhakāle mūlaṭṭho.",
  "atk-s0517a:429_18": "Upaparikkhanaṭṭho vīmaṃsaṭṭho.",
  "atk-s0517a:429_19": "Vīmaṃsaṃ sīsaṃ katvā bhāvanārambhakāle mūlaṭṭho.",
  "atk-s0517a:429_20": "Sayaṃ vīmaṃsattā dassanaṭṭho.",
  "atk-s0517a:430_0": "17.",
  "atk-s0517a:430_1": "Dukkhassa pīḷanaṭṭhotiādīni soḷasa vissajjanāni saccānaṃ tathalakkhaṇavasena niddiṭṭhāni.",
  "atk-s0517a:430_2": "Dukkhadassaneneva pīḷanaṭṭho.",
  "atk-s0517a:430_3": "Dukkhāyūhanasamudayadassanena saṅkhataṭṭho.",
  "atk-s0517a:430_4": "Sabbakilesasantāpaharasusītalamaggadassanena santāpaṭṭho.",
  "atk-s0517a:430_5": "Avipariṇāmadhammanirodhadassanena vipariṇāmaṭṭho.",
  "atk-s0517a:430_6": "Samudayadassaneneva āyūhanaṭṭho.",
  "atk-s0517a:430_7": "Samudayāyūhitadukkhadassanena nidānaṭṭho.",
  "atk-s0517a:430_8": "Visaññogabhūtanirodhadassanena saññogaṭṭho.",
  "atk-s0517a:430_9": "Niyyānabhūtamaggadassanena palibodhaṭṭho.",
  "atk-s0517a:430_10": "Nirodhadassaneneva nissaraṇaṭṭho.",
  "atk-s0517a:430_11": "Avivekabhūtasamudayadassanena vivekaṭṭho.",
  "atk-s0517a:430_12": "Saṅkhatabhūtamaggadassanena asaṅkhataṭṭho.",
  "atk-s0517a:430_13": "Visabhūtadukkhadassanena amataṭṭho.",
  "atk-s0517a:430_14": "Maggadassaneneva niyyānaṭṭho.",
  "atk-s0517a:430_15": "Nibbānasampattiyā ahetubhūtasamudayadassanena hetuṭṭho.",
  "atk-s0517a:430_16": "Sududdasanirodhadassanena dassanaṭṭho.",
  "atk-s0517a:430_17": "Kapaṇajanasadisadukkhadassanena uḷārakulasadiso ādhipateyyaṭṭho pātubhavatīti.",
  "atk-s0517a:430_18": "Evaṃ taṃtaṃsaccadassanena tadaññasaccadassanena ca ekekassa saccassa cattāro cattāro lakkhaṇaṭṭhā vuttā.",
  "atk-s0517a:431_0": "Tathaṭṭhādīni dvādasa vissajjanāni sabbadhammasaṅgāhakadvādasapadavasena niddiṭṭhāni.",
  "atk-s0517a:431_1": "Tathaṭṭhoti yathāsabhāvaṭṭho.",
  "atk-s0517a:431_2": "Anattaṭṭhoti attavirahitaṭṭho.",
  "atk-s0517a:431_3": "Saccaṭṭhoti avisaṃvādanaṭṭho.",
  "atk-s0517a:431_4": "Paṭivedhaṭṭhoti paṭivijjhitabbaṭṭho.",
  "atk-s0517a:431_5": "Abhijānanaṭṭhoti abhijānitabbaṭṭho.",
  "atk-s0517a:431_6": "Parijānanaṭṭhoti ñātatīraṇapariññāya parijānitabbaṭṭho.",
  "atk-s0517a:431_7": "Dhammaṭṭhoti sabhāvadhāraṇādiattho.",
  "atk-s0517a:431_8": "Dhātuṭṭhoti suññādiattho.",
  "atk-s0517a:431_9": "Ñātaṭṭhoti jānituṃ sakkuṇeyyaṭṭho.",
  "atk-s0517a:431_10": "Sacchikiriyaṭṭhoti sacchikātabbaṭṭho.",
  "atk-s0517a:431_11": "Phassanaṭṭhoti ñāṇena phusitabbaṭṭho.",
  "atk-s0517a:431_12": "Abhisamayaṭṭhoti paccavekkhaṇañāṇena abhisammāgantabbaṭṭho,",
  "atk-s0517a:431_13": "ñāṇena paṭilabhitabbaṭṭho vā.",
  "atk-s0517a:431_14": "Paṭilābhopi hi “atthābhisamayā dhīro”tiādīsu viya abhisamayoti vuccati.",
  "atk-s0517a:432_0": "18.",
  "atk-s0517a:432_1": "Nekkhammādīni satta vissajjanāni upacārajjhānavasena niddiṭṭhāni.",
  "atk-s0517a:432_2": "Nekkhammanti kāmacchandassa paṭipakkho alobho.",
  "atk-s0517a:432_3": "Ālokasaññāti thinamiddhassa paṭipakkhe ālokanimitte saññā.",
  "atk-s0517a:432_4": "Avikkhepoti uddhaccassa paṭipakkho samādhi.",
  "atk-s0517a:432_5": "Dhammavavatthānanti vicikicchāya paṭipakkhaṃ ñāṇaṃ.",
  "atk-s0517a:432_6": "Ñāṇanti avijjāya paṭipakkhaṃ ñāṇaṃ.",
  "atk-s0517a:432_7": "Pāmojjanti aratipaṭipakkhā pīti.",
  "atk-s0517a:432_8": "Paṭhamajjhānādīni aṭṭha vissajjanāni rūpārūpasamāpattivasena niddiṭṭhāni.",
  "atk-s0517a:432_9": "Heṭṭhā pana rūpasamāpattianantaraṃ rūpajjhānasambandhena cattāro brahmavihārā niddiṭṭhā.",
  "atk-s0517a:433_0": "Aniccānupassanādīni lokuttaramaggassa pubbabhāge aṭṭhārasamahāvipassanāvasena niddiṭṭhāni.",
  "atk-s0517a:433_1": "Heṭṭhā pana rūpādīhi yojanūpagā satta anupassanā eva vuttā,",
  "atk-s0517a:433_2": "idha pana sabbāpi vuttā.",
  "atk-s0517a:433_3": "Kalāpasammasanaudayabbayānupassanā kasmā na vuttāti ce?",
  "atk-s0517a:433_4": "Tāsaṃ dvinnaṃ vasena aniccānupassanādīnaṃ sijjhanato imāsu vuttāsu tā dvepi vuttāva honti,",
  "atk-s0517a:433_5": "aniccānupassanādīhi vā vinā tāsaṃ dvinnaṃ appavattito imāsu vuttāsu tā dvepi vuttāva honti.",
  "atk-s0517a:433_6": "Khayānupassanāti paccuppannānaṃ rūpakkhandhādīnaṃ bhaṅgadassanañāṇañca taṃtaṃkhandhabhaṅgadassanānantaraṃ",
  "atk-s0517a:433_7": "tadārammaṇacittacetasikabhaṅgadassanañāṇañca.",
  "atk-s0517a:433_8": "Vayānupassanāti paccuppannānaṃ khandhānaṃ bhaṅgadassanānantaraṃ tadanvayeneva atītānāgatakhandhānaṃ bhaṅgadassanañāṇaṃ.",
  "atk-s0517a:433_9": "Vipariṇāmānupassanāti tasmiṃ bhaṅgasaṅkhāte nirodhe adhimuttattā,",
  "atk-s0517a:433_10": "atha sabbepi atītānāgatapaccuppannā khandhā vipariṇāmavantoti sabbesaṃ vipariṇāmadassanañāṇaṃ.",
  "atk-s0517a:433_11": "Animittānupassanāti evaṃ sabbasaṅkhārānaṃ vipariṇāmaṃ disvā aniccato vipassantassa aniccānupassanāva",
  "atk-s0517a:433_12": "niccanimittapajahanavasena niccanimittābhāvā animittānupassanā nāma hoti.",
  "atk-s0517a:433_13": "Appaṇihitānupassanāti aniccānupassanānantaraṃ pavattā dukkhānupassanāva sukhapatthanāpajahanavasena paṇidhiabhāvā appaṇihitānupassanā nāma hoti.",
  "atk-s0517a:434_0": "Suññatānupassanāti dukkhānupassanānantaraṃ pavattā anattānupassanāva attābhinivesapajahanavasena attasuññatādassanato suññatānupassanā nāma hoti.",
  "atk-s0517a:434_1": "Adhipaññādhammavipassanāti evaṃ saṅkhārānaṃ bhaṅgaṃ passitvā passitvā aniccādito vipassantassa saṅkhārāva bhijjanti,",
  "atk-s0517a:434_2": "saṅkhārānaṃ maraṇaṃ na añño koci atthīti bhaṅgavasena suññataṃ gahetvā pavattā vipassanā.",
  "atk-s0517a:434_3": "Sā hi adhipaññā ca dhammesu ca vipassanāti katvā adhipaññādhammavipassanāti vuccati.",
  "atk-s0517a:434_4": "Yathābhūtañāṇadassananti bhaṅgaṃ disvā disvā “sabhayā saṅkhārā”ti pavattaṃ bhayatupaṭṭhānañāṇaṃ.",
  "atk-s0517a:434_5": "Ādīnavānupassanāti bhayatupaṭṭhānavasena uppannaṃ sabbabhavādīsu ādīnavadassanañāṇaṃ.",
  "atk-s0517a:434_6": "“Yā ca bhayatupaṭṭhāne paññā yañca ādīnave ñāṇaṃ yā ca nibbidā,",
  "atk-s0517a:434_7": "ime dhammā ekatthā,",
  "atk-s0517a:434_8": "byañjanameva nāna”nti vacanato bhayatupaṭṭhānādīnavānupassanāsu vuttāsu nibbidānupassanā idhāpi vuttāva hoti.",
  "atk-s0517a:434_9": "Ādito catutthaṃ katvā vuttattā panidha na vuttā.",
  "atk-s0517a:434_10": "Paṭisaṅkhānupassanāti muñcitukamyatāñāṇavasena uppannaṃ muñcanassa upāyakaraṇaṃ paṭisaṅkhānupassanāsaññitaṃ aniccadukkhānattānupassanāñāṇaṃ.",
  "atk-s0517a:434_11": "“Yā ca muñcitukamyatā yā ca paṭisaṅkhānupassanā yā ca saṅkhārupekkhā,",
  "atk-s0517a:434_12": "ime dhammā ekatthā,",
  "atk-s0517a:434_13": "byañjanameva nāna”nti vacanato paṭisaṅkhānupassanāya vuttāya muñcitukamyatāsaṅkhārupekkhāñāṇāni vuttāneva honti.",
  "atk-s0517a:434_14": "Vivaṭṭanānupassanāti anulomañāṇavasena uppannaṃ gotrabhuñāṇaṃ.",
  "atk-s0517a:434_15": "Anulomañāṇena gotrabhuñāṇassa sijjhanato gotrabhuñāṇe vutte anulomañāṇaṃ vuttameva hoti.",
  "atk-s0517a:434_16": "Evañhi aṭṭhārasannaṃ mahāvipassanānaṃ paṭipāṭi vuccamānā pāḷiyā sameti.",
  "atk-s0517a:434_17": "Vuttañhi indriyakathāyaṃ –",
  "atk-s0517a:435_0": "“Pubbabhāge pañcahindriyehi paṭhamajjhānavasena pañcindriyāni nissaṭāni honti,",
  "atk-s0517a:435_1": "paṭhame jhāne pañcahindriyehi dutiyajjhānavasena pañcindriyāni nissaṭāni hontī”ti –",
  "atk-s0517a:436_0": "Ādinā nayena yāva arahattaphalā uttaruttaripaṭipāṭiyā indriyāni vuttāni.",
  "atk-s0517a:436_1": "Tasmā aṭṭhārasa mahāvipassanā yathāvuttakkamena pāḷiyā yujjanti.",
  "atk-s0517a:436_2": "Visuddhimagge pana –",
  "atk-s0517a:437_0": "“Khayānupassanāti ghanavinibbhogaṃ katvā aniccaṃ khayaṭṭhenāti evaṃ khayaṃ passato ñāṇaṃ.",
  "atk-s0517a:437_1": "Vipariṇāmānupassanāti rūpasattakaarūpasattakādivasena taṃ taṃ paricchedaṃ atikkamma aññathā pavattidassanaṃ.",
  "atk-s0517a:437_2": "Uppannassa vā jarāya ceva maraṇena ca dvīhākārehi vipariṇāmadassanaṃ.",
  "atk-s0517a:437_3": "Yathābhūtañāṇadassananti sapaccayanāmarūpapariggaho”ti –",
  "atk-s0517a:438_0": "Vuttaṃ.",
  "atk-s0517a:438_1": "Taṃ tāya pāḷiyā viruddhaṃ viya dissati.",
  "atk-s0517a:438_2": "Vivaṭṭanānupassanāti saṅkhārupekkhā ceva anulomañcāti vuttaṃ.",
  "atk-s0517a:438_3": "Tañca pāḷiyā viruddhaṃ viya dissati.",
  "atk-s0517a:438_4": "Cariyākathāyañhi –",
  "atk-s0517a:439_0": "“Aniccānupassanatthāya āvajjanakiriyābyākatā viññāṇacariyā.",
  "atk-s0517a:439_1": "Aniccānupassanā ñāṇacariyā…pe…",
  "atk-s0517a:439_2": "paṭisaṅkhānupassanatthāya āvajjanakiriyābyākatā viññāṇacariyā.",
  "atk-s0517a:439_3": "Paṭisaṅkhānupassanā ñāṇacariyā”ti –",
  "atk-s0517a:440_0": "Yassa yassa ñāṇassa visuṃ visuṃ āvajjanaṃ labbhati,",
  "atk-s0517a:440_1": "tassa tassa visuṃ visuṃ āvajjanaṃ vuttaṃ.",
  "atk-s0517a:440_2": "Vivaṭṭanānupassanāya pana āvajjanaṃ avatvāva “vivaṭṭanānupassanā ñāṇacariyā”ti vuttaṃ.",
  "atk-s0517a:440_3": "Yadi saṅkhārupekkhānulomañāṇāni vivaṭṭanānupassanā nāma siyuṃ,",
  "atk-s0517a:440_4": "tadāvajjanasambhavā tadatthāya ca āvajjanaṃ vadeyya,",
  "atk-s0517a:440_5": "na ca tadatthāya āvajjanaṃ vuttaṃ.",
  "atk-s0517a:440_6": "Gotrabhuñāṇassa pana visuṃ āvajjanaṃ natthi anulomāvajjanavīthiyaṃyeva uppattito.",
  "atk-s0517a:440_7": "Tasmā vivaṭṭanānupassanatthāya āvajjanassa avuttattā gotrabhuñāṇameva “vivaṭṭanānupassanā”ti yujjati.",
  "atk-s0517a:441_0": "19.",
  "atk-s0517a:441_1": "Sotāpattimaggādīni aṭṭha vissajjanāni lokuttaramaggaphalavasena niddiṭṭhāni.",
  "atk-s0517a:441_2": "Sotassa āpajjanaṃ sotāpatti,",
  "atk-s0517a:441_3": "sotāpatti eva maggo sotāpattimaggo.",
  "atk-s0517a:441_4": "Sotāpattiyā phalaṃ sotāpattiphalaṃ,",
  "atk-s0517a:441_5": "samāpajjīyatīti samāpatti,",
  "atk-s0517a:441_6": "sotāpattiphalameva samāpatti sotāpattiphalasamāpatti.",
  "atk-s0517a:441_7": "Paṭisandhivasena sakiṃyeva imaṃ lokaṃ āgacchatīti sakadāgāmī,",
  "atk-s0517a:441_8": "tassa maggo sakadāgāmimaggo.",
  "atk-s0517a:441_9": "Sakadāgāmissa phalaṃ sakadāgāmiphalaṃ.",
  "atk-s0517a:441_10": "Paṭisandhivaseneva kāmabhavaṃ na āgacchatīti anāgāmī,",
  "atk-s0517a:441_11": "tassa maggo anāgāmimaggo.",
  "atk-s0517a:441_12": "Anāgāmissa phalaṃ anāgāmiphalaṃ.",
  "atk-s0517a:441_13": "Kilesehi ārakattā,",
  "atk-s0517a:441_14": "kilesārīnaṃ hatattā,",
  "atk-s0517a:441_15": "saṃsāracakkassa arānaṃ hatattā,",
  "atk-s0517a:441_16": "pāpakaraṇe rahābhāvā,",
  "atk-s0517a:441_17": "paccayādīnaṃ arahattā arahaṃ,",
  "atk-s0517a:441_18": "arahato bhāvo arahattaṃ. Kiṃ taṃ?",
  "atk-s0517a:441_19": "Arahattaphalaṃ.",
  "atk-s0517a:441_20": "Arahattassa maggo arahattamaggo.",
  "atk-s0517a:441_21": "Arahattameva phalaṃ arahattaphalaṃ.",
  "atk-s0517a:442_0": "“Adhimokkhaṭṭhena saddhindriya”ntiādīni “tathaṭṭhena saccā”tipariyantāni tettiṃsa vissajjanāni niddiṭṭhāni.",
  "atk-s0517a:442_1": "Heṭṭhā “saddhindriyassa adhimokkhaṭṭho”tiādīhi tettiṃsāya vissajjanehi samānāni.",
  "atk-s0517a:442_2": "Kevalañhi tattha dhammehi atthā niddiṭṭhā,",
  "atk-s0517a:442_3": "idha atthehi dhammā niddiṭṭhāti ayaṃ viseso.",
  "atk-s0517a:442_4": "“Avikkhepaṭṭhena samatho”tiādīnañca catunnaṃ vissajjanānaṃ heṭṭhā “samathassa avikkhepaṭṭho”tiādīnañca",
  "atk-s0517a:442_5": "catunnaṃ vissajjanānaṃ viseso vuttanayeneva veditabbo.",
  "atk-s0517a:443_0": "Saṃvaraṭṭhenātiādīni aṭṭha vissajjanāni sīlādibalapariyosānadhammavasena niddiṭṭhāni.",
  "atk-s0517a:443_1": "Sīlavisuddhīti suparisuddhapātimokkhasaṃvarādicatubbidhaṃ sīlaṃ dussīlyamalavisodhanato.",
  "atk-s0517a:443_2": "Cittavisuddhīti saupacārā aṭṭha samāpattiyo.",
  "atk-s0517a:443_3": "Cittasīsena hettha samādhi vutto.",
  "atk-s0517a:443_4": "So cittamalavisodhanato cittavisuddhi.",
  "atk-s0517a:443_5": "Diṭṭhivisuddhīti nāmarūpānaṃ yathāsabhāvadassanaṃ sattadiṭṭhimalavisodhanato diṭṭhivisuddhi.",
  "atk-s0517a:443_6": "Muttaṭṭhenāti tadaṅgavasena upakkilesato vimuttaṭṭhena ārammaṇe ca adhimuttaṭṭhena.",
  "atk-s0517a:443_7": "Vimokkhoti tadaṅgavimokkho.",
  "atk-s0517a:443_8": "Paṭivedhaṭṭhena vijjāti pubbenivāsānussatiñāṇaṃ purimabhavapaṭivedhaṭṭhena vijjā,",
  "atk-s0517a:443_9": "dibbacakkhuñāṇaṃ sattānaṃ cutūpapātapaṭivedhaṭṭhena vijjā,",
  "atk-s0517a:443_10": "āsavānaṃ khaye ñāṇaṃ saccapaṭivedhaṭṭhena vijjā.",
  "atk-s0517a:443_11": "Paṭivedhaṭṭhenāti jānanaṭṭhena.",
  "atk-s0517a:443_12": "Pariccāgaṭṭhena vimuttīti yaṃ yaṃ pariccattaṃ,",
  "atk-s0517a:443_13": "tato tato vimuttattā phalavimutti.",
  "atk-s0517a:443_14": "Samucchedaṭṭhena khaye ñāṇanti kilesasamucchindanatthena kilesakkhayakare ariyamagge ñāṇaṃ.",
  "atk-s0517a:443_15": "Paṭippassaddhaṭṭhena anuppāde ñāṇanti maggakiccasaṅkhātapayogapaṭippassaddhattā paṭisandhivasena anuppādabhūte",
  "atk-s0517a:443_16": "taṃtaṃmaggavajjhakilesānaṃ anuppādapariyosāne uppanne ariyaphale ñāṇaṃ.",
  "atk-s0517a:444_0": "20.",
  "atk-s0517a:444_1": "Chando mūlaṭṭhenātiādīni nava vissajjanāni ariyamaggassa ādimajjhapariyosānavasena niddiṭṭhāni.",
  "atk-s0517a:444_2": "Chando mūlaṭṭhenāti kusalānaṃ dhammānaṃ kattukamyatāchando paṭipattiyā ca nipphattiyā ca mūlattā mūlaṭṭhena.",
  "atk-s0517a:444_3": "Manasikāro samuṭṭhānaṭṭhenāti yonisomanasikāro sabbakusaladhamme samuṭṭhāpetīti samuṭṭhānaṭṭhena.",
  "atk-s0517a:444_4": "Phasso samodhānaṭṭhenāti yasmā taṇhāya visesena vedanā padhānakāraṇaṃ,",
  "atk-s0517a:444_5": "taṇhā ca pahīyamānā visesena vedanāya pariññātāya pahīyati,",
  "atk-s0517a:444_6": "tassā ca vedanāya phassova padhānakāraṇaṃ,",
  "atk-s0517a:444_7": "tasmiṃ pariññāte vedanā pariññātā hoti,",
  "atk-s0517a:444_8": "tasmā sattasu abhiññeyyavatthūsu phasso paṭhamaṃ vutto.",
  "atk-s0517a:444_9": "So ca tikasannipātasaṅkhātassa attano kāraṇassa vasena paveditattā “tikasannipātapaccupaṭṭhāno”ti vuttattā samodhānaṭṭhena abhiññeyyo.",
  "atk-s0517a:444_10": "Keci pana “ñāṇaphasso phasso”ti vadanti.",
  "atk-s0517a:445_0": "Yasmā pana vedanā cittacetasike attano vase vattāpayamānā tattha samosarati pavisati,",
  "atk-s0517a:445_1": "cittasantānameva vā pavisati,",
  "atk-s0517a:445_2": "tasmā samosaraṇaṭṭhena abhiññeyyāti vuttā.",
  "atk-s0517a:445_3": "Keci pana “sabbānipi pariññeyyāni vedanāsu samosaranti,",
  "atk-s0517a:445_4": "vedanāsu pariññātāsu sabbaṃ taṇhāvatthu pariññātaṃ hoti.",
  "atk-s0517a:445_5": "Taṃ kissa hetu?",
  "atk-s0517a:445_6": "Vedanāpaccayā hi sabbāpi taṇhā.",
  "atk-s0517a:445_7": "Tasmā vedanā samosaraṇaṭṭhena abhiññeyyā”ti vadanti.",
  "atk-s0517a:445_8": "Yasmā sabbagopānasīnaṃ ābandhanato kūṭāgārakaṇṇikā viya cittacetasikānaṃ sampiṇḍanato samādhi kusalānaṃ dhammānaṃ pamukho hoti jeṭṭhako,",
  "atk-s0517a:445_9": "tasmā samādhi pamukhaṭṭhenāti vuttaṃ.",
  "atk-s0517a:445_10": "Pāmukhaṭṭhenātipi pāṭho.",
  "atk-s0517a:445_11": "Yasmā samathavipassanaṃ bhāventassa ārammaṇūpaṭṭhānādhipati hoti sati,",
  "atk-s0517a:445_12": "satiyā upaṭṭhite ārammaṇe sabbepi kusalā dhammā sakaṃ sakaṃ kiccaṃ sādhenti,",
  "atk-s0517a:445_13": "tasmā sati ādhipateyyaṭṭhenāti vuttaṃ.",
  "atk-s0517a:445_14": "Paññā taduttaraṭṭhenāti ariyamaggapaññā tesaṃ kusalānaṃ dhammānaṃ uttaraṭṭhena seṭṭhaṭṭhena abhiññeyyā.",
  "atk-s0517a:445_15": "Atha vā tato kilesehi,",
  "atk-s0517a:445_16": "saṃsāravaṭṭato vā uttarati samatikkamatīti taduttarā,",
  "atk-s0517a:445_17": "tassā attho taduttaraṭṭho.",
  "atk-s0517a:445_18": "Tena taduttaraṭṭhena.",
  "atk-s0517a:445_19": "Tatuttaraṭṭhenātipi pāṭho,",
  "atk-s0517a:445_20": "tato uttaraṭṭhenāti attho.",
  "atk-s0517a:445_21": "Vimutti sāraṭṭhenāti phalavimutti aparihānivasena thirattā sāro,",
  "atk-s0517a:445_22": "taṃ atikkamitvā aññassa pariyesitabbassa abhāvatopi sāro.",
  "atk-s0517a:445_23": "Sā vimutti tena sāraṭṭhena abhiññeyyā.",
  "atk-s0517a:445_24": "Amatogadhaṃ nibbānanti natthi etassa maraṇasaṅkhātaṃ matanti amataṃ,",
  "atk-s0517a:445_25": "kilesavisapaṭipakkhattā agadantipi amataṃ,",
  "atk-s0517a:445_26": "sacchikiriyāya sattānaṃ patiṭṭhābhūtanti ogadhaṃ,",
  "atk-s0517a:445_27": "saṃsāradukkhasantibhūtattā nibbutanti nibbānaṃ,",
  "atk-s0517a:445_28": "natthettha taṇhāsaṅkhātaṃ vānantipi nibbānaṃ.",
  "atk-s0517a:445_29": "Taṃ sāsanassa niṭṭhābhūtattā pariyosānaṭṭhena abhiññeyyaṃ.",
  "atk-s0517a:445_30": "Evaṃ imasmiṃ abhiññeyyaniddese sattasahassāni sattasatāni cattālīsañca vissajjanāni honti.",
  "atk-s0517a:446_0": "Idāni tesaṃ evaṃ niddiṭṭhānaṃ dhammānaṃ “ye ye dhammā abhiññātā,",
  "atk-s0517a:446_1": "te te dhammā ñātā hontī”ti nigamanaṃ karoti,",
  "atk-s0517a:446_2": "tassa abhimukhaṃ katvā ñātā hontīti adhippāyo.",
  "atk-s0517a:446_3": "Taṃñātaṭṭhena ñāṇanti tesaṃ vuttappakārānaṃ dhammānaṃ jānanaṭṭhena ñāṇaṃ.",
  "atk-s0517a:446_4": "Pajānanaṭṭhena paññāti pakārato jānanaṭṭhena paññā.",
  "atk-s0517a:446_5": "Tena vuccatītiādito pucchitapucchā nigametvā dassitā.",
  "atk-s0517a:446_6": "Tena kāraṇena “ime dhammā abhiññeyyāti sotāvadhānaṃ,",
  "atk-s0517a:446_7": "taṃpajānanā paññā sutamaye ñāṇa”nti vuccatīti atthoti.",
  "atk-s0517a:447_0": "Saddhammappakāsiniyā paṭisambhidāmaggaṭṭhakathāya",
  "atk-s0517a:448_0": "Abhiññeyyaniddesavaṇṇanā niṭṭhitā.",
  "atk-s0517a:449_0": "Pariññeyyaniddesavaṇṇanā",
  "atk-s0517a:450_0": "21.",
  "atk-s0517a:450_1": "Pariññeyyaniddese kiñcāpi pariññāsaddena ñātapariññā,",
  "atk-s0517a:450_2": "tīraṇapariññā,",
  "atk-s0517a:450_3": "pahānapariññāti tisso pariññā saṅgahitā.",
  "atk-s0517a:450_4": "Heṭṭhā “abhiññeyyā”ti ñātapariññāya vuttattā upari “pahātabbā”ti pahānapariññāya vuttattā tīraṇapariññāva idha adhippetā.",
  "atk-s0517a:450_5": "Phasso sāsavo upādāniyoti āsavānañceva upādānānañca paccayabhūto tebhūmakaphasso.",
  "atk-s0517a:450_6": "Sopi hi attānaṃ ārammaṇaṃ katvā pavattamānehi saha āsavehīti sāsavo,",
  "atk-s0517a:450_7": "ārammaṇabhāvaṃ upagantvā upādānasambandhanena upādānānaṃ hitoti upādāniyo.",
  "atk-s0517a:450_8": "Yasmā phasse tīraṇapariññāya pariññāte phassamukhena sesāpi arūpadhammā tadanusārena ca rūpadhammā pariññāyanti,",
  "atk-s0517a:450_9": "tasmā ekova phasso vutto.",
  "atk-s0517a:450_10": "Evaṃ sesesupi yathāyogaṃ yojetabbaṃ.",
  "atk-s0517a:451_0": "Nāmanti cattāro khandhā arūpino nibbānañca.",
  "atk-s0517a:451_1": "Rūpanti cattāri ca mahābhūtāni catunnañca mahābhūtānaṃ upādāyarūpāni catuvīsati.",
  "atk-s0517a:451_2": "Cattāro khandhā namanaṭṭhena nāmaṃ.",
  "atk-s0517a:451_3": "Te hi ārammaṇābhimukhā namanti.",
  "atk-s0517a:451_4": "Sabbampi nāmanaṭṭhena nāmaṃ.",
  "atk-s0517a:451_5": "Cattāro hi khandhā ārammaṇe aññamaññaṃ nāmenti,",
  "atk-s0517a:451_6": "nibbānaṃ ārammaṇādhipatipaccayatāya attani anavajjadhamme nāmeti.",
  "atk-s0517a:451_7": "Santativasena sītādīhi ruppanaṭṭhena rūpaṃ.",
  "atk-s0517a:451_8": "Ruppanaṭṭhenāti kuppanaṭṭhena.",
  "atk-s0517a:451_9": "Santativipariṇāmavasena hi sītādīhi ghaṭṭanīyaṃ dhammajātaṃ rūpanti vuccati.",
  "atk-s0517a:451_10": "Idha pana nāmanti lokikameva adhippetaṃ,",
  "atk-s0517a:451_11": "rūpaṃ pana ekantena lokikameva.",
  "atk-s0517a:452_0": "Tisso vedanāti sukhā vedanā,",
  "atk-s0517a:452_1": "dukkhā vedanā,",
  "atk-s0517a:452_2": "adukkhamasukhā vedanā.",
  "atk-s0517a:452_3": "Tā lokikā eva.",
  "atk-s0517a:452_4": "Āhārāti paccayā.",
  "atk-s0517a:452_5": "Paccayā hi attano phalaṃ āharantīti āhārā.",
  "atk-s0517a:452_6": "Kabaḷīkāro āhāro phassāhāro manosañcetanāhāro viññāṇāhāroti cattāro.",
  "atk-s0517a:452_7": "Vatthuvasena kabaḷīkātabbattā kabaḷīkāro,",
  "atk-s0517a:452_8": "ajjhoharitabbattā āhāro.",
  "atk-s0517a:452_9": "Odanakummāsādivatthukāya ojāyetaṃ nāmaṃ.",
  "atk-s0517a:452_10": "Sā hi ojaṭṭhamakarūpāni āharatīti āhāro.",
  "atk-s0517a:452_11": "Cakkhusamphassādiko chabbidho phasso tisso vedanā āharatīti āhāro.",
  "atk-s0517a:452_12": "Manaso sañcetanā,",
  "atk-s0517a:452_13": "na sattassāti manosañcetanā yathā cittekaggatā.",
  "atk-s0517a:452_14": "Manasā vā sampayuttā sañcetanā manosañcetanā yathā ājaññaratho.",
  "atk-s0517a:452_15": "Tebhūmakakusalākusalacetanā.",
  "atk-s0517a:452_16": "Sā hi tayo bhave āharatīti āhāro.",
  "atk-s0517a:452_17": "Viññāṇanti ekūnavīsatibhedaṃ paṭisandhiviññāṇaṃ.",
  "atk-s0517a:452_18": "Tañhi paṭisandhināmarūpaṃ āharatīti āhāro.",
  "atk-s0517a:452_19": "Upādānakkhandhāti upādānagocarā khandhā,",
  "atk-s0517a:452_20": "majjhapadalopo daṭṭhabbo.",
  "atk-s0517a:452_21": "Upādānasambhūtā vā khandhā upādānakkhandhā yathā tiṇaggi thusaggi.",
  "atk-s0517a:452_22": "Upādānavidheyyā vā khandhā upādānakkhandhā yathā rājapuriso.",
  "atk-s0517a:452_23": "Upādānappabhavā vā khandhā upādānakkhandhā yathā puppharukkho phalarukkho.",
  "atk-s0517a:452_24": "Upādānāni pana kāmupādānaṃ diṭṭhupādānaṃ sīlabbatupādānaṃ attavādupādānanti cattāri.",
  "atk-s0517a:452_25": "Atthato pana bhusaṃ ādānanti upādānaṃ.",
  "atk-s0517a:452_26": "Rūpupādānakkhandho,",
  "atk-s0517a:452_27": "vedanupādānakkhandho,",
  "atk-s0517a:452_28": "saññupādānakkhandho,",
  "atk-s0517a:452_29": "saṅkhārupādānakkhandho,",
  "atk-s0517a:452_30": "viññāṇupādānakkhandhoti pañca.",
  "atk-s0517a:453_0": "Cha ajjhattikāni āyatanānīti cakkhāyatanaṃ,",
  "atk-s0517a:453_1": "sotāyatanaṃ,",
  "atk-s0517a:453_2": "ghānāyatanaṃ,",
  "atk-s0517a:453_3": "jivhāyatanaṃ,",
  "atk-s0517a:453_4": "kāyāyatanaṃ,",
  "atk-s0517a:453_5": "manāyatanaṃ.",
  "atk-s0517a:454_0": "Satta viññāṇaṭṭhitiyoti katamā satta? Vuttañhetaṃ bhagavatā –",
  "atk-s0517a:455_0": "“Santi,",
  "atk-s0517a:455_1": "bhikkhave,",
  "atk-s0517a:455_2": "sattā nānattakāyā nānattasaññino.",
  "atk-s0517a:455_3": "Seyyathāpi manussā ekacce ca devā ekacce ca vinipātikā.",
  "atk-s0517a:455_4": "Ayaṃ paṭhamā viññāṇaṭṭhiti.",
  "atk-s0517a:456_0": "“Santi,",
  "atk-s0517a:456_1": "bhikkhave,",
  "atk-s0517a:456_2": "sattā nānattakāyā ekattasaññino.",
  "atk-s0517a:456_3": "Seyyathāpi devā brahmakāyikā paṭhamābhinibbattā.",
  "atk-s0517a:456_4": "Ayaṃ dutiyā viññāṇaṭṭhiti.",
  "atk-s0517a:457_0": "“Santi,",
  "atk-s0517a:457_1": "bhikkhave,",
  "atk-s0517a:457_2": "sattā ekattakāyā nānattasaññino.",
  "atk-s0517a:457_3": "Seyyathāpi devā ābhassarā.",
  "atk-s0517a:457_4": "Ayaṃ tatiyā viññāṇaṭṭhiti.",
  "atk-s0517a:458_0": "“Santi,",
  "atk-s0517a:458_1": "bhikkhave,",
  "atk-s0517a:458_2": "sattā ekattakāyā ekattasaññino.",
  "atk-s0517a:458_3": "Seyyathāpi devā subhakiṇhā.",
  "atk-s0517a:458_4": "Ayaṃ catutthā viññāṇaṭṭhiti.",
  "atk-s0517a:459_0": "“Santi,",
  "atk-s0517a:459_1": "bhikkhave,",
  "atk-s0517a:459_2": "sattā sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā ‘ananto ākāso’ti ākāsānañcāyatanūpagā.",
  "atk-s0517a:459_3": "Ayaṃ pañcamī viññāṇaṭṭhiti.",
  "atk-s0517a:460_0": "“Santi,",
  "atk-s0517a:460_1": "bhikkhave,",
  "atk-s0517a:460_2": "sattā sabbaso ākāsānañcāyatanaṃ samatikkamma ‘anantaṃ viññāṇa’nti viññāṇañcāyatanūpagā.",
  "atk-s0517a:460_3": "Ayaṃ chaṭṭhā viññāṇaṭṭhiti.",
  "atk-s0517a:461_0": "“Santi,",
  "atk-s0517a:461_1": "bhikkhave,",
  "atk-s0517a:461_2": "sattā sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanūpagā.",
  "atk-s0517a:461_3": "Ayaṃ sattamī viññāṇaṭṭhiti. Imā kho,",
  "atk-s0517a:461_4": "bhikkhave,",
  "atk-s0517a:461_5": "satta viññāṇaṭṭhitiyo”ti.",
  "atk-s0517a:462_0": "Viññāṇaṭṭhitiyoti paṭisandhiviññāṇassa ṭhānāni saviññāṇakā khandhā eva.",
  "atk-s0517a:462_1": "Tattha seyyathāpīti nidassanatthe nipāto.",
  "atk-s0517a:462_2": "Manussāti aparimāṇesupi cakkavāḷesu aparimāṇānaṃ manussānaṃ vaṇṇasaṇṭhānādivasena dvepi ekasadisā natthi.",
  "atk-s0517a:462_3": "Yepi vaṇṇena vā saṇṭhānena vā sadisā honti,",
  "atk-s0517a:462_4": "tepi ālokitavilokitādīhi visadisāva honti,",
  "atk-s0517a:462_5": "tasmā nānattakāyāti vuttā.",
  "atk-s0517a:462_6": "Paṭisandhisaññā pana nesaṃ tihetukāpi duhetukāpi ahetukāpi hoti,",
  "atk-s0517a:462_7": "tasmā nānattasaññinoti vuttā.",
  "atk-s0517a:462_8": "Ekacce ca devāti cha kāmāvacaradevā.",
  "atk-s0517a:462_9": "Tesu hi kesañci kāyo nīlo hoti,",
  "atk-s0517a:462_10": "kesañci pītakādivaṇṇo,",
  "atk-s0517a:462_11": "saññā pana nesaṃ tihetukāpi duhetukāpi hoti,",
  "atk-s0517a:462_12": "ahetukā na hoti.",
  "atk-s0517a:462_13": "Ekacce ca vinipātikāti catuapāyavinimuttā punabbasumātā yakkhinī,",
  "atk-s0517a:462_14": "piyaṅkaramātā,",
  "atk-s0517a:462_15": "phussamittā,",
  "atk-s0517a:462_16": "dhammaguttāti evamādayo aññe ca vemānikā petā.",
  "atk-s0517a:462_17": "Etesañhi odātakāḷamaṅguracchavisāmavaṇṇādivasena ceva kisathūlarassadīghavasena ca kāyo nānā hoti,",
  "atk-s0517a:462_18": "manussānaṃ viya tihetukadvihetukāhetukavasena saññāpi.",
  "atk-s0517a:462_19": "Te pana devā viya na mahesakkhā,",
  "atk-s0517a:462_20": "kapaṇamanussā viya appesakkhā dullabhaghāsacchādanā dukkhapīḷitā viharanti.",
  "atk-s0517a:462_21": "Ekacce kāḷapakkhe dukkhitā juṇhapakkhe sukhitā honti,",
  "atk-s0517a:462_22": "tasmā sukhasamussayato vinipatitattā vinipātikāti vuttā.",
  "atk-s0517a:462_23": "Ye panettha tihetukā,",
  "atk-s0517a:462_24": "tesaṃ dhammābhisamayopi hoti piyaṅkaramātādīnaṃ viya.",
  "atk-s0517a:463_0": "Brahmakāyikāti brahmapārisajjabrahmapurohitamahābrahmāno.",
  "atk-s0517a:463_1": "Paṭhamābhinibbattāti te sabbepi paṭhamajjhānena nibbattā.",
  "atk-s0517a:463_2": "Brahmapārisajjā pana parittena,",
  "atk-s0517a:463_3": "brahmapurohitā majjhimena,",
  "atk-s0517a:463_4": "kāyo ca tesaṃ vipphārikataro hoti.",
  "atk-s0517a:463_5": "Mahābrahmāno paṇītena,",
  "atk-s0517a:463_6": "kāyo pana nesaṃ ativipphārikataro hoti.",
  "atk-s0517a:463_7": "Iti te kāyassa nānattā,",
  "atk-s0517a:463_8": "paṭhamajjhānavasena saññāya ekattā nānattakāyā ekattasaññinoti vuttā.",
  "atk-s0517a:463_9": "Yathā ca te,",
  "atk-s0517a:463_10": "evaṃ catūsu apāyesu sattā.",
  "atk-s0517a:463_11": "Nirayesu hi kesañci gāvutaṃ,",
  "atk-s0517a:463_12": "kesañci aḍḍhayojanaṃ,",
  "atk-s0517a:463_13": "kesañci tigāvutaṃ attabhāvo hoti,",
  "atk-s0517a:463_14": "devadattassa pana yojanasatiko jāto.",
  "atk-s0517a:463_15": "Tiracchānesupi keci khuddakā honti,",
  "atk-s0517a:463_16": "keci mahantā.",
  "atk-s0517a:463_17": "Pettivisayesupi keci saṭṭhihatthā keci asītihatthā honti keci suvaṇṇā keci dubbaṇṇā.",
  "atk-s0517a:463_18": "Tathā kālakañcikā asurā.",
  "atk-s0517a:463_19": "Apicettha dīghapiṭṭhikā petā nāma saṭṭhiyojanikāpi honti,",
  "atk-s0517a:463_20": "saññā pana sabbesampi akusalavipākāhetukāva hoti.",
  "atk-s0517a:463_21": "Iti apāyikāpi “nānattakāyā ekattasaññino”ti saṅkhaṃ gacchanti.",
  "atk-s0517a:464_0": "Ābhassarāti daṇḍaukkāya acci viya etesaṃ sarīrato ābhā chijjitvā chijjitvā patantī viya sarati visaratīti ābhassarā.",
  "atk-s0517a:464_1": "Tesu pañcakanaye dutiyatatiyajjhānadvayaṃ parittaṃ bhāvetvā uppannā parittābhā nāma honti,",
  "atk-s0517a:464_2": "majjhimaṃ bhāvetvā uppannā appamāṇābhā nāma honti,",
  "atk-s0517a:464_3": "paṇītaṃ bhāvetvā uppannā ābhassarā nāma honti.",
  "atk-s0517a:464_4": "Idha pana ukkaṭṭhaparicchedavasena sabbeva te gahitā.",
  "atk-s0517a:464_5": "Sabbesañhi tesaṃ kāyo ekavipphārova hoti,",
  "atk-s0517a:464_6": "saññā pana avitakkavicāramattā ca avitakkaavicārā cāti nānā.",
  "atk-s0517a:465_0": "Subhakiṇhāti subhena vokiṇṇā vikiṇṇā,",
  "atk-s0517a:465_1": "subhena sarīrappabhāvaṇṇena ekagghanāti attho.",
  "atk-s0517a:465_2": "Etesañhi na ābhassarānaṃ viya chijjitvā chijjitvā pabhā gacchatīti.",
  "atk-s0517a:465_3": "Catukkanaye tatiyassa,",
  "atk-s0517a:465_4": "pañcakanaye catutthassa parittamajjhimapaṇītassa jhānassavasena parittasubhaappamāṇasubhasubhakiṇhā nāma hutvā nibbattanti.",
  "atk-s0517a:465_5": "Iti sabbepi te ekattakāyā ceva catutthajjhānasaññāya ekattasaññino cāti veditabbā.",
  "atk-s0517a:465_6": "Vehapphalāpi catutthaviññāṇaṭṭhitimeva bhajanti.",
  "atk-s0517a:465_7": "Asaññasattā viññāṇābhāvā ettha saṅgahaṃ na gacchanti,",
  "atk-s0517a:465_8": "sattāvāsesu gacchanti.",
  "atk-s0517a:466_0": "Suddhāvāsā vivaṭṭapakkhe ṭhitā na sabbakālikā,",
  "atk-s0517a:466_1": "kappasatasahassampi asaṅkhyeyampi buddhasuññe loke na uppajjanti,",
  "atk-s0517a:466_2": "soḷasakappasahassabbhantare buddhesu uppannesuyeva uppajjanti,",
  "atk-s0517a:466_3": "dhammacakkappavattassa bhagavato khandhāvārasadisā honti,",
  "atk-s0517a:466_4": "tasmā neva viññāṇaṭṭhitiṃ,",
  "atk-s0517a:466_5": "na ca sattāvāsaṃ bhajanti.",
  "atk-s0517a:466_6": "Mahāsīvatthero pana –",
  "atk-s0517a:466_7": "“na kho pana so,",
  "atk-s0517a:466_8": "sāriputta,",
  "atk-s0517a:466_9": "sattāvāso sulabharūpo,",
  "atk-s0517a:466_10": "yo mayā anāvutthapubbo iminā dīghena addhunā aññatra suddhāvāsehi devehī”ti iminā suttena suddhāvāsāpi",
  "atk-s0517a:466_11": "catutthaṃ viññāṇaṭṭhitiṃ catutthaṃ sattāvāsañca bhajantīti vadati,",
  "atk-s0517a:466_12": "taṃ appaṭibāhitattā suttassa anuññātaṃ.",
  "atk-s0517a:467_0": "Nevasaññānāsaññāyatanaṃ yatheva saññāya,",
  "atk-s0517a:467_1": "evaṃ viññāṇassāpi sukhumattā nevaviññāṇaṃ nāviññāṇaṃ,",
  "atk-s0517a:467_2": "tasmā viññāṇaṭṭhitīsu na vuttaṃ.",
  "atk-s0517a:468_0": "Aṭṭha lokadhammāti lābho, alābho, yaso, ayaso, nindā, pasaṃsā, sukhaṃ,",
  "atk-s0517a:468_1": "dukkhanti ime aṭṭha lokappavattiyā sati anuparamadhammakattā lokassa dhammāti lokadhammā.",
  "atk-s0517a:468_2": "Etehi mutto satto nāma natthi,",
  "atk-s0517a:468_3": "buddhānampi hontiyeva. Yathāha –",
  "atk-s0517a:469_0": "“Aṭṭhime,",
  "atk-s0517a:469_1": "bhikkhave,",
  "atk-s0517a:469_2": "lokadhammā lokaṃ anuparivattanti,",
  "atk-s0517a:469_3": "loko ca aṭṭha lokadhamme anuparivattati.",
  "atk-s0517a:469_4": "Katame aṭṭha?",
  "atk-s0517a:469_5": "Lābho ca alābho ca yaso ca ayaso ca nindā ca pasaṃsā ca sukhañca dukkhañca. Ime kho,",
  "atk-s0517a:469_6": "bhikkhave,",
  "atk-s0517a:469_7": "aṭṭha lokadhammā lokaṃ anuparivattanti,",
  "atk-s0517a:469_8": "loko ca ime aṭṭha lokadhamme anuparivattatī”ti.",
  "atk-s0517a:470_0": "Tattha anuparivattantīti anubandhanti nappajahanti,",
  "atk-s0517a:470_1": "lokato na nivattantīti attho.",
  "atk-s0517a:470_2": "Lābhoti pabbajitassa cīvarādi,",
  "atk-s0517a:470_3": "gahaṭṭhassa dhanadhaññādi lābho.",
  "atk-s0517a:470_4": "Soyeva alabbhamāno lābho alābho.",
  "atk-s0517a:470_5": "Na lābho alābhoti vuccamāne atthābhāvāpattito pariññeyyo na siyā.",
  "atk-s0517a:470_6": "Yasoti parivāro.",
  "atk-s0517a:470_7": "Soyeva alabbhamānā yaso ayaso.",
  "atk-s0517a:470_8": "Nindāti avaṇṇabhaṇanaṃ.",
  "atk-s0517a:470_9": "Pasaṃsāti vaṇṇabhaṇanaṃ.",
  "atk-s0517a:470_10": "Sukhanti kāmāvacarānaṃ kāyikacetasikaṃ.",
  "atk-s0517a:470_11": "Dukkhanti puthujjanasotāpannasakadāgāmīnaṃ kāyikacetasikaṃ,",
  "atk-s0517a:470_12": "anāgāmiarahantānaṃ kāyikameva.",
  "atk-s0517a:471_0": "Nava sattāvāsāti sattānaṃ āvāsā,",
  "atk-s0517a:471_1": "vasanaṭṭhānānīti attho.",
  "atk-s0517a:471_2": "Tāni pana tathāpakāsitā khandhā eva.",
  "atk-s0517a:471_3": "Katame nava?",
  "atk-s0517a:471_4": "Vuttañhetaṃ bhagavatā –",
  "atk-s0517a:472_0": "“Navayime,",
  "atk-s0517a:472_1": "bhikkhave,",
  "atk-s0517a:472_2": "sattāvāsā.",
  "atk-s0517a:472_3": "Katame nava? Santi,",
  "atk-s0517a:472_4": "bhikkhave,",
  "atk-s0517a:472_5": "sattā nānattakāyā nānattasaññino,",
  "atk-s0517a:472_6": "seyyathāpi manussā ekacce ca devā ekacce ca vinipātikā.",
  "atk-s0517a:472_7": "Ayaṃ paṭhamo sattāvāso.",
  "atk-s0517a:473_0": "“Santi,",
  "atk-s0517a:473_1": "bhikkhave,",
  "atk-s0517a:473_2": "sattā nānattakāyā ekattasaññino,",
  "atk-s0517a:473_3": "seyyathāpi devā brahmakāyikā paṭhamābhinibbattā.",
  "atk-s0517a:473_4": "Ayaṃ dutiyo sattāvāso.",
  "atk-s0517a:474_0": "“Santi,",
  "atk-s0517a:474_1": "bhikkhave,",
  "atk-s0517a:474_2": "sattā ekattakāyā nānattasaññino,",
  "atk-s0517a:474_3": "seyyathāpi devā ābhassarā.",
  "atk-s0517a:474_4": "Ayaṃ tatiyo sattāvāso.",
  "atk-s0517a:475_0": "“Santi,",
  "atk-s0517a:475_1": "bhikkhave,",
  "atk-s0517a:475_2": "sattā ekattakāyā ekattasaññino,",
  "atk-s0517a:475_3": "seyyathāpi devā subhakiṇhā.",
  "atk-s0517a:475_4": "Ayaṃ catuttho sattāvāso.",
  "atk-s0517a:476_0": "“Santi,",
  "atk-s0517a:476_1": "bhikkhave,",
  "atk-s0517a:476_2": "sattā asaññino appaṭisaṃvedino,",
  "atk-s0517a:476_3": "seyyathāpi devā asaññasattā.",
  "atk-s0517a:476_4": "Ayaṃ pañcamo sattāvāso.",
  "atk-s0517a:477_0": "“Santi,",
  "atk-s0517a:477_1": "bhikkhave,",
  "atk-s0517a:477_2": "sattā sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā ‘ananto ākāso’ti ākāsānañcāyatanūpagā.",
  "atk-s0517a:477_3": "Ayaṃ chaṭṭho sattāvāso.",
  "atk-s0517a:478_0": "“Santi,",
  "atk-s0517a:478_1": "bhikkhave,",
  "atk-s0517a:478_2": "sattā sabbaso ākāsānañcāyatanaṃ samatikkamma ‘anantaṃ viññāṇa’nti viññāṇañcāyatanūpagā.",
  "atk-s0517a:478_3": "Ayaṃ sattamo sattāvāso.",
  "atk-s0517a:479_0": "“Santi,",
  "atk-s0517a:479_1": "bhikkhave,",
  "atk-s0517a:479_2": "sattā sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanūpagā.",
  "atk-s0517a:479_3": "Ayaṃ aṭṭhamo sattāvāso.",
  "atk-s0517a:480_0": "“Santi,",
  "atk-s0517a:480_1": "bhikkhave,",
  "atk-s0517a:480_2": "sattā sabbaso ākiñcaññāyatanaṃ samatikkamma nevasaññānāsaññāyatanūpagā.",
  "atk-s0517a:480_3": "Ayaṃ navamo sattāvāso. Ime kho,",
  "atk-s0517a:480_4": "bhikkhave,",
  "atk-s0517a:480_5": "nava sattāvāsā”ti.",
  "atk-s0517a:481_0": "Dasāyatanānīti cakkhāyatanaṃ rūpāyatanaṃ sotāyatanaṃ saddāyatanaṃ ghānāyatanaṃ gandhāyatanaṃ jivhāyatanaṃ",
  "atk-s0517a:481_1": "rasāyatanaṃ kāyāyatanaṃ phoṭṭhabbāyatananti evaṃ dasa.",
  "atk-s0517a:481_2": "Manāyatanadhammāyatanāni pana lokuttaramissakattā na gahitāni.",
  "atk-s0517a:481_3": "Imesu dasasu vissajjanesu vipassanāvasena tīraṇapariññā vuttā, “sabbaṃ,",
  "atk-s0517a:481_4": "bhikkhave,",
  "atk-s0517a:481_5": "pariññeyya”ntiādīsu pana anaññātaññassāmītindriyādīnaṃ tiṇṇaṃ,",
  "atk-s0517a:481_6": "nirodhapaṭipadānaṃ sacchikiriyābhāvanaṭṭhānaṃ tesaṃyeva paṭivedhaṭṭhānaṃ dukkhādīnaṃ nissaraṇassa anuppādādīnaṃ pañcadasannaṃ,",
  "atk-s0517a:481_7": "pariggahaṭṭhādīnaṃ ekatiṃsāya,",
  "atk-s0517a:481_8": "uttaripaṭivedhaṭṭhādīnaṃ tiṇṇaṃ,",
  "atk-s0517a:481_9": "maggaṅgānaṃ aṭṭhannaṃ,",
  "atk-s0517a:481_10": "“payogānaṃ paṭippassaddhaṭṭho”tiādīnaṃ dvinnaṃ,",
  "atk-s0517a:481_11": "asaṅkhataṭṭhassa vuṭṭhānaṭṭhādīnaṃ dvinnaṃ,",
  "atk-s0517a:481_12": "niyyānaṭṭhassa anubujjhanaṭṭhādīnaṃ tiṇṇaṃ,",
  "atk-s0517a:481_13": "anubodhanaṭṭhādīnaṃ tiṇṇaṃ,",
  "atk-s0517a:481_14": "anubodhapakkhiyādīnaṃ tiṇṇaṃ,",
  "atk-s0517a:481_15": "ujjotanaṭṭhādīnaṃ catunnaṃ,",
  "atk-s0517a:481_16": "patāpanaṭṭhādīnaṃ aṭṭhārasannaṃ,",
  "atk-s0517a:481_17": "vivaṭṭanānupassanādīnaṃ navannaṃ,",
  "atk-s0517a:481_18": "khayeñāṇaanuppādeñāṇānaṃ paññāvimuttinibbānānanti imesaṃ dhammānaṃ paṭilābhavasena tīraṇapariññā vuttā,",
  "atk-s0517a:481_19": "sesānaṃ yathāyogaṃ vipassanāvasena ca paṭilābhavasena ca tīraṇapariññā vuttāti veditabbā.",
  "atk-s0517a:482_0": "Yesaṃ yesaṃ dhammānaṃ paṭilābhatthāya vāyamantassa,",
  "atk-s0517a:482_1": "te te dhammā paṭiladdhā honti.",
  "atk-s0517a:482_2": "Evaṃ te dhammā pariññātā ceva honti tīritā cāti hi kiccasamāpanaṭṭhena tīraṇapariññā vuttā.",
  "atk-s0517a:482_3": "Kicce hi samāpite te dhammā paṭiladdhā hontīti.",
  "atk-s0517a:482_4": "Keci pana “avipassanūpagānaṃ ñātapariññā”ti vadanti.",
  "atk-s0517a:482_5": "Abhiññeyyena ñātapariññāya vuttattā taṃ na sundaraṃ.",
  "atk-s0517a:482_6": "Pariññātā ceva honti tīritā cāti te paṭiladdhā eva dhammā pariññātā ca nāma honti,",
  "atk-s0517a:482_7": "tīritā ca nāmāti attho.",
  "atk-s0517a:482_8": "Evaṃ kiccasamāpanatthavasena pariññātattho vutto hoti.",
  "atk-s0517a:483_0": "22.",
  "atk-s0517a:483_1": "Idāni tamevatthaṃ ekekadhamme paṭilābhavasena yojetvā ante ca nigametvā dassetuṃ nekkhammantiādimāha.",
  "atk-s0517a:483_2": "Taṃ sabbaṃ pubbe vuttānusāreneva veditabbanti.",
  "atk-s0517a:484_0": "Pariññeyyaniddesavaṇṇanā niṭṭhitā.",
  "atk-s0517a:485_0": "Pahātabbaniddesavaṇṇanā",
  "atk-s0517a:486_0": "23.",
  "atk-s0517a:486_1": "Pahātabbaniddese asmimānoti rūpādīsu pañcasu upādānakkhandhesu asmīti māno.",
  "atk-s0517a:486_2": "Tasmiñhi pahīne arahattaṃ pattaṃ hoti.",
  "atk-s0517a:486_3": "Rūparāgādīsu vijjamānesupi sesāni avatvā asmimānasseva vacanaṃ diṭṭhipatirūpakattena tassa oḷārikattāti veditabbaṃ.",
  "atk-s0517a:486_4": "Avijjāti suttantapariyāyena dukkhādīsu catūsu ṭhānesu aññāṇaṃ,",
  "atk-s0517a:486_5": "abhidhammapariyāyena pubbantādīhi saddhiṃ aṭṭhasu.",
  "atk-s0517a:486_6": "Vuttañhetaṃ –",
  "atk-s0517a:487_0": "“Tattha katamā avijjā?",
  "atk-s0517a:487_1": "Dukkhe aññāṇaṃ,",
  "atk-s0517a:487_2": "dukkhasamudaye aññāṇaṃ,",
  "atk-s0517a:487_3": "dukkhanirodhe aññāṇaṃ,",
  "atk-s0517a:487_4": "dukkhanirodhagāminiyā paṭipadāya aññāṇaṃ,",
  "atk-s0517a:487_5": "pubbante aññāṇaṃ,",
  "atk-s0517a:487_6": "aparante aññāṇaṃ,",
  "atk-s0517a:487_7": "pubbantāparante aññāṇaṃ,",
  "atk-s0517a:487_8": "idappaccayatāpaṭiccasamuppannesu dhammesu aññāṇa”nti.",
  "atk-s0517a:488_0": "Bhavataṇhāti kāmabhavādīsu bhavesu patthanā. Yathāha –",
  "atk-s0517a:489_0": "“Tattha katamā bhavataṇhā?",
  "atk-s0517a:489_1": "Yo bhavesu bhavacchando bhavarāgo bhavanandī bhavataṇhā bhavasineho bhavapariḷāho bhavamucchā bhavajjhosāna”nti.",
  "atk-s0517a:490_0": "Tisso taṇhāti kāmataṇhā,",
  "atk-s0517a:490_1": "bhavataṇhā,",
  "atk-s0517a:490_2": "vibhavataṇhā.",
  "atk-s0517a:490_3": "Tāsaṃ abhidhamme evaṃ niddeso kato –",
  "atk-s0517a:490_4": "tattha katamā bhavataṇhā?",
  "atk-s0517a:490_5": "Bhavadiṭṭhisahagato rāgo…pe…",
  "atk-s0517a:490_6": "cittassa sārāgo,",
  "atk-s0517a:490_7": "ayaṃ vuccati bhavataṇhā.",
  "atk-s0517a:490_8": "Tattha katamā vibhavataṇhā?",
  "atk-s0517a:490_9": "Ucchedadiṭṭhisahagato rāgo…pe…",
  "atk-s0517a:490_10": "cittassa sārāgo,",
  "atk-s0517a:490_11": "ayaṃ vuccati vibhavataṇhā.",
  "atk-s0517a:490_12": "Avasesā taṇhā kāmataṇhā.",
  "atk-s0517a:490_13": "Tattha katamā kāmataṇhā?",
  "atk-s0517a:490_14": "Kāmadhātupaṭisaṃyutto rāgo…pe…",
  "atk-s0517a:490_15": "cittassa sārāgo,",
  "atk-s0517a:490_16": "ayaṃ vuccati kāmataṇhā.",
  "atk-s0517a:490_17": "Tattha katamā bhavataṇhā?",
  "atk-s0517a:490_18": "Rūpadhātuarūpadhātupaṭisaṃyutto rāgo…pe…",
  "atk-s0517a:490_19": "tattha katamā vibhavataṇhā?",
  "atk-s0517a:490_20": "Ucchedadiṭṭhisahagato rāgo…pe….",
  "atk-s0517a:491_0": "Aṭṭhakathāyaṃ pana “pañcakāmaguṇiko rāgo kāmataṇhā,",
  "atk-s0517a:491_1": "rūpārūpabhavesu rāgo jhānanikantisassatadiṭṭhisahagato rāgo bhavavasena patthanā bhavataṇhā,",
  "atk-s0517a:491_2": "ucchedadiṭṭhisahagato rāgo vibhavataṇhā”ti vuttaṃ.",
  "atk-s0517a:491_3": "Ayaṃ dasuttarasuttapariyāyena yojanā.",
  "atk-s0517a:491_4": "Saṅgītipariyāyena pana abhidhammapariyāyena ca “aparāpi tisso taṇhā kāmataṇhā rūpataṇhā arūpataṇhā.",
  "atk-s0517a:491_5": "Aparāpi tisso taṇhā rūpataṇhā arūpataṇhā nirodhataṇhā”ti vuttā taṇhāpi ettha yujjanti.",
  "atk-s0517a:491_6": "Tāsu pañca kāmadhāturūpadhātuarūpadhātupaṭisaṃyuttā,",
  "atk-s0517a:491_7": "antimā ucchedadiṭṭhisahagatā.",
  "atk-s0517a:492_0": "Cattāro oghāti kāmogho, bhavogho,",
  "atk-s0517a:492_1": "diṭṭhogho,",
  "atk-s0517a:492_2": "avijjogho.",
  "atk-s0517a:492_3": "Yassa saṃvijjanti,",
  "atk-s0517a:492_4": "taṃ vaṭṭasmiṃ ohananti osīdāpentīti oghā.",
  "atk-s0517a:492_5": "Balavakilesā ete.",
  "atk-s0517a:492_6": "Kāmaguṇasaṅkhāte kāme ogho kāmogho.",
  "atk-s0517a:492_7": "Kāmataṇhāyetaṃ nāmaṃ.",
  "atk-s0517a:492_8": "Rūpārūpasaṅkhāte kammato ca upapattito ca duvidhepi bhave ogho bhavogho.",
  "atk-s0517a:492_9": "Bhavataṇhāyetaṃ nāmaṃ.",
  "atk-s0517a:492_10": "Diṭṭhi eva ogho diṭṭhogho.",
  "atk-s0517a:492_11": "“Sassato loko”tiādikāya diṭṭhiyā etaṃ nāmaṃ.",
  "atk-s0517a:492_12": "Avijjā eva ogho avijjogho,",
  "atk-s0517a:492_13": "dukkhādīsu aññāṇassetaṃ nāmaṃ.",
  "atk-s0517a:493_0": "Pañca nīvaraṇānīti kāmacchandanīvaraṇaṃ byāpādanīvaraṇaṃ thinamiddhanīvaraṇaṃ uddhaccakukkuccanīvaraṇaṃ vicikicchānīvaraṇaṃ.",
  "atk-s0517a:493_1": "Cittaṃ nīvaranti pariyonandhantīti nīvaraṇāni.",
  "atk-s0517a:493_2": "Kāmīyantīti kāmā.",
  "atk-s0517a:493_3": "Pañca kāmaguṇā.",
  "atk-s0517a:493_4": "Kāmesu chando kāmacchando.",
  "atk-s0517a:493_5": "Kāmayatīti vā kāmo,",
  "atk-s0517a:493_6": "kāmo eva chando,",
  "atk-s0517a:493_7": "na kattukamyatāchando na dhammacchandoti kāmacchando.",
  "atk-s0517a:493_8": "Kāmataṇhāyetaṃ nāmaṃ.",
  "atk-s0517a:493_9": "Byāpajjati tena cittaṃ pūtibhāvaṃ gacchati,",
  "atk-s0517a:493_10": "byāpādayati vā vinayācārarūpasampattihitasukhānīti byāpādo.",
  "atk-s0517a:493_11": "Dosassetaṃ nāmaṃ.",
  "atk-s0517a:493_12": "Thinanatā thinaṃ,",
  "atk-s0517a:493_13": "middhanatā middhaṃ,",
  "atk-s0517a:493_14": "anussāhasaṃhananatā asattivighāto cāti attho.",
  "atk-s0517a:493_15": "Cittassa anussāho thinaṃ,",
  "atk-s0517a:493_16": "cetasikānaṃ akammaññatā middhaṃ,",
  "atk-s0517a:493_17": "thinañca middhañca thinamiddhaṃ.",
  "atk-s0517a:493_18": "Uddhatassa bhāvo uddhaccaṃ,",
  "atk-s0517a:493_19": "avūpasamoti attho.",
  "atk-s0517a:493_20": "Vikkhepassetaṃ nāmaṃ.",
  "atk-s0517a:493_21": "Kucchitaṃ kataṃ kukataṃ,",
  "atk-s0517a:493_22": "kukatassa bhāvo kukkuccaṃ,",
  "atk-s0517a:493_23": "garahitakiriyabhāvoti attho.",
  "atk-s0517a:493_24": "Pacchānutāpassetaṃ nāmaṃ.",
  "atk-s0517a:493_25": "Vigatā cikicchāti vicikicchā,",
  "atk-s0517a:493_26": "vigatapaññāti attho.",
  "atk-s0517a:493_27": "Sabhāvaṃ vā vicinanto etāya kicchati kilamatīti vicikicchā.",
  "atk-s0517a:493_28": "Buddhādīsu saṃsayassetaṃ nāmaṃ.",
  "atk-s0517a:493_29": "Kāmacchando eva nīvaraṇaṃ kāmacchandanīvaraṇaṃ.",
  "atk-s0517a:493_30": "Evaṃ sesesupi.",
  "atk-s0517a:494_0": "Cha dhammā,",
  "atk-s0517a:494_1": "chaddhammāti vā pāṭho.",
  "atk-s0517a:494_2": "Cha taṇhākāyāti rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā.",
  "atk-s0517a:494_3": "Rūpe taṇhā rūpataṇhā.",
  "atk-s0517a:494_4": "Sā eva kāmataṇhādibhedena anekabhedattā rāsaṭṭhena kāyoti vuttā.",
  "atk-s0517a:494_5": "Evaṃ sesesupi.",
  "atk-s0517a:495_0": "Sattānusayāti kāmarāgānusayo paṭighānusayo mānānusayo diṭṭhānusayo vicikicchānusayo bhavarāgānusayo avijjānusayo.",
  "atk-s0517a:495_1": "Appahīnaṭṭhena anusentīti anusayā.",
  "atk-s0517a:495_2": "Kāmesu rāgo kāmarāgo,",
  "atk-s0517a:495_3": "kāmo eva vā rāgoti kāmarāgo.",
  "atk-s0517a:495_4": "Ārammaṇasmiṃ paṭihaññatīti paṭighaṃ.",
  "atk-s0517a:495_5": "Ayāthāvadassanaṭṭhena diṭṭhi.",
  "atk-s0517a:495_6": "Seyyādivasena maññatīti māno.",
  "atk-s0517a:495_7": "Bhavesu rāgo bhavarāgo.",
  "atk-s0517a:495_8": "Thāmagato kāmarāgo kāmarāgānusayo.",
  "atk-s0517a:495_9": "Evaṃ sesesupi.",
  "atk-s0517a:496_0": "Aṭṭha micchattāti micchādiṭṭhi micchāsaṅkappo micchāvācā micchākammanto micchāājīvo micchāvāyāmo micchāsati micchāsamādhi.",
  "atk-s0517a:496_1": "“Hitasukhāvahā me bhavissantī”ti evaṃ āsīsitāpi tathāabhāvato asubhādīsuyeva subhantiādiviparītappavattito ca micchāsabhāvāti micchattā.",
  "atk-s0517a:496_2": "Micchā passati,",
  "atk-s0517a:496_3": "micchā vā etāya passantīti micchādiṭṭhi.",
  "atk-s0517a:496_4": "Atha vā viparītā diṭṭhīti micchādiṭṭhi,",
  "atk-s0517a:496_5": "ayāthāvadiṭṭhīti vā micchādiṭṭhi,",
  "atk-s0517a:496_6": "virajjhitvā gahaṇato vā vitathā diṭṭhīti micchādiṭṭhi,",
  "atk-s0517a:496_7": "anattāvahattā paṇḍitehi kucchitā diṭṭhīti vāmicchādiṭṭhi.",
  "atk-s0517a:496_8": "Micchāsaṅkappādīsupi eseva nayo.",
  "atk-s0517a:496_9": "Micchādiṭṭhīti sassatucchedābhiniveso.",
  "atk-s0517a:496_10": "Micchāsaṅkappoti kāmavitakkāditividho vitakko.",
  "atk-s0517a:496_11": "Micchāvācāti musāvādādicatubbidhā cetanā.",
  "atk-s0517a:496_12": "Micchākammantoti pāṇātipātāditividhā cetanā.",
  "atk-s0517a:496_13": "Micchāājīvoti micchājīvapayogasamuṭṭhāpikā cetanā.",
  "atk-s0517a:496_14": "Micchāvāyāmoti akusalacittasampayuttaṃ vīriyaṃ.",
  "atk-s0517a:496_15": "Micchāsatīti satipaṭipakkhabhūto akusalacittuppādo.",
  "atk-s0517a:496_16": "Micchāsamādhīti akusalasamādhi.",
  "atk-s0517a:497_0": "Nava taṇhāmūlakāti taṇhaṃ paṭicca pariyesanā,",
  "atk-s0517a:497_1": "pariyesanaṃ paṭicca lābho,",
  "atk-s0517a:497_2": "lābhaṃ paṭicca vinicchayo,",
  "atk-s0517a:497_3": "vinicchayaṃ paṭicca chandarāgo,",
  "atk-s0517a:497_4": "chandarāgaṃ paṭicca ajjhosānaṃ,",
  "atk-s0517a:497_5": "ajjhosānaṃ paṭicca pariggaho,",
  "atk-s0517a:497_6": "pariggahaṃ paṭicca macchariyaṃ,",
  "atk-s0517a:497_7": "macchariyaṃ paṭicca ārakkho,",
  "atk-s0517a:497_8": "ārakkhādhikaraṇaṃ daṇḍādānasatthādānakalahaviggahavivādatuvaṃtuvaṃpesuññamusāvādā aneke pāpakā akusalā dhammā sambhavanti.",
  "atk-s0517a:497_9": "Ime nava taṇhāmūlakā dhammā.",
  "atk-s0517a:497_10": "Taṇhā mūlaṃ etesanti taṇhāmūlakā.",
  "atk-s0517a:497_11": "Pariyesanādayo akusalā eva. Taṇhaṃ,",
  "atk-s0517a:497_12": "paṭiccāti taṇhaṃ nissāya.",
  "atk-s0517a:497_13": "Pariyesanāti rūpādiārammaṇapariyesanā.",
  "atk-s0517a:497_14": "Sā hi taṇhāya sati hoti.",
  "atk-s0517a:497_15": "Lābhoti rūpādiārammaṇapaṭilābho,",
  "atk-s0517a:497_16": "so hi pariyesanāya sati hoti.",
  "atk-s0517a:497_17": "Vinicchayo pana ñāṇataṇhādiṭṭhivitakkavasena catubbidho.",
  "atk-s0517a:497_18": "Tattha “sukhavinicchayaṃ jaññā,",
  "atk-s0517a:497_19": "sukhavinicchayaṃ ñatvā ajjhattaṃ sukhamanuyuñjeyyā”ti ayaṃ ñāṇavinicchayo.",
  "atk-s0517a:497_20": "“Vinicchayoti dve vinicchayā taṇhāvinicchayo ca diṭṭhivinicchayo cā”ti evaṃ āgatāni aṭṭhasatataṇhāvicaritāni taṇhāvinicchayo.",
  "atk-s0517a:497_21": "Dvāsaṭṭhi diṭṭhiyo diṭṭhivinicchayo.",
  "atk-s0517a:497_22": "“Chando kho,",
  "atk-s0517a:497_23": "devānaminda,",
  "atk-s0517a:497_24": "vitakkanidāno”ti imasmiṃ pana sutte idha vinicchayoti vutto vitakkoyeva āgato.",
  "atk-s0517a:497_25": "Lābhaṃ labhitvā hi iṭṭhāniṭṭhaṃ sundarāsundarañca vitakkeneva vinicchināti “ettakaṃ me rūpārammaṇatthāya bhavissati,",
  "atk-s0517a:497_26": "ettakaṃ saddādiārammaṇatthāya,",
  "atk-s0517a:497_27": "ettakaṃ mayhaṃ bhavissati,",
  "atk-s0517a:497_28": "ettakaṃ parassa,",
  "atk-s0517a:497_29": "ettakaṃ paribhuñjissāmi,",
  "atk-s0517a:497_30": "ettakaṃ nidahissāmī”ti.",
  "atk-s0517a:497_31": "Tena vuttaṃ –",
  "atk-s0517a:497_32": "“lābhaṃ paṭicca vinicchayo”ti.",
  "atk-s0517a:497_33": "Chandarāgoti evaṃ akusalavitakkena vitakkite vatthusmiṃ dubbalarāgo ca balavarāgo ca uppajjati.",
  "atk-s0517a:497_34": "Chandoti ettha dubbalarāgassādhivacanaṃ,",
  "atk-s0517a:497_35": "rāgoti balavarāgassa.",
  "atk-s0517a:497_36": "Ajjhosānanti ahaṃ mamāti balavasanniṭṭhānaṃ.",
  "atk-s0517a:497_37": "Pariggahoti taṇhādiṭṭhivasena pariggahakaraṇaṃ.",
  "atk-s0517a:497_38": "Macchariyanti parehi sādhāraṇabhāvassa asahanatā.",
  "atk-s0517a:497_39": "Tenevassa porāṇā evaṃ vacanatthaṃ vadanti “idaṃ acchariyaṃ mayhameva hotu,",
  "atk-s0517a:497_40": "mā aññassa acchariyaṃ hotūti pavattattā macchariyanti vuccatī”ti.",
  "atk-s0517a:497_41": "Ārakkhoti dvārapidahanamañjūsagopanādivasena suṭṭhu rakkhaṇaṃ.",
  "atk-s0517a:497_42": "Adhikarotīti adhikaraṇaṃ.",
  "atk-s0517a:497_43": "Kāraṇassetaṃ nāmaṃ.",
  "atk-s0517a:497_44": "Ārakkhādhikaraṇanti bhāvanapuṃsakaṃ,",
  "atk-s0517a:497_45": "ārakkhahetūti attho.",
  "atk-s0517a:497_46": "Daṇḍādānādīsu paranisedhanatthaṃ daṇḍassa ādānaṃ daṇḍādānaṃ.",
  "atk-s0517a:497_47": "Ekatodhārādinā satthassa ādānaṃ satthādānaṃ.",
  "atk-s0517a:497_48": "Kāyakalahopi vācākalahopi kalaho.",
  "atk-s0517a:497_49": "Purimo purimo virodho viggaho.",
  "atk-s0517a:497_50": "Pacchimo pacchimo vivādo.",
  "atk-s0517a:497_51": "Tuvaṃtuvanti agāravavasena tuvaṃtuvaṃvacanaṃ.",
  "atk-s0517a:498_0": "Dasa micchattāti micchādiṭṭhi…pe…",
  "atk-s0517a:498_1": "micchāsamādhi micchāñāṇaṃ micchāvimutti.",
  "atk-s0517a:498_2": "Tattha micchāñāṇanti pāpakiriyāsu upāyacintāvasena pāpaṃ katvā sukataṃ mayāti paccavekkhaṇākārena ca uppanno moho.",
  "atk-s0517a:498_3": "Micchāvimuttīti avimuttasseva sato vimuttisaññitā.",
  "atk-s0517a:499_0": "24.",
  "atk-s0517a:500_0": "Idāni anekabhedena pahānena pahātabbe dassetuṃ dve pahānānītiādi āraddhaṃ.",
  "atk-s0517a:500_1": "Pahānesu hi viññātesu tena tena pahātabbā dhammā suviññeyyā honti.",
  "atk-s0517a:500_2": "Pañcasu pahānesu lokikāni ca dve pahānāni appayogaṃ nissaraṇappahānañca ṭhapetvā appayogāneva dve lokuttarapahānāni paṭhamaṃ vuttāni.",
  "atk-s0517a:500_3": "Sammā ucchijjanti etena kilesāti samucchedo,",
  "atk-s0517a:500_4": "pahīyanti etena kilesāti pahānaṃ.",
  "atk-s0517a:500_5": "Samucchedasaṅkhātaṃ pahānaṃ,",
  "atk-s0517a:500_6": "na sesappahānanti samucchedappahānaṃ.",
  "atk-s0517a:500_7": "Kilesānaṃ paṭippassaddhattā paṭippassaddhi,",
  "atk-s0517a:500_8": "pahīnattā pahānaṃ,",
  "atk-s0517a:500_9": "paṭippassaddhisaṅkhātaṃ pahānaṃ paṭippassaddhippahānaṃ.",
  "atk-s0517a:500_10": "Lokaṃ uttaratīti lokuttaro.",
  "atk-s0517a:500_11": "Nibbānasaṅkhātaṃ khayaṃ gacchatīti khayagāmī,",
  "atk-s0517a:500_12": "khayagāmī ca so maggo cāti khayagāmimaggo,",
  "atk-s0517a:500_13": "taṃ bhāvayato so maggo samucchedappahānanti attho.",
  "atk-s0517a:500_14": "Tathā phalakkhaṇe lokuttaraphalameva paṭippassaddhippahānaṃ.",
  "atk-s0517a:501_0": "Kāmānametaṃ nissaraṇantiādīsu kāmato rūpato saṅkhatato nissaranti etenāti nissaraṇaṃ,",
  "atk-s0517a:501_1": "tehi vā nissaṭattā nissaraṇaṃ.",
  "atk-s0517a:501_2": "Asubhajjhānaṃ.",
  "atk-s0517a:501_3": "Kāmehi nikkhantattā nekkhammaṃ.",
  "atk-s0517a:501_4": "Anāgāmimaggo vā.",
  "atk-s0517a:501_5": "Asubhajjhānañhi vikkhambhanato kāmānaṃ nissaraṇaṃ,",
  "atk-s0517a:501_6": "taṃ jhānaṃ pādakaṃ katvā uppāditaanāgāmimaggo pana samucchedato sabbaso kāmānaṃ accantanissaraṇaṃ.",
  "atk-s0517a:501_7": "Ruppatīti rūpaṃ,",
  "atk-s0517a:501_8": "na rūpaṃ arūpaṃ mittapaṭipakkhā amittā viya,",
  "atk-s0517a:501_9": "lobhādipaṭipakkhā alobhādayo viya ca rūpapaṭipakkhoti attho.",
  "atk-s0517a:501_10": "Phalavasena vā natthettha rūpanti arūpaṃ,",
  "atk-s0517a:501_11": "arūpameva āruppaṃ.",
  "atk-s0517a:501_12": "Arūpajjhānāni.",
  "atk-s0517a:501_13": "Tāni rūpānaṃ nissaraṇaṃ nāma.",
  "atk-s0517a:501_14": "Arūpehipi arahattamaggo puna uppattinivāraṇato sabbaso rūpānaṃ nissaraṇaṃ nāma.",
  "atk-s0517a:501_15": "Bhūtanti jātaṃ.",
  "atk-s0517a:501_16": "Saṅkhatanti paccayehi saṅgamma kataṃ.",
  "atk-s0517a:501_17": "Paṭiccasamuppannanti te te paccaye paṭicca sammā saha ca uppannaṃ.",
  "atk-s0517a:501_18": "Paṭhamena sañjātattadīpanena aniccatā,",
  "atk-s0517a:501_19": "dutiyena aniccassāpi sato paccayānubhāvadīpanena parāyattatā,",
  "atk-s0517a:501_20": "tatiyena parāyattassāpi sato paccayānaṃ abyāpārattadīpanena evaṃdhammatā dīpitā hoti.",
  "atk-s0517a:501_21": "Nirodhoti nibbānaṃ.",
  "atk-s0517a:501_22": "Nibbānañhi āgamma dukkhaṃ nirujjhatīti nirodhoti vuccati.",
  "atk-s0517a:501_23": "So eva ca sabbasaṅkhatato nissaṭattā tassa saṅkhatassa nissaraṇaṃ nāma.",
  "atk-s0517a:501_24": "Aṭṭhakathāyaṃ pana –",
  "atk-s0517a:502_0": "“Nirodho tassa nissaraṇanti idha arahattaphalaṃ nirodhoti adhippetaṃ.",
  "atk-s0517a:502_1": "Arahattaphalena hi nibbāne diṭṭhe puna āyatiṃ sabbasaṅkhārā na hontīti arahattasaṅkhātassa nirodhassa paccayattā nirodhoti vutta”nti vuttaṃ.",
  "atk-s0517a:503_0": "Nekkhammaṃ paṭiladdhassātiādīsu asubhajjhānassa nissaraṇatte vikkhambhanappahānena,",
  "atk-s0517a:503_1": "anāgāmimaggassa nissaraṇatte samucchedappahānena kāmā pahīnā ceva honti pariccattā ca.",
  "atk-s0517a:503_2": "Arūpajjhānānaṃ nissaraṇatte ca arahattamaggassa nissaraṇatte ca evameva rūpā yojetabbā.",
  "atk-s0517a:503_3": "Rūpesu hi chandarāgappahānena rūpānaṃ samucchedo hoti.",
  "atk-s0517a:503_4": "Rūpāti cettha liṅgavipallāso kato.",
  "atk-s0517a:503_5": "Nibbānassa nissaraṇatte nissaraṇappahānena,",
  "atk-s0517a:503_6": "arahattaphalassa nissaraṇatte paṭippassaddhippahānena saṅkhārā pahīnā ceva honti pariccattā ca.",
  "atk-s0517a:503_7": "Nibbānassa ca nissaraṇatte ārammaṇakaraṇavasena paṭilābho veditabbo.",
  "atk-s0517a:504_0": "Dukkhasaccantiādīsu pariññāpaṭivedhantiādi bhāvanapuṃsakavacanaṃ.",
  "atk-s0517a:504_1": "Pariññāya paṭivedho pariññāpaṭivedho.",
  "atk-s0517a:504_2": "Taṃ pariññāpaṭivedhaṃ.",
  "atk-s0517a:504_3": "Esa nayo sesesupi.",
  "atk-s0517a:504_4": "Pajahātīti tathā tathā paṭivijjhanto pahātabbe kilese pajahatīti attho gahetabbo.",
  "atk-s0517a:504_5": "Lokiyalokuttaresupi chandarāgappahānena vā tāni pajahatīti attho.",
  "atk-s0517a:504_6": "Pajahatītipi pāṭho.",
  "atk-s0517a:504_7": "Yathā nāvā apubbaṃ acarimaṃ ekakkhaṇe cattāri kiccāni karoti,",
  "atk-s0517a:504_8": "orimaṃ tīraṃ pajahati,",
  "atk-s0517a:504_9": "sotaṃ chindati,",
  "atk-s0517a:504_10": "bhaṇḍaṃ vahati,",
  "atk-s0517a:504_11": "pārimaṃ tīraṃ appeti,",
  "atk-s0517a:504_12": "evamevaṃ maggañāṇaṃ apubbaṃ acarimaṃ ekakkhaṇe cattāri saccāni abhisameti,",
  "atk-s0517a:504_13": "dukkhaṃ pariññābhisamayena abhisameti,",
  "atk-s0517a:504_14": "samudayaṃ pahānābhisamayena abhisameti,",
  "atk-s0517a:504_15": "maggaṃ bhāvanābhisamayena abhisameti,",
  "atk-s0517a:504_16": "nirodhaṃ sacchikiriyābhisamayena abhisameti.",
  "atk-s0517a:504_17": "Kiṃ vuttaṃ hoti?",
  "atk-s0517a:504_18": "“Nirodhaṃ ārammaṇaṃ katvā cattāri saccāni pāpuṇāti passati paṭivijjhatī”ti vuttattā ekakkhaṇepi visuṃ visuṃ viya pahānāni vuttānīti veditabbāni.",
  "atk-s0517a:505_0": "Pañcasu pahānesu yaṃ sasevāle udake pakkhittena ghaṭena sevālassa viya tena tena lokiyasamādhinā nīvaraṇādīnaṃ",
  "atk-s0517a:505_1": "paccanīkadhammānaṃ vikkhambhanaṃ dūrīkaraṇaṃ,",
  "atk-s0517a:505_2": "idaṃ vikkhambhanappahānaṃ nāma.",
  "atk-s0517a:505_3": "Vikkhambhanappahānañca nīvaraṇānaṃ paṭhamaṃ jhānaṃ bhāvayatoti nīvaraṇānaṃyeva pahānaṃ pākaṭattā vuttanti veditabbaṃ.",
  "atk-s0517a:505_4": "Nīvaraṇāni hi jhānassa pubbabhāgepi pacchābhāgepi na sahasā cittaṃ ajjhottharanti,",
  "atk-s0517a:505_5": "ajjhotthaṭesu ca tesu jhānaṃ parihāyati,",
  "atk-s0517a:505_6": "vitakkādayo pana dutiyajjhānādito pubbe pacchā ca appaṭipakkhā hutvā pavattanti.",
  "atk-s0517a:505_7": "Tasmā nīvaraṇānaṃ vikkhambhanaṃ pākaṭaṃ.",
  "atk-s0517a:505_8": "Yaṃ pana rattibhāge samujjalitena padīpena andhakārassa viya tena tena vipassanāya avayavabhūtena jhānaṅgena",
  "atk-s0517a:505_9": "paṭipakkhavaseneva tassa tassa ca pahātabbadhammassa pahānaṃ,",
  "atk-s0517a:505_10": "idaṃ tadaṅgappahānaṃ nāma.",
  "atk-s0517a:505_11": "Tadaṅgappahānañca diṭṭhigatānaṃ nibbedhabhāgiyaṃ samādhiṃ bhāvayatoti diṭṭhigatānaṃyeva pahānaṃ oḷārikavasena vuttanti veditabbaṃ.",
  "atk-s0517a:505_12": "Diṭṭhigatañhi oḷārikaṃ,",
  "atk-s0517a:505_13": "niccasaññādayo sukhumā.",
  "atk-s0517a:505_14": "Tattha diṭṭhigatānanti diṭṭhiyeva diṭṭhigataṃ “gūthagataṃ muttagata”ntiādīni viya.",
  "atk-s0517a:505_15": "Gantabbābhāvato cadiṭṭhiyā gatamattamevetantipi diṭṭhigataṃ,",
  "atk-s0517a:505_16": "dvāsaṭṭhidiṭṭhīsu antogadhattā diṭṭhīsu gatantipi diṭṭhigataṃ.",
  "atk-s0517a:505_17": "Bahuvacanena tesaṃ diṭṭhigatānaṃ.",
  "atk-s0517a:505_18": "Nibbedhabhāgiyaṃ samādhinti vipassanāsampayuttaṃ samādhiṃ.",
  "atk-s0517a:505_19": "Yaṃ pana asanivicakkābhihatassa rukkhassa viya ariyamaggañāṇena saṃyojanānaṃ dhammānaṃ yathā na puna pavattati,",
  "atk-s0517a:505_20": "evaṃ pahānaṃ,",
  "atk-s0517a:505_21": "idaṃ samucchedappahānaṃ nāma.",
  "atk-s0517a:505_22": "Nirodho nibbānanti nirodhasaṅkhātaṃ nibbānaṃ.",
  "atk-s0517a:506_0": "Evaṃ pahānavasena pahātabbe dhamme dassetvā idāni sarūpeneva puna pahātabbe dhamme dassetuṃ sabbaṃ,",
  "atk-s0517a:506_1": "bhikkhave,",
  "atk-s0517a:506_2": "pahātabbantiādimāha.",
  "atk-s0517a:506_3": "Tattha cakkhādīni chandarāgappahānena pahātabbāni.",
  "atk-s0517a:506_4": "Rūpaṃ passanto pajahātītiādīsu rūpaṃ aniccādito passanto pahātabbe kilese pajahāti.",
  "atk-s0517a:506_5": "Cakkhuṃ…pe…",
  "atk-s0517a:506_6": "jarāmaraṇaṃ…pe…",
  "atk-s0517a:506_7": "amatogadhaṃ nibbānanti peyyāladvaye anaññātaññassāmītindriyaṃ “passanto pajahātī”tiādīsu tesu lokuttaresu",
  "atk-s0517a:506_8": "anaññātaññassāmītindriyaṃ passanto udikkhanto apekkhamāno icchamāno vipassanākkhaṇesu pahātabbe kilese",
  "atk-s0517a:506_9": "pajahātīti taṃtaṃdhammānurūpena yojetabbaṃ.",
  "atk-s0517a:507_0": "Pahātabbaniddesavaṇṇanā niṭṭhitā.",
  "atk-s0517a:508_0": "Bhāvetabbaniddesavaṇṇanā",
  "atk-s0517a:509_0": "25.",
  "atk-s0517a:509_1": "Bhāvetabbaniddese kāyagatāsatīti kāyagatāsatisuttante vuttā ānāpānacatuiriyāpathakhuddakairiyāpathadvattiṃsākāracatudhātunavasivathikāpaṭikūla-",
  "atk-s0517a:509_2": "vavatthāpakamanasikārasampayuttā yathānurūpaṃ rūpajjhānasampayuttā ca sati.",
  "atk-s0517a:509_3": "Sā hi tesu kāyesu gatā pavattāti kāyagatāti vuccati.",
  "atk-s0517a:509_4": "Sātasahagatāti madhurasukhavedayitasaṅkhātena sātena saha ekuppādādibhāvaṃ gatā.",
  "atk-s0517a:509_5": "Tabbhāve vokiṇṇe ārammaṇe nissaye saṃsaṭṭhe dissati sahagatasaddo pañcasu atthesu jinavacane.",
  "atk-s0517a:509_6": "“Yāyaṃ taṇhā ponobbhavikā nandirāgasahagatā”ti ettha tabbhāve,",
  "atk-s0517a:509_7": "nandirāgabhūtāti attho. “Yā,",
  "atk-s0517a:509_8": "bhikkhave,",
  "atk-s0517a:509_9": "vīmaṃsā kosajjasahagatā kosajjasampayuttā”ti ettha vokiṇṇe,",
  "atk-s0517a:509_10": "antarantarā uppajjamānena kosajjena vokiṇṇāti attho.",
  "atk-s0517a:509_11": "“Lābhī hoti rūpasahagatānaṃ vā samāpattīnaṃ arūpasahagatānaṃ vā samāpattīna”nti ettha ārammaṇe,",
  "atk-s0517a:509_12": "rūpārūpārammaṇānanti attho.",
  "atk-s0517a:509_13": "“Aṭṭhikasaññāsahagataṃ satisambojjhaṅgaṃ bhāvetī”ti ettha nissaye,",
  "atk-s0517a:509_14": "aṭṭhikasaññānissayaṃ aṭṭhikasaññaṃ bhāvetvā paṭiladdhanti attho.",
  "atk-s0517a:509_15": "“Idaṃ sukhaṃ imāya pītiyā sahagataṃ hoti sahajātaṃ sampayutta”nti ettha saṃsaṭṭhe,",
  "atk-s0517a:509_16": "sammissanti attho.",
  "atk-s0517a:509_17": "Imasmimpi pade saṃsaṭṭho adhippeto.",
  "atk-s0517a:509_18": "Sātasaṃsaṭṭhā hi sātasahagatāti vuttā.",
  "atk-s0517a:509_19": "Sā hi ṭhapetvā catutthaṃ jhānaṃ sesesu sātasahagatā hoti,",
  "atk-s0517a:509_20": "satipi ca upekkhāsahagatatte yebhuyyavasena sātasahagatāti vuttā,",
  "atk-s0517a:509_21": "purimajjhānamūlakattā vā catutthajjhānassa sātasahagatāya upekkhāsahagatāpi vuttāva hoti,",
  "atk-s0517a:509_22": "upekkhāya pana sante sukhe vuttattā bhagavatā sātasahagatāti catutthajjhānasampayuttāpi vuttāva hoti.",
  "atk-s0517a:510_0": "Samatho ca vipassanā cāti kāmacchandādayo paccanīkadhamme sameti vināsetīti samatho.",
  "atk-s0517a:510_1": "Samādhissetaṃ nāmaṃ.",
  "atk-s0517a:510_2": "Aniccatādivasena vividhehi ākārehi dhamme passatīti vipassanā.",
  "atk-s0517a:510_3": "Paññāyetaṃ nāmaṃ.",
  "atk-s0517a:510_4": "Ime pana dve dasuttarapariyāye pubbabhāgāti vuttā,",
  "atk-s0517a:510_5": "saṅgītipariyāye ca lokiyalokuttaramissakāti.",
  "atk-s0517a:510_6": "Tayo samādhīti savitakko savicāro samādhi,",
  "atk-s0517a:510_7": "avitakko vicāramatto samādhi,",
  "atk-s0517a:510_8": "avitakko avicāro samādhi.",
  "atk-s0517a:510_9": "Sampayogavasena vattamānena saha vitakkena savitakko,",
  "atk-s0517a:510_10": "saha vicārena savicāro.",
  "atk-s0517a:510_11": "So khaṇikasamādhi,",
  "atk-s0517a:510_12": "vipassanāsamādhi,",
  "atk-s0517a:510_13": "upacārasamādhi,",
  "atk-s0517a:510_14": "paṭhamajjhānasamādhi.",
  "atk-s0517a:510_15": "Natthi etassa vitakkoti avitakko.",
  "atk-s0517a:510_16": "Vitakkavicāresu vicāro mattā paramā pamāṇaṃ etassāti vicāramatto,",
  "atk-s0517a:510_17": "vicārato uttari vitakkena sampayogaṃ na gacchatīti attho.",
  "atk-s0517a:510_18": "So pañcakanaye dutiyajjhānasamādhi,",
  "atk-s0517a:510_19": "tadubhayavirahito avitakko avicāro samādhi.",
  "atk-s0517a:510_20": "So catukkanaye dutiyajjhānādi,",
  "atk-s0517a:510_21": "pañcakanaye tatiyajjhānādi rūpāvacarasamādhi.",
  "atk-s0517a:510_22": "Ime tayopi lokiyā eva.",
  "atk-s0517a:510_23": "Saṅgītipariyāye aparepi tayo samādhī vuttā –",
  "atk-s0517a:510_24": "“suññato samādhi,",
  "atk-s0517a:510_25": "animitto samādhi,",
  "atk-s0517a:510_26": "appaṇihito samādhī”ti.",
  "atk-s0517a:510_27": "Na te idha adhippetā.",
  "atk-s0517a:511_0": "Cattāro satipaṭṭhānāti kāyānupassanāsatipaṭṭhānaṃ,",
  "atk-s0517a:511_1": "vedanānupassanāsatipaṭṭhānaṃ,",
  "atk-s0517a:511_2": "cittānupassanāsatipaṭṭhānaṃ,",
  "atk-s0517a:511_3": "dhammānupassanāsatipaṭṭhānaṃ.",
  "atk-s0517a:511_4": "Pubbabhāge cuddasavidhena kāyaṃ pariggaṇhato kāyānupassanāsatipaṭṭhānaṃ,",
  "atk-s0517a:511_5": "navavidhena vedanaṃ pariggaṇhato vedanānupassanāsatipaṭṭhānaṃ,",
  "atk-s0517a:511_6": "soḷasavidhena cittaṃ pariggaṇhato cittānupassanāsatipaṭṭhānaṃ,",
  "atk-s0517a:511_7": "pañcavidhena dhamme pariggaṇhato dhammānupassanāsatipaṭṭhānaṃ veditabbaṃ.",
  "atk-s0517a:511_8": "Lokuttaraṃ pana idha na adhippetaṃ.",
  "atk-s0517a:511_9": "Pañcaṅgiko samādhīti pañca aṅgāni assa santīti pañcaṅgiko,",
  "atk-s0517a:511_10": "catutthajjhānasamādhi.",
  "atk-s0517a:511_11": "Pītipharaṇatā,",
  "atk-s0517a:511_12": "sukhapharaṇatā,",
  "atk-s0517a:511_13": "cetopharaṇatā,",
  "atk-s0517a:511_14": "ālokapharaṇatā,",
  "atk-s0517a:511_15": "paccavekkhaṇanimittanti pañca aṅgāni.",
  "atk-s0517a:511_16": "Pītiṃ pharamānā uppajjatīti dvīsu jhānesu paññā pītipharaṇatā nāma.",
  "atk-s0517a:511_17": "Sukhaṃ pharamānā uppajjatīti tīsu jhānesu paññā sukhapharaṇatā nāma.",
  "atk-s0517a:511_18": "Paresaṃ ceto pharamānā uppajjatīti cetopariyapaññā cetopharaṇatā nāma.",
  "atk-s0517a:511_19": "Ālokaṃ pharamānā uppajjatīti dibbacakkhupaññā ālokapharaṇatā nāma.",
  "atk-s0517a:511_20": "Paccavekkhaṇañāṇaṃ paccavekkhaṇanimittaṃ nāma.",
  "atk-s0517a:511_21": "Vuttampi cetaṃ –",
  "atk-s0517a:512_0": "“Dvīsu jhānesu paññā pītipharaṇatā,",
  "atk-s0517a:512_1": "tīsu jhānesu paññā sukhapharaṇatā,",
  "atk-s0517a:512_2": "paracittapaññā cetopharaṇatā,",
  "atk-s0517a:512_3": "dibbacakkhupaññā ālokapharaṇatā,",
  "atk-s0517a:512_4": "tamhā tamhā samādhimhā vuṭṭhitassa paccavekkhaṇañāṇaṃ paccavekkhaṇanimitta”nti.",
  "atk-s0517a:513_0": "Tañhi vuṭṭhitasamādhissa pavattākāragahaṇato nimittanti vuttaṃ.",
  "atk-s0517a:513_1": "Tattha ca pītipharaṇatā sukhapharaṇatā dve pādā viya,",
  "atk-s0517a:513_2": "cetopharaṇatā ālokapharaṇatā dve hatthā viya,",
  "atk-s0517a:513_3": "abhiññāpādakaṃ catutthajjhānaṃ majjhimakāyo viya,",
  "atk-s0517a:513_4": "paccavekkhaṇanimittaṃ sīsaṃ viya.",
  "atk-s0517a:513_5": "Iti āyasmā dhammasenāpati sāriputtatthero pañcaṅgikaṃ sammāsamādhiṃ aṅgapaccaṅgasampannaṃ purisaṃ viya katvā dassesi.",
  "atk-s0517a:514_0": "Cha anussatiṭṭhānānīti punappunaṃ uppajjanato satiyo eva anussatiyo,",
  "atk-s0517a:514_1": "pavattitabbaṭṭhānasmiṃyeva pavattattā saddhāpabbajitassa kulaputtassa anurūpā satiyotipi anussatiyo,",
  "atk-s0517a:514_2": "anussatiyo eva pītiādīnaṃ ṭhānattā anussatiṭṭhānāni.",
  "atk-s0517a:514_3": "Katamāni cha?",
  "atk-s0517a:514_4": "Buddhānussati dhammānussati saṅghānussati sīlānussati cāgānussati devatānussati.",
  "atk-s0517a:514_5": "Bojjhaṅgāti bodhiyā,",
  "atk-s0517a:514_6": "bodhissa vā aṅgā.",
  "atk-s0517a:514_7": "Idaṃ vuttaṃ hoti –",
  "atk-s0517a:514_8": "yā esā dhammasāmaggī yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "atk-s0517a:514_9": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya dhammasāmaggiyā",
  "atk-s0517a:514_10": "ariyasāvako bujjhatīti katvā bodhīti vuccati.",
  "atk-s0517a:514_11": "Bujjhatīti kilesasantānaniddāya vuṭṭhahati,",
  "atk-s0517a:514_12": "cattāri vā ariyasaccāni paṭivijjhati,",
  "atk-s0517a:514_13": "nibbānameva vā sacchikaroti,",
  "atk-s0517a:514_14": "tassā dhammasāmaggisaṅkhātāya bodhiyā aṅgātipi bojjhaṅgā jhānaṅgamaggaṅgādayo viya.",
  "atk-s0517a:514_15": "Yo panesa yathāvuttappakārāya etāya dhammasāmaggiyā bujjhatīti katvā ariyasāvako bodhīti vuccati,",
  "atk-s0517a:514_16": "tassa bodhissa aṅgātipi bojjhaṅgā senaṅgarathaṅgādayo viya.",
  "atk-s0517a:514_17": "Tenāhu aṭṭhakathācariyā “bujjhanakassa puggalassa aṅgāti vā bojjhaṅgā”ti.",
  "atk-s0517a:514_18": "Apica “bojjhaṅgāti kenaṭṭhena bojjhaṅgā,",
  "atk-s0517a:514_19": "bodhāya saṃvattantīti bojjhaṅgā”tiādinā nayena bojjhaṅgaṭṭho veditabbo.",
  "atk-s0517a:514_20": "Ariyo aṭṭhaṅgiko maggoti taṃtaṃmaggavajjhakilesehi ārakattā ariyabhāvakarattā ariyaphalapaṭilābhakarattā ca ariyo.",
  "atk-s0517a:514_21": "Aṭṭha aṅgāni assāti aṭṭhaṅgiko.",
  "atk-s0517a:514_22": "Soyaṃ caturaṅgikā viya senā,",
  "atk-s0517a:514_23": "pañcaṅgikaṃ viya ca tūriyaṃ aṅgamattameva hoti,",
  "atk-s0517a:514_24": "aṅgavinimutto natthi.",
  "atk-s0517a:514_25": "Bojjhaṅgamaggaṅgā lokuttarā,",
  "atk-s0517a:514_26": "dasuttarapariyāyena pubbabhāgāpi labbhanti.",
  "atk-s0517a:515_0": "Nava pārisuddhipadhāniyaṅgānīti sīlavisuddhi pārisuddhipadhāniyaṅgaṃ,",
  "atk-s0517a:515_1": "cittavisuddhi pārisuddhipadhāniyaṅgaṃ,",
  "atk-s0517a:515_2": "diṭṭhivisuddhi pārisuddhipadhāniyaṅgaṃ,",
  "atk-s0517a:515_3": "kaṅkhāvitaraṇavisuddhi pārisuddhipadhāniyaṅgaṃ,",
  "atk-s0517a:515_4": "maggāmaggañāṇadassanavisuddhi pārisuddhipadhāniyaṅgaṃ,",
  "atk-s0517a:515_5": "paṭipadāñāṇadassanavisuddhi pārisuddhipadhāniyaṅgaṃ,",
  "atk-s0517a:515_6": "ñāṇadassanavisuddhi pārisuddhipadhāniyaṅgaṃ,",
  "atk-s0517a:515_7": "paññā pārisuddhipadhāniyaṅgaṃ,",
  "atk-s0517a:515_8": "vimutti pārisuddhipadhāniyaṅgaṃ.",
  "atk-s0517a:515_9": "Sīlavisuddhīti visuddhiṃ pāpetuṃ samatthaṃ catupārisuddhisīlaṃ.",
  "atk-s0517a:515_10": "Tañhi dussīlyamalaṃ visodheti.",
  "atk-s0517a:515_11": "Pārisuddhipadhāniyaṅganti parisuddhabhāvassa padhānaṃ uttamaṃ aṅgaṃ.",
  "atk-s0517a:515_12": "Cittavisuddhīti vipassanāya padaṭṭhānabhūtā paguṇā aṭṭha samāpattiyo.",
  "atk-s0517a:515_13": "Tā hi kāmacchandādicittamalaṃ visodhenti.",
  "atk-s0517a:515_14": "Diṭṭhivisuddhīti sappaccayanāmarūpadassanaṃ.",
  "atk-s0517a:515_15": "Tañhi sattadiṭṭhimalaṃ visodheti.",
  "atk-s0517a:515_16": "Kaṅkhāvitaraṇavisuddhīti paccayākārañāṇaṃ.",
  "atk-s0517a:515_17": "Tena hi tīsu addhāsu paccayavasena dhammā pavattantīti passanto tīsupi addhāsu sattakaṅkhāmalaṃ vitaranto visujjhati.",
  "atk-s0517a:515_18": "Maggāmaggañāṇadassanavisuddhīti udayabbayānupassanakkhaṇe uppannā obhāsañāṇapītipassaddhisukhaadhimokkhapaggahaupaṭṭhānaupekkhānikantīti",
  "atk-s0517a:515_19": "dasa vipassanupakkilesā, na maggo,",
  "atk-s0517a:515_20": "vīthipaṭipannaṃ udayabbayañāṇaṃ maggoti evaṃ maggāmagge ñāṇaṃ nāma.",
  "atk-s0517a:515_21": "Tena hi amaggamalaṃ visodheti.",
  "atk-s0517a:515_22": "Paṭipadāñāṇadassanavisuddhīti vīthipaṭipannaṃ udayabbayānupassanāñāṇaṃ bhaṅgānupassanāñāṇaṃ bhayatupaṭṭhānānupassanāñāṇaṃ",
  "atk-s0517a:515_23": "ādīnavānupassanāñāṇaṃ nibbidānupassanāñāṇaṃ muñcitukamyatāñāṇaṃ paṭisaṅkhānupassanāñāṇaṃ saṅkhārupekkhāñāṇaṃ",
  "atk-s0517a:515_24": "anulomañāṇanti imāni nava vipassanāñāṇāni.",
  "atk-s0517a:515_25": "Tāni hi niccasaññādimalaṃ visodhenti.",
  "atk-s0517a:515_26": "Ñāṇadassanavisuddhīti catuariyamaggapaññā.",
  "atk-s0517a:515_27": "Sā hi samucchedato sakasakamaggavajjhakilesamalaṃ visodheti.",
  "atk-s0517a:515_28": "Paññāti arahattaphalapaññā.",
  "atk-s0517a:515_29": "Vimuttīti arahattaphalavimutti.",
  "atk-s0517a:516_0": "Dasa kasiṇāyatanānīti “pathavīkasiṇameko sañjānāti uddhaṃ adho tiriyaṃ advayaṃ appamāṇaṃ,",
  "atk-s0517a:516_1": "āpokasiṇameko sañjānāti…pe…",
  "atk-s0517a:516_2": "tejokasiṇameko sañjānāti…pe…",
  "atk-s0517a:516_3": "vāyokasiṇameko sañjānāti…pe…",
  "atk-s0517a:516_4": "nīlakasiṇameko sañjānāti…pe…",
  "atk-s0517a:516_5": "pītakasiṇameko sañjānāti…pe…",
  "atk-s0517a:516_6": "lohitakasiṇameko sañjānāti…pe…",
  "atk-s0517a:516_7": "odātakasiṇameko sañjānāti…pe…",
  "atk-s0517a:516_8": "ākāsakasiṇameko sañjānāti…pe…",
  "atk-s0517a:516_9": "viññāṇakasiṇameko sañjānāti uddhaṃ adho tiriyaṃ advayaṃ appamāṇa”nti evaṃ vuttāni dasa.",
  "atk-s0517a:516_10": "Etāni hi sakalapharaṇaṭṭhena kasiṇāni,",
  "atk-s0517a:516_11": "tadārammaṇānaṃ dhammānaṃ khettaṭṭhena adhiṭṭhānaṭṭhena vā āyatanāni.",
  "atk-s0517a:516_12": "Uddhanti uparigaganatalābhimukhaṃ.",
  "atk-s0517a:516_13": "Adhoti heṭṭhābhūmitalābhimukhaṃ.",
  "atk-s0517a:516_14": "Tiriyanti khettamaṇḍalamiva samantā paricchinnaṃ.",
  "atk-s0517a:516_15": "Ekacco hi uddhameva kasiṇaṃ vaḍḍheti ekacco adho,",
  "atk-s0517a:516_16": "ekacco samantato.",
  "atk-s0517a:516_17": "Ekopi tena tena vā kāraṇena evaṃ pasāreti ālokamiva rūpadassanakāmo.",
  "atk-s0517a:516_18": "Tena vuttaṃ –",
  "atk-s0517a:516_19": "“pathavīkasiṇameko sañjānāti uddhaṃ adho tiriya”nti.",
  "atk-s0517a:516_20": "Advayanti idaṃ pana ekassa aññabhāvānupagamanatthaṃ vuttaṃ.",
  "atk-s0517a:516_21": "Yathā hi udakaṃ paviṭṭhassa sabbadisāsu udakameva hoti na aññaṃ,",
  "atk-s0517a:516_22": "evameva pathavīkasiṇaṃ pathavīkasiṇameva hoti,",
  "atk-s0517a:516_23": "natthi tassa aññakasiṇasambhedoti.",
  "atk-s0517a:516_24": "Esa nayo sabbattha.",
  "atk-s0517a:516_25": "Appamāṇanti idaṃ tassa tassa pharaṇaappamāṇavasena vuttaṃ.",
  "atk-s0517a:516_26": "Tañhi manasā pharanto sakalameva pharati,",
  "atk-s0517a:516_27": "na “ayamassa ādi idaṃ majjha”nti pamāṇaṃ gaṇhātīti.",
  "atk-s0517a:516_28": "Ākāsakasiṇanti kasiṇugghāṭimākāso paricchedākāsakasiṇañca.",
  "atk-s0517a:516_29": "Viññāṇakasiṇanti kasiṇugghāṭimākāse pavattaviññāṇaṃ.",
  "atk-s0517a:516_30": "Tattha kasiṇavasena kasiṇugghāṭimākāse,",
  "atk-s0517a:516_31": "kasiṇugghāṭimākāsavasena tattha pavattaviññāṇe uddhaṃadhotiriyatā veditabbā,",
  "atk-s0517a:516_32": "paricchedākāsakasiṇassapi vaḍḍhanīyattā tassa vasenapīti.",
  "atk-s0517a:517_0": "26.",
  "atk-s0517a:517_1": "Idāni bhāvanāpabhedaṃ dassento dve bhāvanātiādimāha.",
  "atk-s0517a:517_2": "Tattha lokiyātiādīsu loko vuccati lujjanapalujjanaṭṭhena vaṭṭaṃ,",
  "atk-s0517a:517_3": "tasmiṃ pariyāpannabhāvena loke niyuttāti lokiyā,",
  "atk-s0517a:517_4": "lokiyānaṃ dhammānaṃ bhāvanā lokiyā.",
  "atk-s0517a:517_5": "Kiñcāpi dhammānaṃ bhāvanāti vohāravasena vuccati,",
  "atk-s0517a:517_6": "tehi pana visuṃ bhāvanā natthi.",
  "atk-s0517a:517_7": "Te eva hi dhammā bhāviyamānā bhāvanāti vuccanti.",
  "atk-s0517a:517_8": "Uttiṇṇāti uttarā,",
  "atk-s0517a:517_9": "loke apariyāpannabhāvena lokato uttarāti lokuttarā.",
  "atk-s0517a:518_0": "Rūpabhavasaṅkhāte rūpe avacarantīti rūpāvacarā.",
  "atk-s0517a:518_1": "Kusalasaddo panettha ārogyaanavajjachekasukhavipākesu dissati.",
  "atk-s0517a:518_2": "“Kacci nu bhoto kusalaṃ?",
  "atk-s0517a:518_3": "Kacci bhoto anāmaya”ntiādīsu ārogye.",
  "atk-s0517a:518_4": "“Katamo pana, bhante,",
  "atk-s0517a:518_5": "kāyasamācāro kusalo? Yo kho, mahārāja,",
  "atk-s0517a:518_6": "kāyasamācāro anavajjo”ti ca “puna caparaṃ, bhante,",
  "atk-s0517a:518_7": "etadānuttariyaṃ,",
  "atk-s0517a:518_8": "yathā bhagavā dhammaṃ deseti kusalesu dhammesū”ti ca evamādīsu anavajje.",
  "atk-s0517a:518_9": "“Taṃ kiṃ maññasi,",
  "atk-s0517a:518_10": "rājakumāra,",
  "atk-s0517a:518_11": "kusalo tvaṃ rathassa aṅgapaccaṅgāna”nti?",
  "atk-s0517a:518_12": "“kusalā naccagītassa sikkhitā cāturitthiyo”ti ca ādīsu cheke.",
  "atk-s0517a:518_13": "“Kusalānaṃ dhammānaṃ samādānahetu evamidaṃ puññaṃ pavaḍḍhatī”ti “kusalassa kammassa katattā upacitattā”ti ca ādīsu sukhavipāke.",
  "atk-s0517a:518_14": "Svāyamidha ārogyepi anavajjepi sukhavipākepi vaṭṭati.",
  "atk-s0517a:518_15": "Vacanattho panettha kucchite pāpake dhamme salayanti calayanti kampenti viddhaṃsentīti kusalā,",
  "atk-s0517a:518_16": "kucchitena vā ākārena sayanti pavattantīti kusā,",
  "atk-s0517a:518_17": "te akusalasaṅkhāte kuse lunanti chindantīti kusalā,",
  "atk-s0517a:518_18": "kucchitānaṃ vā sānato tanukaraṇato kusaṃ, ñāṇaṃ.",
  "atk-s0517a:518_19": "Tena kusena lātabbā gahetabbā pavattetabbāti kusalā,",
  "atk-s0517a:518_20": "yathā vā kusā ubhayabhāgagataṃ hatthappadesaṃ lunanti,",
  "atk-s0517a:518_21": "evamimepi uppannānuppannabhāvena ubhayabhāgagataṃ saṃkilesapakkhaṃ lunanti,",
  "atk-s0517a:518_22": "tasmā kusā viya lunantīti kusalā.",
  "atk-s0517a:518_23": "Tesaṃ rūpāvacarakusalānaṃ bhāvanā.",
  "atk-s0517a:518_24": "Arūpabhavasaṅkhāte arūpe avacarantīti arūpāvacarā.",
  "atk-s0517a:518_25": "Tebhūmakavaṭṭe pariyāpannā antogadhāti pariyāpannā,",
  "atk-s0517a:518_26": "tasmiṃ na pariyāpannāti apariyāpannā,",
  "atk-s0517a:518_27": "lokuttarā.",
  "atk-s0517a:519_0": "Kāmāvacarakusalānaṃ dhammānaṃ bhāvanā kasmā na vuttāti ce?",
  "atk-s0517a:519_1": "Appanāppattāya eva bhāvanāya abhidhamme bhāvanāti adhippetattā.",
  "atk-s0517a:519_2": "Vuttañhi tattha –",
  "atk-s0517a:520_0": "“Yogavihitesu vā kammāyatanesu yogavihitesu vā sippāyatanesu yogavihitesu vā vijjāṭṭhānesu kammassakataṃ vā saccānulomikaṃ vā rūpaṃ aniccanti vā,",
  "atk-s0517a:520_1": "vedanā aniccāti vā,",
  "atk-s0517a:520_2": "saññā aniccāti vā,",
  "atk-s0517a:520_3": "saṅkhārā aniccāti vā,",
  "atk-s0517a:520_4": "viññāṇaṃ aniccanti vā yaṃ evarūpaṃ anulomikaṃ khantiṃ diṭṭhiṃ ruciṃ mudiṃ pekkhaṃ dhammanijjhānakkhantiṃ parato asutvā paṭilabhati,",
  "atk-s0517a:520_5": "ayaṃ vuccati cintāmayā paññā.",
  "atk-s0517a:520_6": "Yogavihitesu vā kammāyatanesu…pe…",
  "atk-s0517a:520_7": "dhammanijjhānakkhantiṃ parato sutvā paṭilabhati,",
  "atk-s0517a:520_8": "ayaṃ vuccati sutamayā paññā.",
  "atk-s0517a:520_9": "Sabbāpi samāpannassa paññā bhāvanāmayā paññā”ti.",
  "atk-s0517a:521_0": "Sā pana kāmāvacarabhāvanā āvajjanabhavaṅgapātehi antaritattā bhāvanāti na vuttāti veditabbā.",
  "atk-s0517a:521_1": "Sabbesaṃ pana puññānaṃ tividhapuññakiriyavatthūnaṃ antogadhattā upacārasamādhivipassanāsamādhīnaṃ bhāvanāmayapuññatā siddhā.",
  "atk-s0517a:521_2": "Idha pana lokiyabhāvanāya eva saṅgahitā.",
  "atk-s0517a:521_3": "Rūpārūpāvacarānaṃ tividhabhāve hīnāti lāmakā.",
  "atk-s0517a:521_4": "Hīnuttamānaṃ majjhe bhavā majjhā,",
  "atk-s0517a:521_5": "majjhimātipi pāṭho.",
  "atk-s0517a:521_6": "Padhānabhāvaṃ nītāti paṇītā,",
  "atk-s0517a:521_7": "uttamāti attho.",
  "atk-s0517a:521_8": "Āyūhanavasena ayaṃ hīnamajjhimapaṇītatā veditabbā.",
  "atk-s0517a:521_9": "Yassā hi āyūhanakkhaṇe chando vā hīno hoti vīriyaṃ vā cittaṃ vā vīmaṃsā vā,",
  "atk-s0517a:521_10": "sā hīnā nāma.",
  "atk-s0517a:521_11": "Yassā te dhammā majjhimā,",
  "atk-s0517a:521_12": "sā majjhimā nāma.",
  "atk-s0517a:521_13": "Yassā te dhammā paṇītā,",
  "atk-s0517a:521_14": "sā paṇītā nāma.",
  "atk-s0517a:521_15": "Mudukehi vā indriyehi sampayuttā hīnā nāma,",
  "atk-s0517a:521_16": "majjhimehi indriyehi sampayuttā majjhimā,",
  "atk-s0517a:521_17": "adhimattehi indriyehi sampayuttā paṇītā nāma.",
  "atk-s0517a:521_18": "Apariyāpannāya hīnamajjhimattābhāvā paṇītatā eva vuttā.",
  "atk-s0517a:521_19": "Sā hi uttamaṭṭhena atappakaṭṭhena ca paṇītā.",
  "atk-s0517a:522_0": "27.",
  "atk-s0517a:522_1": "Paṭhamabhāvanācatukke bhāvetīti ekasmiṃyeva khaṇe tathā tathā paṭivijjhanto ariyamaggaṃ bhāveti.",
  "atk-s0517a:522_2": "Dutiyabhāvanācatukke esanābhāvanāti appanāpubbabhāge bhāvanā.",
  "atk-s0517a:522_3": "Sā hi appanaṃ esanti etāyāti esanāti vuttā.",
  "atk-s0517a:522_4": "Paṭilābhabhāvanāti appanābhāvanā.",
  "atk-s0517a:522_5": "Sā hi tāya esanāya paṭilabbhatīti paṭilābhoti vuttā.",
  "atk-s0517a:522_6": "Ekarasābhāvanāti paṭilābhe vasībhāvaṃ pattukāmassa payogakāle bhāvanā.",
  "atk-s0517a:522_7": "Sā hi tena tena pahānena tehi tehi kilesehi vimuttattā vimuttirasena ekarasāti katvā ekarasāti vuttā.",
  "atk-s0517a:522_8": "Āsevanābhāvanāti paṭilābhe vasippattassa yathāruci paribhogakāle bhāvanā.",
  "atk-s0517a:522_9": "Sā hi bhusaṃ sevīyatīti āsevanāti vuttā.",
  "atk-s0517a:522_10": "Keci pana “āsevanābhāvanā vasīkammaṃ,",
  "atk-s0517a:522_11": "ekarasābhāvanā sabbatthikā”ti vaṇṇayanti.",
  "atk-s0517a:522_12": "Catukkavibhāge samādhiṃ samāpajjantānanti vattamānasamīpe vattamānavacanaṃ.",
  "atk-s0517a:522_13": "Tattha jātāti tasmiṃ pubbabhāge jātā.",
  "atk-s0517a:522_14": "Ekarasā hontīti appanuppādane samānakiccā honti.",
  "atk-s0517a:522_15": "Samādhiṃ samāpannānanti appitappanānaṃ.",
  "atk-s0517a:522_16": "Tattha jātāti tassā appanāya jātā.",
  "atk-s0517a:522_17": "Aññamaññaṃ nātivattantīti samappavattiyā aññamaññaṃ nātikkamanti.",
  "atk-s0517a:522_18": "Adhimokkhaṭṭhena saddhindriyaṃ bhāvayatotiādīsu ekakkhaṇepi ekekassa indriyassa sakasakakiccakaraṇe taṃtaṃnissayavasena",
  "atk-s0517a:522_19": "sakasakakiccakārakāni sesānipi indriyāni vimuttirasena ekarasā hontīti vimuttiraseneva ekarasaṭṭhena bhāvanā.",
  "atk-s0517a:522_20": "Balabojjhaṅgamaggaṅgesupi eseva nayo.",
  "atk-s0517a:522_21": "Ekarasāti ca liṅgavipallāso kato.",
  "atk-s0517a:523_0": "Idha bhikkhūti imasmiṃ sāsane bhikkhu.",
  "atk-s0517a:523_1": "Saṃsāre bhayaṃ ikkhatīti bhikkhu.",
  "atk-s0517a:523_2": "Pubbaṇhasamayantiādīsu accantasaṃyogatthe upayogavacanaṃ,",
  "atk-s0517a:523_3": "atthato pana bhummameva,",
  "atk-s0517a:523_4": "divasassa pubbakāleti attho.",
  "atk-s0517a:523_5": "Āsevatīti vasippattaṃ samādhiṃ bhusaṃ sevati.",
  "atk-s0517a:523_6": "Majjhanhikasamayanti divasassa majjhakāle.",
  "atk-s0517a:523_7": "Sāyanhasamayanti divasassa sāyanhakāle.",
  "atk-s0517a:523_8": "Purebhattanti divābhattato purekāle.",
  "atk-s0517a:523_9": "Pacchābhattanti divābhattato pacchākāle.",
  "atk-s0517a:523_10": "Purimepi yāmeti rattiyā paṭhame koṭṭhāse.",
  "atk-s0517a:523_11": "Kāḷeti kāḷapakkhe.",
  "atk-s0517a:523_12": "Juṇheti sukkapakkhe.",
  "atk-s0517a:523_13": "Purimepi vayokhandheti paṭhame vayokoṭṭhāse,",
  "atk-s0517a:523_14": "paṭhamavayeti attho.",
  "atk-s0517a:523_15": "Tīsu ca vayesu vassasatāyukassa purisassa ekekasmiṃ vaye catumāsādhikāni tettiṃsa vassāni honti.",
  "atk-s0517a:524_0": "28.",
  "atk-s0517a:524_1": "Tatiyabhāvanācatukke tattha jātānaṃ dhammānaṃ anativattanaṭṭhenāti tattha nekkhammādīsu bhāvanāvisesesu",
  "atk-s0517a:524_2": "jātānaṃ samādhipaññāsaṅkhātānaṃ yuganaddhadhammānaṃ aññamaññaṃ anatikkamanabhāvena.",
  "atk-s0517a:524_3": "Indriyānaṃ ekarasaṭṭhenāti tattheva saddhādīnaṃ indriyānaṃ nānākilesehi vimuttattā vimuttirasena ekarasabhāvena.",
  "atk-s0517a:524_4": "Tadupagavīriyavāhanaṭṭhenāti tesaṃ anativattanaekarasabhāvānaṃ anucchavikassa vīriyassa vāhanabhāvena.",
  "atk-s0517a:524_5": "Āsevanaṭṭhenāti yā tassa tasmiṃ samaye pavattā āsevanā.",
  "atk-s0517a:524_6": "Tassā āsevanāya āsevanabhāvena.",
  "atk-s0517a:525_0": "Rūpasaññanti kusalavipākakiriyavasena pañcadasavidhaṃ rūpāvacarajjhānasaṅkhātaṃ rūpasaññaṃ.",
  "atk-s0517a:525_1": "Rūpāvacarajjhānampi hi rūpanti vuccati “rūpī rūpāni passatī”tiādīsu,",
  "atk-s0517a:525_2": "tassa jhānassa ārammaṇampi “bahiddhā rūpāni passati suvaṇṇadubbaṇṇānī”tiādīsu.",
  "atk-s0517a:525_3": "Rūpāvacarajjhānañhi saññāsīsena rūpe saññāti katvā rūpasaññāti vuccati.",
  "atk-s0517a:525_4": "Paṭighasaññanti kusalavipākā pañca,",
  "atk-s0517a:525_5": "akusalavipākā pañcāti evaṃ dasavidhaṃ paṭighasaññaṃ.",
  "atk-s0517a:525_6": "Dvipañcaviññāṇasampayuttā hi saññā cakkhādīnaṃ vatthūnaṃ rūpādīnaṃ ārammaṇānañca paṭighātena uppannattā paṭighasaññāti vuccati.",
  "atk-s0517a:525_7": "Rūpasaññā saddasaññā gandhasaññā rasasaññā phoṭṭhabbasaññātipi etissā eva nāmaṃ.",
  "atk-s0517a:525_8": "Nānattasaññanti aṭṭha kāmāvacarakusalasaññā,",
  "atk-s0517a:525_9": "dvādasa akusalasaññā,",
  "atk-s0517a:525_10": "ekādasa kāmāvacarakusalavipākasaññā,",
  "atk-s0517a:525_11": "dve akusalavipākasaññā,",
  "atk-s0517a:525_12": "ekādasa kāmāvacarakiriyasaññāti evaṃ catucattālīsavidhaṃ nānattasaññaṃ.",
  "atk-s0517a:525_13": "Sā hi nānatte nānāsabhāve rūpasaddādibhede gocare pavattā saññāti nānattasaññā,",
  "atk-s0517a:525_14": "catucattālīsabhedato nānattā nānāsabhāvā aññamaññaṃ asadisā saññāti vā nānattasaññāti vuccati.",
  "atk-s0517a:525_15": "Saññābahukattepi jātiggahaṇena ekavacanaṃ kataṃ.",
  "atk-s0517a:526_0": "Niccasaññanti niccanti saññaṃ niccasaññaṃ.",
  "atk-s0517a:526_1": "Evaṃ sukhasaññaṃ attasaññaṃ.",
  "atk-s0517a:526_2": "Nandinti sappītikaṃ taṇhaṃ.",
  "atk-s0517a:526_3": "Rāganti nippītikaṃ taṇhaṃ.",
  "atk-s0517a:526_4": "Samudayanti rāgassa samudayaṃ.",
  "atk-s0517a:526_5": "Atha vā bhaṅgānupassanāya bhaṅgasseva dassanato saṅkhārānaṃ udayaṃ.",
  "atk-s0517a:526_6": "Ādānanti nibbattanavasena kilesānaṃ,",
  "atk-s0517a:526_7": "adosadassāvitāya saṅkhatārammaṇassa vā ādānaṃ.",
  "atk-s0517a:526_8": "Ghanasaññanti santativasena ghananti saññaṃ.",
  "atk-s0517a:526_9": "Āyūhananti saṅkhārānaṃ atthāya payogakaraṇaṃ.",
  "atk-s0517a:526_10": "Dhuvasaññanti thiranti saññaṃ.",
  "atk-s0517a:526_11": "Nimittanti niccanimittaṃ.",
  "atk-s0517a:526_12": "Paṇidhinti sukhapatthanaṃ.",
  "atk-s0517a:526_13": "Abhinivesanti atthi attāti abhinivesaṃ.",
  "atk-s0517a:526_14": "Sārādānābhinivesanti niccasārattasāragahaṇābhinivesaṃ.",
  "atk-s0517a:526_15": "Sammohābhinivesanti “ahosiṃ nu kho ahaṃ atītamaddhāna”ntiādivasena “issarato loko sambhotī”tiādivasena ca sammohābhinivesaṃ.",
  "atk-s0517a:526_16": "Ālayābhinivesanti ādīnavādassanena allīyitabbamidanti abhinivesaṃ.",
  "atk-s0517a:526_17": "Appaṭisaṅkhanti anupāyagahaṇaṃ.",
  "atk-s0517a:526_18": "Saññogābhinivesanti kāmayogādikaṃ kilesappavattiṃ.",
  "atk-s0517a:527_0": "Diṭṭhekaṭṭheti diṭṭhīhi saha ekasmiṃ ṭhitāti diṭṭhekaṭṭhā.",
  "atk-s0517a:527_1": "Te diṭṭhekaṭṭhe.",
  "atk-s0517a:527_2": "Kilesenti upatāpenti,",
  "atk-s0517a:527_3": "vibādhenti vāti kilesā.",
  "atk-s0517a:527_4": "Te kilese.",
  "atk-s0517a:527_5": "Duvidhañhi ekaṭṭhaṃ pahānekaṭṭhaṃ sahajekaṭṭhañca.",
  "atk-s0517a:527_6": "Pahānekaṭṭhaṃ sakkāyadiṭṭhipamukhāhi tesaṭṭhiyā diṭṭhīhi saha yāva sotāpattimaggena pahānā,",
  "atk-s0517a:527_7": "tāva ekasmiṃ puggale ṭhitāti attho.",
  "atk-s0517a:527_8": "Idamidhādhippetaṃ.",
  "atk-s0517a:527_9": "Dasasu hi kilesesu idha diṭṭhikilesoyeva āgato.",
  "atk-s0517a:527_10": "Sesesu pana apāyagamanīyo lobho doso moho māno vicikicchā thinaṃ uddhaccaṃ ahirikaṃ anottappanti nava",
  "atk-s0517a:527_11": "kilesā diṭṭhiyā saha pahānekaṭṭhā hutvā sotāpattimaggena pahīyanti,",
  "atk-s0517a:527_12": "rāgadosamohapamukhesu vā diyaḍḍhesu kilesasahassesu sotāpattimaggena diṭṭhiyā pahīyamānāya diṭṭhiyā saha",
  "atk-s0517a:527_13": "apāyagamanīyā sabbakilesā pahānekaṭṭhavasena pahīyanti,",
  "atk-s0517a:527_14": "sahajekaṭṭhe diṭṭhiyā saha ekasmiṃ citte ṭhitāti attho.",
  "atk-s0517a:527_15": "Sotāpattimaggena hi dvīsu diṭṭhisampayuttaasaṅkhārikacittesu pahīyamānesu tehi sahajāto lobho moho uddhaccaṃ",
  "atk-s0517a:527_16": "ahirikaṃ anottappanti ime kilesā sahajekaṭṭhavasena pahīyanti,",
  "atk-s0517a:527_17": "dvīsu diṭṭhisampayuttasasaṅkhārikacittesu pahīyamānesu tehi sahajāto lobho moho thinaṃ uddhaccaṃ ahirikaṃ",
  "atk-s0517a:527_18": "anottappanti ime kilesā sahajekaṭṭhavasena pahīyanti.",
  "atk-s0517a:527_19": "Oḷārike kileseti oḷārikabhūte kāmarāgabyāpāde.",
  "atk-s0517a:527_20": "Anusahagate kileseti sukhumabhūte kāmarāgabyāpāde.",
  "atk-s0517a:527_21": "Sabbakileseti maggattayena pahīnāvasese.",
  "atk-s0517a:528_0": "Vīriyaṃ vāhetīti yogāvacaro vīriyaṃ pavatteti.",
  "atk-s0517a:528_1": "Heṭṭhā esanāpaṭilābhaekarasaāsevanavacanāni bhāvanānaṃ visesadassanatthaṃ vuttāni “evaṃbhūtā ca bhāvanā”ti.",
  "atk-s0517a:528_2": "Idha “tattha jātānaṃ dhammānaṃ anativattanaṭṭhena indriyānaṃ ekarasaṭṭhena tadupagavīriyavāhanaṭṭhena",
  "atk-s0517a:528_3": "āsevanaṭṭhenā”ti vacanāni bhāvanāhetudassanatthaṃ vuttāni “iminā ca iminā ca hetunā bhāvanā”ti.",
  "atk-s0517a:528_4": "Heṭṭhā āsevanābhāvanāti nānākkhaṇavasena vuttā,",
  "atk-s0517a:528_5": "idha āsevanaṭṭhena bhāvanāti ekakkhaṇavasenāti viseso.",
  "atk-s0517a:528_6": "Rūpaṃ passanto bhāvetītiādīsu rūpādīni passitabbākārena passanto bhāvetabbaṃ bhāvanaṃ bhāvetīti attho.",
  "atk-s0517a:528_7": "Ekarasā hontīti vimuttirasena,",
  "atk-s0517a:528_8": "kiccarasena vā ekarasā honti.",
  "atk-s0517a:528_9": "Vimuttirasoti sampattiraso.",
  "atk-s0517a:528_10": "Kiccasampattiatthena raso nāma pavuccatīti hi vuttanti.",
  "atk-s0517a:529_0": "Bhāvetabbaniddesavaṇṇanā niṭṭhitā.",
  "atk-s0517a:530_0": "Sacchikātabbaniddesavaṇṇanā",
  "atk-s0517a:531_0": "29.",
  "atk-s0517a:531_1": "Sacchikātabbaniddese dasa ekuttaravissajjanāni paṭilābhasacchikiriyāvasena vuttāni.",
  "atk-s0517a:531_2": "Tattha akuppā cetovimuttīti arahattaphalavimutti.",
  "atk-s0517a:531_3": "Sā hi na kuppati na calati na parihāyatīti akuppā,",
  "atk-s0517a:531_4": "sabbakilesehi cittassa vimuttattā cetovimuttīti vuccati.",
  "atk-s0517a:531_5": "Vijjāti tisso vijjā.",
  "atk-s0517a:531_6": "Vimuttīti dasuttarapariyāyena arahattaphalaṃ vuttaṃ,",
  "atk-s0517a:531_7": "saṅgītipariyāyena pana “vimuttīti dve vimuttiyo cittassa ca adhimutti nibbānañcā”ti vuttaṃ.",
  "atk-s0517a:531_8": "Ettha ca aṭṭha samāpattiyo nīvaraṇādīhi suṭṭhu vimuttattā vimutti nāma,",
  "atk-s0517a:531_9": "nibbānaṃ sabbasaṅkhatato vimuttattā vimutti nāma.",
  "atk-s0517a:531_10": "Tisso vijjāti pubbenivāsānussatiñāṇaṃ vijjā sattānaṃ cutūpapāte ñāṇaṃ vijjā āsavānaṃ khaye ñāṇaṃ vijjā.",
  "atk-s0517a:531_11": "Tamavijjhanaṭṭhena vijjā,",
  "atk-s0517a:531_12": "viditakaraṇaṭṭhenāpi vijjā.",
  "atk-s0517a:531_13": "Pubbenivāsānussatiñāṇañhi uppajjamānaṃ pubbenivāsaṃ chādetvā ṭhitaṃ tamaṃ vijjhati,",
  "atk-s0517a:531_14": "pubbenivāsañca viditaṃ karotīti vijjā.",
  "atk-s0517a:531_15": "Cutūpapāte ñāṇaṃ cutipaṭisandhicchādakaṃ tamaṃ vijjhati,",
  "atk-s0517a:531_16": "cutūpapātañca viditaṃ karotīti vijjā.",
  "atk-s0517a:531_17": "Āsavānaṃ khaye ñāṇaṃ catusaccacchādakaṃ tamaṃ vijjhati,",
  "atk-s0517a:531_18": "catusaccadhamme ca viditaṃ karotīti vijjā.",
  "atk-s0517a:531_19": "Cattāri sāmaññaphalānīti sotāpattiphalaṃ,",
  "atk-s0517a:531_20": "sakadāgāmiphalaṃ,",
  "atk-s0517a:531_21": "anāgāmiphalaṃ,",
  "atk-s0517a:531_22": "arahattaphalaṃ.",
  "atk-s0517a:531_23": "Pāpadhamme sameti vināsetīti samaṇo,",
  "atk-s0517a:531_24": "samaṇassa bhāvo sāmaññaṃ.",
  "atk-s0517a:531_25": "Catunnaṃ ariyamaggānametaṃ nāmaṃ.",
  "atk-s0517a:531_26": "Sāmaññassa phalāni sāmaññaphalāni.",
  "atk-s0517a:532_0": "Pañca dhammakkhandhāti sīlakkhandho,",
  "atk-s0517a:532_1": "samādhikkhandho,",
  "atk-s0517a:532_2": "paññākkhandho,",
  "atk-s0517a:532_3": "vimuttikkhandho,",
  "atk-s0517a:532_4": "vimuttiñāṇadassanakkhandho.",
  "atk-s0517a:532_5": "Dhammakkhandhāti dhammavibhāgā dhammakoṭṭhāsā.",
  "atk-s0517a:532_6": "Sīlakkhandhādīsupi eseva nayo.",
  "atk-s0517a:532_7": "Lokiyalokuttarā sīlasamādhipaññā eva sīlasamādhipaññākkhandhā.",
  "atk-s0517a:532_8": "Samucchedapaṭippassaddhinissaraṇavimuttiyo eva vimuttikkhandho.",
  "atk-s0517a:532_9": "Tividhā vimuttipaccavekkhaṇā eva vimuttiñāṇadassanakkhandho.",
  "atk-s0517a:532_10": "So lokiyo eva.",
  "atk-s0517a:532_11": "Jānanaṭṭhena ñāṇameva dassanaṭṭhena dassananti ñāṇadassanaṃ,",
  "atk-s0517a:532_12": "vimuttīnaṃ ñāṇadassanaṃ vimuttiñāṇadassananti vuccati.",
  "atk-s0517a:532_13": "Vikkhambhanatadaṅgavimuttiyo pana samādhipaññākkhandheheva saṅgahitā.",
  "atk-s0517a:532_14": "Ime pañca dhammakkhandhā sekkhānaṃ sekkhā,",
  "atk-s0517a:532_15": "asekkhānaṃ asekkhāti vuttā.",
  "atk-s0517a:532_16": "Etesu hi lokiyā ca nissaraṇavimutti ca nevasekkhānāsekkhā.",
  "atk-s0517a:532_17": "Sekkhā hontāpi sekkhānaṃ ime iti sekkhā,",
  "atk-s0517a:532_18": "asekkhānaṃ ime iti asekkhāti vuccanti.",
  "atk-s0517a:532_19": "“Sekkhena vimuttikkhandhena samannāgato hotī”ti ettha pana nissaraṇavimuttiyā ārammaṇakaraṇavasena samannāgatoti veditabbo.",
  "atk-s0517a:532_20": "Cha abhiññāti cha adhikāni ñāṇāni.",
  "atk-s0517a:532_21": "Katamā cha?",
  "atk-s0517a:532_22": "Iddhividhañāṇaṃ,",
  "atk-s0517a:532_23": "dibbasotadhātuñāṇaṃ,",
  "atk-s0517a:532_24": "pubbenivāsānussatiñāṇaṃ,",
  "atk-s0517a:532_25": "cetopariyañāṇaṃ,",
  "atk-s0517a:532_26": "dibbacakkhuñāṇaṃ,",
  "atk-s0517a:532_27": "āsavānaṃ khaye ñāṇanti imā cha.",
  "atk-s0517a:533_0": "Satta khīṇāsavabalānīti khīṇā āsavā assāti khīṇāsavo,",
  "atk-s0517a:533_1": "khīṇāsavassa balāni khīṇāsavabalāni.",
  "atk-s0517a:533_2": "Katamāni satta?",
  "atk-s0517a:533_3": "Vuttāni bhagavatā –",
  "atk-s0517a:534_0": "“Idha,",
  "atk-s0517a:534_1": "bhikkhave,",
  "atk-s0517a:534_2": "khīṇāsavassa bhikkhuno aniccato sabbe saṅkhārā yathābhūtaṃ sammappaññāya sudiṭṭhā honti. Yampi,",
  "atk-s0517a:534_3": "bhikkhave,",
  "atk-s0517a:534_4": "khīṇāsavassa bhikkhuno aniccato sabbe saṅkhārā yathābhūtaṃ sammappaññāya sudiṭṭhā honti, idampi,",
  "atk-s0517a:534_5": "bhikkhave,",
  "atk-s0517a:534_6": "khīṇāsavassa bhikkhuno balaṃ hoti,",
  "atk-s0517a:534_7": "yaṃ balaṃ āgamma khīṇāsavo bhikkhu āsavānaṃ khayaṃ paṭijānāti ‘khīṇā me āsavā’ti.",
  "atk-s0517a:535_0": "“Puna caparaṃ,",
  "atk-s0517a:535_1": "bhikkhave,",
  "atk-s0517a:535_2": "khīṇāsavassa bhikkhuno aṅgārakāsūpamā kāmāti yathābhūtaṃ sammappaññāya sudiṭṭhā honti. Yampi,",
  "atk-s0517a:535_3": "bhikkhave…pe…",
  "atk-s0517a:535_4": "idampi khīṇāsavassa bhikkhuno balaṃ hoti…pe….",
  "atk-s0517a:536_0": "“Puna caparaṃ,",
  "atk-s0517a:536_1": "bhikkhave,",
  "atk-s0517a:536_2": "khīṇāsavassa bhikkhuno vivekaninnaṃ cittaṃ hoti vivekapoṇaṃ vivekapabbhāraṃ vivekaṭṭhaṃ nekkhammābhirataṃ",
  "atk-s0517a:536_3": "byantībhūtaṃ sabbaso āsavaṭṭhāniyehi dhammehi. Yampi,",
  "atk-s0517a:536_4": "bhikkhave…pe…",
  "atk-s0517a:536_5": "idampi khīṇāsavassa bhikkhuno balaṃ hoti…pe….",
  "atk-s0517a:537_0": "“Puna caparaṃ,",
  "atk-s0517a:537_1": "bhikkhave,",
  "atk-s0517a:537_2": "khīṇāsavassa bhikkhuno cattāro satipaṭṭhānā bhāvitā honti subhāvitā.",
  "atk-s0517a:537_3": "Pañcindriyāni bhāvitāni honti subhāvitāni.",
  "atk-s0517a:537_4": "Satta bojjhaṅgā bhāvitā honti subhāvitā.",
  "atk-s0517a:537_5": "Ariyo aṭṭhaṅgiko maggo bhāvito hoti subhāvito. Yampi,",
  "atk-s0517a:537_6": "bhikkhave,",
  "atk-s0517a:537_7": "khīṇāsavassa bhikkhuno ariyo aṭṭhaṅgiko maggo bhāvito hoti subhāvito,",
  "atk-s0517a:537_8": "idampi khīṇāsavassa bhikkhuno balaṃ hoti,",
  "atk-s0517a:537_9": "yaṃ balaṃ āgamma khīṇāsavo bhikkhu āsavānaṃ khayaṃ paṭijānāti ‘khīṇā me āsavā”’ti.",
  "atk-s0517a:538_0": "Tattha paṭhamena balena dukkhasaccapaṭivedho,",
  "atk-s0517a:538_1": "dutiyena samudayasaccapaṭivedho,",
  "atk-s0517a:538_2": "tatiyena nirodhasaccapaṭivedho,",
  "atk-s0517a:538_3": "catūhi maggasaccapaṭivedho pakāsito hoti.",
  "atk-s0517a:539_0": "Aṭṭha vimokkhāti ārammaṇe adhimuccanaṭṭhena paccanīkadhammehi ca suṭṭhu muccanaṭṭhena vimokkhā.",
  "atk-s0517a:539_1": "“Katame aṭṭha?",
  "atk-s0517a:539_2": "Rūpī rūpāni passati,",
  "atk-s0517a:539_3": "ayaṃ paṭhamo vimokkho.",
  "atk-s0517a:539_4": "Ajjhattaṃ arūpasaññī bahiddhā rūpāni passati,",
  "atk-s0517a:539_5": "ayaṃ dutiyo vimokkho.",
  "atk-s0517a:539_6": "‘Subha’nteva adhimutto hoti,",
  "atk-s0517a:539_7": "ayaṃ tatiyo vimokkho.",
  "atk-s0517a:539_8": "Sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā ‘ananto ākāso’ti ākāsānañcāyatanaṃ upasampajja viharati,",
  "atk-s0517a:539_9": "ayaṃ catuttho vimokkho.",
  "atk-s0517a:539_10": "Sabbaso ākāsānañcāyatanaṃ samatikkamma ‘anantaṃ viññāṇa’nti viññāṇañcāyatanaṃ upasampajja viharati,",
  "atk-s0517a:539_11": "ayaṃ pañcamo vimokkho.",
  "atk-s0517a:539_12": "Sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanaṃ upasampajja viharati,",
  "atk-s0517a:539_13": "ayaṃ chaṭṭho vimokkho.",
  "atk-s0517a:539_14": "Sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharati,",
  "atk-s0517a:539_15": "ayaṃ sattamo vimokkho.",
  "atk-s0517a:539_16": "Sabbaso nevasaññānāsaññāyatanaṃ samatikkamma saññāvedayitanirodhaṃ upasampajja viharati,",
  "atk-s0517a:539_17": "ayaṃ aṭṭhamo vimokkho”ti.",
  "atk-s0517a:540_0": "Nava anupubbanirodhāti nava anupaṭipāṭiyā nirodhā.",
  "atk-s0517a:540_1": "“Katame nava?",
  "atk-s0517a:540_2": "Paṭhamaṃ jhānaṃ samāpannassa kāmasaññā niruddhā hoti,",
  "atk-s0517a:540_3": "dutiyaṃ jhānaṃ samāpannassa vitakkavicārā niruddhā honti,",
  "atk-s0517a:540_4": "tatiyaṃ jhānaṃ samāpannassa pīti niruddhā hoti,",
  "atk-s0517a:540_5": "catutthaṃ jhānaṃ samāpannassa assāsapassāsā niruddhā honti,",
  "atk-s0517a:540_6": "ākāsānañcāyatanaṃ samāpannassa rūpasaññā niruddhā hoti,",
  "atk-s0517a:540_7": "viññāṇañcāyatanaṃ samāpannassa ākāsānañcāyatanasaññā niruddhā hoti,",
  "atk-s0517a:540_8": "ākiñcaññāyatanaṃ samāpannassa viññāṇañcāyatanasaññā niruddhā hoti,",
  "atk-s0517a:540_9": "nevasaññānāsaññāyatanaṃ samāpannassa ākiñcaññāyatanasaññā niruddhā hoti,",
  "atk-s0517a:540_10": "saññāvedayitanirodhaṃ samāpannassa saññā ca vedanā ca niruddhā hontī”ti.",
  "atk-s0517a:541_0": "Dasa asekkhā dhammāti upari sikkhitabbābhāvato na sikkhantīti asekkhā.",
  "atk-s0517a:541_1": "Atha vā tīsu sikkhāsu sikkhantīti sekkhā,",
  "atk-s0517a:541_2": "vuddhippattā sekkhāti asekkhā, arahanto.",
  "atk-s0517a:541_3": "Asekkhānaṃ ime iti asekkhā.",
  "atk-s0517a:541_4": "“Katame dasa?",
  "atk-s0517a:541_5": "Asekkhā sammādiṭṭhi,",
  "atk-s0517a:541_6": "asekkho sammāsaṅkappo,",
  "atk-s0517a:541_7": "asekkhā sammāvācā,",
  "atk-s0517a:541_8": "asekkho sammākammanto,",
  "atk-s0517a:541_9": "asekkho sammāājīvo,",
  "atk-s0517a:541_10": "asekkho sammāvāyāmo,",
  "atk-s0517a:541_11": "asekkhā sammāsati,",
  "atk-s0517a:541_12": "asekkho sammāsamādhi,",
  "atk-s0517a:541_13": "asekkhaṃ sammāñāṇaṃ,",
  "atk-s0517a:541_14": "asekkhā sammāvimuttī”ti.",
  "atk-s0517a:541_15": "Asekkhaṃ sammāñāṇanti arahattaphalapaññaṃ ṭhapetvā sesalokiyapaññā.",
  "atk-s0517a:541_16": "Sammāvimuttīti arahattaphalavimutti.",
  "atk-s0517a:541_17": "Aṭṭhakathāyaṃ pana vuttaṃ –",
  "atk-s0517a:542_0": "“Asekkhā sammādiṭṭhītiādayo sabbepi phalasampayuttadhammā eva.",
  "atk-s0517a:542_1": "Ettha ca sammādiṭṭhi sammāñāṇanti dvīsu ṭhānesu paññāva kathitā.",
  "atk-s0517a:542_2": "Sammāvimuttīti iminā pana padena vuttāvasesā phalasamāpattidhammā saṅgahitā”ti.",
  "atk-s0517a:543_0": "Sabbaṃ,",
  "atk-s0517a:543_1": "bhikkhave,",
  "atk-s0517a:543_2": "sacchikātabbantiādīsu ārammaṇasacchikiriyā veditabbā.",
  "atk-s0517a:543_3": "Rūpaṃ passanto sacchikarotītiādīsu rūpādīni lokiyāni passitabbākārena passanto tāneva rūpādīni ārammaṇasacchikiriyāya sacchikaroti,",
  "atk-s0517a:543_4": "rūpādīni vā passitabbākārena passanto tena hetunā sacchikātabbaṃ nibbānaṃ sacchikaroti.",
  "atk-s0517a:543_5": "Passantoti hi padaṃ hetuatthepi akkharacintakā icchanti.",
  "atk-s0517a:543_6": "Anaññātaññassāmītindriyādīni pana lokuttarāni paccavekkhaṇavasena passanto tāneva ārammaṇasacchikiriyāya sacchikaroti.",
  "atk-s0517a:543_7": "“Amatogadhaṃ nibbānaṃ pariyosānaṭṭhena sacchikarotī”ti idaṃ pariññeyyapahātabbasacchikātabbabhāvetabbesu sacchikātabbattā ujukameva.",
  "atk-s0517a:543_8": "Ye ye dhammā sacchikatā honti,",
  "atk-s0517a:543_9": "te te dhammā phassitā hontīti ārammaṇasacchikiriyāya sacchikatā ārammaṇaphassena phuṭṭhā honti,",
  "atk-s0517a:543_10": "paṭilābhasacchikiriyāya sacchikatā paṭilābhaphassena phuṭṭhā hontīti.",
  "atk-s0517a:544_0": "Sacchikātabbaniddesavaṇṇanā niṭṭhitā.",
  "atk-s0517a:545_0": "Hānabhāgiyacatukkaniddesavaṇṇanā",
  "atk-s0517a:546_0": "30.",
  "atk-s0517a:546_1": "Idāni yasmā hānabhāgiyāditā ekekasseva samādhissa avatthābhedena hoti,",
  "atk-s0517a:546_2": "tasmā hānabhāgiyacatukkaṃ ekatoyeva niddiṭṭhaṃ.",
  "atk-s0517a:546_3": "Tattha paṭhamassa jhānassa lābhinti paṭhamassa jhānassa lābhino.",
  "atk-s0517a:546_4": "Sāmiatthe upayogavacanaṃ.",
  "atk-s0517a:546_5": "Lābho sacchikiriyā assa atthīti lābhīti vuccati.",
  "atk-s0517a:546_6": "Kāmasahagatāti ettha sahagatasaddassa ārammaṇattho adhippeto,",
  "atk-s0517a:546_7": "vatthukāmakilesakāmārammaṇāti attho.",
  "atk-s0517a:546_8": "Saññāmanasikārāti javanasaññā ca tadāvajjanamanasikāro ca,",
  "atk-s0517a:546_9": "saññāsampayuttamanasikāropi vaṭṭati.",
  "atk-s0517a:546_10": "Samudācarantīti pavattanti.",
  "atk-s0517a:546_11": "Dhammoti paṭhamajjhānadhammo.",
  "atk-s0517a:546_12": "Jhānā parihāyanto tīhi kāraṇehi parihāyati kilesasamudācārena vā asappāyakiriyāya vā ananuyogena vā.",
  "atk-s0517a:546_13": "Kilesasamudācārena parihāyanto sīghaṃ parihāyati,",
  "atk-s0517a:546_14": "kammārāmatābhassārāmatāniddārāmatāsaṅgaṇikārāmatānuyogavasena asappāyakiriyāya parihāyanto dandhaṃ parihāyati,",
  "atk-s0517a:546_15": "gelaññapaccayavekallādinā palibodhena abhikkhaṇaṃ asamāpajjanto ananuyogena parihāyantopi dandhaṃ parihāyati.",
  "atk-s0517a:546_16": "Idha pana balavakāraṇameva dassento kilesasamudācāramevāha.",
  "atk-s0517a:546_17": "Dutiyajjhānādīhi pana parihāyanto heṭṭhimaheṭṭhimajjhānanikantisamudācārenapi parihāyati.",
  "atk-s0517a:546_18": "Kittāvatā parihīno hotīti?",
  "atk-s0517a:546_19": "Yadā na sakkoti samāpajjituṃ,",
  "atk-s0517a:546_20": "ettāvatā parihīno hotīti.",
  "atk-s0517a:546_21": "Tadanudhammatāti anupavatto dhammo anudhammo,",
  "atk-s0517a:546_22": "jhānaṃ adhikaṃ katvā pavattassa nikantidhammassetaṃ adhivacanaṃ.",
  "atk-s0517a:546_23": "Anudhammo eva anudhammatā,",
  "atk-s0517a:546_24": "tassa jhānassa anudhammatā tadanudhammatā.",
  "atk-s0517a:546_25": "Satīti nikanti.",
  "atk-s0517a:546_26": "Santiṭṭhatīti patiṭṭhāti.",
  "atk-s0517a:546_27": "Taṃ paṭhamajjhānaṃ anuvattamānā nikanti pavattatīti vuttaṃ hoti.",
  "atk-s0517a:546_28": "Avitakkasahagatāti dutiyajjhānārammaṇā.",
  "atk-s0517a:546_29": "Tañhi natthettha vitakkoti avitakkanti vuccati.",
  "atk-s0517a:546_30": "Nibbidāsahagatāti vipassanārammaṇā.",
  "atk-s0517a:546_31": "Sā hi saṅkhāresu nibbindanato nibbidāti vuccati.",
  "atk-s0517a:546_32": "“Nibbindaṃ virajjatī”ti hi vuttaṃ.",
  "atk-s0517a:546_33": "Virāgūpasaṃhitāti ariyamaggapaṭisaññuttā vipassanā.",
  "atk-s0517a:546_34": "Vipassanā hi sikhāppattā maggavuṭṭhānaṃ pāpeti.",
  "atk-s0517a:546_35": "Tasmā vipassanārammaṇā saññāmanasikārā “virāgūpasaṃhitā”ti vuccanti,",
  "atk-s0517a:546_36": "“virāgā vimuccatī”ti hi vuttaṃ.",
  "atk-s0517a:547_0": "Vitakkasahagatāti vitakkavasena paṭhamajjhānārammaṇā.",
  "atk-s0517a:547_1": "Upekkhāsukhasahagatāti tatramajjhattupekkhāya ca sukhavedanāya ca vasena tatiyajjhānārammaṇā.",
  "atk-s0517a:547_2": "Pītisukhasahagatāti pītiyā ca sukhavedanāya ca vasena dutiyajjhānārammaṇā.",
  "atk-s0517a:547_3": "Adukkhamasukhasahagatāti upekkhāvedanāvasena catutthajjhānārammaṇā.",
  "atk-s0517a:547_4": "Sā hi vedanā na dukkhā na sukhāti adukkhamasukhāti vuccati, ma-",
  "atk-s0517a:547_5": "kāro panettha padasandhivasena vutto.",
  "atk-s0517a:547_6": "Rūpasahagatāti rūpajjhānārammaṇā.",
  "atk-s0517a:547_7": "Nevasaññānāsaññāyatane ṭhitassa hānabhāgiyaṭhitibhāgiyanibbedhabhāgiyattesu vijjamānesupi visesabhāgiyattābhāvā nevasaññānāsaññāyatanaṃ na niddiṭṭhaṃ.",
  "atk-s0517a:547_8": "Sabbopi cesa lokiyo samādhi pamādavihārissa mudindriyassa hānabhāgiyo hoti,",
  "atk-s0517a:547_9": "appamādavihārissa mudindriyassa ṭhitibhāgiyo hoti,",
  "atk-s0517a:547_10": "taṇhācaritassa tikkhindriyassa visesabhāgiyo hoti,",
  "atk-s0517a:547_11": "diṭṭhicaritassa tikkhindriyassa nibbedhabhāgiyo hotīti vuccati.",
  "atk-s0517a:548_0": "Hānabhāgiyacatukkaniddesavaṇṇanā niṭṭhitā.",
  "atk-s0517a:549_0": "Lakkhaṇattikaniddesavaṇṇanā",
  "atk-s0517a:550_0": "31.",
  "atk-s0517a:550_1": "Idāni yasmā ekekopi lokiyadhammo tilakkhaṇabbhāhato,",
  "atk-s0517a:550_2": "tasmā lakkhaṇattikaṃ ekato niddiṭṭhaṃ.",
  "atk-s0517a:550_3": "Tattha aniccaṃ khayaṭṭhenāti tattha tattheva khīyanabhāvena aniccaṃ.",
  "atk-s0517a:550_4": "“Khayadhammattā,",
  "atk-s0517a:550_5": "vayadhammattā,",
  "atk-s0517a:550_6": "virāgadhammattā,",
  "atk-s0517a:550_7": "nirodhadhammattā anicca”nti eke.",
  "atk-s0517a:550_8": "Dukkhaṃ bhayaṭṭhenāti sappaṭibhayatāya dukkhaṃ.",
  "atk-s0517a:550_9": "Yañhi aniccaṃ,",
  "atk-s0517a:550_10": "taṃ bhayāvahaṃ hoti sīhopamasutte devānaṃ viya.",
  "atk-s0517a:550_11": "“Jātijarābyādhimaraṇabhayaṭṭhena dukkha”nti eke.",
  "atk-s0517a:550_12": "Anattā asārakaṭṭhenāti “attā nivāsī kārako vedako sayaṃvasī”ti evaṃ parikappitassa attasārassa abhāvena anattā.",
  "atk-s0517a:550_13": "Yañhi aniccaṃ dukkhaṃ,",
  "atk-s0517a:550_14": "taṃ attanopi aniccataṃ vā udayabbayapīḷanaṃ vā dhāretuṃ na sakkoti,",
  "atk-s0517a:550_15": "kuto tassa kārakādibhāvo.",
  "atk-s0517a:550_16": "Vuttañca “rūpañca hidaṃ,",
  "atk-s0517a:550_17": "bhikkhave,",
  "atk-s0517a:550_18": "attā abhavissa,",
  "atk-s0517a:550_19": "nayidaṃ rūpaṃ ābādhāya saṃvatteyyā”tiādi.",
  "atk-s0517a:550_20": "“Attasāraniccasāravirahitattā anattā”ti eke.",
  "atk-s0517a:551_0": "Lakkhaṇattikaniddesavaṇṇanā niṭṭhitā.",
  "atk-s0517a:552_0": "Dukkhasaccaniddesavaṇṇanā",
  "atk-s0517a:553_0": "32-33.",
  "atk-s0517a:554_0": "Ariyasaccacatukkampi tathaṭṭhena saccānaṃ ekasambandhattā ekato eva niddiṭṭhaṃ.",
  "atk-s0517a:554_1": "Tattha tatthāti tesu catūsu ariyasaccesu.",
  "atk-s0517a:554_2": "Katamanti kathetukamyatāpucchā.",
  "atk-s0517a:554_3": "Dukkhaṃ ariyasaccanti pucchitadhammanidassanaṃ.",
  "atk-s0517a:554_4": "Tattha jātipi dukkhātiādīsu jātisaddassa tāva aneke atthā paveditā. Yathāha –",
  "atk-s0517a:555_0": "“Bhavo kulaṃ nikāyo ca, sīlaṃ paññatti lakkhaṇaṃ;",
  "atk-s0517a:556_0": "Pasūti sandhi cevāti, jātiatthā paveditā”.",
  "atk-s0517a:557_0": "Tathā hissa “ekampi jātiṃ dvepi jātiyo”tiādīsu bhavo attho.",
  "atk-s0517a:557_1": "“Akkhitto anupakkuṭṭho jātivādenā”ti ettha kulaṃ. “Atthi, visākhe,",
  "atk-s0517a:557_2": "nigaṇṭhā nāma samaṇajātī”ti ettha nikāyo. “Yatohaṃ, bhagini,",
  "atk-s0517a:557_3": "ariyāya jātiyā jāto nābhijānāmī”ti ettha ariyasīlaṃ.",
  "atk-s0517a:557_4": "“Tiriyā nāma tiṇajāti nābhiyā uggantvā nabhaṃ āhacca ṭhitā ahosī”ti ettha paññatti.",
  "atk-s0517a:557_5": "“Jāti dvīhi khandhehi saṅgahitā”ti ettha saṅkhatalakkhaṇaṃ.",
  "atk-s0517a:557_6": "“Sampatijāto, ānanda,",
  "atk-s0517a:557_7": "bodhisatto”ti ettha pasūti.",
  "atk-s0517a:557_8": "“Bhavapaccayā jātī”ti ca “jātipi dukkhā”ti ca ettha pariyāyato paṭisandhikhandhā.",
  "atk-s0517a:557_9": "Nippariyāyato pana tattha tattha nibbattamānānaṃ sattānaṃ ye ye khandhā pātubhavanti,",
  "atk-s0517a:557_10": "tesaṃ tesaṃ paṭhamaṃ pātubhāvo.",
  "atk-s0517a:558_0": "Kasmā panesā jāti dukkhāti ce?",
  "atk-s0517a:558_1": "Anekesaṃ dukkhānaṃ vatthubhāvato.",
  "atk-s0517a:558_2": "Anekāni hi dukkhāni.",
  "atk-s0517a:558_3": "Seyyathidaṃ –",
  "atk-s0517a:558_4": "dukkhadukkhaṃ,",
  "atk-s0517a:558_5": "vipariṇāmadukkhaṃ,",
  "atk-s0517a:558_6": "saṅkhāradukkhaṃ,",
  "atk-s0517a:558_7": "paṭicchannadukkhaṃ,",
  "atk-s0517a:558_8": "appaṭicchannadukkhaṃ,",
  "atk-s0517a:558_9": "pariyāyadukkhaṃ,",
  "atk-s0517a:558_10": "nippariyāyadukkhanti.",
  "atk-s0517a:558_11": "Ettha kāyikacetasikā dukkhā vedanāsabhāvato ca nāmato ca dukkhattā dukkhadukkhanti vuccati.",
  "atk-s0517a:558_12": "Sukhā vedanā vipariṇāmena dukkhuppattihetuto vipariṇāmadukkhaṃ.",
  "atk-s0517a:558_13": "Upekkhāvedanā ceva avasesā ca tebhūmakasaṅkhārā udayabbayapaṭipīḷitattā saṅkhāradukkhaṃ.",
  "atk-s0517a:558_14": "Kaṇṇasūladantasūlarāgajapariḷāhadosajapariḷāhādi kāyikacetasiko ābādho pucchitvā jānitabbato upakkamassa ca apākaṭabhāvato paṭicchannadukkhaṃ.",
  "atk-s0517a:558_15": "Dvattiṃsakammakāraṇādisamuṭṭhāno ābādho apucchitvāva jānitabbato upakkamassa ca pākaṭabhāvato appaṭicchannadukkhaṃ.",
  "atk-s0517a:558_16": "Ṭhapetvā dukkhadukkhaṃ sesaṃ dukkhasaccavibhaṅge āgataṃ jātiādi sabbampi tassa tassa dukkhassa vatthubhāvato pariyāyadukkhaṃ.",
  "atk-s0517a:558_17": "Dukkhadukkhaṃ pana nippariyāyadukkhanti vuccati.",
  "atk-s0517a:559_0": "Tatrāyaṃ jāti yaṃ taṃ bālapaṇḍitasuttādīsu bhagavatāpi upamāvasena pakāsitaṃ āpāyikaṃ dukkhaṃ,",
  "atk-s0517a:559_1": "yañca sugatiyampi manussaloke gabbhokkantimūlakādibhedaṃ dukkhaṃ uppajjati,",
  "atk-s0517a:559_2": "tassa vatthubhāvato dukkhā.",
  "atk-s0517a:559_3": "Tatridaṃ gabbhokkantimūlakādibhedaṃ dukkhaṃ –",
  "atk-s0517a:559_4": "ayañhi satto mātukucchimhi nibbattamāno na uppalapadumapuṇḍarīkādīsu nibbattati,",
  "atk-s0517a:559_5": "atha kho heṭṭhā āmāsayassa upari pakkāsayassa udarapaṭalapiṭṭhikaṇṭakānaṃ vemajjhe paramasambādhe tibbandhakāre",
  "atk-s0517a:559_6": "nānākuṇapagandhaparibhāvitaparamaduggandhapavanavicarite adhimattajegucche kucchippadese pūtimacchapūtikummāsacandanikādīsu",
  "atk-s0517a:559_7": "kimi viya nibbattati.",
  "atk-s0517a:559_8": "So tattha nibbatto dasa māse mātukucchisambhavena usmanā puṭapākaṃ viya paccamāno piṭṭhapiṇḍi viya sediyamāno",
  "atk-s0517a:559_9": "samiñjanapasāraṇādivirahito adhimattaṃ dukkhaṃ paccanubhotīti.",
  "atk-s0517a:559_10": "Idaṃ tāva gabbhokkantimūlakaṃ dukkhaṃ.",
  "atk-s0517a:560_0": "Yaṃ pana so mātu sahasā upakkhalanagamananisīdanauṭṭhānaparivattanādīsu surādhuttahatthagato eḷako viya",
  "atk-s0517a:560_1": "ahituṇḍikahatthagato sappapotako viya ca ākaḍḍhanaparikaḍḍhanaodhunananiddhunanādinā upakkamena adhimattaṃ",
  "atk-s0517a:560_2": "dukkhamanubhoti,",
  "atk-s0517a:560_3": "yañca mātu sītudakapānakāle sītanarakūpapanno viya uṇhayāgubhattādiajjhoharaṇakāle aṅgāravuṭṭhisamparikiṇṇo",
  "atk-s0517a:560_4": "viya loṇambilādiajjhoharaṇakāle khārāpatacchikādikammakāraṇappatto viya adhimattaṃ dukkhamanubhoti.",
  "atk-s0517a:560_5": "Idaṃ gabbhapariharaṇamūlakaṃ dukkhaṃ.",
  "atk-s0517a:561_0": "Yaṃ panassa mūḷhagabbhāya mātuyā mittāmaccasuhajjādīhipi adassanārahe dukkhuppattiṭṭhāne chedanaphālanādīhi dukkhamanubhavati.",
  "atk-s0517a:561_1": "Idaṃ gabbhavipattimūlakaṃ dukkhaṃ.",
  "atk-s0517a:562_0": "Yaṃ vijāyamānāya mātuyā kammajehi vātehi parivattetvā narakappapātaṃ viya atibhayānakaṃ yonimaggaṃ paṭipādiyamānassa",
  "atk-s0517a:562_1": "paramasambādhena ca yonimukhena tāḷacchiggaḷena viya nikaḍḍhiyamānassa mahānāgassa narakasattassa viya",
  "atk-s0517a:562_2": "ca saṅghātapabbatehi vicuṇṇiyamānassa dukkhamuppajjati.",
  "atk-s0517a:562_3": "Idaṃ vijāyanamūlakaṃ dukkhaṃ.",
  "atk-s0517a:563_0": "Yaṃ pana jātassa taruṇavaṇasadisassa sukumārasarīrassa hatthagahaṇanhāpanadhovanacoḷaparimajjanādikāle",
  "atk-s0517a:563_1": "sūcimukhakhuradhārāvijjhanaphālanasadisaṃ dukkhamuppajjati.",
  "atk-s0517a:563_2": "Idaṃ mātukucchito bahi nikkhamanamūlakaṃ dukkhaṃ.",
  "atk-s0517a:564_0": "Yaṃ tato paraṃ pavattiyaṃ attanāva attānaṃ vadhentassa acelakavatādivasena ātāpanaparitāpanānuyogamanuyuttassa",
  "atk-s0517a:564_1": "kodhavasena abhuñjantassa ubbandhantassa ca dukkhaṃ hoti.",
  "atk-s0517a:564_2": "Idaṃ attupakkamamūlakaṃ dukkhaṃ.",
  "atk-s0517a:565_0": "Yaṃ pana parato vadhabandhanādīni anubhavantassa uppajjati.",
  "atk-s0517a:565_1": "Idaṃ parūpakkamamūlakaṃdukkhanti.",
  "atk-s0517a:565_2": "Iti imassa sabbassāpi dukkhassa ayaṃ jāti vatthumeva hoti.",
  "atk-s0517a:565_3": "Tenetaṃ vuccati –",
  "atk-s0517a:566_0": "“Jāyetha no ce narakesu satto, tatthaggidāhādikamappasayhaṃ;",
  "atk-s0517a:567_0": "Labhetha dukkhaṃ nu kuhiṃ patiṭṭhaṃ, iccāha dukkhāti munīdha jātiṃ.",
  "atk-s0517a:568_0": "“Dukkhaṃ tiracchesu kasāpatoda-",
  "atk-s0517a:569_0": "Daṇḍābhighātādibhavaṃ anekaṃ;",
  "atk-s0517a:570_0": "Yaṃ taṃ kathaṃ tattha bhaveyya jātiṃ,",
  "atk-s0517a:571_0": "Vinā tahiṃ jāti tatopi dukkhā.",
  "atk-s0517a:572_0": "“Petesu dukkhaṃ pana khuppipāsā-",
  "atk-s0517a:573_0": "Vātātapādippabhavaṃ vicittaṃ;",
  "atk-s0517a:574_0": "Yasmā ajātassa na tattha atthi,",
  "atk-s0517a:575_0": "Tasmāpi dukkhaṃ muni jātimāha.",
  "atk-s0517a:576_0": "“Tibbandhakāre ca asayhasīte,",
  "atk-s0517a:577_0": "Lokantare yaṃ asuresu dukkhaṃ;",
  "atk-s0517a:578_0": "Na taṃ bhave tattha na cassa jāti,",
  "atk-s0517a:579_0": "Yato ayaṃ jāti tatopi dukkhā.",
  "atk-s0517a:580_0": "“Yañcāpi gūthanarake viya mātugabbhe,",
  "atk-s0517a:581_0": "Satto vasaṃ ciramato bahi nikkhamañca;",
  "atk-s0517a:582_0": "Pappoti dukkhamatighoramidampi natthi,",
  "atk-s0517a:583_0": "Jātiṃ vinā itipi jāti ayañhi dukkhā.",
  "atk-s0517a:584_0": "“Kiṃ bhāsitena bahunā nanu yaṃ kuhiñci,",
  "atk-s0517a:585_0": "Atthīdha kiñcidapi dukkhamidaṃ kadāci;",
  "atk-s0517a:586_0": "Nevatthi jātivirahe yadato mahesī,",
  "atk-s0517a:587_0": "Dukkhāti sabbapaṭhamaṃ imamāha jāti”nti.",
  "atk-s0517a:588_0": "Jarāpi dukkhāti ettha duvidhā jarā saṅkhatalakkhaṇañca,",
  "atk-s0517a:588_1": "khaṇḍiccādisammato santatiyaṃ ekabhavapariyāpannakhandhapurāṇabhāvo ca.",
  "atk-s0517a:588_2": "Sā idha adhippetā.",
  "atk-s0517a:588_3": "Sā panesā dukkhā saṅkhāradukkhabhāvato ceva dukkhavatthuto ca.",
  "atk-s0517a:588_4": "Yaṃ hidaṃ aṅgapaccaṅgasithilībhāvaindriyavikāravirūpatā yobbanavināsabalūpaghātasatimativippavāsaparaparibhavādianekappaccayaṃ",
  "atk-s0517a:588_5": "kāyikacetasikaṃ dukkhamuppajjati,",
  "atk-s0517a:588_6": "jarā tassa vatthu.",
  "atk-s0517a:588_7": "Tenetaṃ vuccati –",
  "atk-s0517a:589_0": "“Aṅgānaṃ sithilībhāvā, indriyānaṃ vikārato;",
  "atk-s0517a:590_0": "Yobbanassa vināsena, balassa upaghātato.",
  "atk-s0517a:591_0": "“Vippavāsā satādīnaṃ, puttadārehi attano;",
  "atk-s0517a:592_0": "Appasādanīyato ceva, bhiyyo bālattapattiyā.",
  "atk-s0517a:593_0": "“Pappoti dukkhaṃ yaṃ macco, kāyikaṃ mānasaṃ tathā;",
  "atk-s0517a:594_0": "Sabbametaṃ jarāhetu, yasmā tasmā jarā dukhā”ti.",
  "atk-s0517a:595_0": "Jarādukkhānantaraṃ byādhidukkhe vattabbepi kāyikadukkhagahaṇeneva byādhidukkhaṃ gahitaṃ hotīti na vuttanti veditabbaṃ.",
  "atk-s0517a:596_0": "Maraṇampi dukkhanti etthāpi duvidhaṃ maraṇaṃ –",
  "atk-s0517a:596_1": "saṅkhatalakkhaṇañca,",
  "atk-s0517a:596_2": "yaṃ sandhāya vuttaṃ –",
  "atk-s0517a:596_3": "“jarāmaraṇaṃ dvīhi khandhehi saṅgahita”nti.",
  "atk-s0517a:596_4": "Ekabhavapariyāpannajīvitindriyappabandhavicchedo ca,",
  "atk-s0517a:596_5": "yaṃ sandhāya vuttaṃ –",
  "atk-s0517a:596_6": "“niccaṃ maraṇato bhaya”nti.",
  "atk-s0517a:596_7": "Taṃ idha adhippetaṃ.",
  "atk-s0517a:596_8": "Jātipaccayamaraṇaṃ upakkamamaraṇaṃ sarasamaraṇaṃ āyukkhayamaraṇaṃ puññakkhayamaraṇantipi tasseva nāmaṃ.",
  "atk-s0517a:596_9": "Puna khaṇikamaraṇaṃ sammutimaraṇaṃ samucchedamaraṇanti ayampettha bhedo veditabbo.",
  "atk-s0517a:596_10": "Pavatte rūpārūpadhammānaṃ bhedo khaṇikamaraṇaṃ nāma.",
  "atk-s0517a:596_11": "“Tisso mato,",
  "atk-s0517a:596_12": "phusso mato”ti idaṃ paramatthato sattassa abhāvā,",
  "atk-s0517a:596_13": "“sassaṃ mataṃ,",
  "atk-s0517a:596_14": "rukkho mato”ti idaṃ jīvitindriyassa abhāvā sammutimaraṇaṃ nāma.",
  "atk-s0517a:596_15": "Khīṇāsavassa appaṭisandhikā kālakiriyā samucchedamaraṇaṃ nāma.",
  "atk-s0517a:596_16": "Bāhirakaṃ sammutimaraṇaṃ ṭhapetvā itaraṃ sammutimaraṇañca samucchedamaraṇañca yathāvuttapabandhavicchedeneva saṅgahitaṃ.",
  "atk-s0517a:596_17": "Dukkhassa pana vatthubhāvato dukkhaṃ.",
  "atk-s0517a:596_18": "Tenetaṃ vuccati –",
  "atk-s0517a:597_0": "“Pāpassa pāpakammādinimittamanupassato;",
  "atk-s0517a:598_0": "Bhaddassāpasahantassa, viyogaṃ piyavatthukaṃ;",
  "atk-s0517a:599_0": "Mīyamānassa yaṃ dukkhaṃ, mānasaṃ avisesato.",
  "atk-s0517a:600_0": "“Sabbesañcāpi yaṃ sandhibandhanacchedanādikaṃ;",
  "atk-s0517a:601_0": "Vitujjamānamammānaṃ, hoti dukkhaṃ sarīrajaṃ.",
  "atk-s0517a:602_0": "“Asayhamappaṭikāraṃ, dukkhassetassidaṃ yato;",
  "atk-s0517a:603_0": "Maraṇaṃ vatthu tenetaṃ, dukkhamicceva bhāsita”nti.",
  "atk-s0517a:604_0": "Sokādīsu soko nāma ñātibyasanādīhi phuṭṭhassa antonijjhānalakkhaṇo cittasantāpo.",
  "atk-s0517a:604_1": "Dukkho pana dukkhadukkhato dukkhavatthuto ca.",
  "atk-s0517a:604_2": "Tenetaṃ vuccati –",
  "atk-s0517a:605_0": "“Sattānaṃ hadayaṃ soko, visasallaṃva tujjati;",
  "atk-s0517a:606_0": "Aggitattova nārāco, bhusaṃva dahate puna.",
  "atk-s0517a:607_0": "“Samāvahati byādhiñca, jarāmaraṇabhedanaṃ;",
  "atk-s0517a:608_0": "Dukkhampi vividhaṃ yasmā, tasmā dukkhoti vuccatī”ti.",
  "atk-s0517a:609_0": "Paridevo nāma ñātibyasanādīhi phuṭṭhassa vacīpalāpo.",
  "atk-s0517a:609_1": "Dukkho pana saṅkhāradukkhabhāvato dukkhavatthuto ca.",
  "atk-s0517a:609_2": "Tenetaṃ vuccati –",
  "atk-s0517a:610_0": "“Yaṃ sokasallavihato paridevamāno, kaṇṭhoṭṭhatālutalasosajamappasayhaṃ;",
  "atk-s0517a:611_0": "Bhiyyodhimattamadhigacchatiyeva dukkhaṃ, dukkhoti tena bhagavā paridevamāhā”ti.",
  "atk-s0517a:612_0": "Dukkhaṃ nāma kāyapīḷanalakkhaṇaṃ kāyikadukkhaṃ.",
  "atk-s0517a:612_1": "Dukkhaṃ pana dukkhadukkhato mānasadukkhāvahanato ca.",
  "atk-s0517a:612_2": "Tenetaṃ vuccati –",
  "atk-s0517a:613_0": "“Pīḷeti kāyikamidaṃ, dukkhaṃ dukkhañca mānasaṃ bhiyyo;",
  "atk-s0517a:614_0": "Janayati yasmā tasmā, dukkhanti visesato vutta”nti.",
  "atk-s0517a:615_0": "Domanassaṃ nāma cittapīḷanalakkhaṇaṃ mānasaṃ dukkhaṃ.",
  "atk-s0517a:615_1": "Dukkhaṃ pana dukkhadukkhato kāyikadukkhāvahanato ca.",
  "atk-s0517a:615_2": "Cetodukkhasamappitā hi kese pakiriya kandanti,",
  "atk-s0517a:615_3": "urāni paṭipisanti,",
  "atk-s0517a:615_4": "āvaṭṭanti,",
  "atk-s0517a:615_5": "vivaṭṭanti,",
  "atk-s0517a:615_6": "uddhaṃpādaṃ papatanti,",
  "atk-s0517a:615_7": "satthaṃ āharanti,",
  "atk-s0517a:615_8": "visaṃ khādanti,",
  "atk-s0517a:615_9": "rajjuyā ubbandhanti,",
  "atk-s0517a:615_10": "aggiṃ pavisantīti nānappakārakaṃ dukkhamanubhavanti.",
  "atk-s0517a:615_11": "Tenetaṃ vuccati –",
  "atk-s0517a:616_0": "“Pīḷeti yato cittaṃ, kāyassa ca pīḷanaṃ samāvahati;",
  "atk-s0517a:617_0": "Dukkhanti domanassaṃ, vidomanassā tato āhū”ti.",
  "atk-s0517a:618_0": "Upāyāso nāma ñātibyasanādīhi phuṭṭhassa adhimattacetodukkhappabhāvito dosoyeva.",
  "atk-s0517a:618_1": "“Saṅkhārakkhandhapariyāpanno eko dhammo”ti eke.",
  "atk-s0517a:618_2": "Dukkho pana saṅkhāradukkhabhāvato cittaparidahanato kāyavisādanato ca.",
  "atk-s0517a:618_3": "Tenetaṃ vuccati –",
  "atk-s0517a:619_0": "“Cittassa ca paridahanā, kāyassa visādanā ca adhimattaṃ;",
  "atk-s0517a:620_0": "Yaṃ dukkhamupāyāso, janeti dukkho tato vutto”ti.",
  "atk-s0517a:621_0": "Ettha ca mandagginā antobhājane pāko viya soko,",
  "atk-s0517a:621_1": "tikkhagginā paccamānassa bhājanato bahinikkhamanaṃ viya paridevo,",
  "atk-s0517a:621_2": "bahinikkhantāvasesassa nikkhamitumpi appahontassa antobhājaneyeva yāva parikkhayā pāko viya upāyāso daṭṭhabbo.",
  "atk-s0517a:622_0": "Appiyasampayogo nāma appiyehi sattasaṅkhārehi samodhānaṃ.",
  "atk-s0517a:622_1": "Dukkho pana dukkhavatthuto.",
  "atk-s0517a:622_2": "Tenetaṃ vuccati –",
  "atk-s0517a:623_0": "“Disvāva appiye dukkhaṃ, paṭhamaṃ hoti cetasi;",
  "atk-s0517a:624_0": "Tadupakkamasambhūtamatha kāye yato idha.",
  "atk-s0517a:625_0": "“Tato dukkhadvayassāpi, vatthuto so mahesinā;",
  "atk-s0517a:626_0": "Dukkho vuttoti viññeyyo, appiyehi samāgamo”ti.",
  "atk-s0517a:627_0": "Piyavippayogo nāma piyehi sattasaṅkhārehi vinābhāvo. Dukkho pana dukkhavatthuto. Tenetaṃ vuccati –",
  "atk-s0517a:628_0": "“Ñātidhanādiviyogā, sokasarasamappitā vitujjanti;",
  "atk-s0517a:629_0": "Bālā yato tatoyaṃ, dukkhoti mato piyaviyogo”ti.",
  "atk-s0517a:630_0": "Icchitālābhe alabbhaneyyavatthūsu icchāva yampicchaṃ na labhati,",
  "atk-s0517a:630_1": "tampi dukkhanti vuttā.",
  "atk-s0517a:630_2": "Yenapi dhammena alabbhaneyyaṃ vatthuṃ icchanto na labhati,",
  "atk-s0517a:630_3": "tampi alabbhaneyyavatthumhi icchanaṃ dukkhanti attho.",
  "atk-s0517a:630_4": "Dukkhaṃ pana dukkhavatthuto.",
  "atk-s0517a:630_5": "Tenetaṃ vuccati –",
  "atk-s0517a:631_0": "“Taṃ taṃ patthayamānānaṃ, tassa tassa alābhato;",
  "atk-s0517a:632_0": "Yaṃ vighātamayaṃ dukkhaṃ, sattānaṃ idha jāyati.",
  "atk-s0517a:633_0": "“Alabbhaneyyavatthūnaṃ, patthanā tassa kāraṇaṃ;",
  "atk-s0517a:634_0": "Yasmā tasmā jino dukkhaṃ, icchitālābhamabravī”ti.",
  "atk-s0517a:635_0": "Saṅkhittena pañcupādānakkhandhāti ettha pana saṅkhittenāti desanaṃ sandhāya vuttaṃ.",
  "atk-s0517a:635_1": "Dukkhañhi ettakāni dukkhasatānīti vā ettakāni dukkhasahassānīti vā saṅkhipituṃ na sakkā,",
  "atk-s0517a:635_2": "desanā pana sakkā.",
  "atk-s0517a:635_3": "Tasmā “dukkhaṃ nāma na aññaṃ kiñci,",
  "atk-s0517a:635_4": "saṃkhittena pañcupādānakkhandhā dukkhā”ti desanaṃ saṅkhipanto evamāha.",
  "atk-s0517a:635_5": "Pañcāti gaṇanaparicchedo.",
  "atk-s0517a:635_6": "Upādānakkhandhāti upādānagocarā khandhā.",
  "atk-s0517a:636_0": "Jātippabhutikaṃ dukkhaṃ, yaṃ vuttamidha tādinā;",
  "atk-s0517a:637_0": "Avuttaṃ yañca taṃ sabbaṃ, vinā etena vijjati.",
  "atk-s0517a:638_0": "Yasmā tasmā upādānakkhandhā saṅkhepato ime;",
  "atk-s0517a:639_0": "Dukkhāti vuttā dukkhanta-desakena mahesinā.",
  "atk-s0517a:640_0": "Tathā hi indhanamiva pāvako,",
  "atk-s0517a:640_1": "lakkhamiva paharaṇāni,",
  "atk-s0517a:640_2": "gorūpaṃ viya ḍaṃsamakasādayo,",
  "atk-s0517a:640_3": "khettamiva lāyakā,",
  "atk-s0517a:640_4": "gāmaṃ viya gāmaghātakā,",
  "atk-s0517a:640_5": "upādānakkhandhapañcakameva jātiādayo nānappakārehi vibādhentā tiṇalatādīni viya bhūmiyaṃ,",
  "atk-s0517a:640_6": "pupphaphalapallavāni viya rukkhesu upādānakkhandhesuyeva nibbattanti.",
  "atk-s0517a:640_7": "Upādānakkhandhānañca ādidukkhaṃ jāti,",
  "atk-s0517a:640_8": "majjhedukkhaṃ jarā,",
  "atk-s0517a:640_9": "pariyosānadukkhaṃ maraṇaṃ,",
  "atk-s0517a:640_10": "māraṇantikadukkhābhighātena pariḍayhanadukkhaṃ soko,",
  "atk-s0517a:640_11": "tadasahanato lālappanadukkhaṃ paridevo,",
  "atk-s0517a:640_12": "tato dhātukkhobhasaṅkhātaaniṭṭhaphoṭṭhabbasamāyogato kāyassa ābādhanadukkhaṃ dukkhaṃ,",
  "atk-s0517a:640_13": "tena ābādhiyamānānaṃ puthujjanānaṃ tattha paṭighuppattito cetobādhanadukkhaṃ domanassaṃ,",
  "atk-s0517a:640_14": "sokādivuddhiyā janitavisādānaṃ anutthunanadukkhaṃ upāyāso,",
  "atk-s0517a:640_15": "manorathavighātappattānaṃ icchāvighātadukkhaṃ icchitālābhoti evaṃ nānappakārato upaparikkhiyamānā upādānakkhandhāva",
  "atk-s0517a:640_16": "dukkhāti yadetaṃ ekamekaṃ dassetvā vuccamānaṃ anekehipi kappehi na sakkā anavasesato vattuṃ,",
  "atk-s0517a:640_17": "taṃ sabbampi dukkhaṃ ekajalabindumhi sakalasamuddajalarasaṃ viya yesu kesuci pañcasu upādānakkhandhesu",
  "atk-s0517a:640_18": "saṅkhipitvā dassetuṃ “saṅkhittena pañcupādānakkhandhā dukkhā”ti bhagavatā vuttameva thero avocāti.",
  "atk-s0517a:641_0": "Tattha katamā jātītiādīsu padabhājanīyesu tatthāti dukkhasaccaniddese vuttesu jātiādīsu.",
  "atk-s0517a:641_1": "Yā tesaṃ tesaṃ sattānanti saṅkhepato anekesaṃ sattānaṃ sādhāraṇaniddeso.",
  "atk-s0517a:641_2": "Yā devadattassa jāti,",
  "atk-s0517a:641_3": "yā somadattassa jātīti evañhi divasampi kathiyamāne neva sattā pariyādānaṃ gacchanti,",
  "atk-s0517a:641_4": "na sabbaṃ aparatthadīpanaṃ sijjhati,",
  "atk-s0517a:641_5": "imehi pana dvīhi padehi na koci satto apariyādinno hoti,",
  "atk-s0517a:641_6": "na kiñci aparatthadīpanaṃ na sijjhati.",
  "atk-s0517a:641_7": "Tamhi tamhīti ayaṃ gatijātivasena anekesaṃ sattanikāyānaṃ sādhāraṇaniddeso.",
  "atk-s0517a:641_8": "Sattanikāyeti sattānaṃ nikāye,",
  "atk-s0517a:641_9": "sattaghaṭāyaṃ sattasamūheti attho.",
  "atk-s0517a:641_10": "Jātīti jāyanavasena.",
  "atk-s0517a:641_11": "Idamettha sabhāvapaccattaṃ.",
  "atk-s0517a:641_12": "Sañjātīti sañjāyanavasena.",
  "atk-s0517a:641_13": "Upasaggena padaṃ vaḍḍhitaṃ.",
  "atk-s0517a:641_14": "Okkantīti okkamanavasena.",
  "atk-s0517a:641_15": "Jāyanaṭṭhena vā jāti,",
  "atk-s0517a:641_16": "sā aparipuṇṇāyatanavasena vuttā.",
  "atk-s0517a:641_17": "Sañjāyanaṭṭhena sañjāti,",
  "atk-s0517a:641_18": "sā paripuṇṇāyatanavasena vuttā.",
  "atk-s0517a:641_19": "Okkamanaṭṭhena okkanti,",
  "atk-s0517a:641_20": "sā aṇḍajajalābujavasena vuttā.",
  "atk-s0517a:641_21": "Te hi aṇḍakosaṃ vatthikosañca okkamanti,",
  "atk-s0517a:641_22": "okkamantā pavisantā viya paṭisandhiṃ gaṇhanti.",
  "atk-s0517a:641_23": "Abhinibbattanaṭṭhena abhinibbatti,",
  "atk-s0517a:641_24": "sā saṃsedajaopapātikavasena vuttā.",
  "atk-s0517a:641_25": "Te hi pākaṭā eva hutvā nibbattanti,",
  "atk-s0517a:641_26": "ayaṃ tāva sammutikathā.",
  "atk-s0517a:642_0": "Idāni khandhānaṃ pātubhāvo,",
  "atk-s0517a:642_1": "āyatanānaṃ paṭilābhoti paramatthakathā hoti.",
  "atk-s0517a:642_2": "Khandhā eva hi paramatthato pātubhavanti, na sattā.",
  "atk-s0517a:642_3": "Ettha ca khandhānanti ekavokārabhave ekassa,",
  "atk-s0517a:642_4": "catuvokārabhave catunnaṃ,",
  "atk-s0517a:642_5": "pañcavokārabhave pañcannampi gahaṇaṃ veditabbaṃ.",
  "atk-s0517a:642_6": "Pātubhāvoti uppatti.",
  "atk-s0517a:642_7": "Āyatanānanti tatra tatra uppajjamānāyatanavasena saṅgaho veditabbo.",
  "atk-s0517a:642_8": "Paṭilābhoti santatiyaṃ pātubhāvoyeva.",
  "atk-s0517a:642_9": "Pātubhavantāneva hi tāni paṭiladdhāni nāma honti.",
  "atk-s0517a:642_10": "Ayaṃ vuccati jātīti ayaṃ jāti nāma kathīyati.",
  "atk-s0517a:643_0": "Jarāniddese jarāti sabhāvapaccattaṃ.",
  "atk-s0517a:643_1": "Jīraṇatāti ākāraniddeso.",
  "atk-s0517a:643_2": "Khaṇḍiccantiādayo tayo kālātikkame kiccaniddesā,",
  "atk-s0517a:643_3": "pacchimā dve pakatiniddesā.",
  "atk-s0517a:643_4": "Ayañhi jarāti iminā padena sabhāvato dīpitā,",
  "atk-s0517a:643_5": "tenassā idaṃ sabhāvapaccattaṃ.",
  "atk-s0517a:643_6": "Jīraṇatāti iminā ākārato,",
  "atk-s0517a:643_7": "tenassāyaṃ ākāraniddeso.",
  "atk-s0517a:643_8": "Khaṇḍiccanti iminā kālātikkame dantanakhānaṃ khaṇḍitabhāvakaraṇakiccato.",
  "atk-s0517a:643_9": "Pāliccanti iminā kesalomānaṃ palitabhāvakaraṇakiccato.",
  "atk-s0517a:643_10": "Valittacatāti iminā maṃsaṃ milāpetvā tace valibhāvakaraṇakiccato dīpitā.",
  "atk-s0517a:643_11": "Tenassā ime tayo kālātikkame kiccaniddesā.",
  "atk-s0517a:643_12": "Tehi imesaṃ vikārānaṃ dassanavasena pākaṭībhūtā pākaṭajarā dassitā.",
  "atk-s0517a:643_13": "Yatheva hi udakassa vā vātassa vā aggino vā tiṇarukkhādīnaṃ sambhaggapalibhaggatāya vā jhāmatāya vā gatamaggo pākaṭo hoti,",
  "atk-s0517a:643_14": "na ca so gatamaggo tāneva udakādīni,",
  "atk-s0517a:643_15": "evameva jarāya dantādīsu khaṇḍiccādivasena gatamaggo pākaṭo cakkhuṃ ummīletvāpi gayhati,",
  "atk-s0517a:643_16": "na ca khaṇḍiccādīneva jarā.",
  "atk-s0517a:643_17": "Na hi jarā cakkhuviññeyyā hoti.",
  "atk-s0517a:644_0": "Āyuno saṃhāni indriyānaṃ paripākoti imehi pana padehi kālātikkameyeva abhibyattāya āyukkhayacakkhādiindriyaparipākasaṅkhātāya pakatiyā dīpitā,",
  "atk-s0517a:644_1": "tenassime dve pakatiniddesāti veditabbā.",
  "atk-s0517a:644_2": "Tattha yasmā jaraṃ pattassa āyu hāyati,",
  "atk-s0517a:644_3": "tasmā jarā “āyuno saṃhānī”ti phalūpacārena vuttā.",
  "atk-s0517a:644_4": "Yasmā ca daharakāle suppasannāni sukhumampi attano visayaṃ sukheneva gaṇhanasamatthāni cakkhādīni indriyāni",
  "atk-s0517a:644_5": "jaraṃ pattassa paripakkāni āluḷitāni avisadāni oḷārikampi attano visayaṃ gahetuṃ asamatthāni honti,",
  "atk-s0517a:644_6": "tasmā “indriyānaṃ paripāko”ti phalūpacāreneva vuttā.",
  "atk-s0517a:645_0": "Sā panesā evaṃ niddiṭṭhā sabbāpi jarā pākaṭā paṭicchannāti duvidhā hoti.",
  "atk-s0517a:645_1": "Tattha dantādīsu khaṇḍādibhāvadassanato rūpadhammesu jarā pākaṭajarā nāma.",
  "atk-s0517a:645_2": "Arūpadhammesu pana jarā tādisassa vikārassa adassanato paṭicchannajarā nāma.",
  "atk-s0517a:645_3": "Tatra yvāyaṃ khaṇḍādibhāvo dissati,",
  "atk-s0517a:645_4": "so tādisānaṃ dantādīnaṃ vaṇṇoyeva.",
  "atk-s0517a:645_5": "Taṃ cakkhunā disvā manodvārena cintetvā “ime dantā jarāya pahaṭā”ti jaraṃ jānāti,",
  "atk-s0517a:645_6": "udakaṭṭhāne baddhāni gosiṅgādīni oloketvā heṭṭhā udakassa atthibhāvajānanaṃ viya.",
  "atk-s0517a:645_7": "Puna ayaṃ jarā savīci avīcīti evampi duvidhā hoti.",
  "atk-s0517a:645_8": "Tattha maṇikanakarajatapavāḷacandasūriyādīnaṃ mandadasakādīsu pāṇīnaṃ viya,",
  "atk-s0517a:645_9": "pupphaphalapallavādīsu apāṇīnaṃ viya ca antarantarā vaṇṇavisesādīnaṃ dubbiññeyyattā jarā avīcijarā nāma,",
  "atk-s0517a:645_10": "nirantarajarāti attho.",
  "atk-s0517a:645_11": "Tato aññesu pana yathāvuttesu antarantarā vaṇṇavisesādīnaṃ suviññeyyattā jarā savīcijarā nāma.",
  "atk-s0517a:646_0": "Tattha savīcijarā upādiṇṇakaanupādiṇṇakavasena evaṃ veditabbā –",
  "atk-s0517a:646_1": "daharakumārakānañhi paṭhamameva khīradantā nāma uṭṭhahanti,",
  "atk-s0517a:646_2": "na te thirā.",
  "atk-s0517a:646_3": "Tesu pana patitesu puna dantā uṭṭhahanti.",
  "atk-s0517a:646_4": "Te paṭhamameva setā honti,",
  "atk-s0517a:646_5": "jarāvātena pahaṭakāle kāḷakā honti.",
  "atk-s0517a:646_6": "Kesā paṭhamameva tambā honti,",
  "atk-s0517a:646_7": "tato kāḷakā,",
  "atk-s0517a:646_8": "tato setā.",
  "atk-s0517a:646_9": "Chavi pana salohitikā hoti.",
  "atk-s0517a:646_10": "Vaḍḍhantānaṃ vaḍḍhantānaṃ odātānaṃ odātabhāvo,",
  "atk-s0517a:646_11": "kāḷakānaṃ kāḷakabhāvo paññāyati.",
  "atk-s0517a:646_12": "Jarāvātena pana pahaṭakāle valiṃ gaṇhāti.",
  "atk-s0517a:646_13": "Sabbampi sassaṃ vapitakāle setaṃ hoti,",
  "atk-s0517a:646_14": "pacchā nīlaṃ.",
  "atk-s0517a:646_15": "Jarāvātena pana pahaṭakāle paṇḍukaṃ hoti.",
  "atk-s0517a:646_16": "Ambaṅkurenāpi dīpetuṃ vaṭṭati.",
  "atk-s0517a:647_0": "Maraṇaniddese cutīti cavanavasena vuttaṃ.",
  "atk-s0517a:647_1": "Ekacatupañcakkhandhānaṃ sāmaññavacanametaṃ.",
  "atk-s0517a:647_2": "Cavanatāti bhāvavacanena lakkhaṇanidassanaṃ.",
  "atk-s0517a:647_3": "Bhedoti cutikhandhānaṃ bhaṅguppattiparidīpanaṃ.",
  "atk-s0517a:647_4": "Antaradhānanti ghaṭassa viya bhinnassa bhinnānaṃ cutikhandhānaṃ yena kenaci pariyāyena ṭhānābhāvaparidīpanaṃ.",
  "atk-s0517a:647_5": "Maccu maraṇanti maccusaṅkhātaṃ maraṇaṃ,",
  "atk-s0517a:647_6": "na khaṇikamaraṇaṃ.",
  "atk-s0517a:647_7": "Kālo nāma antako,",
  "atk-s0517a:647_8": "tassa kiriyāti kālakiriyā.",
  "atk-s0517a:647_9": "Ettāvatā ca sammutiyā maraṇaṃ dīpitaṃ.",
  "atk-s0517a:648_0": "Idāni paramatthena dīpetuṃ khandhānaṃ bhedotiādimāha.",
  "atk-s0517a:648_1": "Paramatthena hi khandhāyeva bhijjanti,",
  "atk-s0517a:648_2": "na satto nāma koci marati.",
  "atk-s0517a:648_3": "Khandhesu pana bhijjamānesu satto marati,",
  "atk-s0517a:648_4": "bhinnesu matoti vohāro hoti.",
  "atk-s0517a:648_5": "Ettha ca catuvokārapañcavokāravasena khandhānaṃ bhedo,",
  "atk-s0517a:648_6": "ekavokāravasena kaḷevarassa nikkhepo,",
  "atk-s0517a:648_7": "catuvokāravasena vā khandhānaṃ bhedo,",
  "atk-s0517a:648_8": "sesadvayavasena kaḷevarassa nikkhepo veditabbo. Kasmā?",
  "atk-s0517a:648_9": "Bhavadvayepi rūpakāyasaṅkhātassa kaḷevarassa sambhavato.",
  "atk-s0517a:648_10": "Yasmā vā cātumahārājikādīsupi khandhā bhijjanteva,",
  "atk-s0517a:648_11": "na kiñci nikkhipati,",
  "atk-s0517a:648_12": "tasmā tesaṃ vasena khandhānaṃ bhedo,",
  "atk-s0517a:648_13": "manussādīsu kaḷevarassa nikkhepo.",
  "atk-s0517a:648_14": "Ettha ca kaḷevarassa nikkhepakaraṇato maraṇaṃ “kaḷevarassa nikkhepo”ti vuttaṃ.",
  "atk-s0517a:649_0": "Jīvitindriyassupacchedoti iminā indriyabaddhasseva maraṇaṃ nāma hoti,",
  "atk-s0517a:649_1": "anindriyabaddhassa maraṇaṃ nāma natthīti dasseti.",
  "atk-s0517a:649_2": "“Sassaṃ mataṃ,",
  "atk-s0517a:649_3": "rukkho mato”ti idaṃ pana vohāramattameva,",
  "atk-s0517a:649_4": "atthato pana evarūpāni vacanāni sassādīnaṃ khayavayabhāvameva dīpenti.",
  "atk-s0517a:650_0": "Apica imāni jātijarāmaraṇāni nāma imesaṃ sattānaṃ vadhakapaccāmittā viya otāraṃ gavesantāni vicaranti.",
  "atk-s0517a:650_1": "Yathā hi purisassa tīsu paccāmittesu otārāpekkhesu vicarantesu eko vadeyya “ahaṃ asukaaraññassa nāma vaṇṇaṃ kathetvā etaṃ ādāya tattha gamissāmi,",
  "atk-s0517a:650_2": "ettha mayhaṃ dukkaraṃ natthī”ti.",
  "atk-s0517a:650_3": "Dutiyo vadeyya “ahaṃ tava etaṃ gahetvā gatakāle pothetvā dubbalaṃ karissāmi,",
  "atk-s0517a:650_4": "ettha mayhaṃ dukkaraṃ natthī”ti.",
  "atk-s0517a:650_5": "Tatiyo vadeyya “tayā etasmiṃ pothetvā dubbale kate tiṇhena asinā sīsacchedanaṃ nāma mayhaṃ bhāro hotū”ti te evaṃ vatvā tathā kareyyuṃ.",
  "atk-s0517a:650_6": "Tattha paṭhamapaccāmittassa araññavaṇṇaṃ kathetvā taṃ ādāya tattha gatakālo viya suhajjañātimaṇḍalato",
  "atk-s0517a:650_7": "nikkaḍḍhitvā yattha katthaci nibbattāpanaṃ nāma jātiyā kiccaṃ,",
  "atk-s0517a:650_8": "dutiyassa pothetvā dubbalakaraṇaṃ viya nibbattakkhandhesu nipatitvā parādhīnamañcaparāyaṇabhāvakaraṇaṃ jarāya kiccaṃ,",
  "atk-s0517a:650_9": "tatiyassa tiṇhena asinā sīsacchedanaṃ viya jīvitakkhayapāpanaṃ maraṇassa kiccanti veditabbaṃ.",
  "atk-s0517a:651_0": "Apicettha jātidukkhaṃ sādīnavamahākantārappaveso viya daṭṭhabbaṃ,",
  "atk-s0517a:651_1": "jarādukkhaṃ tattha annapānarahitassa dubbalaṃ viya,",
  "atk-s0517a:651_2": "maraṇadukkhaṃ dubbalassa iriyāpathapavattane vihataparakkamassa vāḷādīhi anayabyasanāpādanaṃ viya daṭṭhabbanti.",
  "atk-s0517a:652_0": "Sokaniddese viyasatīti byasanaṃ,",
  "atk-s0517a:652_1": "hitasukhaṃ khipati viddhaṃsetīti attho.",
  "atk-s0517a:652_2": "Ñātīnaṃ byasanaṃ ñātibyasanaṃ,",
  "atk-s0517a:652_3": "corarogabhayādīhi ñātikkhayo ñātivināsoti attho.",
  "atk-s0517a:652_4": "Tena ñātibyasanena.",
  "atk-s0517a:652_5": "Phuṭṭhassāti ajjhotthaṭassa abhibhūtassa,",
  "atk-s0517a:652_6": "samannāgatassāti attho.",
  "atk-s0517a:652_7": "Sesesupi eseva nayo.",
  "atk-s0517a:652_8": "Ayaṃ pana viseso –",
  "atk-s0517a:652_9": "bhogānaṃ byasanaṃ bhogabyasanaṃ,",
  "atk-s0517a:652_10": "rājacorādivasena bhogakkhayo bhogavināsoti attho.",
  "atk-s0517a:652_11": "Rogoyeva byasanaṃ rogabyasanaṃ.",
  "atk-s0517a:652_12": "Rogo hi ārogyaṃ viyasati vināsetīti byasanaṃ.",
  "atk-s0517a:652_13": "Sīlassa byasanaṃ sīlabyasanaṃ.",
  "atk-s0517a:652_14": "Dussīlyassetaṃ nāmaṃ.",
  "atk-s0517a:652_15": "Sammādiṭṭhiṃ vināsayamānā uppannā diṭṭhi eva byasanaṃ diṭṭhibyasanaṃ.",
  "atk-s0517a:652_16": "Ettha ca purimāni dve anipphannāni,",
  "atk-s0517a:652_17": "pacchimāni tīṇi nipphannāni tilakkhaṇabbhāhatāni.",
  "atk-s0517a:652_18": "Purimāni ca tīṇi neva kusalāni na akusalāni,",
  "atk-s0517a:652_19": "sīladiṭṭhibyasanadvayaṃ akusalaṃ.",
  "atk-s0517a:653_0": "Aññataraññatarenāti gahitesu vā yena kenaci aggahitesu vā mittāmaccabyasanādīsu yena kenaci.",
  "atk-s0517a:653_1": "Samannāgatassāti samanubandhassa aparimuccamānassa.",
  "atk-s0517a:653_2": "Aññataraññatarena dukkhadhammenāti yena kenaci sokadukkhassa uppattihetunā.",
  "atk-s0517a:653_3": "Sokoti socanakavasena soko.",
  "atk-s0517a:653_4": "Idaṃ tehi kāraṇehi uppajjanakasokassa sabhāvapaccattaṃ.",
  "atk-s0517a:653_5": "Socanāti socanākāro.",
  "atk-s0517a:653_6": "Socitattanti socitabhāvo.",
  "atk-s0517a:653_7": "Antosokoti abbhantarasoko.",
  "atk-s0517a:653_8": "Dutiyapadaṃ upasaggena vaḍḍhitaṃ.",
  "atk-s0517a:653_9": "So hi abbhantaraṃ sukkhāpento viya parisukkhāpento viya uppajjatīti “antosoko antoparisoko”ti vuccati.",
  "atk-s0517a:653_10": "Cetaso parijjhāyanāti cittassa parijjhāyanākāro.",
  "atk-s0517a:653_11": "Soko hi uppajjamāno aggi viya cittaṃ jhāpeti dahati,",
  "atk-s0517a:653_12": "“cittaṃ me jhāmaṃ,",
  "atk-s0517a:653_13": "na me kiñci paṭibhātī”ti vadāpeti.",
  "atk-s0517a:653_14": "Dukkhito mano dummano,",
  "atk-s0517a:653_15": "tassa bhāvo domanassaṃ.",
  "atk-s0517a:653_16": "Anupaviṭṭhaṭṭhena sokova sallanti sokasallaṃ.",
  "atk-s0517a:654_0": "Paridevaniddese “mayhaṃ dhītā,",
  "atk-s0517a:654_1": "mayhaṃ putto”ti evaṃ ādissa ādissa devanti rodanti etenāti ādevo.",
  "atk-s0517a:654_2": "Taṃ taṃ vaṇṇaṃ parikittetvā parikittetvā devanti etenāti paridevo.",
  "atk-s0517a:654_3": "Tato parāni dve dve padāni purimadvayasseva ākārabhāvaniddesavasena vuttāni.",
  "atk-s0517a:654_4": "Vācāti vacanaṃ.",
  "atk-s0517a:654_5": "Palāpoti tucchaṃ niratthakavacanaṃ.",
  "atk-s0517a:654_6": "Upaḍḍhabhaṇitaaññabhaṇitādivasena virūpo palāpoti vippalāpo.",
  "atk-s0517a:654_7": "Lālappoti punappunaṃ lapanaṃ.",
  "atk-s0517a:654_8": "Lālappanākāro lālappanā.",
  "atk-s0517a:654_9": "Lālappitassa bhāvo lālappitattaṃ.",
  "atk-s0517a:655_0": "Dukkhaniddese kāyanissitattā kāyikaṃ.",
  "atk-s0517a:655_1": "Amadhuraṭṭhena asātaṃ.",
  "atk-s0517a:655_2": "Kāyikapadena cetasikaasātaṃ paṭikkhipati,",
  "atk-s0517a:655_3": "asātapadena kāyikasātaṃ.",
  "atk-s0517a:655_4": "Tadeva dukkhayatīti dukkhaṃ,",
  "atk-s0517a:655_5": "yassuppajjati,",
  "atk-s0517a:655_6": "taṃ dukkhitaṃ karotīti attho.",
  "atk-s0517a:655_7": "Dukkhamattā vā dukkhaṃ.",
  "atk-s0517a:655_8": "Kāyasamphassajanti kāyasamphasse jātaṃ.",
  "atk-s0517a:655_9": "Asātaṃ dukkhaṃ vedayitanti asātaṃ vedayitaṃ na sātaṃ,",
  "atk-s0517a:655_10": "dukkhaṃ vedayitaṃ na sukhaṃ.",
  "atk-s0517a:655_11": "Parato tīṇi padāni itthiliṅgavasena vuttāni.",
  "atk-s0517a:655_12": "Asātā vedanā na sātā,",
  "atk-s0517a:655_13": "dukkhā vedanā na sukhāti ayameva panettha attho.",
  "atk-s0517a:655_14": "Yaṃ kāyikaṃ asātaṃ dukkhaṃ vedayitaṃ,",
  "atk-s0517a:655_15": "yā kāyasamphassajā asātā dukkhā vedanā,",
  "atk-s0517a:655_16": "idaṃ vuccati dukkhanti evaṃ yojanā veditabbā.",
  "atk-s0517a:656_0": "Domanassaniddese duṭṭhu manoti dummano,",
  "atk-s0517a:656_1": "hīnavedanattā vā kucchitaṃ manoti dummano,",
  "atk-s0517a:656_2": "dummanassa bhāvo domanassaṃ.",
  "atk-s0517a:656_3": "Cittanissitattā cetasikaṃ.",
  "atk-s0517a:656_4": "Cetosamphassajanti cittasamphasse jātaṃ.",
  "atk-s0517a:657_0": "Upāyāsaniddese āyāsanaṭṭhena āyāso.",
  "atk-s0517a:657_1": "Saṃsīdanavisīdanākārappavattassa cittakilamathassetaṃ nāmaṃ.",
  "atk-s0517a:657_2": "Balavaāyāso upāyāso.",
  "atk-s0517a:657_3": "Āyāsitabhāvo āyāsitattaṃ.",
  "atk-s0517a:657_4": "Upāyāsitabhāvo upāyāsitattaṃ.",
  "atk-s0517a:658_0": "Appiyasampayoganiddese idhāti imasmiṃ loke.",
  "atk-s0517a:658_1": "Yassāti ye assa.",
  "atk-s0517a:658_2": "Aniṭṭhāti apariyesitā.",
  "atk-s0517a:658_3": "Pariyesitā vā hontu apariyesitā vā,",
  "atk-s0517a:658_4": "nāmamevetaṃ amanāpārammaṇānaṃ.",
  "atk-s0517a:658_5": "Manasmiṃ na kamanti na pavisantīti akantā.",
  "atk-s0517a:658_6": "Manasmiṃ na appiyanti,",
  "atk-s0517a:658_7": "na vā manaṃ vaḍḍhentīti amanāpā.",
  "atk-s0517a:658_8": "Rūpātiādi tesaṃ sabhāvanidassanaṃ.",
  "atk-s0517a:658_9": "Anatthaṃ kāmenti icchantīti anatthakāmā.",
  "atk-s0517a:658_10": "Ahitaṃ kāmenti icchantīti ahitakāmā.",
  "atk-s0517a:658_11": "Aphāsuṃ dukkhavihāraṃ kāmenti icchantīti aphāsukāmā.",
  "atk-s0517a:658_12": "Catūhi yogehi khemaṃ nibbhayaṃ vivaṭṭaṃ na kāmenti,",
  "atk-s0517a:658_13": "sabhayaṃ vaṭṭameva nesaṃ kāmenti icchantīti ayogakkhemakāmā.",
  "atk-s0517a:658_14": "Apica saddhādīnaṃ vuddhisaṅkhātassa atthassa akāmanato,",
  "atk-s0517a:658_15": "tesaṃyeva hānisaṅkhātassa anatthassa ca kāmanato anatthakāmā.",
  "atk-s0517a:658_16": "Saddhādīnaṃyeva upāyabhūtassa hitassa akāmanato,",
  "atk-s0517a:658_17": "saddhāhāniādīnaṃ upāyabhūtassa ahitassa ca kāmanato ahitakāmā.",
  "atk-s0517a:658_18": "Phāsuvihārassa akāmanato,",
  "atk-s0517a:658_19": "aphāsuvihārassa ca kāmanato aphāsukāmā.",
  "atk-s0517a:658_20": "Yassa kassaci nibbhayassa akāmanato,",
  "atk-s0517a:658_21": "bhayassa ca kāmanato ayogakkhemakāmāti evamettha attho daṭṭhabbo.",
  "atk-s0517a:659_0": "Saṅgatīti gantvā saṃyogo.",
  "atk-s0517a:659_1": "Samāgamoti āgatehi saṃyogo.",
  "atk-s0517a:659_2": "Samodhānanti ṭhānanisajjādīsu sahabhāvo.",
  "atk-s0517a:659_3": "Missībhāvoti sabbakiccānaṃ sahakaraṇaṃ.",
  "atk-s0517a:659_4": "Ayaṃ sattavasena yojanā.",
  "atk-s0517a:659_5": "Saṅkhāravasena pana yaṃ labbhati,",
  "atk-s0517a:659_6": "taṃ gahetabbaṃ.",
  "atk-s0517a:659_7": "So pana appiyasampayogo atthato eko dhammo nāma natthi,",
  "atk-s0517a:659_8": "kevalaṃ appiyasampayuttānaṃ duvidhassāpi dukkhassa vatthubhāvato dukkhoti vutto.",
  "atk-s0517a:660_0": "Piyavippayoganiddeso vuttapaṭipakkhanayena veditabbo.",
  "atk-s0517a:660_1": "Mātā vātiādi panettha atthakāme sarūpena dassetuṃ vuttaṃ.",
  "atk-s0517a:660_2": "Tattha mamāyatīti mātā,",
  "atk-s0517a:660_3": "piyāyatīti pitā.",
  "atk-s0517a:660_4": "Bhajatīti bhātā,",
  "atk-s0517a:660_5": "tathā bhaginī.",
  "atk-s0517a:660_6": "Mettāyantīti mittā,",
  "atk-s0517a:660_7": "minanti vā sabbaguyhesu anto pakkhipantīti mittā.",
  "atk-s0517a:660_8": "Kiccakaraṇīyesu sahabhāvaṭṭhena amā hontīti amaccā.",
  "atk-s0517a:660_9": "“Ayaṃ amhākaṃ ajjhattiko”ti evaṃ jānanti,",
  "atk-s0517a:660_10": "ñāyantīti vā ñātī.",
  "atk-s0517a:660_11": "Lohitena sambandhāti sālohitā.",
  "atk-s0517a:660_12": "Pitupakkhikā ñātī,",
  "atk-s0517a:660_13": "mātupakkhikā sālohitā.",
  "atk-s0517a:660_14": "Mātāpitupakkhikā vā ñātī,",
  "atk-s0517a:660_15": "sassusasurapakkhikā sālohitā.",
  "atk-s0517a:660_16": "Ayampi piyavippayogo atthato eko dhammo nāma natthi,",
  "atk-s0517a:660_17": "kevalaṃ piyavippayuttānaṃ duvidhassāpi dukkhassa vatthubhāvato dukkhoti vutto.",
  "atk-s0517a:660_18": "Idamettha sabbaaṭṭhakathāvacanaṃ.",
  "atk-s0517a:660_19": "Saccānaṃ pana tathalakkhaṇattā sampayogavippayogavacanehi appiyapiyavatthūniyeva visesitānīti vattuṃ yujjatīti.",
  "atk-s0517a:661_0": "Icchitālābhaniddese jātidhammānanti jātisabhāvānaṃ jātipakatikānaṃ.",
  "atk-s0517a:661_1": "Icchā uppajjatīti taṇhā uppajjati.",
  "atk-s0517a:661_2": "Aho vatāti patthanā.",
  "atk-s0517a:661_3": "Assāmāti bhaveyyāma.",
  "atk-s0517a:661_4": "Na kho panetaṃ icchāya pattabbanti yaṃ etaṃ “aho vata mayaṃ na jātidhammā assāma,",
  "atk-s0517a:661_5": "na ca vata no jāti āgaccheyyā”ti evaṃ pahīnasamudayesu sādhūsu vijjamānaṃ ajātidhammattaṃ parinibbutesu ca vijjamānaṃ jātiyā anāgamanaṃ icchitaṃ,",
  "atk-s0517a:661_6": "taṃ icchantassāpi maggabhāvanāya vinā appattabbato,",
  "atk-s0517a:661_7": "anicchantassāpi ca bhāvanāya pattabbato na icchāya pattabbaṃ nāma hoti.",
  "atk-s0517a:661_8": "Idampīti etampi.",
  "atk-s0517a:661_9": "Upari sesāni upādāya apisaddo.",
  "atk-s0517a:662_0": "Upādānakkhandhaniddese seyyathidanti nipāto,",
  "atk-s0517a:662_1": "tassa te katame iti ceti attho.",
  "atk-s0517a:662_2": "Rūpameva upādānakkhandhoti rūpupādānakkhandho.",
  "atk-s0517a:662_3": "Eseva nayo sesesupi.",
  "atk-s0517a:663_0": "Dukkhasaccaniddesavaṇṇanā niṭṭhitā.",
  "atk-s0517a:664_0": "Samudayasaccaniddesavaṇṇanā",
  "atk-s0517a:665_0": "34.",
  "atk-s0517a:665_1": "Samudayasaccaniddese yāyaṃ taṇhāti yā ayaṃ taṇhā.",
  "atk-s0517a:665_2": "Ponobhavikāti punabbhavakaraṇaṃ punobhavo,",
  "atk-s0517a:665_3": "punobhavo sīlamassāti ponobhavikā.",
  "atk-s0517a:665_4": "Apica punabbhavaṃ deti,",
  "atk-s0517a:665_5": "punabbhavāya saṃvattati,",
  "atk-s0517a:665_6": "punappunaṃ bhave nibbattetīti ponobhavikā.",
  "atk-s0517a:665_7": "Sā panesā punabbhavassa dāyikāpi atthi adāyikāpi,",
  "atk-s0517a:665_8": "punabbhavāya saṃvattanikāpi atthi asaṃvattanikāpi,",
  "atk-s0517a:665_9": "dinnāya paṭisandhiyā upadhivepakkamattāpi.",
  "atk-s0517a:665_10": "Sā tippakārāpi ponobhavikāti nāmaṃ labhati.",
  "atk-s0517a:665_11": "Ponabbhavikātipi pāṭho,",
  "atk-s0517a:665_12": "soyevattho.",
  "atk-s0517a:665_13": "Abhinandanasaṅkhātena nandirāgena saha gatāti nandirāgasahagatā.",
  "atk-s0517a:665_14": "Nandirāgena saddhiṃ atthato ekattameva gatāti vuttaṃ hoti.",
  "atk-s0517a:665_15": "Tatra tatrābhinandinīti yatra yatra attabhāvo nibbattati,",
  "atk-s0517a:665_16": "tatra tatra abhinandinī.",
  "atk-s0517a:665_17": "Rūpādīsu vā ārammaṇesu tatra tatrābhinandinī,",
  "atk-s0517a:665_18": "rūpābhinandinī saddagandharasaphoṭṭhabbadhammābhinandinīti attho.",
  "atk-s0517a:665_19": "Tatra tatrābhinandītipi pāṭho,",
  "atk-s0517a:665_20": "tatra tatra abhinandayatīti attho.",
  "atk-s0517a:665_21": "Seyyathidanti nipāto,",
  "atk-s0517a:665_22": "tassa sā katamā iti ceti attho.",
  "atk-s0517a:665_23": "Kāmataṇhāti kāme taṇhā,",
  "atk-s0517a:665_24": "pañcakāmaguṇikarāgassetaṃ adhivacanaṃ.",
  "atk-s0517a:665_25": "Bhavataṇhāti bhave taṇhā.",
  "atk-s0517a:665_26": "Bhavapatthanāvasena uppannassa sassatadiṭṭhisahagatassa rāgassa rūpārūpabhavarāgassa ca jhānanikantiyā ca etaṃ adhivacanaṃ.",
  "atk-s0517a:665_27": "Vibhavataṇhāti vibhave taṇhā.",
  "atk-s0517a:665_28": "Ucchedadiṭṭhisahagatarāgassetaṃ adhivacanaṃ.",
  "atk-s0517a:666_0": "Idāni tassā taṇhāya vatthuṃ vitthārato dassetuṃ sā kho panesātiādimāha.",
  "atk-s0517a:666_1": "Tattha uppajjatīti jāyati.",
  "atk-s0517a:666_2": "Nivisatīti punappunaṃ pavattivasena patiṭṭhāti.",
  "atk-s0517a:666_3": "Uppajjamānā kattha uppajjati,",
  "atk-s0517a:666_4": "nivisamānā kattha nivisatīti sambandho.",
  "atk-s0517a:666_5": "Yaṃ loke piyarūpaṃ sātarūpanti yaṃ lokasmiṃ piyasabhāvañceva madhurasabhāvañca.",
  "atk-s0517a:666_6": "Cakkhu loketiādīsu lokasmiñhi cakkhuādīsu mamattena abhiniviṭṭhā sattā sampattiyaṃ patiṭṭhitā attano",
  "atk-s0517a:666_7": "cakkhuṃ ādāsādīsu nimittaggahaṇānusārena vippasannaṃ pañcapasādaṃ suvaṇṇavimāne ugghāṭitamaṇisīhapañjaraṃ",
  "atk-s0517a:666_8": "viya maññanti,",
  "atk-s0517a:666_9": "sotaṃ rajatapanāḷikaṃ viya pāmaṅgasuttakaṃ viya ca maññanti,",
  "atk-s0517a:666_10": "tuṅganāsāti laddhavohāraṃ ghānaṃ vaṭṭetvā ṭhapitaharitālavaṭṭiṃ viya maññanti,",
  "atk-s0517a:666_11": "jivhaṃ rattakambalapaṭalaṃ viya mudusiniddhamadhurarasadaṃ maññanti,",
  "atk-s0517a:666_12": "kāyaṃ sālalaṭṭhiṃ viya suvaṇṇatoraṇaṃ viya ca maññanti,",
  "atk-s0517a:666_13": "manaṃ aññesaṃ manena asadisaṃ uḷāraṃ maññanti,",
  "atk-s0517a:666_14": "rūpaṃ suvaṇṇakaṇikārapupphādivaṇṇaṃ viya,",
  "atk-s0517a:666_15": "saddaṃ mattakaravīkakokilamandadhamitamaṇivaṃsanigghosaṃ viya,",
  "atk-s0517a:666_16": "attanā paṭiladdhāni catusamuṭṭhānikagandhārammaṇādīni “kassaññassa evarūpāni atthī”ti maññanti,",
  "atk-s0517a:666_17": "tesaṃ evaṃ maññamānānaṃ tāni cakkhādīni piyarūpāni ceva sātarūpāni ca honti.",
  "atk-s0517a:666_18": "Atha nesaṃ tattha anuppannā ceva taṇhā uppajjati,",
  "atk-s0517a:666_19": "uppannā ca punappunaṃ pavattivasena nivisati.",
  "atk-s0517a:666_20": "Tasmā thero “cakkhu loke piyarūpaṃ sātarūpaṃ,",
  "atk-s0517a:666_21": "etthesā taṇhā uppajjamānā uppajjatī”tiādimāha.",
  "atk-s0517a:666_22": "Tattha uppajjamānāti yadā uppajjati,",
  "atk-s0517a:666_23": "tadā ettha uppajjatīti attho.",
  "atk-s0517a:667_0": "Samudayasaccaniddesavaṇṇanā niṭṭhitā.",
  "atk-s0517a:668_0": "Nirodhasaccaniddesavaṇṇanā",
  "atk-s0517a:669_0": "35.",
  "atk-s0517a:670_0": "Nirodhasaccaniddese yo tassāyeva taṇhāyāti ettha “yo tasseva dukkhassā”ti vattabbe yasmā samudayanirodheneva dukkhaṃ nirujjhati,",
  "atk-s0517a:670_1": "no aññathā. Yathāha –",
  "atk-s0517a:671_0": "“Yathāpi mūle anupaddave daḷhe, chinnopi rukkho punareva rūhati;",
  "atk-s0517a:672_0": "Evampi taṇhānusaye anūhate, nibbattatī dukkhamidaṃ punappuna”nti. ;",
  "atk-s0517a:673_0": "Tasmā taṃ dukkhanirodhaṃ dassento samudayanirodhena dassetuṃ evamāha.",
  "atk-s0517a:673_1": "Sīhasamānavuttino hi tathāgatā,",
  "atk-s0517a:673_2": "te dukkhaṃ nirodhentā dukkhanirodhañca dassentā hetumhi paṭipajjanti, na phale.",
  "atk-s0517a:673_3": "Suvānavuttino pana aññatitthiyā,",
  "atk-s0517a:673_4": "te dukkhaṃ nirodhentā dukkhanirodhañca dassentā attakilamathānuyogena ceva tasseva ca desanāya phale paṭipajjanti,",
  "atk-s0517a:673_5": "na hetumhīti.",
  "atk-s0517a:673_6": "Sīhasamānavuttitāya satthā hetumhi paṭipajjanto “yo tassāyevā”tiādimāha.",
  "atk-s0517a:673_7": "Dhammasenāpatipi satthārā vuttakkamenevāha.",
  "atk-s0517a:674_0": "Tattha tassāyeva taṇhāyāti yā sā taṇhā “ponobhavikā”ti vatvā kāmataṇhādivasena vibhattā uppattinivesanavasena ca heṭṭhā pakāsitā,",
  "atk-s0517a:674_1": "tassāyeva taṇhāya.",
  "atk-s0517a:674_2": "Asesavirāganirodhoti virāgo vuccati maggo,",
  "atk-s0517a:674_3": "“virāgā vimuccatī”ti hi vuttaṃ.",
  "atk-s0517a:674_4": "Virāgena nirodho virāganirodho,",
  "atk-s0517a:674_5": "anusayasamugghātato aseso virāganirodho asesavirāganirodho.",
  "atk-s0517a:674_6": "Atha vā virāgoti hi pahānaṃ vuccati,",
  "atk-s0517a:674_7": "tasmā aseso virāgo aseso nirodhoti evampettha yojanā daṭṭhabbā.",
  "atk-s0517a:674_8": "Atthato pana sabbāneva panetāni asesavirāganirodhotiādīni nibbānasseva vevacanāni.",
  "atk-s0517a:674_9": "Paramatthato hi dukkhanirodhaṃ ariyasaccanti nibbānaṃ vuccati.",
  "atk-s0517a:674_10": "Yasmā pana taṃ āgamma taṇhā asesā virajjati nirujjhati,",
  "atk-s0517a:674_11": "tasmā taṃ “tassāyeva taṇhāya asesavirāganirodho”ti vuccati.",
  "atk-s0517a:674_12": "Nibbānañca āgamma taṇhā cajīyati paṭinissajjīyati muccati na allīyati,",
  "atk-s0517a:674_13": "kāmaguṇālayesu cettha ekopi ālayo natthi,",
  "atk-s0517a:674_14": "tasmā nibbānaṃ cāgo paṭinissaggo mutti anālayoti vuccati.",
  "atk-s0517a:674_15": "Ekameva hi nibbānaṃ,",
  "atk-s0517a:674_16": "nāmāni panassa sabbasaṅkhatānaṃ nāmapaṭipakkhavasena anekāni honti.",
  "atk-s0517a:674_17": "Seyyathidaṃ –",
  "atk-s0517a:674_18": "asesavirāgo asesanirodho cāgo paṭinissaggo mutti anālayo rāgakkhayo dosakkhayo mohakkhayo taṇhākkhayo",
  "atk-s0517a:674_19": "anuppādo appavattaṃ animittaṃ appaṇihitaṃ anāyūhanaṃ appaṭisandhi anupapatti agati ajātaṃ ajaraṃ abyādhi",
  "atk-s0517a:674_20": "amataṃ asokaṃ aparidevaṃ anupāyāsaṃ asaṃkiliṭṭhantiādīni.",
  "atk-s0517a:675_0": "Idāni maggena chinnāya nibbānaṃ āgamma appavattippattāyapi ca taṇhāya yesu vatthūsu tassā uppatti dassitā,",
  "atk-s0517a:675_1": "tattheva abhāvaṃ dassetuṃ sā kho panesātiādimāha.",
  "atk-s0517a:675_2": "Tattha yathā puriso khette jātaṃ tittakālābuvalliṃ disvā aggato paṭṭhāya mūlaṃ pariyesitvā chindeyya,",
  "atk-s0517a:675_3": "sā anupubbena milāyitvā appaññattiṃ gaccheyya,",
  "atk-s0517a:675_4": "tato tasmiṃ khette tittakālābu niruddhā pahīnāti vucceyya,",
  "atk-s0517a:675_5": "evameva khette tittakālābu viya cakkhādīsu taṇhā.",
  "atk-s0517a:675_6": "Sā ariyamaggena mūlacchinnā nibbānaṃ āgamma appavattiṃ gacchati.",
  "atk-s0517a:675_7": "Evaṃ gatā pana tesu vatthūsu khette tittakālābu viya na paññāyati.",
  "atk-s0517a:675_8": "Yathā ca aṭavito core ānetvā nagarassa dakkhiṇadvāre ghāteyyuṃ,",
  "atk-s0517a:675_9": "tato aṭaviyaṃ corā matāti vā māritāti vā vucceyyuṃ,",
  "atk-s0517a:675_10": "evameva aṭaviyaṃ corā viya yā cakkhādīsu taṇhā,",
  "atk-s0517a:675_11": "sā dakkhiṇadvāre corā viya nibbānaṃ āgamma niruddhattā nibbāne niruddhā.",
  "atk-s0517a:675_12": "Evaṃ niruddhā pana tesu vatthūsu aṭaviyaṃ corā viya na paññāyati.",
  "atk-s0517a:675_13": "Tenassā tattheva nirodhaṃ dassento “cakkhu loke piyarūpaṃ sātarūpaṃ,",
  "atk-s0517a:675_14": "etthesā taṇhā pahīyamānā pahīyatī”tiādimāha.",
  "atk-s0517a:675_15": "Atha vā taṇhuppādavatthussa pariññātattā pariññātavatthusmiṃ puna na uppajjanato anuppādanirodhavasena taṇhuppādavatthusmiṃyeva nirujjhatīti vuccati.",
  "atk-s0517a:675_16": "Ettha ca uppajjanapaṭipakkhavasena pahīyatīti vuttaṃ,",
  "atk-s0517a:675_17": "nivisanapaṭipakkhavasena nirujjhatīti.",
  "atk-s0517a:676_0": "Nirodhasaccaniddesavaṇṇanā niṭṭhitā.",
  "atk-s0517a:677_0": "Maggasaccaniddesavaṇṇanā",
  "atk-s0517a:678_0": "36.",
  "atk-s0517a:679_0": "Maggasaccaniddese ayamevāti aññamaggapaṭikkhepanatthaṃ niyamanaṃ.",
  "atk-s0517a:679_1": "Ariyoti taṃtaṃmaggavajjhakilesehi ārakattā,",
  "atk-s0517a:679_2": "ariyabhāvakarattā,",
  "atk-s0517a:679_3": "ariyaphalapaṭilābhakarattā ca ariyo.",
  "atk-s0517a:679_4": "Aṭṭha aṅgāni assāti aṭṭhaṅgiko.",
  "atk-s0517a:679_5": "Svāyaṃ caturaṅgikā viya senā,",
  "atk-s0517a:679_6": "pañcaṅgikaṃ viya tūriyaṃ aṅgamattameva hoti,",
  "atk-s0517a:679_7": "aṅgavinimutto natthi.",
  "atk-s0517a:680_0": "Idāni aṅgamattameva maggo aṅgavinimutto natthīti dassento sammādiṭṭhi…pe…",
  "atk-s0517a:680_1": "sammāsamādhītiādimāha.",
  "atk-s0517a:680_2": "Tattha sammā dassanalakkhaṇā sammādiṭṭhi.",
  "atk-s0517a:680_3": "Sammā abhiniropanalakkhaṇo sammāsaṅkappo.",
  "atk-s0517a:680_4": "Sammā pariggahalakkhaṇā sammāvācā.",
  "atk-s0517a:680_5": "Sammā samuṭṭhāpanalakkhaṇo sammākammanto.",
  "atk-s0517a:680_6": "Sammā vodāpanalakkhaṇo sammāājīvo.",
  "atk-s0517a:680_7": "Sammā paggahalakkhaṇo sammāvāyāmo.",
  "atk-s0517a:680_8": "Sammā upaṭṭhānalakkhaṇā sammāsati.",
  "atk-s0517a:680_9": "Sammā samādhānalakkhaṇo sammāsamādhi.",
  "atk-s0517a:680_10": "Tesu ekekassa tīṇi tīṇi kiccāni honti.",
  "atk-s0517a:680_11": "Seyyathidaṃ –",
  "atk-s0517a:680_12": "sammādiṭṭhi tāva aññehipi attano paccanīkakilesehi saddhiṃ micchādiṭṭhiṃ pajahati,",
  "atk-s0517a:680_13": "nirodhañca ārammaṇaṃ karoti,",
  "atk-s0517a:680_14": "sampayuttadhamme ca passati tappaṭicchādakamohavidhamanavasena asammohato.",
  "atk-s0517a:680_15": "Sammāsaṅkappādayopi tatheva micchāsaṅkappādīni ca pajahanti,",
  "atk-s0517a:680_16": "nibbānañca ārammaṇaṃ karonti.",
  "atk-s0517a:680_17": "Visesato panettha sammāsaṅkappo sahajātadhamme sammā abhiniropeti,",
  "atk-s0517a:680_18": "sammāvācā sammā pariggaṇhāti,",
  "atk-s0517a:680_19": "sammākammanto sammā samuṭṭhāpeti,",
  "atk-s0517a:680_20": "sammāājīvo sammā vodāpeti,",
  "atk-s0517a:680_21": "sammāvāyāmo sammā paggaṇhāti,",
  "atk-s0517a:680_22": "sammāsati sammā upaṭṭhāpeti,",
  "atk-s0517a:680_23": "sammāsamādhi sammā samādahati.",
  "atk-s0517a:681_0": "Apicesā sammādiṭṭhi nāma pubbabhāge nānākkhaṇā nānārammaṇā hoti,",
  "atk-s0517a:681_1": "maggakāle ekakkhaṇā ekārammaṇā.",
  "atk-s0517a:681_2": "Kiccato pana “dukkhe ñāṇa”ntiādīni cattāri nāmāni labhati.",
  "atk-s0517a:681_3": "Sammāsaṅkappādayopi pubbabhāge nānākkhaṇā nānārammaṇā honti,",
  "atk-s0517a:681_4": "maggakāle ekakkhaṇā ekārammaṇā.",
  "atk-s0517a:681_5": "Tesu sammāsaṅkappo kiccato nekkhammasaṅkappotiādīni tīṇi nāmāni labhati.",
  "atk-s0517a:681_6": "Sammāvācādayo tayo pubbabhāge viratiyopi honti cetanāyopi,",
  "atk-s0517a:681_7": "maggakkhaṇe pana viratiyoyeva.",
  "atk-s0517a:681_8": "Sammāvāyāmo sammāsatīti idampi dvayaṃ kiccato sammappadhānasatipaṭṭhānavasena cattāri nāmāni labhati.",
  "atk-s0517a:681_9": "Sammāsamādhi pana pubbabhāgepi maggakkhaṇepi sammāsamādhiyeva.",
  "atk-s0517a:682_0": "Iti imesu aṭṭhasu dhammesu bhagavatā nibbānādhigamāya paṭipannassa yogino bahūpakārattā paṭhamaṃ sammādiṭṭhi desitā.",
  "atk-s0517a:682_1": "Ayañhi “paññāpajjoto paññāsattha”nti ca vuttā.",
  "atk-s0517a:682_2": "Tasmā etāya pubbabhāge vipassanāñāṇasaṅkhātāya sammādiṭṭhiyā avijjandhakāraṃ vidhamitvā kilesacore ghātento khemena yogāvacaro nibbānaṃ pāpuṇāti.",
  "atk-s0517a:682_3": "Tasmā paṭhamaṃ sammādiṭṭhi desitā.",
  "atk-s0517a:683_0": "Sammāsaṅkappo pana tassā bahūpakāro.",
  "atk-s0517a:683_1": "Tasmā tadanantaraṃ vutto.",
  "atk-s0517a:683_2": "Yathā hi heraññiko hatthena parivattetvā parivattetvā cakkhunā kahāpaṇaṃ olokento “ayaṃ kūṭo ayaṃ cheko”ti jānāti,",
  "atk-s0517a:683_3": "evaṃ yogāvacaropi pubbabhāge vitakkena vitakketvā vitakketvā vipassanāpaññāya olokayamāno “ime dhammā kāmāvacarā,",
  "atk-s0517a:683_4": "ime rūpāvacarādayo”ti jānāti.",
  "atk-s0517a:683_5": "Yathā vā pana purisena koṭiyaṃ gahetvā parivattetvā parivattetvā dinnaṃ mahārukkhaṃ tacchako vāsiyā tacchetvā kamme upaneti,",
  "atk-s0517a:683_6": "evaṃ vitakkena vitakketvā vitakketvā dinnadhamme yogāvacaro paññāya “ime dhammā kāmāvacarā,",
  "atk-s0517a:683_7": "ime rūpāvacarā”tiādinā nayena paricchinditvā kamme upaneti.",
  "atk-s0517a:683_8": "Tasmā sammāsaṅkappo sammādiṭṭhānantaraṃ vutto.",
  "atk-s0517a:684_0": "Svāyaṃ yathā sammādiṭṭhiyā,",
  "atk-s0517a:684_1": "evaṃ sammāvācāyapi upakārako. Yathāha –",
  "atk-s0517a:684_2": "“pubbe kho, gahapati,",
  "atk-s0517a:684_3": "vitakketvā vicāretvā pacchā vācaṃ bhindatī”ti.",
  "atk-s0517a:684_4": "Tasmā tadanantaraṃ sammāvācā vuttā.",
  "atk-s0517a:685_0": "Yasmā pana “idañcidañca karissāmā”ti paṭhamaṃ vācāya saṃvidahitvā loke kammante payojenti,",
  "atk-s0517a:685_1": "tasmā vācā kāyakammassa upakārikāti sammāvācāya anantaraṃ sammākammanto vutto.",
  "atk-s0517a:686_0": "Catubbidhaṃ pana vacīduccaritaṃ,",
  "atk-s0517a:686_1": "tividhaṃ kāyaduccaritaṃ pahāya ubhayaṃ sucaritaṃ pūrentasseva yasmā ājīvaṭṭhamakasīlaṃ pūrati,",
  "atk-s0517a:686_2": "na itarassa,",
  "atk-s0517a:686_3": "tasmā tadubhayānantaraṃ sammāājīvo vutto.",
  "atk-s0517a:687_0": "Evaṃ visuddhājīvena pana “parisuddho me ājīvo”ti ettāvatā paritosaṃ katvā suttappamattena viharituṃ na yuttaṃ,",
  "atk-s0517a:687_1": "atha kho sabbairiyāpathesu idaṃ vīriyamārabhitabbanti dassetuṃ tadanantaraṃ sammāvāyāmo vutto.",
  "atk-s0517a:688_0": "Tato āraddhavīriyenāpi kāyādīsu catūsu vatthūsu sati sūpaṭṭhitā kātabbāti dassetuṃ tadanantaraṃ sammāsati vuttā.",
  "atk-s0517a:689_0": "Yasmā pana evaṃ sūpaṭṭhitāya satiyā samādhissa upakārānupakārānaṃ dhammānaṃ gatiyo samanvesitvā pahoti ekattārammaṇe cittaṃ samādhātuṃ,",
  "atk-s0517a:689_1": "tasmā sammāsatianantaraṃ sammāsamādhi vuttoti veditabboti.",
  "atk-s0517a:690_0": "Sammādiṭṭhiniddese “dukkhe ñāṇa”ntiādinā catusaccakammaṭṭhānaṃ dassitaṃ.",
  "atk-s0517a:690_1": "Tattha purimāni dve saccāni vaṭṭaṃ,",
  "atk-s0517a:690_2": "pacchimāni dve vivaṭṭaṃ.",
  "atk-s0517a:690_3": "Tesu bhikkhuno vaṭṭe kammaṭṭhānābhiniveso hoti,",
  "atk-s0517a:690_4": "vivaṭṭe natthi abhiniveso.",
  "atk-s0517a:690_5": "Purimāni hi dve saccāni “pañcakkhandhā dukkhaṃ,",
  "atk-s0517a:690_6": "taṇhā samudayo”ti evaṃ saṅkhepena ca,",
  "atk-s0517a:690_7": "“katame pañcakkhandhā?",
  "atk-s0517a:690_8": "Rūpakkhandho”tiādinā nayena vitthārena ca ācariyasantike uggaṇhitvā vācāya punappunaṃ parivattento yogāvacaro kammaṃ karoti.",
  "atk-s0517a:690_9": "Itaresu pana dvīsu saccesu “nirodhasaccaṃ iṭṭhaṃ kantaṃ manāpaṃ,",
  "atk-s0517a:690_10": "maggasaccaṃ iṭṭhaṃ kantaṃ manāpa”nti evaṃ savaneneva kammaṃ karoti.",
  "atk-s0517a:690_11": "So evaṃ kammaṃ karonto cattāri saccāni ekapaṭivedhena paṭivijjhati,",
  "atk-s0517a:690_12": "ekābhisamayena abhisameti.",
  "atk-s0517a:690_13": "Dukkhaṃ pariññāpaṭivedhena paṭivijjhati,",
  "atk-s0517a:690_14": "samudayaṃ pahānapaṭivedhena paṭivijjhati.",
  "atk-s0517a:690_15": "Nirodhaṃ sacchikiriyāpaṭivedhena paṭivijjhati,",
  "atk-s0517a:690_16": "maggaṃ bhāvanāpaṭivedhena paṭivijjhati.",
  "atk-s0517a:690_17": "Dukkhaṃ pariññābhisamayena…pe…",
  "atk-s0517a:690_18": "maggaṃ bhāvanābhisamayena abhisameti.",
  "atk-s0517a:691_0": "Evamassa pubbabhāge dvīsu saccesu uggahaparipucchāsavanadhāraṇasammasanapaṭivedho hoti,",
  "atk-s0517a:691_1": "dvīsu savanapaṭivedhoyeva.",
  "atk-s0517a:691_2": "Aparabhāge tīsu kiccato paṭivedho hoti nirodhe ārammaṇapaṭivedho.",
  "atk-s0517a:691_3": "Tattha sabbampi paṭivedhañāṇaṃ lokuttaraṃ,",
  "atk-s0517a:691_4": "savanadhāraṇasammasanañāṇaṃ lokiyaṃ kāmāvacaraṃ.",
  "atk-s0517a:691_5": "Paccavekkhaṇā pana pattasaccassa hoti,",
  "atk-s0517a:691_6": "ayañca ādikammiko.",
  "atk-s0517a:691_7": "Tasmā sā idha na vuttā.",
  "atk-s0517a:691_8": "Imassa ca bhikkhuno pubbe pariggahato “dukkhaṃ parijānāmi,",
  "atk-s0517a:691_9": "samudayaṃ pajahāmi,",
  "atk-s0517a:691_10": "nirodhaṃ sacchikaromi,",
  "atk-s0517a:691_11": "maggaṃ bhāvemī”ti ābhogasamannāhāramanasikārapaccavekkhaṇā natthi,",
  "atk-s0517a:691_12": "pariggahato paṭṭhāya hoti.",
  "atk-s0517a:691_13": "Aparabhāge pana dukkhaṃ pariññātameva hoti…pe…",
  "atk-s0517a:691_14": "maggo bhāvitova hoti.",
  "atk-s0517a:692_0": "Tattha dve saccāni duddasattā gambhīrāni,",
  "atk-s0517a:692_1": "dve gambhīrattā duddasāni.",
  "atk-s0517a:692_2": "Dukkhasaccañhi uppattito pākaṭaṃ,",
  "atk-s0517a:692_3": "khāṇukaṇṭakappahārādīsu “aho dukkha”nti vattabbatampi āpajjati.",
  "atk-s0517a:692_4": "Samudayasaccaṃ khāditukāmatābhuñjitukāmatādivasena uppattito pākaṭaṃ.",
  "atk-s0517a:692_5": "Lakkhaṇapaṭivedhato pana ubhayampi gambhīraṃ.",
  "atk-s0517a:692_6": "Iti tāni duddasattā gambhīrāni.",
  "atk-s0517a:692_7": "Itaresaṃ pana dvinnaṃ dassanatthāya payogo bhavaggaggahaṇatthaṃ hatthapasāraṇaṃ viya,",
  "atk-s0517a:692_8": "avīciphusanatthaṃ pādapasāraṇaṃ viya,",
  "atk-s0517a:692_9": "satadhā bhinnassa vālassa koṭiyā koṭipaṭipādanaṃ viya ca hoti.",
  "atk-s0517a:692_10": "Iti tāni gambhīrattā duddasāni.",
  "atk-s0517a:692_11": "Evaṃ duddasattā gambhīresu gambhīrattā ca duddasesu catūsu saccesu uggahādivasena pubbabhāgañāṇuppattiṃ sandhāya idaṃ “dukkhe ñāṇa”ntiādi vuttaṃ.",
  "atk-s0517a:692_12": "Paṭivedhakkhaṇe pana ekameva taṃ ñāṇaṃ hoti.",
  "atk-s0517a:693_0": "Apare panāhu –",
  "atk-s0517a:693_1": "catubbidhaṃ saccesu ñāṇaṃ sutamayañāṇaṃ vavatthānañāṇaṃ sammasanañāṇaṃ abhisamayañāṇanti.",
  "atk-s0517a:693_2": "Tattha katamaṃ sutamayañāṇaṃ?",
  "atk-s0517a:693_3": "Saṃkhittena vā vitthārena vā cattāri saccāni sutvā jānāti “idaṃ dukkhaṃ,",
  "atk-s0517a:693_4": "ayaṃ samudayo,",
  "atk-s0517a:693_5": "ayaṃ nirodho,",
  "atk-s0517a:693_6": "ayaṃ maggo”ti.",
  "atk-s0517a:693_7": "Idaṃ sutamayañāṇaṃ.",
  "atk-s0517a:693_8": "Katamaṃ vavatthānañāṇaṃ?",
  "atk-s0517a:693_9": "So sutānaṃ atthaṃ upaparikkhati dhammato ca lakkhaṇato ca,",
  "atk-s0517a:693_10": "“ime dhammā imasmiṃ sacce pariyāpannā,",
  "atk-s0517a:693_11": "imassa saccassa idaṃ lakkhaṇa”nti sanniṭṭhānaṃ karoti.",
  "atk-s0517a:693_12": "Idaṃ vavatthānañāṇaṃ.",
  "atk-s0517a:693_13": "Katamaṃ sammasanañāṇaṃ?",
  "atk-s0517a:693_14": "So evaṃ yathānupubbaṃ cattāri saccāni vavatthapetvā atha dukkhameva gahetvā yāva gotrabhuñāṇaṃ aniccato dukkhato anattato sammasati.",
  "atk-s0517a:693_15": "Idaṃ sammasanañāṇaṃ.",
  "atk-s0517a:693_16": "Katamaṃ abhisamayañāṇaṃ?",
  "atk-s0517a:693_17": "Lokuttaramaggakkhaṇe ekena ñāṇena cattāri saccāni apubbaṃ acarimaṃ abhisameti “dukkhaṃ pariññābhisamayena,",
  "atk-s0517a:693_18": "samudayaṃ pahānābhisamayena,",
  "atk-s0517a:693_19": "nirodhaṃ sacchikiriyābhisamayena maggaṃ bhāvanābhisamayena abhisametī”ti.",
  "atk-s0517a:693_20": "Idaṃ abhisamayañāṇanti.",
  "atk-s0517a:694_0": "Sammāsaṅkappaniddese kāmato nissaṭoti nekkhammasaṅkappo.",
  "atk-s0517a:694_1": "Byāpādato nissaṭoti abyāpādasaṅkappo.",
  "atk-s0517a:694_2": "Vihiṃsāya nissaṭoti avihiṃsāsaṅkappo.",
  "atk-s0517a:694_3": "Tattha nekkhammavitakko kāmavitakkassa padaghātaṃ padacchedaṃ karonto uppajjati,",
  "atk-s0517a:694_4": "abyāpādavitakko byāpādavitakkassa,",
  "atk-s0517a:694_5": "avihiṃsāvitakko vihiṃsāvitakkassa.",
  "atk-s0517a:694_6": "Tathā nekkhammaabyāpādaavihiṃsāvitakkā kāmabyāpādavihiṃsāvitakkānaṃ paccanīkā hutvā uppajjanti.",
  "atk-s0517a:695_0": "Tattha yogāvacaro kāmavitakkassa padaghātanatthaṃ kāmavitakkaṃ vā sammasati aññaṃ vā pana kiñci saṅkhāraṃ.",
  "atk-s0517a:695_1": "Athassa vipassanākkhaṇe vipassanāsampayutto saṅkappo tadaṅgavasena kāmavitakkassa padaghātaṃ padacchedaṃ karonto uppajjati,",
  "atk-s0517a:695_2": "vipassanaṃ ussukkāpetvā maggaṃ pāpeti.",
  "atk-s0517a:695_3": "Athassa maggakkhaṇe maggasampayutto saṅkappo samucchedavasena kāmavitakkassa padaghātaṃ padacchedaṃ karonto uppajjati.",
  "atk-s0517a:695_4": "Byāpādavitakkassapi padaghātanatthaṃ byāpādavitakkaṃ vā aññaṃ vā saṅkhāraṃ,",
  "atk-s0517a:695_5": "vihiṃsāvitakkassa padaghātanatthaṃ vihiṃsāvitakkaṃ vā aññaṃ vā saṅkhāraṃ sammasati.",
  "atk-s0517a:695_6": "Athassa vipassanākkhaṇeti sabbaṃ purimanayeneva yojetabbaṃ.",
  "atk-s0517a:696_0": "Kāmavitakkādīnaṃ pana tiṇṇampi pāḷiyaṃ vibhattesu aṭṭhatiṃsārammaṇesu ekakammaṭṭhānampi apaccanīkaṃ nāma natthi.",
  "atk-s0517a:696_1": "Ekantato pana kāmavitakkassa tāva asubhesu paṭhamajjhānameva paccanīkaṃ,",
  "atk-s0517a:696_2": "byāpādavitakkassa mettāya tikacatukkajjhānāni,",
  "atk-s0517a:696_3": "vihiṃsaāvitakkassa karuṇāya tikacatukkajjhānāni.",
  "atk-s0517a:696_4": "Tasmā asubhaparikammaṃ katvā jhānaṃ samāpannassa samāpattikkhaṇe jhānasampayutto vitakko vikkhambhanavasena kāmavitakkassa paccanīko hutvā uppajjati,",
  "atk-s0517a:696_5": "jhānaṃ pādakaṃ katvā vipassanaṃ paṭṭhapentassa vipassanākkhaṇe vipassanāsampayutto saṅkappo tadaṅgavasena kāmavitakkassa paccanīko hutvā uppajjati,",
  "atk-s0517a:696_6": "vipassanaṃ ussukkāpetvā maggaṃ pāpentassa maggakkhaṇe maggasampayutto saṅkappo samucchedavasena kāmavitakkassa paccanīko hutvā uppajjati.",
  "atk-s0517a:696_7": "Evaṃ uppanno nekkhammasaṅkappoti vuccatīti veditabbo.",
  "atk-s0517a:697_0": "Mettāya pana parikammaṃ katvā,",
  "atk-s0517a:697_1": "karuṇāya parikammaṃ katvā jhānaṃ samāpannassāti sabbaṃ purimanayeneva yojetabbaṃ.",
  "atk-s0517a:697_2": "Evaṃ uppanno abyāpādasaṅkappoti vuccati,",
  "atk-s0517a:697_3": "avihiṃsāsaṅkappoti vuccatīti veditabbo.",
  "atk-s0517a:697_4": "Evamete nekkhammasaṅkappādayo vipassanājhānavasena uppattīnaṃ nānattā pubbabhāge nānā,",
  "atk-s0517a:697_5": "maggakkhaṇe pana imesu tīsu ṭhānesu uppannassa akusalasaṅkappassa padacchedato anuppattisādhanavasena",
  "atk-s0517a:697_6": "maggaṅgaṃ pūrayamāno ekova kusalasaṅkappo uppajjati.",
  "atk-s0517a:697_7": "Ayaṃ sammāsaṅkappo nāma.",
  "atk-s0517a:698_0": "Sammāvācāniddesepi yasmā aññeneva cittena musāvādā viramati,",
  "atk-s0517a:698_1": "aññena aññena pisuṇāvācādīhi,",
  "atk-s0517a:698_2": "tasmā catassopetā veramaṇiyo pubbabhāge nānā,",
  "atk-s0517a:698_3": "maggakkhaṇe pana micchāvācāsaṅkhātāya catubbidhāya akusaladussīlyacetanāya padacchedato anuppattisādhanavasena",
  "atk-s0517a:698_4": "maggaṅgaṃ pūrayamānā ekāva sammāvācāsaṅkhātā kusalaveramaṇi uppajjati.",
  "atk-s0517a:698_5": "Ayaṃ sammāvācā nāma.",
  "atk-s0517a:699_0": "Sammākammantaniddesepi yasmā aññeneva cittena pāṇātipātā viramati,",
  "atk-s0517a:699_1": "aññena adinnādānā,",
  "atk-s0517a:699_2": "aññena micchācārā,",
  "atk-s0517a:699_3": "tasmā tissopetā veramaṇiyo pubbabhāge nānā,",
  "atk-s0517a:699_4": "maggakkhaṇe pana micchākammantasaṅkhātāya tividhāya akusaladussīlyacetanāya padacchedato anuppattisādhanavasena",
  "atk-s0517a:699_5": "maggaṅgaṃ pūrayamānā ekāva sammākammantasaṅkhātā kusalaveramaṇi uppajjati.",
  "atk-s0517a:699_6": "Ayaṃ sammākammanto nāma.",
  "atk-s0517a:700_0": "Sammāājīvaniddese idhāti imasmiṃ sāsane.",
  "atk-s0517a:700_1": "Ariyasāvakoti ariyassa buddhassa sāvako.",
  "atk-s0517a:700_2": "Micchāājīvaṃ pahāyāti pāpakaṃ ājīvaṃ pajahitvā.",
  "atk-s0517a:700_3": "Sammāājīvenāti buddhappasatthena kusalaājīvena.",
  "atk-s0517a:700_4": "Jīvikaṃ kappetīti jīvitappavattiṃ pavatteti.",
  "atk-s0517a:700_5": "Idhāpi yasmā aññeneva cittena kāyadvāravītikkamā viramati,",
  "atk-s0517a:700_6": "aññeneva vacīdvāravītikkamā,",
  "atk-s0517a:700_7": "tasmā pubbabhāge nānākkhaṇesu uppajjati,",
  "atk-s0517a:700_8": "maggakkhaṇe pana dvīsu dvāresu sattannaṃ kammapathānaṃ vasena uppannāya micchāājīvadussīlyacetanāya padacchedato",
  "atk-s0517a:700_9": "anuppattisādhanavasena maggaṅgaṃ pūrayamānā ekāva sammāājīvasaṅkhātā kusalaveramaṇi uppajjati.",
  "atk-s0517a:700_10": "Ayaṃ sammāājīvo nāma.",
  "atk-s0517a:701_0": "Sammāvāyāmaniddese idha bhikkhūti imasmiṃ sāsane paṭipannako bhikkhu.",
  "atk-s0517a:701_1": "Anuppannānanti anibbattānaṃ.",
  "atk-s0517a:701_2": "Pāpakānanti lāmakānaṃ.",
  "atk-s0517a:701_3": "Akusalānaṃ dhammānanti akosallasambhūtānaṃ dhammānaṃ.",
  "atk-s0517a:701_4": "Anuppādāyāti na uppādanatthāya.",
  "atk-s0517a:701_5": "Chandaṃ janetīti kattukamyatāsaṅkhātaṃ kusalacchandaṃ janeti uppādeti.",
  "atk-s0517a:701_6": "Vāyamatīti payogaṃ janeti parakkamaṃ karoti.",
  "atk-s0517a:701_7": "Vīriyaṃ ārabhatīti kāyikaṃ cetasikaṃ vīriyaṃ karoti.",
  "atk-s0517a:701_8": "Cittaṃ paggaṇhātīti teneva sahajātavīriyena cittaṃ ukkhipati.",
  "atk-s0517a:701_9": "Padahatīti padhānavīriyaṃ karoti.",
  "atk-s0517a:701_10": "Paṭipāṭiyā panetāni cattāripi padāni āsevanābhāvanābahulīkammasātaccakiriyāhi yojetabbāni.",
  "atk-s0517a:702_0": "Uppannānanti anuppannānanti avattabbataṃ āpannānaṃ.",
  "atk-s0517a:702_1": "Pahānāyāti pajahanatthāya.",
  "atk-s0517a:702_2": "Anuppannānaṃ kusalānaṃ dhammānanti anibbattānaṃ kosallasambhūtānaṃ dhammānaṃ.",
  "atk-s0517a:702_3": "Uppādāyāti uppādanatthāya.",
  "atk-s0517a:702_4": "Uppannānanti nibbattānaṃ.",
  "atk-s0517a:702_5": "Ṭhitiyāti ṭhitatthāya.",
  "atk-s0517a:702_6": "Asammosāyāti anassanatthaṃ.",
  "atk-s0517a:702_7": "Bhiyyobhāvāyāti punappunaṃ bhāvāya.",
  "atk-s0517a:702_8": "Vepullāyāti vipulabhāvāya.",
  "atk-s0517a:702_9": "Bhāvanāyāti vaḍḍhiyā.",
  "atk-s0517a:702_10": "Pāripūriyāti paripūraṇatthāya.",
  "atk-s0517a:703_0": "Ete pana sammāvāyāmasaṅkhātā cattāro sammappadhānā pubbabhāge lokiyā,",
  "atk-s0517a:703_1": "maggakkhaṇe lokuttarā.",
  "atk-s0517a:703_2": "Maggakkhaṇe pana ekameva vīriyaṃ catukiccasādhanavasena cattāri nāmāni labhati.",
  "atk-s0517a:703_3": "Tattha lokiyā kassapasaṃyutte vuttanayeneva veditabbā.",
  "atk-s0517a:703_4": "Vuttañhi tattha –",
  "atk-s0517a:704_0": "“Cattārome, āvuso,",
  "atk-s0517a:704_1": "sammappadhānā;",
  "atk-s0517a:704_2": "Katame cattāro? Idhāvuso,",
  "atk-s0517a:704_3": "bhikkhu ‘anuppannā me pāpakā akusalā dhammā uppajjamānā anatthāya saṃvatteyyu’nti ātappaṃ karoti,",
  "atk-s0517a:704_4": "‘uppannā me pāpakā akusalā dhammā appahīyamānā anatthāya saṃvatteyyu’nti ātappaṃ karoti,",
  "atk-s0517a:704_5": "‘anuppannā me kusalā dhammā anuppajjamānā anatthāya saṃvatteyyu’nti ātappaṃ karoti,",
  "atk-s0517a:704_6": "‘uppannā me kusalā dhammā nirujjhamānā anatthāya saṃvatteyyu’nti ātappaṃ karotī”ti ;",
  "atk-s0517a:705_0": "Tattha ca anuppannāti asamudācāravasena vā ananubhūtārammaṇavasena vā anuppannā.",
  "atk-s0517a:705_1": "Aññathā hi anamatagge saṃsāre anuppannā pāpakā akusalā dhammā nāma natthi,",
  "atk-s0517a:705_2": "anuppannā pana uppajjamānāpi eteyeva uppajjanti,",
  "atk-s0517a:705_3": "pahīyamānāpi eteyeva pahīyanti.",
  "atk-s0517a:706_0": "Tattha ekaccassa vattaganthadhutaṅgasamādhivipassanānavakammabhavānaṃ aññataravasena kilesā na samudācaranti. Kathaṃ?",
  "atk-s0517a:706_1": "Ekacco hi vattasampanno hoti,",
  "atk-s0517a:706_2": "asīti khandhakavattāni cuddasa mahāvattāni cetiyaṅgaṇabodhiyaṅgaṇapānīyamāḷakauposathāgāraāgantukagamikavattāni",
  "atk-s0517a:706_3": "ca karontasseva kilesā okāsaṃ na labhanti.",
  "atk-s0517a:706_4": "Aparabhāge panassa vattāni vissajjetvā bhinnavattassa carato ayonisomanasikāraṃ sativossaggañca āgamma uppajjanti.",
  "atk-s0517a:706_5": "Evampi asamudācāravasena anuppannā uppajjanti nāma.",
  "atk-s0517a:707_0": "Ekacco ganthayutto hoti,",
  "atk-s0517a:707_1": "ekampi nikāyaṃ gaṇhāti dvepi tayopi cattāropi pañcapi.",
  "atk-s0517a:707_2": "Tassa tepiṭakaṃ buddhavacanaṃ atthavasena pāḷivasena anusandhivasena pubbāparavasena gaṇhantassa sajjhāyantassa",
  "atk-s0517a:707_3": "cintentassa vācentassa desentassa pakāsentassa kilesā okāsaṃ na labhanti.",
  "atk-s0517a:707_4": "Aparabhāge panassa ganthakammaṃ pahāya kusītassa carato ayonisomanasikārasativossagge āgamma uppajjanti.",
  "atk-s0517a:707_5": "Evampi asamudācāravasena anuppannā uppajjanti nāma.",
  "atk-s0517a:708_0": "Ekacco pana dhutaṅgadharo hoti,",
  "atk-s0517a:708_1": "terasa dhutaṅgaguṇe samādāya vattati,",
  "atk-s0517a:708_2": "tassa dhutaṅgaguṇe pariharantassa kilesā okāsaṃ na labhanti.",
  "atk-s0517a:708_3": "Aparabhāge panassa dhutaṅgāni vissajjetvā bāhullāya āvattassa carato ayonisomanasikārasativossagge āgamma uppajjanti.",
  "atk-s0517a:708_4": "Evampi asamudācāravasena anuppannā uppajjanti nāma.",
  "atk-s0517a:709_0": "Ekacco aṭṭhasu samāpattīsu ciṇṇavasī hoti,",
  "atk-s0517a:709_1": "tassa paṭhamajjhānādīsu āvajjanavasīādīnaṃ vasena viharantassa kilesā okāsaṃ na labhanti.",
  "atk-s0517a:709_2": "Aparabhāge panassa parihīnajjhānassa vā vissaṭṭhajjhānassa vā bhassādīsu anuyuttassa viharato ayonisomanasikārasativossagge āgamma uppajjanti.",
  "atk-s0517a:709_3": "Evampi asamudācāravasena anuppannā uppajjanti nāma.",
  "atk-s0517a:710_0": "Ekacco pana vipassako hoti,",
  "atk-s0517a:710_1": "sattasu vā anupassanāsu aṭṭhārasasu vā mahāvipassanāsu kammaṃ karonto viharati,",
  "atk-s0517a:710_2": "tassa evaṃ viharato kilesā okāsaṃ na labhanti.",
  "atk-s0517a:710_3": "Aparabhāge panassa vipassanākammaṃ pahāya kāyadaḷhībahulassa viharato ayonisomanasikārasativossagge āgamma uppajjanti.",
  "atk-s0517a:710_4": "Evampi asamudācāravasena anuppannā uppajjanti nāma.",
  "atk-s0517a:711_0": "Ekacco navakammiko hoti,",
  "atk-s0517a:711_1": "uposathāgārabhojanasālādīni karoti,",
  "atk-s0517a:711_2": "tassa tesaṃ upakaraṇāni cintentassa kilesā okāsaṃ na labhanti.",
  "atk-s0517a:711_3": "Aparabhāge panassa navakamme niṭṭhite vā vissaṭṭhe vā ayonisomanasikārasativossagge āgamma uppajjanti.",
  "atk-s0517a:711_4": "Evampi asamudācāravasena anuppannā uppajjanti nāma.",
  "atk-s0517a:712_0": "Ekacco pana brahmalokato āgato suddhasatto hoti,",
  "atk-s0517a:712_1": "tassa anāsevanāya kilesā okāsaṃ na labhanti.",
  "atk-s0517a:712_2": "Aparabhāge panassa laddhāsevanassa ayonisomanasikārasativossagge āgamma uppajjanti.",
  "atk-s0517a:712_3": "Evampi asamudācāravasena anuppannā uppajjanti nāma.",
  "atk-s0517a:712_4": "Evaṃ tāva asamudācāravasena anuppannatā veditabbā.",
  "atk-s0517a:713_0": "Kathaṃ ananubhūtārammaṇavasena?",
  "atk-s0517a:713_1": "Idhekacco ananubhūtapubbaṃ manāpikādibhedaṃ ārammaṇaṃ labhati,",
  "atk-s0517a:713_2": "tassa tattha ayonisomanasikārasativossagge āgamma rāgādayo kilesā uppajjanti.",
  "atk-s0517a:713_3": "Evaṃ ananubhūtārammaṇavasena anuppannā uppajjanti nāma.",
  "atk-s0517a:713_4": "Evaṃ anuppannānaṃ akusalānaṃ uppāde sati attano anatthaṃ passitvā tesaṃ anuppādāya satipaṭṭhānabhāvanānuyogena paṭhamaṃ sammappadhānaṃ bhāveti,",
  "atk-s0517a:713_5": "uppannesu pana tesu tesaṃ appahānato attano anatthaṃ passitvā tesaṃ pahānāya dutiyaṃ tatheva sammappadhānaṃ bhāveti.",
  "atk-s0517a:714_0": "Anuppannā kusalā dhammāti samathavipassanā ceva maggo ca.",
  "atk-s0517a:714_1": "Tesaṃ anuppāde attano anatthaṃ passitvā tesaṃ uppādanatthāya tatheva tatiyaṃ sammappadhānaṃ bhāveti.",
  "atk-s0517a:714_2": "Uppannā kusalā dhammāti samathavipassanāva.",
  "atk-s0517a:714_3": "Maggo pana sakiṃ uppajjitvā nirujjhamāno anatthāya saṃvattanako nāma natthi.",
  "atk-s0517a:714_4": "So hi phalassa paccayaṃ datvāva nirujjhati.",
  "atk-s0517a:714_5": "Tāsaṃ samathavipassanānaṃ nirodhato attano anatthaṃ passitvā tāsaṃ ṭhitiyā tatheva catutthaṃ sammappadhānaṃ bhāveti.",
  "atk-s0517a:714_6": "Lokuttaramaggakkhaṇe pana ekameva vīriyaṃ.",
  "atk-s0517a:715_0": "Ye evaṃ anuppannā uppajjeyyuṃ,",
  "atk-s0517a:715_1": "te yathā neva uppajjanti,",
  "atk-s0517a:715_2": "evaṃ tesaṃ anuppannānaṃ anuppādakiccaṃ,",
  "atk-s0517a:715_3": "uppannānañca pahānakiccaṃ sādheti.",
  "atk-s0517a:715_4": "Uppannāti cettha catubbidhaṃ uppannaṃ vattamānuppannaṃ bhūtāpagatuppannaṃ okāsakatuppannaṃ bhūmiladdhuppannanti.",
  "atk-s0517a:715_5": "Tattha sabbampi uppādajarābhaṅgasamaṅgisaṅkhātaṃ vattamānuppannaṃ nāma.",
  "atk-s0517a:715_6": "Ārammaṇarasaṃ anubhavitvā niruddhaṃ anubhūtāpagatasaṅkhātaṃ kusalākusalaṃ uppādādittayamanuppatvā niruddhaṃ",
  "atk-s0517a:715_7": "bhutvāpagatasaṅkhātaṃ sesasaṅkhatañca bhūtāpagatuppannaṃ nāma.",
  "atk-s0517a:715_8": "“Yānissa tāni pubbe katāni kammānī”ti evamādinā nayena vuttaṃ kammaṃ atītampi samānaṃ aññaṃ vipākaṃ paṭibāhitvā",
  "atk-s0517a:715_9": "attano vipākassa okāsaṃ katvā ṭhitattā tathā katokāsañca vipākaṃ anuppannampi samānaṃ evaṃ kate okāse",
  "atk-s0517a:715_10": "ekantena uppajjanato okāsakatuppannaṃ nāma.",
  "atk-s0517a:715_11": "Tāsu tāsu bhūmīsu asamūhataṃ akusalaṃ bhūmiladdhuppannaṃ nāma.",
  "atk-s0517a:716_0": "Ettha ca bhūmiyā bhūmiladdhassa ca nānattaṃ veditabbaṃ –",
  "atk-s0517a:716_1": "bhūmīti hi vipassanāya ārammaṇabhūtā tebhūmakā pañcakkhandhā.",
  "atk-s0517a:716_2": "Bhūmiladdhaṃ nāma tesu khandhesu uppattirahaṃ kilesajātaṃ.",
  "atk-s0517a:716_3": "Tena hi sā bhūmiladdhā nāma hotīti tasmā bhūmiladdhanti vuccati.",
  "atk-s0517a:716_4": "Sā ca kho na ārammaṇavasena.",
  "atk-s0517a:716_5": "Ārammaṇavasena hi sabbepi atītānāgate pariññātepi ca khīṇāsavānaṃ khandhe ārabbha kilesā uppajjanti.",
  "atk-s0517a:716_6": "Yadi ca taṃ bhūmiladdhaṃ nāma siyā,",
  "atk-s0517a:716_7": "tassa appaheyyato na koci bhavamūlaṃ pajaheyya.",
  "atk-s0517a:716_8": "Vatthuvasena pana bhūmiladdhaṃ veditabbaṃ.",
  "atk-s0517a:716_9": "Yattha yattha hi vipassanāya apariññātā khandhā uppajjanti,",
  "atk-s0517a:716_10": "tattha tattha uppādato pabhuti tesu vaṭṭamūlaṃ kilesajātaṃ anuseti.",
  "atk-s0517a:716_11": "Taṃ appahīnaṭṭhena bhūmiladdhanti veditabbaṃ.",
  "atk-s0517a:717_0": "Tattha ca yassa yesu khandhesu appahīnaṭṭhena anusayitā kilesā,",
  "atk-s0517a:717_1": "tassa te eva khandhā tesaṃ kilesānaṃ vatthu,",
  "atk-s0517a:717_2": "na aññesaṃ santakā khandhā.",
  "atk-s0517a:717_3": "Atītakkhandhesu ca appahīnānusayitānaṃ kilesānaṃ atītakkhandhāva vatthu, na itare.",
  "atk-s0517a:717_4": "Esa nayo anāgatādīsu.",
  "atk-s0517a:717_5": "Tathā kāmāvacarakkhandhesu appahīnānusayitānaṃ kilesānaṃ kāmāvacarakkhandhā eva vatthu, na itare.",
  "atk-s0517a:717_6": "Esa nayo rūpārūpāvacaresu.",
  "atk-s0517a:717_7": "Sotāpannādīsu pana yassa yassa ariyapuggalassa khandhesu taṃ taṃ vaṭṭamūlaṃ kilesajātaṃ tena tena maggena pahīnaṃ,",
  "atk-s0517a:717_8": "tassa tassa te te khandhā pahīnānaṃ tesaṃ tesaṃ vaṭṭamūlakānaṃ kilesānaṃ avatthuto bhūmīti saṅkhaṃ na labhanti.",
  "atk-s0517a:717_9": "Puthujjanassa sabbaso vaṭṭamūlakilesānaṃ appahīnattā yaṃkiñci kariyamānaṃ kammaṃ kusalamakusalaṃ vā hoti,",
  "atk-s0517a:717_10": "iccassa kammakilesapaccayāva vaṭṭaṃ vaṭṭati,",
  "atk-s0517a:717_11": "tassa tasseva taṃ vaṭṭamūlaṃ rūpakkhandheyeva,",
  "atk-s0517a:717_12": "na vedanādīsu.",
  "atk-s0517a:717_13": "Viññāṇakkhandheyeva vā,",
  "atk-s0517a:717_14": "na rūpakkhandhādīsūti na vattabbaṃ. Kasmā?",
  "atk-s0517a:717_15": "Avisesena pañcasupi khandhesu anusayitattā. Kathaṃ?",
  "atk-s0517a:717_16": "Pathavīrasādi viya rukkhe.",
  "atk-s0517a:717_17": "Yathā hi mahārukkhe pathavītalaṃ adhiṭṭhāya pathavīrasañca āporasañca nissāya tappaccayā mūlakhandhasākhāpasākhāpallavapalāsapupphaphalehi",
  "atk-s0517a:717_18": "vaḍḍhitvā nabhaṃ pūretvā yāva kappāvasānā bījaparamparāya rukkhapaveṇiṃ santānayamāne ṭhite taṃ pathavīrasādimūleyeva,",
  "atk-s0517a:717_19": "na khandhādīsu.",
  "atk-s0517a:717_20": "Phaleyeva vā,",
  "atk-s0517a:717_21": "na mūlādīsūti na vattabbaṃ. Kasmā?",
  "atk-s0517a:717_22": "Avisesena sabbesu mūlādīsu anugatattāti.",
  "atk-s0517a:717_23": "Yathā pana tasseva rukkhassa pupphaphalādīsu nibbinno koci puriso catūsu disāsu maṇḍūkakaṇṭakaṃ nāma visakaṇṭakaṃ ākoṭeyya,",
  "atk-s0517a:717_24": "atha so rukkho tena visasamphassena phuṭṭho pathavīrasaāporasānaṃ pariyādinnattā appasavadhammataṃ āgamma puna santānaṃ nibbattetuṃ na sakkuṇeyya,",
  "atk-s0517a:717_25": "evameva khandhappavattiyaṃ nibbinno kulaputto tassa purisassa catūsu disāsu rukkhe visayojanaṃ viya attano santāne catumaggabhāvanaṃ ārabhati.",
  "atk-s0517a:717_26": "Athassa so khandhasantāno tena catumaggavisasamphassena sabbaso vaṭṭamūlakilesānaṃ pariyādinnattā kiriyasabhāvamattaṃ",
  "atk-s0517a:717_27": "upagatakāyakammādisabbakammappabhedo hutvā āyatiṃ punabbhavānabhinibbattanadhammataṃ āgamma bhavantarasantānaṃ",
  "atk-s0517a:717_28": "nibbattetuṃ na sakkoti,",
  "atk-s0517a:717_29": "kevalaṃ carimaviññāṇanirodhena nirindhano viya jātavedo anupādāno parinibbāyati.",
  "atk-s0517a:717_30": "Evaṃ bhūmiyā bhūmiladdhassa ca nānattaṃ veditabbaṃ.",
  "atk-s0517a:718_0": "Aparampi catubbidhaṃ uppannaṃ samudācāruppannaṃ ārammaṇādhiggahituppannaṃ avikkhambhituppannaṃ asamūhatuppannanti.",
  "atk-s0517a:718_1": "Tattha vattamānuppannameva samudācāruppannaṃ.",
  "atk-s0517a:718_2": "Cakkhādīnaṃ pana āpāthagate ārammaṇe pubbabhāge anuppajjamānampi kilesajātaṃ ārammaṇassa adhiggahitattā",
  "atk-s0517a:718_3": "eva aparabhāge ekantena uppattito ārammaṇādhiggahituppannanti vuccati.",
  "atk-s0517a:718_4": "Samathavipassanānaṃ aññataravasena avikkhambhitaṃ kilesajātaṃ cittasantatimanārūḷhampi uppattinivārakassa hetuno abhāvā avikkhambhituppannaṃ nāma.",
  "atk-s0517a:718_5": "Samathavipassanāvasena pana vikkhambhitampi ariyamaggena asamūhatattā uppattidhammataṃ anatītattā asamūhatuppannanti vuccati.",
  "atk-s0517a:718_6": "Tividhampi cetaṃ ārammaṇādhiggahitāvikkhambhitāsamūhatuppannaṃ bhūmiladdheneva saṅgahaṃ gacchatīti veditabbaṃ.",
  "atk-s0517a:719_0": "Iccetasmiṃ vuttappabhede uppanne yadetaṃ vattamānabhūtāpagatokāsakatasamudācārasaṅkhātaṃ uppannaṃ,",
  "atk-s0517a:719_1": "taṃ amaggavajjhattā kenaci maggañāṇena pahātabbaṃ na hoti.",
  "atk-s0517a:719_2": "Yaṃ panetaṃ bhūmiladdhārammaṇādhiggahitāvikkhambhitāsamūhatasaṅkhātaṃ uppannaṃ,",
  "atk-s0517a:719_3": "tassa taṃ uppannabhāvaṃ nāsayamānaṃ yasmā taṃ taṃ lokiyalokuttarañāṇaṃ uppajjati,",
  "atk-s0517a:719_4": "tasmā taṃ sabbampi pahātabbaṃ hotīti.",
  "atk-s0517a:719_5": "Evaṃ ye maggo kilese pajahati,",
  "atk-s0517a:719_6": "te sandhāya “uppannāna”ntiādi vuttaṃ.",
  "atk-s0517a:720_0": "Atha maggakkhaṇe kathaṃ anuppannānaṃ kusalānaṃ uppādāya bhāvanā hoti,",
  "atk-s0517a:720_1": "kathañca uppannānaṃ ṭhitiyāti?",
  "atk-s0517a:720_2": "Maggappavattiyā eva.",
  "atk-s0517a:720_3": "Maggo hi pavattamāno pubbe anuppannapubbattā anuppanno nāma vuccati.",
  "atk-s0517a:720_4": "Anāgatapubbañhi ṭhānaṃ āgantvā ananubhūtapubbaṃ vā ārammaṇaṃ anubhavitvā vattāro bhavanti “anāgataṭṭhānaṃ āgatamha,",
  "atk-s0517a:720_5": "ananubhūtaṃ ārammaṇaṃ anubhavāmā”ti.",
  "atk-s0517a:720_6": "Yāvassa pavatti,",
  "atk-s0517a:720_7": "ayameva ṭhiti nāmāti ṭhitiyā bhāvetītipi vattuṃ vaṭṭati.",
  "atk-s0517a:720_8": "Evametassa bhikkhuno idaṃ lokuttaramaggakkhaṇe ekameva vīriyaṃ “anuppannānaṃ pāpakānaṃ akusalānaṃ dhammānaṃ anuppādāyā”tiādīni cattāri nāmāni labhati.",
  "atk-s0517a:720_9": "Ayaṃ lokuttaramaggakkhaṇe sammappadhānakathā.",
  "atk-s0517a:720_10": "Evamettha lokiyalokuttaramissakā sammappadhānā niddiṭṭhāti.",
  "atk-s0517a:721_0": "Sammāsatiniddese kāyeti rūpakāye.",
  "atk-s0517a:721_1": "Rūpakāyo hi idha aṅgapaccaṅgānaṃ kesādīnañca dhammānaṃ samūhaṭṭhena hatthikāyarathakāyādayo viya kāyoti adhippeto.",
  "atk-s0517a:721_2": "Yathā ca samūhaṭṭhena,",
  "atk-s0517a:721_3": "evaṃ kucchitānaṃ āyaṭṭhena.",
  "atk-s0517a:721_4": "Kucchitānañhi paramajegucchānaṃ so āyotipi kāyo.",
  "atk-s0517a:721_5": "Āyoti uppattideso.",
  "atk-s0517a:721_6": "Tatrāyaṃ vacanattho –",
  "atk-s0517a:721_7": "āyanti tatoti āyo.",
  "atk-s0517a:721_8": "Ke āyanti?",
  "atk-s0517a:721_9": "Kucchitā kesādayo.",
  "atk-s0517a:721_10": "Iti kucchitānaṃ āyoti kāyo.",
  "atk-s0517a:722_0": "Kāyānupassīti kāyaṃ anupassanasīlo,",
  "atk-s0517a:722_1": "kāyaṃ vā anupassamāno.",
  "atk-s0517a:722_2": "Kāyeti ca vatvāpi puna kāyānupassīti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ katanti veditabbaṃ.",
  "atk-s0517a:722_3": "Tena na kāye vedanānupassī cittadhammānupassī vā,",
  "atk-s0517a:722_4": "atha kho kāyānupassīyevāti kāyasaṅkhāte vatthusmiṃ kāyānupassanākārasseva dassanena asammissato vavatthānaṃ dassitaṃ hoti.",
  "atk-s0517a:722_5": "Tathā na kāye aṅgapaccaṅgavinimuttaekadhammānupassī,",
  "atk-s0517a:722_6": "nāpi kesalomādivinimuttaitthipurisānupassī.",
  "atk-s0517a:722_7": "Yopi cettha kesalomādiko bhūtupādāyasamūhasaṅkhāto kāyo,",
  "atk-s0517a:722_8": "tatthāpi na bhūtupādāyavinimuttaekadhammānupassī,",
  "atk-s0517a:722_9": "atha kho rathasambhārānupassako viya aṅgapaccaṅgasamūhānupassī,",
  "atk-s0517a:722_10": "nagarāvayavānupassako viya kesalomādisamūhānupassī,",
  "atk-s0517a:722_11": "kadalikkhandhapattavaṭṭivinibhujjako viya rittamuṭṭhiviniveṭhako viya ca bhūtupādāyasamūhānupassīyevāti",
  "atk-s0517a:722_12": "samūhavaseneva kāyasaṅkhātassa vatthuno nānappakārato dassanena ghanavinibbhogo dassito hoti.",
  "atk-s0517a:722_13": "Na hettha yathāvuttasamūhavinimutto kāyo vā itthī vā puriso vā añño vā koci dhammo dissati,",
  "atk-s0517a:722_14": "yathāvuttadhammasamūhamatteyeva pana tathā tathā sattā micchābhinivesaṃ karonti.",
  "atk-s0517a:722_15": "Tenāhu porāṇā –",
  "atk-s0517a:723_0": "“Yaṃ passati na taṃ diṭṭhaṃ, yaṃ diṭṭhaṃ taṃ na passati;",
  "atk-s0517a:724_0": "Apassaṃ bajjhate mūḷho, bajjhamāno na muccatī”ti.",
  "atk-s0517a:725_0": "Ghanavinibbhogādidassanatthanti vuttaṃ.",
  "atk-s0517a:725_1": "Ādisaddena cettha ayampi attho veditabbo –",
  "atk-s0517a:725_2": "ayañhi etasmiṃ kāye kāyānupassīyeva,",
  "atk-s0517a:725_3": "na aññadhammānupassī.",
  "atk-s0517a:725_4": "Kiṃ vuttaṃ hoti?",
  "atk-s0517a:725_5": "Yathā anudakabhūtāyapi marīciyā udakānupassino honti,",
  "atk-s0517a:725_6": "na evaṃ aniccadukkhānattāsubhabhūteyeva imasmiṃ kāye niccasukhattasubhabhāvānupassī,",
  "atk-s0517a:725_7": "atha kho kāyānupassī",
  "atk-s0517a:726_0": "Aniccadukkhānattāsubhākārasamūhānupassīyevāti vuttaṃ hoti.",
  "atk-s0517a:726_1": "Atha vā yvāyaṃ mahāsatipaṭṭhāne “idha,",
  "atk-s0517a:726_2": "bhikkhave,",
  "atk-s0517a:726_3": "bhikkhu araññagato vā rukkhamūlagato vā…pe…",
  "atk-s0517a:726_4": "so satova assasatī”tiādinā nayena assāsapassāsādi cuṇṇakajātaaṭṭhikapariyosāno kāyo vutto,",
  "atk-s0517a:726_5": "yo ca parato satipaṭṭhānakathāyaṃ “idhekacco pathavīkāyaṃ aniccato anupassati, āpokāyaṃ,",
  "atk-s0517a:726_6": "tejokāyaṃ,",
  "atk-s0517a:726_7": "vāyokāyaṃ,",
  "atk-s0517a:726_8": "kesakāyaṃ,",
  "atk-s0517a:726_9": "lomakāyaṃ,",
  "atk-s0517a:726_10": "chavikāyaṃ,",
  "atk-s0517a:726_11": "cammakāyaṃ,",
  "atk-s0517a:726_12": "maṃsakāyaṃ,",
  "atk-s0517a:726_13": "ruhirakāyaṃ,",
  "atk-s0517a:726_14": "nhārukāyaṃ,",
  "atk-s0517a:726_15": "aṭṭhikāyaṃ,",
  "atk-s0517a:726_16": "aṭṭhimiñjakāya”nti kāyo vutto,",
  "atk-s0517a:726_17": "tassa sabbassa imasmiṃyeva kāye anupassanato kāye kāyānupassīti evampi attho daṭṭhabbo.",
  "atk-s0517a:727_0": "Atha vā kāye ahanti vā mamanti vā evaṃ gahetabbassa kassaci ananupassanato tassa tasseva pana kesalomādikassa",
  "atk-s0517a:727_1": "nānādhammasamūhassa anupassanato kāye kesādidhammasamūhasaṅkhātakāyānupassīti evamattho daṭṭhabbo.",
  "atk-s0517a:727_2": "Apica “imasmiṃ kāye aniccato anupassati,",
  "atk-s0517a:727_3": "no niccato”tiādinā anukkamena parato āgatanayassa sabbasseva aniccalakkhaṇādino ākārasamūhasaṅkhātassa",
  "atk-s0517a:727_4": "kāyassa anupassanatopi kāye kāyānupassīti evampi attho daṭṭhabbo.",
  "atk-s0517a:727_5": "Ayaṃ pana catusatipaṭṭhānasādhāraṇo attho.",
  "atk-s0517a:728_0": "Kāye kāyānupassīti assāsapassāsakāyādike bahudhā vutte kāye ekekakāyānupassī.",
  "atk-s0517a:728_1": "Viharatīti catūsu iriyāpathavihāresu aññataravihārasamāyogaparidīpanametaṃ,",
  "atk-s0517a:728_2": "ekaṃ iriyāpathabādhanaṃ aññena iriyāpathena vicchinditvā apatamānaṃ attānaṃ harati pavattetīti attho.",
  "atk-s0517a:728_3": "Ātāpīti kāyapariggāhakavīriyasamāyogaparidīpanametaṃ.",
  "atk-s0517a:728_4": "So hi yasmā tasmiṃ samaye yaṃ taṃ vīriyaṃ tīsu bhavesu kilesānaṃ ātāpanato ātāpoti vuccati,",
  "atk-s0517a:728_5": "tena samannāgato hoti,",
  "atk-s0517a:728_6": "tasmā “ātāpī”ti vuccati.",
  "atk-s0517a:728_7": "Sampajānoti kāyapariggāhakena sampajaññasaṅkhātena ñāṇena samannāgato.",
  "atk-s0517a:728_8": "Satimāti kāyapariggāhikāya satiyā samannāgato.",
  "atk-s0517a:728_9": "Ayaṃ pana yasmā satiyā ārammaṇaṃ pariggahetvā paññāya anupassati.",
  "atk-s0517a:728_10": "Na hi sativirahitassa anupassanā nāma atthi.",
  "atk-s0517a:728_11": "Tenevāha –",
  "atk-s0517a:728_12": "“satiñca khvāhaṃ,",
  "atk-s0517a:728_13": "bhikkhave,",
  "atk-s0517a:728_14": "sabbatthikaṃ vadāmī”ti.",
  "atk-s0517a:728_15": "Tasmā ettha “kāye kāyānupassī viharatī”ti ettāvatā kāyānupassanāsatipaṭṭhānakammaṭṭhānaṃ vuttaṃ hoti.",
  "atk-s0517a:728_16": "Atha vā yasmā anātāpino antosaṅkhepo antarāyakaro hoti,",
  "atk-s0517a:728_17": "asampajāno upāyapariggahe anupāyaparivajjane ca sammuyhati,",
  "atk-s0517a:728_18": "muṭṭhassati upāyāpariccāge anupāyāpariggahe ca asamattho hoti,",
  "atk-s0517a:728_19": "tenassa taṃ kammaṭṭhānaṃ na sampajjati,",
  "atk-s0517a:728_20": "tasmā yesaṃ dhammānaṃ ānubhāvena taṃ sampajjati,",
  "atk-s0517a:728_21": "tesaṃ dassanatthaṃ “ātāpī sampajāno satimā”ti idaṃ vuttanti veditabbaṃ.",
  "atk-s0517a:729_0": "Iti kāyānupassanāsatipaṭṭhānaṃ sampayogaṅgañca dassetvā idāni pahānaṅgaṃ dassetuṃ vineyya loke abhijjhādomanassanti vuttaṃ.",
  "atk-s0517a:729_1": "Tattha vineyyāti tadaṅgavinayena vā vikkhambhanavinayena vā vinayitvā.",
  "atk-s0517a:729_2": "Loketi yvāyaṃ kāyo pubbe pariggahito,",
  "atk-s0517a:729_3": "sveva idha lujjanapalujjanaṭṭhena loko nāma.",
  "atk-s0517a:729_4": "Tasmiṃ loke abhijjhaṃ domanassañca pajahitvāti attho.",
  "atk-s0517a:729_5": "Yasmā panassa na kāyamatteyeva abhijjhādomanassaṃ pahīyati,",
  "atk-s0517a:729_6": "vedanādīsupi pahīyatiyeva,",
  "atk-s0517a:729_7": "tasmā “pañcapi upādānakkhandhā loko”ti vibhaṅge vuttaṃ.",
  "atk-s0517a:729_8": "Lokasaṅkhātattāyeva tesaṃ dhammānaṃ atthuddhāravasenetaṃ vuttanti veditabbaṃ.",
  "atk-s0517a:729_9": "Yaṃ panāha –",
  "atk-s0517a:729_10": "“tattha katamo loko,",
  "atk-s0517a:729_11": "sveva kāyo loko”ti ayamevettha attho.",
  "atk-s0517a:729_12": "Abhijjhādomanassanti ca samāsetvā vuttaṃ.",
  "atk-s0517a:729_13": "Saṃyuttaṅguttarapāṭhantaresu pana visuṃ katvā paṭhanti.",
  "atk-s0517a:729_14": "Sā pana abhijjhāyanti patthayanti etāya,",
  "atk-s0517a:729_15": "sayaṃ vā abhijjhāyati,",
  "atk-s0517a:729_16": "abhijjhāyanamattameva vā esāti abhijjhā.",
  "atk-s0517a:729_17": "Yasmā panettha abhijjhāgahaṇena kāmacchando,",
  "atk-s0517a:729_18": "domanassagahaṇena byāpādo saṅgahaṃ gacchati,",
  "atk-s0517a:729_19": "tasmā nīvaraṇapariyāpannabalavadhammadvayadassanena nīvaraṇappahānaṃ vuttaṃ hotīti veditabbaṃ.",
  "atk-s0517a:730_0": "Visesena panettha abhijjhāvinayena kāyasampattimūlakassa anurodhassa,",
  "atk-s0517a:730_1": "domanassavinayena kāyavipattimūlakassa virodhassa,",
  "atk-s0517a:730_2": "abhijjhāvinayena ca kāye abhiratiyā,",
  "atk-s0517a:730_3": "domanassavinayena kāyabhāvanāya anabhiratiyā,",
  "atk-s0517a:730_4": "abhijjhāvinayena kāye abhūtānaṃ subhasukhabhāvādīnaṃ pakkhepassa,",
  "atk-s0517a:730_5": "domanassavinayena kāye bhūtānaṃ asubhāsukhabhāvādīnaṃ apanayanassa pahānaṃ vuttaṃ.",
  "atk-s0517a:730_6": "Tena yogāvacarassa yogānubhāvo yogasamatthatā ca dīpitā hoti.",
  "atk-s0517a:730_7": "Yogānubhāvo hi esa,",
  "atk-s0517a:730_8": "yadayaṃ anurodhavirodhavippamutto aratiratisaho abhūtapakkhepabhūtāpanayanavirahito ca hoti.",
  "atk-s0517a:730_9": "Anurodhavirodhavippamutto cesa aratiratisaho abhūtaṃ apakkhipanto bhūtañca anapanento yogasamattho hotīti.",
  "atk-s0517a:731_0": "Aparo nayo –",
  "atk-s0517a:731_1": "“kāye kāyānupassī”ti ettha anupassanāya kammaṭṭhānaṃ vuttaṃ.",
  "atk-s0517a:731_2": "“Viharatī”ti ettha vuttavihārena kammaṭṭhānikassa kāyapariharaṇaṃ.",
  "atk-s0517a:731_3": "“Ātāpī”tiādīsu ātāpena sammappadhānaṃ,",
  "atk-s0517a:731_4": "satisampajaññena sabbatthakakammaṭṭhānaṃ,",
  "atk-s0517a:731_5": "kammaṭṭhānapariharaṇūpāyo vā.",
  "atk-s0517a:731_6": "Satiyā vā kāyānupassanāvasena paṭiladdhasamatho,",
  "atk-s0517a:731_7": "sampajaññena vipassanā,",
  "atk-s0517a:731_8": "abhijjhādomanassavinayena bhāvanāphalaṃ vuttanti veditabbaṃ.",
  "atk-s0517a:732_0": "Vedanāsu vedanānupassītiādīsu ca vedanādīnaṃ puna vacane payojanaṃ kāyānupassanāyaṃ vuttanayeneva yathāyogaṃ yojetvā veditabbaṃ.",
  "atk-s0517a:732_1": "Ayaṃ pana asādhāraṇattho –",
  "atk-s0517a:732_2": "sukhādīsu anekappabhedāsu vedanāsu visuṃ visuṃ aniccādito ekekavedanānupassīti,",
  "atk-s0517a:732_3": "sarāgādike soḷasappabhede citte visuṃ visuṃ aniccādito ekekacittānupassīti,",
  "atk-s0517a:732_4": "kāyavedanācittāni ṭhapetvā sesatebhūmakadhammesu visuṃ visuṃ aniccādito ekekadhammānupassīti,",
  "atk-s0517a:732_5": "satipaṭṭhānasuttante vuttanayena nīvaraṇādidhammānupassīti vā.",
  "atk-s0517a:732_6": "Ettha ca “kāye”ti ekavacanaṃ sarīrassa ekattā,",
  "atk-s0517a:732_7": "“citte”ti ekavacanaṃ cittassa sabhāvabhedābhāvato jātiggahaṇena katanti veditabbaṃ.",
  "atk-s0517a:732_8": "Yathā ca vedanādayo anupassitabbā,",
  "atk-s0517a:732_9": "tathā anupassanto vedanāsu vedanānupassī,",
  "atk-s0517a:732_10": "citte cittānupassī,",
  "atk-s0517a:732_11": "dhammesu dhammānupassīti veditabbo.",
  "atk-s0517a:732_12": "Kathaṃ tāva vedanā anupassitabbā?",
  "atk-s0517a:732_13": "Sukhā tāva vedanā dukkhato,",
  "atk-s0517a:732_14": "dukkhā vedanā sallato,",
  "atk-s0517a:732_15": "adukkhamasukhā vedanā aniccato anupassitabbā. Yathāha –",
  "atk-s0517a:733_0": "“Yo sukhaṃ dukkhato adda, dukkhamaddakkhi sallato;",
  "atk-s0517a:734_0": "Adukkhamasukhaṃ santaṃ, addakkhi naṃ aniccato;",
  "atk-s0517a:735_0": "Sa ve sammaddaso bhikkhu, parijānāti vedanā”ti. ;",
  "atk-s0517a:736_0": "Sabbā eva cetā dukkhatopi anupassitabbā.",
  "atk-s0517a:736_1": "Vuttañhetaṃ “yaṃkiñci vedayitaṃ,",
  "atk-s0517a:736_2": "sabbaṃ taṃ dukkhasminti vadāmī”ti.",
  "atk-s0517a:736_3": "Sukhadukkhatopi ca anupassitabbā. Yathāha –",
  "atk-s0517a:736_4": "“sukhā vedanā ṭhitisukhā vipariṇāmadukkhā.",
  "atk-s0517a:736_5": "Dukkhā vedanā ṭhitidukkhā vipariṇāmasukhā.",
  "atk-s0517a:736_6": "Adukkhamasukhā vedanā ñāṇasukhā aññāṇadukkhā”ti.",
  "atk-s0517a:736_7": "Apica aniccādisattaanupassanāvasenāpi anupassitabbā.",
  "atk-s0517a:737_0": "Cittadhammesupi cittaṃ tāva ārammaṇādhipatisahajātabhūmikammavipākakiriyādinānattabhedānaṃ aniccādisattaanupassanānaṃ",
  "atk-s0517a:737_1": "sarāgādisoḷasabhedānañca vasena anupassitabbaṃ,",
  "atk-s0517a:737_2": "dhammā salakkhaṇasāmaññalakkhaṇānaṃ suññatādhammassa aniccādisattaanupassanānaṃ santāsantādīnañca vasena anupassitabbā.",
  "atk-s0517a:737_3": "Kāmañcettha yassa kāyasaṅkhāte loke abhijjhādomanassaṃ pahīnaṃ,",
  "atk-s0517a:737_4": "tassa vedanādilokesupi taṃ pahīnameva,",
  "atk-s0517a:737_5": "nānāpuggalavasena pana nānākkhaṇikasatipaṭṭhānabhāvanāvasena ca sabbattha vuttaṃ.",
  "atk-s0517a:737_6": "Yato vā ekattha pahīnaṃ,",
  "atk-s0517a:737_7": "sesesupi pahīnaṃ hoti.",
  "atk-s0517a:737_8": "Tenevassa tattha pahānadassanatthampi evaṃ vuttanti veditabbaṃ.",
  "atk-s0517a:738_0": "Iti ime cattāro satipaṭṭhānā pubbabhāge nānācittesu labbhanti.",
  "atk-s0517a:738_1": "Aññeneva hi cittena kāyaṃ pariggaṇhāti,",
  "atk-s0517a:738_2": "aññena vedanaṃ,",
  "atk-s0517a:738_3": "aññena cittaṃ,",
  "atk-s0517a:738_4": "aññena dhamme pariggaṇhāti.",
  "atk-s0517a:738_5": "Lokuttaramaggakkhaṇe pana ekacitteyeva labbhanti.",
  "atk-s0517a:738_6": "Ādito hi kāyaṃ pariggaṇhitvā āgatassa vipassanāsampayuttā sati kāyānupassanā nāma,",
  "atk-s0517a:738_7": "tāya satiyā samannāgato puggalo kāyānupassī nāma.",
  "atk-s0517a:738_8": "Vipassanaṃ ussukkāpetvā ariyamaggaṃ pattassa maggakkhaṇe maggasampayuttā sati kāyānupassanā nāma,",
  "atk-s0517a:738_9": "tāya satiyā samannāgato puggalo kāyānupassī nāma.",
  "atk-s0517a:738_10": "Vedanaṃ pariggaṇhitvā cittaṃ pariggaṇhitvā dhamme pariggaṇhitvā āgatassa vipassanāsampayuttā sati dhammānupassanā nāma,",
  "atk-s0517a:738_11": "tāya satiyā samannāgato puggalo dhammānupassī nāma.",
  "atk-s0517a:738_12": "Vipassanaṃ ussukkāpetvā ariyamaggaṃ pattassa maggakkhaṇe maggasampayuttā sati dhammānupassanā nāma,",
  "atk-s0517a:738_13": "tāya satiyā samannāgato puggalo dhammānupassī nāma.",
  "atk-s0517a:738_14": "Evaṃ tāva desanā puggale tiṭṭhati.",
  "atk-s0517a:738_15": "Kāye pana “subha”nti vipallāsappahānā kāyapariggāhikā sati maggena samijjhatīti kāyānupassanā nāma.",
  "atk-s0517a:738_16": "Vedanāya “sukhā”ti vipallāsappahānā vedanāpariggāhikā sati maggena samijjhatīti vedanānupassanā nāma.",
  "atk-s0517a:738_17": "Citte “nicca”nti vipallāsappahānā cittapariggāhikā sati maggena samijjhatīti cittānupassanā nāma.",
  "atk-s0517a:738_18": "Dhammesu “attā”ti vipallāsappahānā dhammapariggāhikā sati maggena samijjhatīti dhammānupassanā nāma.",
  "atk-s0517a:738_19": "Iti ekāva maggasampayuttā sati catukiccasādhakattena cattāri nāmāni labhati.",
  "atk-s0517a:738_20": "Tena vuttaṃ “lokuttaramaggakkhaṇe pana ekacitteyeva labbhantī”ti.",
  "atk-s0517a:739_0": "Sammāsamādhiniddese vivicceva kāmehīti kāmehi viviccitvā vinā hutvā apakkamitvā.",
  "atk-s0517a:739_1": "Yo panāyamettha evakāro,",
  "atk-s0517a:739_2": "so niyamatthoti veditabbo.",
  "atk-s0517a:739_3": "Yasmā ca niyamattho,",
  "atk-s0517a:739_4": "tasmā paṭhamajjhānaṃ upasampajja viharaṇasamaye avijjamānānampi kāmānaṃ tassa paṭhamajjhānassa paṭipakkhabhāvaṃ",
  "atk-s0517a:739_5": "kāmapariccāgeneva cassa adhigamaṃ dīpeti. Kathaṃ?",
  "atk-s0517a:739_6": "“Vivicceva kāmehī”ti evañhi niyame kayiramāne idaṃ paññāyati –",
  "atk-s0517a:739_7": "nūnimassa jhānassa kāmā paṭipakkhabhūtā,",
  "atk-s0517a:739_8": "yesu sati idaṃ na pavattati,",
  "atk-s0517a:739_9": "andhakāre sati padīpobhāso viya,",
  "atk-s0517a:739_10": "tesaṃ pariccāgeneva cassa adhigamo hoti orimatīrapariccāgena pārimatīrassa viya.",
  "atk-s0517a:739_11": "Tasmā niyamaṃ karotīti.",
  "atk-s0517a:740_0": "Tattha siyā,",
  "atk-s0517a:740_1": "kasmā panesa pubbapadeyeva vutto,",
  "atk-s0517a:740_2": "na uttarapade,",
  "atk-s0517a:740_3": "kiṃ akusalehi dhammehi aviviccāpi jhānaṃ upasampajja vihareyyāti?",
  "atk-s0517a:740_4": "Na kho panetaṃ evaṃ daṭṭhabbaṃ.",
  "atk-s0517a:740_5": "Taṃnissaraṇato hi pubbapade esa vutto.",
  "atk-s0517a:740_6": "Kāmadhātusamatikkamanato hi kāmarāgapaṭipakkhato ca idaṃ jhānaṃ kāmānameva nissaraṇaṃ. Yathāha –",
  "atk-s0517a:740_7": "“kāmānametaṃ nissaraṇaṃ yadidaṃ nekkhamma”nti.",
  "atk-s0517a:740_8": "Uttarapadepi pana yathā “idheva,",
  "atk-s0517a:740_9": "bhikkhave, samaṇo,",
  "atk-s0517a:740_10": "idha dutiyo samaṇo”ti ettha evakāro ānetvā vuccati,",
  "atk-s0517a:740_11": "evaṃ vattabbo.",
  "atk-s0517a:740_12": "Na hi sakkā ito aññehipi nīvaraṇasaṅkhātehi akusalehi dhammehi avivicca jhānaṃ upasampajja viharituṃ.",
  "atk-s0517a:740_13": "Tasmā “vivicceva kāmehi vivicceva akusalehi dhammehī”ti evaṃ padadvayepi esa daṭṭhabbo.",
  "atk-s0517a:740_14": "Padadvayepi ca kiñcāpi viviccāti iminā sādhāraṇavacanena tadaṅgavikkhambhanasamucchedapaṭippassaddhinissaraṇavivekā",
  "atk-s0517a:740_15": "cittakāyaupadhivivekā ca saṅgahaṃ gacchanti,",
  "atk-s0517a:740_16": "tathāpi pubbabhāge kāyavivekacittavivekavikkhambhanavivekā daṭṭhabbā,",
  "atk-s0517a:740_17": "lokuttaramaggakkhaṇe kāyavivekacittavivekasamucchedavivekapaṭippassaddhivivekanissaraṇavivekā.",
  "atk-s0517a:741_0": "Kāmehīti iminā pana padena ye ca mahāniddese “katame vatthukāmā manāpikā rūpā”tiādinā nayena vatthukāmā vuttā,",
  "atk-s0517a:741_1": "ye ca tattheva vibhaṅge ca “chando kāmo,",
  "atk-s0517a:741_2": "rāgo kāmo,",
  "atk-s0517a:741_3": "chandarāgo kāmo,",
  "atk-s0517a:741_4": "saṅkappo kāmo,",
  "atk-s0517a:741_5": "rāgo kāmo,",
  "atk-s0517a:741_6": "saṅkapparāgo kāmo”ti evaṃ kilesakāmā vuttā,",
  "atk-s0517a:741_7": "te sabbepi saṅgahitā icceva daṭṭhabbā.",
  "atk-s0517a:741_8": "Evañhi sati vivicceva kāmehīti vatthukāmehipi viviccevāti attho yujjati.",
  "atk-s0517a:741_9": "Tena kāyaviveko vutto hoti.",
  "atk-s0517a:742_0": "Vivicca akusalehi dhammehīti kilesakāmehi sabbākusalehi vā viviccāti attho yujjati.",
  "atk-s0517a:742_1": "Tena cittaviveko vutto hoti.",
  "atk-s0517a:742_2": "Purimena cettha vatthukāmehi vivekavacanato eva kāmasukhapariccāgo,",
  "atk-s0517a:742_3": "dutiyena kilesakāmehi vivekavacanato nekkhammasukhapariggaho vibhāvito hoti.",
  "atk-s0517a:742_4": "Evaṃ vatthukāmakilesakāmavivekavacanatoyeva ca etesaṃ paṭhamena saṃkilesavatthuppahānaṃ,",
  "atk-s0517a:742_5": "dutiyena saṃkilesappahānaṃ.",
  "atk-s0517a:742_6": "Paṭhamena lolabhāvassa hetupariccāgo,",
  "atk-s0517a:742_7": "dutiyena bālabhāvassa.",
  "atk-s0517a:742_8": "Paṭhamena ca payogasuddhi,",
  "atk-s0517a:742_9": "dutiyena āsayaposanaṃ vibhāvitaṃ hotīti viññātabbaṃ.",
  "atk-s0517a:742_10": "Esa tāva nayo kāmehīti ettha vuttakāmesu vatthukāmapakkhe.",
  "atk-s0517a:743_0": "Kilesakāmapakkhe pana chandoti ca rāgoti ca evamādīhi anekabhedo kāmacchandova kāmoti adhippeto.",
  "atk-s0517a:743_1": "So ca akusalapariyāpannopi samāno “tattha katame kāmā,",
  "atk-s0517a:743_2": "chando kāmo”tiādinā nayena vibhaṅge upari jhānaṅgapaṭipakkhato visuṃ vutto,",
  "atk-s0517a:743_3": "kilesakāmattā vā purimapade vutto,",
  "atk-s0517a:743_4": "akusalapariyāpannattā dutiyapade.",
  "atk-s0517a:743_5": "Anekabhedato cassa kāmatoti avatvā kāmehīti vuttaṃ.",
  "atk-s0517a:743_6": "Aññesampi ca dhammānaṃ akusalabhāve vijjamāne “tattha katame akusalā dhammā,",
  "atk-s0517a:743_7": "kāmacchando”tiādinā nayena vibhaṅge upari jhānaṅgapaccanīkapaṭipakkhabhāvadassanato nīvaraṇāneva vuttāni.",
  "atk-s0517a:743_8": "Nīvaraṇāni hi jhānaṅgapaccanīkāni,",
  "atk-s0517a:743_9": "tesaṃ jhānaṅgāneva paṭipakkhāni viddhaṃsakāni vināsakānīti vuttaṃ hoti.",
  "atk-s0517a:743_10": "Tathā hi “samādhi kāmacchandassa paṭipakkho,",
  "atk-s0517a:743_11": "pīti byāpādassa,",
  "atk-s0517a:743_12": "vitakko thinamiddhassa,",
  "atk-s0517a:743_13": "sukhaṃ uddhaccakukkuccassa,",
  "atk-s0517a:743_14": "vicāro vicikicchāyā”ti peṭake vuttaṃ.",
  "atk-s0517a:744_0": "Evamettha “vivicceva kāmehī”ti iminā kāmacchandassa vikkhambhanaviveko vutto hoti.",
  "atk-s0517a:744_1": "“Vivicca akusalehi dhammehī”ti iminā pañcannampi nīvaraṇānaṃ.",
  "atk-s0517a:744_2": "Agahitaggahaṇena pana paṭhamena kāmacchandassa,",
  "atk-s0517a:744_3": "dutiyena sesanīvaraṇānaṃ.",
  "atk-s0517a:744_4": "Tathā paṭhamena tīsu akusalamūlesu pañcakāmaguṇabhedavisayassa lobhassa,",
  "atk-s0517a:744_5": "dutiyena āghātavatthubhedādivisayānaṃ dosamohānaṃ.",
  "atk-s0517a:744_6": "Oghādīsu vā dhammesu paṭhamena kāmoghakāmayogakāmāsavakāmupādānaabhijjhākāyagantha kāmarāgasaññojanānaṃ,",
  "atk-s0517a:744_7": "dutiyena avasesaoghayogāsavaupādānaganthasaṃyojanānaṃ.",
  "atk-s0517a:744_8": "Paṭhamena taṇhāya taṃsampayuttakānañca,",
  "atk-s0517a:744_9": "dutiyena avijjāya taṃsampayuttakānañca.",
  "atk-s0517a:744_10": "Apica paṭhamena lobhasampayuttaaṭṭhacittuppādānaṃ,",
  "atk-s0517a:744_11": "dutiyena sesānaṃ catunnaṃ akusalacittuppādānaṃ vikkhambhanaviveko vutto hotīti veditabbo.",
  "atk-s0517a:745_0": "Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ dassetuṃ savitakkaṃ savicārantiādi vuttaṃ.",
  "atk-s0517a:745_1": "Tattha ārammaṇe cittassa abhiniropanalakkhaṇo vitakko.",
  "atk-s0517a:745_2": "Ārammaṇānumajjanalakkhaṇo vicāro.",
  "atk-s0517a:745_3": "Santepi ca nesaṃ katthaci avippayoge oḷārikaṭṭhena pubbaṅgamaṭṭhena ca ghaṇḍābhighāto viya cetaso paṭhamābhinipāto vitakko,",
  "atk-s0517a:745_4": "sukhumaṭṭhena anumajjanasabhāvena ca ghaṇḍānuravo viya anuppabandho vicāro.",
  "atk-s0517a:745_5": "Vipphāravā cettha vitakko paṭhamuppattikāle paripphandanabhūto cittassa,",
  "atk-s0517a:745_6": "ākāse uppatitukāmassa pakkhino pakkhavikkhepo viya,",
  "atk-s0517a:745_7": "padumābhimukhapāto viya ca gandhānubandhacetaso bhamarassa.",
  "atk-s0517a:745_8": "Santavutti vicāro nātiparipphandanabhūto cittassa,",
  "atk-s0517a:745_9": "ākāse uppatitassa pakkhino pakkhappasāraṇaṃ viya,",
  "atk-s0517a:745_10": "paribbhamanaṃ viya ca padumābhimukhapatitassa bhamarassa padumassa uparibhāge.",
  "atk-s0517a:746_0": "Dukanipātaṭṭhakathāyaṃ pana “ākāse gacchato mahāsakuṇassa ubhohi pakkhehi vātaṃ gahetvā pakkhe sannisīdāpetvā",
  "atk-s0517a:746_1": "gamanaṃ viya ārammaṇe cetaso abhiniropanabhāvena pavatto vitakko,",
  "atk-s0517a:746_2": "vātaggahaṇatthaṃ pakkhe phandāpayamānassa gamanaṃ viya anumajjanabhāvena pavatto vicāro”ti vuttaṃ.",
  "atk-s0517a:746_3": "Taṃ anuppabandhena pavattiyaṃ yujjati.",
  "atk-s0517a:746_4": "So pana tesaṃ viseso paṭhamadutiyajjhānesu pākaṭo hoti.",
  "atk-s0517a:746_5": "Apica malaggahitaṃ kaṃsabhājanaṃ ekena hatthena daḷhaṃ gahetvā itarena hatthena cuṇṇatelavālaṇḍupakena",
  "atk-s0517a:746_6": "parimajjantassa daḷhaggahaṇahattho viya vitakko,",
  "atk-s0517a:746_7": "parimajjanahattho viya vicāro.",
  "atk-s0517a:746_8": "Tathā kumbhakārassa daṇḍappahārena cakkaṃ bhamayitvā bhājanaṃ karontassa uppīḷanahattho viya vitakko,",
  "atk-s0517a:746_9": "ito cito ca saṃsaraṇahattho viya vicāro.",
  "atk-s0517a:746_10": "Tathā maṇḍalaṃ karontassa majjhe sannirujjhitvā ṭhitakaṇṭako viya abhiniropano vitakko,",
  "atk-s0517a:746_11": "bahi paribbhamanakaṇṭako viya anumajjano vicāro.",
  "atk-s0517a:746_12": "Iti iminā ca vitakkena iminā ca vicārena saha vattati rukkho viya pupphena phalena cāti idaṃ jhānaṃ “savitakkaṃ savicāra”nti vuccati.",
  "atk-s0517a:747_0": "Vivekajanti ettha vivitti viveko,",
  "atk-s0517a:747_1": "nīvaraṇavigamoti attho.",
  "atk-s0517a:747_2": "Vivittoti vā viveko,",
  "atk-s0517a:747_3": "nīvaraṇavivitto jhānasampayuttadhammarāsīti attho.",
  "atk-s0517a:747_4": "Tasmā vivekā,",
  "atk-s0517a:747_5": "tasmiṃ vā viveke jātanti vivekajaṃ.",
  "atk-s0517a:747_6": "Pītisukhanti ettha pīṇayatīti pīti,",
  "atk-s0517a:747_7": "sā sampiyāyanalakkhaṇā.",
  "atk-s0517a:747_8": "Sā panesā khuddikā pīti,",
  "atk-s0517a:747_9": "khaṇikā pīti,",
  "atk-s0517a:747_10": "okkantikā pīti,",
  "atk-s0517a:747_11": "ubbegā pīti,",
  "atk-s0517a:747_12": "pharaṇā pītīti pañcavidhā hoti.",
  "atk-s0517a:748_0": "Tattha khuddikā pīti sarīre lomahaṃsanamattameva kātuṃ sakkoti.",
  "atk-s0517a:748_1": "Khaṇikā pīti khaṇe khaṇe vijjuppādasadisā hoti.",
  "atk-s0517a:748_2": "Okkantikā pīti samuddatīraṃ vīci viya kāyaṃ okkamitvā okkamitvā bhijjati.",
  "atk-s0517a:748_3": "Ubbegā pīti balavatī hoti kāyaṃ uddhaggaṃ katvā ākāse laṅghāpanappamāṇappattā.",
  "atk-s0517a:748_4": "Pharaṇā pīti atibalavatī hoti.",
  "atk-s0517a:748_5": "Tāya hi uppannāya sakalasarīraṃ dhamitvā pūritavatthi viya mahatā udakoghena pakkhandapabbatakucchi viya ca anupariphuṭaṃ hoti.",
  "atk-s0517a:748_6": "Sā panesā pañcavidhā pīti gabbhaṃ gaṇhantī paripākaṃ gacchantī duvidhaṃ passaddhiṃ paripūreti kāyapassaddhiñca cittapassaddhiñca.",
  "atk-s0517a:748_7": "Passaddhi gabbhaṃ gaṇhantī paripākaṃ gacchantī duvidhampi sukhaṃ paripūreti kāyikañca cetasikañca.",
  "atk-s0517a:748_8": "Sukhaṃ gabbhaṃ gaṇhantaṃ paripākaṃ gacchantaṃ tividhaṃ samādhiṃ paripūreti –",
  "atk-s0517a:748_9": "khaṇikasamādhiṃ,",
  "atk-s0517a:748_10": "upacārasamādhiṃ,",
  "atk-s0517a:748_11": "appanāsamādhiñcāti.",
  "atk-s0517a:748_12": "Tāsu ca yā appanāsamādhissa mūlaṃ hutvā vaḍḍhamānā samādhisampayogaṃ gatā pharaṇā pīti,",
  "atk-s0517a:748_13": "ayaṃ imasmiṃ atthe adhippetā pītīti.",
  "atk-s0517a:749_0": "Itaraṃ pana sukhayatīti sukhaṃ,",
  "atk-s0517a:749_1": "yassuppajjati,",
  "atk-s0517a:749_2": "taṃ sukhitaṃ karotīti attho.",
  "atk-s0517a:749_3": "Sukhanaṃ vā sukhaṃ,",
  "atk-s0517a:749_4": "suṭṭhu vā khādati,",
  "atk-s0517a:749_5": "khaṇati ca kāyacittābādhanti sukhaṃ,",
  "atk-s0517a:749_6": "somanassavedanāyetaṃ nāmaṃ.",
  "atk-s0517a:749_7": "Taṃ sātalakkhaṇaṃ.",
  "atk-s0517a:749_8": "Santepi ca nesaṃ katthaci avippayoge iṭṭhārammaṇapaṭilābhatuṭṭhi pīti,",
  "atk-s0517a:749_9": "paṭiladdharasānubhavanaṃ sukhaṃ.",
  "atk-s0517a:749_10": "Yattha pīti,",
  "atk-s0517a:749_11": "tattha sukhaṃ.",
  "atk-s0517a:749_12": "Yattha sukhaṃ,",
  "atk-s0517a:749_13": "tattha na niyamato pīti.",
  "atk-s0517a:749_14": "Saṅkhārakkhandhasaṅgahitā pīti,",
  "atk-s0517a:749_15": "vedanākkhandhasaṅgahitaṃ sukhaṃ.",
  "atk-s0517a:749_16": "Kantārakhinnassa vanantudakadassanasavanesu viya pīti,",
  "atk-s0517a:749_17": "vanacchāyāpavesanaudakaparibhogesu viya sukhaṃ.",
  "atk-s0517a:749_18": "Tasmiṃ tasmiṃ samaye pākaṭabhāvato cetaṃ vuttanti veditabbaṃ.",
  "atk-s0517a:749_19": "Iti ayañca pīti idañca sukhaṃ assa jhānassa,",
  "atk-s0517a:749_20": "asmiṃ vā jhāne atthīti idaṃ jhānaṃ “pītisukha”nti vuccati.",
  "atk-s0517a:749_21": "Atha vā pīti ca sukhañca pītisukhaṃ dhammavinayādayo viya.",
  "atk-s0517a:749_22": "Vivekajaṃ pītisukhaṃ assa jhānassa,",
  "atk-s0517a:749_23": "asmiṃ vā jhāne atthīti evampi vivekajaṃ pītisukhaṃ.",
  "atk-s0517a:749_24": "Yatheva hi jhānaṃ,",
  "atk-s0517a:749_25": "evaṃ pītisukhampettha vivekajameva hoti.",
  "atk-s0517a:749_26": "Tañcassa atthīti tasmā alopasamāsaṃ katvā ekapadeneva “vivekajaṃpītisukha”ntipi vattuṃ yujjati.",
  "atk-s0517a:750_0": "Paṭhamanti gaṇanānupubbatā paṭhamaṃ,",
  "atk-s0517a:750_1": "paṭhamaṃ uppannantipi paṭhamaṃ.",
  "atk-s0517a:750_2": "Jhānanti duvidhaṃ jhānaṃ ārammaṇūpanijjhānañca lakkhaṇūpanijjhānañca.",
  "atk-s0517a:750_3": "Tattha aṭṭha samāpattiyo pathavīkasiṇādiārammaṇaṃ upanijjhāyantīti “ārammaṇūpanijjhāna”nti saṅkhyaṃ gatā.",
  "atk-s0517a:750_4": "Vipassanāmaggaphalāni pana lakkhaṇūpanijjhānaṃ nāma.",
  "atk-s0517a:750_5": "Tattha vipassanā aniccādilakkhaṇassa upanijjhānato lakkhaṇūpanijjhānaṃ,",
  "atk-s0517a:750_6": "vipassanāya katakiccassa maggena ijjhanato maggo lakkhaṇūpanijjhānaṃ,",
  "atk-s0517a:750_7": "phalaṃ pana nirodhasaccaṃ tathalakkhaṇaṃ upanijjhāyatīti lakkhaṇūpanijjhānaṃ.",
  "atk-s0517a:750_8": "Tesu idha pubbabhāge ārammaṇūpanijjhānaṃ,",
  "atk-s0517a:750_9": "lokuttaramaggakkhaṇe lakkhaṇūpanijjhānaṃ adhippetaṃ,",
  "atk-s0517a:750_10": "tasmā ārammaṇūpanijjhānato lakkhaṇūpanijjhānato paccanīkajjhāpanato ca “jhāna”nti veditabbaṃ.",
  "atk-s0517a:750_11": "Upasampajjāti upagantvā,",
  "atk-s0517a:750_12": "pāpuṇitvāti vuttaṃ hoti.",
  "atk-s0517a:750_13": "Upasampādayitvā vā,",
  "atk-s0517a:750_14": "nipphādetvāti vuttaṃ hoti.",
  "atk-s0517a:750_15": "Viharatīti tadanurūpena iriyāpathavihārena iriyati,",
  "atk-s0517a:750_16": "vuttappakārajhānasamaṅgī hutvā attabhāvassa vuttiṃ abhinipphādeti.",
  "atk-s0517a:751_0": "Vitakkavicārānaṃ vūpasamāti ettha vitakkassa ca vicārassa cāti imesaṃ dvinnaṃ vūpasamā samatikkamā,",
  "atk-s0517a:751_1": "dutiyajjhānakkhaṇe apātubhāvāti vuttaṃ hoti.",
  "atk-s0517a:751_2": "Tattha kiñcāpi dutiyajjhāne sabbepi paṭhamajjhānadhammā na santi,",
  "atk-s0517a:751_3": "aññeyeva hi paṭhamajjhāne phassādayo,",
  "atk-s0517a:751_4": "aññe idhāti.",
  "atk-s0517a:751_5": "Oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ adhigamo hotīti",
  "atk-s0517a:751_6": "dassanatthaṃ “vitakkavicārānaṃ vūpasamā”ti evaṃ vuttanti veditabbaṃ.",
  "atk-s0517a:751_7": "Ajjhattanti idha niyakajjhattaṃ adhippetaṃ,",
  "atk-s0517a:751_8": "tasmā attani jātaṃ,",
  "atk-s0517a:751_9": "attasantāne nibbattanti attho.",
  "atk-s0517a:752_0": "Sampasādananti sampasādanaṃ vuccati saddhā.",
  "atk-s0517a:752_1": "Sampasādanayogato jhānampi sampasādanaṃ nīlavaṇṇayogato nīlavatthaṃ viya.",
  "atk-s0517a:752_2": "Yasmā vā taṃ jhānaṃ sampasādanasamannāgatattā vitakkavicārakkhobhavūpasamanena ca ceto sampasādayati,",
  "atk-s0517a:752_3": "tasmāpi sampasādananti vuttaṃ.",
  "atk-s0517a:752_4": "Imasmiñca atthavikappe sampasādanaṃ cetasoti evaṃ padasambandho veditabbo,",
  "atk-s0517a:752_5": "purimasmiṃ pana atthavikappe cetasoti etaṃ ekodibhāvena saddhiṃ yojetabbaṃ.",
  "atk-s0517a:753_0": "Tatrāyaṃ atthayojanā –",
  "atk-s0517a:753_1": "eko udetīti ekodi,",
  "atk-s0517a:753_2": "vitakkavicārehi anajjhārūḷhattā aggo seṭṭho hutvā udetīti attho.",
  "atk-s0517a:753_3": "Seṭṭhopi hi loke ekoti vuccati.",
  "atk-s0517a:753_4": "Vitakkavicāravirahito vā eko asahāyo hutvā itipi vattuṃ vaṭṭati.",
  "atk-s0517a:753_5": "Atha vā sampayuttadhamme udāyatīti udi,",
  "atk-s0517a:753_6": "uṭṭhapetīti attho.",
  "atk-s0517a:753_7": "Seṭṭhaṭṭhena eko ca so udi cāti ekodi.",
  "atk-s0517a:753_8": "Samādhissetaṃ adhivacanaṃ.",
  "atk-s0517a:753_9": "Iti imaṃ ekodiṃ bhāveti vaḍḍhetīti idaṃ dutiyaṃ jhānaṃ ekodibhāvaṃ.",
  "atk-s0517a:753_10": "So panāyaṃ ekodi yasmā cetaso,",
  "atk-s0517a:753_11": "na sattassa na jīvassa.",
  "atk-s0517a:753_12": "Tasmā etaṃ “cetaso ekodibhāva”nti vuttaṃ.",
  "atk-s0517a:754_0": "Nanu cāyaṃ saddhā paṭhamajjhānepi atthi,",
  "atk-s0517a:754_1": "ayañca ekodināmako samādhi.",
  "atk-s0517a:754_2": "Atha kasmā idameva “sampasādanaṃ cetaso ekodibhāva”nti ca vuttanti? Vuccate –",
  "atk-s0517a:754_3": "aduñhi paṭhamajjhānaṃ vitakkavicārakkhobhena vīcitaraṅgasamākulamiva jalaṃ na suppasannaṃ hoti,",
  "atk-s0517a:754_4": "tasmā satiyāpi saddhāya “sampasādana”nti na vuttaṃ.",
  "atk-s0517a:754_5": "Na suppasannattāyeva cettha samādhipi na suṭṭhu pākaṭo.",
  "atk-s0517a:754_6": "Tasmā “ekodibhāva”ntipi na vuttaṃ.",
  "atk-s0517a:754_7": "Imasmiṃ pana jhāne vitakkavicārapalibodhābhāvena laddhokāsā balavatī saddhā,",
  "atk-s0517a:754_8": "balavasaddhāsahāyapaṭilābheneva ca samādhipi pākaṭo,",
  "atk-s0517a:754_9": "tasmā idameva evaṃ vuttanti veditabbaṃ.",
  "atk-s0517a:755_0": "Avitakkaṃ avicāranti bhāvanāya pahīnattā etasmiṃ,",
  "atk-s0517a:755_1": "etassa vā vitakko natthīti avitakkaṃ.",
  "atk-s0517a:755_2": "Imināva nayena avicāraṃ. Etthāha –",
  "atk-s0517a:755_3": "“nanu ca ‘vitakkavicārānaṃ vūpasamā’ti imināpi ayamattho siddho.",
  "atk-s0517a:755_4": "Atha kasmā puna vuttaṃ ‘avitakkaṃ avicāra’nti”? Vuccate – evametaṃ,",
  "atk-s0517a:755_5": "siddhovāyamattho,",
  "atk-s0517a:755_6": "na panetaṃ tadatthadīpakaṃ,",
  "atk-s0517a:755_7": "nanu avocumha “oḷārikassa pana oḷārikassa aṅgassa samatikkamā paṭhamajjhānato paresaṃ dutiyajjhānādīnaṃ",
  "atk-s0517a:755_8": "samadhigamo hotīti dassanatthaṃ vitakkavicārānaṃ vūpasamāti evaṃ vutta”nti.",
  "atk-s0517a:756_0": "Apica vitakkavicārānaṃ vūpasamā idaṃ sampasādanaṃ,",
  "atk-s0517a:756_1": "na kilesakālussiyassa.",
  "atk-s0517a:756_2": "Vitakkavicārānañca vūpasamā ekodibhāvaṃ,",
  "atk-s0517a:756_3": "na upacārajjhānamiva nīvaraṇappahānā,",
  "atk-s0517a:756_4": "na paṭhamajjhānamiva ca aṅgapātubhāvāti evaṃ sampasādanaekodibhāvānaṃ hetuparidīpakamidaṃ vacanaṃ.",
  "atk-s0517a:756_5": "Tathā vitakkavicārānaṃ vūpasamā idaṃ avitakkaavicāraṃ,",
  "atk-s0517a:756_6": "na tatiyacatutthajjhānāni viya cakkhuviññāṇādīni viya ca abhāvāti evaṃ avitakkaavicārabhāvassa hetuparidīpakañca.",
  "atk-s0517a:756_7": "Na vitakkavicārābhāvamattaparidīpakaṃ,",
  "atk-s0517a:756_8": "vitakkavicārābhāvamattaparidīpakameva pana “avitakkaṃ avicāra”nti idaṃ vacanaṃ.",
  "atk-s0517a:756_9": "Tasmā purimaṃ vatvāpi puna vattabbamevāti.",
  "atk-s0517a:757_0": "Samādhijanti paṭhamajjhānasamādhito,",
  "atk-s0517a:757_1": "sampayuttasamādhito vā jātanti attho.",
  "atk-s0517a:757_2": "Tattha kiñcāpi paṭhamajjhānampi sampayuttasamādhito jātaṃ,",
  "atk-s0517a:757_3": "atha kho ayameva samādhi “samādhī”ti vattabbataṃ arahati vitakkavicārakkhobhavirahena ativiya acalattā suppasannattā ca.",
  "atk-s0517a:757_4": "Tasmā imassa vaṇṇabhaṇanatthaṃ idameva “samādhija”nti vuttaṃ.",
  "atk-s0517a:757_5": "Pītisukhanti idaṃ vuttanayameva.",
  "atk-s0517a:757_6": "Dutiyanti gaṇanānupubbatā dutiyaṃ,",
  "atk-s0517a:757_7": "idaṃ dutiyaṃ uppannantipi dutiyaṃ.",
  "atk-s0517a:758_0": "Pītiyā ca virāgāti virāgo nāma vuttappakārāya pītiyā jigucchanaṃ vā samatikkamo vā,",
  "atk-s0517a:758_1": "ubhinnaṃ pana antarā casaddo sampiṇḍanattho,",
  "atk-s0517a:758_2": "so vūpasamaṃ vā sampiṇḍeti vitakkavicāravūpasamaṃ vā.",
  "atk-s0517a:758_3": "Tattha yadā vūpasamameva sampiṇḍeti,",
  "atk-s0517a:758_4": "tadā pītiyā virāgā ca,",
  "atk-s0517a:758_5": "kiñca bhiyyo vūpasamā cāti evaṃ yojanā veditabbā.",
  "atk-s0517a:758_6": "Imissā ca yojanāya virāgo jigucchanattho hoti,",
  "atk-s0517a:758_7": "tasmā pītiyā jigucchanā ca samatikkamā cāti ayamattho daṭṭhabbo.",
  "atk-s0517a:758_8": "Yadā pana vitakkavicāravūpasamaṃ sampiṇḍeti,",
  "atk-s0517a:758_9": "tadā pītiyā ca virāgā,",
  "atk-s0517a:758_10": "kiñca bhiyyo vitakkavicārānañca vūpasamāti evaṃ yojanā veditabbā.",
  "atk-s0517a:758_11": "Imissā ca yojanāya virāgo samatikkamanattho hoti,",
  "atk-s0517a:758_12": "tasmā pītiyā ca samatikkamā,",
  "atk-s0517a:758_13": "vitakkavicārānañca vūpasamāti ayamattho daṭṭhabbo.",
  "atk-s0517a:759_0": "Kāmañcete vitakkavicārā dutiyajjhāneyeva vūpasantā,",
  "atk-s0517a:759_1": "imassa pana jhānassa maggaparidīpanatthaṃ vaṇṇabhaṇanatthañcetaṃ vuttaṃ.",
  "atk-s0517a:759_2": "Vitakkavicārānaṃ vūpasamāti hi vutte idaṃ paññāyati “nūna vitakkavicāravūpasamo maggo imassa jhānassā”ti.",
  "atk-s0517a:759_3": "Yathā ca tatiye ariyamagge appahīnānampi sakkāyadiṭṭhādīnaṃ “pañcannaṃ orambhāgiyānaṃ saṃyojanānaṃ pahānā”ti",
  "atk-s0517a:759_4": "evaṃ pahānaṃ vuccamānaṃ vaṇṇabhaṇanaṃ hoti,",
  "atk-s0517a:759_5": "tadadhigamāya ussukkānaṃ ussāhajanakaṃ,",
  "atk-s0517a:759_6": "evameva idha avūpasantānampi vitakkavicārānaṃ vūpasamo vuccamāno vaṇṇabhaṇanaṃ hoti.",
  "atk-s0517a:759_7": "Tenāyamattho vutto “pītiyā ca samatikkamā vitakkavicārānañca vūpasamā”ti.",
  "atk-s0517a:760_0": "Upekkhako ca viharatīti ettha upapattito ikkhatīti upekkhā,",
  "atk-s0517a:760_1": "samaṃ passati apakkhapatitā hutvā passatīti attho.",
  "atk-s0517a:760_2": "Tāya visadāya vipulāya thāmagatāya samannāgatattā tatiyajjhānasamaṅgī “upekkhako”ti vuccati.",
  "atk-s0517a:761_0": "Upekkhā pana dasavidhā hoti chaḷaṅgupekkhā brahmavihārupekkhā bojjhaṅgupekkhā vīriyupekkhā saṅkhārupekkhā",
  "atk-s0517a:761_1": "vedanupekkhā vipassanupekkhā tatramajjhattupekkhā jhānupekkhā pārisuddhupekkhāti.",
  "atk-s0517a:762_0": "Tattha yā “idha,",
  "atk-s0517a:762_1": "bhikkhave,",
  "atk-s0517a:762_2": "khīṇāsavo bhikkhu cakkhunā rūpaṃ disvā neva sumano hoti na dummano,",
  "atk-s0517a:762_3": "upekkhako ca viharati sato sampajāno”ti evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe",
  "atk-s0517a:762_4": "parisuddhapakatibhāvāvijahanākārabhūtā upekkhā,",
  "atk-s0517a:762_5": "ayaṃ chaḷaṅgupekkhā nāma.",
  "atk-s0517a:763_0": "Yā pana “upekkhāsahagatena cetasā ekaṃ disaṃ pharitvā viharatī”ti evamāgatā sattesu majjhattākārabhūtā upekkhā,",
  "atk-s0517a:763_1": "ayaṃ brahmavihārupekkhā nāma.",
  "atk-s0517a:764_0": "Yā pana “upekkhāsambojjhaṅgaṃ bhāveti vivekanissita”nti evamāgatā sahajātadhammānaṃ majjhattākārabhūtā upekkhā,",
  "atk-s0517a:764_1": "ayaṃ bojjhaṅgupekkhā nāma.",
  "atk-s0517a:765_0": "Yā pana “kālena kālaṃ upekkhānimittaṃ manasikarotī”ti evamāgatā anaccāraddhanātisithilavīriyasaṅkhātā upekkhā,",
  "atk-s0517a:765_1": "ayaṃ vīriyupekkhā nāma.",
  "atk-s0517a:766_0": "Yā pana “kati saṅkhārupekkhā samathavasena uppajjanti,",
  "atk-s0517a:766_1": "kati saṅkhārupekkhā vipassanāvasena uppajjanti?",
  "atk-s0517a:766_2": "Aṭṭha saṅkhārupekkhā samathavasena uppajjanti,",
  "atk-s0517a:766_3": "dasa saṅkhārupekkhā vipassanāvasena uppajjantī”ti evamāgatā nīvaraṇādipaṭisaṅkhāsantiṭṭhanāgahaṇe majjhattabhūtā upekkhā,",
  "atk-s0517a:766_4": "ayaṃ saṅkhārupekkhā nāma.",
  "atk-s0517a:767_0": "Yā pana “yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagata”nti evamāgatā adukkhamasukhasaññitā upekkhā,",
  "atk-s0517a:767_1": "ayaṃ vedanupekkhā nāma.",
  "atk-s0517a:768_0": "Yā “yadatthi yaṃ bhūtaṃ,",
  "atk-s0517a:768_1": "taṃ pajahati,",
  "atk-s0517a:768_2": "upekkhaṃ paṭilabhatī”ti evamāgatā vicinane majjhattabhūtā upekkhā,",
  "atk-s0517a:768_3": "ayaṃ vipassanupekkhā nāma.",
  "atk-s0517a:769_0": "Yā pana chandādīsu yevāpanakesu āgatā sahajātānaṃ samavāhitabhūtā upekkhā,",
  "atk-s0517a:769_1": "ayaṃ tatramajjhattupekkhā nāma.",
  "atk-s0517a:770_0": "Yā pana “upekkhako ca viharatī”ti evamāgatā aggasukhepi tasmiṃ apakkhapātajananī upekkhā,",
  "atk-s0517a:770_1": "ayaṃ jhānupekkhā nāma.",
  "atk-s0517a:771_0": "Yā pana “upekkhāsatipārisuddhiṃ catutthaṃ jhāna”nti evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā,",
  "atk-s0517a:771_1": "ayaṃ pārisuddhupekkhā nāma.",
  "atk-s0517a:772_0": "Tattha chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā ca jhānupekkhā ca pārisuddhupekkhā ca atthato ekā,",
  "atk-s0517a:772_1": "tatramajjhattupekkhāva hoti.",
  "atk-s0517a:772_2": "Tena tena avatthābhedena panassāyaṃ bhedo.",
  "atk-s0517a:772_3": "Ekassāpi sato sattassa kumārayuvattherasenāpatirājādivasena bhedo viya,",
  "atk-s0517a:772_4": "tasmā tāsu yattha chaḷaṅgupekkhā,",
  "atk-s0517a:772_5": "na tattha bojjhaṅgupekkhādayo.",
  "atk-s0517a:772_6": "Yattha vā pana bojjhaṅgupekkhā,",
  "atk-s0517a:772_7": "na tattha chaḷaṅgupekkhādayo hontīti veditabbā.",
  "atk-s0517a:773_0": "Yathā cetāsaṃ atthato ekībhāvo,",
  "atk-s0517a:773_1": "evaṃ saṅkhārupekkhāvipassanupekkhānampi.",
  "atk-s0517a:773_2": "Paññā eva hi sā,",
  "atk-s0517a:773_3": "kiccavasena dvidhā bhinnā.",
  "atk-s0517a:773_4": "Yathā hi purisassa sāyaṃ gehaṃ paviṭṭhaṃ sappaṃ ajapadadaṇḍaṃ gahetvā pariyesamānassa taṃ thusakoṭṭhake nipannaṃ disvā “sappo nu kho,",
  "atk-s0517a:773_5": "no”ti avalokentassa sovatthikattayaṃ disvā nibbematikassa “sappo,",
  "atk-s0517a:773_6": "na sappo”ti vicinane majjhattatā uppajjati,",
  "atk-s0517a:773_7": "evameva yā āraddhavipassakassa vipassanāñāṇena lakkhaṇattaye diṭṭhe saṅkhārānaṃ aniccabhāvādivicinane majjhattatā uppajjati,",
  "atk-s0517a:773_8": "ayaṃ vipassanupekkhā.",
  "atk-s0517a:773_9": "Yathā pana tassa purisassa ajapadadaṇḍena gāḷhaṃ sappaṃ gahetvā “kintāhaṃ imaṃ sappaṃ aviheṭhento attānañca",
  "atk-s0517a:773_10": "iminā aḍaṃsāpento muñceyya”nti muñcanākārameva pariyesato gahaṇe majjhattatā hoti,",
  "atk-s0517a:773_11": "evameva yā lakkhaṇattayassa diṭṭhattā āditte viya tayo bhave passato saṅkhāragahaṇe majjhattatā,",
  "atk-s0517a:773_12": "ayaṃ saṅkhārupekkhā.",
  "atk-s0517a:773_13": "Iti vipassanupekkhāya siddhāya saṅkhārupekkhāpi siddhāva hoti.",
  "atk-s0517a:773_14": "Iminā panesā vicinanagahaṇesu majjhattasaṅkhātena kiccena dvidhā bhinnāti.",
  "atk-s0517a:773_15": "Vīriyupekkhā pana vedanupekkhā ca aññamaññañca avasesāhi ca atthato bhinnā evāti.",
  "atk-s0517a:773_16": "Āha cettha –",
  "atk-s0517a:774_0": "“Majjhattabrahmabojjhaṅgachaḷaṅgajhānasuddhiyo;",
  "atk-s0517a:775_0": "Vipassanā ca saṅkhāravedanā vīriyaṃ iti.",
  "atk-s0517a:776_0": "Vitthārato dasopekkhā, cha majjhattādito tato;",
  "atk-s0517a:777_0": "Duve paññā tato dvīhi, catassova bhavantimā”ti.",
  "atk-s0517a:778_0": "Iti imāsu upekkhāsu jhānupekkhā idha adhippetā.",
  "atk-s0517a:778_1": "Sā majjhattalakkhaṇā. Etthāha –",
  "atk-s0517a:778_2": "“nanu cāyaṃ atthato tatramajjhattupekkhāva hoti,",
  "atk-s0517a:778_3": "sā ca paṭhamadutiyajjhānesupi atthi,",
  "atk-s0517a:778_4": "tasmā tatrapi ‘upekkhako ca viharatī’ti evamayaṃ vattabbā siyā,",
  "atk-s0517a:778_5": "sā kasmā na vuttā”ti?",
  "atk-s0517a:778_6": "Aparibyattakiccato.",
  "atk-s0517a:778_7": "Aparibyattañhi tassa tattha kiccaṃ vitakkādīhi abhibhūtattā,",
  "atk-s0517a:778_8": "idha panāyaṃ vitakkavicārapītīhi anabhibhūtattā ukkhittasirā viya hutvā paribyattakiccā jātā,",
  "atk-s0517a:778_9": "tasmā vuttāti.",
  "atk-s0517a:779_0": "Idāni sato ca sampajānoti ettha saratīti sato.",
  "atk-s0517a:779_1": "Sampajānātīti sampajāno.",
  "atk-s0517a:779_2": "Iti puggalena sati ca sampajaññañca vuttaṃ.",
  "atk-s0517a:779_3": "Tattha saraṇalakkhaṇā sati.",
  "atk-s0517a:779_4": "Asammohalakkhaṇaṃ sampajaññaṃ.",
  "atk-s0517a:779_5": "Tattha kiñcāpi idaṃ satisampajaññaṃ purimajjhānesupi atthi,",
  "atk-s0517a:779_6": "muṭṭhassatissa hi asampajānassa upacāramattampi na sampajjati,",
  "atk-s0517a:779_7": "pageva appanā.",
  "atk-s0517a:779_8": "Oḷārikattā pana tesaṃ jhānānaṃ bhūmiyaṃ viya purisassa cittassa gati sukhā hoti,",
  "atk-s0517a:779_9": "abyattaṃ tattha satisampajaññakiccaṃ.",
  "atk-s0517a:779_10": "Oḷārikaṅgappahānena pana sukhumattā imassa jhānassa purisassa khuradhārāyaṃ viya satisampajaññakiccapariggahitā",
  "atk-s0517a:779_11": "eva cittassa gati icchitabbāti idheva vuttaṃ.",
  "atk-s0517a:779_12": "Kiñca bhiyyo –",
  "atk-s0517a:779_13": "yathā dhenupago vaccho dhenuto apanīto arakkhiyamāno punadeva dhenuṃ upagacchati,",
  "atk-s0517a:779_14": "evamidaṃ tatiyajjhānasukhaṃ pītito apanītampi satisampajaññārakkhena arakkhiyamānaṃ punadeva pītiṃ upagaccheyya,",
  "atk-s0517a:779_15": "pītisampayuttameva siyā.",
  "atk-s0517a:779_16": "Sukhe vāpi sattā sārajjanti,",
  "atk-s0517a:779_17": "idañca atimadhuraṃ sukhaṃ tato paraṃ sukhābhāvā.",
  "atk-s0517a:779_18": "Satisampajaññānubhāvena panettha sukhe asārajjanā hoti,",
  "atk-s0517a:779_19": "no aññathāti imampi atthavisesaṃ dassetuṃ idaṃ idheva vuttanti veditabbaṃ.",
  "atk-s0517a:780_0": "Idāni sukhañca kāyena paṭisaṃvedetīti ettha kiñcāpi tatiyajjhānasamaṅgino sukhapaṭisaṃvedanābhogo natthi,",
  "atk-s0517a:780_1": "evaṃ santepi yasmā tassa nāmakāyena sampayuttaṃ sukhaṃ,",
  "atk-s0517a:780_2": "yaṃ vā taṃ nāmakāyasampayuttaṃ sukhaṃ,",
  "atk-s0517a:780_3": "taṃsamuṭṭhānenassa yasmā atipaṇītena rūpena rūpakāyo phuṭṭho,",
  "atk-s0517a:780_4": "yassa phuṭṭhattā jhānā vuṭṭhitopi sukhaṃ paṭisaṃvedeyya,",
  "atk-s0517a:780_5": "tasmā etamatthaṃ dassento “sukhañca kāyena paṭisaṃvedehī”ti āha.",
  "atk-s0517a:781_0": "Idāni yaṃ taṃ ariyā ācikkhanti upekkhako satimā sukhavihārīti ettha yaṃjhānahetu yaṃjhānakāraṇā taṃ tatiyajjhānasamaṅgipuggalaṃ",
  "atk-s0517a:781_1": "buddhādayo ariyā ācikkhanti desenti paññapenti paṭṭhapenti vivaranti vibhajanti uttānīkaronti pakāsenti,",
  "atk-s0517a:781_2": "pasaṃsantīti adhippāyo. Kinti?",
  "atk-s0517a:781_3": "Upekkhako satimā sukhavihārīti.",
  "atk-s0517a:781_4": "Taṃ tatiyaṃ jhānaṃ upasampajja viharatīti evamettha yojanā veditabbā.",
  "atk-s0517a:782_0": "Kasmā pana taṃ te evaṃ pasaṃsantīti?",
  "atk-s0517a:782_1": "Pasaṃsārahato.",
  "atk-s0517a:782_2": "Ayañhi yasmā atimadhurasukhe sukhapāramippattepi tatiyajjhāne upekkhako,",
  "atk-s0517a:782_3": "na tattha sukhābhisaṅgena ākaḍḍhīyati.",
  "atk-s0517a:782_4": "Yathā ca pīti na uppajjati,",
  "atk-s0517a:782_5": "evaṃ upaṭṭhitassatitāya satimā.",
  "atk-s0517a:782_6": "Yasmā ca ariyakantaṃ ariyajanasevitameva ca asaṃkiliṭṭhaṃ sukhaṃ nāmakāyena paṭisaṃvedeti,",
  "atk-s0517a:782_7": "tasmā pasaṃsāraho hoti.",
  "atk-s0517a:782_8": "Iti pasaṃsārahato naṃ ariyā te evaṃ pasaṃsārahahetubhūte guṇe pakāsentā “upekkhako satimā sukhavihārī”ti evaṃ pasaṃsantīti veditabbaṃ.",
  "atk-s0517a:782_9": "Tatiyanti gaṇanānupubbatā tatiyaṃ,",
  "atk-s0517a:782_10": "tatiyaṃ uppannantipi tatiyaṃ.",
  "atk-s0517a:783_0": "Sukhassa ca pahānā dukkhassa ca pahānāti kāyikasukhassa ca kāyikadukkhassa ca pahānā.",
  "atk-s0517a:783_1": "Pubbevāti tañca kho pubbeva,",
  "atk-s0517a:783_2": "na catutthajjhānakkhaṇe.",
  "atk-s0517a:783_3": "Somanassadomanassānaṃ atthaṅgamāti cetasikasukhassa cetasikadukkhassa cāti imesampi dvinnaṃ pubbeva atthaṅgamā,",
  "atk-s0517a:783_4": "pahānā icceva vuttaṃ hoti.",
  "atk-s0517a:783_5": "Kadā pana nesaṃ pahānaṃ hoti?",
  "atk-s0517a:783_6": "Catunnaṃ jhānānaṃ upacārakkhaṇe.",
  "atk-s0517a:783_7": "Somanassañhi catutthassa jhānassa upacārakkhaṇeyeva pahīyati,",
  "atk-s0517a:783_8": "dukkhadomanassasukhāni paṭhamadutiyatatiyānaṃ upacārakkhaṇesu.",
  "atk-s0517a:783_9": "Evametesaṃ pahānakkamena avuttānaṃ indriyavibhaṅge pana indriyānaṃ uddesakkameneva idhāpi vuttānaṃ sukhadukkhasomanassadomanassānaṃ",
  "atk-s0517a:783_10": "pahānaṃ veditabbaṃ.",
  "atk-s0517a:784_0": "Yadi panetāni tassa tassa jhānassa upacārakkhaṇeyeva pahīyanti,",
  "atk-s0517a:784_1": "atha kasmā “kattha cuppannaṃ dukkhindriyaṃ aparisesaṃ nirujjhati? Idha,",
  "atk-s0517a:784_2": "bhikkhave,",
  "atk-s0517a:784_3": "bhikkhu vivicceva kāmehi…pe…",
  "atk-s0517a:784_4": "paṭhamajjhānaṃ upasampajja viharati.",
  "atk-s0517a:784_5": "Ettha cuppannaṃ dukkhindriyaṃ aparisesaṃ nirujjhati.",
  "atk-s0517a:784_6": "Kattha cuppannaṃ domanassindriyaṃ,",
  "atk-s0517a:784_7": "sukhindriyaṃ,",
  "atk-s0517a:784_8": "somanassindriyaṃ aparisesaṃ nirujjhati? Idha,",
  "atk-s0517a:784_9": "bhikkhave,",
  "atk-s0517a:784_10": "bhikkhu sukhassa ca pahānā…pe…",
  "atk-s0517a:784_11": "catutthaṃ jhānaṃ upasampajja viharati.",
  "atk-s0517a:784_12": "Ettha cuppannaṃ somanassindriyaṃ aparisesaṃ nirujjhatī”ti evaṃ jhānesveva nirodho vuttoti?",
  "atk-s0517a:784_13": "Atisayanirodhattā.",
  "atk-s0517a:784_14": "Atisayanirodho hi tesaṃ paṭhamajjhānādīsu,",
  "atk-s0517a:784_15": "na nirodhoyeva.",
  "atk-s0517a:784_16": "Nirodhoyeva pana upacārakkhaṇe,",
  "atk-s0517a:784_17": "nātisayanirodho.",
  "atk-s0517a:784_18": "Tathā hi nānāvajjane paṭhamajjhānūpacāre niruddhassāpi dukkhindriyassa ḍaṃsamakasādisamphassena vā visamāsanūpatāpena vā siyā uppatti,",
  "atk-s0517a:784_19": "na tveva antoappanāyaṃ.",
  "atk-s0517a:784_20": "Upacāre vā niruddhampetaṃ na suṭṭhu niruddhaṃ hoti paṭipakkhena avihatattā.",
  "atk-s0517a:784_21": "Antoappanāyaṃ pana pītipharaṇena sabbo kāyo sukhokkanto hoti,",
  "atk-s0517a:784_22": "sukhokkantakāyassa ca suṭṭhu niruddhaṃ hoti dukkhindriyaṃ paṭipakkhena vihatattā.",
  "atk-s0517a:784_23": "Nānāvajjaneyeva ca dutiyajjhānūpacāre pahīnassāpi domanassindriyassa,",
  "atk-s0517a:784_24": "yasmā etaṃ vitakkavicārapaccayepi kāyakilamathe cittūpaghāte ca sati uppajjati,",
  "atk-s0517a:784_25": "vitakkavicārābhāve neva uppajjati.",
  "atk-s0517a:784_26": "Yattha pana uppajjati,",
  "atk-s0517a:784_27": "tattha vitakkavicārabhāve.",
  "atk-s0517a:784_28": "Appahīnāyeva ca dutiyajjhānūpacāre vitakkavicārāti tatthassa siyā uppatti,",
  "atk-s0517a:784_29": "natveva dutiyajjhāne pahīnapaccayattā.",
  "atk-s0517a:784_30": "Tathā tatiyajjhānūpacāre pahīnassāpi sukhindriyassa pītisamuṭṭhānapaṇītarūpaphuṭṭhakāyassa siyā uppatti,",
  "atk-s0517a:784_31": "natveva tatiyajjhāne.",
  "atk-s0517a:784_32": "Tatiyajjhāne hi sukhassa paccayabhūtā pīti sabbaso niruddhā hoti.",
  "atk-s0517a:784_33": "Tathā catutthajjhānūpacāre pahīnassāpi somanassindriyassa āsannattā,",
  "atk-s0517a:784_34": "appanāppattāya upekkhāya abhāvena sammā anatikkantattā ca siyā uppatti,",
  "atk-s0517a:784_35": "natveva catutthajjhāne.",
  "atk-s0517a:784_36": "Tasmā eva ca “etthuppannaṃ dukkhindriyaṃ aparisesaṃ nirujjhatī”ti tattha tattha aparisesaggahaṇaṃ katanti.",
  "atk-s0517a:785_0": "Etthāha –",
  "atk-s0517a:785_1": "“athevaṃ tassa tassa jhānassūpacāre pahīnāpi etā vedanā idha kasmā samāharī”ti?",
  "atk-s0517a:785_2": "Sukhaggahaṇatthaṃ.",
  "atk-s0517a:785_3": "Yā hi ayaṃ “adukkhamasukha”nti ettha adukkhamasukhā vedanā vuttā,",
  "atk-s0517a:785_4": "sā sukhumā dubbiññeyyā na sakkā sukhena gahetuṃ,",
  "atk-s0517a:785_5": "tasmā yathā nāma duṭṭhassa yathā tathā vā upasaṅkamitvā gahetuṃ asakkuṇeyyassa goṇassa gahaṇatthaṃ gopo ekasmiṃ vaje sabbā gāvo samāharati,",
  "atk-s0517a:785_6": "athekekaṃ nīharanto paṭipāṭiyā āgataṃ “ayaṃ so gaṇhatha na”nti tampi gāhāpeti,",
  "atk-s0517a:785_7": "evamevaṃ sukhaggahaṇatthaṃ sabbāpi etā samāhari.",
  "atk-s0517a:785_8": "Evañhi samāhaṭā etā dassetvā “yaṃ neva sukhaṃ,",
  "atk-s0517a:785_9": "na dukkhaṃ,",
  "atk-s0517a:785_10": "na somanassaṃ,",
  "atk-s0517a:785_11": "na domanassaṃ,",
  "atk-s0517a:785_12": "ayaṃ adukkhamasukhāvedanā”ti sakkā hoti esā gāhayituṃ.",
  "atk-s0517a:786_0": "Apica adukkhamasukhāya cetovimuttiyā paccayadassanatthañcāpi etā vuttāti veditabbā.",
  "atk-s0517a:786_1": "Sukhadukkhappahānādayo hi tassā paccayā. Yathāha –",
  "atk-s0517a:786_2": "“cattāro kho, āvuso,",
  "atk-s0517a:786_3": "paccayā adukkhamasukhāya cetovimuttiyā samāpattiyā. Idhāvuso,",
  "atk-s0517a:786_4": "bhikkhu sukhassa ca pahānā…pe…",
  "atk-s0517a:786_5": "catutthaṃ jhānaṃ upasampajja viharati.",
  "atk-s0517a:786_6": "Ime kho āvuso,",
  "atk-s0517a:786_7": "cattāro paccayā adukkhamasukhāya cetovimuttiyā samāpattiyā”ti.",
  "atk-s0517a:786_8": "Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṃ tattha pahīnāti vuttā,",
  "atk-s0517a:786_9": "evaṃ vaṇṇabhaṇanatthampetassa jhānassetā idha vuttātipi veditabbā.",
  "atk-s0517a:786_10": "Paccayaghātena vā ettha rāgadosānaṃ atidūrabhāvaṃ dassetumpetā vuttāti veditabbā.",
  "atk-s0517a:786_11": "Etāsu hi sukhaṃ somanassassa paccayo,",
  "atk-s0517a:786_12": "somanassaṃ rāgassa,",
  "atk-s0517a:786_13": "dukkhaṃ domanassassa,",
  "atk-s0517a:786_14": "domanassaṃ dosassa.",
  "atk-s0517a:786_15": "Sukhādighātena ca sappaccayā rāgadosā hatāti atidūre hontīti.",
  "atk-s0517a:787_0": "Adukkhamasukhanti dukkhābhāvena adukkhaṃ.",
  "atk-s0517a:787_1": "Sukhābhāvena asukhaṃ.",
  "atk-s0517a:787_2": "Etenettha dukkhasukhapaṭipakkhabhūtaṃ tatiyavedanaṃ dīpeti,",
  "atk-s0517a:787_3": "na dukkhasukhābhāvamattaṃ.",
  "atk-s0517a:787_4": "Tatiyavedanā nāma adukkhamasukhā,",
  "atk-s0517a:787_5": "upekkhātipi vuccati.",
  "atk-s0517a:787_6": "Sā iṭṭhāniṭṭhaviparītānubhavanalakkhaṇā.",
  "atk-s0517a:787_7": "Upekkhāsatipārisuddhinti upekkhāya janitasatipārisuddhiṃ.",
  "atk-s0517a:787_8": "Imasmiñhi jhāne suparisuddhā sati,",
  "atk-s0517a:787_9": "yā ca tassā satiyā pārisuddhi,",
  "atk-s0517a:787_10": "sā upekkhāya katā,",
  "atk-s0517a:787_11": "na aññena.",
  "atk-s0517a:787_12": "Tasmā etaṃ “upekkhāsatipārisuddhi”nti vuccati.",
  "atk-s0517a:787_13": "Yāya ca upekkhāya ettha satiyā pārisuddhi hoti,",
  "atk-s0517a:787_14": "sā atthato tatramajjhattatāti veditabbā.",
  "atk-s0517a:787_15": "Na kevalañcettha tāya satiyeva parisuddhā,",
  "atk-s0517a:787_16": "apica kho sabbepi sampayuttadhammā,",
  "atk-s0517a:787_17": "satisīsena pana desanā vuttā.",
  "atk-s0517a:788_0": "Tattha kiñcāpi ayaṃ upekkhā heṭṭhāpi tīsu jhānesu vijjati,",
  "atk-s0517a:788_1": "yathā pana divā sūriyappabhābhibhavā sommabhāvena ca attano upakārakattena vā sabhāgāya rattiyā alābhā",
  "atk-s0517a:788_2": "divā vijjamānāpi candalekhā aparisuddhā hoti apariyodātā,",
  "atk-s0517a:788_3": "evamayampi tatramajjhattupekkhācandalekhā vitakkādipaccanīkadhammatejābhibhavā sabhāgāya ca upekkhāvedanārattiyā",
  "atk-s0517a:788_4": "alābhā vijjamānāpi paṭhamajjhānādibhede aparisuddhā hoti.",
  "atk-s0517a:788_5": "Tassā ca aparisuddhāya divā aparisuddhacandalekhāya pabhā viya sahajātāpi satiādayo aparisuddhāva honti.",
  "atk-s0517a:788_6": "Tasmā tesu ekampi “upekkhāsatipārisuddhi”nti na vuttaṃ.",
  "atk-s0517a:788_7": "Idha pana vitakkādipaccanīkatejābhibhavābhāvā sabhāgāya ca upekkhāvedanārattiyā paṭilābhā ayaṃ tatramajjhattupekkhācandalekhā ativiya parisuddhā.",
  "atk-s0517a:788_8": "Tassā parisuddhattā parisuddhacandalekhāya pabhā viya sahajātāpi satiādayo parisuddhā honti pariyodātā.",
  "atk-s0517a:788_9": "Tasmā idameva “upekkhāsatipārisuddhi”nti vuttanti veditabbaṃ.",
  "atk-s0517a:788_10": "Catutthanti gaṇanānupubbatā catutthaṃ,",
  "atk-s0517a:788_11": "catutthaṃ uppannantipi catutthaṃ.",
  "atk-s0517a:789_0": "Imāni cattāri jhānāni pubbabhāgepi nānā,",
  "atk-s0517a:789_1": "maggakkhaṇepi.",
  "atk-s0517a:789_2": "Pubbabhāge samāpattivasena nānā,",
  "atk-s0517a:789_3": "maggakkhaṇe nānāmaggavasena.",
  "atk-s0517a:789_4": "Ekassa hi paṭhamamaggo paṭhamajjhāniko hoti,",
  "atk-s0517a:789_5": "dutiyamaggādayopi paṭhamajjhānikā vā dutiyādīsu aññatarajjhānikā vā.",
  "atk-s0517a:789_6": "Ekassa paṭhamamaggo dutiyādīnaṃ aññatarajjhāniko hoti,",
  "atk-s0517a:789_7": "dutiyādayopi dutiyādīnaṃ aññatarajjhānikā vā paṭhamajjhānikā vā.",
  "atk-s0517a:789_8": "Evaṃ cattāropi maggā jhānavasena sadisā vā asadisā vā ekaccasadisā vā honti.",
  "atk-s0517a:789_9": "Ayaṃ panassa viseso pādakajjhānaniyamena hoti.",
  "atk-s0517a:789_10": "Paṭhamajjhānalābhino hi paṭhamajjhānā vuṭṭhāya vipassantassa uppannamaggo paṭhamajjhāniko hoti,",
  "atk-s0517a:789_11": "maggaṅgabojjhaṅgāni panettha paripuṇṇāneva honti.",
  "atk-s0517a:789_12": "Dutiyajjhānato vuṭṭhāya vipassantassa uppanno dutiyajjhāniko hoti,",
  "atk-s0517a:789_13": "maggaṅgāni panettha satta honti.",
  "atk-s0517a:789_14": "Tatiyajjhānato vuṭṭhāya vipassantassa uppanno tatiyajjhāniko,",
  "atk-s0517a:789_15": "maggaṅgāni panettha satta,",
  "atk-s0517a:789_16": "bojjhaṅgāni cha honti.",
  "atk-s0517a:789_17": "Esa nayo catutthajjhānato paṭṭhāya yāva nevasaññānāsaññāyatanā.",
  "atk-s0517a:789_18": "Āruppe catukkapañcakajjhānaṃ uppajjati,",
  "atk-s0517a:789_19": "tañca kho lokuttaraṃ,",
  "atk-s0517a:789_20": "na lokiyanti vuttaṃ.",
  "atk-s0517a:789_21": "Ettha kathanti?",
  "atk-s0517a:789_22": "Etthapi paṭhamajjhānādīsu yato vuṭṭhāya sotāpattimaggaṃ paṭilabhitvā arūpasamāpattiṃ bhāvetvā yo āruppe uppanno,",
  "atk-s0517a:789_23": "taṃjhānikāva tassa tattha tayo maggā uppajjanti.",
  "atk-s0517a:789_24": "Evaṃ pādakajjhānameva niyameti.",
  "atk-s0517a:789_25": "Keci pana therā “vipassanāya ārammaṇabhūtā khandhā niyamentī”ti vadanti.",
  "atk-s0517a:789_26": "Keci “puggalajjhāsayo niyametī”ti vadanti.",
  "atk-s0517a:789_27": "Keci “vuṭṭhānagāminī vipassanā niyametī”ti vadanti.",
  "atk-s0517a:790_0": "Tatrāyaṃ anupubbikathā –",
  "atk-s0517a:790_1": "vipassanāniyamena hi sukkhavipassakassa uppannamaggopi,",
  "atk-s0517a:790_2": "samāpattilābhino jhānaṃ pādakaṃ akatvā uppannamaggopi,",
  "atk-s0517a:790_3": "paṭhamajjhānaṃ pādakaṃ katvā pakiṇṇakasaṅkhāre sammasitvā uppāditamaggopi paṭhamajjhānikova hoti,",
  "atk-s0517a:790_4": "sabbesu satta bojjhaṅgāni aṭṭha maggaṅgāni pañca jhānaṅgāni honti.",
  "atk-s0517a:790_5": "Tesañhi pubbabhāgavipassanā somanassasahagatāpi upekkhāsahagatāpi hutvā vuṭṭhānakāle saṅkhārupekkhābhāvaṃ pattā somanassasahagatāva hoti.",
  "atk-s0517a:791_0": "Pañcakanaye dutiyatatiyacatutthajjhānāni pādakāni katvā uppāditamaggesu yathākkameneva jhānaṃ caturaṅgikaṃ tivaṅgikaṃ duvaṅgikañca hoti,",
  "atk-s0517a:791_1": "sabbesu pana satta maggaṅgāni honti,",
  "atk-s0517a:791_2": "catutthe cha bojjhaṅgāni.",
  "atk-s0517a:791_3": "Ayaṃ viseso pādakajjhānaniyamena ceva vipassanāniyamena ca hoti.",
  "atk-s0517a:791_4": "Tesampi hi pubbabhāgavipassanā somanassasahagatāpi upekkhāsahagatāpi hoti,",
  "atk-s0517a:791_5": "vuṭṭhānagāminī somanassasahagatāva.",
  "atk-s0517a:792_0": "Pañcamajjhānaṃ pādakaṃ katvā nibbattitamagge pana upekkhācittekaggatāvasena dve jhānaṅgāni,",
  "atk-s0517a:792_1": "bojjhaṅgamaggaṅgāni cha satta ceva.",
  "atk-s0517a:792_2": "Ayampi viseso ubhayaniyamavasena hoti.",
  "atk-s0517a:792_3": "Imasmiñhi naye pubbabhāgavipassanā somanassasahagatā vā upekkhāsahagatā vā hoti,",
  "atk-s0517a:792_4": "vuṭṭhānagāminī upekkhāsahagatāva hoti.",
  "atk-s0517a:792_5": "Arūpajjhānāni pādakāni katvā uppāditamaggepi eseva nayo.",
  "atk-s0517a:792_6": "Idha pana catukkanaye avitakkavicāramattassa dutiyajjhānassa abhāvā taṃ apanetvā sesānaṃ vasena yojetabbaṃ.",
  "atk-s0517a:792_7": "Evaṃ pādakajjhānato vuṭṭhāya ye keci saṅkhāre sammasitvā nibbattitamaggassa āsannapadese vuṭṭhitasamāpatti",
  "atk-s0517a:792_8": "attanā sadisabhāvaṃ karoti bhūmivaṇṇo viya godhāvaṇṇassa.",
  "atk-s0517a:793_0": "Dutiyattheravāde pana yato yato samāpattito vuṭṭhāya ye ye samāpattidhamme sammasitvā maggo nibbattito hoti,",
  "atk-s0517a:793_1": "taṃtaṃsamāpattisadisova hoti.",
  "atk-s0517a:793_2": "Tatrāpi ca vipassanāniyamo vuttanayeneva veditabbo.",
  "atk-s0517a:794_0": "Tatiyattheravāde attano ajjhāsayānurūpena yaṃ yaṃ jhānaṃ pādakaṃ katvā ye ye jhānadhamme sammasitvā maggo nibbattito,",
  "atk-s0517a:794_1": "taṃtaṃjhānasadisova hoti.",
  "atk-s0517a:794_2": "Pādakajjhānaṃ pana sammasitajjhānaṃ vā vinā ajjhāsayamatteneva taṃ na ijjhati.",
  "atk-s0517a:794_3": "Etthāpi ca vipassanāniyamo vuttanayeneva veditabbo.",
  "atk-s0517a:795_0": "Ayaṃ vuccati sammāsamādhīti yā imesu catūsu jhānesu ekaggatā,",
  "atk-s0517a:795_1": "ayaṃ pubbabhāge lokiyo,",
  "atk-s0517a:795_2": "aparabhāge lokuttaro sammāsamādhi nāma vuccati.",
  "atk-s0517a:795_3": "Evaṃ lokiyalokuttaravasena dhammasenāpati maggasaccaṃ deseti.",
  "atk-s0517a:795_4": "Tattha lokiyamagge sabbāneva maggaṅgāni yathānurūpaṃ chasu ārammaṇesu aññatarārammaṇāni honti.",
  "atk-s0517a:795_5": "Lokuttaramagge pana catusaccappaṭivedhāya pavattassa ariyasāvakassa nibbānārammaṇaṃ avijjānusayasamugghātakaṃ paññācakkhu sammādiṭṭhi,",
  "atk-s0517a:795_6": "tathā sampannadiṭṭhissa taṃsampayutto tividhamicchāsaṅkappasamugghātako cetaso nibbānapadābhiniropano sammāsaṅkappo,",
  "atk-s0517a:795_7": "tathā passantassa vitakkentassa ca taṃsampayuttāva catubbidhavacīduccaritasamugghātikā micchāvācāya virati sammāvācā,",
  "atk-s0517a:795_8": "tathā viramantassa taṃsampayuttāva tividhamicchākammantasamucchedikā micchākammantā virati sammākammanto,",
  "atk-s0517a:795_9": "tesaṃyeva cassa vācākammantānaṃ vodānabhūtā taṃsampayuttāva kuhanādisamucchedikā micchāājīvā virati sammāājīvo,",
  "atk-s0517a:795_10": "tassāyevassa sammāvācākammantājīvasaṅkhātāya sīlabhūmiyaṃ patiṭṭhamānassa tadanurūpo taṃsampayuttova kosajjasamucchedako,",
  "atk-s0517a:795_11": "anuppannuppannānaṃ akusalakusalānaṃ anuppādappahānuppādaṭṭhitisādhako ca vīriyārambho sammāvāyāmo,",
  "atk-s0517a:795_12": "evaṃ vāyamantassa taṃsampayuttova micchāsativiniddhunako,",
  "atk-s0517a:795_13": "kāyādīsu kāyānupassanādisādhako ca cetaso asammoso sammāsati.",
  "atk-s0517a:795_14": "Evaṃ anuttarāya satiyā suvihitacittārakkhassa taṃsampayuttāva micchāsamādhividdhaṃsikā cittekaggatā sammāsamādhi.",
  "atk-s0517a:795_15": "Esa lokuttaro ariyo aṭṭhaṅgiko maggo.",
  "atk-s0517a:796_0": "Yo saha lokiyena maggena dukkhanirodhagāminipaṭipadāti saṅkhyaṃ gato,",
  "atk-s0517a:796_1": "so kho panesa maggo sammādiṭṭhisaṅkappānaṃ vijjāya sesadhammānaṃ caraṇena saṅgahitattā vijjā ceva caraṇañca.",
  "atk-s0517a:796_2": "Tathā tesaṃ dvinnaṃ vipassanāyānena itaresaṃ samathayānena saṅgahitattā samatho ceva vipassanā ca.",
  "atk-s0517a:796_3": "Tesaṃ dvinnaṃ paññākkhandhena tadanantarānaṃ tiṇṇaṃ sīlakkhandhena avasesānaṃ tiṇṇaṃ samādhikkhandhena",
  "atk-s0517a:796_4": "adhipaññāadhisīlaadhicittasikkhāhi ca saṅgahitattā khandhattayañceva sikkhattayañca hoti.",
  "atk-s0517a:796_5": "Yena samannāgato ariyasāvako dassanasamatthehi cakkhūhi gamanasamatthehi ca pādehi samannāgato addhiko",
  "atk-s0517a:796_6": "viya vijjācaraṇasampanno hutvā vipassanāyānena kāmasukhallikānuyogaṃ samathayānena attakilamathānuyoganti",
  "atk-s0517a:796_7": "antadvayaṃ parivajjetvā majjhimapaṭipadaṃ paṭipanno paññākkhandhena mohakkhandhaṃ,",
  "atk-s0517a:796_8": "sīlakkhandhena dosakkhandhaṃ,",
  "atk-s0517a:796_9": "samādhikkhandhena ca lobhakkhandhaṃ padālento adhipaññāsikkhāya paññāsampadaṃ,",
  "atk-s0517a:796_10": "adhisīlasikkhāya sīlasampadaṃ,",
  "atk-s0517a:796_11": "adhicittasikkhāya samādhisampadanti tisso sampattiyo patvā amataṃ nibbānaṃ sacchikaroti.",
  "atk-s0517a:796_12": "Ādimajjhapariyosānakalyāṇaṃ sattatiṃsabodhipakkhiyadhammaratanavicittaṃ sammattaniyāmasaṅkhātaṃ ariyabhūmiṃ okkanto hotīti.",
  "atk-s0517a:797_0": "Maggasaccaniddesavaṇṇanā niṭṭhitā.",
  "atk-s0517a:798_0": "Saccapakiṇṇakavaṇṇanā",
  "atk-s0517a:799_0": "Catūsu pana saccesu bādhanalakkhaṇaṃ dukkhasaccaṃ,",
  "atk-s0517a:799_1": "pabhavalakkhaṇaṃ samudayasaccaṃ,",
  "atk-s0517a:799_2": "santilakkhaṇaṃ nirodhasaccaṃ,",
  "atk-s0517a:799_3": "niyyānalakkhaṇaṃ maggasaccaṃ,",
  "atk-s0517a:799_4": "apica pavattipavattakanivattinivattakalakkhaṇāni paṭipāṭiyā.",
  "atk-s0517a:799_5": "Tathā saṅkhatataṇhāasaṅkhatadassanalakkhaṇāni ca.",
  "atk-s0517a:800_0": "Kasmā pana cattāreva ariyasaccāni vuttāni anūnāni anadhikānīti ce?",
  "atk-s0517a:800_1": "Aññassa asambhavato aññatarassa ca anapaneyyabhāvato.",
  "atk-s0517a:800_2": "Na hi etehi aññaṃ adhikaṃ vā,",
  "atk-s0517a:800_3": "etesaṃ vā ekampi apanetabbaṃ sambhoti. Yathāha –",
  "atk-s0517a:801_0": "“Idha,",
  "atk-s0517a:801_1": "bhikkhave,",
  "atk-s0517a:801_2": "āgaccheyya samaṇo vā brāhmaṇo vā ‘netaṃ dukkhaṃ ariyasaccaṃ,",
  "atk-s0517a:801_3": "aññaṃ dukkhaṃ ariyasaccaṃ.",
  "atk-s0517a:801_4": "Yaṃ samaṇena gotamena desitaṃ,",
  "atk-s0517a:801_5": "ahametaṃ dukkhaṃ ariyasaccaṃ ṭhapetvā aññaṃ dukkhaṃ ariyasaccaṃ paññapessāmī’ti netaṃ ṭhānaṃ vijjatī”tiādi.",
  "atk-s0517a:802_0": "Yathā cāha –",
  "atk-s0517a:803_0": "“Yo hi koci,",
  "atk-s0517a:803_1": "bhikkhave,",
  "atk-s0517a:803_2": "samaṇo vā brāhmaṇo vā evaṃ vadeyya ‘netaṃ dukkhaṃ paṭhamaṃ ariyasaccaṃ,",
  "atk-s0517a:803_3": "yaṃ samaṇena gotamena desitaṃ,",
  "atk-s0517a:803_4": "ahametaṃ dukkhaṃ paṭhamaṃ ariyasaccaṃ paccakkhāya aññaṃ dukkhaṃ paṭhamaṃ ariyasaccaṃ paññapessāmī’ti netaṃ ṭhānaṃ vijjatī”tiādi.",
  "atk-s0517a:804_0": "Apica pavattimācikkhanto bhagavā sahetukaṃ ācikkhi,",
  "atk-s0517a:804_1": "nivattiñca saupāyaṃ.",
  "atk-s0517a:804_2": "Iti pavattinivattitadubhayahetūnaṃ etapparamato cattāreva vuttāni.",
  "atk-s0517a:804_3": "Tathā pariññeyyapahātabbasacchikātabbabhāvetabbānaṃ,",
  "atk-s0517a:804_4": "taṇhāvatthutaṇhātaṇhānirodhataṇhānirodhūpāyānaṃ,",
  "atk-s0517a:804_5": "ālayaālayarāmatāālayasamugghātaālayasamugghātūpāyānañca vasenāpi cattāreva vuttānīti.",
  "atk-s0517a:805_0": "Ettha ca oḷārikattā sabbasattasādhāraṇattā ca suviññeyyanti dukkhasaccaṃ paṭhamaṃ vuttaṃ.",
  "atk-s0517a:805_1": "Tasseva hetudassanatthaṃ tadanantaraṃ samudayasaccaṃ,",
  "atk-s0517a:805_2": "hetunirodhā phalanirodhoti ñāpanatthaṃ tato nirodhasaccaṃ,",
  "atk-s0517a:805_3": "tadadhigamūpāyadassanatthaṃ ante maggasaccaṃ.",
  "atk-s0517a:805_4": "Bhavasukhassādagadhitānaṃ vā sattānaṃ saṃvegajananatthaṃ paṭhamaṃ dukkhamāha.",
  "atk-s0517a:805_5": "Taṃ neva akataṃ āgacchati,",
  "atk-s0517a:805_6": "na issaranimmānādito hoti,",
  "atk-s0517a:805_7": "ito pana hotīti ñāpanatthaṃ tadanantaraṃ samudayaṃ.",
  "atk-s0517a:805_8": "Tato sahetukena dukkhena abhibhūtattā saṃviggamānasānaṃ dukkhanissaraṇagavesīnaṃ nissaraṇadassanena assāsajananatthaṃ nirodhaṃ.",
  "atk-s0517a:805_9": "Tato nirodhādhigamanatthaṃ nirodhasampāpakaṃ magganti ayametesaṃ kamo.",
  "atk-s0517a:806_0": "Etesu pana bhāro viya dukkhasaccaṃ daṭṭhabbaṃ,",
  "atk-s0517a:806_1": "bhārādānamiva samudayasaccaṃ,",
  "atk-s0517a:806_2": "bhāranikkhepanamiva nirodhasaccaṃ,",
  "atk-s0517a:806_3": "bhāranikkhepanūpāyo viya maggasaccaṃ.",
  "atk-s0517a:806_4": "Rogo viya vā dukkhasaccaṃ,",
  "atk-s0517a:806_5": "roganidānamiva samudayasaccaṃ,",
  "atk-s0517a:806_6": "rogavūpasamo viya nirodhasaccaṃ,",
  "atk-s0517a:806_7": "bhesajjamiva maggasaccaṃ.",
  "atk-s0517a:806_8": "Dubbhikkhamiva vā dukkhasaccaṃ,",
  "atk-s0517a:806_9": "dubbuṭṭhi viya samudayasaccaṃ,",
  "atk-s0517a:806_10": "subhikkhamiva nirodhasaccaṃ,",
  "atk-s0517a:806_11": "suvuṭṭhi viya maggasaccaṃ.",
  "atk-s0517a:806_12": "Apica verīveramūlaverasamugghātaverasamugghātūpāyehi,",
  "atk-s0517a:806_13": "visarukkharukkhamūlamūlūpacchedatadupacchedūpāyehi,",
  "atk-s0517a:806_14": "bhayabhayamūlanibbhayatadadhigamūpāyehi,",
  "atk-s0517a:806_15": "orimatīramahoghapārimatīrataṃsampāpakavāyāmehi ca yojetvāpetāni upamāto veditabbānīti.",
  "atk-s0517a:807_0": "Sabbāneva panetāni saccāni paramatthena vedakakārakanibbutagamakābhāvato suññānīti veditabbāni.",
  "atk-s0517a:807_1": "Tenetaṃ vuccati –",
  "atk-s0517a:808_0": "“Dukkhameva hi na koci dukkhito, kārako na kiriyāva vijjati;",
  "atk-s0517a:809_0": "Atthi nibbuti na nibbuto pumā, maggamatthi gamako na vijjatī”ti.",
  "atk-s0517a:810_0": "Atha vā –",
  "atk-s0517a:811_0": "Dhuvasubhasukhattasuññaṃ, purimadvayamattasuññamamatapadaṃ;",
  "atk-s0517a:812_0": "Dhuvasukhaattavirahito, maggo iti suññatā tesu.",
  "atk-s0517a:813_0": "Nirodhasuññāni vā tīṇi,",
  "atk-s0517a:813_1": "nirodho ca sesattayasuñño.",
  "atk-s0517a:813_2": "Phalasuñño vā ettha hetu samudaye dukkhassa abhāvato,",
  "atk-s0517a:813_3": "magge ca nirodhassa,",
  "atk-s0517a:813_4": "na phalena sagabbho pakativādīnaṃ pakati viya.",
  "atk-s0517a:813_5": "Hetusuññañca phalaṃ dukkhasamudayānaṃ nirodhamaggānañca asamavāyā,",
  "atk-s0517a:813_6": "na hetusamavetaṃ hetuphalaṃ samavāyavādīnaṃ dviaṇukādi viya.",
  "atk-s0517a:813_7": "Tenetaṃ vuccati –",
  "atk-s0517a:814_0": "“Tayamidha nirodhasuññaṃ, tayena tenāpi nibbutī suññā;",
  "atk-s0517a:815_0": "Suñño phalena hetu, phalampi taṃhetunā suñña”nti.",
  "atk-s0517a:816_0": "Sabbāneva saccāni aññamaññasabhāgāni avitathato attasuññato dukkarapaṭivedhato ca. Yathāha –",
  "atk-s0517a:817_0": "“Taṃ kiṃ maññasi, ānanda,",
  "atk-s0517a:817_1": "katamaṃ nu kho dukkarataraṃ vā durabhisambhavataraṃ vā,",
  "atk-s0517a:817_2": "yo dūratova sukhumena tāḷacchiggaḷena asanaṃ atipāteyya poṅkhānupoṅkhaṃ avirādhitaṃ,",
  "atk-s0517a:817_3": "yo vā sattadhā bhinnassa vālassa koṭiyā koṭiṃ paṭivijjheyyāti? Etadeva, bhante,",
  "atk-s0517a:817_4": "dukkaratarañceva durabhisambhavatarañca;",
  "atk-s0517a:817_5": "Yo vā sattadhā bhinnassa vālassa koṭiyā koṭiṃ paṭivijjheyyāti;",
  "atk-s0517a:817_6": "Atha kho te, ānanda,",
  "atk-s0517a:817_7": "duppaṭivijjhataraṃ paṭivijjhanti,",
  "atk-s0517a:817_8": "ye ‘idaṃ dukkha’nti yathābhūtaṃ paṭivijjhanti…pe…",
  "atk-s0517a:817_9": "‘ayaṃ dukkhanirodhagāminī paṭipadā’ti yathābhūtaṃ paṭivijjhantī”ti ;",
  "atk-s0517a:818_0": "Visabhāgāni salakkhaṇavavatthānato.",
  "atk-s0517a:818_1": "Purimāni ca dve sabhāgāni duravagāhatthena gambhīrattā lokiyattā sāsavattā ca,",
  "atk-s0517a:818_2": "visabhāgāni phalahetubhedato pariññeyyapahātabbato ca.",
  "atk-s0517a:818_3": "Pacchimānipi dve sabhāgāni gambhīrattena duravagāhattā lokuttarattā anāsavattā ca,",
  "atk-s0517a:818_4": "visabhāgāni visayavisayībhedato sacchikātabbabhāvetabbato ca.",
  "atk-s0517a:818_5": "Paṭhamatatiyāni cāpi sabhāgāni phalāpadesato,",
  "atk-s0517a:818_6": "visabhāgāni saṅkhatāsaṅkhatato.",
  "atk-s0517a:818_7": "Dutiyacatutthāni cāpi sabhāgāni hetuapadesato,",
  "atk-s0517a:818_8": "visabhāgāni ekantakusalākusalato.",
  "atk-s0517a:818_9": "Paṭhamacatutthāni cāpi sabhāgāni saṅkhatato,",
  "atk-s0517a:818_10": "visabhāgāni lokiyalokuttarato.",
  "atk-s0517a:818_11": "Dutiyatatiyāni cāpi sabhāgāni nevasekkhanāsekkhabhāvato,",
  "atk-s0517a:818_12": "visabhāgāni sārammaṇānārammaṇato.",
  "atk-s0517a:819_0": "“Iti evaṃ pakārehi, nayehi ca vicakkhaṇo;",
  "atk-s0517a:820_0": "Vijaññā ariyasaccānaṃ, sabhāgavisabhāgata”nti.",
  "atk-s0517a:821_0": "Sabbameva cettha dukkhaṃ ekavidhaṃ pavattibhāvato,",
  "atk-s0517a:821_1": "duvidhaṃ nāmarūpato,",
  "atk-s0517a:821_2": "tividhaṃ kāmarūpārūpūpapattibhavabhedato,",
  "atk-s0517a:821_3": "catubbidhaṃ catuāhārabhedato,",
  "atk-s0517a:821_4": "pañcavidhaṃ pañcupādānakkhandhabhedato.",
  "atk-s0517a:821_5": "Samudayopi ekavidho pavattakabhāvato,",
  "atk-s0517a:821_6": "duvidho diṭṭhisampayuttāsampayuttato,",
  "atk-s0517a:821_7": "tividho kāmabhavavibhavataṇhābhedato,",
  "atk-s0517a:821_8": "catubbidho catumaggappaheyyato,",
  "atk-s0517a:821_9": "pañcavidho rūpābhinandanādibhedato,",
  "atk-s0517a:821_10": "chabbidho chataṇhākāyabhedato.",
  "atk-s0517a:821_11": "Nirodhopi ekavidho asaṅkhatadhātubhāvato,",
  "atk-s0517a:821_12": "pariyāyato pana duvidho saupādisesaanupādisesato,",
  "atk-s0517a:821_13": "tividho bhavattayavūpasamato,",
  "atk-s0517a:821_14": "catubbidho catumaggādhigamanīyato,",
  "atk-s0517a:821_15": "pañcavidho pañcābhinandanavūpasamato,",
  "atk-s0517a:821_16": "chabbidho chataṇhākāyakkhayabhedato.",
  "atk-s0517a:821_17": "Maggopi ekavidho bhāvetabbato,",
  "atk-s0517a:821_18": "duvidho samathavipassanābhedato,",
  "atk-s0517a:821_19": "dassanabhāvanābhedato vā,",
  "atk-s0517a:821_20": "tividho khandhattayabhedato.",
  "atk-s0517a:821_21": "Ayañhi sappadesattā nagaraṃ viya rajjena nippadesehi tīhi khandhehi saṅgahito. Yathāha –",
  "atk-s0517a:822_0": "“Na kho,",
  "atk-s0517a:822_1": "āvuso visākha,",
  "atk-s0517a:822_2": "ariyena aṭṭhaṅgikena maggena tayo khandhā saṅgahitā,",
  "atk-s0517a:822_3": "tīhi ca kho,",
  "atk-s0517a:822_4": "āvuso visākha,",
  "atk-s0517a:822_5": "khandhehi ariyo aṭṭhaṅgiko maggo saṅgahito. Yā,",
  "atk-s0517a:822_6": "cāvuso visākha,",
  "atk-s0517a:822_7": "sammāvācā yo ca sammākammanto yo ca sammāājīvo,",
  "atk-s0517a:822_8": "ime dhammā sīlakkhandhe saṅgahitā.",
  "atk-s0517a:822_9": "Yo ca sammāvāyāmo yā ca sammāsati yo ca sammāsamādhi,",
  "atk-s0517a:822_10": "ime dhammā samādhikkhandhe saṅgahitā.",
  "atk-s0517a:822_11": "Yā ca sammādiṭṭhi yo ca sammāsaṅkappo,",
  "atk-s0517a:822_12": "ime dhammā paññākkhandhe saṅgahitā”ti.",
  "atk-s0517a:823_0": "Catubbidho sotāpattimaggādivasena.",
  "atk-s0517a:824_0": "Apica sabbāneva saccāni ekavidhāni avitathattā,",
  "atk-s0517a:824_1": "abhiññeyyattā vā.",
  "atk-s0517a:824_2": "Duvidhāni lokiyalokuttarato,",
  "atk-s0517a:824_3": "saṅkhatāsaṅkhatato vā.",
  "atk-s0517a:824_4": "Tividhāni dassanabhāvanāhi pahātabbato appahātabbato nevapahātabbanāpahātabbato ca.",
  "atk-s0517a:824_5": "Catubbidhāni pariññeyyapahātabbasacchikātabbabhāvetabbatoti.",
  "atk-s0517a:825_0": "“Evaṃ ariyasaccānaṃ, dubbodhānaṃ budho vidhiṃ;",
  "atk-s0517a:826_0": "Anekabhedato jaññā, hitāya ca sukhāya cā”ti.",
  "atk-s0517a:827_0": "Saccapakiṇṇakavaṇṇanā niṭṭhitā.",
  "atk-s0517a:828_0": "Idāni dhammasenāpati bhagavatā desitakkameneva ante saccacatukkaṃ niddisitvā “taṃ ñātaṭṭhena ñāṇa”ntiādinā",
  "atk-s0517a:828_1": "saccacatukkavasena sutamaye ñāṇaṃ nigametvā dasseti.",
  "atk-s0517a:828_2": "Evaṃ “sotāvadhāne paññā sutamaye ñāṇa”nti pubbe vuttaṃ sabbaṃ nigametvā dassetīti.",
  "atk-s0517a:829_0": "Saddhammappakāsiniyā paṭisambhidāmaggaṭṭhakathāya",
  "atk-s0517a:830_0": "Sutamayañāṇaniddesavaṇṇanā niṭṭhitā.",
  "atk-s0517a:831_0": "2. Sīlamayañāṇaniddesavaṇṇanā",
  "atk-s0517a:832_0": "37.",
  "atk-s0517a:832_1": "Sīlamayañāṇaniddese pañcāti gaṇanaparicchedo.",
  "atk-s0517a:832_2": "Sīlānīti paricchinnadhammanidassanaṃ.",
  "atk-s0517a:832_3": "Pariyantapārisuddhisīlantiādi pañcannaṃ sarūpato dassanaṃ.",
  "atk-s0517a:832_4": "Pariyantapārisuddhītiādīsu yathā nīlavaṇṇayogato vatthampi nīlamassa atthīti nīlanti vuccati,",
  "atk-s0517a:832_5": "evaṃ gaṇanavasena pariyanto paricchedo assā atthīti pariyantā,",
  "atk-s0517a:832_6": "upasampannasīle patto anupasampannasīlassa avasānasabbhāvato vā pariyanto avasānaṃ assā atthīti pariyantā.",
  "atk-s0517a:832_7": "Sapariyantāti vā vattabbe sakāralopo katoti veditabbo “dakaṃ dakāsayā pavisantī”ti ettha ukāralopo viya.",
  "atk-s0517a:832_8": "Parisuddhabhāvo pārisuddhi,",
  "atk-s0517a:832_9": "pariyantā ca sā pārisuddhi cāti pariyantapārisuddhi,",
  "atk-s0517a:832_10": "pariyantapārisuddhisaṅkhātaṃ sīlaṃ pariyantapārisuddhisīlaṃ.",
  "atk-s0517a:832_11": "Vuttapaṭipakkhena na pariyantāti apariyantā,",
  "atk-s0517a:832_12": "natthi etissā pariyantotipi apariyantā,",
  "atk-s0517a:832_13": "vuddho etissā pariyantotipi apariyantā.",
  "atk-s0517a:832_14": "Samādānato pabhuti akhaṇḍitattā khaṇḍitāpi katapaṭikammattā cittuppādamattakenāpi malena virahitattā",
  "atk-s0517a:832_15": "ca parisuddhajātimaṇi viya sudhantasuparikammakatasuvaṇṇaṃ viya ca parisuddhattā ariyamaggassa padaṭṭhānabhūtā",
  "atk-s0517a:832_16": "anūnaṭṭhena paripūṇṇā.",
  "atk-s0517a:832_17": "Diṭṭhiyā pahīnattā diṭṭhiparāmāsena aggahitattā aparāmaṭṭhā.Ayaṃ te sīle dosoti kenaci codakena parāmasituṃ asakkuṇeyyattā vā aparāmaṭṭhā.",
  "atk-s0517a:832_18": "Arahattaphalakkhaṇe sabbadarathapaṭippassaddhiyā paṭippassaddhi.",
  "atk-s0517a:832_19": "Anupasampannānanti anavasesasamādānavasena sīlasampadāya bhusaṃ sampannāti upasampannā,",
  "atk-s0517a:832_20": "na upasampannā anupasampannā.",
  "atk-s0517a:832_21": "Tesaṃ anupasampannānaṃ.",
  "atk-s0517a:833_0": "Pariyantasikkhāpadānanti ettha sikkhitabbaṭṭhena sikkhā,",
  "atk-s0517a:833_1": "koṭṭhāsaṭṭhena padāni,",
  "atk-s0517a:833_2": "sikkhitabbakoṭṭhāsānīti attho.",
  "atk-s0517a:833_3": "Apica sīle patiṭṭhitena uparipattabbattā sabbe kusalā dhammā sikkhā,",
  "atk-s0517a:833_4": "sīlāni tāsaṃ sikkhānaṃ patiṭṭhaṭṭhena padānīti sikkhānaṃ padattā sikkhāpadāni,",
  "atk-s0517a:833_5": "pariyantāni sikkhāpadāni etesanti pariyantasikkhāpadā.",
  "atk-s0517a:833_6": "Tesaṃ pariyantasikkhāpadānaṃ.",
  "atk-s0517a:833_7": "Ettha ca dve pariyantā sikkhāpadapariyanto ca kālapariyanto ca.",
  "atk-s0517a:833_8": "Katamo sikkhāpadapariyanto?",
  "atk-s0517a:833_9": "Upāsakopāsikānaṃ yathāsamādānavasena ekaṃ vā dve vā tīṇi vā cattāri vā pañca vā aṭṭha vā dasa vā sikkhāpadāni honti,",
  "atk-s0517a:833_10": "sikkhamānasāmaṇerasāmaṇerīnaṃ dasa sikkhāpadāni.",
  "atk-s0517a:833_11": "Ayaṃ sikkhāpadapariyanto.",
  "atk-s0517a:833_12": "Katamo kālapariyanto?",
  "atk-s0517a:833_13": "Upāsakopāsikā dānaṃ dadamānā parivesanapariyantaṃ sīlaṃ samādiyanti,",
  "atk-s0517a:833_14": "vihāragatā vihārapariyantaṃ sīlaṃ samādiyanti,",
  "atk-s0517a:833_15": "ekaṃ vā dve vā tayo vā bhiyyo vā rattindivāni paricchedaṃ katvā sīlaṃ samādiyanti.",
  "atk-s0517a:833_16": "Ayaṃ kālapariyanto.",
  "atk-s0517a:833_17": "Imesu dvīsu pariyantesu sikkhāpadaṃ pariyantaṃ katvā samādinnaṃ sīlaṃ vītikkamanena vā maraṇena vā paṭippassambhati,",
  "atk-s0517a:833_18": "kālaṃ pariyantaṃ katvā samādinnaṃ taṃtaṃkālātikkamena paṭippassambhati.",
  "atk-s0517a:834_0": "Apariyantasikkhāpadānanti –",
  "atk-s0517a:835_0": "“Nava koṭisahassāni, asīti satakoṭiyo;",
  "atk-s0517a:836_0": "Paññāsa satasahassāni, chattiṃsa ca punāpare.",
  "atk-s0517a:837_0": "“Ete saṃvaravinayā, sambuddhena pakāsitā;",
  "atk-s0517a:838_0": "Peyyālamukhena niddiṭṭhā, sikkhā vinayasaṃvare”ti. –",
  "atk-s0517a:839_0": "Evaṃ gaṇanavasena pariyantānampi sikkhāpadānaṃ anavasesasamādānabhāvavasena lābhayasañātiaṅgajīvitahetu",
  "atk-s0517a:839_1": "adiṭṭhapariyantabhāvavasena upari rakkhitabbasīlaparicchedābhāvavasena ca natthi etesaṃ pariyantoti apariyantāni.",
  "atk-s0517a:839_2": "Apariyantāni sikkhāpadāni etesanti apariyantasikkhāpadā.",
  "atk-s0517a:839_3": "Tesaṃ apariyantasikkhāpadānaṃ,",
  "atk-s0517a:839_4": "vuddhapariyantasikkhāpadānanti vā attho.",
  "atk-s0517a:840_0": "Puthujjanakalyāṇakānantiādīsu –",
  "atk-s0517a:841_0": "“Puthūnaṃ jananādīhi, kāraṇehi puthujjano;",
  "atk-s0517a:842_0": "Puthujjanantogadhattā, puthuvāyaṃ jano iti”. –",
  "atk-s0517a:843_0": "Vuttaputhujjanalakkhaṇānatikkamepi –",
  "atk-s0517a:844_0": "“Duve puthujjanā vuttā, buddhenādiccabandhunā;",
  "atk-s0517a:845_0": "Andho puthujjano eko, kalyāṇeko puthujjano”ti. –",
  "atk-s0517a:846_0": "Vuttaputhujjanadvaye kalyāṇadhammasamāgamena andhaputhujjanabhāvaṃ atikkamma kalyāṇaputhujjanabhāve ṭhitānaṃ",
  "atk-s0517a:846_1": "puthujjanakalyāṇakānaṃ kalyāṇaputhujjanānanti vuttaṃ hoti.",
  "atk-s0517a:846_2": "Puthujjanesu vā kalyāṇakānaṃ puthujjanakalyāṇakānaṃ.",
  "atk-s0517a:847_0": "Kusaladhamme yuttānanti ettha kusalasaddo tāva ārogyānavajjachekasukhavipākesu dissati.",
  "atk-s0517a:847_1": "Ayañhi “kacci nu bhoto kusalaṃ,",
  "atk-s0517a:847_2": "kacci bhoto anāmaya”ntiādīsu ārogye dissati.",
  "atk-s0517a:847_3": "“Katamo pana, bhante,",
  "atk-s0517a:847_4": "kāyasamācāro kusalo? Yo kho, mahārāja,",
  "atk-s0517a:847_5": "kāyasamācāro anavajjo”ti ca “puna caparaṃ, bhante,",
  "atk-s0517a:847_6": "etadānuttariyaṃ yathā bhagavā dhammaṃ deseti kusalesu dhammesū”ti ca evamādīsu anavajje.",
  "atk-s0517a:847_7": "“Kusalo tvaṃ rathassa aṅgapaccaṅgānaṃ,",
  "atk-s0517a:847_8": "kusalā naccagītassa sikkhitā cāturitthiyo”tiādīsu cheke.",
  "atk-s0517a:847_9": "“Kusalānaṃ,",
  "atk-s0517a:847_10": "bhikkhave,",
  "atk-s0517a:847_11": "dhammānaṃ samādānahetu.",
  "atk-s0517a:847_12": "Kusalassa kammassa katattā upacitattā”tiādīsu sukhavipāke.",
  "atk-s0517a:847_13": "Svāyamidha ārogyepi anavajjepi sukhavipākepi vaṭṭati.",
  "atk-s0517a:848_0": "Vacanattho panettha kucchite pāpake dhamme salayanti calayanti kampenti viddhaṃsentīti kusalā.",
  "atk-s0517a:848_1": "Kucchitena vā ākārena sayanti pavattantīti kusā,",
  "atk-s0517a:848_2": "te kuse lunanti chindantīti kusalā.",
  "atk-s0517a:848_3": "Kucchitānaṃ vā sānato tanukaraṇato kusaṃ ñāṇaṃ.",
  "atk-s0517a:848_4": "Tena kusena lātabbā gahetabbā pavattetabbāti kusalā,",
  "atk-s0517a:848_5": "yathā vā kusā ubhayabhāgagataṃ hatthappadesaṃ lunanti,",
  "atk-s0517a:848_6": "evamimepi uppannānuppannabhāvena ubhayabhāgagataṃ saṃkilesapakkhaṃ lunanti,",
  "atk-s0517a:848_7": "tasmā kusā viya lunantīti kusalā.",
  "atk-s0517a:848_8": "Apica ārogyaṭṭhena anavajjaṭṭhena kosallasambhūtaṭṭhena vā kusalā.",
  "atk-s0517a:848_9": "Idha pana yasmā vipassanākusalameva adhippetaṃ,",
  "atk-s0517a:848_10": "tasmā sese vihāya tasseva dassanatthaṃ “kusaladhamme”ti ekavacanaṃ katanti veditabbaṃ.",
  "atk-s0517a:848_11": "Vipassanākusaladhamme sātaccakiriyatāya sakkaccakāritāya ca yuttānanti attho.",
  "atk-s0517a:849_0": "Sekkhapariyante paripūrakārīnanti ettha tīsu sikkhāsu jātātipi sekkhā,",
  "atk-s0517a:849_1": "sattannaṃ sekkhānaṃ etetipi sekkhā,",
  "atk-s0517a:849_2": "sayameva sikkhantītipi sekkhā.",
  "atk-s0517a:849_3": "Sotāpattimaggaphalasakadāgāmimaggaphalaanāgāmimaggaphalaarahattamaggadhammā.",
  "atk-s0517a:849_4": "Te sekkhā dhammā pariyante avasāne etassa,",
  "atk-s0517a:849_5": "te vā sekkhā dhammā pariyanto paricchedo etassāti sekkhapariyanto.",
  "atk-s0517a:849_6": "Tasmiṃ sekkhapariyante dhammeti sambandho.",
  "atk-s0517a:849_7": "Paripūraṃ paripuṇṇataṃ karontīti paripūrakārino,",
  "atk-s0517a:849_8": "paripūrakāro paripūrakiriyā etesaṃ atthīti vā paripūrakārino.",
  "atk-s0517a:849_9": "Tesaṃ sotāpattimaggassa pubbabhāgabhūte sekkhapariyante paṭipadādhamme vipassanāpāripūriyā paripūrakārīnaṃ.",
  "atk-s0517a:849_10": "Kāye ca jīvite ca anapekkhānanti ettha kāyeti sarīre.",
  "atk-s0517a:849_11": "Sarīrañhi asucisañcayato kucchitānañca kesādīnaṃ cakkhurogādīnañca rogasatānaṃ āyabhūtattā kāyoti vuccati.",
  "atk-s0517a:849_12": "Jīviteti jīvitindriye.",
  "atk-s0517a:849_13": "Tañhi jīvanti tenāti jīvitanti vuccati.",
  "atk-s0517a:849_14": "Natthi etesaṃ apekkhāti anapekkhā,",
  "atk-s0517a:849_15": "nissinehāti attho.",
  "atk-s0517a:849_16": "Tesaṃ tasmiṃ kāye ca jīvite ca anapekkhānaṃ.",
  "atk-s0517a:850_0": "Idāni tesaṃ tesu anapekkhattassa kāraṇaṃ dassento pariccattajīvitānanti āha.",
  "atk-s0517a:850_1": "Bhagavato ācariyassa vā sakajīvitapariccāgeneva hi te kilamamānepi kāye vinassamānepi jīvite anapekkhā hontīti.",
  "atk-s0517a:850_2": "Sattannaṃ sekkhānanti sikkhantīti sekkhāti laddhanāmānaṃ sotāpattimaggaṭṭhādīnaṃ sattannaṃ ariyapuggalānaṃ.",
  "atk-s0517a:850_3": "Tathāgatasāvakānanti tathāgatassa sāvakānaṃ.",
  "atk-s0517a:850_4": "Aṭṭhapi hi ariyapuggalā savanante ariyāya jātiyā jātattā bhagavato desanaṃ anusiṭṭhiṃ aveccappasādayogena sakkaccaṃ suṇantīti sāvakā.",
  "atk-s0517a:850_5": "Tesupi arahattaphalaṭṭheyeva visesetvā dassento khīṇāsavānanti āha,",
  "atk-s0517a:850_6": "arahattamaggañāṇena parikkhīṇasabbāsavānanti attho.",
  "atk-s0517a:850_7": "Paccekabuddhānanti taṃ taṃ kāraṇaṃ paṭicca ekova anācariyako catusaccaṃ bujjhitavāti paccekabuddho.",
  "atk-s0517a:850_8": "Tādisānaṃ paccekabuddhānaṃ.",
  "atk-s0517a:851_0": "Tathāgatānanti ettha aṭṭhahi kāraṇehi bhagavā tathāgato –",
  "atk-s0517a:851_1": "tathā āgatoti tathāgato,",
  "atk-s0517a:851_2": "tathā gatoti tathāgato,",
  "atk-s0517a:851_3": "tathalakkhaṇaṃ āgatoti tathāgato,",
  "atk-s0517a:851_4": "tathadhamme yāthāvato abhisambuddhoti tathāgato,",
  "atk-s0517a:851_5": "tathadassitāya tathāgato,",
  "atk-s0517a:851_6": "tathavāditāya tathāgato,",
  "atk-s0517a:851_7": "tathā kāritāya tathāgato,",
  "atk-s0517a:851_8": "abhibhavanaṭṭhena tathāgato.",
  "atk-s0517a:852_0": "Kathaṃ bhagavā tathā āgatoti tathāgato?",
  "atk-s0517a:852_1": "Yathā sabbalokahitāya ussukkamāpannā purimakā sammāsambuddhā āgatā.",
  "atk-s0517a:852_2": "Kiṃ vuttaṃ hoti?",
  "atk-s0517a:852_3": "Yenābhinīhārena purimakā bhagavanto āgatā,",
  "atk-s0517a:852_4": "teneva amhākampi bhagavā āgato.",
  "atk-s0517a:852_5": "Atha vā yathā purimakā bhagavanto dānasīlanekkhammapaññāvīriyakhantisaccādhiṭṭhānamettupekkhāsaṅkhātā dasa pāramiyo,",
  "atk-s0517a:852_6": "dasa upapāramiyo,",
  "atk-s0517a:852_7": "dasa paramatthapāramiyoti samatiṃsa pāramiyo pūretvā aṅgapariccāgaṃ nayanadhanarajjaputtadārapariccāganti ime pañca mahāpariccāge pariccajitvā,",
  "atk-s0517a:852_8": "pubbayogapubbacariyadhammakkhānañātatthacariyādayo pūretvā buddhicariyāya koṭiṃ patvā āgatā,",
  "atk-s0517a:852_9": "tathā amhākampi bhagavā āgato.",
  "atk-s0517a:852_10": "Yathā ca purimakā bhagavanto cattāro satipaṭṭhāne cattāro sammappadhāne cattāro iddhipāde pañcindriyāni",
  "atk-s0517a:852_11": "pañca balāni satta bojjhaṅge ariyaṃ aṭṭhaṅgikaṃ maggaṃ bhāvetvā brūhetvā āgatā,",
  "atk-s0517a:852_12": "tathā amhākampi bhagavā āgatoti tathāgato.",
  "atk-s0517a:853_0": "“Yatheva dīpaṅkarabuddhaādayo, sabbaññubhāvaṃ munayo idhāgatā;",
  "atk-s0517a:854_0": "Tathā ayaṃ sakyamunīpi āgato, tathāgato vuccati tena cakkhumā”ti.",
  "atk-s0517a:855_0": "Kathaṃ tathā gatoti tathāgato?",
  "atk-s0517a:855_1": "Yathā sampatijātā purimakā bhagavanto gatā.",
  "atk-s0517a:855_2": "Kathañca te gatā?",
  "atk-s0517a:855_3": "Te hi sampatijātā samehi pādehi pathaviyaṃ patiṭṭhāya uttarenamukhā sattapadavītihārena gatā.",
  "atk-s0517a:855_4": "Yathāha “sampatijāto, ānanda,",
  "atk-s0517a:855_5": "bodhisatto samehi pādehi pathaviyaṃ patiṭṭhahitvā uttarābhimukho sattapadavītihārena gacchati setamhi chatte anudhārayamāne,",
  "atk-s0517a:855_6": "sabbā ca disā anuviloketi,",
  "atk-s0517a:855_7": "āsabhiñca vācaṃ bhāsati ‘aggohamasmi lokassa,",
  "atk-s0517a:855_8": "jeṭṭhohamasmi lokassa,",
  "atk-s0517a:855_9": "seṭṭhohamasmi lokassa,",
  "atk-s0517a:855_10": "ayamantimā jāti,",
  "atk-s0517a:855_11": "natthi dāni punabbhavo”’ti.",
  "atk-s0517a:855_12": "Tañcassa gamanaṃ tathaṃ ahosi avitathaṃ anekesaṃ visesādhigamānaṃ pubbanimittabhāvena.",
  "atk-s0517a:855_13": "Yañhi so sampatijāto samehi pādehi patiṭṭhahi,",
  "atk-s0517a:855_14": "idamassa caturiddhipādapaṭilābhassa pubbanimittaṃ,",
  "atk-s0517a:855_15": "uttaramukhabhāvo panassa sabbalokuttarabhāvassa pubbanimittaṃ,",
  "atk-s0517a:855_16": "sattapadavītihāro sattabojjhaṅgaratanapaṭilābhassa pubbanimittaṃ,",
  "atk-s0517a:855_17": "“suvaṇṇadaṇḍā vītipatanti cāmarā”ti ettha vuttacāmarukkhepo pana sabbatitthiyanimmathanassa pubbanimittaṃ,",
  "atk-s0517a:855_18": "setacchattadhāraṇaṃ arahattaphalavimuttivaravimalasetacchattapaṭilābhassa pubbanimittaṃ,",
  "atk-s0517a:855_19": "sabbādisānuvilokanaṃ sabbaññutānāvaraṇañāṇapaṭilābhassa pubbanimittaṃ,",
  "atk-s0517a:855_20": "āsabhivācābhāsanaṃ pana appaṭivattiyavaradhammacakkappavattanassa pubbanimittaṃ.",
  "atk-s0517a:855_21": "Tathāyaṃ bhagavāpi gato.",
  "atk-s0517a:855_22": "Tañcassa gamanaṃ tathaṃ ahosi avitathaṃ tesaṃyeva visesādhigamānaṃ pubbanimittabhāvena.",
  "atk-s0517a:855_23": "Tenāhu porāṇā –",
  "atk-s0517a:856_0": "“Muhuttajātova gavaṃpatī yathā, samehi pādehi phusī vasundharaṃ;",
  "atk-s0517a:857_0": "So vikkamī satta padāni gotamo, setañca chattaṃ anudhārayuṃ marū.",
  "atk-s0517a:858_0": "“Gantvāna so satta padāni gotamo, disā vilokesi samā samantato;",
  "atk-s0517a:859_0": "Aṭṭhaṅgupetaṃ giramabbhudīrayi, sīho yathā pabbatamuddhaniṭṭhito”ti.",
  "atk-s0517a:860_0": "Evaṃ tathā gatoti tathāgato.",
  "atk-s0517a:861_0": "Atha vā yathā purimakā bhagavanto,",
  "atk-s0517a:861_1": "ayampi bhagavā tatheva nekkhammena kāmacchandaṃ…pe…",
  "atk-s0517a:861_2": "paṭhamajjhānena nīvaraṇe…pe…",
  "atk-s0517a:861_3": "aniccānupassanāya niccasaññaṃ…pe…",
  "atk-s0517a:861_4": "arahattamaggena sabbakilese pahāya gato.",
  "atk-s0517a:861_5": "Evampi tathā gatoti tathāgato.",
  "atk-s0517a:862_0": "Kathaṃ tathalakkhaṇaṃ āgatoti tathāgato?",
  "atk-s0517a:862_1": "Pathavīdhātuyā kakkhaḷattalakkhaṇaṃ tathaṃ avitathaṃ,",
  "atk-s0517a:862_2": "āpodhātuyā paggharaṇalakkhaṇaṃ,",
  "atk-s0517a:862_3": "tejodhātuyā uṇhattalakkhaṇaṃ,",
  "atk-s0517a:862_4": "vāyodhātuyā vitthambhanalakkhaṇaṃ,",
  "atk-s0517a:862_5": "ākāsadhātuyā asamphuṭṭhalakkhaṇaṃ,",
  "atk-s0517a:862_6": "viññāṇadhātuyā vijānanalakkhaṇaṃ.",
  "atk-s0517a:863_0": "Rūpassa ruppanalakkhaṇaṃ,",
  "atk-s0517a:863_1": "vedanāya vedayitalakkhaṇaṃ,",
  "atk-s0517a:863_2": "saññāya sañjānanalakkhaṇaṃ,",
  "atk-s0517a:863_3": "saṅkhārānaṃ abhisaṅkharaṇalakkhaṇaṃ,",
  "atk-s0517a:863_4": "viññāṇassa vijānanalakkhaṇaṃ.",
  "atk-s0517a:864_0": "Vitakkassa abhiniropanalakkhaṇaṃ,",
  "atk-s0517a:864_1": "vicārassa anumajjanalakkhaṇaṃ,",
  "atk-s0517a:864_2": "pītiyā pharaṇalakkhaṇaṃ,",
  "atk-s0517a:864_3": "sukhassa sātalakkhaṇaṃ,",
  "atk-s0517a:864_4": "cittekaggatāya avikkhepalakkhaṇaṃ,",
  "atk-s0517a:864_5": "phassassa phusanalakkhaṇaṃ.",
  "atk-s0517a:865_0": "Saddhindriyassa adhimokkhalakkhaṇaṃ,",
  "atk-s0517a:865_1": "vīriyindriyassa paggahalakkhaṇaṃ,",
  "atk-s0517a:865_2": "satindriyassa upaṭṭhānalakkhaṇaṃ,",
  "atk-s0517a:865_3": "samādhindriyassa avikkhepalakkhaṇaṃ,",
  "atk-s0517a:865_4": "paññindriyassa pajānanalakkhaṇaṃ.",
  "atk-s0517a:866_0": "Saddhābalassa assaddhiye akampiyalakkhaṇaṃ,",
  "atk-s0517a:866_1": "vīriyabalassa kosajje,",
  "atk-s0517a:866_2": "satibalassa muṭṭhassacce,",
  "atk-s0517a:866_3": "samādhibalassa uddhacce,",
  "atk-s0517a:866_4": "paññābalassa avijjāya akampiyalakkhaṇaṃ.",
  "atk-s0517a:867_0": "Satisambojjhaṅgassa upaṭṭhānalakkhaṇaṃ,",
  "atk-s0517a:867_1": "dhammavicayasambojjhaṅgassa pavicayalakkhaṇaṃ,",
  "atk-s0517a:867_2": "vīriyasambojjhaṅgassa paggahalakkhaṇaṃ,",
  "atk-s0517a:867_3": "pītisambojjhaṅgassa pharaṇalakkhaṇaṃ,",
  "atk-s0517a:867_4": "passaddhisambojjhaṅgassa upasamalakkhaṇaṃ,",
  "atk-s0517a:867_5": "samādhisambojjhaṅgassa avikkhepalakkhaṇaṃ,",
  "atk-s0517a:867_6": "upekkhāsambojjhaṅgassa paṭisaṅkhānalakkhaṇaṃ.",
  "atk-s0517a:868_0": "Sammādiṭṭhiyā dassanalakkhaṇaṃ,",
  "atk-s0517a:868_1": "sammāsaṅkappassa abhiniropanalakkhaṇaṃ,",
  "atk-s0517a:868_2": "sammāvācāya pariggahalakkhaṇaṃ,",
  "atk-s0517a:868_3": "sammākammantassa samuṭṭhānalakkhaṇaṃ,",
  "atk-s0517a:868_4": "sammāājīvassa vodānalakkhaṇaṃ,",
  "atk-s0517a:868_5": "sammāvāyāmassa paggahalakkhaṇaṃ,",
  "atk-s0517a:868_6": "sammāsatiyā upaṭṭhānalakkhaṇaṃ,",
  "atk-s0517a:868_7": "sammāsamādhissa avikkhepalakkhaṇaṃ.",
  "atk-s0517a:869_0": "Avijjāya aññāṇalakkhaṇaṃ,",
  "atk-s0517a:869_1": "saṅkhārānaṃ cetanālakkhaṇaṃ,",
  "atk-s0517a:869_2": "viññāṇassa vijānanalakkhaṇaṃ,",
  "atk-s0517a:869_3": "nāmassa namanalakkhaṇaṃ,",
  "atk-s0517a:869_4": "rūpassa ruppanalakkhaṇaṃ,",
  "atk-s0517a:869_5": "saḷāyatanassa āyatanalakkhaṇaṃ,",
  "atk-s0517a:869_6": "phassassa phusanalakkhaṇaṃ,",
  "atk-s0517a:869_7": "vedanāya vedayitalakkhaṇaṃ,",
  "atk-s0517a:869_8": "taṇhāya hetulakkhaṇaṃ,",
  "atk-s0517a:869_9": "upādānassa gahaṇalakkhaṇaṃ,",
  "atk-s0517a:869_10": "bhavassa āyūhanalakkhaṇaṃ,",
  "atk-s0517a:869_11": "jātiyā nibbattilakkhaṇaṃ,",
  "atk-s0517a:869_12": "jarāya jīraṇalakkhaṇaṃ,",
  "atk-s0517a:869_13": "maraṇassa cutilakkhaṇaṃ.",
  "atk-s0517a:870_0": "Dhātūnaṃ suññatālakkhaṇaṃ,",
  "atk-s0517a:870_1": "āyatanānaṃ āyatanalakkhaṇaṃ,",
  "atk-s0517a:870_2": "satipaṭṭhānānaṃ upaṭṭhānalakkhaṇaṃ,",
  "atk-s0517a:870_3": "sammappadhānānaṃ padahanalakkhaṇaṃ,",
  "atk-s0517a:870_4": "iddhipādānaṃ ijjhanalakkhaṇaṃ,",
  "atk-s0517a:870_5": "indriyānaṃ adhipatilakkhaṇaṃ,",
  "atk-s0517a:870_6": "balānaṃ akampiyalakkhaṇaṃ,",
  "atk-s0517a:870_7": "bojjhaṅgānaṃ niyyānalakkhaṇaṃ,",
  "atk-s0517a:870_8": "maggassa hetulakkhaṇaṃ.",
  "atk-s0517a:871_0": "Saccānaṃ tathalakkhaṇaṃ,",
  "atk-s0517a:871_1": "samathassa avikkhepalakkhaṇaṃ,",
  "atk-s0517a:871_2": "vipassanāya anupassanālakkhaṇaṃ,",
  "atk-s0517a:871_3": "samathavipassanānaṃ ekarasalakkhaṇaṃ,",
  "atk-s0517a:871_4": "yuganaddhānaṃ anativattanalakkhaṇaṃ.",
  "atk-s0517a:872_0": "Sīlavisuddhiyā saṃvaralakkhaṇaṃ,",
  "atk-s0517a:872_1": "cittavisuddhiyā avikkhepalakkhaṇaṃ,",
  "atk-s0517a:872_2": "diṭṭhivisuddhiyā dassanalakkhaṇaṃ.",
  "atk-s0517a:873_0": "Khaye ñāṇassa samucchedalakkhaṇaṃ, anuppāde ñāṇassa passaddhilakkhaṇaṃ.",
  "atk-s0517a:874_0": "Chandassa mūlalakkhaṇaṃ,",
  "atk-s0517a:874_1": "manasikārassa samuṭṭhānalakkhaṇaṃ,",
  "atk-s0517a:874_2": "phassassa samodhānalakkhaṇaṃ,",
  "atk-s0517a:874_3": "vedanāya samosaraṇalakkhaṇaṃ,",
  "atk-s0517a:874_4": "samādhissa pamukhalakkhaṇaṃ,",
  "atk-s0517a:874_5": "satiyā ādhipateyyalakkhaṇaṃ,",
  "atk-s0517a:874_6": "paññāya tatuttarilakkhaṇaṃ,",
  "atk-s0517a:874_7": "vimuttiyā sāralakkhaṇaṃ,",
  "atk-s0517a:874_8": "amatogadhassa nibbānassa pariyosānalakkhaṇaṃ tathaṃ avitathaṃ.",
  "atk-s0517a:874_9": "Etaṃ tathalakkhaṇaṃ ñāṇagatiyā āgato avirajjhitvā patto anuppattoti tathāgato.",
  "atk-s0517a:874_10": "Evaṃ tathalakkhaṇaṃ āgatoti tathāgato.",
  "atk-s0517a:875_0": "Kathaṃ tathadhamme yāthāvato abhisambuddhoti tathāgato?",
  "atk-s0517a:875_1": "Tathadhammā nāma cattāri ariyasaccāni. Yathāha –",
  "atk-s0517a:875_2": "“cattārimāni,",
  "atk-s0517a:875_3": "bhikkhave,",
  "atk-s0517a:875_4": "tathāni avitathāni anaññathāni.",
  "atk-s0517a:875_5": "Katamāni cattāri?",
  "atk-s0517a:875_6": "‘Idaṃ dukkha’nti,",
  "atk-s0517a:875_7": "bhikkhave,",
  "atk-s0517a:875_8": "tathametaṃ avitathametaṃ anaññathameta”nti vitthāro.",
  "atk-s0517a:875_9": "Tāni ca bhagavā abhisambuddhoti tathānaṃ abhisambuddhattā tathāgatoti vuccati.",
  "atk-s0517a:875_10": "Abhisambodhattho hi ettha gatasaddo.",
  "atk-s0517a:876_0": "Apica jarāmaraṇassa jātipaccayasambhūtasamudāgataṭṭho tatho avitatho anaññatho…pe…",
  "atk-s0517a:876_1": "saṅkhārānaṃ avijjāpaccayasambhūtasamudāgataṭṭho tatho avitatho anaññatho.",
  "atk-s0517a:876_2": "Tathā avijjāya saṅkhārānaṃ paccayaṭṭho tatho avitatho anaññatho…pe…",
  "atk-s0517a:876_3": "jātiyā jarāmaraṇassa paccayaṭṭho tatho avitatho anaññatho.",
  "atk-s0517a:876_4": "Taṃ sabbaṃ bhagavā abhisambuddho.",
  "atk-s0517a:876_5": "Tasmāpi tathānaṃ abhisambuddhattā tathāgato.",
  "atk-s0517a:876_6": "Evaṃ tathadhamme yāthāvato abhisambuddhoti tathāgato.",
  "atk-s0517a:877_0": "Kathaṃ tathadassitāya tathāgato?",
  "atk-s0517a:877_1": "Bhagavā yaṃ sadevake loke…pe…",
  "atk-s0517a:877_2": "sadevamanussāya aparimāṇāsu lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ rūpārammaṇaṃ nāma atthi,",
  "atk-s0517a:877_3": "taṃ sabbākārena jānāti passati.",
  "atk-s0517a:877_4": "Evaṃ jānatā passatā ca tena taṃ iṭṭhāniṭṭhādivasena vā diṭṭhasutamutaviññātesu labbhamānakapadavasena vā “katamaṃ taṃ rūpaṃ rūpāyatanaṃ?",
  "atk-s0517a:877_5": "Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ pītaka”ntiādinā nayena",
  "atk-s0517a:877_6": "anekehi nāmehi terasahi vārehi dvipaññāsāya nayehi vibhajjamānaṃ tathameva hoti,",
  "atk-s0517a:877_7": "vitathaṃ natthi.",
  "atk-s0517a:877_8": "Esa nayo sotadvārādīsupi āpāthamāgacchantesu saddādīsu.",
  "atk-s0517a:877_9": "Vuttampi cetaṃ bhagavatā “yaṃ,",
  "atk-s0517a:877_10": "bhikkhave,",
  "atk-s0517a:877_11": "sadevakassa lokassa…pe…",
  "atk-s0517a:877_12": "sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,",
  "atk-s0517a:877_13": "tamahaṃ jānāmi,",
  "atk-s0517a:877_14": "tamahaṃ abbhaññāsiṃ,",
  "atk-s0517a:877_15": "taṃ tathāgatassa viditaṃ,",
  "atk-s0517a:877_16": "taṃ tathāgato na upaṭṭhāsī”ti.",
  "atk-s0517a:877_17": "Evaṃ tathadassitāya tathāgato.",
  "atk-s0517a:877_18": "Tattha tathadassīatthe tathāgatoti padasambhavo veditabbo.",
  "atk-s0517a:878_0": "Kathaṃ tathavāditāya tathāgato?",
  "atk-s0517a:878_1": "Yaṃ rattiṃ bhagavā bodhimaṇḍe aparājitapallaṅke nisinno catunnaṃ mārānaṃ matthakaṃ madditvā anuttaraṃ sammāsambodhiṃ abhisambuddho,",
  "atk-s0517a:878_2": "yañca rattiṃ yamakasālānamantare anupādisesāya nibbānadhātuyā parinibbāyi,",
  "atk-s0517a:878_3": "etthantare pañcacattālīsavassaparimāṇe kāle paṭhamabodhiyāpi majjhimabodhiyāpi pacchimabodhiyāpi yaṃ bhagavatā bhāsitaṃ suttaṃ geyyaṃ…pe… vedallaṃ,",
  "atk-s0517a:878_4": "taṃ sabbaṃ atthato ca byañjanato ca anavajjaṃ anupavajjaṃ anūnamanadhikaṃ sabbākāraparipuṇṇaṃ rāgamadanimmadanaṃ dosamohamadanimmadanaṃ,",
  "atk-s0517a:878_5": "natthi tattha vālaggamattampi pakkhalitaṃ,",
  "atk-s0517a:878_6": "sabbaṃ taṃ ekamuddikāya lañchitaṃ viya,",
  "atk-s0517a:878_7": "ekanāḷikāya mitaṃ viya,",
  "atk-s0517a:878_8": "ekatulāya tulitaṃ viya,",
  "atk-s0517a:878_9": "ca tathameva hoti.",
  "atk-s0517a:878_10": "Yathāha “yañca, cunda,",
  "atk-s0517a:878_11": "rattiṃ tathāgato anuttaraṃ sammāsambodhiṃ abhisambujjhati,",
  "atk-s0517a:878_12": "yañca rattiṃ anupādisesāya nibbānadhātuyā parinibbāyati,",
  "atk-s0517a:878_13": "yaṃ etasmiṃ antare bhāsati lapati niddisati,",
  "atk-s0517a:878_14": "sabbaṃ taṃ tathameva hoti,",
  "atk-s0517a:878_15": "no aññathā.",
  "atk-s0517a:878_16": "Tasmā ‘tathāgato’ti vuccatī”ti.",
  "atk-s0517a:878_17": "Gadaattho hi ettha gatasaddo.",
  "atk-s0517a:878_18": "Evaṃ tathavāditāya tathāgato.",
  "atk-s0517a:879_0": "Apica āgadanaṃ āgado,",
  "atk-s0517a:879_1": "vacananti attho.",
  "atk-s0517a:879_2": "Tatho aviparīto āgado assāti dakārassa takāraṃ katvā tathāgatoti evametasmiṃ atthe padasiddhi veditabbā.",
  "atk-s0517a:880_0": "Kathaṃ tathākāritāya tathāgato?",
  "atk-s0517a:880_1": "Bhagavato hi vācāya kāyo anulometi,",
  "atk-s0517a:880_2": "kāyassāpi vācā,",
  "atk-s0517a:880_3": "tasmā yathāvādī tathākārī yathākārī tathāvādī ca hoti.",
  "atk-s0517a:880_4": "Evaṃbhūtassa cassa yathā vācā,",
  "atk-s0517a:880_5": "kāyopi tathā gato pavattoti attho.",
  "atk-s0517a:880_6": "Yathā ca kāyo,",
  "atk-s0517a:880_7": "vācāpi tathā gatā pavattāti tathāgato.",
  "atk-s0517a:880_8": "Tenevāha –",
  "atk-s0517a:880_9": "“yathāvādī,",
  "atk-s0517a:880_10": "bhikkhave,",
  "atk-s0517a:880_11": "tathāgato tathākārī,",
  "atk-s0517a:880_12": "yathākārī tathāvādī.",
  "atk-s0517a:880_13": "Iti yathāvādī tathākārī,",
  "atk-s0517a:880_14": "yathākārī tathāvādī.",
  "atk-s0517a:880_15": "Tasmā ‘tathāgato’ti vuccatī”ti.",
  "atk-s0517a:880_16": "Evaṃ tathākāritāya tathāgato.",
  "atk-s0517a:881_0": "Kathaṃ abhibhavanaṭṭhena tathāgato?",
  "atk-s0517a:881_1": "Upari bhavaggaṃ heṭṭhā avīciṃ pariyantaṃ katvā tiriyaṃ aparimāṇāsu lokadhātūsu sabbasatte abhibhavati",
  "atk-s0517a:881_2": "sīlena samādhinā paññāya vimuttiyā vimuttiñāṇadassanena,",
  "atk-s0517a:881_3": "na tassa tulā vā pamāṇaṃ vā atthi,",
  "atk-s0517a:881_4": "atulo appameyyo anuttaro rājādhirājā devānaṃ atidevo sakkānaṃ atisakko brahmānaṃ atibrahmā. Tenāha –",
  "atk-s0517a:881_5": "“sadevake,",
  "atk-s0517a:881_6": "bhikkhave, loke…pe…",
  "atk-s0517a:881_7": "sadevamanussāya tathāgato abhibhū anabhibhūto aññadatthu daso vasavattī.",
  "atk-s0517a:881_8": "Tasmā ‘tathāgato’ti vuccatī”ti.",
  "atk-s0517a:882_0": "Tatthevaṃ padasiddhi veditabbā –",
  "atk-s0517a:882_1": "agado viya agado.",
  "atk-s0517a:882_2": "Ko panesa?",
  "atk-s0517a:882_3": "Desanāvilāso ceva puññussayo ca.",
  "atk-s0517a:882_4": "Tena hesa mahānubhāvo bhisakko dibbāgadena sappe viya sabbaparappavādino sadevakañca lokaṃ abhibhavati.",
  "atk-s0517a:882_5": "Iti sabbalokābhibhavane tatho aviparīto desanāvilāsamayo ceva puññamayo ca agado assāti dakārassa takāraṃ katvā tathāgatoti veditabbo.",
  "atk-s0517a:882_6": "Evaṃ abhibhavanaṭṭhena tathāgato.",
  "atk-s0517a:883_0": "Apica tathāya gatotipi tathāgato,",
  "atk-s0517a:883_1": "tathaṃ gatotipi tathāgatoti.",
  "atk-s0517a:883_2": "Gatoti avagato atīto patto paṭipannoti attho.",
  "atk-s0517a:883_3": "Tattha sakalaṃ lokaṃ tīraṇapariññāya tathāya gato avagatoti tathāgato,",
  "atk-s0517a:883_4": "lokasamudayaṃ pahānapariññāya tathāya gato atītoti tathāgato,",
  "atk-s0517a:883_5": "lokanirodhaṃ sacchikiriyāya tathāya gato pattoti tathāgato,",
  "atk-s0517a:883_6": "lokanirodhagāminipaṭipadaṃ tathaṃ gato paṭipannoti tathāgato.",
  "atk-s0517a:883_7": "Tena yaṃ vuttaṃ bhagavatā – “loko,",
  "atk-s0517a:883_8": "bhikkhave,",
  "atk-s0517a:883_9": "tathāgatena abhisambuddho,",
  "atk-s0517a:883_10": "lokasmā tathāgato visaṃyutto.",
  "atk-s0517a:883_11": "Lokasamudayo,",
  "atk-s0517a:883_12": "bhikkhave,",
  "atk-s0517a:883_13": "tathāgatena abhisambuddho,",
  "atk-s0517a:883_14": "lokasamudayo tathāgatassa pahīno.",
  "atk-s0517a:883_15": "Lokanirodho,",
  "atk-s0517a:883_16": "bhikkhave,",
  "atk-s0517a:883_17": "tathāgatena abhisambuddho lokanirodho tathāgatassa sacchikato.",
  "atk-s0517a:883_18": "Lokanirodhagāminī paṭipadā,",
  "atk-s0517a:883_19": "bhikkhave,",
  "atk-s0517a:883_20": "tathāgatena abhisambuddhā,",
  "atk-s0517a:883_21": "lokanirodhagāminīpaṭipadā tathāgatassa bhāvitā. Yaṃ,",
  "atk-s0517a:883_22": "bhikkhave,",
  "atk-s0517a:883_23": "sadevakassa lokassa…pe…",
  "atk-s0517a:883_24": "anuvicaritaṃ manasā,",
  "atk-s0517a:883_25": "sabbaṃ taṃ tathāgatena abhisambuddhaṃ.",
  "atk-s0517a:883_26": "Tasmā ‘tathāgato’ti vuccatī”ti.",
  "atk-s0517a:883_27": "Tassa evampi attho veditabbo.",
  "atk-s0517a:883_28": "Idampi ca tathāgatassa tathāgatabhāvadīpane mukhamattameva.",
  "atk-s0517a:883_29": "Sabbākārena pana tathāgatova tathāgatassa tathāgatabhāvaṃ vaṇṇeyya.",
  "atk-s0517a:883_30": "Yasmā pana sabbabuddhā tathāgataguṇenāpi samasamā,",
  "atk-s0517a:883_31": "tasmā sabbesaṃ vasena tathāgatānanti āha.",
  "atk-s0517a:884_0": "Arahantānanti kilesehi ārakattā,",
  "atk-s0517a:884_1": "arīnaṃ arānañca hatattā,",
  "atk-s0517a:884_2": "paccayādīnaṃ arahattā,",
  "atk-s0517a:884_3": "pāpakaraṇe rahābhāvā tathāgato arahaṃ.",
  "atk-s0517a:884_4": "Ārakā hi so sabbakilesehi suvidūravidūre ṭhito maggena savāsanānaṃ kilesānaṃ pahīnattāti arahaṃ.",
  "atk-s0517a:885_0": "So tato ārakā nāma, yassa yenāsamaṅgitā;",
  "atk-s0517a:886_0": "Asamaṅgī ca dosehi, nātho tenārahaṃ mato.",
  "atk-s0517a:887_0": "Te cānena kilesārayo maggena hatāti arīnaṃ hatattāpi arahaṃ.",
  "atk-s0517a:888_0": "Yasmā rāgādisaṅkhātā, sabbepi arayo hatā;",
  "atk-s0517a:889_0": "Paññāsatthena nāthena, tasmāpi arahaṃ mato.",
  "atk-s0517a:890_0": "Yañcetaṃ avijjābhavataṇhāmayanābhipuññādiabhisaṅkhārānaṃ jarāmaraṇanemi āsavasamudayamayena akkhena vijjhitvā",
  "atk-s0517a:890_1": "tibhavarathe samāyojitaṃ anādikālappavattaṃ saṃsāracakkaṃ,",
  "atk-s0517a:890_2": "tassānena bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakaraṃ ñāṇapharasuṃ",
  "atk-s0517a:890_3": "gahetvā sabbe arā hatāti arānaṃ hatattāpi arahaṃ.",
  "atk-s0517a:891_0": "Arā saṃsāracakkassa, hatā ñāṇāsinā yato;",
  "atk-s0517a:892_0": "Lokanāthena tenesa, arahanti pavuccati.",
  "atk-s0517a:893_0": "Aggadakkhiṇeyyattā ca cīvarādipaccaye arahati pūjāvisesañca.",
  "atk-s0517a:893_1": "Teneva ca uppanne tathāgate ye keci mahesakkhā devamanussā,",
  "atk-s0517a:893_2": "na te aññattha pūjaṃ karonti.",
  "atk-s0517a:893_3": "Tathā hi brahmā sahampati sinerumattena ratanadāmena tathāgataṃ pūjesi,",
  "atk-s0517a:893_4": "yathābalañca aññe devā manussā ca bimbisārakosalarājādayo.",
  "atk-s0517a:893_5": "Parinibbutampi ca bhagavantaṃ uddissa channavutikoṭidhanaṃ vissajjetvā asokamahārājā sakalajambudīpe caturāsīti vihārasahassāni patiṭṭhāpesi,",
  "atk-s0517a:893_6": "ko pana vādo aññesaṃ pūjāvisesānanti paccayādīnaṃ arahattāpi arahaṃ.",
  "atk-s0517a:894_0": "Pūjāvisesaṃ saha paccayehi, yasmā ayaṃ arahati lokanātho;",
  "atk-s0517a:895_0": "Atthānurūpaṃ arahanti loke, tasmā jino arahati nāmametaṃ.",
  "atk-s0517a:896_0": "Yathā ca loke ye keci paṇḍitamānino bālā asilokabhayena raho pāpaṃ karonti,",
  "atk-s0517a:896_1": "evamesa na kadāci karotīti pāpakaraṇe rahābhāvatopi arahaṃ.",
  "atk-s0517a:897_0": "Yasmā natthi raho nāma, pāpakammesu tādino;",
  "atk-s0517a:898_0": "Rahābhāvena tenesa, arahaṃ iti vissuto.",
  "atk-s0517a:899_0": "Evaṃ sabbathāpi –",
  "atk-s0517a:900_0": "Ārakattā hatattā ca, kilesārīna so muni;",
  "atk-s0517a:901_0": "Hatasaṃsāracakkāro, paccayādīna cāraho;",
  "atk-s0517a:902_0": "Na raho karoti pāpāni, arahaṃ tena vuccatīti.",
  "atk-s0517a:903_0": "Yasmā pana sabbabuddhā arahattaguṇenāpi samasamā, tasmā sabbesaṃ vasena “arahantāna”nti āha.",
  "atk-s0517a:904_0": "Sammāsambuddhānanti sammā sāmañca sabbadhammānaṃ buddhattā sammāsambuddho.",
  "atk-s0517a:904_1": "Tathā hesa sabbadhamme sammā sambuddho,",
  "atk-s0517a:904_2": "abhiññeyye dhamme abhiññeyyato buddho,",
  "atk-s0517a:904_3": "pariññeyye dhamme pariññeyyato,",
  "atk-s0517a:904_4": "pahātabbe dhamme pahātabbato,",
  "atk-s0517a:904_5": "sacchikātabbe dhamme sacchikātabbato,",
  "atk-s0517a:904_6": "bhāvetabbe dhamme bhāvetabbato.",
  "atk-s0517a:904_7": "Tenevāha –",
  "atk-s0517a:905_0": "“Abhiññeyyaṃ abhiññātaṃ, bhāvetabbañca bhāvitaṃ;",
  "atk-s0517a:906_0": "Pahātabbaṃ pahīnaṃ me, tasmā buddhosmi brāhmaṇā”ti. ;",
  "atk-s0517a:907_0": "Atha vā cakkhu dukkhasaccaṃ,",
  "atk-s0517a:907_1": "tassa mūlakāraṇabhāvena samuṭṭhāpikā purimataṇhā samudayasaccaṃ,",
  "atk-s0517a:907_2": "ubhinnaṃ appavatti nirodhasaccaṃ,",
  "atk-s0517a:907_3": "nirodhappajānanā paṭipadā maggasaccanti evaṃ ekekapaduddhārenāpi sabbadhamme sammā sāmañca buddho.",
  "atk-s0517a:907_4": "Esa nayo sotaghānajivhākāyamanesu.",
  "atk-s0517a:907_5": "Eteneva nayena rūpādīni cha āyatanāni,",
  "atk-s0517a:907_6": "cakkhuviññāṇādayo cha viññāṇakāyā,",
  "atk-s0517a:907_7": "cakkhusamphassādayo cha phassā,",
  "atk-s0517a:907_8": "cakkhusamphassajādayo cha vedanā,",
  "atk-s0517a:907_9": "rūpasaññādayo cha saññā,",
  "atk-s0517a:907_10": "rūpasañcetanādayo cha cetanā,",
  "atk-s0517a:907_11": "rūpataṇhādayo cha taṇhākāyā,",
  "atk-s0517a:907_12": "rūpavitakkādayo cha vitakkā,",
  "atk-s0517a:907_13": "rūpavicārādayo cha vicārā,",
  "atk-s0517a:907_14": "rūpakkhandhādayo pañcakkhandhā,",
  "atk-s0517a:907_15": "dasa kasiṇāni,",
  "atk-s0517a:907_16": "dasa anussatiyo,",
  "atk-s0517a:907_17": "uddhumātakasaññādivasena dasa saññā,",
  "atk-s0517a:907_18": "kesādayo dvattiṃsākārā,",
  "atk-s0517a:907_19": "dvādasāyatanāni,",
  "atk-s0517a:907_20": "aṭṭhārasa dhātuyo,",
  "atk-s0517a:907_21": "kāmabhavādayo nava bhavā,",
  "atk-s0517a:907_22": "paṭhamādīni cattāri jhānāni,",
  "atk-s0517a:907_23": "mettābhāvanādayo catasso appamaññā,",
  "atk-s0517a:907_24": "catasso arūpasamāpattiyo,",
  "atk-s0517a:907_25": "paṭilomato jarāmaraṇādīni,",
  "atk-s0517a:907_26": "anulomato avijjādīni paṭiccasamuppādaṅgāni ca yojetabbāni.",
  "atk-s0517a:907_27": "Tatrāyaṃ ekapadayojanā –",
  "atk-s0517a:907_28": "jarāmaraṇaṃ dukkhasaccaṃ,",
  "atk-s0517a:907_29": "jāti samudayasaccaṃ,",
  "atk-s0517a:907_30": "ubhinnaṃ nissaraṇaṃ nirodhasaccaṃ,",
  "atk-s0517a:907_31": "nirodhappajānanā paṭipadā maggasaccanti evaṃ ekekapaduddhārena sabbadhamme sammā sāmañca buddho anubuddho paṭividdho.",
  "atk-s0517a:907_32": "Yaṃ vā pana kiñci atthi neyyaṃ nāma,",
  "atk-s0517a:907_33": "sabbassa sammā sambuddhattā vimokkhantikañāṇavasena sammāsambuddho.",
  "atk-s0517a:907_34": "Tassa pana vibhāgo upari āvi bhavissatīti.",
  "atk-s0517a:907_35": "Yasmā pana sabbabuddhā sammāsambuddhaguṇenāpi samasamā,",
  "atk-s0517a:907_36": "tasmā sabbesaṃ vasena “sammāsambuddhāna”nti āha.",
  "atk-s0517a:908_0": "38.",
  "atk-s0517a:908_1": "Idāni pariyantapārisuddhiapariyantapārisuddhisīladvaye ekekameva sīlaṃ pañcadhā bhinditvā dassetuṃ atthi sīlaṃ pariyantaṃ,",
  "atk-s0517a:908_2": "atthi sīlaṃ apariyantantiādimāha.",
  "atk-s0517a:908_3": "Itaresu pana tīsu sīlesu tathāvidho bhedo natthīti.",
  "atk-s0517a:908_4": "Tattha lābhapariyantanti lābhena pariyanto bhedo etassāti lābhapariyantaṃ.",
  "atk-s0517a:908_5": "Evaṃ sesānipi.",
  "atk-s0517a:908_6": "Yasoti panettha parivāro.",
  "atk-s0517a:908_7": "Idhāti imasmiṃ loke.",
  "atk-s0517a:908_8": "Ekaccoti eko.",
  "atk-s0517a:908_9": "Lābhahetūti lābhoyeva hetu lābhahetu,",
  "atk-s0517a:908_10": "tasmā lābhahetutoti vuttaṃ hoti.",
  "atk-s0517a:908_11": "Hetvatthe nissakkavacanaṃ.",
  "atk-s0517a:908_12": "“Lābhapaccayā lābhakāraṇā”ti tasseva vevacanaṃ.",
  "atk-s0517a:908_13": "Hetumeva hi paṭicca etaṃ phalametīti paccayoti ca,",
  "atk-s0517a:908_14": "phaluppattiṃ kārayatīti kāraṇanti ca vuccati.",
  "atk-s0517a:909_0": "Yathāsamādinnanti yaṃ yaṃ samādinnaṃ gahitaṃ.",
  "atk-s0517a:909_1": "Vītikkamatīti ajjhācarati.",
  "atk-s0517a:909_2": "Evarūpānīti evaṃsabhāvāni,",
  "atk-s0517a:909_3": "vuttappakārānīti adhippāyo.",
  "atk-s0517a:909_4": "Sīlānīti gahaṭṭhasīlāni vā hontu pabbajitasīlāni vā,",
  "atk-s0517a:909_5": "yesaṃ ādimhi vā ante vā ekaṃ bhinnaṃ,",
  "atk-s0517a:909_6": "tāni pariyante chinnasāṭako viya khaṇḍāni.",
  "atk-s0517a:909_7": "Yesaṃ vemajjhe ekaṃ bhinnaṃ,",
  "atk-s0517a:909_8": "tāni majjhe vinividdhasāṭako viya chiddāni.",
  "atk-s0517a:909_9": "Yesaṃ paṭipāṭiyā dve vā tīṇi vā bhinnāni,",
  "atk-s0517a:909_10": "tāni piṭṭhiyā vā kucchiyā vā uṭṭhitena dīghavaṭṭādisaṇṭhānena visabhāgavaṇṇena kāḷarattādīnaṃ aññatarasarīravaṇṇā gāvī viya sabalāni.",
  "atk-s0517a:909_11": "Yesaṃ antarantarā ekekāni bhinnāni,",
  "atk-s0517a:909_12": "tāni antarantarā visabhāgavaṇṇabinduvicitrā gāvī viya kammāsāni.",
  "atk-s0517a:909_13": "Avisesena vā sabbānipi sattavidhena methunasaṃyogena kodhūpanāhādīhi ca pāpadhammehi upahatattā khaṇḍāni chiddāni sabalāni kammāsānīti.",
  "atk-s0517a:909_14": "Tāniyeva taṇhādāsabyato mocetvā bhujissabhāvākaraṇena na bhujissāni.",
  "atk-s0517a:909_15": "Buddhādīhi viññūhi na pasatthattā na viññuppasatthāni.",
  "atk-s0517a:909_16": "Taṇhādiṭṭhīhi parāmaṭṭhattā,",
  "atk-s0517a:909_17": "kenaci vā “ayaṃ te sīlesu doso”ti parāmaṭṭhuṃ sakkuṇeyyatāya parāmaṭṭhāni.",
  "atk-s0517a:909_18": "Upacārasamādhiṃ appanāsamādhiṃ vā,",
  "atk-s0517a:909_19": "atha vā maggasamādhiṃ phalasamādhiṃ vā na saṃvattayantīti asamādhisaṃvattanikāni.",
  "atk-s0517a:909_20": "Na samādhisaṃvattanikānītipi pāṭho.",
  "atk-s0517a:910_0": "Keci pana “khaṇḍānīti kusalānaṃ dhammānaṃ appatiṭṭhābhūtattā,",
  "atk-s0517a:910_1": "chiddānītipi evaṃ.",
  "atk-s0517a:910_2": "Sabalānīti vivaṇṇakaraṇattā,",
  "atk-s0517a:910_3": "kammāsānītipi evaṃ.",
  "atk-s0517a:910_4": "Na bhujissānīti taṇhādāsabyaṃ gatattā.",
  "atk-s0517a:910_5": "Na viññuppasatthānīti kusalehi garahitattā.",
  "atk-s0517a:910_6": "Parāmaṭṭhānīti taṇhāya gahitattā.",
  "atk-s0517a:910_7": "Asamādhisaṃvattanikānīti vippaṭisāravatthubhūtattā”ti evamatthaṃ vaṇṇayanti.",
  "atk-s0517a:911_0": "Na avippaṭisāravatthukānīti vippaṭisārāvahattā avippaṭisārassa patiṭṭhā na hontīti attho.",
  "atk-s0517a:911_1": "Na pāmojjavatthukānīti avippaṭisārajāya dubbalapītiyā na vatthubhūtāni tassā anāvahattā.",
  "atk-s0517a:911_2": "Evaṃ sesesupi yojanā kātabbā.",
  "atk-s0517a:911_3": "Na pītivatthukānīti dubbalapītijāya balavapītiyā na vatthubhūtāni.",
  "atk-s0517a:911_4": "Na passaddhivatthukānīti balavapītijāya kāyacittapassaddhiyā na vatthubhūtāni.",
  "atk-s0517a:911_5": "Na sukhavatthukānīti passaddhijassa kāyikacetasikasukhassa na vatthubhūtāni.",
  "atk-s0517a:911_6": "Na samādhivatthukānīti sukhajassa samādhissa na vatthubhūtāni.",
  "atk-s0517a:911_7": "Na yathābhūtañāṇadassanavatthukānīti samādhipadaṭṭhānassa yathābhūtañāṇadassanassa na vatthubhūtāni.",
  "atk-s0517a:912_0": "Na ekantanibbidāyātiādīsu na-",
  "atk-s0517a:912_1": "kārameva āharitvā “na virāgāyā”tiādinā nayena sesapadehipi yojetabbaṃ.",
  "atk-s0517a:912_2": "Na virāgāyātiādīsu sanakāro vā pāṭho.",
  "atk-s0517a:912_3": "Tattha ekantanibbidāyāti ekantena vaṭṭe nibbindanatthāya na saṃvattantīti sambandho.",
  "atk-s0517a:912_4": "Evaṃ sesesupi yojetabbaṃ.",
  "atk-s0517a:912_5": "Virāgāyāti vaṭṭe virajjanatthāya.",
  "atk-s0517a:912_6": "Nirodhāyāti vaṭṭassa nirodhanatthāya.",
  "atk-s0517a:912_7": "Upasamāyāti nirodhitassa puna anuppattivasena vaṭṭassa upasamanatthāya.",
  "atk-s0517a:912_8": "Abhiññāyāti vaṭṭassa abhijānanatthāya.",
  "atk-s0517a:912_9": "Sambodhāyāti kilesaniddāvigamena vaṭṭato pabujjhanatthāya.",
  "atk-s0517a:912_10": "Nibbānāyāti amatanibbānatthāya.",
  "atk-s0517a:913_0": "Yathāsamādinnaṃ sikkhāpadaṃ vītikkamāyāti yathāsamādinnassa sikkhāpadassa vītikkamanatthāya.",
  "atk-s0517a:913_1": "Vibhattivipallāsavasena panettha upayogavacanaṃ kataṃ.",
  "atk-s0517a:913_2": "Cittampi na uppādetīti cittuppādasuddhiyā sīlassa ativisuddhabhāvadassanatthaṃ vuttaṃ,",
  "atk-s0517a:913_3": "na pana cittuppādamattena sīlaṃ bhijjati.",
  "atk-s0517a:913_4": "Kiṃ so vītikkamissatīti kimatthaṃ vītikkamaṃ karissati,",
  "atk-s0517a:913_5": "neva vītikkamaṃ karissatīti attho.",
  "atk-s0517a:913_6": "Akhaṇḍānītiādīni heṭṭhā vuttapaṭipakkhanayena veditabbāni.",
  "atk-s0517a:913_7": "Na khaṇḍānītipi pāṭho.",
  "atk-s0517a:913_8": "“Ekantanibbidāyā”tiādīsu ekantena vaṭṭe nibbindanatthāyātiādinā nayena yojetabbaṃ.",
  "atk-s0517a:913_9": "Ettha pana nibbidāyāti vipassanā.",
  "atk-s0517a:913_10": "Virāgāyāti maggo.",
  "atk-s0517a:913_11": "Nirodhāya upasamāyāti nibbānaṃ.",
  "atk-s0517a:913_12": "Abhiññāya sambodhāyāti maggo.",
  "atk-s0517a:913_13": "Nibbānāyāti nibbānameva.",
  "atk-s0517a:913_14": "Ekasmiṃ ṭhāne vipassanā,",
  "atk-s0517a:913_15": "dvīsu maggo,",
  "atk-s0517a:913_16": "tīsu nibbānaṃ vuttanti evaṃ avatthānakathā veditabbā.",
  "atk-s0517a:913_17": "Pariyāyena pana sabbānipetāni maggavevacanānipi nibbānavevacanānipi hontiyeva.",
  "atk-s0517a:914_0": "39.",
  "atk-s0517a:914_1": "Idāni pariyantāpariyantavasena vijjamānapabhedaṃ dassetvā puna dhammavasena jātivasena paccayavasena",
  "atk-s0517a:914_2": "sampayuttavasena sīlassa pabhedaṃ dassetuṃ kiṃ sīlantiādimāha.",
  "atk-s0517a:914_3": "Tattha samuṭṭhāti etenāti samuṭṭhānaṃ.",
  "atk-s0517a:914_4": "Paccayassetaṃ nāmaṃ.",
  "atk-s0517a:914_5": "Kiṃ samuṭṭhānamassāti kiṃsamuṭṭhānaṃ.",
  "atk-s0517a:914_6": "Katinaṃ dhammānaṃ samodhānaṃ samavāyo assāti katidhammasamodhānaṃ.",
  "atk-s0517a:915_0": "Cetanā sīlanti pāṇātipātādīhi viramantassa,",
  "atk-s0517a:915_1": "vattapaṭipattiṃ vā pūrentassa cetanā.",
  "atk-s0517a:915_2": "Cetasikaṃ sīlanti pāṇātipātādīhi viramantassa virati.",
  "atk-s0517a:915_3": "Apica cetanā sīlaṃ nāma pāṇātipātādīni pajahantassa sattakammapathacetanā.",
  "atk-s0517a:915_4": "Cetasikaṃ sīlaṃ nāma “abhijjhaṃ loke pahāya vigatābhijjhena cetasā viharatī”tiādinā nayena vuttā anabhijjhāabyāpādasammādiṭṭhidhammā.",
  "atk-s0517a:915_5": "Saṃvaro sīlanti ettha pañcavidho saṃvaro veditabbo –",
  "atk-s0517a:915_6": "pātimokkhasaṃvaro,",
  "atk-s0517a:915_7": "satisaṃvaro,",
  "atk-s0517a:915_8": "ñāṇasaṃvaro,",
  "atk-s0517a:915_9": "khantisaṃvaro,",
  "atk-s0517a:915_10": "vīriyasaṃvaroti.",
  "atk-s0517a:915_11": "Tattha “iminā pātimokkhasaṃvarena upeto hoti samupeto”ti ayaṃ pātimokkhasaṃvaro.",
  "atk-s0517a:915_12": "“Rakkhati cakkhundriyaṃ,",
  "atk-s0517a:915_13": "cakkhundriye saṃvaraṃ āpajjatī”ti ayaṃ satisaṃvaro.",
  "atk-s0517a:916_0": "“Yāni sotāni lokasmiṃ, (ajitāti bhagavā;)",
  "atk-s0517a:917_0": "Sati tesaṃ nivāraṇaṃ;",
  "atk-s0517a:918_0": "Sotānaṃ saṃvaraṃ brūmi, paññāyete pidhīyare”ti. –",
  "atk-s0517a:919_0": "Ayaṃ ñāṇasaṃvaro.",
  "atk-s0517a:919_1": "Paccayapaṭisevanampi ettheva samodhānaṃ gacchati.",
  "atk-s0517a:919_2": "Yo panāyaṃ “khamo hoti sītassa uṇhassā”tiādinā nayena āgato,",
  "atk-s0517a:919_3": "ayaṃ khantisaṃvaro nāma.",
  "atk-s0517a:919_4": "Yo cāyaṃ “uppannaṃ kāmavitakkaṃ nādhivāsetī”tiādinā nayena āgato,",
  "atk-s0517a:919_5": "ayaṃ vīriyasaṃvaro nāma.",
  "atk-s0517a:919_6": "Ājīvapārisuddhipi ettheva samodhānaṃ gacchati.",
  "atk-s0517a:919_7": "Iti ayaṃ pañcavidhopi saṃvaro,",
  "atk-s0517a:919_8": "yā ca pāpabhīrukānaṃ kulaputtānaṃ sampattavatthuto virati,",
  "atk-s0517a:919_9": "sabbametaṃ saṃvarasīlanti veditabbaṃ.",
  "atk-s0517a:919_10": "Avītikkamo sīlanti samādinnasīlassa kāyikavācasiko avītikkamo.",
  "atk-s0517a:919_11": "Idaṃ tāva kiṃ sīlanti pañhassa vissajjanaṃ.",
  "atk-s0517a:920_0": "Kati sīlānīti pañhassa vissajjane kusalasīlaṃ akusalasīlaṃ abyākatasīlanti ettha yasmā loke tesaṃ tesaṃ sattānaṃ pakati sīlanti vuccati,",
  "atk-s0517a:920_1": "yaṃ sandhāya “ayaṃ sukhasīlo,",
  "atk-s0517a:920_2": "ayaṃ dukkhasīlo,",
  "atk-s0517a:920_3": "ayaṃ kalahasīlo,",
  "atk-s0517a:920_4": "ayaṃ maṇḍanasīlo”ti bhaṇanti.",
  "atk-s0517a:920_5": "Tasmā tena pariyāyena atthuddhāravasena akusalasīlamapi sīlanti vuttaṃ.",
  "atk-s0517a:920_6": "Taṃ pana “sutvāna saṃvare paññā”ti vacanato idhādhippetasīlaṃ na hotīti.",
  "atk-s0517a:921_0": "Yasmā pana cetanādibhedassa sīlassa sampayuttacittaṃ samuṭṭhānaṃ,",
  "atk-s0517a:921_1": "tasmā kusalacittasamuṭṭhānaṃ kusalasīlantiādimāha.",
  "atk-s0517a:922_0": "Saṃvarasamodhānaṃ sīlanti saṃvarasampayuttakhandhā.",
  "atk-s0517a:922_1": "Te hi saṃvarena samāgatā missībhūtāti saṃvarasamodhānanti vuttā.",
  "atk-s0517a:922_2": "Evaṃ avītikkamasamodhānaṃ sīlampi veditabbaṃ.",
  "atk-s0517a:922_3": "Tathābhāve jātacetanā samodhānaṃ sīlanti saṃvarabhāve avītikkamabhāve jātacetanāsampayuttā khandhā.",
  "atk-s0517a:922_4": "Yasmā ca tīsupi cetesu taṃsampayuttā dhammā adhippetā,",
  "atk-s0517a:922_5": "tasmā cetanāsamodhānena cetasikānampi saṅgahitattā cetasikasamodhānasīlaṃ visuṃ na niddiṭṭhanti veditabbaṃ.",
  "atk-s0517a:922_6": "Heṭṭhā cetanādayo dhammā “sīla”nti vuttā.",
  "atk-s0517a:922_7": "Na kevalaṃ te eva sīlaṃ,",
  "atk-s0517a:922_8": "taṃsampayuttā dhammāpi sīlamevāti dassanatthaṃ ayaṃ tiko vuttoti veditabbo.",
  "atk-s0517a:923_0": "40.",
  "atk-s0517a:923_1": "Idāni yasmā cetanācetasikā saṃvarāvītikkamāyeva honti na visuṃ,",
  "atk-s0517a:923_2": "tasmā saṃvarāvītikkameyeva yāva arahattamaggā sādhāraṇakkamena yojento pāṇātipātaṃ saṃvaraṭṭhena sīlaṃ,",
  "atk-s0517a:923_3": "avītikkamaṭṭhena sīlantiādimāha.",
  "atk-s0517a:923_4": "Pāṇātipātā veramaṇiādayo hi yasmā attano attano paccanīkaṃ saṃvaranti,",
  "atk-s0517a:923_5": "taṃ na vītikkamanti ca,",
  "atk-s0517a:923_6": "tasmā saṃvaraṇato avītikkamanato ca saṃvaraṭṭhena sīlaṃ avītikkamaṭṭhena sīlaṃ nāma hoti.",
  "atk-s0517a:923_7": "Tattha pāṇātipātaṃ saṃvaraṭṭhenāti pāṇātipātassa pidahanaṭṭhena sīlaṃ. Kiṃ taṃ?",
  "atk-s0517a:923_8": "Pāṇātipātā veramaṇī.",
  "atk-s0517a:923_9": "Sā ca taṃ saṃvarantīyeva taṃ na vītikkamatīti avītikkamaṭṭhena sīlaṃ.",
  "atk-s0517a:923_10": "Evameva adinnādānā veramaṇiādayo anabhijjhāabyāpādasammādiṭṭhiyo yojetabbā.",
  "atk-s0517a:924_0": "Pāṇātipātantiādīsu pana dasasu akusalakammapathesu pāṇassa atipāto pāṇātipāto.",
  "atk-s0517a:924_1": "Pāṇavadho pāṇaghātoti vuttaṃ hoti.",
  "atk-s0517a:924_2": "Pāṇoti cettha vohārato satto,",
  "atk-s0517a:924_3": "paramatthato jīvitindriyaṃ.",
  "atk-s0517a:924_4": "Tasmiṃ pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ aññataradvārappavattā vadhakacetanā pāṇātipāto.",
  "atk-s0517a:924_5": "So guṇavirahitesu tiracchānagatādīsu pāṇesu khuddake pāṇe appasāvajjo,",
  "atk-s0517a:924_6": "mahāsarīre mahāsāvajjo. Kasmā?",
  "atk-s0517a:924_7": "Payogamahantatāya.",
  "atk-s0517a:924_8": "Payogasamattepi vatthumahantatāya.",
  "atk-s0517a:924_9": "Guṇavantesu manussādīsu appaguṇe pāṇe appasāvajjo,",
  "atk-s0517a:924_10": "mahāguṇe mahāsāvajjo.",
  "atk-s0517a:924_11": "Sarīraguṇānaṃ pana samabhāve sati kilesānaṃ upakkamānañca mudutāya appasāvajjo,",
  "atk-s0517a:924_12": "tibbatāya mahāsāvajjoti veditabbo.",
  "atk-s0517a:924_13": "Tassa pañca sambhārā – pāṇo,",
  "atk-s0517a:924_14": "pāṇasaññitā,",
  "atk-s0517a:924_15": "vadhakacittaṃ, upakkamo,",
  "atk-s0517a:924_16": "tena maraṇanti.",
  "atk-s0517a:925_0": "Adinnassa ādānaṃ adinnādānaṃ,",
  "atk-s0517a:925_1": "parasaṃharaṇaṃ, theyyaṃ,",
  "atk-s0517a:925_2": "corikāti vuttaṃ hoti.",
  "atk-s0517a:925_3": "Tattha adinnanti parapariggahitaṃ,",
  "atk-s0517a:925_4": "yattha paro yathākāmakāritaṃ āpajjanto adaṇḍāraho anupavajjo ca hoti,",
  "atk-s0517a:925_5": "tasmiṃ parapariggahite parapariggahitasaññino tadādāyakaupakkamasamuṭṭhāpikā kāyavacīdvārānaṃ aññataradvārappavattā theyyacetanā adinnādānaṃ.",
  "atk-s0517a:925_6": "Taṃ hīne parasantake appasāvajjaṃ,",
  "atk-s0517a:925_7": "paṇīte mahāsāvajjaṃ. Kasmā?",
  "atk-s0517a:925_8": "Vatthupaṇītatāya.",
  "atk-s0517a:925_9": "Vatthusamatte sati guṇādhikānaṃ santake vatthusmiṃ mahāsāvajjaṃ,",
  "atk-s0517a:925_10": "taṃ taṃ guṇādhikaṃ upādāya tato tato hīnaguṇassa santake vatthusmiṃ appasāvajjaṃ.",
  "atk-s0517a:925_11": "Tassa pañca sambhārā –",
  "atk-s0517a:925_12": "parapariggahitaṃ,",
  "atk-s0517a:925_13": "parapariggahitasaññitā theyyacittaṃ, upakkamo,",
  "atk-s0517a:925_14": "tena haraṇanti.",
  "atk-s0517a:926_0": "Kāmesūti methunasamācāresu.",
  "atk-s0517a:926_1": "Micchācāroti ekantanindito lāmakācāro.",
  "atk-s0517a:926_2": "Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā kāmesu micchācāro.",
  "atk-s0517a:927_0": "Tattha agamanīyaṭṭhānaṃ nāma purisānaṃ tāva māturakkhitā,",
  "atk-s0517a:927_1": "piturakkhitā,",
  "atk-s0517a:927_2": "mātāpiturakkhitā,",
  "atk-s0517a:927_3": "bhāturakkhitā,",
  "atk-s0517a:927_4": "bhaginirakkhitā,",
  "atk-s0517a:927_5": "ñātirakkhitā,",
  "atk-s0517a:927_6": "gottarakkhitā,",
  "atk-s0517a:927_7": "dhammarakkhitā, sārakkhā,",
  "atk-s0517a:927_8": "saparidaṇḍāti māturakkhitādayo dasa,",
  "atk-s0517a:927_9": "dhanakkītā,",
  "atk-s0517a:927_10": "chandavāsinī,",
  "atk-s0517a:927_11": "bhogavāsinī,",
  "atk-s0517a:927_12": "paṭavāsinī,",
  "atk-s0517a:927_13": "odapattakinī,",
  "atk-s0517a:927_14": "obhatacumbaṭā, dāsī ca,",
  "atk-s0517a:927_15": "bhariyā ca,",
  "atk-s0517a:927_16": "kammakārī ca bhariyā ca,",
  "atk-s0517a:927_17": "dhajāhaṭā muhuttikāti dhanakkītādayo dasāti vīsati itthiyo.",
  "atk-s0517a:927_18": "Itthīsu pana dvinnaṃ sārakkhasaparidaṇḍānaṃ dasannañca dhanakkītādīnanti dvādasannaṃ itthīnaṃ aññe purisā,",
  "atk-s0517a:927_19": "idaṃ agamanīyaṭṭhānaṃ nāma.",
  "atk-s0517a:928_0": "So panesa micchācāro sīlādiguṇarahite agamanīyaṭṭhāne appasāvajjo,",
  "atk-s0517a:928_1": "sīlādiguṇasampanne mahāsāvajjo.",
  "atk-s0517a:928_2": "Tassa cattāro sambhārā –",
  "atk-s0517a:928_3": "agamanīyavatthu,",
  "atk-s0517a:928_4": "tasmiṃ sevanacittaṃ,",
  "atk-s0517a:928_5": "sevanapayogo,",
  "atk-s0517a:928_6": "maggenamaggapaṭipattiadhivāsananti.",
  "atk-s0517a:929_0": "Musāti visaṃvādanapurekkhārassa atthabhañjako vacīpayogo,",
  "atk-s0517a:929_1": "kāyapayogo vā.",
  "atk-s0517a:929_2": "Visaṃvādanādhippāyena panassa paravisaṃvādakakāyavacīpayogasamuṭṭhāpikā cetanā musāvādo.",
  "atk-s0517a:929_3": "Aparo nayo –",
  "atk-s0517a:929_4": "musāti abhūtaṃ atacchaṃ vatthu.",
  "atk-s0517a:929_5": "Vādoti tassa bhūtato tacchato viññāpanaṃ.",
  "atk-s0517a:929_6": "Lakkhaṇato pana atathaṃ vatthuṃ tathato paraṃ viññāpetukāmassa tathāviññattisamuṭṭhāpikā cetanā musāvādo.",
  "atk-s0517a:929_7": "So yamatthaṃ bhañjati,",
  "atk-s0517a:929_8": "tassa appatāya appasāvajjo,",
  "atk-s0517a:929_9": "mahantatāya mahāsāvajjo.",
  "atk-s0517a:929_10": "Apica gahaṭṭhānaṃ attano santakaṃ adātukāmatāya natthītiādinayappavatto appasāvajjo,",
  "atk-s0517a:929_11": "sakkhinā hutvā atthabhañjanatthaṃ vutto mahāsāvajjo.",
  "atk-s0517a:929_12": "Pabbajitānaṃ appakampi telaṃ vā sappiṃ vā labhitvā hasādhippāyena “ajja gāme telaṃ nadī maññe sandatī”ti pūraṇakathānayena pavatto appasāvajjo,",
  "atk-s0517a:929_13": "adiṭṭhaṃyeva pana diṭṭhantiādinā nayena vadantānaṃ mahāsāvajjo.",
  "atk-s0517a:929_14": "Tassa cattāro sambhārā –",
  "atk-s0517a:929_15": "atathaṃ vatthu,",
  "atk-s0517a:929_16": "visaṃvādanacittaṃ,",
  "atk-s0517a:929_17": "tajjo vāyāmo,",
  "atk-s0517a:929_18": "parassa tadatthavijānananti.",
  "atk-s0517a:930_0": "Yāya vācāya yassa taṃ vācaṃ bhāsati,",
  "atk-s0517a:930_1": "tassa hadaye attano piyabhāvaṃ,",
  "atk-s0517a:930_2": "parassa ca suññabhāvaṃ karoti,",
  "atk-s0517a:930_3": "sā pisuṇā vācā.",
  "atk-s0517a:930_4": "Yāya pana attānampi parampi pharusaṃ karoti,",
  "atk-s0517a:930_5": "yā vācā sayampi pharusā neva kaṇṇasukhā na hadayasukhā vā,",
  "atk-s0517a:930_6": "ayaṃ pharusā vācā.",
  "atk-s0517a:930_7": "Yena samphaṃ palapati niratthakaṃ,",
  "atk-s0517a:930_8": "so samphappalāpo.",
  "atk-s0517a:930_9": "Tesaṃ mūlabhūtā cetanāpi pisuṇāvācādināmameva labhati.",
  "atk-s0517a:930_10": "Sā eva ca idha adhippetāti.",
  "atk-s0517a:931_0": "Tattha saṃkiliṭṭhacittassa paresaṃ vā bhedāya attano piyakamyatāya vā kāyavacīpayogasamuṭṭhāpikā cetanā pisuṇā vācā.",
  "atk-s0517a:931_1": "Sā yassa bhedaṃ karoti,",
  "atk-s0517a:931_2": "tassa appaguṇatāya appasāvajjā,",
  "atk-s0517a:931_3": "mahāguṇatāya mahāsāvajjā.",
  "atk-s0517a:931_4": "Tassā cattāro sambhārā –",
  "atk-s0517a:931_5": "bhinditabbo paro,",
  "atk-s0517a:931_6": "“iti ime nānā bhavissantī”ti bhedapurekkhāratā vā “iti ahaṃ piyo bhavissāmi vissāsiko”ti piyakamyatā vā,",
  "atk-s0517a:931_7": "tajjo vāyāmo,",
  "atk-s0517a:931_8": "tassa tadatthavijānananti.",
  "atk-s0517a:931_9": "Pare pana abhinne kammapathabhedo natthi,",
  "atk-s0517a:931_10": "bhinneyeva hoti.",
  "atk-s0517a:932_0": "Parassa mammacchedakakāyavacīpayogasamuṭṭhāpikā ekantapharusacetanā pharusā vācā.",
  "atk-s0517a:932_1": "Mammacchedakopi pana payogo cittasaṇhatāya pharusā vācā na hoti.",
  "atk-s0517a:932_2": "Mātāpitaro hi kadāci puttake evampi vadanti “corā vo khaṇḍākhaṇḍikaṃ karontū”ti.",
  "atk-s0517a:932_3": "Uppalapattampi ca nesaṃ upari patantaṃ na icchanti.",
  "atk-s0517a:932_4": "Ācariyupajjhāyā ca kadāci nissitake evaṃ vadanti “kiṃ ime ahirikā anottappino,",
  "atk-s0517a:932_5": "niddhamatha ne”ti.",
  "atk-s0517a:932_6": "Atha ca nesaṃ āgamādhigamasampattiṃ icchanti.",
  "atk-s0517a:932_7": "Yathā ca cittasaṇhatāya pharusā vācā na hoti,",
  "atk-s0517a:932_8": "evaṃ vacanasaṇhatāya apharusā vācāpi na hoti.",
  "atk-s0517a:932_9": "Na hi mārāpetukāmassa “imaṃ sukhaṃ sayāpethā”ti vacanaṃ apharusā vācā hoti,",
  "atk-s0517a:932_10": "cittapharusatāya panesā pharusā vācāva.",
  "atk-s0517a:932_11": "Sā yaṃ sandhāya pavattitā,",
  "atk-s0517a:932_12": "tassa appaguṇatāya appasāvajjā,",
  "atk-s0517a:932_13": "mahāguṇatāya mahāsāvajjā.",
  "atk-s0517a:932_14": "Tassā tayo sambhārā –",
  "atk-s0517a:932_15": "akkositabbo paro,",
  "atk-s0517a:932_16": "kupitacittaṃ,",
  "atk-s0517a:932_17": "akkosanāti.",
  "atk-s0517a:933_0": "Anatthaviññāpikā kāyavacīpayogasamuṭṭhāpikā akusalacetanā samphappalāpo.",
  "atk-s0517a:933_1": "So āsevanamandatāya appasāvajjo,",
  "atk-s0517a:933_2": "āsevanamahantatāya mahāsāvajjo.",
  "atk-s0517a:933_3": "Tassa dve sambhārā –",
  "atk-s0517a:933_4": "bhāratayuddhasītāharaṇādiniratthakakathāpurekkhāratā,",
  "atk-s0517a:933_5": "tathārūpikathākathanañcāti.",
  "atk-s0517a:933_6": "Pare pana taṃ kathaṃ agaṇhante kammapathabhedo natthi,",
  "atk-s0517a:933_7": "parena samphappalāpe gahiteyeva hoti.",
  "atk-s0517a:934_0": "Abhijjhāyatīti abhijjhā,",
  "atk-s0517a:934_1": "parabhaṇḍābhimukhī hutvā tanninnatāya pavattatīti attho.",
  "atk-s0517a:934_2": "Sā “aho vata idaṃ mamassā”ti evaṃ parabhaṇḍābhijjhāyanalakkhaṇā,",
  "atk-s0517a:934_3": "adinnādānaṃ viya appasāvajjā mahāsāvajjā ca.",
  "atk-s0517a:934_4": "Tassa dve sambhārā –",
  "atk-s0517a:934_5": "parabhaṇḍaṃ,",
  "atk-s0517a:934_6": "attano pariṇāmanañcāti.",
  "atk-s0517a:934_7": "Parabhaṇḍavatthuke hi lobhe uppannepi na tāva kammapathabhedo hoti,",
  "atk-s0517a:934_8": "yāva “aho vata idaṃ mamassā”ti attano na pariṇāmeti.",
  "atk-s0517a:935_0": "Hitasukhaṃ byāpādayatīti byāpādo.",
  "atk-s0517a:935_1": "So paravināsāya manopadosalakkhaṇo,",
  "atk-s0517a:935_2": "pharusā vācā viya appasāvajjo mahāsāvajjo ca.",
  "atk-s0517a:935_3": "Tassa dve sambhārā –",
  "atk-s0517a:935_4": "parasatto ca,",
  "atk-s0517a:935_5": "tassa ca vināsacintāti.",
  "atk-s0517a:935_6": "Parasattavatthuke hi kodhe uppannepi na tāva kammapathabhedo hoti,",
  "atk-s0517a:935_7": "yāva “aho vatāyaṃ ucchijjeyya vinasseyyā”ti tassa vināsaṃ na cinteti.",
  "atk-s0517a:936_0": "Yathābhuccagahaṇābhāvena micchā passatīti micchādiṭṭhi.",
  "atk-s0517a:936_1": "Sā “natthi dinna”ntiādinā nayena viparītadassanalakkhaṇā,",
  "atk-s0517a:936_2": "samphappalāpo viya appasāvajjā,",
  "atk-s0517a:936_3": "mahāsāvajjā ca.",
  "atk-s0517a:936_4": "Apica aniyatā appasāvajjā,",
  "atk-s0517a:936_5": "niyatā mahāsāvajjā.",
  "atk-s0517a:936_6": "Tassā dve sambhārā –",
  "atk-s0517a:936_7": "vatthuno ca gahitākāraviparītatā,",
  "atk-s0517a:936_8": "yathā ca taṃ gaṇhāti,",
  "atk-s0517a:936_9": "tathābhāvena tassūpaṭṭhānanti.",
  "atk-s0517a:936_10": "Tattha natthikāhetukaakiriyadiṭṭhīhi eva kammapathabhedo hoti,",
  "atk-s0517a:936_11": "na aññadiṭṭhīhi.",
  "atk-s0517a:937_0": "Imesaṃ pana dasannaṃ akusalakammapathānaṃ dhammato,",
  "atk-s0517a:937_1": "koṭṭhāsato,",
  "atk-s0517a:937_2": "ārammaṇato, vedanāto,",
  "atk-s0517a:937_3": "mūlatoti pañcahākārehi vinicchayo veditabbo.",
  "atk-s0517a:938_0": "Tattha dhammatoti etesu hi satta paṭipāṭiyā cetanādhammāva honti,",
  "atk-s0517a:938_1": "abhijjhādayo tayo cetanāsampayuttā.",
  "atk-s0517a:939_0": "Koṭṭhāsatoti paṭipāṭiyā satta,",
  "atk-s0517a:939_1": "micchādiṭṭhi cāti ime aṭṭha kammapathā eva honti,",
  "atk-s0517a:939_2": "no mūlāni.",
  "atk-s0517a:939_3": "Abhijjhābyāpādā kammapathā ceva mūlāni ca.",
  "atk-s0517a:939_4": "Abhijjhā hi mūlaṃ patvā lobho akusalamūlaṃ hoti,",
  "atk-s0517a:939_5": "byāpādo doso akusalamūlaṃ.",
  "atk-s0517a:940_0": "Ārammaṇatoti pāṇātipāto jīvitindriyārammaṇato saṅkhārārammaṇo.",
  "atk-s0517a:940_1": "Adinnādānaṃ sattārammaṇaṃ vā saṅkhārārammaṇaṃ vā.",
  "atk-s0517a:940_2": "Micchācāro phoṭṭhabbavasena saṅkhārārammaṇo,",
  "atk-s0517a:940_3": "sattārammaṇotipi eke.",
  "atk-s0517a:940_4": "Musāvādo sattārammaṇo vā saṅkhārārammaṇo vā.",
  "atk-s0517a:940_5": "Tathā pisuṇā vācā.",
  "atk-s0517a:940_6": "Pharusā vācā sattārammaṇāva samphappalāpo diṭṭhasutamutaviññātavasena sattārammaṇo vā saṅkhārārammaṇo vā.",
  "atk-s0517a:940_7": "Tathā abhijjhā.",
  "atk-s0517a:940_8": "Byāpādo sattārammaṇova.",
  "atk-s0517a:940_9": "Micchādiṭṭhi tebhūmakadhammavasena saṅkhārārammaṇāva.",
  "atk-s0517a:941_0": "Vedanātoti pāṇātipāto dukkhavedano hoti.",
  "atk-s0517a:941_1": "Kiñcāpi hi rājāno coraṃ disvā hasamānāpi “gacchatha bhaṇe,",
  "atk-s0517a:941_2": "māretha na”nti vadanti,",
  "atk-s0517a:941_3": "sanniṭṭhāpakacetanā pana nesaṃ dukkhasampayuttāva hoti.",
  "atk-s0517a:941_4": "Adinnādānaṃ tivedanaṃ.",
  "atk-s0517a:941_5": "Tañhi parabhaṇḍaṃ disvā haṭṭhatuṭṭhassa gaṇhato sukhavedanaṃ hoti,",
  "atk-s0517a:941_6": "bhītatasitassa gaṇhato dukkhavedanaṃ,",
  "atk-s0517a:941_7": "tathā vipākanissandaphalāni paccavekkhantassa.",
  "atk-s0517a:941_8": "Gahaṇakāle majjhattabhāve ṭhitassa pana gaṇhato adukkhamasukhavedanaṃ hoti.",
  "atk-s0517a:941_9": "Micchācāro sukhamajjhattavasena dvivedano,",
  "atk-s0517a:941_10": "sanniṭṭhāpakacitte pana majjhattavedano na hoti.",
  "atk-s0517a:941_11": "Musāvādo adinnādāne vuttanayeneva tivedano,",
  "atk-s0517a:941_12": "tathā pisuṇā vācā.",
  "atk-s0517a:941_13": "Pharusā vācā dukkhavedanā.",
  "atk-s0517a:941_14": "Samphappalāpo tivedano.",
  "atk-s0517a:941_15": "Paresu hi sādhukāraṃ dentesu celādīni ukkhipantesu haṭṭhatuṭṭhassa sītāharaṇabhāratayuddhādīni kathanakāle so sukhavedano hoti,",
  "atk-s0517a:941_16": "paṭhamaṃ dinnavetanena ekena pacchā āgantvā “ādito paṭṭhāya kathehī”ti vutte “niravasesaṃ yathānusandhikaṃ pakiṇṇakakathaṃ kathessāmi nu kho,",
  "atk-s0517a:941_17": "no”ti domanassitassa kathanakāle dukkhavedano hoti,",
  "atk-s0517a:941_18": "majjhattassa kathayato adukkhamasukhavedano hoti.",
  "atk-s0517a:941_19": "Abhijjhā sukhamajjhattavasena dvivedanā,",
  "atk-s0517a:941_20": "tathā micchādiṭṭhi.",
  "atk-s0517a:941_21": "Byāpādo dukkhavedano.",
  "atk-s0517a:942_0": "Mūlatoti pāṇātipāto dosamohavasena dvimūlako hoti,",
  "atk-s0517a:942_1": "adinnādānaṃ dosamohavasena vā lobhamohavasena vā,",
  "atk-s0517a:942_2": "micchācāro lobhamohavasena,",
  "atk-s0517a:942_3": "musāvādo dosamohavasena vā lobhamohavasena vā.",
  "atk-s0517a:942_4": "Tathā pisuṇā vācā samphappalāpo ca.",
  "atk-s0517a:942_5": "Pharusā vācā dosamohavasena,",
  "atk-s0517a:942_6": "abhijjhā mohavasena ekamūlā,",
  "atk-s0517a:942_7": "tathā byāpādo.",
  "atk-s0517a:942_8": "Micchādiṭṭhi lobhamohavasena dvimūlāti.",
  "atk-s0517a:943_0": "Akusalakammapathakathā niṭṭhitā.",
  "atk-s0517a:944_0": "Pāṇātipātādīhi pana viratiyo,",
  "atk-s0517a:944_1": "anabhijjhāabyāpādasammādiṭṭhiyo cāti ime dasa kusalakammapathā nāma.",
  "atk-s0517a:944_2": "Pāṇātipātādīhi etāya viramanti,",
  "atk-s0517a:944_3": "sayaṃ vā viramati,",
  "atk-s0517a:944_4": "viramaṇamattameva vā etanti virati.",
  "atk-s0517a:944_5": "Yā pāṇātipātādīhi viramantassa kusalacittasampayuttā virati,",
  "atk-s0517a:944_6": "sā pabhedato tividhā hoti sampattavirati samādānavirati samucchedaviratīti.",
  "atk-s0517a:944_7": "Tattha asamādinnasikkhāpadānaṃ attano jātivayabāhusaccādīni paccavekkhitvā “ayuttaṃ amhākaṃ evarūpaṃ",
  "atk-s0517a:944_8": "pāpaṃ kātu”nti sampattavatthuṃ avītikkamantānaṃ uppajjamānā virati sampattavirati nāma.",
  "atk-s0517a:944_9": "Samādinnasikkhāpadānaṃ pana sikkhāpadasamādāne ca tatuttari ca attano jīvitampi pariccajitvā vatthuṃ",
  "atk-s0517a:944_10": "avītikkamantānaṃ uppajjamānā virati samādānavirati nāma.",
  "atk-s0517a:944_11": "Ariyamaggasampayuttā pana virati samucchedavirati nāma,",
  "atk-s0517a:944_12": "yassā uppattito pabhuti ariyapuggalānaṃ “pāṇaṃ ghātessāmā”tiādicittampi na uppajjatīti.",
  "atk-s0517a:945_0": "Idāni akusalakammapathānaṃ viya imesaṃ kusalakammapathānaṃ dhammato,",
  "atk-s0517a:945_1": "koṭṭhāsato,",
  "atk-s0517a:945_2": "ārammaṇato, vedanāto,",
  "atk-s0517a:945_3": "mūlatoti pañcahākārehi vinicchayo veditabbo.",
  "atk-s0517a:946_0": "Tattha dhammatoti etesupi paṭipāṭiyā satta cetanāpi vaṭṭanti viratiyopi,",
  "atk-s0517a:946_1": "ante tayo cetanāsampayuttāva.",
  "atk-s0517a:947_0": "Koṭṭhāsatoti paṭipāṭiyā satta kammapathā eva,",
  "atk-s0517a:947_1": "no mūlāni,",
  "atk-s0517a:947_2": "ante tayo kammapathā ceva mūlāni ca.",
  "atk-s0517a:947_3": "Anabhijjhā hi mūlaṃ patvā alobho kusalamūlaṃ hoti,",
  "atk-s0517a:947_4": "abyāpādo adoso kusalamūlaṃ,",
  "atk-s0517a:947_5": "sammādiṭṭhi amoho kusalamūlaṃ.",
  "atk-s0517a:948_0": "Ārammaṇatoti pāṇātipātādīnaṃ ārammaṇāneva etesaṃ ārammaṇāni.",
  "atk-s0517a:948_1": "Vītikkamitabbatoyeva hi veramaṇī nāma hoti.",
  "atk-s0517a:948_2": "Yathā pana nibbānārammaṇo ariyamaggo kilese pajahati,",
  "atk-s0517a:948_3": "evaṃ jīvitindriyādiārammaṇāpete kammapathā pāṇātipātādīni dussīlyāni pajahantīti.",
  "atk-s0517a:949_0": "Vedanātoti sabbe sukhavedanā vā honti majjhattavedanā vā.",
  "atk-s0517a:949_1": "Kusalaṃ patvā hi dukkhā vedanā nāma natthi.",
  "atk-s0517a:950_0": "Mūlatoti paṭipāṭiyā satta ñāṇasampayuttacittena viramantassa alobhaadosaamohavasena timūlā honti.",
  "atk-s0517a:950_1": "Ñāṇavippayuttacittena viramantassa alobhādosavasena dvimūlā.",
  "atk-s0517a:950_2": "Anabhijjhā ñāṇasampayuttacittena viramantassa adosaamohavasena dvimūlā.",
  "atk-s0517a:950_3": "Ñāṇavippayuttacittena viramantassa adosavasena ekamūlā.",
  "atk-s0517a:950_4": "Alobho pana attanāva attano mūlaṃ na hoti.",
  "atk-s0517a:950_5": "Abyāpādepi eseva nayo.",
  "atk-s0517a:950_6": "Sammādiṭṭhi alobhādosavasena dvimūlāvāti.",
  "atk-s0517a:951_0": "Kusalakammapathakathā niṭṭhitā.",
  "atk-s0517a:952_0": "41.",
  "atk-s0517a:953_0": "Evaṃ dasakusalakammapathavasena sīlaṃ dassetvā idāni nekkhammādīnaṃ arahattamaggapariyosānānaṃ sattatiṃsadhammānaṃ",
  "atk-s0517a:953_1": "vasena dassetuṃ nekkhammena kāmacchandaṃ saṃvaraṭṭhena sīlaṃ,",
  "atk-s0517a:953_2": "avītikkamaṭṭhena sīlantiādimāha.",
  "atk-s0517a:953_3": "Tattha yasmā nekkhammena kāmacchandaṃ saṃvarati na vītikkamati,",
  "atk-s0517a:953_4": "tasmā nekkhammaṃ sīlanti adhippāyo.",
  "atk-s0517a:953_5": "Paccattatthe vā karaṇavacanaṃ,",
  "atk-s0517a:953_6": "nekkhammanti attho.",
  "atk-s0517a:953_7": "Esa nayo sesesu.",
  "atk-s0517a:953_8": "Pāḷiyaṃ pana nekkhammaabyāpāde dassetvā heṭṭhā vuttanayattā sesaṃ saṅkhipitvā ante arahattamaggoyeva dassito.",
  "atk-s0517a:954_0": "Evaṃ saṃvaraavītikkamavasena sīlaṃ dassetvā idāni tesaṃyeva dvinnaṃ pabhedadassanatthaṃ pañca sīlāni pāṇātipātassa pahānaṃ sīlantiādimāha.",
  "atk-s0517a:954_1": "Ettha ca pāṇātipātassa pahānaṃ sīlaṃ,",
  "atk-s0517a:954_2": "pāṇātipātā veramaṇī sīlaṃ,",
  "atk-s0517a:954_3": "pāṇātipātassa paṭipakkhacetanā sīlaṃ,",
  "atk-s0517a:954_4": "pāṇātipātassa saṃvaro sīlaṃ,",
  "atk-s0517a:954_5": "pāṇātipātassa avītikkamo sīlanti yojanā kātabbā.",
  "atk-s0517a:954_6": "Pahānanti ca koci dhammo nāma natthi aññatra vuttappakārānaṃ pāṇātipātādīnaṃ anuppādamattato.",
  "atk-s0517a:954_7": "Yasmā pana taṃ taṃ pahānaṃ tassa tassa kusalassa dhammassa patiṭṭhānaṭṭhena upadhāraṇaṃ hoti,",
  "atk-s0517a:954_8": "vippakiṇṇasabhāvākaraṇena ca samodhānaṃ,",
  "atk-s0517a:954_9": "tasmā pubbe vutteneva upadhāraṇasamodhānasaṅkhātena sīlanaṭṭhena sīlanti vuttaṃ.",
  "atk-s0517a:954_10": "Itare cattāro dhammā tato tato veramaṇivasena tassa tassa saṃvaravasena tadubhayasampayuttacetanāvasena",
  "atk-s0517a:954_11": "taṃ taṃ avītikkamantassa avītikkamavasena ca cetaso pavattisabhāvaṃ sandhāya vuttā.",
  "atk-s0517a:955_0": "Atha vā pahānampi dhammato atthiyeva. Kathaṃ?",
  "atk-s0517a:955_1": "Pahīyate anena pāṇātipātādipaṭipakkho,",
  "atk-s0517a:955_2": "pajahati vā taṃ paṭipakkhanti pahānaṃ. Kiṃ taṃ?",
  "atk-s0517a:955_3": "Sabbepi kusalā khandhā.",
  "atk-s0517a:955_4": "Aññe pana ācariyā “nekkhammādīsupi ‘veramaṇī sīla’nti vacanamattaṃ gahetvā sabbakusalesupi niyatayevāpanakabhūtā virati nāma atthī”ti vadanti,",
  "atk-s0517a:955_5": "na tathā idhāti.",
  "atk-s0517a:955_6": "Evamimehi pahānādīhi pañcahi padehi visesetvā pariyantāpariyantasīladvaye apariyantasīlameva vuttaṃ.",
  "atk-s0517a:955_7": "Tasmā eva hi evarūpāni sīlāni cittassa avippaṭisārāya saṃvattanti…pe…",
  "atk-s0517a:955_8": "sacchikātabbaṃ sacchikaronto sikkhatīti vuttaṃ.",
  "atk-s0517a:956_0": "Tattha avippaṭisārāya saṃvattantīti “saṃvaro avippaṭisāratthāyā”ti ca “avippaṭisāratthāni kho, ānanda,",
  "atk-s0517a:956_1": "kusalāni sīlāni avippaṭisārānisaṃsānī”ti ca vacanato avippaṭisāratthāya saṃvattanti.",
  "atk-s0517a:956_2": "“Avippaṭisāro pāmojjatthāyā”ti ca “yoniso manasikaroto pāmojjaṃ jāyatī”ti ca vacanato pāmojjāya saṃvattanti.",
  "atk-s0517a:956_3": "“Pāmojjaṃ pītatthāyā”ti ca “pamuditassa pīti jāyatī”ti ca vacanato pītiyā saṃvattanti.",
  "atk-s0517a:956_4": "“Pīti passaddhatthāyā”ti ca “pītimanassa kāyo passambhatī”ti ca vacanato passaddhiyā saṃvattanti.",
  "atk-s0517a:956_5": "“Passaddhi sukhatthāyā”ti ca “passaddhakāyo sukhaṃ vedetī”ti ca vacanato somanassāya saṃvattanti.",
  "atk-s0517a:956_6": "Cetasikaṃ sukhañhi somanassanti vuccati.",
  "atk-s0517a:956_7": "Āsevanāyāti bhusā sevanā āsevanā.",
  "atk-s0517a:956_8": "Kassa āsevanā?",
  "atk-s0517a:956_9": "Anantaraṃ somanassavacanena sukhassa vuttattā sukhaṃ siddhaṃ.",
  "atk-s0517a:956_10": "“Sukhino cittaṃ samādhiyatī”ti ca vacanato tena sukhena samādhi siddho hoti.",
  "atk-s0517a:956_11": "Evaṃ siddhassa samādhissa āsevanā.",
  "atk-s0517a:956_12": "Tassa samādhissa āsevanāya saṃvattanti,",
  "atk-s0517a:956_13": "paguṇabalavabhāvāya saṃvattantīti attho.",
  "atk-s0517a:956_14": "Bhāvanāyāti tasseva samādhissa vuddhiyā.",
  "atk-s0517a:956_15": "Bahulīkammāyāti tasseva samādhissa punappunaṃ kiriyāya.",
  "atk-s0517a:956_16": "Avippaṭisārādipavattiyā mūlakāraṇaṃ hutvā samādhissa saddhindriyādialaṅkārasādhanena alaṅkārāya saṃvattanti.",
  "atk-s0517a:956_17": "Avippaṭisārādikassa samādhisambhārassa sādhanena parikkhārāya saṃvattanti.",
  "atk-s0517a:956_18": "“Ye ca kho ime pabbajitena jīvitaparikkhārā samudānetabbā”tiādīsu viya hi ettha sambhārattho parikkhārasaddo.",
  "atk-s0517a:956_19": "“Ratho sīlaparikkhāro,",
  "atk-s0517a:956_20": "jhānakkho cakkavīriyo”tiādīsu pana alaṅkārattho.",
  "atk-s0517a:956_21": "“Sattahi nagaraparikkhārehi suparikkhataṃ hotī”tiādīsu parivārattho.",
  "atk-s0517a:956_22": "Idha pana alaṅkāraparivārānaṃ visuṃ āgatattā sambhāratthoti vuttaṃ.",
  "atk-s0517a:956_23": "Sambhārattho ca paccayatthoti.",
  "atk-s0517a:956_24": "Mūlakāraṇabhāveneva samādhisampayuttaphassādidhammasampattisādhanena parivārāya saṃvattanti.",
  "atk-s0517a:956_25": "Samādhissa vipassanāya ca padaṭṭhānabhāvapāpanena vasībhāvapāpanena ca paripuṇṇabhāvasādhanato pāripūriyā saṃvattanti.",
  "atk-s0517a:957_0": "Evaṃ sīlūpanissayena sabbākāraparipūraṃ samādhiṃ dassetvā idāni “samāhite citte yathābhūtaṃ jānāti passati,",
  "atk-s0517a:957_1": "yathābhūtaṃ jānaṃ passaṃ nibbindati,",
  "atk-s0517a:957_2": "nibbindaṃ virajjati,",
  "atk-s0517a:957_3": "virāgā vimuccatī”ti vacanato sīlamūlakāni samādhipadaṭṭhānāni yathābhūtañāṇadassanādīni dassento ekantanibbidāyātiādimāha.",
  "atk-s0517a:957_4": "Nibbidāya hi dassitāya tassā padaṭṭhānabhūtaṃ yathābhūtañāṇadassanaṃ dassitameva hoti.",
  "atk-s0517a:957_5": "Tasmiñhi asiddhe nibbidā na sijjhatīti.",
  "atk-s0517a:957_6": "Tāni pana vuttatthāneva.",
  "atk-s0517a:957_7": "Yathābhūtañāṇadassanaṃ panettha sappaccayanāmarūpapariggaho.",
  "atk-s0517a:958_0": "Evaṃ amatamahānibbānapariyosānaṃ sīlappayojanaṃ dassetvā idāni tassa sīlassa adhisīlasikkhābhāvaṃ tammūlakā",
  "atk-s0517a:958_1": "ca adhicittaadhipaññāsikkhā dassetukāmo evarūpānaṃ sīlānaṃ saṃvarapārisuddhi adhisīlantiādimāha.",
  "atk-s0517a:958_2": "Tattha saṃvaroyeva pārisuddhi saṃvarapārisuddhi.",
  "atk-s0517a:958_3": "Evarūpānaṃ apariyantabhūtānaṃ vivaṭṭanissitānaṃ sīlānaṃ saṃvarapārisuddhi vivaṭṭanissitattā sesasīlato adhikaṃ sīlanti adhisīlanti vuccati.",
  "atk-s0517a:958_4": "Saṃvarapārisuddhiyā ṭhitaṃ cittanti edisāya sīlasaṃvarapārisuddhiyā patiṭṭhitaṃ cittaṃ suṭṭhu avippaṭisārādīnaṃ āvahanato na vikkhepaṃ gacchati,",
  "atk-s0517a:958_5": "samādhismiṃ patiṭṭhātīti attho.",
  "atk-s0517a:958_6": "Avikkhepoyeva pārisuddhi avikkhepapārisuddhi.",
  "atk-s0517a:958_7": "So sabbamalavirahito nibbedhabhāgiyo samādhi sesasamādhito adhikattā adhicittanti vuccati.",
  "atk-s0517a:958_8": "Cittasīsena hettha samādhi niddiṭṭho.",
  "atk-s0517a:958_9": "Saṃvarapārisuddhiṃ sammā passatīti parisuddhaṃ sīlasaṃvaraṃ ñātapariññāvasena tīraṇapariññāvasena ca sammā passati,",
  "atk-s0517a:958_10": "evameva avikkhepapārisuddhisaṅkhātaṃ parisuddhaṃ samādhiṃ sammā passati.",
  "atk-s0517a:958_11": "Evaṃ passato cassa dassanasaṅkhātā pārisuddhi dassanapārisuddhi.",
  "atk-s0517a:958_12": "Sāyeva sesapaññāya adhikattā adhipaññāti vuccati.",
  "atk-s0517a:958_13": "Yo tatthāti yo tattha saṃvaraavikkhepadassanesu.",
  "atk-s0517a:958_14": "Saṃvaraṭṭhoti saṃvarabhāvo.",
  "atk-s0517a:958_15": "Evameva avikkhepaṭṭhadassanaṭṭhā ca veditabbā.",
  "atk-s0517a:958_16": "Adhisīlameva sikkhā adhisīlasikkhā.",
  "atk-s0517a:958_17": "Evaṃ itarāpi veditabbā.",
  "atk-s0517a:959_0": "Evaṃ tisso sikkhāyo dassetvā idāni tāsaṃ pāripūrikkamaṃ dassetuṃ imā tisso sikkhāyo āvajjanto sikkhatītiādimāha.",
  "atk-s0517a:959_1": "Tassattho –",
  "atk-s0517a:959_2": "paccekaṃ paripūretuṃ āvajjantopi sikkhati nāma,",
  "atk-s0517a:959_3": "āvajjetvā “ayaṃ nāma sikkhā”ti jānantopi sikkhati nāma,",
  "atk-s0517a:959_4": "jānitvā punappunaṃ passantopi sikkhati nāma,",
  "atk-s0517a:959_5": "passitvā yathādiṭṭhaṃ paccavekkhantopi sikkhati nāma,",
  "atk-s0517a:959_6": "paccavekkhitvā tattheva cittaṃ acalaṃ katvā patiṭṭhapentopi sikkhati nāma,",
  "atk-s0517a:959_7": "taṃtaṃsikkhāsampayuttasaddhāvīriyasatisamādhipaññāhi sakasakakiccaṃ karontopi sikkhati nāma,",
  "atk-s0517a:959_8": "abhiññeyyābhijānanādikālepi taṃ taṃ kiccaṃ karonto tissopi sikkhāyo sikkhati nāmāti.",
  "atk-s0517a:959_9": "Puna pañca sīlānītiādīni vuttatthāneva.",
  "atk-s0517a:959_10": "Arahattamaggena sabbakilesānantiādīsu pana arahantānaṃ suṭṭhu vippaṭisārādiabhāvato āsevanādibhāvato ca tāni padāni yujjanteva.",
  "atk-s0517a:959_11": "Ekantanibbidāyātiādīni pana satipaṭṭhānasammappadhānāni viya maggakkhaṇeyeva yojetabbāni.",
  "atk-s0517a:960_0": "42.",
  "atk-s0517a:961_0": "Saṃvarapārisuddhiṃ sammā passati,",
  "atk-s0517a:961_1": "avikkhepapārisuddhiṃ sammā passatīti idaṃ pana vacanadvayaṃ phalasamāpattatthāya vipassanāvasena yojetabbaṃ,",
  "atk-s0517a:961_2": "dutiyavacanaṃ pana nirodhasamāpattatthāya vipassanāvasenāpi yujjati.",
  "atk-s0517a:961_3": "Āvajjanto sikkhatītiādīsu pañcasu vacanesu arahato sikkhitabbābhāvepi asekkhasīlakkhandhādisabhāvato “sikkhatī”ti vuttanti veditabbaṃ.",
  "atk-s0517a:961_4": "Saddhāya adhimuccanto sikkhatītiādīni pana maggakkhaṇaññeva sandhāya vuttāni.",
  "atk-s0517a:961_5": "Aññānipi upacārappanāvipassanāmaggavasena vuttāni vacanāni yathāyogaṃ yojetabbānīti.",
  "atk-s0517a:962_0": "Sīlamayañāṇaniddesavaṇṇanā niṭṭhitā.",
  "atk-s0517a:963_0": "3. Samādhibhāvanāmayañāṇaniddesavaṇṇanā",
  "atk-s0517a:964_0": "43.",
  "atk-s0517a:964_1": "Samādhibhāvanāmayañāṇaniddese ādito tāva ekakato paṭṭhāya yāva dasakā samādhippabhedaṃ dassento eko samādhītiādimāha.",
  "atk-s0517a:964_2": "Tattha cittassa ekaggatāti nānārammaṇavikkhepābhāvato ekaṃ ārammaṇaṃ aggaṃ uttamaṃ assāti ekaggo,",
  "atk-s0517a:964_3": "ekaggassa bhāvo ekaggatā.",
  "atk-s0517a:964_4": "Sā pana ekaggatā cittassa,",
  "atk-s0517a:964_5": "na sattassāti dassanatthaṃ “cittassā”ti vuttaṃ.",
  "atk-s0517a:964_6": "Duke lokiyoti loko vuccati lujjanapalujjanaṭṭhena vaṭṭaṃ,",
  "atk-s0517a:964_7": "tasmiṃ pariyāpannabhāvena loke niyuttoti lokiyo.",
  "atk-s0517a:964_8": "Lokuttaroti uttiṇṇoti uttaro,",
  "atk-s0517a:964_9": "loke apariyāpannabhāvena lokato uttaroti lokuttaro.",
  "atk-s0517a:964_10": "Tike savitakko ca so savicāro cāti savitakkasavicāro.",
  "atk-s0517a:964_11": "Evaṃ avitakkaavicāro.",
  "atk-s0517a:964_12": "Vitakkavicāresu vicārova mattā pamāṇaṃ etassāti vicāramatto,",
  "atk-s0517a:964_13": "vicārato utthari vitakkena saddhiṃ sampayogaṃ na gacchatīti attho.",
  "atk-s0517a:964_14": "Avitakko ca so vicāramatto cāti avitakkavicāramatto.",
  "atk-s0517a:964_15": "Tīsupi vicchedaṃ katvāpi paṭhanti.",
  "atk-s0517a:964_16": "Catukkapañcakā vuttatthā.",
  "atk-s0517a:964_17": "Chakke punappunaṃ uppajjanato satiyeva anussati,",
  "atk-s0517a:964_18": "pavattitabbaṭṭhānamhiyeva vā pavattattā saddhāpabbajitassa kulaputtassa anurūpā satītipi anussati,",
  "atk-s0517a:964_19": "buddhaṃ ārabbha uppannā anussati bauddhānussati.",
  "atk-s0517a:964_20": "Arahatādibuddhaguṇārammaṇāya satiyā etaṃ adhivacanaṃ.",
  "atk-s0517a:964_21": "Tassā buddhānussatiyā vasena cittassa ekaggatāyeva uddhaccasaṅkhātassa vikkhepassa paṭipakkhabhāvato na vikkhepoti avikkhepo.",
  "atk-s0517a:964_22": "Dhammaṃ ārabbha uppannā anussati dhammānussati.",
  "atk-s0517a:964_23": "Svākkhātatādidhammaguṇārammaṇāya satiyā etaṃ adhivacanaṃ.",
  "atk-s0517a:964_24": "Saṅghaṃ ārabbha uppannā anussati saṅghānussati.",
  "atk-s0517a:964_25": "Suppaṭipannatādisaṅghaguṇārammaṇāya satiyā etaṃ adhivacanaṃ.",
  "atk-s0517a:964_26": "Sīlaṃ ārabbha uppannā anussati sīlānussati.",
  "atk-s0517a:964_27": "Attano akhaṇḍatādisīlaguṇārammaṇāya satiyā etaṃ adhivacanaṃ.",
  "atk-s0517a:964_28": "Cāgaṃ ārabbha uppannā anussati cāgānussati.",
  "atk-s0517a:964_29": "Attano muttacāgatādicāgaguṇārammaṇāya satiyā etaṃ adhivacanaṃ.",
  "atk-s0517a:964_30": "Devatā ārabbha uppannā anussati devatānussati.",
  "atk-s0517a:964_31": "Devatā sakkhiṭṭhāne ṭhapetvā attano saddhādiguṇārammaṇāya satiyā etaṃ adhivacanaṃ.",
  "atk-s0517a:965_0": "Sattake samādhikusalatāti ekavidhādibhedena anekabhede samādhimhi “ayamevaṃvidho samādhi,",
  "atk-s0517a:965_1": "ayamevaṃvidho samādhī”ti chekabhāvo.",
  "atk-s0517a:965_2": "Samādhiparicchedakapaññāyetaṃ adhivacanaṃ.",
  "atk-s0517a:965_3": "Samādhiuppādanavidhānepi chekabhāvo samādhikusalatā.",
  "atk-s0517a:966_0": "Samādhissa samāpattikusalatāti uppāditassa samādhissa samāpajjane chekabhāvo.",
  "atk-s0517a:966_1": "Etena samāpajjanavasitā vuttā hoti.",
  "atk-s0517a:967_0": "Samādhissa ṭhitikusalatāti samāpannassa samādhissa santativasena yathāruci ṭhapane chekabhāvo.",
  "atk-s0517a:967_1": "Etena adhiṭṭhānavasitā vuttā hoti.",
  "atk-s0517a:967_2": "Atha vā nimittaggahaṇena cassa puna te ākāre sampādayato appanāmattameva ijjhati,",
  "atk-s0517a:967_3": "na ciraṭṭhānaṃ.",
  "atk-s0517a:967_4": "Ciraṭṭhānaṃ pana samādhiparipanthānaṃ dhammānaṃ suvisodhitattā hoti.",
  "atk-s0517a:967_5": "Yo hi bhikkhu kāmādīnavapaccavekkhaṇādīhi kāmacchandaṃ na suṭṭhu vikkhambhetvā,",
  "atk-s0517a:967_6": "kāyapassaddhivasena kāyaduṭṭhullaṃ na suppaṭippassaddhaṃ katvā,",
  "atk-s0517a:967_7": "ārambhadhātumanasikārādivasena thinamiddhaṃ na suṭṭhu paṭivinodetvā,",
  "atk-s0517a:967_8": "samathanimittamanasikārādivasena uddhaccakukkuccaṃ na suṭṭhu samūhataṃ katvā,",
  "atk-s0517a:967_9": "aññepi samādhiparipanthe dhamme na suṭṭhu visodhetvā jhānaṃ samāpajjati,",
  "atk-s0517a:967_10": "so avisodhitaṃ āsayaṃ paviṭṭhabhamaro viya,",
  "atk-s0517a:967_11": "asuddhaṃ uyyānaṃ paviṭṭharājā viya ca khippameva nikkhamati.",
  "atk-s0517a:967_12": "Yo pana samādhiparipanthe dhamme suṭṭhu visodhetvā jhānaṃ samāpajjati,",
  "atk-s0517a:967_13": "so suvisodhitaṃ āsayaṃ paviṭṭhabhamaro viya,",
  "atk-s0517a:967_14": "suparisuddhaṃ uyyānaṃ paviṭṭharājā viya ca sakalampi divasabhāgaṃ antosamāpattiyaṃyeva hoti.",
  "atk-s0517a:967_15": "Tenāhu porāṇā –",
  "atk-s0517a:968_0": "“Kāmesu chandaṃ paṭighaṃ vinodaye, uddhaccathīnaṃ vicikicchapañcamaṃ;",
  "atk-s0517a:969_0": "Vivekapāmojjakarena cetasā, rājāva suddhantagato tahiṃ rame”ti.",
  "atk-s0517a:970_0": "Tasmā “ciraṭṭhitikāmena pāripanthikadhamme sodhetvā jhānaṃ samāpajjitabba”nti vuttattā taṃ vidhiṃ sampādetvā",
  "atk-s0517a:970_1": "samādhissa ciraṭṭhitikaraṇe chekabhāvoti vuttaṃ hoti.",
  "atk-s0517a:971_0": "Samādhissa vuṭṭhānakusalatāti santativasena yathāruci pavattassa samādhissa yathāparicchinnakāleyeva vuṭṭhānena samādhissa vuṭṭhāne chekabhāvo.",
  "atk-s0517a:971_1": "“Yassa hi dhammaṃ puriso vijaññā”tiādīsu viya nissakkatthe vā sāmivacanaṃ katanti veditabbanti.",
  "atk-s0517a:971_2": "Etena vuṭṭhānavasitā vuttā hoti.",
  "atk-s0517a:972_0": "Samādhissa kallatākusalatāti agilānabhāvo arogabhāvo kallatā.",
  "atk-s0517a:972_1": "Gilāno hi akallakoti vuccati.",
  "atk-s0517a:972_2": "Vinayepi vuttaṃ “nāhaṃ, bhante,",
  "atk-s0517a:972_3": "akallako”ti.",
  "atk-s0517a:972_4": "Anaṅgaṇasuttavatthasuttesu vuttānaṃ jhānapaṭilābhapaccanīkānaṃ pāpakānaṃ icchāvacarānaṃ abhāvena ca abhijjhādīnaṃ",
  "atk-s0517a:972_5": "cittassa upakkilesānaṃ vigamena ca samādhissa agilānabhāvakaraṇe chekabhāvo samādhissa kallatākusalatā,",
  "atk-s0517a:972_6": "kilesagelaññarahitabhāve kusalatāti vuttaṃ hoti.",
  "atk-s0517a:972_7": "Atha vā kallatāti kammaññatā kammaññatāpariyāyattā kallavacanassa.",
  "atk-s0517a:972_8": "“Yā cittassa akallatā akammaññatā”ti hi vuttaṃ “kallacittaṃ muducittaṃ vinīvaraṇacitta”nti ca.",
  "atk-s0517a:972_9": "Ettha kallasaddo kammaññattho.",
  "atk-s0517a:972_10": "Tasmā kasiṇānulomato kasiṇapaṭilomato kasiṇānulomapaṭilomato jhānānulomato jhānapaṭilomato jhānānulomapaṭilomato",
  "atk-s0517a:972_11": "jhānukkantikato kasiṇukkantikato jhānakasiṇukkantikato aṅgasaṅkantito ārammaṇasaṅkantito aṅgārammaṇasaṅkantito",
  "atk-s0517a:972_12": "aṅgavavatthānato ārammaṇavavatthānatoti imehi cuddasahi ākārehi,",
  "atk-s0517a:972_13": "aṅgārammaṇavavatthānatoti iminā saha pañcadasahi vā ākārehi cittaparidamanena samādhissa kammaññabhāvakaraṇe kusalabhāvoti vuttaṃ hoti.",
  "atk-s0517a:973_0": "Samādhissa gocarakusalatāti samādhissa gocaresu kasiṇādīsu ārammaṇesu taṃ taṃ jhānaṃ samāpajjitukāmatāya",
  "atk-s0517a:973_1": "yathāruci āvajjanakaraṇavasena tesu ārammaṇesu chekabhāvo.",
  "atk-s0517a:973_2": "Etena kasiṇāvajjanavasena āvajjanavasitā vuttā hoti.",
  "atk-s0517a:973_3": "Atha vā tasmiṃ tasmiṃ disābhāge kasiṇapharaṇavasena evaṃ phuṭṭhassa kasiṇassa ciraṭṭhānavasena ca samādhissa gocaresu chekabhāvo.",
  "atk-s0517a:974_0": "Samādhissa abhinīhārakusalatāti ekattanayena heṭṭhāheṭṭhāsamādhiṃ uparūparisamādhibhāvūpanayanena abhinīharaṇe abhininnāmane chekabhāvo.",
  "atk-s0517a:974_1": "Upacārajjhānañhi vasippattaṃ paṭhamajjhānatthāya vipassanatthāya vā abhinīharati,",
  "atk-s0517a:974_2": "evaṃ paṭhamajjhānādīni dutiyajjhānādiatthāya vipassanatthāya vā,",
  "atk-s0517a:974_3": "catutthajjhānaṃ arūpasamāpattatthāya abhiññatthāya vipassanatthāya vā,",
  "atk-s0517a:974_4": "ākāsānañcāyatanādayo viññāṇañcāyatanādiatthāya vipassanatthāya vā abhinīharatīti evaṃ samādhissa tattha tattha abhinīhārakusalatā.",
  "atk-s0517a:974_5": "Yasmā pana kusalatā nāma paññā,",
  "atk-s0517a:974_6": "sā samādhi na hoti,",
  "atk-s0517a:974_7": "tasmā samādhipariṇāyakapaññāvasena sattavidho samādhi vuttoti veditabbo.",
  "atk-s0517a:975_0": "Keci pana ācariyā “samādhikusalatāti yena manasikārena cittaṃ na vikkhipati,",
  "atk-s0517a:975_1": "tattha kusalatā.",
  "atk-s0517a:975_2": "Samāpattikusalatāti yena manasikārena samāpajjantassa jhānaṅgāni pātubhavanti,",
  "atk-s0517a:975_3": "tattha kusalatā.",
  "atk-s0517a:975_4": "Ṭhitikusalatāti yena manasikārena appito samādhi na vikkhipati,",
  "atk-s0517a:975_5": "tattha kusalatā.",
  "atk-s0517a:975_6": "Vuṭṭhānakusalatāti nīvaraṇavuṭṭhānaṃ jānāti paṭhamajjhāne,",
  "atk-s0517a:975_7": "aṅgavuṭṭhānaṃ jānāti tīsu jhānesu,",
  "atk-s0517a:975_8": "ārammaṇavuṭṭhānaṃ jānāti arūpasamāpattīsu,",
  "atk-s0517a:975_9": "vikkhepavuṭṭhānaṃ jānāti visayādhimattesu,",
  "atk-s0517a:975_10": "sacchandavuṭṭhānaṃ jānāti pariyantakāle ca avasānakaraṇīyakāle ca.",
  "atk-s0517a:975_11": "Kallatākusalatāti cittaphāsutāya sarīraphāsutāya āhāraphāsutāya senāsanaphāsutāya puggalaphāsutāya ca samādhissa kallatā hotīti jānāti.",
  "atk-s0517a:975_12": "Gocarakusalatāti ārammaṇassa paricchedaṃ kātuṃ jānāti,",
  "atk-s0517a:975_13": "disāpharaṇaṃ kātuṃ jānāti,",
  "atk-s0517a:975_14": "vaḍḍhetuṃ jānāti.",
  "atk-s0517a:975_15": "Abhinīhārakusalatāti tattha tattha sammā manasikārena cittaṃ abhinīharati abhininnāmeti,",
  "atk-s0517a:975_16": "upacāre vasippatte paṭhamajjhāne abhinīharati,",
  "atk-s0517a:975_17": "evaṃ uparūparijhānesu abhiññāsu arūpasamāpattīsu vipassanāsu ca abhinīharati.",
  "atk-s0517a:975_18": "Evaṃ tattha tattha abhinīhārakusalatā”ti evametesaṃ padānaṃ atthaṃ vaṇṇayanti.",
  "atk-s0517a:976_0": "Aṭṭhakaṃ vuttatthameva.",
  "atk-s0517a:976_1": "Navake rūpāvacaroti “katame dhammā rūpāvacarā?",
  "atk-s0517a:976_2": "Heṭṭhato brahmapārisajjaṃ pariyantaṃ karitvā uparito akaniṭṭhe deve antokaritvā”tiādinā nayena vuttesu rūpāvacaradhammesu pariyāpanno.",
  "atk-s0517a:976_3": "Tatrāyaṃ vacanattho –",
  "atk-s0517a:976_4": "rūpakkhandhasaṅkhātaṃ rūpaṃ ettha avacarati,",
  "atk-s0517a:976_5": "na kāmoti rūpāvacaro.",
  "atk-s0517a:976_6": "Rūpakkhandhopi hi rūpanti vuccati “rūpakkhandho rūpa”ntiādīsu viya.",
  "atk-s0517a:976_7": "So pana brahmapārisajjabrahmapurohitamahābrahmānaṃ parittābhaappamāṇābhaābhassarānaṃ parittasubhaappamāṇasubhasubhakiṇhānaṃ",
  "atk-s0517a:976_8": "asaññasattavehapphalānaṃ avihātappasudassasudassīakaniṭṭhānañca vasena soḷasavidho padeso.",
  "atk-s0517a:976_9": "So rūpāvacarasaṅkhāto padeso uttarapadalopaṃ katvā “rūpa”nti vuccati,",
  "atk-s0517a:976_10": "tasmiṃ rūpe avacaratīti rūpāvacaro.",
  "atk-s0517a:976_11": "Rūpabhavo vā rūpaṃ,",
  "atk-s0517a:976_12": "tasmiṃ avacaratīti rūpāvacaraṃ.",
  "atk-s0517a:976_13": "Kiñcāpi hi eso samādhi kāmabhavepi avacarati,",
  "atk-s0517a:976_14": "yathā pana saṅgāme avacaraṇato saṅgāmāvacaroti laddhanāmo nāgo nagare carantopi saṅgāmāvacaroti vuccati,",
  "atk-s0517a:976_15": "thalacarā jalacarā ca pāṇino athale ajale ca ṭhitāpi thalacarā jalacarāti vuccanti,",
  "atk-s0517a:976_16": "evamayaṃ aññattha avacarantopi rūpāvacaroti vutto.",
  "atk-s0517a:976_17": "Apica rūpabhavasaṅkhāte rūpe paṭisandhiṃ avacāretītipi rūpāvacaro.",
  "atk-s0517a:976_18": "Hīnoti lāmako.",
  "atk-s0517a:976_19": "Hīnuttamānaṃ majjhe bhavo majjho.",
  "atk-s0517a:976_20": "Majjhimotipi pāṭho,",
  "atk-s0517a:976_21": "soyevattho.",
  "atk-s0517a:976_22": "Padhānabhāvaṃ nīto paṇīto,",
  "atk-s0517a:976_23": "uttamoti attho.",
  "atk-s0517a:976_24": "Ete pana āyūhanavasena veditabbā.",
  "atk-s0517a:976_25": "Yassa hi āyūhanakkhaṇe chando vā hīno hoti vīriyaṃ vā cittaṃ vā vīmaṃsā vā,",
  "atk-s0517a:976_26": "so hīno nāma.",
  "atk-s0517a:976_27": "Yassa te dhammā majjhimā,",
  "atk-s0517a:976_28": "so majjhimo.",
  "atk-s0517a:976_29": "Yassa paṇītā,",
  "atk-s0517a:976_30": "so paṇīto.",
  "atk-s0517a:976_31": "Uppāditamatto vā hīno,",
  "atk-s0517a:976_32": "nātisubhāvito majjhimo,",
  "atk-s0517a:976_33": "atisubhāvito vasippatto paṇīto.",
  "atk-s0517a:976_34": "Arūpāvacaro rūpāvacare vuttanayānusārena veditabbo.",
  "atk-s0517a:977_0": "Suññato samādhītiādīsu “sabbe saṅkhārā aniccā dukkhā anattā”ti vipassanāpaṭipāṭiyā vipassantassa anattānupassanāya",
  "atk-s0517a:977_1": "maggavuṭṭhāne jāte yasmā sā vipassanā attavirahitesu saṅkhāresu suññato pavattā,",
  "atk-s0517a:977_2": "tasmā suññatā nāma hoti.",
  "atk-s0517a:977_3": "Tāya siddho ariyamaggasamādhi suññato samādhi nāma hoti,",
  "atk-s0517a:977_4": "suññatavasena pavattasamādhīti attho.",
  "atk-s0517a:977_5": "Vipassanāya pavattākārena hi so pavattati.",
  "atk-s0517a:977_6": "Aniccānupassanāya maggavuṭṭhāne jāte yasmā sā vipassanā niccanimittapaṭipakkhavasena pavattā,",
  "atk-s0517a:977_7": "tasmā animittā nāma hoti.",
  "atk-s0517a:977_8": "Tāya siddho ariyamaggasamādhi animitto samādhi nāma hoti,",
  "atk-s0517a:977_9": "niccanimittavirahito samādhīti attho.",
  "atk-s0517a:977_10": "Vipassanāya pavattākārena hi so pavattati.",
  "atk-s0517a:977_11": "Dukkhānupassanāya maggavuṭṭhāne jāte yasmā sā vipassanā paṇidhipaṭipakkhavasena pavattā,",
  "atk-s0517a:977_12": "tasmā appaṇihitā nāma hoti.",
  "atk-s0517a:977_13": "Tāya siddho ariyamaggasamādhi appaṇihito samādhi nāma hoti,",
  "atk-s0517a:977_14": "paṇidhivirahito samādhīti attho.",
  "atk-s0517a:977_15": "Vipassanāya pavattākārena hi so pavattati.",
  "atk-s0517a:977_16": "Tādisā eva tayo phalasamādhayopi etehiyeva tīhi samādhīhi gahitā hontīti veditabbā.",
  "atk-s0517a:977_17": "Lokuttarasamādhīnaṃ pana paṇītattā hīnādibhedo na uddhaṭo.",
  "atk-s0517a:978_0": "Dasake uddhumātakasaññāvasenātiādīsu bhastā viya vāyunā uddhaṃ jīvitapariyādānā yathānukkamaṃ samuggatena sūnabhāvena uddhumātattā uddhumātaṃ,",
  "atk-s0517a:978_1": "uddhumātameva uddhumātakaṃ,",
  "atk-s0517a:978_2": "paṭikūlattā vā kucchitaṃ uddhumātanti uddhumātakaṃ.",
  "atk-s0517a:978_3": "Tathārūpassa chavasarīrassetaṃ adhivacanaṃ.",
  "atk-s0517a:978_4": "Vinīlaṃ vuccati viparibhinnavaṇṇaṃ,",
  "atk-s0517a:978_5": "vinīlameva vinīlakaṃ,",
  "atk-s0517a:978_6": "paṭikūlattā vā kucchitaṃ vinīlanti vinīlakaṃ.",
  "atk-s0517a:978_7": "Maṃsussadaṭṭhānesu rattavaṇṇassa,",
  "atk-s0517a:978_8": "pubbasannicayaṭṭhānesu setavaṇṇassa,",
  "atk-s0517a:978_9": "yebhuyyena ca nīlavaṇṇassa nīlaṭṭhāne nīlasāṭakapārutasseva chavasarīrassetaṃ adhivacanaṃ.",
  "atk-s0517a:978_10": "Paribhinnaṭṭhānesu vissandamānapubbaṃ vipubbaṃ,",
  "atk-s0517a:978_11": "vipubbameva vipubbakaṃ,",
  "atk-s0517a:978_12": "paṭikūlattā vā kucchitaṃ vipubbanti vipubbakaṃ.",
  "atk-s0517a:978_13": "Tathārūpassa chavasarīrassetaṃ adhivacanaṃ.",
  "atk-s0517a:978_14": "Vicchiddaṃ vuccati dvidhā chindanena apadhāritaṃ,",
  "atk-s0517a:978_15": "vicchiddameva vicchiddakaṃ,",
  "atk-s0517a:978_16": "paṭikūlattā vā kucchitaṃ vicchiddanti vicchiddakaṃ.",
  "atk-s0517a:978_17": "Vemajjhe chinnassa chavasarīrassetaṃ adhivacanaṃ.",
  "atk-s0517a:978_18": "Ito ca etto ca vividhākārena soṇasiṅgālādīhi khāyitanti vikkhāyitaṃ,",
  "atk-s0517a:978_19": "vikhāyitanti vattabbe vikkhāyitanti vuttaṃ.",
  "atk-s0517a:978_20": "Vikkhāyitameva vikkhāyitakaṃ,",
  "atk-s0517a:978_21": "paṭikūlattā vā kucchitaṃ vikkhāyitanti vikkhāyitakaṃ.",
  "atk-s0517a:978_22": "Tathārūpassa chavasarīrassetaṃ adhivacanaṃ.",
  "atk-s0517a:978_23": "Vividhaṃ khittaṃ vikkhittaṃ,",
  "atk-s0517a:978_24": "vikkhittameva vikkhittakaṃ,",
  "atk-s0517a:978_25": "paṭikūlattā vā kucchitaṃ vikkhittanti vikkhittakaṃ.",
  "atk-s0517a:978_26": "Aññena hatthaṃ aññena pādaṃ aññena sīsanti evaṃ tato tato khittassa chavasarīrassetaṃ adhivacanaṃ.",
  "atk-s0517a:978_27": "Hatañca taṃ purimanayeneva vikkhittakañcāti hatavikkhittakaṃ.",
  "atk-s0517a:978_28": "Kākapadākārena aṅgapaccaṅgesu satthena hanitvā vuttanayena vikkhittassa chavasarīrassetaṃ adhivacanaṃ.",
  "atk-s0517a:978_29": "Lohitaṃ kirati vikkhipati ito cito ca paggharatīti lohitakaṃ.",
  "atk-s0517a:978_30": "Paggharitalohitamakkhitassa chavasarīrassetaṃ adhivacanaṃ.",
  "atk-s0517a:978_31": "Puḷavā vuccanti kimayo,",
  "atk-s0517a:978_32": "puḷave kiratīti puḷavakaṃ.",
  "atk-s0517a:978_33": "Kimiparipuṇṇassa chavasarīrassetaṃ adhivacanaṃ.",
  "atk-s0517a:978_34": "Aṭṭhiyeva aṭṭhikaṃ,",
  "atk-s0517a:978_35": "paṭikūlattā vā kucchitaṃ aṭṭhīti aṭṭhikaṃ.",
  "atk-s0517a:978_36": "Aṭṭhisaṅkhalikāyapi ekaṭṭhikassapi etaṃ adhivacanaṃ.",
  "atk-s0517a:978_37": "Imāni ca pana uddhumātakādīni nissāya uppannanimittānampi nimittesu paṭiladdhajjhānānampi etāneva nāmāni.",
  "atk-s0517a:978_38": "Idha pana uddhumātakanimitte paṭikūlākāragāhikā appanāvasena uppannā saññā uddhumātakasaññā,",
  "atk-s0517a:978_39": "tassā uddhumātakasaññāya vasena uddhumātakasaññāvasena.",
  "atk-s0517a:978_40": "Sesesupi eseva nayo.",
  "atk-s0517a:978_41": "Pañcapaññāsa samādhīti ekakādivasena vuttā.",
  "atk-s0517a:979_0": "44.",
  "atk-s0517a:979_1": "Evaṃ ekakādivasena samādhippabhedaṃ dassetvā idāni aññenapi pariyāyena samādhiṃ dassetukāmo apicāti aññaṃ",
  "atk-s0517a:979_2": "pariyāyārambhaṃ dassetvā pañcavīsatītiādimāha.",
  "atk-s0517a:979_3": "Tattha samādhissa samādhiṭṭhāti samādhissa samādhibhāve sabhāvā,",
  "atk-s0517a:979_4": "yehi sabhāvehi so samādhi hoti,",
  "atk-s0517a:979_5": "te tasmiṃ atthā nāma.",
  "atk-s0517a:979_6": "Pariggahaṭṭhena samādhīti saddhādīhi indriyehi pariggahitattā tasmā pariggahitasabhāvena samādhi.",
  "atk-s0517a:979_7": "Tāneva ca indriyāni aññamaññaparivārāni honti,",
  "atk-s0517a:979_8": "bhāvanāpāripūriyā paripuṇṇāni ca honti.",
  "atk-s0517a:979_9": "Tasmā parivāraṭṭhena paripūraṭṭhena samādhi.",
  "atk-s0517a:979_10": "Tesaṃyeva samādhivasena ekārammaṇamapekkhitvā ekaggaṭṭhena,",
  "atk-s0517a:979_11": "nānārammaṇavikkhepābhāvamapekkhitvā avikkhepaṭṭhena,",
  "atk-s0517a:979_12": "lokuttarasseva mahatā vīriyabalapaggahena pattabbattā lokuttaramaggasseva ca parihānivasena visārābhāvato",
  "atk-s0517a:979_13": "heṭṭhā gahitapaggahaṭṭhaavisāraṭṭhā idha na gahitāti veditabbā.",
  "atk-s0517a:979_14": "Kilesakālussiyassābhāvena anāvilaṭṭhena samādhi.",
  "atk-s0517a:979_15": "Avikampattā aniñjanaṭṭhena samādhi.",
  "atk-s0517a:979_16": "Vikkhambhanavasena samucchedavasena vā kilesehi vimuttattā ārammaṇe ca adhimuttattā vimuttaṭṭhena samādhi.",
  "atk-s0517a:980_0": "Ekattupaṭṭhānavasena cittassa ṭhitattāti samādhiyogeneva ekārammaṇe bhusaṃ patiṭṭhānavasena cittassa ārammaṇe niccalabhāvena patiṭṭhitattā.",
  "atk-s0517a:980_1": "Aṭṭhasu yugalesu esati nesati,",
  "atk-s0517a:980_2": "ādiyati nādiyati,",
  "atk-s0517a:980_3": "paṭipajjati na paṭipajjatīti imāni tīṇi yugalāni appanāvīthito pubbabhāge upacārassa mudumajjhādhimattatāvasena vuttānīti veditabbāni,",
  "atk-s0517a:980_4": "jhāyati jhāpetīti idaṃ appanāvīthiyaṃ upacāravasena veditabbaṃ.",
  "atk-s0517a:980_5": "Esitattā nesitattā,",
  "atk-s0517a:980_6": "ādinnattā anādinnattā,",
  "atk-s0517a:980_7": "paṭipannattā nappaṭipannattā,",
  "atk-s0517a:980_8": "jhātattā na jhāpitattāti imāni cattāri yugalāni appanāvasena vuttānīti veditabbāni.",
  "atk-s0517a:981_0": "Tattha samaṃ esatīti samādhītiādīsu samanti appanaṃ.",
  "atk-s0517a:981_1": "Sā hi paccanīkadhamme sameti nāsetīti samā,",
  "atk-s0517a:981_2": "paccanīkavisamābhāvato vā samabhūtāti samā.",
  "atk-s0517a:981_3": "Taṃ samaṃ esati ajjhāsayavasena gavesati.",
  "atk-s0517a:981_4": "Itisaddo kāraṇattho,",
  "atk-s0517a:981_5": "yasmā samaṃ esati,",
  "atk-s0517a:981_6": "tasmā samādhīti attho.",
  "atk-s0517a:981_7": "Visamaṃ nesatīti taṃ taṃ jhānapaccanīkasaṅkhātaṃ visamaṃ na esati.",
  "atk-s0517a:981_8": "Mudubhūto hi pubbabhāgasamādhi ādibhūtattā samaṃ esati,",
  "atk-s0517a:981_9": "visamaṃ nesati nāma.",
  "atk-s0517a:981_10": "Majjhimabhūto thirabhūtattā samaṃ ādiyati,",
  "atk-s0517a:981_11": "visamaṃ nādiyati nāma.",
  "atk-s0517a:981_12": "Adhimattabhūto appanāvīthiyā āsannabhūtattā samaṃ paṭipajjati,",
  "atk-s0517a:981_13": "visamaṃ nappaṭipajjati nāma.",
  "atk-s0517a:981_14": "Samaṃ jhāyatīti bhāvanapuṃsakavacanaṃ,",
  "atk-s0517a:981_15": "samaṃ hutvā jhāyati,",
  "atk-s0517a:981_16": "samena vā ākārena jhāyatīti attho.",
  "atk-s0517a:981_17": "Appanāvīthiyañhi samādhi paccanīkadhammavigamena santattā,",
  "atk-s0517a:981_18": "santāya appanāya anukūlabhāvena ca ṭhitattā samenākārena pavattati.",
  "atk-s0517a:981_19": "Jhāyatīti ca pajjalatīti attho “ete maṇḍalamāḷe dīpā jhāyanti sabbarattiṃ,",
  "atk-s0517a:981_20": "sabbarattiyo ca telappadīpo jhāyati,",
  "atk-s0517a:981_21": "telappadīpo cettha jhāyeyyā”tiādīsu viya.",
  "atk-s0517a:981_22": "Samaṃ jāyatītipi pāṭho,",
  "atk-s0517a:981_23": "samenākārena uppajjatīti attho.",
  "atk-s0517a:981_24": "Jhāyati jhāpetīti yugalattā pana purimapāṭhova sundarataro.",
  "atk-s0517a:981_25": "Jhāpetīti ca dahatīti attho.",
  "atk-s0517a:981_26": "So hi samādhipaccanīkadhamme dūratarakaraṇena dahati nāma.",
  "atk-s0517a:981_27": "Esanānesanādīnaṃ pana appanāya siddhattā “esitattā nesitattā”tiādīhi appanāsamādhi vutto.",
  "atk-s0517a:981_28": "Samaṃ jhātattāti samaṃ jalitattā.",
  "atk-s0517a:981_29": "Samaṃ jātattātipi pāṭho.",
  "atk-s0517a:981_30": "Iti imesaṃ aṭṭhannaṃ yugalānaṃ vasena soḷasa,",
  "atk-s0517a:981_31": "purimā ca navāti ime pañcavīsati samādhissa samādhiṭṭhā.",
  "atk-s0517a:982_0": "Samo ca hito ca sukho cāti samādhīti idaṃ pana pañcavīsatiyā ākārehi sādhitassa samādhissa atthasādhanatthaṃ vuttaṃ.",
  "atk-s0517a:982_1": "Tattha samoti samasaddassa,",
  "atk-s0517a:982_2": "saṃsaddassa vā attho.",
  "atk-s0517a:982_3": "So hi paccanīkakkhobhavisamavirahitattā samo.",
  "atk-s0517a:982_4": "Hitoti ādhisaddassa attho,",
  "atk-s0517a:982_5": "ārammaṇe āhito niccalabhāvakaraṇena patiṭṭhāpitoti adhippāyo.",
  "atk-s0517a:982_6": "Ubhayena samo ca āhito cāti samādhīti vuttaṃ hoti.",
  "atk-s0517a:982_7": "Sukhoti santaṭṭhena sukho. “Yāyaṃ, bhante,",
  "atk-s0517a:982_8": "adukkhamasukhā vedanā,",
  "atk-s0517a:982_9": "santasmiṃ esā paṇīte sukhe vuttā bhagavatā”ti ca “upekkhā pana santattā,",
  "atk-s0517a:982_10": "sukhamicceva bhāsitā”ti ca vuttattā tena santatthena sukhasaddena upekkhāsahagatasamādhipi gahito hoti.",
  "atk-s0517a:982_11": "Aniyāmena hi sabbasamādhayo idha vuccanti.",
  "atk-s0517a:982_12": "Tena ca sukhasaddena āhitabhāvassa kāraṇaṃ vuttaṃ hoti.",
  "atk-s0517a:982_13": "Yasmā santo,",
  "atk-s0517a:982_14": "tasmā ekārammaṇe āhitoti adhippāyo veditabboti.",
  "atk-s0517a:983_0": "Samādhibhāvanāmayañāṇaniddesavaṇṇanā niṭṭhitā.",
  "atk-s0517a:984_0": "4. Dhammaṭṭhitiñāṇaniddesavaṇṇanā",
  "atk-s0517a:985_0": "45.",
  "atk-s0517a:985_1": "Dhammaṭṭhitiñāṇaniddese avijjāsaṅkhārānaṃ uppādaṭṭhitītiādīsu tiṭṭhanti etāya saṅkhārāti ṭhiti. Kā sā? Avijjā.",
  "atk-s0517a:985_2": "Sā hi saṅkhārānaṃ uppādāya nibbattiyā ṭhiti kāraṇanti uppādaṭṭhiti.",
  "atk-s0517a:985_3": "Uppannānaṃ pavattiyāpi kāraṇanti pavattaṭṭhiti.",
  "atk-s0517a:985_4": "Kiñcāpi hi janakapaccayassa jananakkhaṇeyeva kiccānubhāvo hoti,",
  "atk-s0517a:985_5": "tena pana janitānaṃyeva pavattattā sakakkhaṇe pavattiyāpi kāraṇaṃ nāma hoti,",
  "atk-s0517a:985_6": "santativasena vā pavattiyā kāraṇanti attho.",
  "atk-s0517a:985_7": "Pavattanti ca napuṃsake bhāvavacanametaṃ,",
  "atk-s0517a:985_8": "tasmā pavattaṃ pavattīti atthato ekaṃ.",
  "atk-s0517a:985_9": "Pavattisaddassa pana pākaṭattā tena yojetvā attho vutto.",
  "atk-s0517a:985_10": "Bhāvepi ṭhitisaddassa sijjhanato na idha bhāve ṭhitisaddo,",
  "atk-s0517a:985_11": "kāraṇe ṭhitisaddoti dassanattaṃ nimittaṭṭhitīti vuttaṃ,",
  "atk-s0517a:985_12": "nimittabhūtā ṭhitīti attho,",
  "atk-s0517a:985_13": "kāraṇabhūtāti vuttaṃ hoti.",
  "atk-s0517a:985_14": "Na kevalaṃ nimittamattaṃ hoti,",
  "atk-s0517a:985_15": "atha kho saṅkhārajanane sabyāpārā viya hutvā āyūhati vāyamatīti paccayasamatthataṃ dassento āyūhanaṭṭhitīti āha,",
  "atk-s0517a:985_16": "āyūhanabhūtā ṭhitīti attho.",
  "atk-s0517a:985_17": "Yasmā avijjā saṅkhāre uppādayamānā uppāde saṃyojeti nāma,",
  "atk-s0517a:985_18": "ghaṭetīti attho.",
  "atk-s0517a:985_19": "Saṅkhāre pavattayamānā pavattiyaṃ palibundhati nāma,",
  "atk-s0517a:985_20": "bandhatīti attho.",
  "atk-s0517a:985_21": "Tasmā saññogaṭṭhiti palibodhaṭṭhitīti vuttā.",
  "atk-s0517a:985_22": "Saññogabhūtā ṭhiti,",
  "atk-s0517a:985_23": "palibodhabhūtā ṭhitīti attho.",
  "atk-s0517a:985_24": "Yasmā avijjāva saṅkhāre uppādayamānā uppādāya pavattiyā ca mūlakāraṇaṭṭhena samudayo nāma,",
  "atk-s0517a:985_25": "samudayabhūtā ṭhitīti samudayaṭṭhiti,",
  "atk-s0517a:985_26": "mūlakāraṇabhūtā ṭhitīti attho.",
  "atk-s0517a:985_27": "Avijjāva saṅkhārānaṃ uppāde janakapaccayattā,",
  "atk-s0517a:985_28": "pavattiyaṃ upatthambhakapaccayattā hetuṭṭhiti paccayaṭṭhitīti vuttā,",
  "atk-s0517a:985_29": "hetubhūtā ṭhiti,",
  "atk-s0517a:985_30": "paccayabhūtā ṭhitīti attho.",
  "atk-s0517a:985_31": "Janakapaccayo hi hetūti,",
  "atk-s0517a:985_32": "upatthambhako paccayoti vuccati.",
  "atk-s0517a:985_33": "Evaṃ sesesupi yojetabbaṃ.",
  "atk-s0517a:986_0": "Bhavo jātiyā,",
  "atk-s0517a:986_1": "jāti jarāmaraṇassāti ettha pana uppādaṭṭhiti saññogaṭṭhiti hetuṭṭhitīti uppādavasena yojitāni padāni",
  "atk-s0517a:986_2": "jātijarāmaraṇavantānaṃ khandhānaṃ vasena pariyāyena vuttānīti veditabbāni.",
  "atk-s0517a:986_3": "Keci pana “uppādāya ṭhiti uppādaṭṭhitī”ti evamādinā nayenettha atthaṃ vaṇṇayanti.",
  "atk-s0517a:986_4": "Avijjā paccayoti avijjāya saṅkhārānaṃ paccayabhāvaṃ apekkhitvā vuttaṃ.",
  "atk-s0517a:986_5": "Avijjāyapi paccayasambhūtattā tassā api paccayapariggahaṇadassanatthaṃ ubhopete dhammā paccayasamuppannāti paccayapariggahe paññāti vuttaṃ.",
  "atk-s0517a:986_6": "Evaṃ sesesupi yojetabbaṃ.",
  "atk-s0517a:986_7": "Jāti paccayo,",
  "atk-s0517a:986_8": "jarāmaraṇaṃ paccayasamuppannanti pana pariyāyena vuttaṃ.",
  "atk-s0517a:986_9": "Atītampi addhānanti atikkantampi kālaṃ.",
  "atk-s0517a:986_10": "Anāgatampi addhānanti appattampi kālaṃ.",
  "atk-s0517a:986_11": "Ubhayatthāpi accantasaṃyogatthe upayogavacanaṃ.",
  "atk-s0517a:987_0": "46.",
  "atk-s0517a:987_1": "Idāni navākāravārānantaraṃ te navākāre vihāya hetupaṭiccapaccayapadeheva yojetvā avijjā hetu,",
  "atk-s0517a:987_2": "saṅkhārā hetusamuppannātiādayo tayo vārā niddiṭṭhā.",
  "atk-s0517a:987_3": "Navākāravāre janakaupatthambhakavasena paccayo vutto.",
  "atk-s0517a:987_4": "Idha pana hetuvārassa paccayavārassa ca visuṃ āgatattā hetūti janakapaccayattaṃ,",
  "atk-s0517a:987_5": "paccayoti upatthambhakapaccayattaṃ veditabbaṃ ekekassāpi avijjādikassa paccayassa ubhayathā sambhavato.",
  "atk-s0517a:987_6": "Paṭiccavāre avijjā paṭiccāti attano uppāde saṅkhārānaṃ avijjāpekkhattā saṅkhārehi avijjā paṭimukhaṃ etabbā gantabbāti paṭiccā.",
  "atk-s0517a:987_7": "Etena avijjāya saṅkhāruppādanasamatthatā vuttā hoti.",
  "atk-s0517a:987_8": "Saṅkhārā paṭiccasamuppannāti saṅkhārā avijjaṃ paṭicca tadabhimukhaṃ pavattanato paṭimukhaṃ katvā na vihāya samaṃ uppannā.",
  "atk-s0517a:987_9": "Evaṃ sesesupi liṅgānurūpena yojetabbaṃ.",
  "atk-s0517a:987_10": "Avijjā paṭiccāti ussukkavasena vā pāṭho,",
  "atk-s0517a:987_11": "attho panettha avijjā attano paccaye paṭicca pavattāti pāṭhasesavasena yojetabbo.",
  "atk-s0517a:987_12": "Evaṃ sesesupi.",
  "atk-s0517a:987_13": "Catūsupi ca etesu vāresu dvādasannaṃ paṭiccasamuppādaṅgānaṃ paccayasseva vasena dhammaṭṭhitiñāṇassa niddisitabbattā",
  "atk-s0517a:987_14": "avijjādīnaṃ ekādasannaṃyeva aṅgānaṃ vasena dhammaṭṭhitiñāṇaṃ niddiṭṭhaṃ,",
  "atk-s0517a:987_15": "jarāmaraṇassa pana ante ṭhitattā tassa vasena na niddiṭṭhaṃ.",
  "atk-s0517a:987_16": "Jarāmaraṇassāpi sokaparidevadukkhadomanassupāyāsānaṃ paccayattā jarāmaraṇaṃ tesaṃ paccayaṃ katvā upaparikkhamānassa",
  "atk-s0517a:987_17": "tassāpi jarāmaraṇassa vasena dhammaṭṭhitiñāṇaṃ yujjateva.",
  "atk-s0517a:988_0": "47.",
  "atk-s0517a:988_1": "Idāni tāneva dvādasa paṭiccasamuppādaṅgāni vīsatiākāravasena vibhajitvā catusaṅkhepatiyaddhatisandhiyo",
  "atk-s0517a:988_2": "dassetvā dhammaṭṭhitiñāṇaṃ niddisitukāmo purimakammabhavasmintiādimāha.",
  "atk-s0517a:988_3": "Tattha purimakammabhavasminti purime kammabhave,",
  "atk-s0517a:988_4": "atītajātiyaṃ kammabhave kariyamāneti attho.",
  "atk-s0517a:988_5": "Moho avijjāti yo tadā dukkhādīsu moho,",
  "atk-s0517a:988_6": "yena mūḷho kammaṃ karoti,",
  "atk-s0517a:988_7": "sā avijjā.",
  "atk-s0517a:988_8": "Āyūhanā saṅkhārāti taṃ kammaṃ karontassa purimacetanāyo,",
  "atk-s0517a:988_9": "yathā “dānaṃ dassāmī”ti cittaṃ uppādetvā māsampi saṃvaccharampi dānūpakaraṇāni sajjentassa uppannā purimacetanāyo.",
  "atk-s0517a:988_10": "Paṭiggāhakānaṃ pana hatthe dakkhiṇaṃ patiṭṭhāpayato cetanā bhavoti vuccati.",
  "atk-s0517a:988_11": "Ekāvajjanesu vā chasu javanesu cetanā āyūhanā saṅkhārā nāma,",
  "atk-s0517a:988_12": "sattamajavane cetanā bhavo.",
  "atk-s0517a:988_13": "Yā kāci vā pana cetanā bhavo,",
  "atk-s0517a:988_14": "taṃsampayuttā āyūhanā saṅkhārā nāma.",
  "atk-s0517a:989_0": "Nikanti taṇhāti yā kammaṃ karontassa tassa phale upapattibhave nikāmanā patthanā,",
  "atk-s0517a:989_1": "sā taṇhā nāma.",
  "atk-s0517a:989_2": "Upagamanaṃ upādānanti yaṃ kammabhavassa paccayabhūtaṃ “imasmiṃ nāma kamme kate kāmā sampajjantī”ti vā",
  "atk-s0517a:989_3": "“idaṃ katvā asukasmiṃ nāma ṭhāne kāme sevissāmī”ti vā “attā ucchinno suucchinno hotī”ti vā “sukhī hotiṃ",
  "atk-s0517a:989_4": "vigatapariḷāho”ti vā “sīlabbataṃ sukhena paripūratī”ti vā pavattaṃ upagamanaṃ daḷhagahaṇaṃ,",
  "atk-s0517a:989_5": "idaṃ upādānaṃ nāma.",
  "atk-s0517a:989_6": "Cetanā bhavoti āyūhanāvasāne vuttā cetanā bhavo nāma.",
  "atk-s0517a:989_7": "Purimakammabhavasminti atītajātiyā kammabhave kariyamāne pavattā.",
  "atk-s0517a:989_8": "Idha paṭisandhiyā paccayāti paccuppannapaṭisandhiyā paccayabhūtā.",
  "atk-s0517a:990_0": "Idha paṭisandhi viññāṇanti yaṃ paccuppannabhavassa bhavantarapaṭisandhānavasena uppannattā paṭisandhīti vuccati,",
  "atk-s0517a:990_1": "taṃ viññāṇaṃ.",
  "atk-s0517a:990_2": "Okkanti nāmarūpanti yā gabbhe rūpārūpadhammānaṃ okkanti āgantvā pavisanaṃ viya,",
  "atk-s0517a:990_3": "idaṃ nāmarūpaṃ.",
  "atk-s0517a:990_4": "Pasādo āyatananti yo pasannabhāvo,",
  "atk-s0517a:990_5": "idaṃ āyatanaṃ.",
  "atk-s0517a:990_6": "Jātiggahaṇena ekavacanaṃ kataṃ.",
  "atk-s0517a:990_7": "Etena cakkhādīni pañcāyatanāni vuttāni.",
  "atk-s0517a:990_8": "“Pabhassaramidaṃ,",
  "atk-s0517a:990_9": "bhikkhave, cittaṃ,",
  "atk-s0517a:990_10": "tañca kho āgantukehi upakkilesehi upakkiliṭṭha”nti ettha bhavaṅgacittaṃ adhippetanti vacanato idhāpi manāyatanassa vipākabhūtattā,",
  "atk-s0517a:990_11": "tassa ca kilesakālussiyābhāvena pasannattā pasādavacanena manāyatanampi vuttanti veditabbaṃ.",
  "atk-s0517a:990_12": "Phuṭṭho phassoti yo ārammaṇaṃ phuṭṭho phusanto uppanno,",
  "atk-s0517a:990_13": "ayaṃ phasso.",
  "atk-s0517a:990_14": "Vedayitaṃ vedanāti yaṃ paṭisandhiviññāṇena vā saḷāyatanapaccayena vā phassena saha uppannaṃ vipākavedayitaṃ,",
  "atk-s0517a:990_15": "ayaṃ vedanā.",
  "atk-s0517a:990_16": "Idhupapattibhavasmiṃ purekatassa kammassa paccayāti paccuppanne vipākabhave atītajātiyaṃ katassa kammassa paccayena pavattantīti attho.",
  "atk-s0517a:991_0": "Idha paripakkattā āyatanānanti paripakkāyatanassa kammakaraṇakāle mohādayo dassitā.",
  "atk-s0517a:991_1": "Āyatiṃ paṭisandhiyāti anāgate paṭisandhiyā.",
  "atk-s0517a:991_2": "Āyatiṃ paṭisandhi viññāṇantiādīni vuttatthāni.",
  "atk-s0517a:992_0": "Kathaṃ pana dvādasahi paṭiccasamuppādaṅgehi ime vīsati ākārā gahitā hontīti?",
  "atk-s0517a:992_1": "Avijjā saṅkhārāti ime dve atītahetuyo sarūpato vuttā.",
  "atk-s0517a:992_2": "Yasmā pana avidvā paritassati,",
  "atk-s0517a:992_3": "paritassito upādiyati,",
  "atk-s0517a:992_4": "tassupādānapaccayā bhavo,",
  "atk-s0517a:992_5": "tasmā tehi dvīhi gahitehi taṇhupādānabhavāpi gahitāva honti.",
  "atk-s0517a:992_6": "Paccuppanne viññāṇanāmarūpasaḷāyatanaphassavedanā sarūpato vuttāyeva.",
  "atk-s0517a:992_7": "Taṇhupādānabhavā paccuppannahetuyo sarūpato vuttā.",
  "atk-s0517a:992_8": "Bhave pana gahite tassa pubbabhāgā taṃsampayuttā vā saṅkhārā gahitāva honti,",
  "atk-s0517a:992_9": "taṇhupādānaggahaṇena ca taṃsampayuttā.",
  "atk-s0517a:992_10": "Yāya vā mūḷho kammaṃ karoti,",
  "atk-s0517a:992_11": "sā avijjā gahitāva hoti.",
  "atk-s0517a:992_12": "Anāgate jāti jarāmaraṇanti dve sarūpena vuttāni,",
  "atk-s0517a:992_13": "jātijarāmaraṇaggahaṇeneva pana viññāṇādīni pañca anāgataphalāni gahitāneva honti.",
  "atk-s0517a:992_14": "Tesaṃyeva hi jātijarāmaraṇānīti evaṃ dvādasahi aṅgehi vīsati ākārā gahitā honti.",
  "atk-s0517a:993_0": "“Atīte hetavo pañca, idāni phalapañcakaṃ;",
  "atk-s0517a:994_0": "Idāni hetavo pañca, āyatiṃ phalapañcaka”nti. –",
  "atk-s0517a:995_0": "Gāthāya ayamevattho vutto. Itimeti iti ime. Iti imeti vā pāṭho.",
  "atk-s0517a:996_0": "Catusaṅkhepeti caturo rāsī.",
  "atk-s0517a:996_1": "Atīte pañca hetudhammā eko hetusaṅkhepo,",
  "atk-s0517a:996_2": "paccuppanne pañca phaladhammā eko phalasaṅkhepo,",
  "atk-s0517a:996_3": "paccuppanne pañca hetudhammā eko hetusaṅkhepo,",
  "atk-s0517a:996_4": "anāgate pañca phaladhammā eko phalasaṅkhepo.",
  "atk-s0517a:997_0": "Tayo addheti tayo kāle.",
  "atk-s0517a:997_1": "Paṭhamapañcakavasena atītakālo,",
  "atk-s0517a:997_2": "dutiyatatiyapañcakavasena paccuppannakālo,",
  "atk-s0517a:997_3": "catutthapañcakavasena anāgatakālo veditabbo.",
  "atk-s0517a:998_0": "Tisandhinti tayo sandhayo assāti tisandhi,",
  "atk-s0517a:998_1": "taṃ tisandhiṃ.",
  "atk-s0517a:998_2": "Atītahetupaccuppannaphalānamantarā eko hetuphalasandhi,",
  "atk-s0517a:998_3": "paccuppannaphalaanāgatahetūnamantarā eko phalahetusandhi,",
  "atk-s0517a:998_4": "paccuppannahetuanāgataphalānamantarā eko hetuphalasandhi.",
  "atk-s0517a:999_0": "Paṭiccasamuppādapāḷiyaṃ sarūpato āgatavasena pana avijjāsaṅkhārā eko saṅkhepo,",
  "atk-s0517a:999_1": "viññāṇanāmarūpasaḷāyatanaphassavedanā dutiyo,",
  "atk-s0517a:999_2": "taṇhupādānabhavā tatiyo,",
  "atk-s0517a:999_3": "jātijarāmaraṇaṃ catuttho.",
  "atk-s0517a:999_4": "Avijjāsaṅkhārāti dve aṅgāni atītakālāni,",
  "atk-s0517a:999_5": "viññāṇādīni bhavāvasānāni aṭṭha paccuppannakālāni,",
  "atk-s0517a:999_6": "jātijarāmaraṇanti dve anāgatakālāni.",
  "atk-s0517a:999_7": "Saṅkhāraviññāṇānaṃ antarā eko hetuphalasandhi,",
  "atk-s0517a:999_8": "vedanātaṇhānamantarā eko phalahetusandhi,",
  "atk-s0517a:999_9": "bhavajātīnamantarā eko hetuphalasandhi.",
  "atk-s0517a:1000_0": "Vīsatiyā ākārehīti vīsatiyā koṭṭhāsehi.",
  "atk-s0517a:1000_1": "Catusaṅkhepe ca tayo addhe ca tisandhiṃ paṭiccasamuppādañca vīsatiyā ākārehi jānātīti sambandho.",
  "atk-s0517a:1001_0": "Jānātīti sutānusārena bhāvanārambhañāṇena jānāti.",
  "atk-s0517a:1001_1": "Passatīti ñātameva cakkhunā diṭṭhaṃ viya hatthatale āmalakaṃ viya ca phuṭaṃ katvā ñāṇeneva passati.",
  "atk-s0517a:1001_2": "Aññātīti diṭṭhamariyādeneva āsevanaṃ karonto ñāṇeneva jānāti.",
  "atk-s0517a:1001_3": "Mariyādattho hi ettha ākāro.",
  "atk-s0517a:1001_4": "Paṭivijjhatīti bhāvanāpāripūriyā niṭṭhaṃ pāpento ñāṇeneva paṭivedhaṃ karoti.",
  "atk-s0517a:1001_5": "Salakkhaṇavasena vā jānāti,",
  "atk-s0517a:1001_6": "sarasavasena passati,",
  "atk-s0517a:1001_7": "paccupaṭṭhānavasena aññāti,",
  "atk-s0517a:1001_8": "padaṭṭhānavasena paṭivijjhati.",
  "atk-s0517a:1002_0": "Tattha paṭiccasamuppādoti paccayadhammā veditabbā.",
  "atk-s0517a:1002_1": "Paṭiccasamuppannā dhammāti tehi tehi paccayehi nibbattadhammā.",
  "atk-s0517a:1002_2": "Kathamidaṃ jānitabbanti ce?",
  "atk-s0517a:1002_3": "Bhagavato vacanena.",
  "atk-s0517a:1002_4": "Bhagavatā hi paṭiccasamuppādapaṭiccasamuppannadhammadesanāsutte –",
  "atk-s0517a:1003_0": "“Katamo ca,",
  "atk-s0517a:1003_1": "bhikkhave,",
  "atk-s0517a:1003_2": "paṭiccasamuppādo,",
  "atk-s0517a:1003_3": "jātipaccayā,",
  "atk-s0517a:1003_4": "bhikkhave,",
  "atk-s0517a:1003_5": "jarāmaraṇaṃ,",
  "atk-s0517a:1003_6": "uppādā vā tathāgatānaṃ anuppādā vā tathāgatānaṃ ṭhitāva sā dhātu dhammaṭṭhitatā dhammaniyāmatā idappaccayatā,",
  "atk-s0517a:1003_7": "taṃ tathāgato abhisambujjhati abhisameti,",
  "atk-s0517a:1003_8": "abhisambujjhitvā abhisametvā ācikkhati deseti paññāpeti paṭṭhapeti vivarati vibhajati uttānīkaroti ‘passathā’ti cāha.",
  "atk-s0517a:1003_9": "Jātipaccayā,",
  "atk-s0517a:1003_10": "bhikkhave,",
  "atk-s0517a:1003_11": "jarāmaraṇaṃ,",
  "atk-s0517a:1003_12": "bhavapaccayā,",
  "atk-s0517a:1003_13": "bhikkhave, jāti…pe…",
  "atk-s0517a:1003_14": "avijjāpaccayā,",
  "atk-s0517a:1003_15": "bhikkhave, saṅkhārā.",
  "atk-s0517a:1003_16": "Uppādā vā tathāgatānaṃ…pe…",
  "atk-s0517a:1003_17": "uttānīkaroti ‘passathā’ti cāha.",
  "atk-s0517a:1003_18": "Avijjāpaccayā,",
  "atk-s0517a:1003_19": "bhikkhave, saṅkhārā. Iti kho,",
  "atk-s0517a:1003_20": "bhikkhave,",
  "atk-s0517a:1003_21": "yā tatrata thatā avitathatā anaññathatā idappaccayatā.",
  "atk-s0517a:1003_22": "Ayaṃ vuccati,",
  "atk-s0517a:1003_23": "bhikkhave,",
  "atk-s0517a:1003_24": "paṭiccasamuppādo”ti –",
  "atk-s0517a:1004_0": "Evaṃ paṭiccasamuppādaṃ desentena tathatādīhi vevacanehi paccayadhammāva paṭiccasamuppādoti vuttā.",
  "atk-s0517a:1004_1": "Tasmā jarāmaraṇādīnaṃ paccayalakkhaṇo paṭiccasamuppādo,",
  "atk-s0517a:1004_2": "dukkhānubandhanaraso kummaggapaccupaṭṭhāno,",
  "atk-s0517a:1004_3": "ayampi sapaccayattā attano visesapaccayapadaṭṭhāno.",
  "atk-s0517a:1005_0": "Uppādā vā anuppādā vāti uppāde vā anuppāde vā,",
  "atk-s0517a:1005_1": "tathāgatesu uppannesupi anuppannesupīti attho.",
  "atk-s0517a:1005_2": "Ṭhitāva sā dhātūti ṭhitova so paccayasabhāvo,",
  "atk-s0517a:1005_3": "na kadāci jātijarāmaraṇassa paccayo na hotīti attho.",
  "atk-s0517a:1005_4": "Dhammaṭṭhitatā dhammaniyāmatā idappaccayatāti jātipaccayoyeva.",
  "atk-s0517a:1005_5": "Jātipaccayena hi jarāmaraṇasaṅkhāto paccayasamuppannadhammo tadāyattatāya tiṭṭhati,",
  "atk-s0517a:1005_6": "jātipaccayova jarāmaraṇadhammaṃ niyameti,",
  "atk-s0517a:1005_7": "tasmā jāti “dhammaṭṭhitatā dhammaniyāmatā”ti vuccati.",
  "atk-s0517a:1005_8": "Jātiyeva imassa jarāmaraṇassa paccayoti idappaccayo,",
  "atk-s0517a:1005_9": "idappaccayova idappaccayatā.",
  "atk-s0517a:1005_10": "Tanti taṃ paccayaṃ.",
  "atk-s0517a:1005_11": "Abhisambujjhatīti ñāṇena abhisambujjhati.",
  "atk-s0517a:1005_12": "Abhisametīti ñāṇena abhisamāgacchati.",
  "atk-s0517a:1005_13": "Ācikkhatīti katheti.",
  "atk-s0517a:1005_14": "Desetīti dasseti.",
  "atk-s0517a:1005_15": "Paññāpetīti jānāpeti.",
  "atk-s0517a:1005_16": "Paṭṭhapetīti ñāṇamukhe ṭhapeti.",
  "atk-s0517a:1005_17": "Vivaratīti vivaritvā dasseti.",
  "atk-s0517a:1005_18": "Vibhajatīti vibhāgato dasseti.",
  "atk-s0517a:1005_19": "Uttānīkarotīti pākaṭaṃ karoti.",
  "atk-s0517a:1005_20": "Iti khoti evaṃ kho.",
  "atk-s0517a:1005_21": "Yā tatrāti yā tesu “jātipaccayā jarāmaraṇa”ntiādīsu.",
  "atk-s0517a:1005_22": "So panāyaṃ paṭiccasamuppādo tehi tehi paccayehi anūnādhikeheva tassa tassa dhammassa sambhavato tathatāti,",
  "atk-s0517a:1005_23": "sāmaggiṃ upagatesu paccayesu muhuttampi tato nibbattanadhammānaṃ asambhavābhāvato avitathatāti,",
  "atk-s0517a:1005_24": "aññadhammapaccayehi aññadhammānuppattito anaññathatāti,",
  "atk-s0517a:1005_25": "yathāvuttānaṃ etesaṃ jarāmaraṇādīnaṃ paccayato vā paccayasamūhato vā idappaccayatāti vutto.",
  "atk-s0517a:1005_26": "Tatrāyaṃ vacanattho –",
  "atk-s0517a:1005_27": "imesaṃ paccayā idappaccayā,",
  "atk-s0517a:1005_28": "idappaccayā eva idappaccayatā,",
  "atk-s0517a:1005_29": "idappaccayānaṃ vā samūho idappaccayatā.",
  "atk-s0517a:1005_30": "Lakkhaṇaṃ panettha saddasatthato veditabbanti.",
  "atk-s0517a:1006_0": "Dhammaṭṭhitiñāṇaniddesavaṇṇanā niṭṭhitā.",
  "atk-s0517a:1007_0": "5. Sammasanañāṇaniddesavaṇṇanā",
  "atk-s0517a:1008_0": "48.",
  "atk-s0517a:1008_1": "Sammasanañāṇaniddese yaṃ kiñcīti anavasesapariyādānaṃ.",
  "atk-s0517a:1008_2": "Rūpanti atippasaṅganiyamanaṃ.",
  "atk-s0517a:1008_3": "Evaṃ padadvayenāpi rūpassa asesapariggaho kato hoti.",
  "atk-s0517a:1008_4": "Athassa atītādinā vibhāgaṃ ārabhati.",
  "atk-s0517a:1008_5": "Tañhi kiñci atītaṃ kiñci anāgatādibhedanti.",
  "atk-s0517a:1008_6": "Esa nayo vedanādīsupi.",
  "atk-s0517a:1008_7": "Tattha rūpaṃ tāva addhāsantatisamayakhaṇavasena catudhā atītaṃ nāma hoti,",
  "atk-s0517a:1008_8": "tathā anāgatapaccuppannaṃ.",
  "atk-s0517a:1008_9": "Tattha addhāvasena tāva ekassa ekasmiṃ bhave paṭisandhito pubbe atītaṃ,",
  "atk-s0517a:1008_10": "cutito uddhaṃ anāgataṃ,",
  "atk-s0517a:1008_11": "ubhinnamantare paccuppannaṃ.",
  "atk-s0517a:1008_12": "Santativasena sabhāgaekautusamuṭṭhānaṃ ekāhārasamuṭṭhānañca pubbāpariyabhāvena vattamānampi paccuppannaṃ,",
  "atk-s0517a:1008_13": "tato pubbe visabhāgautuāhārasamuṭṭhānaṃ atītaṃ,",
  "atk-s0517a:1008_14": "pacchā anāgataṃ.",
  "atk-s0517a:1008_15": "Cittajaṃ ekavīthiekajavanaekasamāpattisamuṭṭhānaṃ paccuppannaṃ,",
  "atk-s0517a:1008_16": "tato pubbe atītaṃ,",
  "atk-s0517a:1008_17": "pacchā anāgataṃ,",
  "atk-s0517a:1008_18": "kammasamuṭṭhānassa pāṭiyekkaṃ santativasena atītādibhedo natthi,",
  "atk-s0517a:1008_19": "tesaññeva pana utuāhāracittasamuṭṭhānānaṃ upatthambhanavasena tassa atītādibhāvo veditabbo.",
  "atk-s0517a:1008_20": "Samayavasena ekamuhuttapubbaṇhasāyanharattindivādīsu samayesu santānavasena pavattamānaṃ taṃ taṃ samayaṃ paccuppannaṃ nāma,",
  "atk-s0517a:1008_21": "tato pubbe atītaṃ,",
  "atk-s0517a:1008_22": "pacchā anāgataṃ.",
  "atk-s0517a:1008_23": "Khaṇavasena uppādādikhaṇattayapariyāpannaṃ paccuppannaṃ,",
  "atk-s0517a:1008_24": "tato pubbe anāgataṃ,",
  "atk-s0517a:1008_25": "pacchā atītaṃ.",
  "atk-s0517a:1008_26": "Apica atikkantahetupaccayakiccaṃ atītaṃ,",
  "atk-s0517a:1008_27": "niṭṭhitahetukiccamaniṭṭhitapaccayakiccaṃ paccuppannaṃ,",
  "atk-s0517a:1008_28": "ubhayakiccamasampattaṃ anāgataṃ.",
  "atk-s0517a:1008_29": "Sakiccakkhaṇe vā paccuppannaṃ,",
  "atk-s0517a:1008_30": "tato pubbe anāgataṃ,",
  "atk-s0517a:1008_31": "pacchā atītaṃ.",
  "atk-s0517a:1008_32": "Ettha ca khaṇādikathāva nippariyāyā sesā sapariyāyā.",
  "atk-s0517a:1009_0": "Ajjhattanti pañcasupi khandhesu idha niyakajjhattaṃ adhippetaṃ,",
  "atk-s0517a:1009_1": "tasmā attano santāne pavattaṃ pāṭipuggalikaṃ rūpaṃ ajjhattanti veditabbaṃ.",
  "atk-s0517a:1009_2": "Tato bahibhūtaṃ pana indriyabaddhaṃ vā anindriyabaddhaṃ vā rūpaṃ bahiddhā nāma.",
  "atk-s0517a:1009_3": "Oḷārikanti cakkhusotaghānajivhākāyarūpasaddagandharasaphoṭṭhabbasaṅkhātā pathavītejovāyo cāti dvādasavidhaṃ rūpaṃ ghaṭṭanavasena gahetabbato oḷārikaṃ.",
  "atk-s0517a:1009_4": "Sesaṃ pana āpodhātu itthindriyaṃ purisindriyaṃ jīvitindriyaṃ hadayavatthu ojā ākāsadhātu kāyaviññatti",
  "atk-s0517a:1009_5": "vacīviññatti rūpassa lahutā mudutā kammaññatā upacayo santati jaratā aniccatāti soḷasavidhaṃ rūpaṃ ghaṭṭanavasena",
  "atk-s0517a:1009_6": "agahetabbato sukhumaṃ.",
  "atk-s0517a:1009_7": "Hīnaṃ vā paṇītaṃ vāti ettha hīnapaṇītabhāvo pariyāyato nippariyāyato ca.",
  "atk-s0517a:1009_8": "Tattha akaniṭṭhānaṃ rūpato sudassīnaṃ rūpaṃ hīnaṃ,",
  "atk-s0517a:1009_9": "tadeva sudassānaṃ rūpato paṇītaṃ.",
  "atk-s0517a:1009_10": "Evaṃ yāva narakasattānaṃ rūpaṃ,",
  "atk-s0517a:1009_11": "tāva pariyāyato hīnapaṇītatā veditabbā.",
  "atk-s0517a:1009_12": "Nippariyāyato pana yattha akusalavipākaṃ uppajjati,",
  "atk-s0517a:1009_13": "taṃ hīnaṃ.",
  "atk-s0517a:1009_14": "Yattha kusalavipākaṃ,",
  "atk-s0517a:1009_15": "taṃ paṇītaṃ.",
  "atk-s0517a:1009_16": "Yaṃ dūre santike vāti ettha yaṃ sukhumaṃ,",
  "atk-s0517a:1009_17": "tadeva duppaṭivijjhasabhāvattā dūre.",
  "atk-s0517a:1009_18": "Yaṃ oḷārikaṃ,",
  "atk-s0517a:1009_19": "tadeva suppaṭivijjhasabhāvattā santike.",
  "atk-s0517a:1010_0": "Sabbaṃ rūpaṃ aniccato vavattheti ekaṃ sammasanaṃ,",
  "atk-s0517a:1010_1": "dukkhato vavattheti ekaṃ sammasanaṃ,",
  "atk-s0517a:1010_2": "anattato vavattheti ekaṃ sammasananti ettha ayaṃ bhikkhu “yaṃ kiñci rūpa”nti evaṃ aniyamaniddiṭṭhaṃ sabbampi",
  "atk-s0517a:1010_3": "rūpaṃ atītattikena ceva catūhi ajjhattādidukehi cāti ekādasahi okāsehi paricchinditvā sabbaṃ rūpaṃ aniccato",
  "atk-s0517a:1010_4": "vavattheti aniccanti sammasati. Kathaṃ?",
  "atk-s0517a:1010_5": "Parato vuttanayena.",
  "atk-s0517a:1010_6": "Vuttañhetaṃ –",
  "atk-s0517a:1010_7": "“rūpaṃ atītānāgatapaccuppannaṃ aniccaṃ khayaṭṭhenā”ti.",
  "atk-s0517a:1010_8": "Tasmā esa yaṃ atītaṃ rūpaṃ,",
  "atk-s0517a:1010_9": "taṃ yasmā atīteyeva khīṇaṃ,",
  "atk-s0517a:1010_10": "nayimaṃ bhavaṃ sampattanti aniccaṃ khayaṭṭhena,",
  "atk-s0517a:1010_11": "yaṃ anāgataṃ rūpaṃ anantarabhave nibbattissati,",
  "atk-s0517a:1010_12": "tampi tattheva khīyissati,",
  "atk-s0517a:1010_13": "na tato paraṃ bhavaṃ gamissatīti aniccaṃ khayaṭṭhena,",
  "atk-s0517a:1010_14": "yaṃ paccuppannaṃ rūpaṃ,",
  "atk-s0517a:1010_15": "taṃ idheva khīyati,",
  "atk-s0517a:1010_16": "na ito gacchatīti aniccaṃ khayaṭṭhena,",
  "atk-s0517a:1010_17": "yaṃ ajjhattaṃ rūpaṃ,",
  "atk-s0517a:1010_18": "tampi ajjhattameva khīyati,",
  "atk-s0517a:1010_19": "na bahiddhābhāvaṃ gacchatīti aniccaṃ khayaṭṭhena,",
  "atk-s0517a:1010_20": "yaṃ bahiddhā oḷārikaṃ sukhumaṃ hīnaṃ paṇītaṃ dūre santike,",
  "atk-s0517a:1010_21": "tampi ettheva khīyati,",
  "atk-s0517a:1010_22": "na dūrabhāvaṃ gacchatīti aniccaṃ khayaṭṭhenāti sammasati.",
  "atk-s0517a:1010_23": "Idaṃ sabbampi “aniccaṃ khayaṭṭhenā”ti etassa vasena ekaṃ sammasanaṃ,",
  "atk-s0517a:1010_24": "pabhedato pana ekādasavidhaṃ hoti.",
  "atk-s0517a:1011_0": "Sabbameva cetaṃ dukkhaṃ bhayaṭṭhenāti sammasati.",
  "atk-s0517a:1011_1": "Bhayaṭṭhenāti sappaṭibhayatāya.",
  "atk-s0517a:1011_2": "Yañhi aniccaṃ,",
  "atk-s0517a:1011_3": "taṃ bhayāvahaṃ hoti sīhopamasutte devānaṃ viya.",
  "atk-s0517a:1011_4": "Iti idampi “dukkhaṃ bhayaṭṭhenā”ti etassa vasena ekaṃ sammasanaṃ,",
  "atk-s0517a:1011_5": "pabhedato pana ekādasavidhaṃ hoti.",
  "atk-s0517a:1012_0": "Yathā ca dukkhaṃ,",
  "atk-s0517a:1012_1": "evaṃ sabbampi taṃ anattā asārakaṭṭhenāti sammasati.",
  "atk-s0517a:1012_2": "Asārakaṭṭhenāti “attā nivāsī kārako vedako sayaṃvasī”ti evaṃ parikappitassa attasārassa abhāvena.",
  "atk-s0517a:1012_3": "Yañhi aniccaṃ dukkhaṃ,",
  "atk-s0517a:1012_4": "attanopi aniccataṃ vā udayabbayapīḷanaṃ vā vāretuṃ na sakkoti,",
  "atk-s0517a:1012_5": "kuto tassa kārakādibhāvo. Tenāha –",
  "atk-s0517a:1012_6": "“rūpañca hidaṃ,",
  "atk-s0517a:1012_7": "bhikkhave,",
  "atk-s0517a:1012_8": "attā abhavissa,",
  "atk-s0517a:1012_9": "nayidaṃ rūpaṃ ābādhāya saṃvatteyyā”tiādi.",
  "atk-s0517a:1012_10": "Iti idaṃ “anattā asārakaṭṭhenā”ti etassa vasena ekaṃ sammasanaṃ,",
  "atk-s0517a:1012_11": "pabhedato pana ekādasavidhaṃ hoti.",
  "atk-s0517a:1012_12": "Eseva nayo vedanādīsu.",
  "atk-s0517a:1012_13": "Iti ekekasmiṃ khandhe ekādasa ekādasa katvā pañcasu khandhesu pañcapaññāsa sammasanāni honti,",
  "atk-s0517a:1012_14": "aniccato pañcapaññāsa,",
  "atk-s0517a:1012_15": "dukkhato pañcapaññāsa,",
  "atk-s0517a:1012_16": "anattato pañcapaññāsāti tividhānupassanāvasena sabbāni pañcasaṭṭhisatasammasanāni honti.",
  "atk-s0517a:1013_0": "Keci pana “sabbaṃ rūpaṃ,",
  "atk-s0517a:1013_1": "sabbaṃ vedanaṃ,",
  "atk-s0517a:1013_2": "sabbaṃ saññaṃ,",
  "atk-s0517a:1013_3": "sabbe saṅkhāre,",
  "atk-s0517a:1013_4": "sabbaṃ viññāṇanti padampi pakkhipitvā ekekasmiṃ khandhe dvādasa dvādasa katvā pañcasu saṭṭhi,",
  "atk-s0517a:1013_5": "anupassanāto asītisatasammasanānī”ti vadanti.",
  "atk-s0517a:1014_0": "Atītādivibhāge panettha santativasena khaṇādivasena ca vedanāya atītānāgatapaccuppannabhāvo veditabbo.",
  "atk-s0517a:1014_1": "Tattha santativasena ekavīthiekajavanaekasamāpattipariyāpannā ekavidhavisayasamāyogappavattā ca paccuppannā,",
  "atk-s0517a:1014_2": "tato pubbe atītā,",
  "atk-s0517a:1014_3": "pacchā anāgatā.",
  "atk-s0517a:1014_4": "Khaṇādivasena khaṇattayapariyāpannā pubbantāparantamajjhagatā sakiccañca kurumānā vedanā paccuppannā,",
  "atk-s0517a:1014_5": "tato pubbe atītā,",
  "atk-s0517a:1014_6": "pacchā anāgatā.",
  "atk-s0517a:1014_7": "Ajjhattabahiddhābhedo niyakajjhattavaseneva veditabbo.",
  "atk-s0517a:1015_0": "Oḷārikasukhumabhāvo “akusalā vedanā oḷārikā,",
  "atk-s0517a:1015_1": "kusalābyākatā vedanā sukhumā”tiādinā nayena vibhaṅge vuttena jātisabhāvapuggalalokiyalokuttaravasena veditabbo.",
  "atk-s0517a:1015_2": "Jātivasena tāva akusalā vedanā sāvajjakiriyahetuto,",
  "atk-s0517a:1015_3": "kilesasantāpabhāvato ca avūpasantavuttīti kusalavedanāya oḷārikā,",
  "atk-s0517a:1015_4": "sabyāpārato saussāhato savipākato kilesasantāpabhāvato sāvajjato ca vipākābyākatāya oḷārikā,",
  "atk-s0517a:1015_5": "savipākato kilesasantāpabhāvato sabyābajjhato sāvajjato ca kiriyābyākatāya oḷārikā.",
  "atk-s0517a:1015_6": "Kusalābyākatā pana vuttavipariyāyato akusalāya vedanāya sukhumā.",
  "atk-s0517a:1015_7": "Dvepi kusalākusalā vedanā sabyāpārato saussāhato savipākato ca yathāyogaṃ duvidhāyapi abyākatāya oḷārikā,",
  "atk-s0517a:1015_8": "vuttavipariyāyena duvidhāpi abyākatā tāhi sukhumā.",
  "atk-s0517a:1015_9": "Evaṃ tāva jātivasena oḷārikasukhumatā veditabbā.",
  "atk-s0517a:1016_0": "Sabhāvavasena pana dukkhā vedanā nirassādato savipphārato khobhakaraṇato ubbejanīyato abhibhavanato ca itarāhi dvīhi oḷārikā,",
  "atk-s0517a:1016_1": "itarā pana dve sātato santato paṇītato manāpato majjhattato ca yathāyogaṃ dukkhāya sukhumā.",
  "atk-s0517a:1016_2": "Ubho pana sukhadukkhā savipphārato ubbejanīyato khobhakaraṇato pākaṭato ca adukkhamasukhāya oḷārikā,",
  "atk-s0517a:1016_3": "sā vuttavipariyāyena tadubhayato sukhumā.",
  "atk-s0517a:1016_4": "Evaṃ sabhāvavasena oḷārikasukhumatā veditabbā.",
  "atk-s0517a:1017_0": "Puggalavasena pana asamāpannassa vedanā nānārammaṇe vikkhittabhāvato samāpannassa vedanāya oḷārikā,",
  "atk-s0517a:1017_1": "vipariyāyena itarā sukhumā.",
  "atk-s0517a:1017_2": "Evaṃ puggalavasena oḷārikasukhumatā veditabbā.",
  "atk-s0517a:1018_0": "Lokiyalokuttaravasena pana sāsavā vedanā lokiyā,",
  "atk-s0517a:1018_1": "sā āsavuppattihetuto oghaniyato yoganiyato ganthaniyato nīvaraṇiyato upādāniyato saṃkilesikato puthujjanasādhāraṇato ca anāsavāya oḷārikā,",
  "atk-s0517a:1018_2": "anāsavā ca vipariyāyena sāsavāya sukhumā.",
  "atk-s0517a:1018_3": "Evaṃ lokiyalokuttaravasena oḷārikasukhumatā veditabbā.",
  "atk-s0517a:1019_0": "Tattha jātiādivasena sambhedo pariharitabbo.",
  "atk-s0517a:1019_1": "Akusalavipākakāyaviññāṇasampayuttā hi vedanā jātivasena abyākatattā sukhumāpi samānā sabhāvādivasena oḷārikā hoti.",
  "atk-s0517a:1019_2": "Vuttañhetaṃ –",
  "atk-s0517a:1020_0": "“Abyākatā vedanā sukhumā,",
  "atk-s0517a:1020_1": "dukkhā vedanā oḷārikā.",
  "atk-s0517a:1020_2": "Samāpannassa vedanā sukhumā,",
  "atk-s0517a:1020_3": "asamāpannassa vedanā oḷārikā.",
  "atk-s0517a:1020_4": "Anāsavā vedanā sukhumā,",
  "atk-s0517a:1020_5": "sāsavā vedanā oḷārikā”ti.",
  "atk-s0517a:1021_0": "Yathā ca dukkhā vedanā,",
  "atk-s0517a:1021_1": "evaṃ sukhādayopi.",
  "atk-s0517a:1021_2": "Tāpi hi jātivasena oḷārikā,",
  "atk-s0517a:1021_3": "sabhāvādivasena sukhumā honti.",
  "atk-s0517a:1021_4": "Tasmā yathā jātiādivasena sambhedo na hoti,",
  "atk-s0517a:1021_5": "tathā vedanānaṃ oḷārikasukhumatā veditabbā.",
  "atk-s0517a:1021_6": "Seyyathidaṃ,",
  "atk-s0517a:1021_7": "abyākatā jātivasena kusalākusalāhi sukhumā.",
  "atk-s0517a:1021_8": "Tattha katamā abyākatā?",
  "atk-s0517a:1021_9": "Kiṃ dukkhā?",
  "atk-s0517a:1021_10": "Kiṃ sukhā?",
  "atk-s0517a:1021_11": "Kiṃ samāpannassa?",
  "atk-s0517a:1021_12": "Kiṃ asamāpannassa?",
  "atk-s0517a:1021_13": "Kiṃ sāsavā?",
  "atk-s0517a:1021_14": "Kiṃ anāsavāti?",
  "atk-s0517a:1021_15": "Evaṃ sabhāvādibhedo na parāmasitabbo.",
  "atk-s0517a:1021_16": "Esa nayo sabbattha.",
  "atk-s0517a:1022_0": "Apica “taṃ taṃ vā pana vedanaṃ upādāyupādāya vedanā oḷārikā sukhumā daṭṭhabbā”ti vacanato akusalādīsupi",
  "atk-s0517a:1022_1": "lobhasahagatāya dosasahagatā vedanā aggi viya nissayadahanato oḷārikā,",
  "atk-s0517a:1022_2": "lobhasahagatā sukhumā.",
  "atk-s0517a:1022_3": "Dosasahagatāpi niyatā oḷārikā,",
  "atk-s0517a:1022_4": "aniyatā sukhumā.",
  "atk-s0517a:1022_5": "Niyatāpi kappaṭṭhitikā oḷārikā,",
  "atk-s0517a:1022_6": "itarā sukhumā.",
  "atk-s0517a:1022_7": "Kappaṭṭhitikāsupi asaṅkhārikā oḷārikā,",
  "atk-s0517a:1022_8": "itarā sukhumā.",
  "atk-s0517a:1022_9": "Lobhasahagatā pana diṭṭhisampayuttā oḷārikā,",
  "atk-s0517a:1022_10": "itarā sukhumā.",
  "atk-s0517a:1022_11": "Sāpi niyatā kappaṭṭhitikā asaṅkhārikā oḷārikā,",
  "atk-s0517a:1022_12": "itarā sukhumā.",
  "atk-s0517a:1022_13": "Avisesena ca akusalā bahuvipākā oḷārikā,",
  "atk-s0517a:1022_14": "appavipākā sukhumā.",
  "atk-s0517a:1022_15": "Kusalā pana appavipākā oḷārikā,",
  "atk-s0517a:1022_16": "bahuvipākā sukhumā.",
  "atk-s0517a:1023_0": "Apica kāmāvacarakusalā oḷārikā,",
  "atk-s0517a:1023_1": "rūpāvacarā sukhumā,",
  "atk-s0517a:1023_2": "tato arūpāvacarā,",
  "atk-s0517a:1023_3": "tato lokuttarā.",
  "atk-s0517a:1023_4": "Kāmāvacarā ca dānamayā oḷārikā,",
  "atk-s0517a:1023_5": "sīlamayā sukhumā.",
  "atk-s0517a:1023_6": "Sīlamayāpi oḷārikā,",
  "atk-s0517a:1023_7": "tato bhāvanāmayā sukhumā.",
  "atk-s0517a:1023_8": "Bhāvanāmayāpi duhetukā oḷārikā,",
  "atk-s0517a:1023_9": "tihetukā sukhumā.",
  "atk-s0517a:1023_10": "Tihetukāpi sasaṅkhārikā oḷārikā,",
  "atk-s0517a:1023_11": "asaṅkhārikā sukhumā.",
  "atk-s0517a:1023_12": "Rūpāvacarā ca paṭhamajjhānikā oḷārikā…pe…",
  "atk-s0517a:1023_13": "pañcamajjhānikā sukhumāva.",
  "atk-s0517a:1023_14": "Arūpāvacarā ca ākāsānañcāyatanasampayuttā oḷārikā…pe…",
  "atk-s0517a:1023_15": "nevasaññānāsaññāyatanasampayuttā sukhumāva.",
  "atk-s0517a:1023_16": "Lokuttarā ca sotāpattimaggasampayuttā oḷārikā…pe…",
  "atk-s0517a:1023_17": "arahattamaggasampayuttā sukhumāva.",
  "atk-s0517a:1023_18": "Esa nayo taṃtaṃbhūmivipākakiriyāvedanāsu dukkhādiasamāpannādisāsavādivasena vuttavedanāsu ca.",
  "atk-s0517a:1023_19": "Okāsavasena vāpi niraye dukkhā oḷārikā,",
  "atk-s0517a:1023_20": "tiracchānayoniyaṃ sukhumā…pe…",
  "atk-s0517a:1023_21": "paranimmitavasavattīsu sukhumāva.",
  "atk-s0517a:1023_22": "Yathā ca dukkhā,",
  "atk-s0517a:1023_23": "evaṃ sukhāpi sabbattha yathānurūpaṃ yojetabbā.",
  "atk-s0517a:1023_24": "Vatthuvasena cāpi hīnavatthukā yā kāci vedanā oḷārikā,",
  "atk-s0517a:1023_25": "paṇītavatthukā sukhumā.",
  "atk-s0517a:1023_26": "Hīnapaṇītabhede yā oḷārikā, sā hīnā.",
  "atk-s0517a:1023_27": "Yā ca sukhumā,",
  "atk-s0517a:1023_28": "sā paṇītāti daṭṭhabbā.",
  "atk-s0517a:1024_0": "Dūrasantikapade pana “akusalā vedanā kusalābyākatāhi vedanāhi dūre,",
  "atk-s0517a:1024_1": "akusalā vedanā akusalāya vedanāya santike”tiādinā nayena vibhaṅge vibhattā.",
  "atk-s0517a:1024_2": "Tasmā akusalā vedanā visabhāgato asaṃsaṭṭhato asarikkhato ca kusalābyākatāhi dūre,",
  "atk-s0517a:1024_3": "tathā kusalābyākatā akusalāya.",
  "atk-s0517a:1024_4": "Esa nayo sabbavāresu.",
  "atk-s0517a:1024_5": "Akusalā pana vedanā sabhāgato saṃsaṭṭhato sarikkhato ca akusalāya santiketi idaṃ vedanāya atītādivibhāge vitthārakathāmukhaṃ.",
  "atk-s0517a:1024_6": "Taṃtaṃvedanāsampayuttānaṃ pana saññādīnampi etaṃ evameva veditabbaṃ.",
  "atk-s0517a:1025_0": "Ye panettha vedanādīsu cakkhu…pe…",
  "atk-s0517a:1025_1": "jarāmaraṇanti peyyālena saṃkhittesu ca dhammesu lokuttaradhammā āgatā,",
  "atk-s0517a:1025_2": "te asammasanūpagattā imasmiṃ adhikāre na gahetabbā.",
  "atk-s0517a:1025_3": "Te pana kevalaṃ tena tena padena saṅgahitadhammadassanavasena ca abhiññeyyaniddese āgatanayena ca vuttā.",
  "atk-s0517a:1025_4": "Yepi ca sammasanūpagā,",
  "atk-s0517a:1025_5": "tesu ye yassa pākaṭā honti,",
  "atk-s0517a:1025_6": "sukhena pariggahaṃ gacchanti,",
  "atk-s0517a:1025_7": "tesu tena sammasanaṃ ārabhitabbaṃ.",
  "atk-s0517a:1025_8": "Jātijarāmaraṇavasena visuṃ sammasanābhāvepi jātijarāmaraṇavantesuyeva pana sammasitesu tānipi sammasitāni",
  "atk-s0517a:1025_9": "hontīti pariyāyena tesampi vasena sammasanaṃ vuttanti veditabbaṃ.",
  "atk-s0517a:1025_10": "Atītānāgatapaccuppannaṃ aniccato vavatthetītiādinā nayena atītattikasseva ca vasena sammasanassa vuttattā",
  "atk-s0517a:1025_11": "ajjhattādibhedaṃ anāmasitvāpi atītattikasseva vasena paricchinditvāpi aniccādito sammasanaṃ kātabbameva.",
  "atk-s0517a:1026_0": "Yaṃ pana aniccaṃ,",
  "atk-s0517a:1026_1": "taṃ yasmā niyamato saṅkhatādibhedaṃ hoti,",
  "atk-s0517a:1026_2": "tenassa pariyāyadassanatthaṃ,",
  "atk-s0517a:1026_3": "nānākārehi vā manasikārappavattidassanatthaṃ rūpaṃ atītānāgatapaccuppannaṃ aniccaṃ saṅkhatantiādimāha.",
  "atk-s0517a:1026_4": "Tañhi hutvā abhāvaṭṭhena aniccaṃ,",
  "atk-s0517a:1026_5": "aniccantikatāya ādiantavantatāya vā aniccaṃ.",
  "atk-s0517a:1026_6": "Paccayehi samāgantvā katattā saṅkhataṃ.",
  "atk-s0517a:1026_7": "Paccaye paṭicca nissāya samaṃ,",
  "atk-s0517a:1026_8": "saha vā uppannattā paṭiccasamuppannaṃ.",
  "atk-s0517a:1026_9": "Etena paccayehi katepi paccayānaṃ abyāpārataṃ dasseti.",
  "atk-s0517a:1026_10": "Khayadhammanti khīyanadhammaṃ khīyanapakatikaṃ.",
  "atk-s0517a:1026_11": "Vayadhammanti nassanadhammaṃ.",
  "atk-s0517a:1026_12": "Nayidaṃ mandībhāvakkhayavasena khayadhammaṃ,",
  "atk-s0517a:1026_13": "kevalaṃ vigamanapakatikaṃ.",
  "atk-s0517a:1026_14": "Pahūtassa mandībhāvopi hi loke khayoti vuccati.",
  "atk-s0517a:1026_15": "Virāgadhammanti nayidaṃ kuhiñci gamanavasena vayadhammaṃ,",
  "atk-s0517a:1026_16": "kevalaṃ sabhāvātikkamanapakatikaṃ.",
  "atk-s0517a:1026_17": "“Virāgo nāma jigucchanaṃ vā samatikkamo vā”ti hi vuttaṃ.",
  "atk-s0517a:1026_18": "Nirodhadhammanti nayidaṃ sabhāvātikkamena punarāvattidhammaṃ,",
  "atk-s0517a:1026_19": "kevalaṃ apunarāvattinirodhena nirujjhanapakatikanti purimapurimapadassa atthavivaraṇavasena pacchimapacchimapadaṃ vuttanti veditabbaṃ.",
  "atk-s0517a:1027_0": "Atha vā ekabhavapariyāpannarūpabhaṅgavasena khayadhammaṃ,",
  "atk-s0517a:1027_1": "ekasantatipariyāpannarūpakkhayavasena vayadhammaṃ,",
  "atk-s0517a:1027_2": "rūpassa khaṇabhaṅgavasena virāgadhammaṃ,",
  "atk-s0517a:1027_3": "tiṇṇampi apunappavattivasena nirodhadhammantipi yojetabbaṃ.",
  "atk-s0517a:1028_0": "Jarāmaraṇaṃ aniccantiādīsu jarāmaraṇaṃ na aniccaṃ,",
  "atk-s0517a:1028_1": "aniccasabhāvānaṃ pana khandhānaṃ jarāmaraṇattā aniccaṃ nāma jātaṃ.",
  "atk-s0517a:1028_2": "Saṅkhatādīsupi eseva nayo.",
  "atk-s0517a:1028_3": "Antarapeyyāle jātiyāpi aniccāditāya eseva nayo.",
  "atk-s0517a:1029_0": "Jātipaccayā jarāmaraṇantiādi na vipassanāvasena vuttaṃ,",
  "atk-s0517a:1029_1": "kevalaṃ paṭiccasamuppādassa ekekaaṅgavasena saṅkhipitvā vavatthānato sammasanañāṇaṃ nāma hotīti pariyāyena vuttaṃ.",
  "atk-s0517a:1029_2": "Na panetaṃ kalāpasammasanañāṇaṃ dhammaṭṭhitiñāṇameva taṃ hotīti.",
  "atk-s0517a:1029_3": "Asati jātiyāti liṅgavipallāso kato,",
  "atk-s0517a:1029_4": "asatiyā jātiyāti vuttaṃ hoti.",
  "atk-s0517a:1029_5": "Asati saṅkhāresūti vacanavipallāso kato,",
  "atk-s0517a:1029_6": "asantesu saṅkhāresūti vuttaṃ hoti.",
  "atk-s0517a:1029_7": "Bhavapaccayā jāti,",
  "atk-s0517a:1029_8": "asatītiādi “bhavapaccayā jāti,",
  "atk-s0517a:1029_9": "asati bhave natthi jātī”tiādinā nayena yojetabbaṃ.",
  "atk-s0517a:1030_0": "Sammasanañāṇaniddesavaṇṇanā niṭṭhitā.",
  "atk-s0517a:1031_0": "6. Udayabbayañāṇaniddesavaṇṇanā",
  "atk-s0517a:1032_0": "49.",
  "atk-s0517a:1032_1": "Idāni anantaraṃ vuttassa sammasanañāṇassa nānānayehi bhāvanāthirakaraṇena pāraṃ gantvā ṭhitena aniccādito",
  "atk-s0517a:1032_2": "diṭṭhe saṅkhāre udayabbayena paricchinditvā aniccādito vipassanatthaṃ vuttassa udayabbayānupassanāñāṇassa",
  "atk-s0517a:1032_3": "niddese jātaṃ rūpantiādīsu santativasena yathāsakaṃ paccayehi nibbattaṃ rūpaṃ.",
  "atk-s0517a:1032_4": "Tassa jātassa rūpassa nibbattilakkhaṇaṃ jātiṃ uppādaṃ abhinavākāraṃ udayoti,",
  "atk-s0517a:1032_5": "vipariṇāmalakkhaṇaṃ khayaṃ bhaṅgaṃ vayoti,",
  "atk-s0517a:1032_6": "anupassanā punappunaṃ nisāmanā,",
  "atk-s0517a:1032_7": "udayabbaya anupassanāñāṇanti attho.",
  "atk-s0517a:1032_8": "Vedanādīsupi eseva nayo.",
  "atk-s0517a:1032_9": "Jātijarāmaraṇavantānaṃyeva udayabbayassa pariggahetabbattā jātijarāmaraṇānaṃ udayabbayābhāvato jātijarāmaraṇaṃ anāmasitvā jātaṃ cakkhu…pe…",
  "atk-s0517a:1032_10": "jāto bhavoti peyyālaṃ kataṃ.",
  "atk-s0517a:1032_11": "So evaṃ pañcannaṃ khandhānaṃ udayabbayaṃ passanto evaṃ jānāti “imesaṃ khandhānaṃ uppattito pubbe anuppannānaṃ rāsi vā nicayo vā natthi,",
  "atk-s0517a:1032_12": "uppajjamānānampi rāsito vā nicayato vā āgamanaṃ nāma natthi,",
  "atk-s0517a:1032_13": "nirujjhamānānampi disāvidisāgamanaṃ nāma natthi,",
  "atk-s0517a:1032_14": "niruddhānampi ekasmiṃ ṭhāne rāsito nicayato nidhānato avaṭṭhānaṃ nāma natthi.",
  "atk-s0517a:1032_15": "Yathā pana vīṇāya vādiyamānāya uppannassa saddassa neva uppattito pubbe sannicayo atthi,",
  "atk-s0517a:1032_16": "na uppajjamāno sannicayato āgato,",
  "atk-s0517a:1032_17": "na nirujjhamānassa disāvidisāgamanaṃ atthi,",
  "atk-s0517a:1032_18": "na niruddho katthaci sannicito tiṭṭhati,",
  "atk-s0517a:1032_19": "atha kho vīṇañca upavīṇañca purisassa ca tajjaṃ vāyāmaṃ paṭicca ahutvā sambhoti,",
  "atk-s0517a:1032_20": "hutvā paṭiveti,",
  "atk-s0517a:1032_21": "evaṃ sabbepi rūpārūpino dhammā ahutvā sambhonti,",
  "atk-s0517a:1032_22": "hutvā paṭiventī”ti.",
  "atk-s0517a:1033_0": "50.",
  "atk-s0517a:1033_1": "Evaṃ saṅkhepato udayabbayadassanaṃ dassetvā idāni vitthārato dassetuṃ pañcannaṃ khandhānaṃ udayaṃ passanto",
  "atk-s0517a:1033_2": "kati lakkhaṇāni passatītiādīhi rāsito gaṇanaṃ pucchitvā,",
  "atk-s0517a:1033_3": "pañcannaṃ khandhānaṃ udayaṃ passanto pañcavīsati lakkhaṇāni passatītiādīhi rāsitova gaṇanaṃ vissajjetvā,",
  "atk-s0517a:1033_4": "puna rūpakkhandhassa udayaṃ passanto kati lakkhaṇāni passatītiādīhi vibhāgato gaṇanaṃ pucchitvā rūpakkhandhassa",
  "atk-s0517a:1033_5": "udayaṃ passanto pañca lakkhaṇāni passatītiādīhi vibhāgato gaṇanaṃ vissajjetvā,",
  "atk-s0517a:1033_6": "puna rūpakkhandhassa udayaṃ passanto katamāni pañca lakkhaṇāni passatītiādīhi lakkhaṇavibhāgaṃ pucchitvā vissajjanaṃ kataṃ.",
  "atk-s0517a:1034_0": "Tattha avijjāsamudayā rūpasamudayoti “purimakammabhavasmiṃ moho avijjā”ti vuttāya avijjāya sati imasmiṃ bhave rūpassa uppādo hotīti attho.",
  "atk-s0517a:1034_1": "Paccayasamudayaṭṭhenāti paccayassa uppannabhāvenāti attho.",
  "atk-s0517a:1034_2": "Avijjātaṇhākammāni cettha idha paṭisandhihetubhūtā atītapaccayā.",
  "atk-s0517a:1034_3": "Imesu ca tīsu gahitesu saṅkhārupādānāni gahitāneva honti.",
  "atk-s0517a:1034_4": "Āhārasamudayāti pavattipaccayesu kabaḷīkārāhārassa balavattā soyeva gahito.",
  "atk-s0517a:1034_5": "Tasmiṃ pana gahite pavattihetubhūtāni utucittānipi gahitāneva honti.",
  "atk-s0517a:1034_6": "Nibbattilakkhaṇanti addhāsantatikhaṇavasena rūpassa uppādaṃ,",
  "atk-s0517a:1034_7": "uppādoyeva saṅkhatalakkhaṇattā lakkhaṇanti ca vutto.",
  "atk-s0517a:1034_8": "Pañca lakkhaṇānīti avijjā taṇhā kammāhārā nibbatti cāti imāni pañca lakkhaṇāni.",
  "atk-s0517a:1034_9": "Avijjādayopi hi rūpassa udayo lakkhīyati etehīti lakkhaṇāni.",
  "atk-s0517a:1034_10": "Nibbatti pana saṅkhatalakkhaṇameva,",
  "atk-s0517a:1034_11": "tampi saṅkhatanti lakkhīyati etenāti lakkhaṇaṃ.",
  "atk-s0517a:1035_0": "Avijjānirodhā rūpanirodhoti anāgatabhavassa paccayabhūtāya imasmiṃ bhave avijjāya arahattamaggañāṇena",
  "atk-s0517a:1035_1": "nirodhe kate paccayābhāvā anāgatassa rūpassa anuppādo nirodho hotīti attho.",
  "atk-s0517a:1035_2": "Paccayanirodhaṭṭhenāti paccayassa niruddhabhāvenāti attho.",
  "atk-s0517a:1035_3": "Nirodho cettha anāgatapaṭisandhipaccayānaṃ idha avijjātaṇhākammānaṃyeva nirodho.",
  "atk-s0517a:1035_4": "Āhāranirodhā rūpanirodhoti pavattipaccayassa kabaḷīkārāhārassa abhāve taṃsamuṭṭhānarūpābhāvo hoti.",
  "atk-s0517a:1035_5": "Vipariṇāmalakkhaṇanti addhāsantatikhaṇavasena rūpassa bhaṅgaṃ,",
  "atk-s0517a:1035_6": "bhaṅgoyeva saṅkhatalakkhaṇattā lakkhaṇanti vutto.",
  "atk-s0517a:1035_7": "Idha pañca lakkhaṇānīti avijjātaṇhākammāhārānaṃ abhāvanirodhā cattāri,",
  "atk-s0517a:1035_8": "vipariṇāmo ekanti pañca.",
  "atk-s0517a:1035_9": "Esa nayo vedanākkhanthādīsu.",
  "atk-s0517a:1035_10": "Ayaṃ pana viseso –",
  "atk-s0517a:1035_11": "arūpakkhandhānaṃ udayabbayadassanaṃ addhāsantativasena,",
  "atk-s0517a:1035_12": "na khaṇavasena.",
  "atk-s0517a:1035_13": "Phasso vedanāsaññāsaṅkhārakkhandhānaṃ pavattipaccayo,",
  "atk-s0517a:1035_14": "taṃnirodhā ca tesaṃ nirodho.",
  "atk-s0517a:1035_15": "Nāmarūpaṃ viññāṇakkhandhassa pavattipaccayo,",
  "atk-s0517a:1035_16": "taṃnirodhā ca tassa nirodhoti.",
  "atk-s0517a:1036_0": "Keci panāhu –",
  "atk-s0517a:1036_1": "“catudhā paccayato udayabbayadassane atītādivibhāgaṃ anāmasitvāva sabbasāmaññavasena avijjādīhi udetīti uppajjamānabhāvamattaṃ gaṇhāti,",
  "atk-s0517a:1036_2": "na uppādaṃ.",
  "atk-s0517a:1036_3": "Avijjādinirodhā nirujjatīti anuppajjamānabhāvamattaṃ gaṇhāti,",
  "atk-s0517a:1036_4": "na bhaṅgaṃ.",
  "atk-s0517a:1036_5": "Khaṇato udayabbayadassane paccuppannānaṃ uppādaṃ bhaṅgaṃ gaṇhātī”ti.",
  "atk-s0517a:1037_0": "Vipassamāno pana vipassako paṭhamaṃ paccayato udayabbayaṃ manasikaritvā vipassanākāle avijjādike caturo",
  "atk-s0517a:1037_1": "dhamme vissajjetvā udayabbayavanteyeva khandhe gahetvā tesaṃ udayabbayaṃ passati,",
  "atk-s0517a:1037_2": "evañca tassa vipassakassa “evaṃ rūpādīnaṃ udayo,",
  "atk-s0517a:1037_3": "evaṃ vayo,",
  "atk-s0517a:1037_4": "evaṃ rūpādayo udenti,",
  "atk-s0517a:1037_5": "evaṃ ventī”ti paccayato ca khaṇato ca vitthārena udayabbayaṃ passato “iti kira ime dhammā ahutvā sambhonti,",
  "atk-s0517a:1037_6": "hutvā paṭiventī”ti ñāṇaṃ visadataraṃ hoti,",
  "atk-s0517a:1037_7": "saccapaṭiccasamuppādanayalakkhaṇabhedā pākaṭā honti.",
  "atk-s0517a:1037_8": "Yañhi so avijjādisamudayā khandhānaṃ samudayaṃ avijjādinirodhā ca khandhānaṃ nirodhaṃ passati,",
  "atk-s0517a:1037_9": "idamassa paccayato udayabbayadassanaṃ.",
  "atk-s0517a:1037_10": "Yaṃ pana nibbattilakkhaṇavipariṇāmalakkhaṇāni passanto khandhānaṃ udayabbayaṃ passati,",
  "atk-s0517a:1037_11": "idamassa khaṇato udayabbayadassanaṃ.",
  "atk-s0517a:1037_12": "Uppattikkhaṇeyeva hi nibbattilakkhaṇaṃ,",
  "atk-s0517a:1037_13": "bhaṅgakkhaṇe ca vipariṇāmalakkhaṇaṃ.",
  "atk-s0517a:1038_0": "Iccassevaṃ paccayato ceva khaṇato ca dvedhā udayabbayaṃ passato paccayato udayadassanena samudayasaccaṃ pākaṭaṃ hoti janakāvabodhato.",
  "atk-s0517a:1038_1": "Khaṇato udayadassanena dukkhasaccaṃ pākaṭaṃ hoti jātidukkhāvabodhato.",
  "atk-s0517a:1038_2": "Paccayato vayadassanena nirodhasaccaṃ pākaṭaṃ hoti paccayānuppādena paccayavataṃ anuppādāvabodhato.",
  "atk-s0517a:1038_3": "Khaṇato vayadassanena dukkhasaccameva pākaṭaṃ hoti maraṇadukkhāvabodhato.",
  "atk-s0517a:1038_4": "Yañcassa udayabbayadassanaṃ,",
  "atk-s0517a:1038_5": "maggovāyaṃ lokikoti maggasaccaṃ pākaṭaṃ hoti tatra sammohavighātato.",
  "atk-s0517a:1039_0": "Paccayato cassa udayadassanena anulomo paṭiccasamuppādo pākaṭo hoti “imasmiṃ sati idaṃ hotī”ti avabodhato.",
  "atk-s0517a:1039_1": "Paccayato vayadassanena paṭilomo paṭiccasamuppādo pākaṭo hoti “imassa nirodhā idaṃ nirujjhatī”ti avabodhato.",
  "atk-s0517a:1039_2": "Khaṇato pana udayabbayadassanena paṭiccasamuppannā dhammā pākaṭā honti saṅkhatalakkhaṇāvabodhato.",
  "atk-s0517a:1039_3": "Udayabbayavanto hi saṅkhatā,",
  "atk-s0517a:1039_4": "te ca paṭiccasamuppannāti.",
  "atk-s0517a:1040_0": "Paccayato cassa udayadassanena ekattanayo pākaṭo hoti hetuphalasambandhena santānassa anupacchedāvabodhato.",
  "atk-s0517a:1040_1": "Atha suṭṭhutaraṃ ucchedadiṭṭhiṃ pajahati.",
  "atk-s0517a:1040_2": "Khaṇato udayadassanena nānattanayo pākaṭo hoti navanavānaṃ uppādāvabodhato.",
  "atk-s0517a:1040_3": "Atha suṭṭhutaraṃ sassatadiṭṭhiṃ pajahati.",
  "atk-s0517a:1040_4": "Paccayato cassa udayabbayadassanena abyāpāranayo pākaṭo hoti dhammānaṃ avasavattibhāvāvabodhato.",
  "atk-s0517a:1040_5": "Atha suṭṭhutaraṃ attadiṭṭhiṃ pajahati.",
  "atk-s0517a:1040_6": "Paccayato pana udayadassanena evaṃdhammatānayo pākaṭo hoti paccayānurūpena phalassuppādāvabodhato.",
  "atk-s0517a:1040_7": "Atha suṭṭhutaraṃ akiriyadiṭṭhiṃ pajahati.",
  "atk-s0517a:1041_0": "Paccayato cassa udayadassanena anattalakkhaṇaṃ pākaṭaṃ hoti dhammānaṃ nirīhakattapaccayapaṭibaddhavuttitāvabodhato.",
  "atk-s0517a:1041_1": "Khaṇato udayabbayadassanena aniccalakkhaṇaṃ pākaṭaṃ hoti hutvā abhāvāvabodhato,",
  "atk-s0517a:1041_2": "pubbantāparantavivekāvabodhato ca.",
  "atk-s0517a:1041_3": "Dukkhalakkhaṇampi pākaṭaṃ hoti udayabbayehi paṭipīḷanāvabodhato.",
  "atk-s0517a:1041_4": "Sabhāvalakkhaṇampi pākaṭaṃ hoti udayabbayaparicchinnāvabodhato.",
  "atk-s0517a:1041_5": "Sabhāvalakkhaṇe saṅkhatalakkhaṇassa tāvakālikattampi pākaṭaṃ hoti,",
  "atk-s0517a:1041_6": "udayakkhaṇe vayassa,",
  "atk-s0517a:1041_7": "vayakkhaṇe ca udayassa abhāvāvabodhatoti.",
  "atk-s0517a:1042_0": "Tassevaṃ pākaṭībhūtasaccapaṭiccasamuppādanayalakkhaṇabhedassa “evaṃ kira nāmime dhammā anuppannapubbā uppajjanti,",
  "atk-s0517a:1042_1": "uppannā nirujjhantī”ti niccanavāva hutvā saṅkhārā upaṭṭhahanti.",
  "atk-s0517a:1042_2": "Na kevalañca niccanavāva,",
  "atk-s0517a:1042_3": "sūriyuggamane ussāvabindu viya udakapubbuḷo viya udake daṇḍarāji viya āragge sāsapo viya vijjuppādo viya",
  "atk-s0517a:1042_4": "ca parittaṭṭhāyino māyāmarīcisupinantaalātacakkagandhabbanagarapheṇakadaliādayo viya asārā nissārāti",
  "atk-s0517a:1042_5": "cāpi upaṭṭhahanti.",
  "atk-s0517a:1042_6": "Ettāvatā tena “vayadhammameva uppajjati,",
  "atk-s0517a:1042_7": "uppannañca vayaṃ upetī”ti iminā ākārena samapaññāsa lakkhaṇāni paṭivijjhitvā ṭhitaṃ udayabbayānupassanā",
  "atk-s0517a:1042_8": "nāma paṭhamaṃ taruṇavipassanāñāṇaṃ adhigataṃ hoti,",
  "atk-s0517a:1042_9": "yassādhigamā “āraddhavipassako”ti saṅkhaṃ gacchati.",
  "atk-s0517a:1042_10": "Imasmiṃ ñāṇe ṭhitassa obhāsādayo dasa vipassanūpakkilesā uppajjanti,",
  "atk-s0517a:1042_11": "yesaṃ uppattiyā akusalo yogāvacaro tesu maggañāṇasaññī hutvā amaggameva “maggo”ti gaṇhāti,",
  "atk-s0517a:1042_12": "upakkilesajaṭājaṭito ca hoti.",
  "atk-s0517a:1042_13": "Kusalo pana yogāvacaro tesu vipassanaṃ āropento upakkilesajaṭaṃ vijaṭetvā “ete dhammā na maggo,",
  "atk-s0517a:1042_14": "upakkilesavimuttaṃ pana vīthipaṭipannaṃ vipassanāñāṇaṃ maggo”ti maggañca amaggañca vavatthapeti.",
  "atk-s0517a:1042_15": "Tassevaṃ maggañca amaggañca ñatvā ṭhitaṃ ñāṇaṃ maggāmaggañāṇadassanavisuddhi nāma.",
  "atk-s0517a:1043_0": "Ettāvatā ca pana tena catunnaṃ saccānaṃ vavatthānaṃ kataṃ hoti. Kathaṃ?",
  "atk-s0517a:1043_1": "Nāmarūpapariggahe sati paccayapariggahasambhavato dhammaṭṭhitiñāṇavacaneneva vuttena diṭṭhivisuddhisaṅkhātena",
  "atk-s0517a:1043_2": "nāmarūpavavatthāpanena dukkhasaccassa vavatthānaṃ kataṃ hoti,",
  "atk-s0517a:1043_3": "kaṅkhāvitaraṇavisuddhisaṅkhātena paccayapariggahaṇena samudayasaccassa vavatthānaṃ,",
  "atk-s0517a:1043_4": "udayabbayānupassanena ca khaṇato udayabbayadassanena dukkhasaccassa vavatthānaṃ kataṃ,",
  "atk-s0517a:1043_5": "paccayato udayadassanena samudayasaccassa vavatthānaṃ,",
  "atk-s0517a:1043_6": "paccayato vayadassanena nirodhasaccassa vavatthānaṃ,",
  "atk-s0517a:1043_7": "yañcassa udayabbayadassanaṃ,",
  "atk-s0517a:1043_8": "maggovāyaṃ lokikoti tatra sammohavighātato imissañca maggāmaggañāṇadassanavisuddhiyaṃ vipassato sammā",
  "atk-s0517a:1043_9": "maggassa avadhāraṇena maggasaccassa vavatthānaṃ kataṃ.",
  "atk-s0517a:1043_10": "Evaṃ lokiyena tāva ñāṇena catunnaṃ saccānaṃ vavatthānaṃ kataṃ hotīti.",
  "atk-s0517a:1044_0": "Udayabbayañāṇaniddesavaṇṇanā niṭṭhitā.",
  "atk-s0517a:1045_0": "7. Bhaṅgānupassanāñāṇaniddesavaṇṇanā",
  "atk-s0517a:1046_0": "51.",
  "atk-s0517a:1046_1": "So udayabbayānupassanāyaṃ ṭhito yogāvacaro maggāmaggavavatthāpanena upakkilesavimuttaṃ vīthipaṭipannaṃ",
  "atk-s0517a:1046_2": "udayabbayānupassanāñāṇaṃ “maggo”ti ñatvā tilakkhaṇasallakkhaṇena tasseva maggassa suvisadakaraṇatthaṃ",
  "atk-s0517a:1046_3": "puna udayabbayānupassanaṃ ārabhitvā udayabbayena paricchinne saṅkhāre aniccādito vipassati.",
  "atk-s0517a:1046_4": "Evaṃ tassa taṃ ñāṇaṃ tikkhaṃ hutvā vahati,",
  "atk-s0517a:1046_5": "saṅkhārā lahuṃ upaṭṭhahanti,",
  "atk-s0517a:1046_6": "ñāṇe tikkhe vahante saṅkhāresu lahuṃ upaṭṭhahantesu uppādaṃ atikkamitvā bhaṅge eva sati santiṭṭhati.",
  "atk-s0517a:1046_7": "Nirodhādhimuttattā vā udayaṃ pahāya bhaṅgeyeva satiṃ upaṭṭhapeti.",
  "atk-s0517a:1046_8": "Etasmiṃ ṭhāne bhaṅgānupassanāñāṇaṃ uppajjati.",
  "atk-s0517a:1046_9": "Idāni tassa ñāṇassa niddese rūpārammaṇatā cittaṃ uppajjitvā bhijjatīti rūpārammaṇaṃ cittaṃ uppajjitvā bhijjati.",
  "atk-s0517a:1046_10": "Atha vā rūpārammaṇabhāve cittaṃ uppajjitvā bhijjatīti attho.",
  "atk-s0517a:1046_11": "Taṃ ārammaṇaṃ paṭisaṅkhāti taṃ rūpārammaṇaṃ paṭisaṅkhāya jānitvā,",
  "atk-s0517a:1046_12": "khayato vayato disvāti attho.",
  "atk-s0517a:1046_13": "Tassa cittassa bhaṅgaṃ anupassatīti yena cittena taṃ rūpārammaṇaṃ khayato vayato diṭṭhaṃ,",
  "atk-s0517a:1046_14": "tassa cittassa aparena cittena bhaṅgaṃ anupassatīti attho.",
  "atk-s0517a:1046_15": "Tenāhu porāṇā –",
  "atk-s0517a:1046_16": "“ñātañca ñāṇañca ubho vipassatī”ti.",
  "atk-s0517a:1046_17": "Cittanti cettha sasampayuttacittaṃ adhippetaṃ.",
  "atk-s0517a:1047_0": "Anupassatīti anu anu passati,",
  "atk-s0517a:1047_1": "anekehi ākārehi punappunaṃ passatīti attho.",
  "atk-s0517a:1047_2": "Tenāha anupassatīti kathaṃ anupassati,",
  "atk-s0517a:1047_3": "aniccato anupassatītiādi.",
  "atk-s0517a:1047_4": "Tattha yasmā bhaṅgo nāma aniccatāya paramā koṭi,",
  "atk-s0517a:1047_5": "tasmā bhaṅgānupassako yogāvacaro sabbaṃ rūpagataṃ aniccato anupassati,",
  "atk-s0517a:1047_6": "no niccato.",
  "atk-s0517a:1047_7": "Tato aniccassa dukkhattā,",
  "atk-s0517a:1047_8": "dukkhassa ca anattattā,",
  "atk-s0517a:1047_9": "tadeva dukkhato anupassati,",
  "atk-s0517a:1047_10": "no sukhato.",
  "atk-s0517a:1047_11": "Anattato anupassati,",
  "atk-s0517a:1047_12": "no attato.",
  "atk-s0517a:1047_13": "Yasmā pana yaṃ aniccaṃ dukkhamanattā,",
  "atk-s0517a:1047_14": "na taṃ abhinanditabbaṃ.",
  "atk-s0517a:1047_15": "Yañca na abhinanditabbaṃ,",
  "atk-s0517a:1047_16": "na tattha rajjitabbaṃ.",
  "atk-s0517a:1047_17": "Tasmā esa tasmiṃ bhaṅgānupassanānusārena “aniccaṃ dukkhamanattā”ti diṭṭhe rūpagate nibbindati,",
  "atk-s0517a:1047_18": "no nandati.",
  "atk-s0517a:1047_19": "Virajjati,",
  "atk-s0517a:1047_20": "no rajjati.",
  "atk-s0517a:1047_21": "So evaṃ virajjanto lokikeneva tāva ñāṇena rāgaṃ nirodheti,",
  "atk-s0517a:1047_22": "no samudeti,",
  "atk-s0517a:1047_23": "samudayaṃ na karotīti attho.",
  "atk-s0517a:1047_24": "Atha vā so evaṃ viratto yathā diṭṭhaṃ rūpagataṃ,",
  "atk-s0517a:1047_25": "tathā adiṭṭhampi anvayañāṇavasena nirodheti,",
  "atk-s0517a:1047_26": "no samudeti.",
  "atk-s0517a:1047_27": "Nirodhatova manasi karoti,",
  "atk-s0517a:1047_28": "nirodhamevassa passati,",
  "atk-s0517a:1047_29": "no samudayanti attho.",
  "atk-s0517a:1047_30": "So evaṃ paṭipanno paṭinissajjati,",
  "atk-s0517a:1047_31": "no ādiyati.",
  "atk-s0517a:1047_32": "Kiṃ vuttaṃ hoti?",
  "atk-s0517a:1047_33": "Ayampi hi aniccādianupassanā tadaṅgavasena saddhiṃ khandhābhisaṅkhārehi kilesānaṃ pariccajanato,",
  "atk-s0517a:1047_34": "saṅkhatadosadassanena ca tabbiparīte nibbāne tanninnatāya pakkhandanato pariccāgapaṭinissaggo ceva pakkhandanapaṭinissaggo cāti vuccati.",
  "atk-s0517a:1047_35": "Tasmā tāya samannāgato bhikkhu yathāvuttena nayena kilese ca pariccajati,",
  "atk-s0517a:1047_36": "nibbāne ca pakkhandati.",
  "atk-s0517a:1047_37": "Nāpi nibbattanavasena kilese ādiyati,",
  "atk-s0517a:1047_38": "na adosadassitāvasena saṅkhatārammaṇaṃ.",
  "atk-s0517a:1047_39": "Tena vuccati paṭinissajjati,",
  "atk-s0517a:1047_40": "no ādiyatīti.",
  "atk-s0517a:1048_0": "52.",
  "atk-s0517a:1048_1": "Idānissa tehi ñāṇehi yesaṃ dhammānaṃ pahānaṃ hoti,",
  "atk-s0517a:1048_2": "taṃ dassetuṃ aniccato anupassanto niccasaññaṃ pajahatītiādi vuttaṃ.",
  "atk-s0517a:1048_3": "Tattha nandinti sappītikaṃ taṇhaṃ.",
  "atk-s0517a:1048_4": "Rāganti sesaṃ taṇhaṃ.",
  "atk-s0517a:1048_5": "Samudayanti rāgassa uppattiṃ.",
  "atk-s0517a:1048_6": "Atha vā rūpagatassa udayaṃ.",
  "atk-s0517a:1048_7": "Ādānanti nibbattanavasena kilesānaṃ ādānaṃ.",
  "atk-s0517a:1048_8": "Vedanārammaṇatātiādīni idha ca heṭṭhā ca vuttanayeneva veditabbāni.",
  "atk-s0517a:1049_0": "Gāthāsu pana vatthusaṅkamanāti rūpādīsu ekekassa bhaṅgaṃ disvā puna yena cittena bhaṅgo diṭṭho,",
  "atk-s0517a:1049_1": "tassāpi bhaṅgadassanavasena purimavatthuto aññavatthusaṅkamanā.",
  "atk-s0517a:1049_2": "Paññāya ca vivaṭṭanāti udayaṃ pahāya vaye santiṭṭhanā.",
  "atk-s0517a:1049_3": "Āvajjanā balañcevāti rūpādīsu ekekassa bhaṅgaṃ disvā puna bhaṅgārammaṇassa cittassa bhaṅgadassanatthaṃ anantarameva āvajjanasamatthatā.",
  "atk-s0517a:1049_4": "Paṭisaṅkhā vipassanāti esā ārammaṇapaṭisaṅkhā bhaṅgānupassanā nāma.",
  "atk-s0517a:1049_5": "Ārammaṇaanvayena ubho ekavavatthanāti paccakkhato diṭṭhassa ārammaṇassa anvayena anugamanena yathā idaṃ,",
  "atk-s0517a:1049_6": "tathā atītepi saṅkhāragataṃ bhijji,",
  "atk-s0517a:1049_7": "anāgatepi bhijjissatīti evaṃ ubhinnaṃ ekasabhāveneva vavatthāpananti attho.",
  "atk-s0517a:1049_8": "Vuttampi cetaṃ porāṇehi –",
  "atk-s0517a:1050_0": "“Saṃvijjamānamhi visuddhadassano, tadanvayaṃ neti atītanāgate;",
  "atk-s0517a:1051_0": "Sabbepi saṅkhāragatā palokino, ussāvabindū sūriyeva uggate”ti.",
  "atk-s0517a:1052_0": "Nirodhe adhimuttatāti evaṃ ubhinnaṃ bhaṅgavasena ekavavatthānaṃ katvā tasmiṃyeva bhaṅgasaṅkhāte nirodhe",
  "atk-s0517a:1052_1": "adhimuttatā taggarutā tanninnatā tappoṇatā tappabbhāratāti attho.",
  "atk-s0517a:1052_2": "Vayalakkhaṇavipassanāti esā vayalakkhaṇavipassanā nāmāti vuttaṃ hoti.",
  "atk-s0517a:1052_3": "Ārammaṇañca paṭisaṅkhāti purimañca rūpādiārammaṇaṃ jānitvā.",
  "atk-s0517a:1052_4": "Bhaṅgañca anupassatīti tassārammaṇassa bhaṅgaṃ disvā tadārammaṇassa cittassa ca bhaṅgaṃ anupassati.",
  "atk-s0517a:1052_5": "Suññato ca upaṭṭhānanti tassevaṃ bhaṅgamanupassato “saṅkhārāva bhijjanti,",
  "atk-s0517a:1052_6": "tesaṃ bhedo maraṇaṃ,",
  "atk-s0517a:1052_7": "na añño koci atthī”ti suññato upaṭṭhānaṃ ijjhati.",
  "atk-s0517a:1052_8": "Tenāhu porāṇā –",
  "atk-s0517a:1053_0": "“Khandhā nirujjhanti na catthi añño, khandhāna bhedo maraṇanti vuccati;",
  "atk-s0517a:1054_0": "Tesaṃ khayaṃ passati appamatto, maṇiṃva vijjhaṃ vajirena yoniso”ti.",
  "atk-s0517a:1055_0": "Adhipaññā vipassanāti yā ca ārammaṇapaṭisaṅkhā,",
  "atk-s0517a:1055_1": "yā ca bhaṅgānupassanā,",
  "atk-s0517a:1055_2": "yañca suññato upaṭṭhānaṃ,",
  "atk-s0517a:1055_3": "ayaṃ adhipaññā vipassanā nāmāti vuttaṃ hoti.",
  "atk-s0517a:1055_4": "Kusalo tīsu anupassanāsūti aniccānupassanādīsu tīsu cheko bhikkhu.",
  "atk-s0517a:1055_5": "Catasso ca vipassanāsūti nibbidādīsu ca catūsu vipassanāsu.",
  "atk-s0517a:1055_6": "Tayo upaṭṭhāne kusalatāti khayato vayato suññatoti imasmiñca tividhe upaṭṭhāne kusalatāya.",
  "atk-s0517a:1055_7": "Nānādiṭṭhīsu na kampatīti sassatadiṭṭhiādīsu nānappakārāsu diṭṭhīsu na vedhati.",
  "atk-s0517a:1055_8": "So evaṃ avedhamāno “aniruddhameva nirujjhati,",
  "atk-s0517a:1055_9": "abhinnameva bhijjatī”ti pavattamanasikāro dubbalabhājanassa viya bhijjamānassa,",
  "atk-s0517a:1055_10": "sukhumarajasseva vippakiriyamānassa,",
  "atk-s0517a:1055_11": "tilānaṃ viya bhajjiyamānānaṃ sabbasaṅkhārānaṃ uppādaṭṭhitipavattanimittaṃ vissajjetvā bhedameva passati.",
  "atk-s0517a:1055_12": "So yathā nāma cakkhumā puriso pokkharaṇītīre vā nadītīre vā ṭhito thūlaphusitake deve vassante udakapiṭṭhe",
  "atk-s0517a:1055_13": "mahantamahantāni udakapubbuḷāni uppajjitvā uppajjitvā sīghaṃ sīghaṃ bhijjamānāni passeyya,",
  "atk-s0517a:1055_14": "evameva sabbe saṅkhārā bhijjanti bhijjantīti passati.",
  "atk-s0517a:1055_15": "Evarūpañhi yogāvacaraṃ sandhāya vuttaṃ bhagavatā –",
  "atk-s0517a:1056_0": "“Yathā pubbuḷakaṃ passe, yathā passe marīcikaṃ;",
  "atk-s0517a:1057_0": "Evaṃ lokaṃ avekkhantaṃ, maccurājā na passatī”ti. ;",
  "atk-s0517a:1058_0": "Tassevaṃ “sabbe saṅkhārā bhijjanti bhijjantī”ti abhiṇhaṃ passato aṭṭhānisaṃsaparivāraṃ bhaṅgānupassanāñāṇaṃ balappattaṃ hoti.",
  "atk-s0517a:1058_1": "Tatrime aṭṭhānisaṃsā –",
  "atk-s0517a:1058_2": "bhavadiṭṭhippahānaṃ,",
  "atk-s0517a:1058_3": "jīvitanikantipariccāgo,",
  "atk-s0517a:1058_4": "sadāyuttapayuttatā,",
  "atk-s0517a:1058_5": "visuddhājīvitā,",
  "atk-s0517a:1058_6": "ussukkappahānaṃ,",
  "atk-s0517a:1058_7": "vigatabhayatā,",
  "atk-s0517a:1058_8": "khantisoraccapaṭilābho,",
  "atk-s0517a:1058_9": "aratiratisahanatāti.",
  "atk-s0517a:1058_10": "Tenāhu porāṇā –",
  "atk-s0517a:1059_0": "“Imāni aṭṭhagguṇamuttamāni, disvā tahiṃ sammasatī punappunaṃ;",
  "atk-s0517a:1060_0": "Ādittacelassirasūpamo muni, bhaṅgānupassī amatassa pattiyā”ti.",
  "atk-s0517a:1061_0": "Bhaṅgānupassanāñāṇaniddesavaṇṇanā niṭṭhitā.",
  "atk-s0517a:1062_0": "8. Ādīnavañāṇaniddesavaṇṇanā",
  "atk-s0517a:1063_0": "53.",
  "atk-s0517a:1063_1": "Ādīnavañāṇaniddese uppādoti purimakammapaccayā idha uppatti.",
  "atk-s0517a:1063_2": "Pavattanti tathāuppannassa pavatti.",
  "atk-s0517a:1063_3": "Nimittanti sabbampi saṅkhāranimittaṃ.",
  "atk-s0517a:1063_4": "Āyūhanāti āyatiṃ paṭisandhihetubhūtaṃ kammaṃ.",
  "atk-s0517a:1063_5": "Paṭisandhīti āyatiṃ uppatti.",
  "atk-s0517a:1063_6": "Gatīti yāya gatiyā sā paṭisandhi hoti.",
  "atk-s0517a:1063_7": "Nibbattīti khandhānaṃ nibbattanaṃ.",
  "atk-s0517a:1063_8": "Upapattīti “samāpannassa vā upapannassa vā”ti evaṃ vuttā vipākappavatti.",
  "atk-s0517a:1063_9": "Jātīti jarādīnaṃ paccayabhūtā bhavapaccayā jāti.",
  "atk-s0517a:1063_10": "Nippariyāyato tattha tattha nibbattamānānaṃ sattānaṃ ye ye khandhā pātubhavanti,",
  "atk-s0517a:1063_11": "tesaṃ paṭhamapātubhāvo jāti.",
  "atk-s0517a:1063_12": "Jarāti khaṇḍiccādisammato santatiyaṃ ekabhavapariyāpannakhandhasantānassa purāṇabhāvo.",
  "atk-s0517a:1063_13": "Sokoti ñātibyasanādīhi phuṭṭhassa cittasantāpo.",
  "atk-s0517a:1063_14": "Paridevoti ñātibyasanādīhi phuṭṭhassa vacīpalāpo.",
  "atk-s0517a:1063_15": "Upāyāsoti bhuso āyāso,",
  "atk-s0517a:1063_16": "ñātibyasanādīhi phuṭṭhassa adhimattacetodukkhappabhāvito dosoyeva.",
  "atk-s0517a:1063_17": "Ettha ca uppādādayo pañceva ādīnavañāṇassa vatthuvasena vuttā,",
  "atk-s0517a:1063_18": "sesā tesaṃ vevacanavasena.",
  "atk-s0517a:1063_19": "“Nibbatti jātī”ti idañhi dvayaṃ uppādassa ceva paṭisandhiyā ca vevacanaṃ,",
  "atk-s0517a:1063_20": "“gati upapattī”ti idaṃ dvayaṃ pavattassa,",
  "atk-s0517a:1063_21": "jarādayo nimittassāti. Tenāha –",
  "atk-s0517a:1064_0": "“Uppādañca pavattañca, nimittaṃ dukkhanti passati;",
  "atk-s0517a:1065_0": "Āyūhanaṃ paṭisandhiṃ, ñāṇaṃ ādīnave ida”nti. ca",
  "atk-s0517a:1066_0": "“Idaṃ ādīnave ñāṇaṃ, pañcaṭhānesu jāyatī”ti. ca",
  "atk-s0517a:1067_0": "Sabbapadesu ca bhayanti iccetassa vacanassa bhayaṃ itīti padacchedo.",
  "atk-s0517a:1067_1": "Bhayanti pīḷāyogato sappaṭibhayatāya bhayaṃ.",
  "atk-s0517a:1067_2": "Itīti bhayatupaṭṭhānassa kāraṇaniddeso.",
  "atk-s0517a:1068_0": "Anuppādo khemanti santipade ñāṇantiādi pana ādīnavañāṇassa paṭipakkhañāṇadassanatthaṃ vuttaṃ.",
  "atk-s0517a:1068_1": "Bhayatupaṭṭhānena vā ādīnavaṃ disvā ubbiggahadayānaṃ abhayampi atthi khemaṃ nirādīnavanti assāsajananatthampi etaṃ vuttaṃ.",
  "atk-s0517a:1068_2": "Yasmā vā yassa uppādādayo bhayato sūpaṭṭhitā honti,",
  "atk-s0517a:1068_3": "tassa tappaṭipakkhaninnaṃ cittaṃ hoti,",
  "atk-s0517a:1068_4": "tasmā bhayatupaṭṭhānavasena siddhassa ādīnavañāṇassa ānisaṃsadassanatthampetaṃ vuttanti veditabbaṃ.",
  "atk-s0517a:1068_5": "Anuppādo appavattantiādi nibbānameva.",
  "atk-s0517a:1068_6": "Santipadeti santikoṭṭhāse,",
  "atk-s0517a:1068_7": "nibbāneti attho.",
  "atk-s0517a:1068_8": "Anussavavasenāpi hi santipadanti nāmamattaṃ gahetvā uppannaṃ ñāṇampi “santipade ñāṇa”nti vuttaṃ.",
  "atk-s0517a:1069_0": "Uppādo bhayaṃ,",
  "atk-s0517a:1069_1": "anuppādo khemantiādi vipakkhapaṭipakkhavasena ubhayaṃ samāsetvā uppajjamānaṃ ñāṇaṃ gahetvā vuttaṃ.",
  "atk-s0517a:1069_2": "Ettha ca yaṃ bhayaṃ,",
  "atk-s0517a:1069_3": "taṃ yasmā niyamato dukkhaṃ.",
  "atk-s0517a:1069_4": "Yañca dukkhaṃ,",
  "atk-s0517a:1069_5": "taṃ vaṭṭāmisalokāmisakilesāmisehi avippamuttattā sāmisameva.",
  "atk-s0517a:1069_6": "Yañca sāmisaṃ,",
  "atk-s0517a:1069_7": "taṃ saṅkhāramattameva.",
  "atk-s0517a:1069_8": "Tasmā uppādo dukkhanti bhayatupaṭṭhāne paññā ādīnave ñāṇantiādi vuttaṃ.",
  "atk-s0517a:1069_9": "Evaṃ santepi bhayākārena dukkhākārena sāmisākārena saṅkhārākārenāti evaṃ ākāranānattato pavattivasenettha nānattaṃ veditabbaṃ.",
  "atk-s0517a:1069_10": "Uppādo bhayaṃ, dukkhaṃ, sāmisaṃ,",
  "atk-s0517a:1069_11": "saṅkhārā cāti uppādādiliṅgamanapekkhitvā “netaṃ kho saraṇaṃ khemaṃ,",
  "atk-s0517a:1069_12": "netaṃ saraṇamuttama”ntiādīsu viya attano liṅgāpekkhameva vuttaṃ.",
  "atk-s0517a:1069_13": "Saṅkhārāti ca ekattamanapekkhitvā “appaccayā dhammā,",
  "atk-s0517a:1069_14": "asaṅkhatā dhammā”tiādīsu viya bahuvacanaṃ kataṃ,",
  "atk-s0517a:1069_15": "uppādādīnaṃ vā saṅkhārekadesattā “uttare pañcālā,",
  "atk-s0517a:1069_16": "dakkhiṇe pañcālā”tiādīsu viya bahunnaṃ ekadesepi bahuvacanaṃ katanti veditabbaṃ.",
  "atk-s0517a:1069_17": "Khemaṃ sukhaṃ nirāmisaṃ nibbānanti nibbānameva vuttākārānaṃ paṭipakkhavasena catudhā vuttaṃ.",
  "atk-s0517a:1069_18": "Dasa ñāṇe pajānātīti ādīnave ñāṇaṃ pajānanto uppādādivatthukāni pañca,",
  "atk-s0517a:1069_19": "anuppādādivatthukāni pañcāti dasa ñāṇe pajānāti paṭivijjhati sacchikaroti.",
  "atk-s0517a:1069_20": "Dvinnaṃ ñāṇānaṃ kusalatāti ādīnavañāṇassa ceva santipadañāṇassa cāti imesaṃ dvinnaṃ ñāṇānaṃ kusalatāya.",
  "atk-s0517a:1069_21": "Nānādiṭṭhīsu na kampatīti paramadiṭṭhadhammanibbānādivasena pavattāsu diṭṭhīsu na vedhatīti.",
  "atk-s0517a:1070_0": "Ādīnavañāṇaniddesavaṇṇanā niṭṭhitā.",
  "atk-s0517a:1071_0": "9. Saṅkhārupekkhāñāṇaniddesavaṇṇanā",
  "atk-s0517a:1072_0": "54.",
  "atk-s0517a:1072_1": "Saṅkhārupekkhāñāṇaniddese uppādādīni vuttatthāneva.",
  "atk-s0517a:1072_2": "Dukkhanti bhayanti sāmisanti saṅkhārāti uppādādimuñcanañāṇassa kāraṇavacanāni.",
  "atk-s0517a:1072_3": "Evañca lakkhaṇato saṅkhārupekkhaṃ dassetvā idāni atthato dassetuṃ uppādo saṅkhārā,",
  "atk-s0517a:1072_4": "te saṅkhāre ajjhupekkhatīti saṅkhārupekkhātiādimāha.",
  "atk-s0517a:1072_5": "Tattha saṅkhāre ajjhupekkhatīti tassa āraddhavipassakassa vipassanāñāṇena lakkhaṇattayassa diṭṭhattā",
  "atk-s0517a:1072_6": "lakkhaṇavicinane pahīnabyāpārassa āditte viya tayo bhave passato saṅkhāraggahaṇe majjhattassa taṃ vipassanāñāṇaṃ",
  "atk-s0517a:1072_7": "te saṅkhāre visesena ca ikkhati,",
  "atk-s0517a:1072_8": "gahaṇena vajjitañca hutvā ikkhati oloketīti saṅkhārupekkhā nāmāti attho.",
  "atk-s0517a:1072_9": "Yathā loke visesena jayanto adhijayatīti,",
  "atk-s0517a:1072_10": "annena vajjito vasanto upavasatīti vuccati.",
  "atk-s0517a:1072_11": "Puna saṅkhāre aniccādito vipassitvā gahaṇe majjhattabhāvasaṇṭhitaṃ saṅkhārupekkhampi aniccādito vipassitvā",
  "atk-s0517a:1072_12": "tassāpi saṅkhārupekkhāya gahaṇe majjhattākārasaṇṭhitāya saṅkhārupekkhāya sabbhāvato ye ca saṅkhārā yā",
  "atk-s0517a:1072_13": "ca upekkhātiādi vuttaṃ.",
  "atk-s0517a:1073_0": "55.",
  "atk-s0517a:1073_1": "Idāni saṅkhārupekkhāya cittābhinīhārabhedaṃ dassetuṃ katihākārehītiādimāha.",
  "atk-s0517a:1073_2": "Tattha saṅkhārupekkhāyāti bhummavacanaṃ.",
  "atk-s0517a:1073_3": "Cittassa abhinīhāroti saṅkhārupekkhālābhino tato aññassa cittassa saṅkhārupekkhābhimukhaṃ katvā bhusaṃ haraṇaṃ.",
  "atk-s0517a:1073_4": "Abhimukhattho hi ettha abhisaddo,",
  "atk-s0517a:1073_5": "bhusattho nīsaddo.",
  "atk-s0517a:1073_6": "Katihākārehīti pucchitaṃ pucchaṃ aṭṭhahākārehīti vissajjetvā dutiyapucchāvissajjaneneva te aṭṭhākāre",
  "atk-s0517a:1073_7": "dassetukāmo te adassetvāva puthujjanassa katihākārehītiādi pucchaṃ akāsi.",
  "atk-s0517a:1073_8": "Puthujjanassāti ettha pana –",
  "atk-s0517a:1074_0": "Duve puthujjanā vuttā, buddhenādiccabandhunā;",
  "atk-s0517a:1075_0": "Andho puthujjano eko, kalyāṇeko puthujjanoti.",
  "atk-s0517a:1076_0": "Tattha yassa khandhadhātuāyatanādīsu uggahaparipucchāsavanadhāraṇapaccavekkhaṇādīni natthi,",
  "atk-s0517a:1076_1": "ayaṃ andhaputhujjano.",
  "atk-s0517a:1076_2": "Yassa tāni atthi,",
  "atk-s0517a:1076_3": "so kalyāṇaputhujjano.",
  "atk-s0517a:1076_4": "Duvidhopi panesa –",
  "atk-s0517a:1077_0": "Puthūnaṃ jananādīhi, kāraṇehi puthujjano;",
  "atk-s0517a:1078_0": "Puthujjanantogadhattā, puthuvāyaṃ jano iti.",
  "atk-s0517a:1079_0": "So hi puthūnaṃ nānappakārānaṃ kilesādīnaṃ jananādīhi kāraṇehi puthujjano. Yathāha –",
  "atk-s0517a:1079_1": "“puthu kilese janentīti puthujjanā,",
  "atk-s0517a:1079_2": "puthu avihatasakkāyadiṭṭhikāti puthujjanā,",
  "atk-s0517a:1079_3": "puthu satthārānaṃ mukhullokikāti puthujjanā,",
  "atk-s0517a:1079_4": "puthu sabbagatīhi avuṭṭhitāti puthujjanā,",
  "atk-s0517a:1079_5": "puthu nānābhisaṅkhāre abhisaṅkharontīti puthujjanā,",
  "atk-s0517a:1079_6": "puthu nānāoghehi vuyhantīti puthujjanā,",
  "atk-s0517a:1079_7": "puthu nānāsantāpehi santappentīti puthujjanā,",
  "atk-s0517a:1079_8": "puthu nānāpariḷāhehi pariḍayhantīti puthujjanā,",
  "atk-s0517a:1079_9": "puthu pañcasu kāmaguṇesu rattā giddhā gadhitā mucchitā ajjhosannā laggā laggitā palibuddhāti puthujjanā,",
  "atk-s0517a:1079_10": "puthu pañcahi nīvaraṇehi āvutā nivutā ovutā pihitā paṭicchannā paṭikujjitāti puthujjanā”ti.",
  "atk-s0517a:1079_11": "Puthūnaṃ vā gaṇanapathātītānaṃ ariyadhammaparammukhānaṃ nīcadhammasamācārānaṃ janānaṃ antogadhattāpi puthujjanā,",
  "atk-s0517a:1079_12": "puthu vā ayaṃ visuṃyeva saṅkhaṃ gato,",
  "atk-s0517a:1079_13": "visaṃsaṭṭho sīlasutādiguṇayuttehi ariyehi janotipi puthujjano.",
  "atk-s0517a:1079_14": "Tesu kalyāṇaputhujjano idhādhippeto itarassa bhāvanāya eva abhāvā.",
  "atk-s0517a:1080_0": "Sekkhassāti ettha satta sekkhā sotāpattimaggaphalasakadāgāmimaggaphalaanāgāmimaggaphalaarahattamaggaṭṭhā.",
  "atk-s0517a:1080_1": "Te hi tisso sikkhā sikkhantīti sekkhā.",
  "atk-s0517a:1080_2": "Tesu sotāpattisakadāgāmianāgāmiphalaṭṭhā tayo idhādhippetā maggaṭṭhānaṃ saṅkhārupekkhāya cittābhinīhārābhāvā.",
  "atk-s0517a:1081_0": "Vītarāgassāti ettha samucchedavigamena vigato rāgo assāti vītarāgo.",
  "atk-s0517a:1081_1": "Arahato etaṃ adhivacanaṃ.",
  "atk-s0517a:1081_2": "Tīsupi padesu jātiggahaṇena ekavacanaṃ kataṃ.",
  "atk-s0517a:1082_0": "Saṅkhārupekkhaṃ abhinandatīti tasmiṃ upekkhāvihāre phāsuvihārasaññaṃ paṭilabhitvā phāsuvihāranikantiyā saṅkhārupekkhābhimukho hutvā nandati,",
  "atk-s0517a:1082_1": "sappītikaṃ taṇhaṃ uppādetīti attho.",
  "atk-s0517a:1082_2": "Vipassatīti sotāpattimaggapaṭilābhatthaṃ aniccādivasena vividhā passati,",
  "atk-s0517a:1082_3": "sekkho uparimaggatthaṃ,",
  "atk-s0517a:1082_4": "vītarāgo diṭṭhadhammasukhavihāratthaṃ vipassati.",
  "atk-s0517a:1082_5": "Paṭisaṅkhāyāti aniccādivaseneva upaparikkhitvā.",
  "atk-s0517a:1082_6": "Yasmā pana sotāpannādayo ariyā sakaṃ sakaṃ phalasamāpattiṃ samāpajjamānā udayabbayañāṇādīhi navahi vipassanāñāṇehi",
  "atk-s0517a:1082_7": "avipassitvā samāpajjituṃ na sakkonti,",
  "atk-s0517a:1082_8": "tasmā paṭisaṅkhāya vā phalasamāpattiṃ samāpajjatīti vuttaṃ.",
  "atk-s0517a:1083_0": "Phalasamāpattiyā pavattidassanatthaṃ pana tesaṃ idaṃ pañhakammaṃ –",
  "atk-s0517a:1083_1": "kā phalasamāpatti?",
  "atk-s0517a:1083_2": "Ke taṃ samāpajjanti?",
  "atk-s0517a:1083_3": "Ke na samāpajjanti?",
  "atk-s0517a:1083_4": "Kasmā samāpajjanti?",
  "atk-s0517a:1083_5": "Kathañcassā samāpajjanaṃ hoti?",
  "atk-s0517a:1083_6": "Kathaṃ ṭhānaṃ?",
  "atk-s0517a:1083_7": "Kathaṃ vuṭṭhānaṃ?",
  "atk-s0517a:1083_8": "Kiṃ phalassa anantaraṃ?",
  "atk-s0517a:1083_9": "Kassa ca phalaṃ anantaranti?",
  "atk-s0517a:1084_0": "Tattha kā phalasamāpattīti? Yā ariyaphalassa nirodhe appanā.",
  "atk-s0517a:1085_0": "Ke taṃ samāpajjanti?",
  "atk-s0517a:1085_1": "Ke na samāpajjantīti?",
  "atk-s0517a:1085_2": "Sabbepi puthujjanā na samāpajjanti. Kasmā?",
  "atk-s0517a:1085_3": "Anadhigatattā.",
  "atk-s0517a:1085_4": "Ariyā pana sabbepi samāpajjanti. Kasmā?",
  "atk-s0517a:1085_5": "Adhigatattā.",
  "atk-s0517a:1085_6": "Uparimā pana heṭṭhimaṃ na samāpajjanti puggalantarabhāvūpagamanena paṭippassaddhattā,",
  "atk-s0517a:1085_7": "heṭṭhimā ca uparimaṃ anadhigatattā.",
  "atk-s0517a:1085_8": "Attano attanoyeva pana phalaṃ sabbepi samāpajjantīti idamettha sanniṭṭhānaṃ.",
  "atk-s0517a:1086_0": "Keci pana “sotāpannasakadāgāminopi na samāpajjanti,",
  "atk-s0517a:1086_1": "uparimā dveyeva samāpajjantī”ti vadanti.",
  "atk-s0517a:1086_2": "Idañca nesaṃ kāraṇaṃ –",
  "atk-s0517a:1086_3": "ete hi samādhismiṃ paripūrakārinoti.",
  "atk-s0517a:1086_4": "Taṃ puthujjanassāpi attanā paṭiladdhaṃ lokiyasamādhiṃ samāpajjanato akāraṇameva.",
  "atk-s0517a:1086_5": "Kiñcettha kāraṇākāraṇacintāya.",
  "atk-s0517a:1086_6": "Nanu idheva pāḷiyaṃ “katame dasa saṅkhārupekkhā vipassanāvasena uppajjanti,",
  "atk-s0517a:1086_7": "katame dasa gotrabhudhammā vipassanāvasena uppajjantī”ti imesaṃ pañhānaṃ vissajjane “sotāpattiphalasamāpattatthāya",
  "atk-s0517a:1086_8": "sakadāgāmiphalasamāpattatthāyā”ti visuṃ visuṃ vuttā.",
  "atk-s0517a:1086_9": "Tasmā sabbepi ariyā attano attano phalaṃ samāpajjantīti niṭṭhamettha gantabbaṃ.",
  "atk-s0517a:1087_0": "Kasmā samāpajjantīti?",
  "atk-s0517a:1087_1": "Diṭṭhadhammasukhavihāratthaṃ.",
  "atk-s0517a:1087_2": "Yathā hi rājāno rajjasukhaṃ,",
  "atk-s0517a:1087_3": "devatā dibbasukhamanubhavanti,",
  "atk-s0517a:1087_4": "evaṃ ariyā “lokuttarasukhaṃ anubhavissāmā”ti addhānaparicchedaṃ katvā icchiticchitakkhaṇe phalasamāpattiṃ samāpajjanti.",
  "atk-s0517a:1088_0": "Kathañcassā samāpajjanaṃ hoti,",
  "atk-s0517a:1088_1": "kathaṃ ṭhānaṃ,",
  "atk-s0517a:1088_2": "kathaṃ vuṭṭhānanti?",
  "atk-s0517a:1088_3": "Dvīhi tāva ākārehi assā samāpajjanaṃ hoti nibbānato aññassa ārammaṇassa amanasikārā,",
  "atk-s0517a:1088_4": "nibbānassa ca manasikārā. Yathāha – “dve kho, āvuso,",
  "atk-s0517a:1088_5": "paccayā animittāya cetovimuttiyā samāpattiyā sabbanimittānañca amanasikāro,",
  "atk-s0517a:1088_6": "animittāya ca dhātuyā manasikāro”ti.",
  "atk-s0517a:1088_7": "Ayaṃ panettha samāpajjanakkamo –",
  "atk-s0517a:1088_8": "phalasamāpattatthikena hi ariyasāvakena rahogatena paṭisallīnena udayabbayādivasena saṅkhārā vipassitabbā.",
  "atk-s0517a:1088_9": "Tassa pavattānupubbavipassanassa saṅkhārārammaṇagotrabhuñāṇānantaraṃ phalasamāpattivasena nirodhe cittaṃ appeti.",
  "atk-s0517a:1088_10": "Phalasamāpattininnatāya cettha sekkhassāpi phalameva uppajjati, na maggo.",
  "atk-s0517a:1088_11": "Ye pana vadanti “sotāpanno ‘phalasamāpattiṃ samāpajjissāmī’ti vipassanaṃ paṭṭhapetvā sakadāgāmī hoti,",
  "atk-s0517a:1088_12": "sakadāgāmī ca anāgāmī”ti.",
  "atk-s0517a:1088_13": "Te vattabbā “evaṃ sati anāgāmī arahā bhavissati,",
  "atk-s0517a:1088_14": "arahā paccekabuddho,",
  "atk-s0517a:1088_15": "paccekabuddho ca buddho”ti.",
  "atk-s0517a:1089_0": "Tasmā na kiñci etaṃ,",
  "atk-s0517a:1089_1": "pāḷivaseneva ca paṭikkhittantipi na gahetabbaṃ.",
  "atk-s0517a:1089_2": "Idameva pana gahetabbaṃ.",
  "atk-s0517a:1089_3": "Sekkhassāpi phalameva uppajjati, na maggo.",
  "atk-s0517a:1089_4": "Phalañcassa sace anena paṭhamajjhāniko maggo adhigato hoti,",
  "atk-s0517a:1089_5": "paṭhamajjhānikameva uppajjati,",
  "atk-s0517a:1089_6": "sace dutiyādīsu aññatarajjhāniko,",
  "atk-s0517a:1089_7": "dutiyādīsu aññatarajjhānikamevāti evaṃ tāvassā samāpajjanaṃ hoti.",
  "atk-s0517a:1090_0": "“Tayo kho, āvuso,",
  "atk-s0517a:1090_1": "paccayā animittāya cetovimuttiyā ṭhitiyā sabbanimittānañca amanasikāro,",
  "atk-s0517a:1090_2": "animittāya ca dhātuyā manasikāro,",
  "atk-s0517a:1090_3": "pubbe ca abhisaṅkhāro”ti vacanato panassā tīhākārehi ṭhānaṃ hoti.",
  "atk-s0517a:1090_4": "Tattha pubbe ca abhisaṅkhāroti samāpattito pubbe kālaparicchedo.",
  "atk-s0517a:1090_5": "“Asukasmiṃ nāma kāle vuṭṭhahissāmī”ti paricchinnattā hissā yāva so kālo nāgacchati,",
  "atk-s0517a:1090_6": "tāva ṭhānaṃ hoti.",
  "atk-s0517a:1090_7": "Evamassa ṭhānaṃ hoti.",
  "atk-s0517a:1091_0": "“Dve kho, āvuso,",
  "atk-s0517a:1091_1": "paccayā animittāya cetovimuttiyā vuṭṭhānāya sabbanimittānañca manasikāro,",
  "atk-s0517a:1091_2": "animittāya ca dhātuyā amanasikāro”ti vacanato panassā dvīhākārehi vuṭṭhānaṃ hoti.",
  "atk-s0517a:1091_3": "Tattha sabbanimittānanti rūpanimittavedanāsaññāsaṅkhāraviññāṇanimittānaṃ.",
  "atk-s0517a:1091_4": "Kāmañca na sabbānevetāni ekato manasi karoti,",
  "atk-s0517a:1091_5": "sabbasaṅgāhikavasena panetaṃ vuttaṃ.",
  "atk-s0517a:1091_6": "Tasmā yaṃ bhavaṅgassa ārammaṇaṃ hoti,",
  "atk-s0517a:1091_7": "taṃ manasikaroto phalasamāpattito vuṭṭhānaṃ hotīti evamassā vuṭṭhānaṃ veditabbaṃ.",
  "atk-s0517a:1092_0": "Kiṃ phalassa anantaraṃ,",
  "atk-s0517a:1092_1": "kassa ca phalaṃ anantaranti?",
  "atk-s0517a:1092_2": "Phalassa tāva phalameva vā anantaraṃ hoti bhavaṅgaṃ vā.",
  "atk-s0517a:1092_3": "Phalaṃ pana atthi maggānantaraṃ,",
  "atk-s0517a:1092_4": "atthi phalānantaraṃ,",
  "atk-s0517a:1092_5": "atthi gotrabhuanantaraṃ,",
  "atk-s0517a:1092_6": "atthi nevasaññānāsaññāyatanānantaranti.",
  "atk-s0517a:1092_7": "Tattha maggavīthiyaṃ maggānantaraṃ,",
  "atk-s0517a:1092_8": "purimassa purimassa pacchimaṃ pacchimaṃ phalānantaraṃ,",
  "atk-s0517a:1092_9": "phalasamāpattīsu purimaṃ purimaṃ gotrabhuanantaraṃ.",
  "atk-s0517a:1092_10": "Gotrabhūti cettha anulomaṃ veditabbaṃ.",
  "atk-s0517a:1092_11": "Vuttañhetaṃ paṭṭhāne “arahato anulomaṃ phalasamāpattiyā anantarapaccayena paccayo.",
  "atk-s0517a:1092_12": "Sekkhānaṃ anulomaṃ phalasamāpattiyā anantarapaccayena paccayo”ti.",
  "atk-s0517a:1092_13": "Yena phalena nirodhā vuṭṭhānaṃ hoti,",
  "atk-s0517a:1092_14": "taṃ nevasaññānāsaññāyatanānantaranti.",
  "atk-s0517a:1092_15": "Tattha ṭhapetvā maggavīthiyaṃ uppannaphalaṃ avasesaṃ sabbaṃ phalasamāpattivasena pavattaṃ nāma.",
  "atk-s0517a:1092_16": "Evametaṃ maggavīthiyaṃ vā phalasamāpattiyaṃ vā uppajjanavasena –",
  "atk-s0517a:1093_0": "“Paṭippassaddhadarathaṃ, amatārammaṇaṃ subhaṃ;",
  "atk-s0517a:1094_0": "Vantalokāmisaṃ santaṃ, sāmaññaphalamuttama”nti.",
  "atk-s0517a:1095_0": "Ayamettha phalasamāpattikathā.",
  "atk-s0517a:1096_0": "Tadajjhupekkhitvāti taṃ saṅkhārupekkhaṃ aññena tādiseneva vipassanāñāṇena ajjhupekkhitvā.",
  "atk-s0517a:1096_1": "Suññatavihārena vātiādīsu phalasamāpattiṃ vinā vipassanāvihāreneva viharitukāmassa arahato attābhinivesaṃ",
  "atk-s0517a:1096_2": "bhayato disvā suññatādhimuttassa saṅkhārupekkhāya vayaṃ passantassa vipassanattayavihāro suññatavihāro nāma,",
  "atk-s0517a:1096_3": "saṅkhāranimittaṃ bhayato disvā animittādhimuttassa saṅkhārupekkhāya vayaṃ passantassa vipassanattayavihāro animittavihāro nāma,",
  "atk-s0517a:1096_4": "taṇhāpaṇidhiṃ bhayato disvā appaṇihitādhimuttassa saṅkhārupekkhāya vayaṃ passantassa vipassanattayavihāro appaṇihitavihāro nāma.",
  "atk-s0517a:1096_5": "Tathā hi parato vuttaṃ –",
  "atk-s0517a:1097_0": "“Abhinivesaṃ bhayato sampassamāno suññate adhimuttattā phussa phussa vayaṃ passati,",
  "atk-s0517a:1097_1": "suññato vihāro.",
  "atk-s0517a:1097_2": "Nimittaṃ bhayato sampassamāno animitte adhimuttattā phussa phussa vayaṃ passati,",
  "atk-s0517a:1097_3": "animitto vihāro.",
  "atk-s0517a:1097_4": "Paṇidhiṃ bhayato sampassamāno appaṇihite adhimuttattā phussa phussa vayaṃ passati,",
  "atk-s0517a:1097_5": "appaṇihito vihāro”ti.",
  "atk-s0517a:1098_0": "Chaḷaṅgupekkhāsabbhāvena ca paṭikūle appaṭikūlasaññādivihārasabbhāvena ca arahatoyeva sabbākārena cittaṃ vase vattati,",
  "atk-s0517a:1098_1": "tato ayaṃ vipassanāvihāro arahatoyeva ijjhatīti vuttaṃ hoti.",
  "atk-s0517a:1098_2": "Vītarāgo saṅkhārupekkhaṃ vipassati vāti ettha pana tidhā ca bhayaṃ,",
  "atk-s0517a:1098_3": "tidhā ca adhimuttiṃ anāpajjitvā kevalaṃ vipassanāti veditabbā.",
  "atk-s0517a:1098_4": "Evañhi sati pubbāparaviseso hoti.",
  "atk-s0517a:1099_0": "56.",
  "atk-s0517a:1099_1": "Idāni dvinnaṃ tiṇṇaṃ puggalānaṃ vasena saṅkhārupekkhāya ekattanānattabhedaṃ dassetukāmo kathaṃ puthujjanassa ca sekkhassa cātiādimāha.",
  "atk-s0517a:1099_2": "Tattha cittassa abhinīhāro ekattaṃ hotīti eko hoti,",
  "atk-s0517a:1099_3": "sakatthe bhāvavacananti veditabbaṃ.",
  "atk-s0517a:1099_4": "Yathā idappaccayā eva idappaccayatāti vuttaṃ,",
  "atk-s0517a:1099_5": "tathā ekova ekattaṃ.",
  "atk-s0517a:1099_6": "Abhinīhāroti sāmiatthe paccattavacanaṃ vā,",
  "atk-s0517a:1099_7": "abhinīhārassāti attho.",
  "atk-s0517a:1099_8": "“So deso sammajjitvā”tiādīsu viya vibhattivipallāso katoti veditabbo.",
  "atk-s0517a:1099_9": "Cittaṃ kilissatīti vipassanānikantisaṅkhātena lobhakilesena cittaṃ kilissati,",
  "atk-s0517a:1099_10": "tāpīyati bādhīyatīti attho.",
  "atk-s0517a:1099_11": "Bhāvanāya paripantho hotīti paṭiladdhāya vipassanābhāvanāya upaghāto hoti.",
  "atk-s0517a:1099_12": "Paṭivedhassa antarāyo hotīti vipassanābhāvanāya paṭilabhitabbassa saccappaṭivedhassa paṭilābhantarāyo hoti.",
  "atk-s0517a:1099_13": "Āyatiṃ paṭisandhiyā paccayo hotīti saṅkhārupekkhāsampayuttakammassa balavattā teneva sugatipaṭisandhiyā",
  "atk-s0517a:1099_14": "dīyamānāya atinandanasaṅkhāto lobhakileso anāgate kāmāvacarasugatipaṭisandhiyā paccayo hoti.",
  "atk-s0517a:1099_15": "Yasmā kilesasahāyaṃ kammaṃ vipākaṃ janeti,",
  "atk-s0517a:1099_16": "tasmā kammaṃ janakapaccayo hoti,",
  "atk-s0517a:1099_17": "kileso upatthambhakapaccayo.",
  "atk-s0517a:1099_18": "Sekkhassa pana uttaripaṭivedhassāti sakadāgāmimaggādivasena saccappaṭivedhassa.",
  "atk-s0517a:1099_19": "Āyatiṃ paṭisandhiyā paccayo hotīti sekkhesu sotāpannasakadāgāmīnaṃ anadhigatajjhānānaṃ saṅkhārupekkhākammena",
  "atk-s0517a:1099_20": "dīyamānāya kāmāvacarasugatipaṭisandhiyā abhinandanakileso paccayo hoti,",
  "atk-s0517a:1099_21": "jhānalābhīnaṃ pana anāgāmissa ca brahmalokeyeva paṭisandhānato paccayo na hoti,",
  "atk-s0517a:1099_22": "anulomagotrabhūhi ca dīyamānāya paṭisandhiyā ayameva kileso paccayo hotīti veditabbo.",
  "atk-s0517a:1100_0": "Aniccatoti hutvā abhāvaṭṭhena aniccantikatāya ādiantavantatāya ca aniccato.",
  "atk-s0517a:1100_1": "Dukkhatoti abhiṇhaṃ paṭipīḷanaṭṭhena uppādavayapaṭipīḷanatāya dukkhavatthutāya ca dukkhato.",
  "atk-s0517a:1100_2": "Anattatoti avasavattanaṭṭhena paccayāyattavuttitāya sāminivāsīkārakavedakābhāvena ca anattato.",
  "atk-s0517a:1100_3": "Anupassanaṭṭhenāti anu anu aniccādito passanaṭṭhena.",
  "atk-s0517a:1100_4": "Abhinīhāro nānattaṃ hotīti abhinīhāro nānā hotīti vā abhinīhārassa nānābhāvo hotīti vā veditabbaṃ.",
  "atk-s0517a:1101_0": "Kusalāti ārogyaṭṭhena anavajjaṭṭhena kosallasambhūtaṭṭhena ca.",
  "atk-s0517a:1101_1": "Abyākatāti kusalākusalabhāvena na byākatā.",
  "atk-s0517a:1101_2": "Kiñcikāle suviditāti vipassanākāle suṭṭhu viditā.",
  "atk-s0517a:1101_3": "Kiñcikāle na suviditāti abhinandanakāle na suṭṭhu viditā.",
  "atk-s0517a:1101_4": "Accantaṃ suviditāti abhinandanāya pahīnattā ekantena suviditā.",
  "atk-s0517a:1101_5": "Viditaṭṭhena ca aviditaṭṭhena cāti ettha puthujjanasekkhānaṃ suviditaṭṭhopi vītarāgassa accantasuviditaṭṭhopi viditaṭṭhova hoti,",
  "atk-s0517a:1101_6": "dvinnampi na suviditaṭṭho aviditaṭṭhova.",
  "atk-s0517a:1102_0": "Atittattāti vipassanāya karaṇīyassa apariyositattā appaṇītabhāvena.",
  "atk-s0517a:1102_1": "Tabbiparītena tittattā.",
  "atk-s0517a:1102_2": "Tiṇṇaṃ saññojanānaṃ pahānāyāti sakkāyadiṭṭhivicikicchāsīlabbataparāmāsānaṃ pahānatthaṃ.",
  "atk-s0517a:1102_3": "Pacchimabhavikāpi bodhisattā ettheva saṅgahaṃ gacchanti.",
  "atk-s0517a:1102_4": "Apacchimabhavikā pana vipassanaṃ saṅkhārupekkhaṃ pāpetvā ṭhapenti.",
  "atk-s0517a:1102_5": "Sotāpattimaggaṃ paṭilābhatthāyāti asamāsetvā paṭhanti,",
  "atk-s0517a:1102_6": "samāsetvā pāṭho sundarataro.",
  "atk-s0517a:1102_7": "Sekkho tiṇṇaṃ saññojanānaṃ pahīnattāti sotāpannasakadāgāmianāgāmīnaṃ sāmaññena vuttaṃ.",
  "atk-s0517a:1102_8": "Sakadāgāmianāgāmīnampi hi tāni pahīnāneva.",
  "atk-s0517a:1102_9": "Uttaripaṭilābhatthāyāti uparūparimaggapaṭilābhatthaṃ.",
  "atk-s0517a:1102_10": "Diṭṭhadhammasukhavihāratthāyāti diṭṭheva dhamme paccakkhe attabhāve yo sukho vihāro,",
  "atk-s0517a:1102_11": "tadatthāya.",
  "atk-s0517a:1102_12": "Vihārasamāpattaṭṭhenāti sekkhassa phalasamāpattaṭṭhena,",
  "atk-s0517a:1102_13": "vītarāgassa vipassanāvihāraphalasamāpattaṭṭhena.",
  "atk-s0517a:1103_0": "57.",
  "atk-s0517a:1103_1": "Idāni saṅkhārupekkhānaṃ gaṇanaparicchedaṃ dassetuṃ kati saṅkhārupekkhātiādimāha.",
  "atk-s0517a:1103_2": "Tattha samathavasenāti samādhivasena.",
  "atk-s0517a:1103_3": "Ayameva vā pāṭho.",
  "atk-s0517a:1103_4": "Nīvaraṇe paṭisaṅkhāti pañca nīvaraṇāni pahātabbabhāvena pariggahetvā.",
  "atk-s0517a:1103_5": "Santiṭṭhanāti nīvaraṇānaṃ pahānābhimukhībhūtattā tesaṃ pahānepi abyāpārabhāvūpagamanena majjhattatāya santiṭṭhanā.",
  "atk-s0517a:1103_6": "Saṅkhārupekkhāsūti nīvaraṇappahāne byāpārākaraṇena nīvaraṇasaṅkhātānaṃ saṅkhārānaṃ upekkhanāsu.",
  "atk-s0517a:1103_7": "Esa nayo vitakkavicārādīsu ca.",
  "atk-s0517a:1103_8": "Samathe saṅkhārupekkhā nāma appanāvīthiyā āsannapubbabhāge balappattabhāvanāmayañāṇaṃ.",
  "atk-s0517a:1103_9": "Sotāpattimaggaṃ paṭilābhatthāyātiādīsu catūsu maggavāresu suññatānimittaappaṇihitamaggānaṃ aññataraññataro maggo labbhati.",
  "atk-s0517a:1103_10": "Sotāpattiphalasamāpattatthāyātiādīsu catūsu phalavāresu pana appaṇihitā phalasamāpatti veditabbā. Kasmā?",
  "atk-s0517a:1103_11": "“Suññatavihārasamāpattatthāya animittavihārasamāpattatthāyā”ti itarāsaṃ dvinnaṃ phalasamāpattīnaṃ visuṃ vuttattā.",
  "atk-s0517a:1103_12": "Aniccānupassanāvuṭṭhānavasena hi animittamaggo,",
  "atk-s0517a:1103_13": "tatheva phalasamāpattikāle animittaphalasamāpatti,",
  "atk-s0517a:1103_14": "dukkhānupassanāvuṭṭhānavasena appaṇihitamaggaphalasamāpattiyo,",
  "atk-s0517a:1103_15": "anattānupassanāvuṭṭhānavasena suññatamaggaphalasamāpattiyo suttantanayeneva veditabbā.",
  "atk-s0517a:1104_0": "Ettha ca catūsu maggavāresu uppādantiādīni pañca mūlapadāni,",
  "atk-s0517a:1104_1": "gatintiādīni dasa vevacanapadānīti pannarasa padāni vuttāni.",
  "atk-s0517a:1104_2": "Chasu pana phalasamāpattivāresu pañca mūlapadāneva vuttāni.",
  "atk-s0517a:1104_3": "Taṃ kasmā iti ce?",
  "atk-s0517a:1104_4": "Saṅkhārupekkhāya tikkhabhāve sati kilesappahāne samatthassa maggassa sambhavato tassā tikkhabhāvadassanatthaṃ",
  "atk-s0517a:1104_5": "vevacanapadehi saha daḷhaṃ katvā mūlapadāni vuttāni.",
  "atk-s0517a:1104_6": "Phalassa nirussāhabhāvena santasabhāvattā maggāyattattā ca mandabhūtāpi saṅkhārupekkhā phalassa paccayo",
  "atk-s0517a:1104_7": "hotīti dassanatthaṃ mūlapadāneva vuttānīti veditabbāni.",
  "atk-s0517a:1105_0": "58.",
  "atk-s0517a:1105_1": "Idāni jātivasena pucchitvā labbhamānavasena vissajjetuṃ kati saṅkhārupekkhā kusalātiādimāha.",
  "atk-s0517a:1105_2": "Tattha pannarasa saṅkhārupekkhāti samathavasena aṭṭha,",
  "atk-s0517a:1105_3": "catunnaṃ maggānaṃ tiṇṇaṃ phalānaṃ vasena sattāti pannarasa.",
  "atk-s0517a:1105_4": "Samathavasena aṭṭha saṅkhārupekkhā arahato nīvaraṇapaṭisaṅkhāabhāvato,",
  "atk-s0517a:1105_5": "vitakkavicārādīnaṃ pahānabyāpāraṃ vinā sukhena pahānato ca saṅkhārupekkhānāmassa ananurūpāti katvā tāsaṃ abyākatatā na vuttāti veditabbā.",
  "atk-s0517a:1105_6": "Arahatā pana phalasamāpattiṃ samāpajjantena saṅkhārupekkhaṃ vinā samāpajjituṃ na sakkāti tisso saṅkhārupekkhā abyākatāti vuttā.",
  "atk-s0517a:1105_7": "Appaṇihitasuññatānimittavasena hi arahato tisso saṅkhārupekkhā.",
  "atk-s0517a:1106_0": "Idāni saṅkhārupekkhānaṃ saṃvaṇṇanāvasena vuttāsu tīsu gāthāsu paṭisaṅkhāsantiṭṭhanā paññāti saṅkhārupekkhā.",
  "atk-s0517a:1106_1": "Aṭṭha cittassa gocarāti samathavasena vuttā aṭṭha saṅkhārupekkhā samādhissa visayā,",
  "atk-s0517a:1106_2": "bhūmiyoti attho.",
  "atk-s0517a:1106_3": "“Cittaṃ paññañca bhāvaya”ntiādīsu viya cittasīsena samādhi niddiṭṭho, “gocare,",
  "atk-s0517a:1106_4": "bhikkhave,",
  "atk-s0517a:1106_5": "caratha sake pettike visaye”tiādīsu viya gocarasaddena visayo.",
  "atk-s0517a:1106_6": "Yañhi yadāyattaṃ,",
  "atk-s0517a:1106_7": "tasseso visayoti vuccati.",
  "atk-s0517a:1106_8": "Puthujjanassa dveti samathavasena vipassanāvasena ca.",
  "atk-s0517a:1106_9": "Tayo sekkhassāti samathavipassanāsamāpattivasena.",
  "atk-s0517a:1106_10": "Tayo ca vītarāgassāti appaṇihitasuññatānimittaphalasamāpattivasena.",
  "atk-s0517a:1106_11": "“Tisso”ti vattabbe “tayo”ti ca liṅgavipallāso kato.",
  "atk-s0517a:1106_12": "Tayo saṅkhārupekkhā dhammāti vā yojetabbaṃ.",
  "atk-s0517a:1106_13": "Yehi cittaṃ vivaṭṭatīti yehi saṅkhārupekkhādhammehi vitakkavicārādito,",
  "atk-s0517a:1106_14": "uppādādito vā cittaṃ apagacchati.",
  "atk-s0517a:1106_15": "Vītarāgassāpi hi saṅkhārupekkhāsabbhāvato ca saṅkhārato cittaṃ vivaṭṭitvā nibbānaṃ pakkhandatīti vuttaṃ hoti.",
  "atk-s0517a:1106_16": "Aṭṭha samādhissa paccayāti samathavasena vuttā aṭṭha appanāsampāpakattā appanāsamādhissa paccayā.",
  "atk-s0517a:1106_17": "Dasa ñāṇassa gocarāti vipassanāvasena vuttā dasa maggañāṇassa phalañāṇassa ca bhūmiyo.",
  "atk-s0517a:1106_18": "Tiṇṇaṃ vimokkhāna paccayāti suññatānimittaappaṇihitavimokkhānaṃ upanissayapaccayā.",
  "atk-s0517a:1106_19": "Nānādiṭṭhīsu na kampatīti bhaṅgaṃ avissajjitvāva saṅkhāre aniccādivasena vipassanto sassatadiṭṭhiādīsu nānappakārāsu diṭṭhīsu na vedhatīti.",
  "atk-s0517a:1107_0": "Saṅkhārupekkhāñāṇaniddesavaṇṇanā niṭṭhitā.",
  "atk-s0517a:1108_0": "10. Gotrabhuñāṇaniddesavaṇṇanā",
  "atk-s0517a:1109_0": "59.",
  "atk-s0517a:1109_1": "Gotrabhuñāṇaniddese abhibhuyyatīti abhibhavati atikkamati.",
  "atk-s0517a:1109_2": "Bahiddhā saṅkhāranimittanti sakasantānappavattaakusalakkhandhato bahiddhābhūtaṃ saṅkhāranimittaṃ.",
  "atk-s0517a:1109_3": "Lokikasaṅkhārā hi kilesānaṃ nimittattā,",
  "atk-s0517a:1109_4": "nimittākārena upaṭṭhānato vā nimittanti vuccanti.",
  "atk-s0517a:1109_5": "Abhibhuyyatīti gotrabhūti ca puthujjanagottābhibhavanato gotrabhubhāvo vutto.",
  "atk-s0517a:1109_6": "Pakkhandatīti gotrabhūti ariyagottabhāvanato gotrabhubhāvo vutto.",
  "atk-s0517a:1109_7": "Abhibhuyyitvā pakkhandatīti gotrabhūti ubho atthe samāsetvā vuttaṃ.",
  "atk-s0517a:1109_8": "Vuṭṭhātīti gotrabhūti ca vivaṭṭatīti gotrabhūti ca mātikāya vuṭṭhānavivaṭṭanapadānurūpena puthujjanagottābhibhavanatthoyeva vutto.",
  "atk-s0517a:1109_9": "Samathavasena vuttagotrabhūnaṃ pana nīvaraṇādigottābhibhavanato gotrabhūti,",
  "atk-s0517a:1109_10": "“sotāpattiphalasamāpattatthāyā”tiādīsu chasu samāpattivāresu uppādādigottābhibhavanato gotrabhūti,",
  "atk-s0517a:1109_11": "“sakadāgāmimaggaṃ paṭilābhatthāyā”tiādīsu tīsu maggavāresu sotāpannādigottābhibhavanato gotrabhūti attho veditabbo.",
  "atk-s0517a:1109_12": "Gottattho cettha bījattho.",
  "atk-s0517a:1109_13": "Vattanipakaraṇe kira vuttaṃ –",
  "atk-s0517a:1109_14": "gottaṃ vuccati nibbānaṃ sabbaparipanthehi guttattā,",
  "atk-s0517a:1109_15": "taṃ paṭipajjatīti gotrabhūti,",
  "atk-s0517a:1109_16": "aṭṭha samāpattiyopi gottaṃ gotrabhuparipanthehi guttattā,",
  "atk-s0517a:1109_17": "taṃ gottaṃ paṭipajjatīti gotrabhūti vuttaṃ.",
  "atk-s0517a:1109_18": "“Catunnaṃ maggānaṃyeva gotrabhu nibbānārammaṇaṃ,",
  "atk-s0517a:1109_19": "catassannaṃ phalasamāpattīnaṃ gotrabhu saṅkhārārammaṇaṃ phalasamāpattininnattā”ti vadanti.",
  "atk-s0517a:1109_20": "Vuttañhetaṃ visuddhimagge –",
  "atk-s0517a:1109_21": "“tassa pavattānupubbavipassanassa saṅkhārārammaṇagotrabhuñāṇānantaraṃ phalasamāpattivasena nirodhe cittaṃ appetī”ti.",
  "atk-s0517a:1109_22": "Tenevettha maggavāresu soḷasamaṃ katvā gahitassa bahiddhāsaṅkhāranimittapadassa samāpattivāresu chaṭṭhaṃ katvā gahaṇaṃ na katanti veditabbaṃ.",
  "atk-s0517a:1109_23": "Itarathā hi mūlapadagahaṇena gahetabbaṃ bhaveyya.",
  "atk-s0517a:1110_0": "Aññe pana “yo nibbāne paṭhamābhogo paṭhamasamannāhāro,",
  "atk-s0517a:1110_1": "ayaṃ vuccati gotrabhū”ti vadanti.",
  "atk-s0517a:1110_2": "Taṃ phalaṃ sandhāya na yujjati.",
  "atk-s0517a:1110_3": "Pannarasa gotrabhudhammā kusalāti ettha arahato abhibhavitabbanīvaraṇābhāvato vitakkavicārādīnaṃ sukheneva",
  "atk-s0517a:1110_4": "pahātabbabhāvato ca abhibhavanaṭṭhena gotrabhunāmaṃ nārahantīti katvā gotrabhūnaṃ abyākatatā na vuttāti",
  "atk-s0517a:1110_5": "veditabbā.",
  "atk-s0517a:1110_6": "Arahatā pana phalasamāpattiṃ samāpajjantena saṅkhāre anabhibhuyya samāpajjituṃ na sakkāti “tayo gotrabhudhammā abyākatā”ti vuttā.",
  "atk-s0517a:1110_7": "Keci pana “aṭṭha samāpattiyo nibbedhabhāgiyā eva idha niddiṭṭhā,",
  "atk-s0517a:1110_8": "tasmā aṭṭha samāpattigotrabhū kusalā hontī”ti vadanti.",
  "atk-s0517a:1110_9": "Tathā saṅkhārupekkhāyapi veditabbaṃ.",
  "atk-s0517a:1111_0": "60.",
  "atk-s0517a:1111_1": "Sāmisañcātiādīsu vaṭṭāmisalokāmisakilesāmisānaṃ kilesāmisena sāmisaṃ sanikantikattā. Kiṃ taṃ?",
  "atk-s0517a:1111_2": "Aṭṭhavidhaṃ samathagotrabhuñāṇaṃ.",
  "atk-s0517a:1111_3": "Vaṭṭāmisanti cettha tebhūmakavaṭṭameva.",
  "atk-s0517a:1111_4": "Lokāmisanti pañca kāmaguṇā.",
  "atk-s0517a:1111_5": "Kilesāmisanti kilesā eva.",
  "atk-s0517a:1111_6": "Nirāmisanti dasavidhaṃ vipassanāgotrabhuñāṇaṃ anikantikattā.",
  "atk-s0517a:1111_7": "Na hi ariyā gotrabhusmiṃ nikantiṃ karonti.",
  "atk-s0517a:1111_8": "Potthake “sāmisañce”ti likhanti,",
  "atk-s0517a:1111_9": "taṃ na sundarataraṃ.",
  "atk-s0517a:1111_10": "Evameva paṇihitañca appaṇihitaṃ saññuttañca visaññuttaṃ vuṭṭhitañca avuṭṭhitaṃ veditabbaṃ.",
  "atk-s0517a:1111_11": "Nikantipaṇidhiyā hi paṇihitaṃ patthitanti attho.",
  "atk-s0517a:1111_12": "Tadabhāvena appaṇihitaṃ.",
  "atk-s0517a:1111_13": "Nikantisaññogeneva saññuttaṃ.",
  "atk-s0517a:1111_14": "Tadabhāvena visaññuttaṃ.",
  "atk-s0517a:1111_15": "Vuṭṭhitanti vipassanāgotrabhuñāṇameva.",
  "atk-s0517a:1111_16": "Tañhi nikanticchedakattā vuṭṭhitaṃ nāma.",
  "atk-s0517a:1111_17": "Itaraṃ avuṭṭhitaṃ.",
  "atk-s0517a:1111_18": "Bahiddhā vuṭṭhānattā vā vuṭṭhitaṃ.",
  "atk-s0517a:1111_19": "Phalagotrabhupi hi nibbānajjhāsayavasena nibbānābhimukhībhūtattā bahiddhāsaṅkhāranimittā vuṭṭhitaṃ nāmāti veditabbaṃ.",
  "atk-s0517a:1111_20": "Heṭṭhābhibhavanavuṭṭhānavivaṭṭanavāresupi phalagotrabhu ajjhāsayavasena nibbānābhimukhībhūtattā abhibhuyyati vuṭṭhāti vivaṭṭatīti veditabbaṃ.",
  "atk-s0517a:1111_21": "Tiṇṇaṃ vimokkhāna paccayāti tiṇṇaṃ lokuttaravimokkhānaṃ samathagotrabhu pakatūpanissayapaccayā honti,",
  "atk-s0517a:1111_22": "vipassanāgotrabhu anantarasamanantarūpanissayapaccayā honti.",
  "atk-s0517a:1111_23": "Paññā yassa pariccitāti pubbabhāgapaññā yassa paricitā pariciṇṇā.",
  "atk-s0517a:1111_24": "Kusalo vivaṭṭe vuṭṭhāneti asammohavaseneva vivaṭṭasaṅkhāte gotrabhuñāṇe kusalo cheko,",
  "atk-s0517a:1111_25": "pubbabhāgañāṇena vā kusalo.",
  "atk-s0517a:1111_26": "Nānādiṭṭhīsu na kampatīti samucchedena pahīnāsu nānappakārāsu diṭṭhīsu na vedhatīti.",
  "atk-s0517a:1112_0": "Gotrabhuñāṇaniddesavaṇṇanā niṭṭhitā.",
  "atk-s0517a:1113_0": "11. Maggañāṇaniddesavaṇṇanā",
  "atk-s0517a:1114_0": "61.",
  "atk-s0517a:1114_1": "Maggañāṇaniddese micchādiṭṭhiyā vuṭṭhātīti diṭṭhānusayappahānena samucchedavasena dvāsaṭṭhibhedato micchādiṭṭhito vuṭṭhāti.",
  "atk-s0517a:1114_2": "Tadanuvattakakilesehīti micchādiṭṭhisampayogavasena ca micchādiṭṭhiupanissayena ca uppajjamānehi micchādiṭṭhianuvattamānehi nānāvidhehi kilesehi.",
  "atk-s0517a:1114_3": "Tena tadekaṭṭhakilesappahānaṃ vuttaṃ hoti.",
  "atk-s0517a:1114_4": "Duvidhañhi ekaṭṭhaṃ sahajekaṭṭhaṃ pahānekaṭṭhañca.",
  "atk-s0517a:1114_5": "Tāya diṭṭhiyā saha ekasmiṃ citte,",
  "atk-s0517a:1114_6": "ekasmiṃ puggale vā yāva pahānā ṭhitāti tadekaṭṭhā.",
  "atk-s0517a:1114_7": "Diṭṭhiyā hi pahīyamānāya diṭṭhisampayuttesu dvīsu asaṅkhārikacittesu tāya diṭṭhiyā sahajātā lobho moho uddhaccaṃ ahirikaṃ anottappanti ime kilesā,",
  "atk-s0517a:1114_8": "dvīsu sasaṅkhārikacittesu tāya diṭṭhiyā sahajātā lobho moho thinaṃ uddhaccaṃ ahirikaṃ anottappanti ime kilesā sahajekaṭṭhavasena pahīyanti.",
  "atk-s0517a:1114_9": "Diṭṭhikileseyeva pahīyamāne tena saha ekasmiṃ puggale ṭhitā apāyagamanīyā lobho doso moho māno vicikicchā",
  "atk-s0517a:1114_10": "thinaṃ uddhaccaṃ ahirikaṃ anottappanti ime kilesā pahānekaṭṭhavasena pahīyanti.",
  "atk-s0517a:1114_11": "Khandhehīti tadanuvattakeheva khandhehi,",
  "atk-s0517a:1114_12": "taṃ diṭṭhiṃ anuvattamānehi sahajekaṭṭhehi ca pahānekaṭṭhehi ca catūhi arūpakkhandhehi,",
  "atk-s0517a:1114_13": "taṃsamuṭṭhānarūpehi vā saha pañcahi khandhehi micchādiṭṭhiādikilesapaccayā anāgate uppajjitabbehi vipākakkhandhehi.",
  "atk-s0517a:1114_14": "Bahiddhā ca sabbanimittehīti yathāvuttakilesakkhandhato bahibhūtehi sabbasaṅkhāranimittehi.",
  "atk-s0517a:1114_15": "Micchāsaṅkappā vuṭṭhātīti sotāpattimaggena pahātabbesu catūsu diṭṭhisampayuttesu,",
  "atk-s0517a:1114_16": "vicikicchāsahagate cāti pañcasu cittesu apāyagamanīyasesākusalacittesu ca micchāsaṅkappā vuṭṭhāti.",
  "atk-s0517a:1115_0": "Micchāvācāya vuṭṭhātīti musāvādato ceva apāyagamanīyapisuṇapharusasamphappalāpehi ca vuṭṭhāti.",
  "atk-s0517a:1115_1": "Micchākammantā vuṭṭhātīti pāṇātipātādinnādānamicchācārehi vuṭṭhāti.",
  "atk-s0517a:1115_2": "Micchāājīvā vuṭṭhātīti kuhanā lapanā nemittikatā nippesikatā lābhenalābhaṃnijigīsanatā,",
  "atk-s0517a:1115_3": "ājīvahetukehi vā sattahipi kāyavacīkammehi vuṭṭhāti.",
  "atk-s0517a:1115_4": "Micchāvāyāmamicchāsatimicchāsamādhīhi vuṭṭhānaṃ micchāsaṅkappavuṭṭhāne vuttanayeneva veditabbaṃ.",
  "atk-s0517a:1115_5": "Micchāsatīti ca satiyā paṭipakkhākārena uppajjamānā akusalacittuppādamattameva.",
  "atk-s0517a:1115_6": "Uparimaggattaye “dassanaṭṭhena sammādiṭṭhī”tiādīni aṭṭha maggaṅgāni yathā paṭhamajjhānike paṭhamamagge labbhanti,",
  "atk-s0517a:1115_7": "tatheva labbhanti.",
  "atk-s0517a:1115_8": "Tattha paṭhamamagge sammādiṭṭhi micchādiṭṭhiṃ pajahatīti sammādiṭṭhi.",
  "atk-s0517a:1115_9": "Sammāsaṅkappādayopi micchāsaṅkappādīnaṃ pajahanaṭṭheneva veditabbā.",
  "atk-s0517a:1115_10": "Evaṃ sante paṭhamamaggeneva dvāsaṭṭhiyā diṭṭhigatānaṃ pahīnattā uparimaggattayena pahātabbā diṭṭhi nāma natthi.",
  "atk-s0517a:1116_0": "Tattha sammādiṭṭhīti nāmaṃ kathaṃ hotīti?",
  "atk-s0517a:1116_1": "Yathā visaṃ atthi vā hotu mā vā,",
  "atk-s0517a:1116_2": "agado agadotveva vuccati,",
  "atk-s0517a:1116_3": "evaṃ micchādiṭṭhi atthi vā hotu mā vā,",
  "atk-s0517a:1116_4": "ayaṃ sammādiṭṭhi eva nāma.",
  "atk-s0517a:1116_5": "Yadi evaṃ nāmamattamevetaṃ hoti,",
  "atk-s0517a:1116_6": "uparimaggattaye pana sammādiṭṭhiyā kiccābhāvo āpajjati,",
  "atk-s0517a:1116_7": "maggaṅgāni na paripūrenti.",
  "atk-s0517a:1116_8": "Tasmā sammādiṭṭhi sakiccakā kātabbā,",
  "atk-s0517a:1116_9": "maggaṅgāni paripūretabbānīti.",
  "atk-s0517a:1116_10": "Sakiccakā cettha sammādiṭṭhi yathālābhaniyamena dīpetabbā.",
  "atk-s0517a:1116_11": "Uparimaggattayavajjho hi eko māno atthi,",
  "atk-s0517a:1116_12": "so diṭṭhiṭṭhāne tiṭṭhati,",
  "atk-s0517a:1116_13": "sā taṃ mānaṃ pajahatīti sammādiṭṭhi.",
  "atk-s0517a:1116_14": "Sotāpattimaggasmiñhi sammādiṭṭhi micchādiṭṭhiṃ pajahati.",
  "atk-s0517a:1116_15": "Sotāpannassa pana sakadāgāmimaggavajjho māno atthi,",
  "atk-s0517a:1116_16": "taṃ mānaṃ pajahatīti sammādiṭṭhi.",
  "atk-s0517a:1116_17": "Tasseva sattaakusalacittasahajāto saṅkappo atthi,",
  "atk-s0517a:1116_18": "teheva cittehi vācaṅgacopanaṃ atthi,",
  "atk-s0517a:1116_19": "kāyaṅgacopanaṃ atthi,",
  "atk-s0517a:1116_20": "paccayaparibhogo atthi,",
  "atk-s0517a:1116_21": "sahajātavāyāmo atthi,",
  "atk-s0517a:1116_22": "assatiyabhāvo atthi,",
  "atk-s0517a:1116_23": "sahajātacittekaggatā atthi,",
  "atk-s0517a:1116_24": "ete micchāsaṅkappādayo nāma.",
  "atk-s0517a:1116_25": "Sakadāgāmimagge sammāsaṅkappādayo tesaṃ pahānena sammāsaṅkappādayoti veditabbā.",
  "atk-s0517a:1116_26": "Evaṃ sakadāgāmimagge aṭṭhaṅgāni sakiccakāni honti.",
  "atk-s0517a:1116_27": "Sakadāgāmissa anāgāmimaggavajjho māno atthi,",
  "atk-s0517a:1116_28": "so diṭṭhiṭṭhāne tiṭṭhati.",
  "atk-s0517a:1116_29": "Tasseva sattahi cittehi sahajātā saṅkappādayo atthi.",
  "atk-s0517a:1116_30": "Tesaṃ pahānena anāgāmimagge aṭṭhannaṃ aṅgānaṃ sakiccakatā veditabbā.",
  "atk-s0517a:1116_31": "Anāgāmissa arahattamaggavajjho māno atthi,",
  "atk-s0517a:1116_32": "so diṭṭhiṭṭhāne tiṭṭhati.",
  "atk-s0517a:1116_33": "Yāni panassa pañca akusalacittāni,",
  "atk-s0517a:1116_34": "tehi sahajātā saṅkappādayo atthi.",
  "atk-s0517a:1116_35": "Tesaṃ pahānena arahattamagge aṭṭhannaṃ aṅgānaṃ sakiccakatā veditabbā.",
  "atk-s0517a:1117_0": "Oḷārikāti kāyavacīdvāre vītikkamassa paccayabhāvena thūlabhūtamhā.",
  "atk-s0517a:1117_1": "Kāmarāgasaññojanāti methunarāgasaṅkhātā saññojanā.",
  "atk-s0517a:1117_2": "So hi kāmabhave saññojetīti saññojananti vuccati.",
  "atk-s0517a:1117_3": "Paṭighasaññojanāti byāpādasaññojanā.",
  "atk-s0517a:1117_4": "So hi ārammaṇe paṭihaññatīti paṭighanti vuccati.",
  "atk-s0517a:1117_5": "Te eva thāmagataṭṭhena santāne anusentīti anusayā.",
  "atk-s0517a:1117_6": "Aṇusahagatāti aṇubhūtā,",
  "atk-s0517a:1117_7": "sukhumabhūtāti attho.",
  "atk-s0517a:1117_8": "Tabbhāve hi ettha sahagatasaddo.",
  "atk-s0517a:1117_9": "Sakadāgāmissa hi kāmarāgabyāpādā dvīhi kāraṇehi aṇubhūtā adhiccuppattiyā ca pariyuṭṭhānamandatāya ca.",
  "atk-s0517a:1117_10": "Tassa hi bālaputhujjanassa viya kilesā abhiṇhaṃ na uppajjanti,",
  "atk-s0517a:1117_11": "kadāci karahaci uppajjanti.",
  "atk-s0517a:1117_12": "Uppajjamānā ca bālaputhujjanassa viya maddantā pharantā chādentā andhaandhaṃ karontā na uppajjanti,",
  "atk-s0517a:1117_13": "dvīhi pana maggehi pahīnattā mandamandā tanukākārā hutvā uppajjanti,",
  "atk-s0517a:1117_14": "vītikkamaṃ pāpetuṃ samatthā na honti.",
  "atk-s0517a:1117_15": "Evaṃ tanubhūtā anāgāmimaggena pahīyanti rūparāgāti rūpabhave chandarāgā.",
  "atk-s0517a:1117_16": "Arūparāgāti arūpabhave chandarāgā.",
  "atk-s0517a:1117_17": "Mānāti unnatilakkhaṇā.",
  "atk-s0517a:1117_18": "Uddhaccāti avūpasamalakkhaṇā.",
  "atk-s0517a:1117_19": "Avijjāyāti andhalakkhaṇāya.",
  "atk-s0517a:1117_20": "Bhavarāgānusayāti rūparāgārūparāgavasena pavattabhavarāgānusayā.",
  "atk-s0517a:1118_0": "62.",
  "atk-s0517a:1118_1": "Idāni maggañāṇasaṃvaṇṇanaṃ karonto ajātaṃ jhāpetītiādimāha.",
  "atk-s0517a:1118_2": "Tattha ca ajātaṃ jhāpeti jātena,",
  "atk-s0517a:1118_3": "jhānaṃ tena pavuccatīti attano santāne pātubhūtena tena tena lokuttarajjhānena taṃsamaṅgīpuggalo ajātameva",
  "atk-s0517a:1118_4": "taṃ taṃ kilesaṃ jhāpeti dahati samucchindati,",
  "atk-s0517a:1118_5": "tena kāraṇena taṃ lokuttaraṃ jhānanti pavuccatīti attho.",
  "atk-s0517a:1118_6": "Jhānavimokkhe kusalatāti tasmiṃ ariyamaggasampayutte vitakkādike jhāne ca vimokkhasaṅkhāte ariyamagge",
  "atk-s0517a:1118_7": "ca asammohavasena kusalatāya paṭhamamaggeneva pahīnāsu nānādiṭṭhīsu na kampati.",
  "atk-s0517a:1118_8": "Jhānaṃ nāma duvidhaṃ ārammaṇūpanijjhānañca lakkhaṇūpanijjhānañca.",
  "atk-s0517a:1118_9": "Lokiyapaṭhamajjhānādikaṃ kasiṇādiārammaṇūpanijjhānaṭṭhena jhānaṃ,",
  "atk-s0517a:1118_10": "vipassanāsaṅkhārānaṃ sabhāvasāmaññalakkhaṇūpanijjhānaṭṭhena jhānaṃ,",
  "atk-s0517a:1118_11": "lokuttaraṃ nibbāne tathalakkhaṇūpanijjhānaṭṭhena jhānaṃ.",
  "atk-s0517a:1118_12": "Idha pana gotrabhunāpi sādhāraṇaṃ lakkhaṇūpanijjhānaṭṭhaṃ anāmasitvā asādhāraṇena kilesajhāpanaṭṭhena jhānaṃ vuttaṃ.",
  "atk-s0517a:1118_13": "Vimokkhaṭṭho panettha nibbānārammaṇe suṭṭhu adhimuccanaṭṭho kilesehi ca suṭṭhu muccanaṭṭho.",
  "atk-s0517a:1119_0": "Samādahitvā yathā ce vipassatīti appanūpacārakhaṇikasamādhīnaṃ aññatarena samādhinā paṭhamaṃ cittasamādhānaṃ katvā pacchā yathā vipassati ca.",
  "atk-s0517a:1119_1": "Samuccayattho ce-",
  "atk-s0517a:1119_2": "saddo vipassanaṃ samuccinoti.",
  "atk-s0517a:1119_3": "Vipassamāno tathā ce samādaheti vipassanā nāmesā lūkhabhūtā nirassādā,",
  "atk-s0517a:1119_4": "samatho ca nāma siniddhabhūto saassādo.",
  "atk-s0517a:1119_5": "Tasmā tāya lūkhabhūtaṃ cittaṃ sinehetuṃ vipassamāno tathā ca samādahe.",
  "atk-s0517a:1119_6": "Vipassamāno puna samādhiṃ pavisitvā cittasamādhānañca tatheva kareyya,",
  "atk-s0517a:1119_7": "yatheva vipassananti attho. Idha ce-",
  "atk-s0517a:1119_8": "saddo samādahanaṃ samuccinoti.",
  "atk-s0517a:1119_9": "Ubhayatthāpi gāthābandhānuvattanena ce-",
  "atk-s0517a:1119_10": "kāro kato,",
  "atk-s0517a:1119_11": "attho pana ca-",
  "atk-s0517a:1119_12": "kārattho eva.",
  "atk-s0517a:1119_13": "Vipassanā ca samatho tadā ahūti yasmā samathavipassanānaṃ yuganaddhabhāve sati ariyamaggapātubhāvo hoti,",
  "atk-s0517a:1119_14": "tasmā ariyamaggajananasamatthattā yadā tadubhayasamāyogo hoti,",
  "atk-s0517a:1119_15": "tadā vipassanā ca samatho ca ahu,",
  "atk-s0517a:1119_16": "samathavipassanā bhūtā nāma hotīti attho.",
  "atk-s0517a:1119_17": "Tā ca samathavipassanā ariyamaggābhimukhīkāle ca maggakkhaṇe ca samānabhāgā yuganaddhā vattare samāno samo bhāgo koṭṭhāso etesanti samānabhāgā,",
  "atk-s0517a:1119_18": "yuge naddhā viyāti yuganaddhā,",
  "atk-s0517a:1119_19": "aññamaññaṃ anativattanaṭṭhena samadhurā samabalāti attho.",
  "atk-s0517a:1119_20": "Vitthāro panassa yuganaddhakathāyaṃ āvibhavissati.",
  "atk-s0517a:1120_0": "Dukkhā saṅkhārā sukho,",
  "atk-s0517a:1120_1": "nirodho iti dassanaṃ.",
  "atk-s0517a:1120_2": "Dubhato vuṭṭhitā paññā,",
  "atk-s0517a:1120_3": "phasseti amataṃ padanti dukkhā saṅkhārā,",
  "atk-s0517a:1120_4": "sukho nirodho nibbānanti paṭipannassa tato nibbānadassanaṃ ariyamaggañāṇaṃ dubhato vuṭṭhitā paññā nāma.",
  "atk-s0517a:1120_5": "Sā eva ca paññā amataṃ padaṃ nibbānaṃ ārammaṇaphusanena phusati,",
  "atk-s0517a:1120_6": "paṭilabhatīti attho.",
  "atk-s0517a:1120_7": "Nibbānañhi atappakaṭṭhena amatasadisanti amataṃ,",
  "atk-s0517a:1120_8": "nāssa mataṃ maraṇaṃ vayo atthītipi amataṃ,",
  "atk-s0517a:1120_9": "pubbabhāgato paṭṭhāya mahatā ussāhena mahatiyā paṭipadāya pajjati paṭipajjīyatīti padanti vuccati.",
  "atk-s0517a:1121_0": "Vimokkhacariyaṃ jānātīti vimokkhapavattiṃ asammohavasena jānāti,",
  "atk-s0517a:1121_1": "paccavekkhaṇavasena jānāti.",
  "atk-s0517a:1121_2": "“Dubhato vuṭṭhāno vimokkho,",
  "atk-s0517a:1121_3": "dubhato vuṭṭhānā cattāro vimokkhā,",
  "atk-s0517a:1121_4": "dubhato vuṭṭhānānaṃ anulomā cattāro vimokkhā,",
  "atk-s0517a:1121_5": "dubhato vuṭṭhānapaṭippassaddhi cattāro vimokkhā”ti hi upari vimokkhakathāyaṃyeva āgatā vimokkhacariyā veditabbā.",
  "atk-s0517a:1121_6": "Tesaṃ vitthāro tattheva āgato.",
  "atk-s0517a:1121_7": "Nānattekattakovidoti tesaṃ vimokkhānaṃ nānābhāve ekabhāve ca kusalo.",
  "atk-s0517a:1121_8": "Dubhato vuṭṭhānavimokkhavasena hi tesaṃ ekattaṃ,",
  "atk-s0517a:1121_9": "catuariyamaggavasena nānattaṃ,",
  "atk-s0517a:1121_10": "ekekassāpi vā ariyamaggassa anupassanābhedena nānattaṃ,",
  "atk-s0517a:1121_11": "ariyamaggabhāvena ekattaṃ veditabbaṃ.",
  "atk-s0517a:1121_12": "Dvinnaṃ ñāṇānaṃ kusalatāti dassanasaṅkhātassa ca bhāvanāsaṅkhātassa cāti imesaṃ dvinnaṃ ñāṇānaṃ kusalatāya.",
  "atk-s0517a:1121_13": "Dassananti hi sotāpattimaggo.",
  "atk-s0517a:1121_14": "So hi paṭhamaṃ nibbānadassanato dassananti vutto.",
  "atk-s0517a:1121_15": "Gotrabhu pana kiñcāpi paṭhamataraṃ nibbānaṃ passati,",
  "atk-s0517a:1121_16": "yathā pana rañño santikaṃ kenacideva karaṇīyena āgato puriso dūratova rathikāya carantaṃ hatthikkhandhagataṃ",
  "atk-s0517a:1121_17": "rājānaṃ disvāpi “diṭṭho te rājā”ti puṭṭho disvā kattabbakiccassa akatattā “na passāmī”ti āha,",
  "atk-s0517a:1121_18": "evameva nibbānaṃ disvā kattabbassa kilesappahānassābhāvā na “dassana”nti vuccati.",
  "atk-s0517a:1121_19": "Tañhi ñāṇaṃ maggassa āvajjanaṭṭhāne tiṭṭhati.",
  "atk-s0517a:1121_20": "Bhāvanāti sesamaggattayaṃ.",
  "atk-s0517a:1121_21": "Tañhi paṭhamamaggena diṭṭhasmiṃyeva dhamme bhāvanāvasena uppajjati,",
  "atk-s0517a:1121_22": "na adiṭṭhapubbaṃ kiñci passati,",
  "atk-s0517a:1121_23": "tasmā “bhāvanā”ti vuccati.",
  "atk-s0517a:1121_24": "Heṭṭhā pana bhāvanāmaggassa apariniṭṭhitattā “dvinnaṃ ñāṇāna”nti avatvā sotāpattisakadāgāmianāgāmimaggalābhino",
  "atk-s0517a:1121_25": "sandhāya “jhānavimokkhe kusalatā”ti vuttaṃ,",
  "atk-s0517a:1121_26": "arahattamaggalābhino pana bhāvanāmaggassa pariniṭṭhitattā “dvinnaṃ ñāṇānaṃ kusalatā”ti vuttanti veditabbaṃ.",
  "atk-s0517a:1122_0": "Maggañāṇaniddesavaṇṇanā niṭṭhitā.",
  "atk-s0517a:1123_0": "12. Phalañāṇaniddesavaṇṇanā",
  "atk-s0517a:1124_0": "63.",
  "atk-s0517a:1124_1": "Phalañāṇaniddese taṃpayogappaṭippassaddhattāti tassa ajjhattabahiddhā vuṭṭhānapayogassa paṭippassaddhattā.",
  "atk-s0517a:1124_2": "Maggo hi sakakkhaṇe kilesappahānena ubhato vuṭṭhānapayogaṃ karoti nāma,",
  "atk-s0517a:1124_3": "phalakkhaṇe kilesānaṃ pahīnattā maggassa ubhato vuṭṭhānapayogo paṭippassaddho vūpasanto nāma hoti.",
  "atk-s0517a:1124_4": "Uppajjatīti maggānantaraṃ sakiṃ vā dvikkhattuṃ vā uppajjati,",
  "atk-s0517a:1124_5": "phalasamāpattikāle pana bahukkhattuṃ,",
  "atk-s0517a:1124_6": "nirodhā vuṭṭhahantassa dvikkhattuṃ uppajjati,",
  "atk-s0517a:1124_7": "sabbampi hi taṃ payogappaṭippassaddhattā uppajjati.",
  "atk-s0517a:1124_8": "Maggassetaṃ phalanti phalaṃ apekkhitvā napuṃsakavacanaṃ kataṃ.",
  "atk-s0517a:1124_9": "Sakadāgāmimaggakkhaṇādīsupi ekekamaggaṅgavaseneva vuṭṭhānayojanā veditabbā.",
  "atk-s0517a:1125_0": "Phalañāṇaniddesavaṇṇanā niṭṭhitā.",
  "atk-s0517a:1126_0": "13. Vimuttiñāṇaniddesavaṇṇanā",
  "atk-s0517a:1127_0": "64.",
  "atk-s0517a:1127_1": "Vimuttiñāṇaniddese sakkāyadiṭṭhīti vijjamānaṭṭhena sati khandhapañcakasaṅkhāte kāye,",
  "atk-s0517a:1127_2": "sayaṃ vā satī tasmiṃ kāye diṭṭhīti sakkāyadiṭṭhi.",
  "atk-s0517a:1127_3": "Vicikicchāti vigatā cikicchā,",
  "atk-s0517a:1127_4": "sabhāvaṃ vā vicinanto etāya kicchati kilamatīti vicikicchā.",
  "atk-s0517a:1127_5": "Sīlabbataparāmāsoti sīlena suddhi vatena suddhi sīlabbatena suddhīti gahitaabhiniveso.",
  "atk-s0517a:1127_6": "So hi sabhāvaṃ atikkamitvā parato āmasatīti sīlabbataparāmāso.",
  "atk-s0517a:1127_7": "Ubhinnaṃ samānepi diṭṭhibhāve takkañca parūpadesañca vinā pakatiyā eva sakkāyadiṭṭhigahaṇato pakatibhūtāya",
  "atk-s0517a:1127_8": "vīsativatthukāya sakkāyadiṭṭhiyā pahāneneva sabbadiṭṭhippahānadassanatthaṃ sakkāyadiṭṭhi vuttā.",
  "atk-s0517a:1127_9": "Sīlabbataparāmāso pana “suddhipaṭipadaṃ paṭipajjāmā”ti paṭipannānaṃ paṭipadāya micchābhāvadassanatthaṃ visuṃ vuttoti veditabbo.",
  "atk-s0517a:1127_10": "Tiṇṇampi anusayappahāneneva pahānaṃ dassetuṃ diṭṭhānusayo vicikicchānusayoti vuttaṃ,",
  "atk-s0517a:1127_11": "na visuṃ kilesattā.",
  "atk-s0517a:1127_12": "Upakkilesāti kilesenti upatāpenti vibādhentīti kilesā,",
  "atk-s0517a:1127_13": "thāmagataṭṭhena bhusā kilesāti upakkilesā.",
  "atk-s0517a:1127_14": "Sammā samucchinnā hontīti samucchedappahānena anuppādanirodhena sammā samucchinnā honti.",
  "atk-s0517a:1127_15": "Sapariyuṭṭhānehīti cittaṃ pariyonandhantāni uṭṭhenti uppajjantīti pariyuṭṭhānāni,",
  "atk-s0517a:1127_16": "samudācārappattānaṃ kilesānametaṃ adhivacanaṃ.",
  "atk-s0517a:1127_17": "Saha pariyuṭṭhānehīti sapariyuṭṭhānāni.",
  "atk-s0517a:1127_18": "Tehi sapariyuṭṭhānehi anusayitaupakkilesehi.",
  "atk-s0517a:1127_19": "Cittaṃ vimuttaṃ hotīti tesaṃ abhabbuppattikabhūtattā santativasena pavattamānaṃ cittaṃ tato vimuttaṃ nāma hoti.",
  "atk-s0517a:1127_20": "Tadeva suṭṭhu vimuttattā suvimuttaṃ.",
  "atk-s0517a:1127_21": "Taṃvimuttiñātaṭṭhenāti tassā vimuttiyā jānanaṭṭhena.",
  "atk-s0517a:1128_0": "Vimuttiñāṇaniddesavaṇṇanā niṭṭhitā.",
  "atk-s0517a:1129_0": "14. Paccavekkhaṇañāṇaniddesavaṇṇanā",
  "atk-s0517a:1130_0": "65.",
  "atk-s0517a:1130_1": "Paccavekkhaṇañāṇaniddese maggakkhaṇeyeva hetuṭṭhena paṭhamaṃ maggaṅgāni visuṃ visuṃ vatvā puna maggaṅgabhūte",
  "atk-s0517a:1130_2": "ca amaggaṅgabhūte ca dhamme “bujjhanaṭṭhena bodhī”ti laddhanāmassa ariyassa aṅgabhāvena bojjhaṅge visuṃ dassesi.",
  "atk-s0517a:1130_3": "Satidhammavicayavīriyasamādhisambojjhaṅgā hi maggaṅgāneva,",
  "atk-s0517a:1130_4": "pītipassaddhiupekkhāsambojjhaṅgā amaggaṅgāni.",
  "atk-s0517a:1130_5": "Puna balavasena indriyavasena ca visuṃ niddiṭṭhesu saddhā eva amaggaṅgabhūtā.",
  "atk-s0517a:1130_6": "Puna maggakkhaṇe jāteyeva dhamme rāsivasena dassento ādhipateyyaṭṭhenātiādimāha.",
  "atk-s0517a:1130_7": "Tattha upaṭṭhānaṭṭhena satipaṭṭhānāti ekāva nibbānārammaṇā sati kāyavedanācittadhammesu subhasukhaniccaattasaññāpahānakiccasādhanavasena",
  "atk-s0517a:1130_8": "cattāro satipaṭṭhānā nāma.",
  "atk-s0517a:1130_9": "Nibbānārammaṇaṃ ekameva vīriyaṃ uppannānuppannānaṃ akusalānaṃ pahānānuppattikiccassa,",
  "atk-s0517a:1130_10": "anuppannuppannānaṃ kusalānaṃ uppādaṭṭhitikiccassa sādhanavasena cattāro sammappadhānā nāma.",
  "atk-s0517a:1131_0": "Tathaṭṭhena saccāti dukkhabhāvādīsu avisaṃvādakaṭṭhena cattāri ariyasaccāni.",
  "atk-s0517a:1131_1": "Etāneva cettha paṭivedhaṭṭhena tadā samudāgatāni,",
  "atk-s0517a:1131_2": "“amatogadhaṃ nibbāna”nti visuṃ vuttaṃ nibbānañca,",
  "atk-s0517a:1131_3": "sesā pana dhammā paṭilābhaṭṭhena tadā samudāgatā.",
  "atk-s0517a:1131_4": "“Tathaṭṭhena saccā tadā samudāgatā”ti vacanato maggaphalapariyosāne avassaṃ cattāri saccāni paccavekkhatīti niṭṭhamettha gantabbaṃ.",
  "atk-s0517a:1131_5": "“Kataṃ karaṇīyaṃ nāparaṃ itthattāyāti pajānātī”ti vacanato ca “dukkhaṃ me pariññātaṃ,",
  "atk-s0517a:1131_6": "samudayo me pahīno,",
  "atk-s0517a:1131_7": "nirodho me sacchikato,",
  "atk-s0517a:1131_8": "maggo ca me bhāvito”ti paccavekkhaṇaṃ vuttameva hoti.",
  "atk-s0517a:1131_9": "Tathā paccavekkhaṇaṃ yujjati ca.",
  "atk-s0517a:1131_10": "Samudayoti cettha taṃtaṃmaggavajjhoyeva veditabbo.",
  "atk-s0517a:1131_11": "Ettha vuttasamudayapaccavekkhaṇavaseneva aṭṭhakathāyaṃ duvidhaṃ kilesapaccavekkhaṇaṃ maggaphalanibbānapaccavekkhaṇāni",
  "atk-s0517a:1131_12": "idha sarūpeneva āgatānīti vuttāni.",
  "atk-s0517a:1131_13": "Kevalaṃ dukkhapaccavekkhaṇameva na vuttaṃ.",
  "atk-s0517a:1131_14": "Kiñcāpi na vuttaṃ,",
  "atk-s0517a:1131_15": "atha kho pāṭhasabbhāvato yuttisabbhāvato ca gahetabbameva.",
  "atk-s0517a:1131_16": "Saccapaṭivedhatthañhi paṭipannassa niṭṭhite saccapaṭivedhe sayaṃ katakiccapaccavekkhaṇaṃ yuttamevāti.",
  "atk-s0517a:1131_17": "Avikkhepaṭṭhena samathotiādi maggasampayutte eva samathavipassanādhamme ekarasaṭṭhena anativattanaṭṭhena ca dassetuṃ vuttaṃ.",
  "atk-s0517a:1131_18": "Saṃvaraṭṭhena sīlavisuddhīti sammāvācākammantājīvā eva.",
  "atk-s0517a:1131_19": "Avikkhepaṭṭhena cittavisuddhīti sammāsamādhi eva.",
  "atk-s0517a:1131_20": "Dassanaṭṭhena diṭṭhivisuddhīti sammādiṭṭhiyeva.",
  "atk-s0517a:1131_21": "Vimuttaṭṭhenāti samucchedavasena maggavajjhakilesehi muccanaṭṭhena,",
  "atk-s0517a:1131_22": "nibbānārammaṇe vā adhimuccanaṭṭhena.",
  "atk-s0517a:1131_23": "Vimokkhoti samucchedavimokkho,",
  "atk-s0517a:1131_24": "ariyamaggoyeva.",
  "atk-s0517a:1131_25": "Paṭivedhaṭṭhena vijjāti saccapaṭivedhaṭṭhena vijjā,",
  "atk-s0517a:1131_26": "sammādiṭṭhiyeva.",
  "atk-s0517a:1131_27": "Pariccāgaṭṭhena vimuttīti maggavajjhakilesānaṃ pajahanaṭṭhena tato muccanato vimutti,",
  "atk-s0517a:1131_28": "ariyamaggoyeva.",
  "atk-s0517a:1131_29": "Samucchedaṭṭhena khaye ñāṇanti kilesasamucchindanaṭṭhena kilesakkhayakare ariyamagge ñāṇaṃ,",
  "atk-s0517a:1131_30": "sammādiṭṭhiyeva.",
  "atk-s0517a:1132_0": "Chandādayo heṭṭhā vuttanayeneva veditabbā.",
  "atk-s0517a:1132_1": "Kevalañhettha maggakkhaṇeyeva maggassa ādimajjhapariyosānākārena dassitā.",
  "atk-s0517a:1132_2": "Vimuttīti cettha maggavimuttiyeva.",
  "atk-s0517a:1132_3": "“Tathaṭṭhena saccā”ti ettha gahitampi ca nibbānaṃ idha pariyosānabhāvadassanatthaṃ puna vuttanti veditabbaṃ.",
  "atk-s0517a:1132_4": "Phalakkhaṇepi eseva nayo.",
  "atk-s0517a:1132_5": "Ettha pana hetuṭṭhena maggoti phalamaggabhāveneva.",
  "atk-s0517a:1132_6": "Sammappadhānāti maggakkhaṇe catukiccasādhakassa vīriyakiccassa phalassa uppādakkhaṇe siddhattā vuttanti veditabbaṃ.",
  "atk-s0517a:1132_7": "Aññathā hi phalakkhaṇe sammappadhānā eva na labbhanti.",
  "atk-s0517a:1132_8": "Vuttañhi maggakkhaṇe sattatiṃsa bodhipakkhiyadhamme uddharantena therena “phalakkhaṇe ṭhapetvā cattāro",
  "atk-s0517a:1132_9": "sammappadhāne avasesā tettiṃsa dhammā labbhantī”ti.",
  "atk-s0517a:1132_10": "Evameva paṭivedhakiccādisiddhivasena saccādīnipi yathāyogaṃ veditabbāni.",
  "atk-s0517a:1132_11": "Vimokkhoti ca phalavimokkho.",
  "atk-s0517a:1132_12": "Vimuttīti phalavimutti.",
  "atk-s0517a:1132_13": "Paṭippassaddhaṭṭhena anuppāde ñāṇaṃ vuttatthameva.",
  "atk-s0517a:1132_14": "Vuṭṭhahitvāti antarā vuṭṭhānābhāvā phalāvasānena evaṃ vuttaṃ.",
  "atk-s0517a:1132_15": "Ime dhammā tadā samudāgatāti ime vuttappakārā dhammā maggakkhaṇe phalakkhaṇe ca samudāgatāti paccavekkhatīti iti-",
  "atk-s0517a:1132_16": "saddaṃ pāṭhasesaṃ katvā sambandho veditabbo.",
  "atk-s0517a:1133_0": "Paccavekkhaṇañāṇaniddesavaṇṇanā niṭṭhitā.",
  "atk-s0517a:1134_0": "15. Vatthunānattañāṇaniddesavaṇṇanā",
  "atk-s0517a:1135_0": "66.",
  "atk-s0517a:1135_1": "Vatthunānattañāṇaniddese cakkhuṃ ajjhattaṃ vavatthetīti ajjhattabhūtaṃ cakkhuṃ vavatthapeti.",
  "atk-s0517a:1135_2": "Yathā so cakkhuṃ vavatthapeti,",
  "atk-s0517a:1135_3": "tathā vattukāmo kathaṃ cakkhuṃ ajjhattaṃ vavatthetīti pucchitvā puna cakkhu avijjāsambhūtanti vavatthetītiādinā vavatthāpanākāraṃ dasseti.",
  "atk-s0517a:1135_4": "Tattha avijjātaṇhā atītā upatthambhakahetuyo,",
  "atk-s0517a:1135_5": "kammaṃ atītaṃ janakahetu,",
  "atk-s0517a:1135_6": "āhāro idāni upatthambhakahetu.",
  "atk-s0517a:1135_7": "Etena cakkhūpatthambhakāni utucittāni gahitāneva honti.",
  "atk-s0517a:1135_8": "Catunnaṃ mahābhūtānaṃ upādāyāti upayogatthe sāmivacanaṃ,",
  "atk-s0517a:1135_9": "cattāri mahābhūtāni upādiyitvā pavattanti attho.",
  "atk-s0517a:1135_10": "Etena pasādacakkhubhāvo dassito hoti,",
  "atk-s0517a:1135_11": "sasambhārabhāvo paṭikkhitto.",
  "atk-s0517a:1135_12": "Uppannanti addhāvasena,",
  "atk-s0517a:1135_13": "santatikhaṇavasena vā paccuppannaṃ.",
  "atk-s0517a:1135_14": "Samudāgatanti hetuto samuṭṭhitaṃ.",
  "atk-s0517a:1135_15": "Ettāvatā vipassanāpubbabhāge cakkhuvavatthānaṃ dassitaṃ.",
  "atk-s0517a:1135_16": "Ahutvā sambhūtantiādīhi aniccānupassanā.",
  "atk-s0517a:1135_17": "Pubbe udayā avijjamānato ahutvā sambhūtaṃ,",
  "atk-s0517a:1135_18": "uddhaṃ vayā abhāvato hutvā na bhavissati.",
  "atk-s0517a:1135_19": "Antavantatoti anto assa atthīti antavā,",
  "atk-s0517a:1135_20": "antavā eva antavanto yathā “satimanto,",
  "atk-s0517a:1135_21": "gatimanto,",
  "atk-s0517a:1135_22": "dhitimanto ca yo isī”ti.",
  "atk-s0517a:1135_23": "Tato antavantato,",
  "atk-s0517a:1135_24": "bhaṅgavijjamānatoti attho.",
  "atk-s0517a:1135_25": "Addhuvanti sabbāvatthānipātitāya,",
  "atk-s0517a:1135_26": "thirabhāvassa ca abhāvatāya na thiraṃ.",
  "atk-s0517a:1135_27": "Asassatanti na niccaṃ.",
  "atk-s0517a:1135_28": "Vipariṇāmadhammanti jarāya ceva maraṇena cāti dvedhā vipariṇāmapakatikaṃ.",
  "atk-s0517a:1135_29": "Cakkhu aniccantiādīni cakkhuṃ aniccatotiādīni ca vuttatthāni.",
  "atk-s0517a:1135_30": "Manoti idha bhavaṅgamanassa adhippetattā avijjāsambhūtotiādi yujjatiyeva.",
  "atk-s0517a:1135_31": "Āhārasambhūtoti ettha sampayuttaphassāhāramanosañcetanāhāravasena veditabbaṃ.",
  "atk-s0517a:1135_32": "Uppannoti ca addhāsantativasena.",
  "atk-s0517a:1136_0": "Vatthunānattañāṇaniddesavaṇṇanā niṭṭhitā.",
  "atk-s0517a:1137_0": "16. Gocaranānattañāṇaniddesavaṇṇanā",
  "atk-s0517a:1138_0": "67.",
  "atk-s0517a:1138_1": "Gocaranānattañāṇaniddese rūpe bahiddhā vavatthetīti ajjhattato bahiddhābhūte rūpāyatanadhamme vavatthapetīti attho.",
  "atk-s0517a:1138_2": "Avijjāsambhūtātiādi attabhāvapariyāpannakammajarūpattā vuttaṃ.",
  "atk-s0517a:1138_3": "Āhāropi hi kammajarūpassa upatthambhakapaccayo hoti.",
  "atk-s0517a:1138_4": "Saddassa pana utucittasamuṭṭhānattā avijjāsambhūtādicatukkaṃ na vuttaṃ.",
  "atk-s0517a:1138_5": "Phoṭṭhabbānaṃ sayaṃ mahābhūtattā “catunnaṃ mahābhūtānaṃ upādāyā”ti na vuttaṃ.",
  "atk-s0517a:1138_6": "Dhammāti cettha bhavaṅgamanosampayuttā tayo arūpino khandhā,",
  "atk-s0517a:1138_7": "dhammāyatanapariyāpannāni sukhumarūpāni ca kammasamuṭṭhānāni,",
  "atk-s0517a:1138_8": "sabbānipi rūpādīni ca.",
  "atk-s0517a:1138_9": "Apica yāni yāni yena yena samuṭṭhahanti,",
  "atk-s0517a:1138_10": "tāni tāni tena tena veditabbāni.",
  "atk-s0517a:1138_11": "Itarathā hi sakasantānapariyāpannāpi rūpādayo dhammā sabbe na saṅgaṇheyyuṃ.",
  "atk-s0517a:1138_12": "Yasmā anindriyabaddharūpādayopi vipassanūpagā,",
  "atk-s0517a:1138_13": "tasmā tesaṃ kammasambhūtapadena saṅgaho veditabbo.",
  "atk-s0517a:1138_14": "Tepi hi sabbasattasādhāraṇakammapaccayautusamuṭṭhānā.",
  "atk-s0517a:1138_15": "Aññe pana “anindriyabaddhā rūpādayo avipassanūpagā”ti vadanti.",
  "atk-s0517a:1138_16": "Taṃ pana –",
  "atk-s0517a:1139_0": "“Sabbe saṅkhārā aniccāti, yadā paññāya passati;",
  "atk-s0517a:1140_0": "Atha nibbindati dukkhe, esa maggo visuddhiyā”ti. –",
  "atk-s0517a:1141_0": "Ādikāya pāḷiyā virujjhati.",
  "atk-s0517a:1141_1": "Vuttañca visuddhimagge –",
  "atk-s0517a:1141_2": "“idhekacco āditova ajjhattasaṅkhāre abhinivisitvā vipassati,",
  "atk-s0517a:1141_3": "yasmā pana na suddhaajjhattadassanamatteneva maggavuṭṭhānaṃ hoti,",
  "atk-s0517a:1141_4": "bahiddhāpi daṭṭhabbameva,",
  "atk-s0517a:1141_5": "tasmā parassa khandhepi anupādinnasaṅkhārepi aniccaṃ dukkhamanattāti vipassatī”ti.",
  "atk-s0517a:1141_6": "Tasmā paresaṃ cakkhādivavatthānampi anindriyabaddharūpādivavatthānampi icchitabbameva,",
  "atk-s0517a:1141_7": "tasmā tebhūmakasaṅkhārā avipassanūpagā nāma natthi.",
  "atk-s0517a:1142_0": "Gocaranānattañāṇaniddesavaṇṇanā niṭṭhitā.",
  "atk-s0517a:1143_0": "17. Cariyānānattañāṇaniddesavaṇṇanā",
  "atk-s0517a:1144_0": "68.",
  "atk-s0517a:1144_1": "Cariyānānattañāṇaniddese viññāṇacariyātiādīsu ārammaṇe caratīti cariyā,",
  "atk-s0517a:1144_2": "viññāṇameva cariyā viññāṇacariyā.",
  "atk-s0517a:1144_3": "Aññāṇena caraṇaṃ,",
  "atk-s0517a:1144_4": "aññāṇena vā carati,",
  "atk-s0517a:1144_5": "aññāte vā carati,",
  "atk-s0517a:1144_6": "aññāṇassa vā caraṇanti aññāṇacariyā.",
  "atk-s0517a:1144_7": "Ñāṇameva cariyā,",
  "atk-s0517a:1144_8": "ñāṇena vā cariyā,",
  "atk-s0517a:1144_9": "ñāṇena vā carati,",
  "atk-s0517a:1144_10": "ñāte vā carati,",
  "atk-s0517a:1144_11": "ñāṇassa vā caraṇanti ñāṇacariyā.",
  "atk-s0517a:1144_12": "Dassanatthāyāti rūpadassanatthāya pavattā.",
  "atk-s0517a:1144_13": "Āvajjanakiriyābyākatāti bhavaṅgasantānato apanetvā rūpārammaṇe cittasantānaṃ āvajjeti nāmetīti āvajjanaṃ,",
  "atk-s0517a:1144_14": "vipākābhāvato karaṇamattanti kiriyā,",
  "atk-s0517a:1144_15": "kusalākusalavasena na byākatāti abyākatā.",
  "atk-s0517a:1144_16": "Dassanaṭṭhoti passanti tena,",
  "atk-s0517a:1144_17": "sayaṃ vā passati,",
  "atk-s0517a:1144_18": "dassanamattameva vā tanti dassanaṃ,",
  "atk-s0517a:1144_19": "dassanameva attho dassanaṭṭho.",
  "atk-s0517a:1144_20": "Cakkhuviññāṇanti kusalavipākaṃ vā akusalavipākaṃ vā.",
  "atk-s0517a:1144_21": "Diṭṭhattāti adiṭṭhe sampaṭicchanassa abhāvato cakkhuviññāṇena rūpārammaṇassa diṭṭhattā.",
  "atk-s0517a:1144_22": "Abhiniropanā vipākamanodhātūti diṭṭhārammaṇameva ārohatīti atiniropanā,",
  "atk-s0517a:1144_23": "ubhayavipākā sampaṭicchanamanodhātu.",
  "atk-s0517a:1144_24": "Abhiniropitattāti rūpārammaṇaṃ abhiruḷhattā.",
  "atk-s0517a:1144_25": "Vipākamanoviññāṇadhātūti ubhayavipākā santīraṇamanoviññāṇadhātu.",
  "atk-s0517a:1144_26": "Esa nayo sotadvārādīsupi.",
  "atk-s0517a:1144_27": "Santīraṇānantaraṃ voṭṭhabbane avuttepi aṭṭhakathācariyehi vuttattā labbhatīti gahetabbaṃ.",
  "atk-s0517a:1144_28": "Vijānanatthāyāti dhammārammaṇassa ceva rūpādiārammaṇassa ca vijānanatthāya.",
  "atk-s0517a:1144_29": "Āvajjanakiriyābyākatāti manodvārāvajjanacittaṃ.",
  "atk-s0517a:1144_30": "Vijānanaṭṭhoti tadanantarajavanavasena ārammaṇassa vijānanameva attho, na añño.",
  "atk-s0517a:1144_31": "Upari akusalajavanānaṃ vipassanāmaggaphalajavanānañca visuṃ vuttattā sesajavanāni idha gahetabbāni siyuṃ.",
  "atk-s0517a:1144_32": "“Kusalehi kammehi vippayuttā caratīti viññāṇacariyā”tiādivacanato pana hasituppādacittajavanameva gahetabbaṃ.",
  "atk-s0517a:1144_33": "Chasu dvāresu ahetukānaṃyeva cittānaṃ vuttattā dve āvajjanāni dve pañcaviññāṇāni dve sampaṭicchanāni",
  "atk-s0517a:1144_34": "tīṇi santīraṇāni ekaṃ hasituppādacittanti aṭṭhārasa ahetukacittāniyeva viññāṇacariyāti veditabbāni.",
  "atk-s0517a:1145_0": "69.",
  "atk-s0517a:1145_1": "Idāni visayavijānanamattaṭṭhena viññāṇacariyāti dassetuṃ nīrāgā caratītiādimāha,",
  "atk-s0517a:1145_2": "viññāṇañhi rāgādisampayoge saddhādisampayoge ca avatthantaraṃ pāpuṇāti,",
  "atk-s0517a:1145_3": "tesu asati sakāvatthāyameva tiṭṭhati.",
  "atk-s0517a:1145_4": "Tasmā nīrāgādivacanena tesaṃ vuttaviññāṇānaṃ viññāṇakiccamattaṃ dasseti.",
  "atk-s0517a:1145_5": "Natthi etissā rāgoti nīrāgā.",
  "atk-s0517a:1145_6": "Nirāgāti rassaṃ katvāpi paṭhanti.",
  "atk-s0517a:1145_7": "So pana rajjanavasena rāgo.",
  "atk-s0517a:1145_8": "Itaresu dussanavasena doso.",
  "atk-s0517a:1145_9": "Muyhanavasena moho.",
  "atk-s0517a:1145_10": "Maññanavasena māno.",
  "atk-s0517a:1145_11": "Viparītadassanavasena diṭṭhi.",
  "atk-s0517a:1145_12": "Uddhatabhāvo,",
  "atk-s0517a:1145_13": "avūpasantabhāvo vā uddhaccaṃ.",
  "atk-s0517a:1145_14": "Vicikicchā vuttatthā.",
  "atk-s0517a:1145_15": "Anusentīti anusayā.",
  "atk-s0517a:1145_16": "“Niranusayā”ti vattabbe nānusayāti vuttaṃ,",
  "atk-s0517a:1145_17": "soyevattho.",
  "atk-s0517a:1145_18": "Pariyuṭṭhānappattānamevettha abhāvo veditabbo.",
  "atk-s0517a:1145_19": "Na hi viññāṇacariyā pahīnānusayānaṃyeva vuttā.",
  "atk-s0517a:1145_20": "Yā ca nīrāgādināmā,",
  "atk-s0517a:1145_21": "sā rāgādīhi vippayuttāva nāma hotīti pariyāyantaradassanatthaṃ rāgavippayuttātiādimāha.",
  "atk-s0517a:1145_22": "Puna aññehi ca vippayuttataṃ dassetuṃ kusalehi kammehītiādimāha.",
  "atk-s0517a:1145_23": "Kusalāniyeva rāgādivajjābhāvā anavajjāni.",
  "atk-s0517a:1145_24": "Parisuddhabhāvakarehi hiriottappehi yuttattā sukkāni.",
  "atk-s0517a:1145_25": "Pavattisukhattā sukho udayo uppatti etesanti sukhudrayāni,",
  "atk-s0517a:1145_26": "sukhavipākattā vā sukho udayo vaḍḍhi etesanti sukhudrayāni.",
  "atk-s0517a:1145_27": "Vuttavipakkhena akusalāni yojetabbāni.",
  "atk-s0517a:1145_28": "Viññāte caratīti viññāṇena viññāyamānaṃ ārammaṇaṃ viññātaṃ nāma,",
  "atk-s0517a:1145_29": "tasmiṃ viññāte ārammaṇe.",
  "atk-s0517a:1145_30": "Kiṃ vuttaṃ hoti?",
  "atk-s0517a:1145_31": "Nīlavaṇṇayogato nīlavatthaṃ viya viññāṇayogato viññātaṃ viññāṇaṃ nāma hoti,",
  "atk-s0517a:1145_32": "tasmiṃ viññāṇe caratīti viññāṇacariyāti vuttaṃ hoti.",
  "atk-s0517a:1145_33": "Viññāṇassa evarūpā cariyā hotīti vuttappakārassa viññāṇassa vuttappakārā cariyā hotīti attho.",
  "atk-s0517a:1145_34": "“Viññāṇassa cariyā”ti ca vohāravasena vuccati,",
  "atk-s0517a:1145_35": "viññāṇato pana visuṃ cariyā natthi.",
  "atk-s0517a:1145_36": "Pakatiparisuddhamidaṃ cittaṃ nikkilesaṭṭhenāti idaṃ vuttappakāraṃ cittaṃ rāgādikilesābhāvena pakatiyā eva parisuddhaṃ.",
  "atk-s0517a:1145_37": "Tasmā vijānanamattameva cariyāti viññāṇacariyāti vuttaṃ hoti.",
  "atk-s0517a:1145_38": "Niklesaṭṭhenātipi pāṭho.",
  "atk-s0517a:1146_0": "Aññāṇacariyāya manāpiyesūti manasi appenti pasīdanti,",
  "atk-s0517a:1146_1": "manaṃ vā appāyanti vaḍḍhentīti manāpāni,",
  "atk-s0517a:1146_2": "manāpāniyeva manāpiyāni.",
  "atk-s0517a:1146_3": "Tesu manāpiyesu.",
  "atk-s0517a:1146_4": "Tāni pana iṭṭhāni vā hontu aniṭṭhāni vā,",
  "atk-s0517a:1146_5": "gahaṇavasena manāpiyāni.",
  "atk-s0517a:1146_6": "Na hi iṭṭhasmiṃyeva rāgo aniṭṭhasmiṃyeva doso uppajjati.",
  "atk-s0517a:1146_7": "Rāgassa javanatthāyāti santativasena rāgassa javanatthāya pavattā.",
  "atk-s0517a:1146_8": "Āvajjanakiriyābyākatāti cakkhudvāre ayoniso manasikārabhūtā āvajjanakiriyābyākatā manodhātu.",
  "atk-s0517a:1146_9": "Rāgassa javanāti yebhuyyena sattakkhattuṃ rāgassa pavatti,",
  "atk-s0517a:1146_10": "punappunaṃ pavatto rāgoyeva.",
  "atk-s0517a:1146_11": "Aññāṇacariyāti aññāṇena rāgassa sambhavato aññāṇena rāgassa cariyāti vuttaṃ hoti.",
  "atk-s0517a:1146_12": "Sesesupi eseva nayo.",
  "atk-s0517a:1146_13": "Tadubhayena asamapekkhanasmiṃ vatthusminti rāgadosavasena samapekkhanavirahite rūpārammaṇasaṅkhāte vatthusmiṃ.",
  "atk-s0517a:1146_14": "Mohassa javanatthāyāti vicikicchāuddhaccavasena mohassa javanatthāya.",
  "atk-s0517a:1146_15": "Aññāṇacariyāti aññāṇasseva cariyā,",
  "atk-s0517a:1146_16": "na aññassa.",
  "atk-s0517a:1146_17": "Vinibandhassātiādīni mānādīnaṃ sabhāvavacanāni.",
  "atk-s0517a:1146_18": "Tattha vinibandhassāti unnativasena vinibandhitvā ṭhitassa.",
  "atk-s0517a:1146_19": "Parāmaṭṭhāyāti rūpassa aniccabhāvādiṃ atikkamitvā parato niccabhāvādiṃ āmaṭṭhāya gahitāya.",
  "atk-s0517a:1146_20": "Vikkhepagatassāti rūpārammaṇe vikkhittabhāvaṃ gatassa.",
  "atk-s0517a:1146_21": "Aniṭṭhaṅgatāyāti asanniṭṭhānabhāvaṃ gatāya.",
  "atk-s0517a:1146_22": "Thāmagatassāti balappattassa.",
  "atk-s0517a:1146_23": "Dhammesūti rūpādīsu vā dhammārammaṇabhūtesu vā dhammesu.",
  "atk-s0517a:1147_0": "70.",
  "atk-s0517a:1147_1": "Yasmā rāgādayo aññāṇena honti,",
  "atk-s0517a:1147_2": "tasmā rāgādisampayogena aññāṇaṃ visesento sarāgā caratītiādimāha.",
  "atk-s0517a:1147_3": "Tattha sarāgā caratīti mohamānadiṭṭhimānānusayadiṭṭhānusayaavijjānusayajavanavasena cariyā veditabbā.",
  "atk-s0517a:1147_4": "Sadosā caratīti mohaavijjānusayajavanavasena.",
  "atk-s0517a:1147_5": "Samohā caratīti rāgadosamānadiṭṭhiuddhaccavicikicchānusayajavanavasena.",
  "atk-s0517a:1147_6": "Samānā caratīti rāgamohakāmarāgabhavarāgāvijjānusayajavanavasena.",
  "atk-s0517a:1147_7": "Sadiṭṭhi caratīti rāgamohakāmarāgāvijjānusayajavanavasena.",
  "atk-s0517a:1147_8": "Sauddhaccā carati savicikicchā caratīti mohaavijjānusayajavanavasena.",
  "atk-s0517a:1147_9": "Sānusayā caratīti etthāpi vuttanayeneva ekekaṃ anusayaṃ mūlaṃ katvā tasmiṃ citte labbhamānakasesānusayavasena sānusayatā yojetabbā.",
  "atk-s0517a:1147_10": "Rāgasampayuttātiādi sarāgādivevacanameva.",
  "atk-s0517a:1147_11": "Sā eva hi cariyā sampayogavasena saha rāgādīhi vattatīti sarāgādiādīni nāmāni labhati.",
  "atk-s0517a:1147_12": "Rāgādīhi samaṃ ekuppādekanirodhekavatthekārammaṇādīhi pakārehi yuttāti rāgasampayuttānītiādīni nāmāni labhati.",
  "atk-s0517a:1147_13": "Sāyeva ca yasmā kusalādīhi kammehi vippayuttā,",
  "atk-s0517a:1147_14": "akusalādīhi kammehi sampayuttā,",
  "atk-s0517a:1147_15": "tasmāpi aññāṇacariyāti dassetuṃ kusalehi kammehītiādimāha.",
  "atk-s0517a:1147_16": "Tattha aññāteti mohassa aññāṇalakkhaṇattā yathāsabhāvena aññāte ārammaṇe.",
  "atk-s0517a:1147_17": "Sesaṃ vuttatthameva.",
  "atk-s0517a:1148_0": "71.",
  "atk-s0517a:1148_1": "Ñāṇacariyāyaṃ yasmā vivaṭṭanānupassanādīnaṃ anantarapaccayabhūtā āvajjanakiriyābyākatā natthi,",
  "atk-s0517a:1148_2": "tasmā tesaṃ atthāya āvajjanakiriyābyākataṃ avatvā vivaṭṭanānupassanādayova vuttā.",
  "atk-s0517a:1148_3": "Anulomañāṇatthāya eva hi āvajjanā hoti,",
  "atk-s0517a:1148_4": "tato vivaṭṭanānupassanāmaggaphalāni.",
  "atk-s0517a:1148_5": "Phalasamāpattīti cettha maggānantarajā vā hotu kālantarajā vā,",
  "atk-s0517a:1148_6": "ubhopi adhippetā.",
  "atk-s0517a:1148_7": "Nīrāgā caratītiādīsu rāgādīnaṃ paṭipakkhavasena nīrāgāditā veditabbā,",
  "atk-s0517a:1148_8": "viññāṇacariyāyaṃ rāgādīnaṃ abhāvamattaṭṭhena.",
  "atk-s0517a:1148_9": "Ñāteti yathāsabhāvato ñāte.",
  "atk-s0517a:1148_10": "Aññā viññāṇacariyātiādīhi tissannaṃ cariyānaṃ aññamaññamasammissataṃ dasseti.",
  "atk-s0517a:1148_11": "Viññāṇakiccamattavasena hi ahetukacittuppādā viññāṇacariyā,",
  "atk-s0517a:1148_12": "aññāṇakiccavataṃ dvādasannaṃ akusalacittuppādānaṃ vaseneva aññāṇacariyā,",
  "atk-s0517a:1148_13": "visesena ñāṇakiccakārīnaṃ vipassanāmaggaphalānaṃ vasena ñāṇacariyā.",
  "atk-s0517a:1148_14": "Evamimā aññamaññamasammissā ca,",
  "atk-s0517a:1148_15": "vipassanaṃ ṭhapetvā sahetukakāmāvacarakiriyākusalā ca,",
  "atk-s0517a:1148_16": "sahetukakāmāvacaravipākā ca,",
  "atk-s0517a:1148_17": "rūpāvacarārūpāvacarakusalābyākatā ca tīhi cariyāhi vinimuttāti veditabbā.",
  "atk-s0517a:1148_18": "Nibbānārammaṇāya vivaṭṭanānupassanāya ñāṇacariyāya niddiṭṭhattā nibbānamaggaphalapaccavekkhaṇabhūtāni",
  "atk-s0517a:1148_19": "sekkhāsekkhānaṃ paccavekkhaṇañāṇāni ñāṇacariyāya saṅgahitānīti veditabbāni.",
  "atk-s0517a:1148_20": "Tānipi hi visesena ñāṇakiccakarānevāti.",
  "atk-s0517a:1149_0": "Cariyānānattañāṇaniddesavaṇṇanā niṭṭhitā.",
  "atk-s0517a:1150_0": "18. Bhūminānattañāṇaniddesavaṇṇanā",
  "atk-s0517a:1151_0": "72.",
  "atk-s0517a:1151_1": "Bhūminānattañāṇaniddese bhūmiyoti bhāgā paricchedā vā.",
  "atk-s0517a:1151_2": "Kāmāvacarāti ettha duvidho kāmo kilesakāmo vatthukāmo ca.",
  "atk-s0517a:1151_3": "Kilesakāmo chandarāgo,",
  "atk-s0517a:1151_4": "vatthukāmo tebhūmakavaṭṭaṃ.",
  "atk-s0517a:1151_5": "Kilesakāmo kāmetīti kāmo,",
  "atk-s0517a:1151_6": "vatthukāmo kāmīyatīti kāmo.",
  "atk-s0517a:1151_7": "So duvidho kāmo pavattivasena yasmiṃ padese avacarati,",
  "atk-s0517a:1151_8": "so padeso kāmo ettha avacaratīti kāmāvacaro.",
  "atk-s0517a:1151_9": "So pana padeso catunnaṃ apāyānaṃ,",
  "atk-s0517a:1151_10": "manussalokassa,",
  "atk-s0517a:1151_11": "channañca devalokānaṃ vasena ekādasavidho.",
  "atk-s0517a:1151_12": "Yathā hi yasmiṃ padese sasatthā purisā avacaranti,",
  "atk-s0517a:1151_13": "so vijjamānesupi aññesu dvipadacatuppadesu avacarantesu tesaṃ abhilakkhitattā “sasatthāvacaro”ti vuccati,",
  "atk-s0517a:1151_14": "evaṃ vijjamānesupi aññesu rūpāvacarādīsu tattha avacarantesu tesaṃ abhilakkhitattā ayaṃ padeso “kāmāvacaro”tveva vuccati.",
  "atk-s0517a:1151_15": "Svāyaṃ yathā rūpabhavo rūpaṃ,",
  "atk-s0517a:1151_16": "evaṃ uttarapadalopaṃ katvā “kāmo”tveva vuccati.",
  "atk-s0517a:1151_17": "Tappaṭibaddho ekeko dhammo imasmiṃ ekādasavidhapadesasaṅkhāte kāme avacaratīti kāmāvacaro.",
  "atk-s0517a:1151_18": "Kiñcāpi hi ettha keci dhammā rūpārūpabhavesupi avacaranti,",
  "atk-s0517a:1151_19": "yathā pana saṅgāme avacaraṇato “saṅgāmāvacaro”ti laddhanāmo nāgo nagare carantopi “saṅgāmāvacaro”tveva vuccati,",
  "atk-s0517a:1151_20": "thalajalacarā ca pāṇino athale ajale ca ṭhitāpi “thalacarā jalacarā”tveva vuccanti,",
  "atk-s0517a:1151_21": "evaṃ te aññattha avacarantāpi kāmāvacarāyevāti veditabbā.",
  "atk-s0517a:1151_22": "Ārammaṇakaraṇavasena vā etesu vuttappakāresu dhammesu kāmo avacaratīti kāmāvacarā.",
  "atk-s0517a:1151_23": "Kāmañcesa rūpārūpāvacaradhammesupi avacarati,",
  "atk-s0517a:1151_24": "yathā pana “vadatīti vaccho,",
  "atk-s0517a:1151_25": "mahiyaṃ setīti mahiṃso”ti vutte na yattakā vadanti,",
  "atk-s0517a:1151_26": "mahiyaṃ vā senti,",
  "atk-s0517a:1151_27": "sabbesaṃ taṃ nāmaṃ hoti.",
  "atk-s0517a:1151_28": "Evaṃsampadamidaṃ veditabbaṃ.",
  "atk-s0517a:1151_29": "Ettha sabbe te dhamme ekarāsiṃ katvā vuttabhūmisaddamapekkhitvā kāmāvacarāti itthiliṅgavacanaṃ kataṃ.",
  "atk-s0517a:1151_30": "Rūpāvacarātiādīsu rūpabhavo rūpaṃ,",
  "atk-s0517a:1151_31": "tasmiṃ rūpe avacarantīti rūpāvacarā.",
  "atk-s0517a:1151_32": "Arūpabhavo arūpaṃ,",
  "atk-s0517a:1151_33": "tasmiṃ arūpe avacarantīti arūpāvacarā.",
  "atk-s0517a:1151_34": "Tebhūmakavaṭṭe pariyāpannā antogadhāti pariyāpannā,",
  "atk-s0517a:1151_35": "tasmiṃ na pariyāpannāti apariyāpannā.",
  "atk-s0517a:1152_0": "Kāmāvacarādibhūminiddesesu heṭṭhatoti heṭṭhābhāgena.",
  "atk-s0517a:1152_1": "Avīcinirayanti jālānaṃ vā sattānaṃ vā vedanānaṃ vā vīci antaraṃ chiddaṃ ettha natthīti avīci.",
  "atk-s0517a:1152_2": "Sukhasaṅkhāto ayo ettha natthīti nirayo,",
  "atk-s0517a:1152_3": "niratiatthenapi nirayo.",
  "atk-s0517a:1152_4": "Pariyantaṃ karitvāti taṃ avīcisaṅkhātaṃ nirayaṃ antaṃ katvā.",
  "atk-s0517a:1152_5": "Uparitoti uparibhāgena.",
  "atk-s0517a:1152_6": "Paranimmitavasavattī deveti paranimmitesu kāmesu vasaṃ vattanato evaṃladdhavohāre deve.",
  "atk-s0517a:1152_7": "Anto karitvāti anto pakkhipitvā.",
  "atk-s0517a:1152_8": "Yaṃ etasmiṃ antareti ye etasmiṃ okāse.",
  "atk-s0517a:1152_9": "Yanti ca liṅgavacanavipallāso kato.",
  "atk-s0517a:1152_10": "Etthāvacarāti iminā yasmā tasmiṃ antare aññepi caranti kadāci katthaci sambhavato,",
  "atk-s0517a:1152_11": "tasmā tesaṃ asaṅgaṇhanatthaṃ avacarāti vuttaṃ.",
  "atk-s0517a:1152_12": "Tena ye ekasmiṃ antare ogāḷhā hutvā caranti,",
  "atk-s0517a:1152_13": "sabbattha sadā ca sambhavato,",
  "atk-s0517a:1152_14": "adhobhāge ca caranti avīcinirayassa heṭṭhā bhūtūpādāya pavattibhāvena,",
  "atk-s0517a:1152_15": "tesaṃ saṅgaho kato hoti.",
  "atk-s0517a:1152_16": "Te hi ogāḷhā caranti,",
  "atk-s0517a:1152_17": "adhobhāge ca carantīti avacarā.",
  "atk-s0517a:1152_18": "Ettha pariyāpannāti iminā pana yasmā ete etthāvacarā aññatthāpi avacaranti,",
  "atk-s0517a:1152_19": "na pana tattha pariyāpannā honti,",
  "atk-s0517a:1152_20": "tasmā tesaṃ aññatthāpi avacarantānaṃ pariggaho kato hoti.",
  "atk-s0517a:1153_0": "Idāni te ettha pariyāpanne dhamme rāsisuññatāpaccayabhāvato ceva sabhāvato ca dassento khandhadhātuāyatanātiādimāha.",
  "atk-s0517a:1153_1": "Brahmalokanti paṭhamajjhānabhūmisaṅkhātaṃ brahmaṭṭhānaṃ.",
  "atk-s0517a:1153_2": "Akaniṭṭheti uttamaṭṭhena na kaniṭṭhe.",
  "atk-s0517a:1153_3": "Samāpannassāti samāpattiṃ samāpannassa.",
  "atk-s0517a:1153_4": "Etena kusalajjhānaṃ vuttaṃ.",
  "atk-s0517a:1153_5": "Upapannassāti vipākavasena brahmaloke upapannassa.",
  "atk-s0517a:1153_6": "Etena vipākajjhānaṃ vuttaṃ.",
  "atk-s0517a:1153_7": "Diṭṭhadhammasukhavihārissāti diṭṭheva dhamme paccakkhe attabhāve sukho vihāro diṭṭhadhammasukhavihāro,",
  "atk-s0517a:1153_8": "so assa atthīti diṭṭhadhammasukhavihārī, arahā.",
  "atk-s0517a:1153_9": "Tassa diṭṭhadhammasukhavihārissa.",
  "atk-s0517a:1153_10": "Etena kiriyajjhānaṃ vuttaṃ.",
  "atk-s0517a:1153_11": "Cetasikāti cetasi bhavā cetasikā,",
  "atk-s0517a:1153_12": "cittasampayuttāti attho.",
  "atk-s0517a:1153_13": "Ākāsānañcāyatanūpageti ākāsānañcāyatanasaṅkhātaṃ bhavaṃ upagate.",
  "atk-s0517a:1153_14": "Dutiyapadepi eseva nayo.",
  "atk-s0517a:1153_15": "Maggāti cattāro ariyamaggā.",
  "atk-s0517a:1153_16": "Maggaphalānīti cattāri ariyamaggaphalāni.",
  "atk-s0517a:1153_17": "Asaṅkhatā ca dhātūti paccayehi akatā nibbānadhātu.",
  "atk-s0517a:1154_0": "Aparāpi catasso bhūmiyoti ekekacatukkavasena veditabbā.",
  "atk-s0517a:1154_1": "Cattāro satipaṭṭhānāti kāyānupassanāsatipaṭṭhānaṃ vedanānupassanāsatipaṭṭhānaṃ cittānupassanāsatipaṭṭhānaṃ dhammānupassanāsatipaṭṭhānaṃ.",
  "atk-s0517a:1154_2": "Tassattho –",
  "atk-s0517a:1154_3": "patiṭṭhātīti paṭṭhānaṃ,",
  "atk-s0517a:1154_4": "upaṭṭhāti okkanditvā pakkhanditvā pavattatīti attho.",
  "atk-s0517a:1154_5": "Satiyeva paṭṭhānaṃ satipaṭṭhānaṃ.",
  "atk-s0517a:1154_6": "Atha vā saraṇaṭṭhena sati,",
  "atk-s0517a:1154_7": "upaṭṭhānaṭṭhena paṭṭhānaṃ,",
  "atk-s0517a:1154_8": "sati ca sā paṭṭhānañcātipi satipaṭṭhānaṃ.",
  "atk-s0517a:1154_9": "Ārammaṇavasena bahukā tā satiyoti satipaṭṭhānā.",
  "atk-s0517a:1154_10": "Cattāro sammappadhānāti anuppannānaṃ akusalānaṃ anuppādāya sammappadhānaṃ,",
  "atk-s0517a:1154_11": "uppannānaṃ akusalānaṃ pahānāya sammappadhānaṃ,",
  "atk-s0517a:1154_12": "anuppannānaṃ kusalānaṃ uppādāya sammappadhānaṃ,",
  "atk-s0517a:1154_13": "uppannānaṃ kusalānaṃ ṭhitiyā sammappadhānaṃ.",
  "atk-s0517a:1154_14": "Padahanti vāyamanti etenāti padhānaṃ,",
  "atk-s0517a:1154_15": "vīriyassetaṃ nāmaṃ.",
  "atk-s0517a:1154_16": "Sammappadhānanti aviparītappadhānaṃ kāraṇappadhānaṃ upāyappadhānaṃ yonisopadhānaṃ.",
  "atk-s0517a:1154_17": "Ekameva vīriyaṃ kiccavasena catudhā katvā sammappadhānāti vuttaṃ.",
  "atk-s0517a:1154_18": "Cattāro iddhipādāti chandiddhipādo,",
  "atk-s0517a:1154_19": "cittiddhipādo,",
  "atk-s0517a:1154_20": "vīriyiddhipādo,",
  "atk-s0517a:1154_21": "vīmaṃsiddhipādo.",
  "atk-s0517a:1154_22": "Tassattho vuttoyeva.",
  "atk-s0517a:1154_23": "Cattāri jhānānīti vitakkavicārapītisukhacittekaggatāvasena pañcaṅgikaṃ paṭhamajjhānaṃ.",
  "atk-s0517a:1154_24": "Pītisukhacittekaggatāvasena tivaṅgikaṃ dutiyajjhānaṃ,",
  "atk-s0517a:1154_25": "sukhacittakaggatāvasena duvaṅgikaṃ tatiyajjhānaṃ,",
  "atk-s0517a:1154_26": "upekkhācittekaggatāvasena duvaṅgikaṃ catutthajjhānaṃ.",
  "atk-s0517a:1154_27": "Imāni hi aṅgāni ārammaṇūpanijjhānaṭṭhena jhānanti vuccanti.",
  "atk-s0517a:1154_28": "Catasso appamaññāyoti mettā, karuṇā, muditā, upekkhā.",
  "atk-s0517a:1154_29": "Pharaṇaappamāṇavasena appamaññāyo.",
  "atk-s0517a:1154_30": "Etāyo hi ārammaṇavasena appamāṇe vā satte pharanti,",
  "atk-s0517a:1154_31": "ekaṃ sattampi vā anavasesapharaṇavasena pharantīti pharaṇaappamāṇavasena appamaññāyoti vuccanti.",
  "atk-s0517a:1154_32": "Catasso arūpasamāpattiyoti ākāsānañcāyatanasamāpatti,",
  "atk-s0517a:1154_33": "viññāṇañcāyatanasamāpatti,",
  "atk-s0517a:1154_34": "ākiñcaññāyatanasamāpatti,",
  "atk-s0517a:1154_35": "nevasaññānāsaññāyatanasamāpatti.",
  "atk-s0517a:1154_36": "Catasso paṭisambhidā vuttatthā eva.",
  "atk-s0517a:1155_0": "Catasso paṭipadāti “dukkhā paṭipadā dandhābhiññā,",
  "atk-s0517a:1155_1": "dukkhā paṭipadā khippābhiññā,",
  "atk-s0517a:1155_2": "sukhā paṭipadā dandhābhiññā,",
  "atk-s0517a:1155_3": "sukhā paṭipadā khippābhiññā”ti vuttā catasso paṭipadā.",
  "atk-s0517a:1155_4": "Cattāri ārammaṇānīti parittaṃ parittārammaṇaṃ,",
  "atk-s0517a:1155_5": "parittaṃ appamāṇārammaṇaṃ,",
  "atk-s0517a:1155_6": "appamāṇaṃ parittārammaṇaṃ,",
  "atk-s0517a:1155_7": "appamāṇaṃ appamāṇārammaṇanti vuttāni cattāri ārammaṇāni.",
  "atk-s0517a:1155_8": "Kasiṇādiārammaṇānaṃ avavatthāpetabbato ārammaṇavantāni jhānāni vuttānīti veditabbāni.",
  "atk-s0517a:1155_9": "Cattāro ariyavaṃsāti ariyā vuccanti buddhā ca paccekabuddhā ca tathāgatasāvakā ca,",
  "atk-s0517a:1155_10": "tesaṃ ariyānaṃ vaṃsā tantiyo paveṇiyoti ariyavaṃsā.",
  "atk-s0517a:1155_11": "Ke pana te?",
  "atk-s0517a:1155_12": "Cīvarasantoso piṇḍapātasantoso senāsanasantoso bhāvanārāmatāti ime cattāro.",
  "atk-s0517a:1155_13": "Gilānapaccayasantoso piṇḍapātasantose vutte vuttoyeva hoti.",
  "atk-s0517a:1155_14": "Yo hi piṇḍapāte santuṭṭho,",
  "atk-s0517a:1155_15": "so kathaṃ gilānapaccaye asantuṭṭho bhavissati.",
  "atk-s0517a:1156_0": "Cattāri saṅgahavatthūnīti cattāri janasaṅgaṇhanakāraṇāni –",
  "atk-s0517a:1156_1": "dānañca peyyavajjañca atthacariyā ca samānattatā cāti imāni cattāri.",
  "atk-s0517a:1156_2": "Dānanti yathārahaṃ dānaṃ.",
  "atk-s0517a:1156_3": "Peyyavajjanti yathārahaṃ piyavacanaṃ.",
  "atk-s0517a:1156_4": "Atthacariyāti tattha tattha kattabbassa karaṇavasena kattabbākattabbānusāsanavasena ca vuddhikiriyā.",
  "atk-s0517a:1156_5": "Samānattatāti saha mānena samāno,",
  "atk-s0517a:1156_6": "saparimāṇo saparigaṇanoti attho.",
  "atk-s0517a:1156_7": "Samāno parassa attā etenāti samānatto,",
  "atk-s0517a:1156_8": "samānattassa bhāvo samānattatā,",
  "atk-s0517a:1156_9": "“ayaṃ mayā hīno,",
  "atk-s0517a:1156_10": "ayaṃ mayā sadiso,",
  "atk-s0517a:1156_11": "ayaṃ mayā adhiko”ti parigaṇetvā tadanurūpena upacaraṇaṃ karaṇanti attho.",
  "atk-s0517a:1156_12": "“Samānasukhadukkhatā samānattatā”ti ca vadanti.",
  "atk-s0517a:1157_0": "Cattāri cakkānīti ettha cakkaṃ nāma dārucakkaṃ,",
  "atk-s0517a:1157_1": "ratanacakkaṃ,",
  "atk-s0517a:1157_2": "dhammacakkaṃ,",
  "atk-s0517a:1157_3": "iriyāpathacakkaṃ,",
  "atk-s0517a:1157_4": "sampatticakkanti pañcavidhaṃ.",
  "atk-s0517a:1157_5": "Tattha “yaṃ pana taṃ, deva,",
  "atk-s0517a:1157_6": "cakkaṃ chahi māsehi niṭṭhitaṃ chārattūnehī”ti idaṃ dārucakkaṃ.",
  "atk-s0517a:1157_7": "“Cakkaṃ vattayato pariggahetvā”ti idaṃ ratanacakkaṃ.",
  "atk-s0517a:1157_8": "“Mayā pavattitaṃ cakka”nti idaṃ dhammacakkaṃ.",
  "atk-s0517a:1157_9": "“Catucakkaṃ navadvāra”nti idaṃ iriyāpathacakkaṃ.",
  "atk-s0517a:1157_10": "“Cattārimāni,",
  "atk-s0517a:1157_11": "bhikkhave, cakkāni,",
  "atk-s0517a:1157_12": "yehi samannāgatānaṃ devamanussānaṃ catucakkaṃ vattati.",
  "atk-s0517a:1157_13": "Katamāni cattāri?",
  "atk-s0517a:1157_14": "Patirūpadesavāso,",
  "atk-s0517a:1157_15": "sappurisāvassayo,",
  "atk-s0517a:1157_16": "attasammāpaṇidhi,",
  "atk-s0517a:1157_17": "pubbe ca katapuññatā”ti idaṃ sampatticakkaṃ.",
  "atk-s0517a:1157_18": "Idhāpi etadeva adhippetaṃ.",
  "atk-s0517a:1157_19": "Tattha patirūpadesavāsoti yattha catasso parisā sandissanti,",
  "atk-s0517a:1157_20": "evarūpe anucchavike dese vāso.",
  "atk-s0517a:1157_21": "Sappurisāvassayoti buddhādīnaṃ sappurisānaṃ avassayanaṃ sevanaṃ bhajanaṃ.",
  "atk-s0517a:1157_22": "Attasammāpaṇidhīti attano sammā patiṭṭhāpanaṃ.",
  "atk-s0517a:1157_23": "Sace pubbe assaddhādīhi samannāgato hoti,",
  "atk-s0517a:1157_24": "tāni pahāya saddhādīsu patiṭṭhāpanaṃ.",
  "atk-s0517a:1157_25": "Pubbe ca katapuññatāti pubbe upacitakusalatā.",
  "atk-s0517a:1157_26": "Idameva cettha pamāṇaṃ.",
  "atk-s0517a:1157_27": "Yena hi ñāṇasampayuttacittena kusalakammaṃ kataṃ hoti,",
  "atk-s0517a:1157_28": "tadeva kusalaṃ taṃ purisaṃ patirūpadese upaneti,",
  "atk-s0517a:1157_29": "sappurise bhajāpeti,",
  "atk-s0517a:1157_30": "so eva puggalo attānaṃ sammā ṭhapetīti.",
  "atk-s0517a:1158_0": "Cattāri dhammapadānīti cattāro dhammakoṭṭhāsā.",
  "atk-s0517a:1158_1": "Katamāni cattāri?",
  "atk-s0517a:1158_2": "Anabhijjhā dhammapadaṃ,",
  "atk-s0517a:1158_3": "abyāpādo dhammapadaṃ,",
  "atk-s0517a:1158_4": "sammāsati dhammapadaṃ,",
  "atk-s0517a:1158_5": "sammāsamādhi dhammapadaṃ.",
  "atk-s0517a:1158_6": "Anabhijjhā dhammapadaṃ nāma alobho vā anabhijjhāvasena adhigatajjhānavipassanāmaggaphalanibbānāni vā.",
  "atk-s0517a:1158_7": "Abyāpādo dhammapadaṃ nāma akopo vā mettāsīsena adhigatajjhānādīni vā.",
  "atk-s0517a:1158_8": "Sammāsati dhammapadaṃ nāma sūpaṭṭhitassati vā satisīsena adhigatajjhānādīni vā.",
  "atk-s0517a:1158_9": "Sammāsamādhi dhammapadaṃ nāma aṭṭhasamāpatti vā aṭṭhasamāpattisīsena adhigatajjhānādīni vā.",
  "atk-s0517a:1158_10": "Dasaasubhavasena vā adhigatajjhānādīni anabhijjhā dhammapadaṃ,",
  "atk-s0517a:1158_11": "catubrahmavihāravasena adhigatāni abyāpādo dhammapadaṃ,",
  "atk-s0517a:1158_12": "dasānussatiāhārepaṭikūlasaññāvasena adhigatāni sammāsati dhammapadaṃ,",
  "atk-s0517a:1158_13": "dasakasiṇaānāpānavasena adhigatāni sammāsamādhi dhammapadanti.",
  "atk-s0517a:1158_14": "Imā catasso bhūmiyoti ekekaṃ catukkavaseneva yojetabbaṃ.",
  "atk-s0517a:1159_0": "Bhūminānattañāṇaniddesavaṇṇanā niṭṭhitā.",
  "atk-s0517a:1160_0": "19. Dhammanānattañāṇaniddesavaṇṇanā",
  "atk-s0517a:1161_0": "73.",
  "atk-s0517a:1161_1": "Dhammanānattañāṇaniddese kammapatheti kammāni ca tāni pathā ca apāyagamanāyāti kammapathā,",
  "atk-s0517a:1161_2": "te kammapathe.",
  "atk-s0517a:1161_3": "Dasa kusalakammapathā nāma pāṇātipātā adinnādānā kāmesumicchācārā veramaṇīti tīṇi kāyasucaritāni,",
  "atk-s0517a:1161_4": "musāvādā pisuṇāya vācāya pharusāya vācāya samphappalāpā veramaṇīti cattāri vacīsucaritāni,",
  "atk-s0517a:1161_5": "anabhijjhā abyāpādo sammādiṭṭhīti tīṇi manosucaritāni.",
  "atk-s0517a:1161_6": "Dasa akusalakammapathā nāma pāṇātipāto adinnādānaṃ kāmesumicchācāroti tīṇi kāyaduccaritāni,",
  "atk-s0517a:1161_7": "musāvādo pisuṇā vācā pharusā vācā samphappalāpoti cattāri vacīduccaritāni,",
  "atk-s0517a:1161_8": "abhijjhā byāpādo micchādiṭṭhīti tīṇi manoduccaritāni.",
  "atk-s0517a:1161_9": "Kusalākusalāpi ca paṭisandhijanakāyeva kammapathāti vuttā,",
  "atk-s0517a:1161_10": "vuttāvasesā paṭisandhijanane anekanti kattā kammapathāti na vuttā.",
  "atk-s0517a:1161_11": "Oḷārikakusalākusalagahaṇeneva sesakusalākusalāpi gahitāti veditabbā.",
  "atk-s0517a:1161_12": "Rūpanti bhūtopādāyabhedato aṭṭhavīsatividhaṃ rūpaṃ.",
  "atk-s0517a:1161_13": "Vipākanti kāmāvacarakusalavipākānaṃ soḷasannaṃ,",
  "atk-s0517a:1161_14": "akusalavipākānaṃ sattannañca vasena tevīsatividhaṃ vipākaṃ.",
  "atk-s0517a:1161_15": "Kiriyanti tiṇṇamahetukakiriyānaṃ,",
  "atk-s0517a:1161_16": "aṭṭhannaṃ sahetukakiriyānañca vasena ekādasavidhaṃ kāmāvacarakiriyaṃ.",
  "atk-s0517a:1161_17": "Vipākābhāvato kiriyāmattāti kiriyā.",
  "atk-s0517a:1161_18": "Ettāvatā kāmāvacarameva rūpābyākatavipākābyākatakiriyābyākatavasena vuttaṃ.",
  "atk-s0517a:1162_0": "Idhaṭṭhassāti imasmiṃ loke ṭhitassa.",
  "atk-s0517a:1162_1": "Yebhuyyena manussaloke jhānabhāvanāsabbhāvato manussalokavasena vuttaṃ,",
  "atk-s0517a:1162_2": "jhānāni pana kadāci karahaci devalokepi labbhanti,",
  "atk-s0517a:1162_3": "rūpībrahmalokepi tatrūpapattikaheṭṭhūpapattikauparūpapattikānaṃ vasena labbhanti.",
  "atk-s0517a:1162_4": "Suddhāvāse pana arūpāvacare ca heṭṭhūpapattikā natthi.",
  "atk-s0517a:1162_5": "Rūpārūpāvacaresu abhāvitajjhānā heṭṭhā nibbattamānā kāmāvacarasugatiyaṃyeva nibbattanti,",
  "atk-s0517a:1162_6": "na duggatiyaṃ.",
  "atk-s0517a:1162_7": "Tatrūpapannassāti vipākavasena brahmaloke upapannassa paṭisandhibhavaṅgacutivasena vattamānāni cattāri vipākajjhānāni.",
  "atk-s0517a:1162_8": "Rūpārūpāvacarajjhānasamāpattīsu kiriyābyākatāni na vuttāni.",
  "atk-s0517a:1162_9": "Kiñcāpi na vuttāni,",
  "atk-s0517a:1162_10": "atha kho kusalehi samānapavattittā kusalesu vuttesu vuttāneva hontīti veditabbāni.",
  "atk-s0517a:1162_11": "Yathā paṭṭhāne “kusalākusale niruddhe vipāko tadārammaṇatā uppajjatī”ti kusalajavanaggahaṇeneva kiriyajavanaṃ saṅgahitaṃ,",
  "atk-s0517a:1162_12": "evamidhāpi daṭṭhabbaṃ.",
  "atk-s0517a:1162_13": "Sāmaññaphalānīti cattāri sāmaññaphalāni.",
  "atk-s0517a:1162_14": "Etena lokuttaravipākābyākataṃ vuttaṃ.",
  "atk-s0517a:1162_15": "Nibbānanti nibbānābyākataṃ.",
  "atk-s0517a:1163_0": "Pāmojjamūlakāti pāmojjaṃ mūlaṃ ādi etesanti pāmojjamūlakā,",
  "atk-s0517a:1163_1": "pāmojjādikāti attho.",
  "atk-s0517a:1163_2": "Pāmojjena hi samāgatāneva honti.",
  "atk-s0517a:1163_3": "Aniccato manasikaroto pāmojjaṃ jāyatīti ettha yonisomanasikarotoyeva pāmojjaṃ jāyati,",
  "atk-s0517a:1163_4": "na ayonisomanasikaroto.",
  "atk-s0517a:1163_5": "Ayonisomanasikaroto kusaluppattiyeva natthi,",
  "atk-s0517a:1163_6": "pageva vipassanā.",
  "atk-s0517a:1163_7": "Kasmā sarūpena vuttanti ce?",
  "atk-s0517a:1163_8": "Pāmojjassa balavabhāvadassanatthaṃ.",
  "atk-s0517a:1163_9": "Pāmojje hi asati pantesu ca senāsanesu adhikusalesu ca dhammesu arati ukkaṇṭhitā uppajjati.",
  "atk-s0517a:1163_10": "Evaṃ sati bhāvanāyeva ukkamati.",
  "atk-s0517a:1163_11": "Pāmojje pana sati aratiabhāvato bhāvanāpāripūriṃ gacchati.",
  "atk-s0517a:1163_12": "Yonisomanasikārassa pana mūlabhāvena bhāvanāya bahūpakārattaṃ dassetuṃ upari navakaṃ vakkhati.",
  "atk-s0517a:1164_0": "“Yato yato sammasati, khandhānaṃ udayabbayaṃ;",
  "atk-s0517a:1165_0": "Labhatī pītipāmojjaṃ, amataṃ taṃ vijānata”nti. –",
  "atk-s0517a:1166_0": "Vacanato vipassakassa vipassanāpaccayā pāmojjaṃ uppajjati.",
  "atk-s0517a:1166_1": "Idha pana kalāpasammasanapaccayā pāmojjaṃ gahetabbaṃ.",
  "atk-s0517a:1166_2": "Pamuditassa bhāvo pāmojjaṃ,",
  "atk-s0517a:1166_3": "dubbalā pīti.",
  "atk-s0517a:1166_4": "Ādikammatthe pa-",
  "atk-s0517a:1166_5": "kāro daṭṭhabbo.",
  "atk-s0517a:1166_6": "Pamuditassāti tena pāmojjena pamuditassa tuṭṭhassa.",
  "atk-s0517a:1166_7": "Pamoditassātipi pāṭho.",
  "atk-s0517a:1166_8": "Soyevattho.",
  "atk-s0517a:1166_9": "Pītīti balavapīti.",
  "atk-s0517a:1166_10": "Pītimanassāti pītiyuttamanassa.",
  "atk-s0517a:1166_11": "Yuttasaddassa lopo daṭṭhabbo yathā assarathoti.",
  "atk-s0517a:1166_12": "Kāyoti nāmakāyo,",
  "atk-s0517a:1166_13": "rūpakāyena saha vā.",
  "atk-s0517a:1166_14": "Passambhatīti vūpasantadaratho hoti.",
  "atk-s0517a:1166_15": "Passaddhakāyoti ubhayapassaddhiyogena nibbutakāyo.",
  "atk-s0517a:1166_16": "Sukhaṃ vedetīti cetasikaṃ sukhaṃ vindati,",
  "atk-s0517a:1166_17": "kāyikasukhena saha vā.",
  "atk-s0517a:1166_18": "Sukhinoti sukhasamaṅgissa.",
  "atk-s0517a:1166_19": "Cittaṃ samādhiyatīti cittaṃ samaṃ ādhiyati,",
  "atk-s0517a:1166_20": "ekaggaṃ hoti.",
  "atk-s0517a:1166_21": "Samāhite citteti bhāvenabhāvalakkhaṇatthe bhummavacanaṃ.",
  "atk-s0517a:1166_22": "Cittasamāhitabhāvena hi yathābhūtajānanaṃ lakkhīyati.",
  "atk-s0517a:1166_23": "Yathābhūtaṃ pajānātīti udayabbayañāṇādivasena saṅkhāraṃ yathāsabhāvaṃ jānāti.",
  "atk-s0517a:1166_24": "Passatīti taṃyeva cakkhunā diṭṭhaṃ viya phuṭaṃ katvā paññācakkhunā passati.",
  "atk-s0517a:1166_25": "Nibbindatīti navavidhavipassanāñāṇayogena saṅkhāresu ukkaṇṭhati.",
  "atk-s0517a:1166_26": "Nibbindaṃ virajjatīti taṃ vipassanaṃ sikhaṃ pāpento maggañāṇayogena saṅkhārehi viratto hoti.",
  "atk-s0517a:1166_27": "Virāgā vimuccatīti virāgasaṅkhātamaggahetu phalavimuttiyā nibbāne adhimokkhena vimuccati.",
  "atk-s0517a:1166_28": "Kesuci pana potthakesu imasmiṃ vāre “samāhitena cittena idaṃ dukkhanti yathābhūtaṃ pajānātī”tiādi saccanayo likhito,",
  "atk-s0517a:1166_29": "sopi ca kesuci potthakesu “idaṃ dukkhanti yoniso manasi karotī”tiādinā nayena likhito.",
  "atk-s0517a:1166_30": "Vāradvayepi byañjanatoyeva viseso,",
  "atk-s0517a:1166_31": "na atthato.",
  "atk-s0517a:1166_32": "“Nibbindaṃ virajjatī”ti hi maggañāṇassa vuttattā maggañāṇe ca siddhe catusaccābhisamayakiccaṃ siddhameva hoti.",
  "atk-s0517a:1166_33": "Tasmā catusaccanayena vuttavāropi iminā vārena atthato avisiṭṭhoyeva.",
  "atk-s0517a:1167_0": "74.",
  "atk-s0517a:1167_1": "Idāni aniccatotiādīhi ārammaṇassa avisesetvā vuttattā ārammaṇaṃ visesento rūpaṃ aniccato manasi karotītiādimāha.",
  "atk-s0517a:1167_2": "Yonisomanasikāramūlakāti yonisomanasikāro mūlaṃ patiṭṭhā etesanti yonisomanasikāramūlakā.",
  "atk-s0517a:1167_3": "Yonisomanasikāraṃ muñcitvāyeva hi pāmojjādayo nava na honti.",
  "atk-s0517a:1167_4": "Samāhitena cittenāti kāraṇabhūtena cittena.",
  "atk-s0517a:1167_5": "Yathābhūtaṃ pajānātīti paññāya pajānāti.",
  "atk-s0517a:1167_6": "“Idaṃ dukkhanti yoniso manasi karotī”ti vuccamāne anussavavasena pubbabhāgasaccānubodhopi saṅgayhati.",
  "atk-s0517a:1167_7": "Yonisomanasikāroti ca upāyena manasikāro.",
  "atk-s0517a:1168_0": "Dhātunānattaṃ paṭicca uppajjati phassanānattanti cakkhādidhātunānattaṃ paṭicca cakkhusamphassādinānattaṃ uppajjatīti attho.",
  "atk-s0517a:1168_1": "Phassanānattaṃ paṭiccāti cakkhusamphassādinānattaṃ paṭicca.",
  "atk-s0517a:1168_2": "Vedanānānattanti cakkhusamphassajādivedanānānattaṃ.",
  "atk-s0517a:1168_3": "Saññānānattanti kāmasaññādinānattaṃ.",
  "atk-s0517a:1168_4": "Saṅkappanānattanti kāmasaṅkappādinānattaṃ.",
  "atk-s0517a:1168_5": "Chandanānattanti saṅkappanānattatāya rūpe chando sadde chandoti evaṃ chandanānattaṃ uppajjati.",
  "atk-s0517a:1168_6": "Pariḷāhanānattanti chandanānattatāya rūpapariḷāho saddapariḷāhoti evaṃ pariḷāhanānattaṃ uppajjati.",
  "atk-s0517a:1168_7": "Pariyesanānānattanti pariḷāhanānattatāya rūpapariyesanādinānattaṃ uppajjati.",
  "atk-s0517a:1168_8": "Lābhanānattanti pariyesanānānattatāya rūpapaṭilābhādinānattaṃ uppajjatīti.",
  "atk-s0517a:1169_0": "Dhammanānattañāṇaniddesavaṇṇanā niṭṭhitā.",
  "atk-s0517a:1170_0": "20-24. Ñāṇapañcakaniddesavaṇṇanā",
  "atk-s0517a:1171_0": "75.",
  "atk-s0517a:1171_1": "Ñāṇapañcakaniddese tesaṃ pañcannaṃ ñāṇānaṃ anupubbasambandhasabbhāvato ekatova pucchāvissajjanāni katāni.",
  "atk-s0517a:1171_2": "Abhiññātā hontīti dhammasabhāvalakkhaṇajānanavasena suṭṭhu ñātā honti.",
  "atk-s0517a:1171_3": "Ñātā hontīti ñātapariññāvasena sabhāvato ñātattā ñātā nāma honti.",
  "atk-s0517a:1171_4": "Yena ñāṇena te dhammā ñātā honti,",
  "atk-s0517a:1171_5": "taṃ ñātaṭṭhena ñāṇaṃ,",
  "atk-s0517a:1171_6": "pajānanaṭṭhena paññāti sambandho.",
  "atk-s0517a:1171_7": "Imināva nayena sesañāṇānipi yojetabbāni.",
  "atk-s0517a:1171_8": "Pariññātā hontīti sāmaññalakkhaṇavasena samantato ñātā honti.",
  "atk-s0517a:1171_9": "Tīritā hontīti tīraṇapariññāvasena aniccādito upaparikkhitā samāpitā nāma honti.",
  "atk-s0517a:1171_10": "Pahīnā hontīti aniccānupassanādinā ñāṇena niccasaññādayo bhaṅgānupassanato paṭṭhāya pahīnā honti.",
  "atk-s0517a:1171_11": "Pariccattā hontīti pahānavaseneva chaḍḍitā nāma honti.",
  "atk-s0517a:1171_12": "Bhāvitā hontīti vaḍḍhitā paribhāvitā ca honti.",
  "atk-s0517a:1171_13": "Ekarasā hontīti sakiccasādhanapaṭipakkhapahānena ekakiccā honti,",
  "atk-s0517a:1171_14": "paccanīkato vā vimuttivasena vimuttirasena ekarasā honti.",
  "atk-s0517a:1171_15": "Sacchikatā hontīti paṭilābhavasena phaladhammo paṭivedhavasena nibbānadhammoti paccakkhakatā honti.",
  "atk-s0517a:1171_16": "Phassitā hontīti paṭilābhaphusanena paṭivedhaphusanena ca phassitā anubhūtā honti.",
  "atk-s0517a:1171_17": "Imāni pañca ñāṇāni heṭṭhā sutamayañāṇavasena vuttāni,",
  "atk-s0517a:1171_18": "idha sakiccasādhanavasena.",
  "atk-s0517a:1172_0": "Ñāṇapañcakaniddesavaṇṇanā niṭṭhitā.",
  "atk-s0517a:1173_0": "25-28. Paṭisambhidāñāṇaniddesavaṇṇanā",
  "atk-s0517a:1174_0": "76.",
  "atk-s0517a:1174_1": "Paṭisambhidāñāṇaniddese yasmā dhamme avutte tassa kiccaṃ na sakkā vattuṃ,",
  "atk-s0517a:1174_2": "tasmā uddiṭṭhānaṃ paṭipāṭiṃ anādiyitvā paṭhamaṃ dhammā niddiṭṭhā.",
  "atk-s0517a:1174_3": "Dhammādīnaṃ atthā vuttāyeva.",
  "atk-s0517a:1174_4": "Saddhindriyaṃ dhammotiādīhi dhammasaddapariyāpanne dhamme vatvā nānattasaddassa atthaṃ dassento añño saddhindriyaṃ dhammotiādimāha.",
  "atk-s0517a:1174_5": "“Añño dhammo”ti hi vutte dhammānaṃ nānattaṃ dassitaṃ hoti.",
  "atk-s0517a:1174_6": "Paṭividitāti abhimukhabhāvena viditā pākaṭā nāma honti.",
  "atk-s0517a:1174_7": "Tena paṭisambhidāpadassa attho vutto.",
  "atk-s0517a:1174_8": "Adhimokkhaṭṭho atthotiādīhi tesaṃ saddhādīnaṃ adhimuccanādikiccaṃ attho nāmāti dasseti.",
  "atk-s0517a:1174_9": "Sandassetunti paraṃ ñāpetukāmassa paraṃ sandassetuṃ.",
  "atk-s0517a:1174_10": "Parassa pana vacanaṃ suṇantassāpi labbhatiyeva.",
  "atk-s0517a:1174_11": "Byañjananiruttābhilāpāti nāmabyañjanaṃ nāmanirutti nāmābhilāpo.",
  "atk-s0517a:1174_12": "Nāmañhi atthaṃ byañjayatīti byañjanaṃ,",
  "atk-s0517a:1174_13": "“saṅkhatamabhisaṅkharontīti kho,",
  "atk-s0517a:1174_14": "bhikkhave,",
  "atk-s0517a:1174_15": "tasmā saṅkhārāti vuccantī”ti evaṃ niddhāretvā sahetukaṃ katvā vuccamānattā nirutti,",
  "atk-s0517a:1174_16": "abhilapīyati etena atthoti abhilāpoti vuccati.",
  "atk-s0517a:1175_0": "Nāmañca nāmetaṃ catubbidhaṃ –",
  "atk-s0517a:1175_1": "sāmaññanāmaṃ,",
  "atk-s0517a:1175_2": "guṇanāmaṃ,",
  "atk-s0517a:1175_3": "kittimanāmaṃ,",
  "atk-s0517a:1175_4": "opapātikanāmanti.",
  "atk-s0517a:1175_5": "Tattha paṭhamakappikesu mahājanena sammannitvā ṭhapitattā “mahāsammato”ti rañño nāmaṃ sāmaññanāmaṃ.",
  "atk-s0517a:1175_6": "Yaṃ sandhāya vuttaṃ “mahājanasammatoti kho, vāseṭṭha,",
  "atk-s0517a:1175_7": "‘mahāsammato mahāsammato’tveva paṭhamaṃ akkharaṃ upanibbatta”nti.",
  "atk-s0517a:1175_8": "“Dhammakathiko paṃsukūliko vinayadharo tipiṭakadharo saddho sato”ti evarūpaṃ guṇato āgatanāmaṃ guṇanāmaṃ.",
  "atk-s0517a:1175_9": "“Bhagavā arahaṃ sammāsambuddho”tiādīnipi tathāgatassa anekāni nāmasatāni guṇanāmāneva.",
  "atk-s0517a:1175_10": "Tena vuttaṃ –",
  "atk-s0517a:1176_0": "“Asaṅkhyeyyāni nāmāni, saguṇena mahesino;",
  "atk-s0517a:1177_0": "Guṇehi nāmamuddheyyaṃ, api nāmasahassato”ti.",
  "atk-s0517a:1178_0": "Yaṃ pana jātassa kumārakassa nāmaggahaṇadivase dakkhiṇeyyānaṃ sakkāraṃ katvā samīpe ṭhitā ñātakā kappetvā",
  "atk-s0517a:1178_1": "pakappetvā “ayaṃ asuko nāmā”ti nāmaṃ karonti,",
  "atk-s0517a:1178_2": "idaṃ kittimanāmaṃ.",
  "atk-s0517a:1178_3": "Yā pana purimapaññatti aparapaññattiyaṃ patati,",
  "atk-s0517a:1178_4": "purimavohāro pacchimavohāre patati.",
  "atk-s0517a:1178_5": "Seyyathidaṃ,",
  "atk-s0517a:1178_6": "purimakappepi cando candoyeva nāma,",
  "atk-s0517a:1178_7": "etarahipi candoyeva.",
  "atk-s0517a:1178_8": "Atīte sūriyo, samuddo, pathavī,",
  "atk-s0517a:1178_9": "pabbato pabbatoyeva nāma,",
  "atk-s0517a:1178_10": "etarahipi pabbatoyevāti,",
  "atk-s0517a:1178_11": "idaṃ opapātikanāmaṃ.",
  "atk-s0517a:1178_12": "Idaṃ catubbidhampi nāmaṃ ekaṃ nāmameva hoti,",
  "atk-s0517a:1178_13": "taṃ lokasaṅketamattasiddhaṃ paramatthato avijjamānaṃ.",
  "atk-s0517a:1178_14": "Aññe pana “nāmaṃ nāma atthajotako saddo”ti vadanti.",
  "atk-s0517a:1178_15": "Balabojjhaṅgamaggaṅgānaṃ vuttanayānusāreneva attho veditabbo.",
  "atk-s0517a:1179_0": "Paṭisambhidāñāṇaniddesavaṇṇanā niṭṭhitā.",
  "atk-s0517a:1180_0": "29-31. Ñāṇattayaniddesavaṇṇanā",
  "atk-s0517a:1181_0": "78.",
  "atk-s0517a:1181_1": "Ñāṇattayaniddese nimittanti saṅkhāranimittaṃ.",
  "atk-s0517a:1181_2": "Animitteti saṅkhāranimittapaṭipakkhe nibbāne.",
  "atk-s0517a:1181_3": "Adhimuttattāti tanninnabhāvena cittassa vissaṭṭhattā.",
  "atk-s0517a:1181_4": "Phussa phussa vayaṃ passatīti saṅkhāranimittaṃ ñāṇena phusitvā phusitvā tassa bhaṅgaṃ vipassanāñāṇeneva passati.",
  "atk-s0517a:1181_5": "Etena bhaṅgānupassanā siddhā.",
  "atk-s0517a:1181_6": "Sā aniccānupassanaṃ sādheti,",
  "atk-s0517a:1181_7": "aniccassa dukkhattā sā dukkhānupassanaṃ,",
  "atk-s0517a:1181_8": "dukkhassa anattattā sā anattānupassananti evamettha tisso anupassanā vuttā honti.",
  "atk-s0517a:1181_9": "Animitto vihāroti nimittaṃ bhayato diṭṭhattā so vipassanattayavihāro animittavihāro nāma hoti.",
  "atk-s0517a:1181_10": "Paṇidhinti taṇhaṃ.",
  "atk-s0517a:1181_11": "Appaṇihiteti taṇhāpaṭipakkhe nibbāne.",
  "atk-s0517a:1181_12": "Abhinivesanti attābhinivesaṃ.",
  "atk-s0517a:1181_13": "Suññateti attavirahite nibbāne.",
  "atk-s0517a:1181_14": "Suññatoti suññaṃyeva suññato.",
  "atk-s0517a:1181_15": "Pavattaṃ ajjhupekkhitvāti vipākappavattaṃ saṅkhārupekkhāya ajjhupekkhitvā.",
  "atk-s0517a:1181_16": "Sugatisaṅkhātavipākappavattābhinandino hi sattā.",
  "atk-s0517a:1181_17": "Ayaṃ pana phalasamāpattiṃ samāpajjitukāmo taṃ pavattaṃ,",
  "atk-s0517a:1181_18": "sabbañca saṅkhāragataṃ aniccādito passitvā ajjhupekkhatiyeva.",
  "atk-s0517a:1181_19": "Evañhi diṭṭhe phalasamāpattiṃ samāpajjituṃ sakkoti,",
  "atk-s0517a:1181_20": "na aññathā.",
  "atk-s0517a:1181_21": "Āvajjitvāti āvajjanena āvajjitvā.",
  "atk-s0517a:1181_22": "Samāpajjatīti phalasamāpattiṃ paṭipajjati.",
  "atk-s0517a:1181_23": "Animittā samāpattīti nimittaṃ bhayato disvā samāpannattā animittā samāpatti nāma.",
  "atk-s0517a:1181_24": "Animittavihārasamāpattīti vipassanāvihāravasena ca phalasamāpattivasena ca tadubhayaṃ nāma hoti.",
  "atk-s0517a:1182_0": "79.",
  "atk-s0517a:1182_1": "Idāni saṅkhāranimittameva vibhajitvā dassento rūpanimittantiādimāha.",
  "atk-s0517a:1182_2": "Jarāmaraṇaggahaṇe vattabbaṃ pubbe vuttameva.",
  "atk-s0517a:1182_3": "“Añño animittavihāro”tiādīhi vutteyeva nigametvā dasseti.",
  "atk-s0517a:1182_4": "Saṅkhepena vihāraṭṭhe ñāṇaṃ nāma phalasamāpattiyā pubbabhāge saṅkhārupekkhāñāṇe ṭhitassa vipassanāvihāranānatte",
  "atk-s0517a:1182_5": "ñāṇaṃ samāpattaṭṭhe ñāṇaṃ nāma phalasamāpattinānatte ñāṇaṃ.",
  "atk-s0517a:1182_6": "Vihārasamāpattaṭṭhe ñāṇaṃ nāma tadubhayanānatte ñāṇaṃ.",
  "atk-s0517a:1182_7": "Vipassanāvihāreneva vītināmetukāmo vipassanāvihārameva pavatteti,",
  "atk-s0517a:1182_8": "phalasamāpattivihāreneva vītināmetukāmo vipassanāpaṭipāṭiyā ussakkitvā phalasamāpattivihārameva pavatteti,",
  "atk-s0517a:1182_9": "tadubhayena vītināmetukāmo tadubhayaṃ pavatteti.",
  "atk-s0517a:1182_10": "Evaṃ puggalādhippāyavasena tividhaṃ jātaṃ.",
  "atk-s0517a:1182_11": "Sesamettha vattabbaṃ saṅkhārupekkhāñāṇavaṇṇanāyaṃ vuttameva.",
  "atk-s0517a:1183_0": "Ñāṇattayaniddesavaṇṇanā niṭṭhitā.",
  "atk-s0517a:1184_0": "32. Ānantarikasamādhiñāṇaniddesavaṇṇanā",
  "atk-s0517a:1185_0": "80.",
  "atk-s0517a:1185_1": "Ānantarikasamādhiñāṇaniddese nekkhammavasenātiādīsu nekkhammaabyāpādaālokasaññāavikkhepadhammavavatthānañāṇapāmojjāni",
  "atk-s0517a:1185_2": "sukkhavipassakassa upacārajjhānasampayuttā tassa tassa kilesassa vipakkhabhūtā satta dhammā ekacittasampayuttā eva.",
  "atk-s0517a:1185_3": "Cittassa ekaggatā avikkhepoti ekaggassa bhāvo ekaggatā,",
  "atk-s0517a:1185_4": "nānārammaṇe na vikkhipati tena cittanti avikkhepo,",
  "atk-s0517a:1185_5": "cittassa ekaggatāsaṅkhāto avikkhepoti attho.",
  "atk-s0517a:1185_6": "Samādhīti ekārammaṇe samaṃ ādhīyati tena cittanti samādhi nāmāti attho.",
  "atk-s0517a:1185_7": "Tassa samādhissa vasenāti upacārasamādhināpi samāhitacittassa yathābhūtāvabodhato vuttappakārassa samādhissa vasena.",
  "atk-s0517a:1185_8": "Uppajjati ñāṇanti maggañāṇaṃ yathākkamena uppajjati.",
  "atk-s0517a:1185_9": "Khīyantīti samucchedavasena khīyanti.",
  "atk-s0517a:1185_10": "Itīti vuttappakārassa atthassa nigamanaṃ.",
  "atk-s0517a:1185_11": "Paṭhamaṃ samathoti pubbabhāge samādhi hoti.",
  "atk-s0517a:1185_12": "Pacchā ñāṇanti aparabhāge maggakkhaṇe ñāṇaṃ hoti.",
  "atk-s0517a:1186_0": "Kāmāsavoti pañcakāmaguṇikarāgo.",
  "atk-s0517a:1186_1": "Bhavāsavoti rūpārūpabhavesu chandarāgo jhānanikanti sassatadiṭṭhisahajāto rāgo bhavavasena patthanā.",
  "atk-s0517a:1186_2": "Diṭṭhāsavoti dvāsaṭṭhi diṭṭhiyo.",
  "atk-s0517a:1186_3": "Avijjāsavoti dukkhādīsu aṭṭhasu ṭhānesu aññāṇaṃ.",
  "atk-s0517a:1186_4": "Bhummavacanena okāsapucchaṃ katvā “sotāpattimaggenā”tiādinā āsavakkhayakarena maggena āsavakkhayaṃ dassetvā “etthā”ti okāsavissajjanaṃ kataṃ,",
  "atk-s0517a:1186_5": "maggakkhaṇeti vuttaṃ hoti.",
  "atk-s0517a:1186_6": "Anavasesoti natthi etassa avasesoti anavaseso.",
  "atk-s0517a:1186_7": "Apāyagamanīyoti nirayatiracchānayonipettivisayāsurakāyā cattāro sukhasaṅkhātā ayā apetattā apāyā,",
  "atk-s0517a:1186_8": "yassa saṃvijjati,",
  "atk-s0517a:1186_9": "taṃ puggalaṃ apāye gametīti apāyagamanīyo.",
  "atk-s0517a:1186_10": "Āsavakkhayakathā dubhatovuṭṭhānakathāyaṃ vuttā.",
  "atk-s0517a:1187_0": "Avikkhepavasenāti pavattamānassa samādhissa upanissayabhūtasamādhivasena.",
  "atk-s0517a:1187_1": "Pathavīkasiṇavasenātiādīsu dasa kasiṇāni tadārammaṇikaappanāsamādhivasena vuttāni,",
  "atk-s0517a:1187_2": "buddhānussatiādayo maraṇassati upasamānussati ca upacārajjhānavasena vuttā,",
  "atk-s0517a:1187_3": "ānāpānassati kāyagatāsati ca appanāsamādhivasena vuttā,",
  "atk-s0517a:1187_4": "dasa asubhā paṭhamajjhānavasena vuttā.",
  "atk-s0517a:1188_0": "Buddhaṃ ārabbha uppannā anussati buddhānussati.",
  "atk-s0517a:1188_1": "“Itipi so bhagavā araha”ntiādibuddhaguṇārammaṇāya satiyā etaṃ adhivacanaṃ,",
  "atk-s0517a:1188_2": "tassā buddhānussatiyā vasena.",
  "atk-s0517a:1188_3": "Tathā dhammaṃ ārabbha uppannā anussati dhammānussati.",
  "atk-s0517a:1188_4": "“Svākkhāto bhagavatā dhammo”tiādidhammaguṇārammaṇāya satiyā etaṃ adhivacanaṃ.",
  "atk-s0517a:1188_5": "Saṅghaṃ ārabbha uppannā anussati saṅghānussati.",
  "atk-s0517a:1188_6": "“Suppaṭipanno bhagavato sāvakasaṅgho”tiādisaṅghaguṇārammaṇāya satiyā etaṃ adhivacanaṃ.",
  "atk-s0517a:1188_7": "Sīlaṃ ārabbha uppannā anussati sīlānussati.",
  "atk-s0517a:1188_8": "Attano akhaṇḍatādisīlaguṇārammaṇāya satiyā etaṃ adhivacanaṃ.",
  "atk-s0517a:1188_9": "Cāgaṃ ārabbha uppannā anussati cāgānussati.",
  "atk-s0517a:1188_10": "Attano muttacāgatādicāgaguṇārammaṇāya satiyā etaṃ adhivacanaṃ.",
  "atk-s0517a:1188_11": "Devatā ārabbha uppannā anussati devatānussati.",
  "atk-s0517a:1188_12": "Devatā sakkhiṭṭhāne ṭhapetvā attano saddhādiguṇārammaṇāya satiyā etaṃ adhivacanaṃ.",
  "atk-s0517a:1188_13": "Ānāpāne ārabbha uppannā sati ānāpānassati.",
  "atk-s0517a:1188_14": "Ānāpānanimittārammaṇāya satiyā etaṃ adhivacanaṃ.",
  "atk-s0517a:1188_15": "Maraṇaṃ ārabbha uppannā sati maraṇassati.",
  "atk-s0517a:1188_16": "Ekabhavapariyāpannajīvitindriyupacchedasaṅkhātamaraṇārammaṇāya satiyā etaṃ adhivacanaṃ.",
  "atk-s0517a:1188_17": "Kucchitānaṃ kesādīnaṃ paṭikūlānaṃ āyattā ākarattā kāyotisaṅkhāte sarīre gatā pavattā,",
  "atk-s0517a:1188_18": "tādisaṃ vā kāyaṃ gatā sati kāyagatāsati.",
  "atk-s0517a:1188_19": "“Kāyagatasatī”ti vattabbe rassaṃ akatvā “kāyagatāsatī”ti vuttā.",
  "atk-s0517a:1188_20": "Tatheva idhāpi kāyagatāsativasenāti vuttaṃ.",
  "atk-s0517a:1188_21": "Kesādikesu kāyakoṭṭhāsesu paṭikūlanimittārammaṇāya satiyā etaṃ adhivacanaṃ.",
  "atk-s0517a:1188_22": "Upasamaṃ ārabbha uppannā anussati upasamānussati.",
  "atk-s0517a:1188_23": "Sabbadukkhūpasamārammaṇāya satiyā etaṃ adhivacanaṃ.",
  "atk-s0517a:1188_24": "Dasa asubhā heṭṭhā vuttatthā.",
  "atk-s0517a:1189_0": "81.",
  "atk-s0517a:1189_1": "Dīghaṃ assāsavasenātiādīni appanūpacārasamādhibhedaṃyeva dassetuṃ vuttāni.",
  "atk-s0517a:1189_2": "Dīghaṃ assāsavasenāti dīghanti vuttaassāsavasena.",
  "atk-s0517a:1189_3": "“Dīghaṃ vā assasanto dīghaṃ assasāmīti pajānātī”ti hi vuttaṃ.",
  "atk-s0517a:1189_4": "Esa nayo sesesupi.",
  "atk-s0517a:1189_5": "Sabbakāyapaṭisaṃvedīti sabbassa assāsapassāsakāyassa paṭisaṃvedī.",
  "atk-s0517a:1189_6": "Passambhayaṃ kāyasaṅkhāranti oḷārikaṃ assāsapassāsaṅkhātaṃ kāyasaṅkhāraṃ passambhento vūpasamento.",
  "atk-s0517a:1189_7": "“Dīghaṃ rassaṃ sabbakāyapaṭisaṃvedī passambhayaṃ kāyasaṅkhāra”nti imināva catukkena appanāsamādhi vutto.",
  "atk-s0517a:1189_8": "Pītipaṭisaṃvedīti pītiṃ pākaṭaṃ karonto.",
  "atk-s0517a:1189_9": "Cittasaṅkhārapaṭisaṃvedīti saññāvedanāsaṅkhātaṃ cittasaṅkhāraṃ pākaṭaṃ karonto.",
  "atk-s0517a:1189_10": "Abhippamodayaṃ cittanti cittaṃ modento.",
  "atk-s0517a:1189_11": "Samādahaṃ cittanti ārammaṇe cittaṃ samaṃ ṭhapento.",
  "atk-s0517a:1189_12": "Vimocayaṃ cittanti cittaṃ nīvaraṇādīhi vimocento.",
  "atk-s0517a:1189_13": "Pītipaṭisaṃvedī sukhapaṭisaṃvedī cittasaṅkhārapaṭisaṃvedī passambhayaṃ cittasaṅkhāranti catukkañca cittapaṭisaṃvedī",
  "atk-s0517a:1189_14": "abhippamodayaṃ cittaṃ samādahaṃ cittaṃ vimocayaṃ cittanti catukkañca appanāsamādhivasena vipassanāsampayuttasamādhivasena",
  "atk-s0517a:1189_15": "ca vuttāni.",
  "atk-s0517a:1189_16": "Aniccānupassīti aniccānupassanāvasena.",
  "atk-s0517a:1189_17": "Virāgānupassīti nibbidānupasanāvasena.",
  "atk-s0517a:1189_18": "Nirodhānupassīti bhaṅgānupassanāvasena.",
  "atk-s0517a:1189_19": "Paṭinissaggānupassīti vuṭṭhānagāminīvipassanāvasena.",
  "atk-s0517a:1189_20": "Sā hi tadaṅgavasena saddhiṃ khandhābhisaṅkhārehi kilese pariccajati.",
  "atk-s0517a:1189_21": "Saṅkhatadosadassanena ca tabbiparīte nibbāne tanninnatāya pakkhandati.",
  "atk-s0517a:1189_22": "Idaṃ catukkaṃ vipassanāsampayuttasamādhivaseneva vuttaṃ.",
  "atk-s0517a:1189_23": "Assāsavasena passāsavasenāti cettha assāsapassāsapavattimattaṃ gahetvā vuttaṃ,",
  "atk-s0517a:1189_24": "na tadārammaṇakaraṇavasena.",
  "atk-s0517a:1189_25": "Vitthāro panettha ānāpānakathāyaṃ āvibhavissati.",
  "atk-s0517a:1190_0": "Ānantarikasamādhiñāṇaniddesavaṇṇanā niṭṭhitā.",
  "atk-s0517a:1191_0": "33. Araṇavihārañāṇaniddesavaṇṇanā",
  "atk-s0517a:1192_0": "82.",
  "atk-s0517a:1192_1": "Araṇavihārañāṇaniddese aniccānupassanādayo vuttatthā.",
  "atk-s0517a:1192_2": "Suññato vihāroti anattānupassanāya vuṭṭhitassa suññatākāreneva pavattā arahattaphalasamāpatti.",
  "atk-s0517a:1192_3": "Animitto vihāroti aniccānupassanāya vuṭṭhitassa animittākārena pavattā arahattaphalasamāpatti.",
  "atk-s0517a:1192_4": "Appaṇihito vihāroti dukkhānupassanāya vuṭṭhitassa appaṇihitākārena pavattā arahattaphalasamāpatti.",
  "atk-s0517a:1192_5": "Suññate adhimuttatāti suññate phalasamāpattiyā pubbabhāgapaññāvasena adhimuttatā.",
  "atk-s0517a:1192_6": "Sesadvayepi eseva nayo.",
  "atk-s0517a:1192_7": "Paṭhamaṃ jhānantiādīhi arahattaphalasamāpattiṃ samāpajjitukāmassa vipassanāya ārammaṇabhūtā jhānasamāpattiyo vuttā.",
  "atk-s0517a:1192_8": "Arahatoyeva hi vipassanāphalasamāpattipaṇītādhimuttijhānasamāpattiyo sabbakilesānaṃ pahīnattā “araṇavihāro”ti vattuṃ arahanti.",
  "atk-s0517a:1193_0": "Paṭhamena jhānena nīvaraṇe haratīti araṇavihāroti paṭhamajjhānasamaṅgī paṭhamena jhānena nīvaraṇe haratīti taṃ paṭhamaṃ jhānaṃ araṇavihāroti attho.",
  "atk-s0517a:1193_1": "Sesesupi eseva nayo.",
  "atk-s0517a:1193_2": "Arahato nīvaraṇābhāvepi nīvaraṇavipakkhattā paṭhamassa jhānassa nīvaraṇe haratīti vuttanti veditabbaṃ.",
  "atk-s0517a:1193_3": "Vipassanāphalasamāpattipaṇītādhimuttivasena tidhā araṇavihārañāṇaṃ uddisitvā kasmā jhānasamāpattiyova araṇavihāroti niddiṭṭhāti ce?",
  "atk-s0517a:1193_4": "Uddesavaseneva tāsaṃ tissannaṃ araṇavihāratāya siddhattā.",
  "atk-s0517a:1193_5": "Phalasamāpattivipassanāya pana bhūmibhūtānaṃ jhānasamāpattīnaṃ araṇavihāratā avutte na sijjhati,",
  "atk-s0517a:1193_6": "tasmā asiddhameva sādhetuṃ “paṭhamaṃ jhānaṃ araṇavihāro”tiādi vuttanti veditabbaṃ.",
  "atk-s0517a:1193_7": "Tāsañhi araṇavihāratā uddesavasena asiddhāpi niddese vuttattā siddhāti.",
  "atk-s0517a:1193_8": "Tesaṃ vā yojitanayeneva “aniccānupassanā niccasaññaṃ haratīti araṇavihāro,",
  "atk-s0517a:1193_9": "dukkhānupassanā sukhasaññaṃ haratīti araṇavihāro,",
  "atk-s0517a:1193_10": "anattānupassanā attasaññaṃ haratīti araṇavihāro,",
  "atk-s0517a:1193_11": "suññato vihāro asuññataṃ haratīti araṇavihāro,",
  "atk-s0517a:1193_12": "animitto vihāro nimittaṃ haratīti araṇavihāro,",
  "atk-s0517a:1193_13": "appaṇihito vihāro paṇidhiṃ haratīti araṇavihāro,",
  "atk-s0517a:1193_14": "suññatādhimuttatā asuññatādhimuttiṃ haratīti araṇavihāro,",
  "atk-s0517a:1193_15": "animittādhimuttatā nimittādhimuttiṃ haratīti araṇavihāro,",
  "atk-s0517a:1193_16": "appaṇihitādhimuttatā paṇihitādhimuttiṃ haratīti araṇavihāro”ti yojetvā gahetabbaṃ.",
  "atk-s0517a:1194_0": "Araṇavihārañāṇaniddesavaṇṇanā niṭṭhitā.",
  "atk-s0517a:1195_0": "34. Nirodhasamāpattiñāṇaniddesavaṇṇanā",
  "atk-s0517a:1196_0": "83.",
  "atk-s0517a:1196_1": "Nirodhasamāpattiñāṇaniddese samathabalanti kāmacchandādayo paccanīkadhamme sametīti samatho,",
  "atk-s0517a:1196_2": "soyeva akampanīyaṭṭhena balaṃ.",
  "atk-s0517a:1196_3": "Anāgāmiarahantānaṃyeva samādhipaṭipakkhassa kāmacchandassa pahānena samādhismiṃ paripūrakāribhāvappattattā",
  "atk-s0517a:1196_4": "tesaṃyeva samādhi balappattoti katvā “samathabala”nti vuccati,",
  "atk-s0517a:1196_5": "na aññesaṃ.",
  "atk-s0517a:1196_6": "Samādhibalantipi pāṭho.",
  "atk-s0517a:1196_7": "Vipassanābalanti aniccādivasena vividhehi ākārehi dhamme passatīti vipassanā,",
  "atk-s0517a:1196_8": "sāyeva akampanīyaṭṭhena balaṃ.",
  "atk-s0517a:1196_9": "Tesaṃyeva ubhinnaṃ balappattaṃ vipassanāñāṇaṃ.",
  "atk-s0517a:1196_10": "Tattha samathabalaṃ anupubbena cittasantānavūpasamanatthaṃ nirodhe ca paṭipādanatthaṃ,",
  "atk-s0517a:1196_11": "vipassanābalaṃ pavatte ādīnavadassanatthaṃ nirodhe ca ānisaṃsadassanatthaṃ.",
  "atk-s0517a:1197_0": "Nīvaraṇeti nimittatthe bhummavacanaṃ,",
  "atk-s0517a:1197_1": "nīvaraṇanimittaṃ nīvaraṇapaccayāti attho.",
  "atk-s0517a:1197_2": "Karaṇatthe vā bhummavacanaṃ,",
  "atk-s0517a:1197_3": "nīvaraṇenāti attho.",
  "atk-s0517a:1197_4": "Na kampatīti jhānasamaṅgīpuggalo.",
  "atk-s0517a:1197_5": "Atha vā jhānanti jhānaṅgānaṃ adhippetattā paṭhamena jhānena taṃsampayuttasamādhi nīvaraṇe na kampati.",
  "atk-s0517a:1197_6": "Ayameva cettha yojanā gahetabbā.",
  "atk-s0517a:1197_7": "Uddhacce cāti uddhaccasahagatacittuppāde uddhacce ca.",
  "atk-s0517a:1197_8": "Uddhaccanti ca uddhatabhāvo,",
  "atk-s0517a:1197_9": "taṃ avūpasamalakkhaṇaṃ.",
  "atk-s0517a:1197_10": "Uddhaccasahagatakilese cāti uddhaccena sahagate ekuppādādibhāvaṃ gate uddhaccasampayutte mohaahirikaanottappakilese ca.",
  "atk-s0517a:1197_11": "Khandhe cāti uddhaccasampayuttacatukkhandhe ca.",
  "atk-s0517a:1197_12": "Na kampati na calati na vedhatīti aññamaññavevacanāni.",
  "atk-s0517a:1197_13": "Uddhacce na kampati,",
  "atk-s0517a:1197_14": "uddhaccasahagatakilese na calati,",
  "atk-s0517a:1197_15": "uddhaccasahagatakkhandhe na vedhatīti yojetabbaṃ.",
  "atk-s0517a:1197_16": "Vipassanābalaṃ sattannaṃyeva anupassanānaṃ vuttattā tāsaṃyeva vasena vipassanābalaṃ paripuṇṇaṃ hotīti veditabbaṃ.",
  "atk-s0517a:1197_17": "Avijjāya cāti dvādasasupi akusalacittuppādesu avijjāya ca.",
  "atk-s0517a:1197_18": "Avijjāsahagatakilese cāti yathāyogaṃ avijjāya sampayuttalobhadosamānadiṭṭhivicikicchāthinauddhaccaahirikaanottappakilese ca.",
  "atk-s0517a:1198_0": "Vacīsaṅkhārāti vitakkavicārā.",
  "atk-s0517a:1198_1": "“Pubbe kho,",
  "atk-s0517a:1198_2": "āvuso visākha,",
  "atk-s0517a:1198_3": "vitakketvā vicāretvā pacchā vācaṃ bhindati,",
  "atk-s0517a:1198_4": "tasmā vitakkavicārā vacīsaṅkhāro”ti vacanato vācaṃ saṅkharonti uppādentīti vacīsaṅkhārā.",
  "atk-s0517a:1198_5": "Kāyasaṅkhārāti assāsapassāsā.",
  "atk-s0517a:1198_6": "“Assāsapassāsā kho,",
  "atk-s0517a:1198_7": "āvuso visākha,",
  "atk-s0517a:1198_8": "kāyikā ete dhammā kāyapaṭibaddhā,",
  "atk-s0517a:1198_9": "tasmā assāsapassāsā kāyasaṅkhāro”ti vacanato kāyena saṅkharīyantīti kāyasaṅkhārā.",
  "atk-s0517a:1198_10": "Saññāvedayitanirodhanti saññāya vedanāya ca nirodhaṃ.",
  "atk-s0517a:1198_11": "Cittasaṅkhārāti saññā ca vedanā ca.",
  "atk-s0517a:1198_12": "“Cetasikā ete dhammā cittapaṭibaddhā,",
  "atk-s0517a:1198_13": "tasmā saññā ca vedanā ca cittasaṅkhāro”ti vacanato cittena saṅkharīyantīti cittasaṅkhārā.",
  "atk-s0517a:1199_0": "84.",
  "atk-s0517a:1199_1": "Ñāṇacariyāsu anupassanāvasāne,",
  "atk-s0517a:1199_2": "vivaṭṭanānupassanāgahaṇena vā tassā ādibhūtā cariyākathāya ñāṇacariyāti vuttā sesānupassanāpi gahitā hontīti veditabbaṃ.",
  "atk-s0517a:1199_3": "Soḷasahi ñāṇacariyāhīti ca ukkaṭṭhaparicchedo,",
  "atk-s0517a:1199_4": "anāgāmissa pana arahattamaggaphalavajjāhi cuddasahipi hoti paripuṇṇabalattā.",
  "atk-s0517a:1200_0": "85.",
  "atk-s0517a:1200_1": "Navahi samādhicariyāhīti ettha paṭhamajjhānādīhi aṭṭha,",
  "atk-s0517a:1200_2": "paṭhamajjhānādīnaṃ paṭilābhatthāya sabbattha upacārajjhānavasena ekāti nava samādhicariyā.",
  "atk-s0517a:1200_3": "Balacariyānaṃ kiṃ nānattaṃ?",
  "atk-s0517a:1200_4": "Samathabalenapi hi “nekkhammavasenā”tiādīhi sattahi pariyāyehi upacārasamādhi vutto,",
  "atk-s0517a:1200_5": "peyyālavitthārato “paṭhamajjhānavasenā”tiādīhi samasattatiyā vārehi yathāyogaṃ appanūpacārasamādhi vutto,",
  "atk-s0517a:1200_6": "samādhicariyāyapi “paṭhamaṃ jhāna”ntiādīhi aṭṭhahi pariyāyehi appanāsamādhi vutto.",
  "atk-s0517a:1200_7": "Paṭhamaṃ jhānaṃ paṭilābhatthāyātiādīhi aṭṭhahi pariyāyehi upacārasamādhi vuttoti ubhayatthāpi appanūpacārasamādhiyeva vutto.",
  "atk-s0517a:1200_8": "Evaṃ santepi akampiyaṭṭhena balāni vasībhāvaṭṭhena cariyāti veditabbā.",
  "atk-s0517a:1200_9": "Vipassanābale pana satta anupassanāva “vipassanābala”nti vuttā,",
  "atk-s0517a:1200_10": "ñāṇacariyāya satta ca anupassanā vuttā,",
  "atk-s0517a:1200_11": "vivaṭṭanānupassanādayo nava ca visesetvā vuttā.",
  "atk-s0517a:1200_12": "Idaṃ nesaṃ nānattaṃ.",
  "atk-s0517a:1200_13": "Satta anupassanā pana akampiyaṭṭhena balāni vasībhāvaṭṭhena cariyāti veditabbā.",
  "atk-s0517a:1201_0": "“Vasībhāvatā paññā”ti ettha vuttavasiyo vissajjetuṃ vasīti pañca vasiyoti itthiliṅgavohārena vuttaṃ.",
  "atk-s0517a:1201_1": "Vaso eva vasīti vuttaṃ hoti.",
  "atk-s0517a:1201_2": "Puna puggalādhiṭṭhānāya desanāya tā vasiyo vissajjento āvajjanavasītiādimāha.",
  "atk-s0517a:1201_3": "Āvajjanāya vaso āvajjanavaso,",
  "atk-s0517a:1201_4": "so assa atthīti āvajjanavasī.",
  "atk-s0517a:1201_5": "Eseva nayo sesesu.",
  "atk-s0517a:1201_6": "Paṭhamaṃ jhānaṃ yatthicchakanti yattha yattha padese icchati gāme vā araññe vā,",
  "atk-s0517a:1201_7": "tattha tattha āvajjati.",
  "atk-s0517a:1201_8": "Yadicchakanti yadā yadā kāle sītakāle vā uṇhakāle vā,",
  "atk-s0517a:1201_9": "tadā tadā āvajjati.",
  "atk-s0517a:1201_10": "Atha vā yaṃ yaṃ paṭhamaṃ jhānaṃ icchati pathavīkasiṇārammaṇaṃ vā sesārammaṇaṃ vā,",
  "atk-s0517a:1201_11": "taṃ taṃ āvajjati.",
  "atk-s0517a:1201_12": "Ekekakasiṇārammaṇassāpi jhānassa vasitānaṃ vuttattā purimayojanāyeva sundaratarā.",
  "atk-s0517a:1201_13": "Yāvaticchakanti yāvatakaṃ kālaṃ icchati accharāsaṅghātamattaṃ sattāhaṃ vā,",
  "atk-s0517a:1201_14": "tāvatakaṃ kālaṃ āvajjati.",
  "atk-s0517a:1201_15": "Āvajjanāyāti manodvārāvajjanāya.",
  "atk-s0517a:1201_16": "Dandhāyitattanti avasavattibhāvo,",
  "atk-s0517a:1201_17": "alasabhāvo vā.",
  "atk-s0517a:1201_18": "Samāpajjatīti paṭipajjati,",
  "atk-s0517a:1201_19": "appetīti attho.",
  "atk-s0517a:1201_20": "Adhiṭṭhātīti antosamāpattiyaṃ adhikaṃ katvā tiṭṭhati.",
  "atk-s0517a:1201_21": "Vuṭṭhānavasiyaṃpaṭhamaṃ jhānanti nissakkatthe upayogavacanaṃ,",
  "atk-s0517a:1201_22": "paṭhamajjhānāti attho.",
  "atk-s0517a:1201_23": "Paccavekkhatīti paccavekkhaṇajavanehi nivattitvā passati.",
  "atk-s0517a:1201_24": "Ayamettha pāḷivaṇṇanā.",
  "atk-s0517a:1202_0": "Ayaṃ pana atthappakāsanā –",
  "atk-s0517a:1202_1": "paṭhamajjhānato vuṭṭhāya vitakkaṃ āvajjayato bhavaṅgaṃ upacchinditvā pavattāvajjanānantaraṃ vitakkārammaṇāneva cattāri pañca vā javanāni javanti,",
  "atk-s0517a:1202_2": "tato dve bhavaṅgāni,",
  "atk-s0517a:1202_3": "tato puna vicārārammaṇaṃ āvajjanaṃ vuttanayeneva javanānīti evaṃ pañcasu jhānaṅgesu yadā nirantaraṃ cittaṃ pesetuṃ sakkoti,",
  "atk-s0517a:1202_4": "athassa āvajjanavasī siddhāva hoti.",
  "atk-s0517a:1202_5": "Ayaṃ pana matthakappattā vasī bhagavato yamakapāṭihāriyeva labbhati.",
  "atk-s0517a:1202_6": "Ito paraṃ sīghatarā āvajjanavasī nāma natthi.",
  "atk-s0517a:1202_7": "Aññesaṃ pana antarantarā bhavaṅgavāre gaṇanā natthi.",
  "atk-s0517a:1202_8": "Mahāmoggallānattherassa nandopanandadamane viya sīghaṃ samāpattisamāpajjanasamatthatā samāpajjanavasī nāma.",
  "atk-s0517a:1202_9": "Accharāmattaṃ vā dasaccharāmattaṃ vā khaṇaṃ samāpattiṃ ṭhapetuṃ samatthatā adhiṭṭhānavasī nāma.",
  "atk-s0517a:1202_10": "Tatheva tato lahuṃ vuṭṭhānasamatthatā vuṭṭhānavasī nāma.",
  "atk-s0517a:1202_11": "Paccavekkhaṇavasī pana āvajjanavasiyā eva vuttā.",
  "atk-s0517a:1202_12": "Paccavekkhaṇajavanāneva hi tattha āvajjanānantarānīti.",
  "atk-s0517a:1202_13": "Iti āvajjanavasiyā siddhāya paccavekkhaṇavasī siddhā hoti,",
  "atk-s0517a:1202_14": "adhiṭṭhānavasiyā ca siddhāya vuṭṭhānavasī siddhā hoti.",
  "atk-s0517a:1202_15": "Evaṃ santepi “ayaṃ pana matthakappattā vasī bhagavato yamakapāṭihāriyeva labbhatī”ti vuttattā pāṭihāriyakāle",
  "atk-s0517a:1202_16": "jhānaṅgapaccavekkhaṇānaṃ abhāvato nānāvidhavaṇṇādinimmānassa nānākasiṇavasena ijjhanato taṃtaṃkasiṇārammaṇaṃ",
  "atk-s0517a:1202_17": "jhānaṃ samāpajjitukāmassa yathāruci lahuṃ tasmiṃ kasiṇe vuttanayena āvajjanapavattanasamatthatā āvajjanavasī,",
  "atk-s0517a:1202_18": "tadāvajjanavīthiyaṃyeva tassa jhānassa appanāsamatthatāsamāpajjanasamatthatā samāpajjanavasī.",
  "atk-s0517a:1202_19": "Evañhi vuccamāne yutti ca na virujjhati,",
  "atk-s0517a:1202_20": "vasīpaṭipāṭi ca yathākkameneva yujjati.",
  "atk-s0517a:1202_21": "Jhānaṅgapaccavekkhaṇāyaṃ pana “matthakappattāyeva pañca javanānī”ti vuttattā vuttanayena sattasupi javanesu javantesu paccavekkhaṇavasīyeva hoti.",
  "atk-s0517a:1202_22": "Evaṃ sante “paṭhamajjhānaṃ āvajjatī”ti vacanaṃ na yujjatīti ce?",
  "atk-s0517a:1202_23": "Yathā kasiṇe pavattaṃ jhānaṃ kāraṇopacārena kasiṇanti vuttaṃ,",
  "atk-s0517a:1202_24": "tathā jhānapaccayaṃ kasiṇaṃ “sukho buddhānamuppādo”tiādīsu viya phalopacārena jhānanti vuttaṃ.",
  "atk-s0517a:1202_25": "Yathāparicchinne kāle ṭhatvā vuṭṭhitassa niddāya pabuddhassa puna niddokkamane viya puna jhānokkamane satipi adhiṭṭhānavasīyeva nāma,",
  "atk-s0517a:1202_26": "yathāparicchedena vuṭṭhitassa pana vuṭṭhāneyeva adhiṭṭhāne satipi vuṭṭhānavasī nāma hotīti ayaṃ tesaṃ viseso.",
  "atk-s0517a:1203_0": "Nirodhasamāpattiyā vibhāvanatthaṃ pana idaṃ pañhakammaṃ –",
  "atk-s0517a:1203_1": "kā nirodhasamāpatti,",
  "atk-s0517a:1203_2": "ke taṃ samāpajjanti,",
  "atk-s0517a:1203_3": "ke na samāpajjanti,",
  "atk-s0517a:1203_4": "kattha samāpajjanti,",
  "atk-s0517a:1203_5": "kasmā samāpajjanti,",
  "atk-s0517a:1203_6": "kathañcassā samāpajjanaṃ hoti,",
  "atk-s0517a:1203_7": "kathaṃ ṭhānaṃ,",
  "atk-s0517a:1203_8": "kathaṃ vuṭṭhānaṃ,",
  "atk-s0517a:1203_9": "vuṭṭhitassa kinninnaṃ cittaṃ hoti,",
  "atk-s0517a:1203_10": "matassa ca samāpannassa ca ko viseso,",
  "atk-s0517a:1203_11": "nirodhasamāpatti kiṃ saṅkhatā asaṅkhatā lokiyā lokuttarā nipphannā anipphannāti?",
  "atk-s0517a:1204_0": "Tattha kā nirodhasamāpattīti? Yā anupubbanirodhavasena cittacetasikānaṃ dhammānaṃ appavatti.",
  "atk-s0517a:1205_0": "Ke taṃ samāpajjanti,",
  "atk-s0517a:1205_1": "ke na samāpajjantīti?",
  "atk-s0517a:1205_2": "Sabbepi puthujjanā sotāpannā sakadāgāmino sukkhavipassakā ca anāgāmī arahanto na samāpajjanti,",
  "atk-s0517a:1205_3": "aṭṭhasamāpattilābhino pana anāgāmino ca khīṇāsavā ca samāpajjanti.",
  "atk-s0517a:1206_0": "Kattha samāpajjantīti?",
  "atk-s0517a:1206_1": "Pañcavokārabhave. Kasmā?",
  "atk-s0517a:1206_2": "Anupubbasamāpattisabbhāvato.",
  "atk-s0517a:1206_3": "Catuvokārabhave pana paṭhamajjhānādīnaṃ uppattiyeva natthi,",
  "atk-s0517a:1206_4": "tasmā na sakkā tattha samāpajjituṃ.",
  "atk-s0517a:1207_0": "Kasmā samāpajjantīti?",
  "atk-s0517a:1207_1": "Saṅkhārānaṃ pavattibhede ukkaṇṭhitvā diṭṭheva dhamme acittakā hutvā “nirodhaṃ nibbānaṃ patvā sukhaṃ viharissāmā”ti samāpajjanti.",
  "atk-s0517a:1208_0": "Kathaṃ cassā samāpajjanaṃ hotīti?",
  "atk-s0517a:1208_1": "Samathavipassanāvasena ussakkitvā katapubbakiccassa nevasaññānāsaññāyatanaṃ nirodhayato evamassā samāpajjanaṃ hoti.",
  "atk-s0517a:1208_2": "Yo hi samathavaseneva ussakkati,",
  "atk-s0517a:1208_3": "so nevasaññānāsaññāyatanasamāpattiṃ patvā tiṭṭhati.",
  "atk-s0517a:1208_4": "Yo vipassanāvaseneva ussakkati,",
  "atk-s0517a:1208_5": "so phalasamāpattiṃ patvā tiṭṭhati.",
  "atk-s0517a:1208_6": "Yo pana ubhayavasena ussakkitvā nevasaññānāsaññāyatanaṃ nirodheti,",
  "atk-s0517a:1208_7": "so taṃ samāpajjatīti ayamettha saṅkhepo.",
  "atk-s0517a:1209_0": "Ayaṃ pana vitthāro –",
  "atk-s0517a:1209_1": "idha bhikkhu nirodhaṃ samāpajjitukāmo katabhattakicco sudhotahatthapādo vivitte okāse supaññatte āsane",
  "atk-s0517a:1209_2": "nisīdati pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā.",
  "atk-s0517a:1209_3": "So paṭhamajjhānaṃ samāpajjitvā vuṭṭhāya tattha saṅkhāre aniccato dukkhato anattato vipassati.",
  "atk-s0517a:1209_4": "Vipassanā panesā tividhā hoti –",
  "atk-s0517a:1209_5": "saṅkhārapariggaṇhanakavipassanā,",
  "atk-s0517a:1209_6": "phalasamāpattivipassanā,",
  "atk-s0517a:1209_7": "nirodhasamāpattivipassanāti.",
  "atk-s0517a:1209_8": "Tattha saṅkhārapariggaṇhanakavipassanā mandā vā hotu tikkhā vā,",
  "atk-s0517a:1209_9": "maggassa padaṭṭhānaṃ hotiyeva.",
  "atk-s0517a:1209_10": "Phalasamāpattivipassanā tikkhāva vaṭṭati maggabhāvanāsadisā.",
  "atk-s0517a:1209_11": "Nirodhasamāpattivipassanā pana nātimandā nātitikkhā vaṭṭati.",
  "atk-s0517a:1209_12": "Tasmā esa nātimandāya nātitikkhāya vipassanāya te saṅkhāre vipassati.",
  "atk-s0517a:1209_13": "Tato dutiyajjhānaṃ samāpajjitvā vuṭṭhāya tattha saṅkhāre tatheva vipassati.",
  "atk-s0517a:1209_14": "Tato tatiyajjhānaṃ…pe…",
  "atk-s0517a:1209_15": "tato viññāṇañcāyatanaṃ samāpajjitvā vuṭṭhāya tattha saṅkhāre tatheva vipassati.",
  "atk-s0517a:1209_16": "Atha ākiñcaññāyatanaṃ samāpajjitvā vuṭṭhāya catubbidhaṃ pubbakiccaṃ karoti –",
  "atk-s0517a:1209_17": "nānābaddhaavikopanaṃ,",
  "atk-s0517a:1209_18": "saṅghapaṭimānanaṃ,",
  "atk-s0517a:1209_19": "satthupakkosanaṃ,",
  "atk-s0517a:1209_20": "addhānaparicchedanti.",
  "atk-s0517a:1210_0": "Tattha nānābaddhaavikopananti yaṃ iminā bhikkhunā saddhiṃ ekābaddhaṃ na hoti,",
  "atk-s0517a:1210_1": "nānābaddhaṃ hutvā ṭhitaṃ pattacīvaraṃ vā mañcapīṭhaṃ vā nivāsagehaṃ vā aññaṃ vā pana kiñci parikkhārajātaṃ,",
  "atk-s0517a:1210_2": "taṃ yathā na vikuppati,",
  "atk-s0517a:1210_3": "aggiudakavātacoraundūrādīnaṃ vasena na vinassati,",
  "atk-s0517a:1210_4": "evaṃ adhiṭṭhātabbaṃ.",
  "atk-s0517a:1210_5": "Tatridaṃ adhiṭṭhānavidhānaṃ –",
  "atk-s0517a:1210_6": "“idañcidañca imasmiṃ sattāhabbhantare mā agginā jhāyatu,",
  "atk-s0517a:1210_7": "mā udakena vuyhatu,",
  "atk-s0517a:1210_8": "mā vātena viddhaṃsatu,",
  "atk-s0517a:1210_9": "mā corehi harīyatu,",
  "atk-s0517a:1210_10": "mā undūrādīhi khajjatū”ti.",
  "atk-s0517a:1210_11": "Evaṃ adhiṭṭhite taṃ sattāhaṃ tassa na koci parissayo hoti,",
  "atk-s0517a:1210_12": "anadhiṭṭhahato pana aggiādīhi vinassati.",
  "atk-s0517a:1210_13": "Idaṃ nānābaddhaavikopanaṃ nāma.",
  "atk-s0517a:1210_14": "Yaṃ pana ekābaddhaṃ hoti nivāsanapārupanaṃ vā nisinnāsanaṃ vā,",
  "atk-s0517a:1210_15": "tattha visuṃ adhiṭṭhānakiccaṃ natthi,",
  "atk-s0517a:1210_16": "samāpattiyeva naṃ rakkhati.",
  "atk-s0517a:1211_0": "Saṅghapaṭimānananti bhikkhusaṅghassa paṭimānanaṃ udikkhanaṃ.",
  "atk-s0517a:1211_1": "Yāva eso bhikkhu āgacchati,",
  "atk-s0517a:1211_2": "tāva saṅghakammassa akaraṇanti attho.",
  "atk-s0517a:1211_3": "Ettha ca na paṭimānanaṃ etassa pubbakiccaṃ,",
  "atk-s0517a:1211_4": "paṭimānanāvajjanaṃ pana pubbakiccaṃ.",
  "atk-s0517a:1211_5": "Tasmā evaṃ āvajjitabbaṃ –",
  "atk-s0517a:1211_6": "“sace mayi sattāhaṃ nirodhaṃ samāpajjitvā nisinne saṅgho apalokanakammādīsu kiñcideva kammaṃ kattukāmo hoti,",
  "atk-s0517a:1211_7": "yāva maṃ koci bhikkhu āgantvā na pakkosati,",
  "atk-s0517a:1211_8": "tāvadeva vuṭṭhahissāmī”ti.",
  "atk-s0517a:1211_9": "Evaṃ katvā samāpanno hi tasmiṃ samaye vuṭṭhātiyeva.",
  "atk-s0517a:1211_10": "Yo pana evaṃ na karoti,",
  "atk-s0517a:1211_11": "saṅgho ca sannipatitvā taṃ apassanto “asuko bhikkhu kuhi”nti pucchitvā “nirodhaṃ samāpanno”ti vutte kañci",
  "atk-s0517a:1211_12": "bhikkhuṃ peseti “gaccha taṃ saṅghassa vacanena pakkosā”ti.",
  "atk-s0517a:1211_13": "Athassa tena bhikkhunā savanūpacāre ṭhatvā “saṅgho taṃ āvuso paṭimānetī”ti vuttamatteyeva vuṭṭhānaṃ hoti.",
  "atk-s0517a:1211_14": "Evaṃgarukā hi saṅghassa āṇā nāma.",
  "atk-s0517a:1211_15": "Tasmā taṃ āvajjitvā yathā sayameva vuṭṭhāti,",
  "atk-s0517a:1211_16": "evaṃ samāpajjitabbaṃ.",
  "atk-s0517a:1212_0": "Satthupakkosananti idhāpi satthupakkosanāvajjanameva imassa pubbakiccaṃ.",
  "atk-s0517a:1212_1": "Tasmā tampi evaṃ āvajjitabbaṃ –",
  "atk-s0517a:1212_2": "“sace mayi sattāhaṃ nirodhaṃ samāpajjitvā nisinne satthā otiṇṇe vatthusmiṃ sikkhāpadaṃ vā paññapeti,",
  "atk-s0517a:1212_3": "tathārūpāya vā aṭṭhuppattiyā dhammaṃ deseti.",
  "atk-s0517a:1212_4": "Yāva maṃ koci āgantvā na pakkosati,",
  "atk-s0517a:1212_5": "tāvadeva vuṭṭhahissāmī”ti.",
  "atk-s0517a:1212_6": "Evaṃ katvā nisinno hi tasmiṃ samaye vuṭṭhātiyeva.",
  "atk-s0517a:1212_7": "Yo pana evaṃ na karoti,",
  "atk-s0517a:1212_8": "satthā ca saṅghe sannipatite taṃ apassanto “asuko bhikkhu kuhi”nti pucchitvā “nirodhaṃ samāpanno”ti vutte",
  "atk-s0517a:1212_9": "kañci bhikkhuṃ peseti “gaccha taṃ mama vacanena pakkosā”ti.",
  "atk-s0517a:1212_10": "Athassa tena bhikkhunā savanūpacāre ṭhatvā satthā āyasmantaṃ āmantetī”ti vuttamatteyeva vuṭṭhānaṃ hoti.",
  "atk-s0517a:1212_11": "Evaṃgarukañhi satthupakkosanaṃ.",
  "atk-s0517a:1212_12": "Tasmā taṃ āvajjitvā yathā sayameva vuṭṭhāti,",
  "atk-s0517a:1212_13": "evaṃ samāpajjitabbaṃ.",
  "atk-s0517a:1213_0": "Addhānaparicchedoti jīvitaddhānassa paricchedo.",
  "atk-s0517a:1213_1": "Iminā hi bhikkhunā addhānaparicchede kusalena bhavitabbaṃ.",
  "atk-s0517a:1213_2": "“Attano āyusaṅkhārā sattāhaṃ pavattissanti,",
  "atk-s0517a:1213_3": "na pavattissantī”ti āvajjitvāva samāpajjitabbaṃ.",
  "atk-s0517a:1213_4": "Sace hi sattāhabbhantare nirujjhanake āyusaṅkhāre anāvajjitvāva samāpajjati,",
  "atk-s0517a:1213_5": "tassa nirodhasamāpatti maraṇaṃ paṭibāhituṃ na sakkoti.",
  "atk-s0517a:1213_6": "Antonirodhe maraṇassa natthitāya antarāva samāpattito vuṭṭhāti,",
  "atk-s0517a:1213_7": "tasmā etaṃ āvajjitvāva samāpajjitabbaṃ.",
  "atk-s0517a:1213_8": "Avasesañhi anāvajjitumpi vaṭṭati,",
  "atk-s0517a:1213_9": "idaṃ pana āvajjitabbamevāti vuttaṃ.",
  "atk-s0517a:1213_10": "So evaṃ ākiñcaññāyatanaṃ samāpajjitvā vuṭṭhāya imaṃ pubbakiccaṃ katvā nevasaññānāsaññāyatanaṃ samāpajjati.",
  "atk-s0517a:1213_11": "Athekaṃ vā dve vā cittavāre atikkamitvā acittako hoti,",
  "atk-s0517a:1213_12": "nirodhaṃ phusati.",
  "atk-s0517a:1213_13": "Kasmā panassa dvinnaṃ cittānaṃ upari cittāni nappavattantīti?",
  "atk-s0517a:1213_14": "Nirodhassa payogattā.",
  "atk-s0517a:1213_15": "Idañhi imassa bhikkhuno dve samathavipassanādhamme yuganaddhe katvā aṭṭhasamāpattiārohanaṃ anupubbanirodhassa payogo,",
  "atk-s0517a:1213_16": "na nevasaññānāsaññāyatanasamāpattiyāti nirodhassa payogattā dvinnaṃ cittānaṃ upari nappavattanti.",
  "atk-s0517a:1214_0": "Kathaṃ ṭhānanti?",
  "atk-s0517a:1214_1": "Evaṃ samāpannāya panassā kālaparicchedavasena ceva antarā āyukkhayasaṅghapaṭimānanasatthupakkosanābhāvena ca ṭhānaṃ hoti.",
  "atk-s0517a:1215_0": "Kathaṃ vuṭṭhānanti?",
  "atk-s0517a:1215_1": "Anāgāmissa anāgāmiphalasamāpattiyā arahato arahattaphalasamāpattiyāti evaṃ dvedhā vuṭṭhānaṃ hoti.",
  "atk-s0517a:1216_0": "Vuṭṭhitassa kinninnaṃ cittaṃ hotīti?",
  "atk-s0517a:1216_1": "Nibbānaninnaṃ.",
  "atk-s0517a:1216_2": "Vuttañhetaṃ –",
  "atk-s0517a:1216_3": "“saññāvedayitanirodhasamāpattiyā vuṭṭhitassa kho,",
  "atk-s0517a:1216_4": "āvuso visākha,",
  "atk-s0517a:1216_5": "bhikkhuno vivekaninnaṃ cittaṃ hoti vivekapoṇaṃ vivekapabbhāra”nti.",
  "atk-s0517a:1217_0": "Matassa ca samāpannassa ca ko visesoti?",
  "atk-s0517a:1217_1": "Ayampi attho sutte vuttoyeva. Yathāha –",
  "atk-s0517a:1217_2": "“yo cāyaṃ, āvuso,",
  "atk-s0517a:1217_3": "mato kālaṅkato,",
  "atk-s0517a:1217_4": "tassa kāyasaṅkhārā niruddhā paṭippassaddhā,",
  "atk-s0517a:1217_5": "vacīsaṅkhārā,",
  "atk-s0517a:1217_6": "cittasaṅkhārā niruddhā paṭippassaddhā,",
  "atk-s0517a:1217_7": "āyu parikkhīṇo,",
  "atk-s0517a:1217_8": "usmā vūpasantā,",
  "atk-s0517a:1217_9": "indriyāni paribhinnāni.",
  "atk-s0517a:1217_10": "Yvāyaṃ bhikkhu saññāvedayitanirodhaṃ samāpanno,",
  "atk-s0517a:1217_11": "tassapi kāyasaṅkhārā niruddhā paṭippassaddhā,",
  "atk-s0517a:1217_12": "vacīsaṅkhārā,",
  "atk-s0517a:1217_13": "cittasaṅkhārā niruddhā paṭippassaddhā,",
  "atk-s0517a:1217_14": "āyu aparikkhīṇo,",
  "atk-s0517a:1217_15": "usmā avūpasantā,",
  "atk-s0517a:1217_16": "indriyāni aparibhinnānī”ti.",
  "atk-s0517a:1218_0": "Nirodhasamāpatti kiṃ saṅkhatātiādipucchāyaṃ pana “saṅkhatā”tipi “asaṅkhatā”tipi “lokiyā”tipi “lokuttarā”tipi na vattabbā. Kasmā?",
  "atk-s0517a:1218_1": "Sabhāvato natthitāya.",
  "atk-s0517a:1218_2": "Yasmā pana samāpajjantassa vasena samāpanno nāma hoti,",
  "atk-s0517a:1218_3": "tasmā nipphannāti vattuṃ vaṭṭati,",
  "atk-s0517a:1218_4": "no anipphannāti.",
  "atk-s0517a:1219_0": "“Iti santā samāpatti, ayaṃ ariyanisevitā;",
  "atk-s0517a:1220_0": "Diṭṭheva dhamme nibbānamiti saṅkhamupāgatā”ti.",
  "atk-s0517a:1221_0": "Nirodhasamāpattiñāṇaniddesavaṇṇanā niṭṭhitā.",
  "atk-s0517a:1222_0": "35. Parinibbānañāṇaniddesavaṇṇanā",
  "atk-s0517a:1223_0": "86.",
  "atk-s0517a:1223_1": "Parinibbānañāṇaniddese idhāti imasmiṃ sāsane.",
  "atk-s0517a:1223_2": "Sampajānoti sātthakasampajaññaṃ,",
  "atk-s0517a:1223_3": "sappāyasampajaññaṃ,",
  "atk-s0517a:1223_4": "gocarasampajaññaṃ,",
  "atk-s0517a:1223_5": "asammohasampajaññanti imehi catūhi sampajaññehi sampajāno.",
  "atk-s0517a:1223_6": "Pavattanti sabbattha yathānurūpaṃ pariyuṭṭhānapavattañca anusayappavattañca.",
  "atk-s0517a:1223_7": "Pariyādiyatīti upacārappanāvasena vuttesu vikkhambhanavasena,",
  "atk-s0517a:1223_8": "vipassanāvasena vuttesu tadaṅgavasena,",
  "atk-s0517a:1223_9": "maggavasena vuttesu samucchedavasena khepeti appavattaṃ karoti.",
  "atk-s0517a:1223_10": "Peyyālamukhena hi dutiyādijhānasamāpattimahāvipassanāmaggā saṃkhittā.",
  "atk-s0517a:1223_11": "Yasmā etaṃ paccavekkhantassa pavattaṃ ñāṇaṃ parinibbāne ñāṇaṃ nāma hoti,",
  "atk-s0517a:1223_12": "tasmā vikkhambhanaparinibbānaṃ tadaṅgaparinibbānaṃ samucchedaparinibbānantipi vuttameva hoti.",
  "atk-s0517a:1223_13": "Etehi kilesaparinibbānapaccavekkhaṇañāṇaṃ vuttaṃ.",
  "atk-s0517a:1223_14": "Atha vā panātiādīhi khandhaparinibbānapaccavekkhaṇañāṇaṃ niddisati.",
  "atk-s0517a:1223_15": "Anupādisesāya nibbānadhātuyāti duvidhā hi nibbānadhātu saupādisesā ca anupādisesā ca.",
  "atk-s0517a:1223_16": "Tattha upādīyate “ahaṃ mamā”ti bhusaṃ gaṇhīyatīti upādi,",
  "atk-s0517a:1223_17": "khandhapañcakassetaṃ adhivacanaṃ.",
  "atk-s0517a:1223_18": "Upādiyeva seso avasiṭṭhoti upādiseso,",
  "atk-s0517a:1223_19": "saha upādisesena vattatīti saupādisesā.",
  "atk-s0517a:1223_20": "Natthettha upādisesoti anupādisesā.",
  "atk-s0517a:1223_21": "Saupādisesā paṭhamaṃ vuttā.",
  "atk-s0517a:1223_22": "Ayaṃ pana anupādisesā.",
  "atk-s0517a:1223_23": "Tāya anupādisesāya nibbānadhātuyā.",
  "atk-s0517a:1223_24": "Cakkhupavattanti cakkhupavatti cakkhusamudācāro.",
  "atk-s0517a:1223_25": "Pariyādiyatīti khepīyati maddīyatīti.",
  "atk-s0517a:1223_26": "Esa nayo sesesu.",
  "atk-s0517a:1224_0": "Parinibbānañāṇaniddesavaṇṇanā niṭṭhitā.",
  "atk-s0517a:1225_0": "36. Samasīsaṭṭhañāṇaniddesavaṇṇanā",
  "atk-s0517a:1226_0": "87.",
  "atk-s0517a:1226_1": "Samasīsaṭṭhañāṇaniddese pañcakkhandhātiādīhi dasahi rāsīhi sabbadhammasaṅgaho veditabbo.",
  "atk-s0517a:1226_2": "Na hi ekekassa vasena āyatanadhāturāsivajjehi sesehi aṭṭhahi rāsīhi visuṃ visuṃ sabbadhammo saṅgayhatīti.",
  "atk-s0517a:1226_3": "Yasmā pana lokuttaradhammā hetusamucchedena samucchinditabbā na honti,",
  "atk-s0517a:1226_4": "tasmā sabbadhammasaddena saṅgahitāpi lokuttaradhammā samucchedavasena sambhavato idha na gahetabbā,",
  "atk-s0517a:1226_5": "hetusamucchedena samucchinditabbā eva tebhūmakadhammā gahetabbā.",
  "atk-s0517a:1226_6": "Sammā samucchindatīti yathāyogaṃ vikkhambhanatadaṅgasamucchedapahānavasena pariyuṭṭhānaṃ anusayañca nirodhento sammā samucchindati.",
  "atk-s0517a:1226_7": "Evaṃ puggalādhiṭṭhānāya desanāya sammā samucchedo niddiṭṭho.",
  "atk-s0517a:1226_8": "Nirodhetīti anuppādanirodhena nirodheti.",
  "atk-s0517a:1226_9": "Iminā samucchedattho vutto.",
  "atk-s0517a:1226_10": "Na upaṭṭhātīti evaṃ nirodhe kate so so dhammo puna na upatiṭṭhati,",
  "atk-s0517a:1226_11": "na uppajjatīti attho.",
  "atk-s0517a:1226_12": "Iminā nirodhattho vutto.",
  "atk-s0517a:1226_13": "Evaṃ anupaṭṭhahanadhammavasena anupaṭṭhānabhāvo niddiṭṭho.",
  "atk-s0517a:1226_14": "Samanti kāmacchandādīnaṃ samitattā samaṃ.",
  "atk-s0517a:1226_15": "Tāni pana nekkhammādīni satta,",
  "atk-s0517a:1226_16": "rūpārūpajjhānāni aṭṭha,",
  "atk-s0517a:1226_17": "mahāvipassanā aṭṭhārasa,",
  "atk-s0517a:1226_18": "ariyamaggā cattāroti sattatiṃsa honti.",
  "atk-s0517a:1227_0": "Terasa sīsāni sīsabhūtānaṃ sabbesaṃ saṅgahavasena vuttāni.",
  "atk-s0517a:1227_1": "Idha pana saddhādīni aṭṭheva sīsāni yujjanti.",
  "atk-s0517a:1227_2": "Na hi arahato taṇhādīni pañca sīsāni santi.",
  "atk-s0517a:1227_3": "Palibodhasīsanti palibundhanaṃ palibodho,",
  "atk-s0517a:1227_4": "nibbānamaggāvaraṇanti attho.",
  "atk-s0517a:1227_5": "Sīsanti padhānaṃ,",
  "atk-s0517a:1227_6": "adhikanti attho.",
  "atk-s0517a:1227_7": "Palibodhoyeva sīsaṃ,",
  "atk-s0517a:1227_8": "taṃsampayuttādisabbapalibodhesu vā sīsanti palibodhasīsaṃ.",
  "atk-s0517a:1227_9": "Esa nayo sesesu.",
  "atk-s0517a:1227_10": "Visesato pana vinibandhananti unnativasena saṃsāre bandhanaṃ.",
  "atk-s0517a:1227_11": "Parāmāsoti abhiniveso.",
  "atk-s0517a:1227_12": "Vikkhepoti vippakiṇṇatā.",
  "atk-s0517a:1227_13": "Kilesoti kilissanaṃ.",
  "atk-s0517a:1227_14": "Adhimokkhoti adhimuccanaṃ.",
  "atk-s0517a:1227_15": "Paggahoti ussāhanaṃ.",
  "atk-s0517a:1227_16": "Upaṭṭhānanti apilāpanaṃ.",
  "atk-s0517a:1227_17": "Avikkhepoti avippakiṇṇatā.",
  "atk-s0517a:1227_18": "Dassananti yathāsabhāvapaṭivedho.",
  "atk-s0517a:1227_19": "Pavattanti upādinnakkhandhapavattaṃ.",
  "atk-s0517a:1227_20": "Gocaroti ārammaṇaṃ.",
  "atk-s0517a:1227_21": "Imesu dvādasasupi vāresu padhānaṭṭho sīsaṭṭho.",
  "atk-s0517a:1227_22": "Vimokkhoti vikkhambhanatadaṅgasamucchedapaṭippassaddhinissaraṇavimuttīsu pañcasu nissaraṇavimutti nibbānaṃ.",
  "atk-s0517a:1227_23": "Saṅkhārasīsanti sabbasaṅkhatasaṅkhārānaṃ sīsaṃ,",
  "atk-s0517a:1227_24": "koṭi avasānanti attho.",
  "atk-s0517a:1227_25": "Etena anupādisesaparinibbānaṃ vuttaṃ.",
  "atk-s0517a:1227_26": "Saṅkhārābhāvamattavasena vā khandhaparinibbānameva vuttaṃ hoti.",
  "atk-s0517a:1227_27": "Nekkhammādikaṃ samañca saddhādikaṃ sīsañca,",
  "atk-s0517a:1227_28": "samasīsaṃ vā assa atthīti samasīsīti.",
  "atk-s0517a:1227_29": "Atha vā terasannaṃ sīsānaṃ taṇhādīni pañca sīsāni samudayasaccaṃ,",
  "atk-s0517a:1227_30": "saddhādīni pañca maggasaccaṃ,",
  "atk-s0517a:1227_31": "pavattasīsaṃ jīvitindriyaṃ dukkhasaccaṃ,",
  "atk-s0517a:1227_32": "gocarasīsañca saṅkhārasīsañca nirodhasaccanti imesaṃ catunnaṃ ariyasaccānaṃ ekasmiṃ roge vā ekasmiṃ iriyāpathe",
  "atk-s0517a:1227_33": "vā ekasmiṃ sabhāgajīvitindriye vā abhisamayo ca anupādisesaparinibbānañca yassa hoti,",
  "atk-s0517a:1227_34": "so pubbe vuttasamānañca imesañca sīsānaṃ atthitāya samasīsīti vuccati.",
  "atk-s0517a:1228_0": "Samasīsaṭṭhañāṇaniddesavaṇṇanā niṭṭhitā.",
  "atk-s0517a:1229_0": "37. Sallekhaṭṭhañāṇaniddesavaṇṇanā",
  "atk-s0517a:1230_0": "88.",
  "atk-s0517a:1230_1": "Sallekhaṭṭhañāṇaniddese rāgo puthūti rāgo visuṃ,",
  "atk-s0517a:1230_2": "lokuttarehi asammissoti attho.",
  "atk-s0517a:1230_3": "Esa nayo sesesu.",
  "atk-s0517a:1230_4": "Rāgoti rañjanaṭṭhena.",
  "atk-s0517a:1230_5": "Dosoti dussanaṭṭhena.",
  "atk-s0517a:1230_6": "Mohoti muyhanaṭṭhena.",
  "atk-s0517a:1230_7": "Rañjanalakkhaṇo rāgo,",
  "atk-s0517a:1230_8": "dussanalakkhaṇo doso,",
  "atk-s0517a:1230_9": "muyhanalakkhaṇo mohoti ime tayo sīsakilese vatvā idāni pabhedato dassento kodhotiādimāha.",
  "atk-s0517a:1230_10": "Tattha kujjhanalakkhaṇo kodhoti idha sattavatthuko adhippeto.",
  "atk-s0517a:1230_11": "Upanandhanalakkhaṇo upanāho,",
  "atk-s0517a:1230_12": "daḷhabhāvappatto kodhoyeva.",
  "atk-s0517a:1230_13": "Paraguṇamakkhanalakkhaṇo makkho,",
  "atk-s0517a:1230_14": "paraguṇapuñchananti attho.",
  "atk-s0517a:1230_15": "Yugaggāhalakkhaṇo paḷāso,",
  "atk-s0517a:1230_16": "yugaggāhavasena paraguṇadassananti attho.",
  "atk-s0517a:1230_17": "Parasampattikhīyanalakkhaṇā issā,",
  "atk-s0517a:1230_18": "usūyanāti attho.",
  "atk-s0517a:1230_19": "Attasampattinigūhanalakkhaṇaṃ macchariyaṃ,",
  "atk-s0517a:1230_20": "“mayhaṃ acchariyaṃ mā parassa hotū”ti attho.",
  "atk-s0517a:1230_21": "Attanā katapāpapaṭicchādanalakkhaṇā māyā,",
  "atk-s0517a:1230_22": "paṭicchādanaṭṭhena māyā viyāti attho.",
  "atk-s0517a:1230_23": "Attano avijjamānaguṇappakāsanalakkhaṇaṃ sāṭheyyaṃ,",
  "atk-s0517a:1230_24": "saṭhabhāvoti attho.",
  "atk-s0517a:1230_25": "Cittassa uddhumātabhāvalakkhaṇo thambho,",
  "atk-s0517a:1230_26": "thaddhabhāvoti attho.",
  "atk-s0517a:1230_27": "Karaṇuttariyalakkhaṇo sārambho.",
  "atk-s0517a:1230_28": "Unnatilakkhaṇo māno.",
  "atk-s0517a:1230_29": "Abbhunnatilakkhaṇo atimāno.",
  "atk-s0517a:1230_30": "Mattabhāvalakkhaṇo mado.",
  "atk-s0517a:1230_31": "Pañcasu kāmaguṇesu cittavosaggalakkhaṇo pamādo.",
  "atk-s0517a:1231_0": "Evaṃ visuṃ visuṃ kilesavasena puthū dassetvā vuttakilese ca avutte ca aññe sabbasaṅgāhikavasena dassetuṃ sabbe kilesātiādimāha.",
  "atk-s0517a:1231_1": "Tattha diṭṭhadhammasamparāyesu satte kilesenti upatāpenti vibādhentīti kilesā.",
  "atk-s0517a:1231_2": "Akusalakammapathasaṅgahitā ca asaṅgahitā ca.",
  "atk-s0517a:1231_3": "Duṭṭhu caritā,",
  "atk-s0517a:1231_4": "duṭṭhā vā caritāti duccaritā.",
  "atk-s0517a:1231_5": "Te pana kāyaduccaritaṃ vacīduccaritaṃ manoduccaritanti tippakārā.",
  "atk-s0517a:1231_6": "Vipākaṃ abhisaṅkharontīti abhisaṅkhārā.",
  "atk-s0517a:1231_7": "Tepi puññābhisaṅkhāro apuññābhisaṅkhāro āneñjābhisaṅkhāroti tippakārā.",
  "atk-s0517a:1231_8": "Vipākavasena bhavaṃ gacchantītibhavagāmino,",
  "atk-s0517a:1231_9": "bhavagāmino kammā bhavagāmikammā.",
  "atk-s0517a:1231_10": "Iminā abhisaṅkhārabhāvepi sati avedanīyāni kammāni paṭikkhittāni hontīti ayaṃ viseso.",
  "atk-s0517a:1231_11": "“Duccaritā”ti ca “kammā”ti ca liṅgavipallāso kato.",
  "atk-s0517a:1231_12": "Nānattekattanti ettha uddese ekattasaddassa abhāvepi nānattekattānaṃ aññamaññāpekkhattā ekattampi niddisitukāmena “nānattekatta”nti uddeso kato.",
  "atk-s0517a:1231_13": "Nānattasallekhake ekatte dassite sallekhañāṇaṃ sukhena dassīyatīti.",
  "atk-s0517a:1231_14": "Nānattanti anavaṭṭhitattā saparipphandattā ca nānāsabhāvo.",
  "atk-s0517a:1231_15": "Ekattanti avaṭṭhitattā aparipphandattā ca ekasabhāvo.",
  "atk-s0517a:1232_0": "Caraṇatejoti caranti tena agataṃ disaṃ nibbānaṃ gacchantīti caraṇaṃ. Kiṃ taṃ? Sīlaṃ.",
  "atk-s0517a:1232_1": "Tadeva paṭipakkhatāpanaṭṭhena tejo.",
  "atk-s0517a:1232_2": "Guṇatejoti sīlena laddhapatiṭṭho samādhitejo.",
  "atk-s0517a:1232_3": "Paññātejoti samādhinā laddhapatiṭṭho vipassanātejo.",
  "atk-s0517a:1232_4": "Puññatejoti vipassanāhi laddhapatiṭṭho ariyamaggakusalatejo.",
  "atk-s0517a:1232_5": "Dhammatejoti catunnaṃ tejānaṃ patiṭṭhābhūto buddhavacanatejo.",
  "atk-s0517a:1232_6": "Caraṇatejena tejitattāti sīlatejena tikhiṇīkatattā.",
  "atk-s0517a:1232_7": "Dussīlyatejanti dussīlabhāvasaṅkhātaṃ tejaṃ.",
  "atk-s0517a:1232_8": "Tampi hi santānaṃ tāpanato tejo nāma.",
  "atk-s0517a:1232_9": "Pariyādiyatīti khepeti.",
  "atk-s0517a:1232_10": "Aguṇatejanti samādhissa paṭipakkhaṃ vikkhepatejaṃ.",
  "atk-s0517a:1232_11": "Duppaññatejanti vipassanāñāṇapaṭipakkhaṃ mohatejaṃ.",
  "atk-s0517a:1232_12": "Apuññatejanti taṃtaṃmaggavajjhakilesappahānena kilesasahāyaṃ akusalakammatejaṃ.",
  "atk-s0517a:1232_13": "Na kevalañhetaṃ apuññameva khepeti, “atthi,",
  "atk-s0517a:1232_14": "bhikkhave,",
  "atk-s0517a:1232_15": "kammaṃ akaṇhaṃ asukkaṃ akaṇhaasukkavipākaṃ kammaṃ kammakkhayāya saṃvattatī”ti vacanato kusalakammampi khepetiyeva.",
  "atk-s0517a:1232_16": "Puññatejapaṭipakkhavasena apuññatejameva vuttaṃ.",
  "atk-s0517a:1232_17": "Adhammatejanti nānātitthiyānaṃ samayavacanatejaṃ.",
  "atk-s0517a:1232_18": "Imassa ñāṇassa uddesavaṇṇanāyaṃ vutte dutiye atthavikappe rāgādayo ekūnavīsati puthu dussīlyatejā honti.",
  "atk-s0517a:1232_19": "“Abhisaṅkhārā,",
  "atk-s0517a:1232_20": "bhavagāmikammā”ti ettha apuññābhisaṅkhārā akusalakammañca apuññatejā honti,",
  "atk-s0517a:1232_21": "āneñjābhisaṅkhārāni lokiyakusalakammāni puññatejeneva khepanīyato apuññatejapakkhikāva honti.",
  "atk-s0517a:1232_22": "Kāmacchandādayo pañcadasa nānattā aguṇatejā honti,",
  "atk-s0517a:1232_23": "niccasaññādayo aṭṭhārasa nānattā duppaññatejā honti,",
  "atk-s0517a:1232_24": "catumaggavajjhā cattāro nānattā apuññatejā honti.",
  "atk-s0517a:1232_25": "Sotāpattimaggavajjhanānattena adhammatejo saṅgahetabbo.",
  "atk-s0517a:1233_0": "Niddese sallekhapaṭipakkhena asallekhena sallekhaṃ dassetukāmena asallekhapubbako sallekho niddiṭṭho.",
  "atk-s0517a:1233_1": "Nekkhammādayo sattatiṃsa ekattadhammāva paccanīkānaṃ sallikhanato “sallekho”ti vuttā.",
  "atk-s0517a:1233_2": "Tasmiṃ nekkhammādike sattatiṃsapabhede sallekhe ñāṇaṃ sallekhaṭṭhe ñāṇanti.",
  "atk-s0517a:1234_0": "Sallekhaṭṭhañāṇaniddesavaṇṇanā niṭṭhitā.",
  "atk-s0517a:1235_0": "38. Vīriyārambhañāṇaniddesavaṇṇanā",
  "atk-s0517a:1236_0": "89.",
  "atk-s0517a:1236_1": "Vīriyārambhañāṇaniddese anuppannānanti ekasmiṃ attabhāve,",
  "atk-s0517a:1236_2": "ekasmiṃ vā ārammaṇe anibbattānaṃ.",
  "atk-s0517a:1236_3": "Anamatagge hi saṃsāre anuppannā akusalā nāma natthi,",
  "atk-s0517a:1236_4": "kusalā pana atthi.",
  "atk-s0517a:1236_5": "Pāpakānanti lāmakānaṃ.",
  "atk-s0517a:1236_6": "Akusalānaṃ dhammānanti akosallasambhūtānaṃ dhammānaṃ.",
  "atk-s0517a:1236_7": "Anuppādāyāti na uppādanatthāya.",
  "atk-s0517a:1236_8": "Uppannānanti imasmiṃ attabhāve nibbattānaṃ.",
  "atk-s0517a:1236_9": "Pahānāyāti pajahanatthāya.",
  "atk-s0517a:1236_10": "Anuppannānaṃ kusalānaṃ dhammānanti imasmiṃ attabhāve anibbattapubbānaṃ kosallasambhūtānaṃ dhammānaṃ.",
  "atk-s0517a:1236_11": "Uppādāyāti uppādanatthāya.",
  "atk-s0517a:1236_12": "Uppannānanti imasmiṃ attabhāve nibbattānaṃ.",
  "atk-s0517a:1236_13": "Ṭhitiyāti ṭhitatthāya.",
  "atk-s0517a:1236_14": "Asammosāyāti avināsatthāya.",
  "atk-s0517a:1236_15": "Bhiyyobhāvāyāti punappunabhāvāya.",
  "atk-s0517a:1236_16": "Vepullāyāti vipulabhāvāya.",
  "atk-s0517a:1236_17": "Bhāvanāyāti vaḍḍhiyā.",
  "atk-s0517a:1236_18": "Pāripūriyāti paripūraṇatthāya.",
  "atk-s0517a:1237_0": "Idāni akusalesu kāmacchandaṃ,",
  "atk-s0517a:1237_1": "kusalesu nekkhammaṃ visesetvā dassetuṃ anuppannassa kāmacchandassātiādimāha.",
  "atk-s0517a:1237_2": "Tattha kāmacchandoti samādhipaṭipakkho kāmarāgo.",
  "atk-s0517a:1237_3": "Nekkhammanti paṭhamajjhānasamādhi,",
  "atk-s0517a:1237_4": "paṭhamajjhānaṃ vā,",
  "atk-s0517a:1237_5": "sabbe eva vā kusalā dhammā nekkhammaṃ.",
  "atk-s0517a:1238_0": "Idāni sabbakilesānaṃ sabbakilesapaṭipakkhassa arahattamaggassa ca vasena yojetvā dassetuṃ anuppannānaṃ sabbakilesānantiādimāha.",
  "atk-s0517a:1238_1": "Tattha uppannassa arahattamaggassa ṭhitiyātiādīsu uppādakkhaṇe uppannassa arahattamaggassa ṭhitikkhaṇabhaṅgakkhaṇavasena",
  "atk-s0517a:1238_2": "“ṭhitiyā”tiādiyojanā veditabbā.",
  "atk-s0517a:1238_3": "Vibhaṅgaṭṭhakathāyampi “yā cassa pavatti,",
  "atk-s0517a:1238_4": "ayameva ṭhiti nāmā”ti vuttaṃ.",
  "atk-s0517a:1238_5": "Keci pana “arahattamaggassa pubbabhāgamaggo daṭṭhabbo”ti vadanti.",
  "atk-s0517a:1239_0": "Vīriyārambhañāṇaniddesavaṇṇanā niṭṭhitā.",
  "atk-s0517a:1240_0": "39. Atthasandassanañāṇaniddesavaṇṇanā",
  "atk-s0517a:1241_0": "90.",
  "atk-s0517a:1241_1": "Atthasandassanañāṇaniddese pañcakkhandhātiādīni vuttatthāneva.",
  "atk-s0517a:1241_2": "Pakāsetīti pākaṭaṃ karoti,",
  "atk-s0517a:1241_3": "sotūnaṃ ñāṇacakkhunā dassanaṃ sampādetīti attho.",
  "atk-s0517a:1241_4": "Nānādhammāti lokiyalokuttarā sabbadhammā vuttā.",
  "atk-s0517a:1241_5": "Kasmā pakāsanāniddese lokiyā eva vuttāti ce?",
  "atk-s0517a:1241_6": "Aniccādivasena pakāsanāya āraddhattā.",
  "atk-s0517a:1241_7": "Lokuttarānañca asammasanūpagattā lokuttarā na vuttā.",
  "atk-s0517a:1241_8": "Nānādhammaniddesena pana atthasandassananiddesena ca tesaṃ saṅgahitattā yathā te pakāsetabbā,",
  "atk-s0517a:1241_9": "tathā pakāsanā pakāsanāyeva.",
  "atk-s0517a:1241_10": "Pajahantoti sotāraṃ pajahāpentoti attho.",
  "atk-s0517a:1241_11": "Sandassetīti sotūnaṃ sammā dasseti.",
  "atk-s0517a:1241_12": "Keci pana “kāmacchandassa pahīnattā nekkhammatthaṃ sandassetī”tiādinā nayena paṭhanti.",
  "atk-s0517a:1241_13": "Tesaṃ ujukameva sotūnaṃ dosappahāne guṇapaṭilābhe ca kate sikhāppattaṃ desanāñāṇaṃ hotīti dassanatthaṃ ayaṃ nayo vuttoti veditabbo.",
  "atk-s0517a:1242_0": "Atthasandassanañāṇaniddesavaṇṇanā niṭṭhitā.",
  "atk-s0517a:1243_0": "40. Dassanavisuddhiñāṇaniddesavaṇṇanā",
  "atk-s0517a:1244_0": "91.",
  "atk-s0517a:1244_1": "Dassanavisuddhiñāṇaniddese sabbe dhammā ekasaṅgahitāti sabbe saṅkhatāsaṅkhatā dhammā ekena saṅgahitā paricchinnā.",
  "atk-s0517a:1244_2": "Tathaṭṭhenāti bhūtaṭṭhena,",
  "atk-s0517a:1244_3": "attano attano sabhāvavasena vijjamānatthenāti attho.",
  "atk-s0517a:1244_4": "Anattaṭṭhenāti kārakavedakasaṅkhātena attanā rahitaṭṭhena.",
  "atk-s0517a:1244_5": "Saccaṭṭhenāti avisaṃvādakaṭṭhena,",
  "atk-s0517a:1244_6": "attano sabhāvaññathattābhāvenāti attho.",
  "atk-s0517a:1244_7": "Paṭivedhaṭṭhenāti sabhāvato ñāṇena paṭivijjhitabbaṭṭhena.",
  "atk-s0517a:1244_8": "Idha lokuttarañāṇena asammohato ārammaṇato ca paṭivedho veditabbo.",
  "atk-s0517a:1244_9": "Abhijānanaṭṭhenāti lokikena ñāṇena ārammaṇato,",
  "atk-s0517a:1244_10": "lokuttarena ñāṇena asammohato ārammaṇato ca tesaṃ tesaṃ dhammānaṃ sabhāvato abhijānitabbaṭṭhena. “Sabbaṃ,",
  "atk-s0517a:1244_11": "bhikkhave,",
  "atk-s0517a:1244_12": "abhiññeyya”nti hi vuttaṃ.",
  "atk-s0517a:1244_13": "Parijānanaṭṭhenāti vuttanayeneva lokiyalokuttarehi ñāṇehi sabhāvato abhiññātānaṃ dhammānaṃ aniccādito niyyānādito ca paricchinditvā jānitabbaṭṭhena. “Sabbaṃ,",
  "atk-s0517a:1244_14": "bhikkhave,",
  "atk-s0517a:1244_15": "pariññeyya”nti hi vuttaṃ.",
  "atk-s0517a:1244_16": "Dhammaṭṭhenāti sabhāvadhāraṇādinā dhammaṭṭhena.",
  "atk-s0517a:1244_17": "Dhātuṭṭhenāti nijjīvatādinā dhātuṭṭhena.",
  "atk-s0517a:1244_18": "Ñātaṭṭhenāti lokiyalokuttarehi ñāṇehi ñātuṃ sakkuṇeyyaṭṭhena.",
  "atk-s0517a:1244_19": "Yathā daṭṭhuṃ sakkuṇeyyādinā atthena “diṭṭhaṃ sutaṃ mutaṃ viññātaṃ rūpa”nti vuttaṃ,",
  "atk-s0517a:1244_20": "evamidhāpi ñātuṃ sakkuṇeyyaṭṭho ñātaṭṭhoti veditabbo.",
  "atk-s0517a:1244_21": "Sacchikiriyaṭṭhenāti ārammaṇato paccakkhakātabbaṭṭhena.",
  "atk-s0517a:1244_22": "Phusanaṭṭhenāti paccakkhakatassa ārammaṇato punappunaṃ phusitabbaṭṭhena.",
  "atk-s0517a:1244_23": "Abhisamayaṭṭhenāti lokikena ñāṇena abhisamāgantabbaṭṭhena.",
  "atk-s0517a:1244_24": "Kiñcāpi hi “tathaṭṭhe paññā saccavivaṭṭe ñāṇaṃ,",
  "atk-s0517a:1244_25": "abhiññāpaññā ñātaṭṭhe ñāṇaṃ,",
  "atk-s0517a:1244_26": "sacchikiriyāpaññā phassanaṭṭhe ñāṇa”nti ekekameva ñāṇaṃ vuttaṃ.",
  "atk-s0517a:1244_27": "Aṭṭhakathāyañca –",
  "atk-s0517a:1245_0": "“Samavāye khaṇe kāle, samūhe hetudiṭṭhisu;",
  "atk-s0517a:1246_0": "Paṭilābhe pahāne ca, paṭivedhe ca dissatī”ti. –",
  "atk-s0517a:1247_0": "Gāthāvaṇṇanāyaṃ abhisamayasaddassa paṭivedhattho vutto,",
  "atk-s0517a:1247_1": "idha pana yathāvuttena atthena tesaṃ nānattaṃ veditabbaṃ.",
  "atk-s0517a:1247_2": "Aṭṭhakathāyameva hi so lokiyañāṇavasena dhammābhisamayo vuttoti.",
  "atk-s0517a:1248_0": "Kāmacchando nānattanti vikkhepasabbhāvato nānārammaṇattā ca nānāsabhāvoti attho.",
  "atk-s0517a:1248_1": "Evaṃ sabbakilesā veditabbā.",
  "atk-s0517a:1248_2": "Nekkhammaṃ ekattanti cittekaggatāsabbhāvato nānārammaṇavikkhepābhāvato ca ekasabhāvanti attho.",
  "atk-s0517a:1248_3": "Evaṃ sabbakusalā veditabbā.",
  "atk-s0517a:1248_4": "Idha peyyālena saṃkhittānaṃ byāpādādīnaṃ akusalānaṃ yathāvuttena atthena nānattaṃ veditabbaṃ.",
  "atk-s0517a:1248_5": "Vitakkavicārādīnaṃ pana heṭṭhimānaṃ heṭṭhimānaṃ uparimato uparimato oḷārikaṭṭhena nānattaṃ veditabbaṃ.",
  "atk-s0517a:1248_6": "Yasmā ekasaṅgahitanānattekattānaṃ paṭivedho maggakkhaṇe saccapaṭivedhena sijjhati,",
  "atk-s0517a:1248_7": "tasmā “paṭivedho”ti padaṃ uddharitvā saccābhisamayaṃ dassesi.",
  "atk-s0517a:1249_0": "Pariññā paṭivedhaṃ paṭivijjhatīti pariññābhisamayena abhisameti.",
  "atk-s0517a:1249_1": "Esa nayo sesesu.",
  "atk-s0517a:1249_2": "Saccābhisamayakālasmiñhi maggañāṇassa ekakkhaṇe pariññā, pahānaṃ,",
  "atk-s0517a:1249_3": "sacchikiriyā,",
  "atk-s0517a:1249_4": "bhāvanāti cattāri kiccāni honti.",
  "atk-s0517a:1249_5": "Yathā nāvā apubbaṃ acarimaṃ ekakkhaṇe cattāri kiccāni karoti,",
  "atk-s0517a:1249_6": "orimaṃ tīraṃ pajahati,",
  "atk-s0517a:1249_7": "sotaṃ chindati,",
  "atk-s0517a:1249_8": "bhaṇḍaṃ vahati,",
  "atk-s0517a:1249_9": "pārimaṃ tīraṃ appeti,",
  "atk-s0517a:1249_10": "evameva maggañāṇaṃ apubbaṃ acarimaṃ ekakkhaṇe cattāri saccāni abhisameti,",
  "atk-s0517a:1249_11": "dukkhaṃ pariññābhisamayena abhisameti,",
  "atk-s0517a:1249_12": "samudayaṃ pahānābhisamayena abhisameti,",
  "atk-s0517a:1249_13": "maggaṃ bhāvanābhisamayena abhisameti,",
  "atk-s0517a:1249_14": "nirodhaṃ sacchikiriyābhisamayena abhisameti.",
  "atk-s0517a:1249_15": "Kiṃ vuttaṃ hoti?",
  "atk-s0517a:1249_16": "Nirodhaṃ ārammaṇaṃ katvā kiccavasena cattāripi saccāni pāpuṇāti passati paṭivijjhatīti.",
  "atk-s0517a:1249_17": "Yathā orimaṃ tīraṃ pajahati,",
  "atk-s0517a:1249_18": "evaṃ maggañāṇaṃ dukkhaṃ parijānāti.",
  "atk-s0517a:1249_19": "Yathā sotaṃ chindati,",
  "atk-s0517a:1249_20": "evaṃ samudayaṃ pajahati.",
  "atk-s0517a:1249_21": "Yathā bhaṇḍaṃ vahati,",
  "atk-s0517a:1249_22": "evaṃ sahajātādipaccayatāya maggaṃ bhāveti.",
  "atk-s0517a:1249_23": "Yathā pārimaṃ tīraṃ appeti,",
  "atk-s0517a:1249_24": "evaṃ pārimatīrabhūtaṃ nirodhaṃ sacchikarotīti evaṃ upamāsaṃsandanaṃ veditabbaṃ.",
  "atk-s0517a:1250_0": "Dassanaṃ visujjhatīti taṃtaṃmaggavajjhakilesatamappahānena ñāṇadassanaṃ visuddhibhāvaṃ pāpuṇāti.",
  "atk-s0517a:1250_1": "Dassanaṃ visuddhanti tassa tassa phalassa uppādakkhaṇe tassa tassa maggañāṇassa kiccasiddhippattito ñāṇadassanaṃ visuddhibhāvaṃ pattaṃ hoti.",
  "atk-s0517a:1250_2": "Sabbadhammānaṃ ekasaṅgahitāya nānattekattapaṭivedhapaññāya maggaphalañāṇehi siddhito ante maggaphalañāṇāni vuttāni.",
  "atk-s0517a:1251_0": "Dassanavisuddhiñāṇaniddesavaṇṇanā niṭṭhitā.",
  "atk-s0517a:1252_0": "41-42. Khantiñāṇapariyogāhaṇañāṇaniddesavaṇṇanā",
  "atk-s0517a:1253_0": "92- 93.",
  "atk-s0517a:1253_1": "Khantiñāṇapariyogāhaṇañāṇaniddesesu rūpaṃ aniccato viditanti aniccānupassanāya aniccanti ñātaṃ.",
  "atk-s0517a:1253_2": "Rūpaṃ dukkhato viditanti dukkhānupassanāya dukkhanti ñātaṃ.",
  "atk-s0517a:1253_3": "Rūpaṃ anattato viditanti anattānupassanāya anattāti ñātaṃ.",
  "atk-s0517a:1253_4": "Yaṃ yaṃ viditaṃ,",
  "atk-s0517a:1253_5": "taṃ taṃ khamatīti yaṃ yaṃ rūpaṃ aniccādito viditaṃ,",
  "atk-s0517a:1253_6": "taṃ taṃ rūpaṃ aniccādito khamati ruccati.",
  "atk-s0517a:1253_7": "“Rūpaṃ aniccato viditaṃ,",
  "atk-s0517a:1253_8": "yaṃ yaṃ viditaṃ,",
  "atk-s0517a:1253_9": "taṃ taṃ khamatī”ti visuṃ visuñca katvā kesuci potthakesu likhitaṃ.",
  "atk-s0517a:1253_10": "“Vedanā saññā saṅkhārā aniccato viditā”tiādinā liṅgavacanāni parivattetvā yojetabbāni.",
  "atk-s0517a:1253_11": "Phusatīti vipassanāñāṇaphusanena phusati pharati.",
  "atk-s0517a:1253_12": "Pariyogahatīti vipassanāñāṇena pavisati.",
  "atk-s0517a:1253_13": "Pariyogāhatītipi pāṭho.",
  "atk-s0517a:1254_0": "Khantiñāṇapariyogāhaṇañāṇaniddesavaṇṇanā niṭṭhitā.",
  "atk-s0517a:1255_0": "43. Padesavihārañāṇaniddesavaṇṇanā",
  "atk-s0517a:1256_0": "94.",
  "atk-s0517a:1256_1": "Padesavihārañāṇaniddese yenākārena mātikāya uddiṭṭho padeso paccavekkhitabbo,",
  "atk-s0517a:1256_2": "taṃ dassento micchādiṭṭhipaccayāpi vedayitantiādimāha.",
  "atk-s0517a:1256_3": "Tattha micchādiṭṭhipaccayāti diṭṭhisampayuttavedanāpi vaṭṭati diṭṭhiṃ upanissayaṃ katvā uppannā kusalākusalavedanāpi vipākavedanāpi.",
  "atk-s0517a:1256_4": "Tattha micchādiṭṭhisampayuttā akusalāva hoti,",
  "atk-s0517a:1256_5": "diṭṭhiṃ pana upanissāya kusalāpi uppajjanti akusalāpi.",
  "atk-s0517a:1256_6": "Micchādiṭṭhikā hi diṭṭhiṃ upanissāya pakkhadivasesu yāgubhattādīni denti,",
  "atk-s0517a:1256_7": "andhakuṭṭhiādīnaṃ vattaṃ paṭṭhapenti,",
  "atk-s0517a:1256_8": "catumahāpathe sālaṃ karonti,",
  "atk-s0517a:1256_9": "pokkharaṇiṃ khaṇāpenti,",
  "atk-s0517a:1256_10": "pupphārāmaṃ phalārāmaṃ ropenti,",
  "atk-s0517a:1256_11": "nadīviduggesu setuṃ attharanti,",
  "atk-s0517a:1256_12": "visamaṃ samaṃ karonti.",
  "atk-s0517a:1256_13": "Iti tesaṃ kusalā vedanā uppajjati.",
  "atk-s0517a:1256_14": "Micchādiṭṭhiṃ pana nissāya sammādiṭṭhike akkosanti paribhāsanti vadhabandhādīni karonti,",
  "atk-s0517a:1256_15": "pāṇaṃ vadhitvā devatānaṃ upaharanti.",
  "atk-s0517a:1256_16": "Iti nesaṃ akusalā vedanā uppajjati.",
  "atk-s0517a:1256_17": "Vipākavedanā pana bhavantaragatānaṃ hoti.",
  "atk-s0517a:1256_18": "Sā pana micchādiṭṭhi sahajātāya vedanāya sahajātaaññamaññanissayasampayuttaatthiavigatapaccayehi paccayo hoti,",
  "atk-s0517a:1256_19": "samanantaraniruddhā micchādiṭṭhi paccuppannamicchādiṭṭhisampayuttāya vedanāya anantarasamanantarūpanissayaāsevananatthivigatapaccayehi paccayo hoti,",
  "atk-s0517a:1256_20": "micchādiṭṭhiṃ garuṃ katvā abhinandantassa lobhasahagatavedanāya ārammaṇaārammaṇādhipatiārammaṇūpanissayapaccayehi paccayo hoti,",
  "atk-s0517a:1256_21": "sabbākusalehi micchādiṭṭhiṃ ārammaṇamattaṃ karontassa sabbākusalavedanāya micchādiṭṭhiṃ paccavekkhantassa",
  "atk-s0517a:1256_22": "vipassantassa kusalābyākatavedanāya ārammaṇapaccayena paccayo hoti,",
  "atk-s0517a:1256_23": "micchādiṭṭhipaccayena uppajjamānānaṃ kusalākusalavedanānaṃ bhavantare vipākavedanānañca upanissayapaccayena paccayo hoti.",
  "atk-s0517a:1257_0": "Micchādiṭṭhivūpasamapaccayāti micchādiṭṭhivūpasamo nāma sammādiṭṭhi,",
  "atk-s0517a:1257_1": "tasmā yaṃ sammādiṭṭhipaccayā vedayitaṃ vuttaṃ,",
  "atk-s0517a:1257_2": "tadeva “micchādiṭṭhivūpasamapaccayā”ti veditabbaṃ.",
  "atk-s0517a:1257_3": "Keci pana “micchādiṭṭhivūpasamo nāma vipassanākkhaṇe sotāpattimaggakkhaṇe cā”ti vadanti.",
  "atk-s0517a:1258_0": "Sammādiṭṭhipaccayāpi vedayitanti etthāpi sammādiṭṭhisampayuttavedanāpi vaṭṭati sammādiṭṭhiṃ upanissayaṃ",
  "atk-s0517a:1258_1": "katvā uppannā kusalākusalavedanāpi vipākavedanāpi.",
  "atk-s0517a:1258_2": "Tattha sammādiṭṭhisampayuttā kusalāva hoti,",
  "atk-s0517a:1258_3": "sammādiṭṭhiṃ pana upanissāya buddhapūjā dīpamālāropanaṃ mahādhammassavanaṃ appatiṭṭhite disābhāge cetiyapatiṭṭhāpananti evamādīni puññāni karonti.",
  "atk-s0517a:1258_4": "Iti nesaṃ kusalā vedanā uppajjati.",
  "atk-s0517a:1258_5": "Sammādiṭṭhimeva nissāya micchādiṭṭhike akkosanti paribhāsanti,",
  "atk-s0517a:1258_6": "attānaṃ ukkaṃsanti,",
  "atk-s0517a:1258_7": "paraṃ vambhenti.",
  "atk-s0517a:1258_8": "Iti nesaṃ akusalā vedanā uppajjati.",
  "atk-s0517a:1258_9": "Vipākavedanā pana bhavantaragatānaṃyeva hoti.",
  "atk-s0517a:1258_10": "Sā pana sammādiṭṭhi sahajātāya samanantaraniruddhāya paccuppannāya vedanāya micchādiṭṭhiyā vuttapaccayeheva paccayo hoti,",
  "atk-s0517a:1258_11": "lokikasammādiṭṭhi paccavekkhaṇasampayuttāya vipassanāsampayuttāya nikantisampayuttāya ca vedanāya ārammaṇapaccayena paccayo hoti,",
  "atk-s0517a:1258_12": "micchādiṭṭhiyā vuttanayeneva upanissayapaccayena paccayo hoti,",
  "atk-s0517a:1258_13": "maggaphalasammādiṭṭhi paccavekkhaṇasampayuttāya vedanāya ārammaṇaārammaṇādhipatiārammaṇūpanissayapaccayavasena paccayo hoti.",
  "atk-s0517a:1259_0": "Sammādiṭṭhivūpasamapaccayāpi vedayitanti sammādiṭṭhivūpasamo nāma micchādiṭṭhi,",
  "atk-s0517a:1259_1": "tasmā yaṃ micchādiṭṭhipaccayā vedayitaṃ vuttaṃ,",
  "atk-s0517a:1259_2": "tadeva “sammādiṭṭhivūpasamapaccayā”ti veditabbaṃ.",
  "atk-s0517a:1259_3": "Micchāsaṅkappapaccayā micchāsaṅkappavūpasamapaccayātiādīsupi eseva nayo.",
  "atk-s0517a:1259_4": "Yassa yassa hi “vūpasamapaccayā”ti vuccati,",
  "atk-s0517a:1259_5": "tassa tassa paṭipakkhadhammapaccayāva taṃ taṃ vedayitaṃ adhippetaṃ.",
  "atk-s0517a:1259_6": "Micchāñāṇādīsu pana micchāñāṇaṃ nāma pāpakiriyāsu upāyacintā.",
  "atk-s0517a:1259_7": "Atha vā micchāñāṇaṃ micchāpaccavekkhaṇañāṇaṃ.",
  "atk-s0517a:1259_8": "Sammāñāṇaṃ nāma vipassanāsammādiṭṭhiṃ lokuttarasammādiṭṭhiñca ṭhapetvā avasesakusalābyākataṃ ñāṇaṃ.",
  "atk-s0517a:1259_9": "Micchāvimutti nāma pāpādhimuttitā.",
  "atk-s0517a:1259_10": "Atha vā ayāthāvavimutti aniyyānikavimutti avimuttasseva sato vimuttisaññīti.",
  "atk-s0517a:1259_11": "Sammāvimutti nāma kalyāṇādhimuttitā phalavimutti ca.",
  "atk-s0517a:1259_12": "Sammādiṭṭhiādayo heṭṭhā vuttatthāyeva.",
  "atk-s0517a:1260_0": "Chandapaccayāpītiādīsu pana chando nāma lobho,",
  "atk-s0517a:1260_1": "chandapaccayā aṭṭhalobhasahagatacittasampayuttavedanā veditabbā.",
  "atk-s0517a:1260_2": "Chandavūpasamapaccayā paṭhamajjhānavedanāva.",
  "atk-s0517a:1260_3": "Vitakkapaccayā paṭhamajjhānavedanā.",
  "atk-s0517a:1260_4": "Vitakkavūpasamapaccayā dutiyajjhānavedanā.",
  "atk-s0517a:1260_5": "Saññāpaccayā ṭhapetvā paṭhamajjhānaṃ sesā cha samāpattivedanā.",
  "atk-s0517a:1260_6": "Saññāvūpasamapaccayā nevasaññānāsaññāyatanavedanā.",
  "atk-s0517a:1261_0": "Chando ca avūpasanto hotītiādīsu sace chandavitakkasaññā avūpasantā hontīti attho.",
  "atk-s0517a:1261_1": "Tappaccayāti so chandavitakkasaññānaṃ avūpasamo eva paccayo tappaccayo,",
  "atk-s0517a:1261_2": "tasmā tappaccayā.",
  "atk-s0517a:1261_3": "Chandavitakkasaññāavūpasamapaccayā vedanā hotīti attho.",
  "atk-s0517a:1261_4": "Sā aṭṭhalobhasahagatacittasampayuttavedanā hoti.",
  "atk-s0517a:1261_5": "Sace chando vūpasanto vitakkasaññā avūpasantā.",
  "atk-s0517a:1261_6": "Tappaccayāti so chandassa vūpasamo vitakkasaññānaṃ avūpasamo eva paccayo tappaccayo,",
  "atk-s0517a:1261_7": "tasmā tappaccayā.",
  "atk-s0517a:1261_8": "Sā paṭhamajjhānavedanāva.",
  "atk-s0517a:1261_9": "Sace chandavitakkā vūpasantā saññā avūpasantā.",
  "atk-s0517a:1261_10": "Tappaccayāti so chandavitakkānaṃ vūpasamo saññāya avūpasamo eva paccayo tappaccayo,",
  "atk-s0517a:1261_11": "tasmā tappaccayā.",
  "atk-s0517a:1261_12": "Sā dutiyajjhānavedanāva.",
  "atk-s0517a:1261_13": "Sace chandavitakkasaññā vūpasantā.",
  "atk-s0517a:1261_14": "Tappaccayāti so chandavitakkasaññānaṃ vūpasamo eva paccayo tappaccayo,",
  "atk-s0517a:1261_15": "tasmā tappaccayā.",
  "atk-s0517a:1261_16": "Sā nevasaññānāsaññāyatanavedanāva.",
  "atk-s0517a:1261_17": "Keci pana “chando nāma appanaṃ pāpuṇissāmīti pubbabhāge dhammacchando,",
  "atk-s0517a:1261_18": "appanāppattassa so chando vūpasanto hoti.",
  "atk-s0517a:1261_19": "Paṭhamajjhāne vitakko hoti,",
  "atk-s0517a:1261_20": "dutiyajjhānappattassa vitakko vūpasanto hoti.",
  "atk-s0517a:1261_21": "Sattasu samāpattīsu saññā hoti,",
  "atk-s0517a:1261_22": "nevasaññānāsaññāyatanaṃ samāpannassa ca nirodhaṃ samāpannassa ca saññā vūpasantā hotī”ti evaṃ vaṇṇayanti.",
  "atk-s0517a:1261_23": "Idha pana nirodhasamāpatti na yujjati.",
  "atk-s0517a:1261_24": "Appattassa pattiyāti arahattaphalassa pattatthāya.",
  "atk-s0517a:1261_25": "Atthi āyavanti atthi vīriyaṃ.",
  "atk-s0517a:1261_26": "Āyāvantipi pāṭho.",
  "atk-s0517a:1261_27": "Tasmimpi ṭhāne anuppatteti tassa vīriyārambhassa vasena tasmiṃ arahattaphalassa kāraṇe ariyamagge anuppatte.",
  "atk-s0517a:1261_28": "Tappaccayāpi vedayitanti arahattassa ṭhānapaccayā vedayitaṃ.",
  "atk-s0517a:1261_29": "Etena catumaggasahajātā nibbattitalokuttaravedanā gahitā.",
  "atk-s0517a:1261_30": "Keci pana “āyavanti paṭipatti.",
  "atk-s0517a:1261_31": "Tasmimpi ṭhāne anuppatteti tassā bhūmiyā pattiyā”ti vaṇṇayanti.",
  "atk-s0517a:1262_0": "Padesavihārañāṇaniddesavaṇṇanā niṭṭhitā.",
  "atk-s0517a:1263_0": "44-49. Vivaṭṭañāṇachakkaniddesavaṇṇanā",
  "atk-s0517a:1264_0": "95.",
  "atk-s0517a:1264_1": "Vivaṭṭañāṇachakkaniddese nekkhammādhipatattā paññāti nekkhammaṃ adhikaṃ katvā nekkhammādhikabhāvena pavattā paññā.",
  "atk-s0517a:1264_2": "Kāmacchandato saññāya vivaṭṭatīti nekkhammādhipatikatapaññāsampayuttasaññāya hetubhūtāya,",
  "atk-s0517a:1264_3": "karaṇabhūtāya vā kāmacchandato vivaṭṭati parāvattati,",
  "atk-s0517a:1264_4": "parammukhī hotīti attho.",
  "atk-s0517a:1264_5": "Esa nayo sesesu.",
  "atk-s0517a:1265_0": "96.",
  "atk-s0517a:1265_1": "Kāmacchando nānattanti kāmacchando santavuttitāya abhāvato na ekasabhāvo.",
  "atk-s0517a:1265_2": "Nekkhammaṃ ekattanti nekkhammaṃ santavuttibhāvato ekasabhāvo.",
  "atk-s0517a:1265_3": "Nekkhammekattaṃ cetayatoti kāmacchande ādīnavadassanena nekkhammaṃ pavattayato.",
  "atk-s0517a:1265_4": "Kāmacchandato cittaṃ vivaṭṭatīti diṭṭhādīnavato kāmacchandato nekkhammakkhaṇe cittaṃ vivaṭṭati.",
  "atk-s0517a:1265_5": "Esa nayo sesesu.",
  "atk-s0517a:1266_0": "97.",
  "atk-s0517a:1266_1": "Kāmacchandaṃ pajahantoti nekkhammapavattikkhaṇe kāmacchandaṃ vikkhambhanappahānena pajahanto.",
  "atk-s0517a:1266_2": "Nekkhammavasena cittaṃ adhiṭṭhātīti paṭiladdhassa nekkhammassa vasena taṃsampayuttacittaṃ adhitiṭṭhati adhikaṃ karonto tiṭṭhati,",
  "atk-s0517a:1266_3": "pavattetīti attho.",
  "atk-s0517a:1266_4": "Esa nayo sesesu.",
  "atk-s0517a:1267_0": "98.",
  "atk-s0517a:1267_1": "Cakkhu suññaṃ attena vāti bālajanaparikappitassa kārakavedakasaṅkhātassa attano abhāvā cakkhu attena ca suññaṃ.",
  "atk-s0517a:1267_2": "Yañhi yattha na hoti,",
  "atk-s0517a:1267_3": "tena taṃ suññaṃ nāma hoti.",
  "atk-s0517a:1267_4": "Attaniyena vāti attano abhāveneva attano santakassapi abhāvā attano santakena ca suññaṃ.",
  "atk-s0517a:1267_5": "Lokassa attāti ca attaniyanti ca ubhayathā gāhasambhavato tadubhayagāhapaṭisedhanatthaṃ attābhāvo ca attaniyābhāvo ca vutto.",
  "atk-s0517a:1267_6": "Niccena vāti bhaṅgaṃ atikkamitvā tiṭṭhantassa kassaci abhāvato niccena ca suññaṃ.",
  "atk-s0517a:1267_7": "Dhuvena vāti pavattikkhaṇepi thirassa kassaci abhāvato dhuvena ca suññaṃ.",
  "atk-s0517a:1267_8": "Sassatena vāti sabbakālepi vijjamānassa kassaci abhāvato sassatena ca suññaṃ.",
  "atk-s0517a:1267_9": "Avipariṇāmadhammena vāti jarābhaṅgavasena dvidhā aparivattamānapakatikassa kassaci abhāvato avipariṇāmadhammena ca suññaṃ.",
  "atk-s0517a:1267_10": "Atha vā niccabhāvena ca dhuvabhāvena ca sassatabhāvena ca avipariṇāmadhammabhāvena ca suññanti attho.",
  "atk-s0517a:1267_11": "Samuccayattho vā- saddo.",
  "atk-s0517a:1267_12": "Yathābhūtaṃ jānato passatoti iccevaṃ anattānupassanāñāṇena yathāsabhāvena jānantassa cakkhunā viya ca passantassa.",
  "atk-s0517a:1267_13": "Cakkhābhinivesato ñāṇaṃ vivaṭṭatīti cakkhu attāti vā attaniyanti vā pavattamānato diṭṭhābhinivesato tadaṅgappahānavasena ñāṇaṃ vivaṭṭati.",
  "atk-s0517a:1267_14": "Esa nayo sesesu.",
  "atk-s0517a:1268_0": "99.",
  "atk-s0517a:1268_1": "Nekkhammena kāmacchandaṃ vosajjatīti nekkhammalābhī puggalo nekkhammena tappaṭipakkhaṃ kāmacchandaṃ pariccajati.",
  "atk-s0517a:1268_2": "Vosagge paññāti kāmacchandassa vosaggabhūte nekkhamme taṃsampayuttā paññā.",
  "atk-s0517a:1268_3": "Esa nayo sesesu.",
  "atk-s0517a:1268_4": "Pīḷanaṭṭhādayo heṭṭhā vuttatthā eva.",
  "atk-s0517a:1268_5": "Parijānanto vivaṭṭatīti puggalādhiṭṭhānā desanā,",
  "atk-s0517a:1268_6": "maggasamaṅgīpuggalo dukkhassa catubbidhaṃ atthaṃ kiccavasena parijānanto dubhato vuṭṭhānavasena vivaṭṭati,",
  "atk-s0517a:1268_7": "ñāṇavivaṭṭanepi ñāṇasamaṅgī vivaṭṭatīti vutto.",
  "atk-s0517a:1269_0": "100.",
  "atk-s0517a:1269_1": "Tathaṭṭhe paññāti etassa puggalasseva tathaṭṭhe vivaṭṭanā paññā.",
  "atk-s0517a:1269_2": "Esa nayo sesesu.",
  "atk-s0517a:1269_3": "Idāni maggakkhaṇe eva kiccavasena ākāranānattato cha vivaṭṭañāṇāni dassetuṃ saññāvivaṭṭotiādimātikaṃ",
  "atk-s0517a:1269_4": "ṭhapetvā taṃ atthato vibhajanto sañjānanto vivaṭṭatītiādimāha.",
  "atk-s0517a:1269_5": "Tattha sañjānanto vivaṭṭatīti saññāvivaṭṭoti yasmā pubbabhāge nekkhammādiṃ adhipatito sañjānanto yogī",
  "atk-s0517a:1269_6": "pacchā nekkhammasampayuttañāṇena kāmacchandādito vivaṭṭati,",
  "atk-s0517a:1269_7": "tasmā taṃ ñāṇaṃ saññāvivaṭṭo nāmāti attho.",
  "atk-s0517a:1269_8": "Cetayanto vivaṭṭatīti cetovivaṭṭoti yasmā yogī nekkhammekattādīni cetayanto sampayuttañāṇena kāmacchandādito vivaṭṭati,",
  "atk-s0517a:1269_9": "tasmā taṃ ñāṇaṃ cetovivaṭṭo nāmāti attho.",
  "atk-s0517a:1269_10": "Vijānanto vivaṭṭatīti cittavivaṭṭoti yasmā yogī nekkhammādivasena cittādhiṭṭhānena vijānanto taṃsampayuttañāṇena kāmacchandādito vivaṭṭati,",
  "atk-s0517a:1269_11": "tasmā taṃ ñāṇaṃ cittavivaṭṭo nāmāti attho.",
  "atk-s0517a:1269_12": "Ñāṇaṃ karonto vivaṭṭatīti ñāṇavivaṭṭoti yasmā yogī chabbidhaṃ ajjhattikāyatanaṃ anattānupassanāñāṇena",
  "atk-s0517a:1269_13": "suññato viditaṃ karonto teneva ñāṇena diṭṭhābhinivesato vivaṭṭati,",
  "atk-s0517a:1269_14": "tasmā taṃ ñāṇaṃ ñāṇavivaṭṭo nāmāti attho.",
  "atk-s0517a:1269_15": "Vosajjanto vivaṭṭatīti vimokkhavivaṭṭoti yasmā yogī nekkhammādīhi kāmacchandādīni vosajjanto taṃsampayuttañāṇena kāmacchandādito vivaṭṭati,",
  "atk-s0517a:1269_16": "tasmā taṃ ñāṇaṃ vimokkhavivaṭṭo nāmāti attho.",
  "atk-s0517a:1269_17": "Tathaṭṭhe vivaṭṭatīti saccavivaṭṭoti yasmā yogī catubbidhe tathaṭṭhe dubhato vuṭṭhānavasena vivaṭṭati,",
  "atk-s0517a:1269_18": "tasmā maggañāṇaṃ saccavivaṭṭo nāmāti attho.",
  "atk-s0517a:1269_19": "Maggañāṇameva vā tathaṭṭhe dubhato vuṭṭhānabhāvena vivaṭṭatīti saccavivaṭṭoti attho.",
  "atk-s0517a:1270_0": "Yattha saññāvivaṭṭotiādi saccavivaṭṭañāṇaniddese vuttattā saccavivaṭṭañāṇakkhaṇameva sandhāya vuttanti veditabbaṃ.",
  "atk-s0517a:1270_1": "Maggakkhaṇeyeva hi sabbāni yujjanti. Kathaṃ?",
  "atk-s0517a:1270_2": "Ñāṇavivaṭṭe ñāṇañhi vajjetvā sesesu ariyamaggo sarūpeneva āgato.",
  "atk-s0517a:1270_3": "Vipassanākiccassa pana maggeneva sijjhanato vipassanākiccasiddhivasena ñāṇavivaṭṭañāṇampi maggakkhaṇe yujjati.",
  "atk-s0517a:1270_4": "Maggañāṇeneva vā “cakkhu suñña”ntiādi kiccavasena paṭividdhameva hotīti maggakkhaṇe taṃ ñāṇaṃ vattuṃ yujjatiyeva.",
  "atk-s0517a:1270_5": "Atthayojanā panettha “yattha maggakkhaṇe saññāvivaṭṭo,",
  "atk-s0517a:1270_6": "tattha cetovivaṭṭo.",
  "atk-s0517a:1270_7": "Yattha maggakkhaṇe cetovivaṭṭo,",
  "atk-s0517a:1270_8": "tattha saññāvivaṭṭo”ti evamādinā nayena sabbasaṃsandanesu yojanā kātabbā.",
  "atk-s0517a:1270_9": "Atha vā saññāvivaṭṭacetovivaṭṭacittavivaṭṭavimokkhavivaṭṭesu catunnaṃ ariyamaggānaṃ āgatattā saccavivaṭṭo āgatoyeva hoti.",
  "atk-s0517a:1270_10": "Ñāṇavivaṭṭo ca saccavivaṭṭeneva kiccavasena siddho hoti.",
  "atk-s0517a:1270_11": "Saññācetocittavimokkhavivaṭṭesveva ca peyyāle vitthāriyamāne “anattānupassanādhipatattā paññā abhinivesato",
  "atk-s0517a:1270_12": "saññāya vivaṭṭatīti adhipatattā paññā saññāvivaṭṭe ñāṇa”nti ca,",
  "atk-s0517a:1270_13": "“abhiniveso nānattaṃ,",
  "atk-s0517a:1270_14": "anattānupassanā ekattaṃ.",
  "atk-s0517a:1270_15": "Anattānupassanekattaṃ cetayato abhinivesato cittaṃ vivaṭṭatīti nānatte paññā cetovivaṭṭe ñāṇa”nti ca,",
  "atk-s0517a:1270_16": "“abhinivesaṃ pajahanto anattānupassanāvasena cittaṃ adhiṭṭhātīti adhiṭṭhāne paññā cittavivaṭṭe ñāṇa”nti ca,",
  "atk-s0517a:1270_17": "“anattānupassanāya abhinivesaṃ vosajjatīti vosagge paññā vimokkhavivaṭṭe ñāṇa”nti ca pāṭhasambhavato ñāṇavivaṭṭe ñāṇampi tesu āgatameva hoti.",
  "atk-s0517a:1270_18": "Ñāṇavivaṭṭe ca anattānupassanāya vuṭṭhāya ariyamaggaṃ paṭiladdhassa kiccavasena “cakkhu suññaṃ attena",
  "atk-s0517a:1270_19": "vā attaniyena vā”tiādiyujjanato saccavivaṭṭo labbhati,",
  "atk-s0517a:1270_20": "tasmā ekekasmiṃ vivaṭṭe sesā pañca pañca vivaṭṭā labbhanti.",
  "atk-s0517a:1270_21": "Tasmā evaṃ “yattha saññāvivaṭṭo,",
  "atk-s0517a:1270_22": "tattha cetovivaṭṭo”tiādikāni saṃsandanāni vuttānīti veditabbaṃ.",
  "atk-s0517a:1271_0": "Vivaṭṭañāṇachakkaniddesavaṇṇanā niṭṭhitā.",
  "atk-s0517a:1272_0": "50. Iddhividhañāṇaniddesavaṇṇanā",
  "atk-s0517a:1273_0": "101.",
  "atk-s0517a:1273_1": "Iddhividhañāṇaniddesaṃ idha bhikkhūti imasmiṃ sāsane bhikkhu.",
  "atk-s0517a:1273_2": "Chandasamādhipadhānasaṅkhārasamannāgatanti ettha chandahetuko samādhi,",
  "atk-s0517a:1273_3": "chandādhiko vā samādhi chandasamādhi,",
  "atk-s0517a:1273_4": "kattukamyatāchandaṃ adhipatiṃ karitvā paṭiladdhasamādhissetaṃ adhivacanaṃ.",
  "atk-s0517a:1273_5": "Padhānabhūtā saṅkhārā padhānasaṅkhārā,",
  "atk-s0517a:1273_6": "catukiccasādhakassa sammappadhānavīriyassetaṃ adhivacanaṃ.",
  "atk-s0517a:1273_7": "Catukiccasādhanavasena bahuvacanaṃ kataṃ.",
  "atk-s0517a:1273_8": "Samannāgatanti chandasamādhinā ca padhānasaṅkhārehi ca upetaṃ.",
  "atk-s0517a:1273_9": "Iddhipādanti nipphattipariyāyena vā ijjhanaṭṭhena,",
  "atk-s0517a:1273_10": "ijjhanti etāya sattā iddhā vuddhā ukkaṃsagatā hontīti iminā vā pariyāyena iddhīti saṅkhaṃ gatānaṃ upacārajjhānādikusalacittasampayuttānaṃ",
  "atk-s0517a:1273_11": "chandasamādhipadhānasaṅkhārānaṃ adhiṭṭhānaṭṭhena pādabhūtaṃ sesacittacetasikarāsinti attho.",
  "atk-s0517a:1273_12": "Vuttañhi iddhipādavibhaṅge suttantabhājanīye “iddhipādoti tathābhūtassa vedanākkhandho…pe…",
  "atk-s0517a:1273_13": "viññāṇakkhandho”ti.",
  "atk-s0517a:1273_14": "Abhidhammabhājanīye ca “iddhipādoti tathābhūtassa phasso vedanā…pe…",
  "atk-s0517a:1273_15": "paggāho avikkhepo”ti vuttaṃ.",
  "atk-s0517a:1273_16": "Tasmā “sesacittacetasikarāsi”nti ettha?",
  "atk-s0517a:1273_17": "Chandasamādhipadhānasaṅkhāresu ekekaṃ iddhiṃ katvā dvīhi dvīhi saha sesavacanaṃ katanti veditabbaṃ.",
  "atk-s0517a:1273_18": "Evañhi cattāro khandhā sabbe ca phassādayo dhammā saṅgahitā honti.",
  "atk-s0517a:1273_19": "Iminā nayena sesesupi attho veditabbo.",
  "atk-s0517a:1273_20": "Yatheva hi chandaṃ adhipatiṃ karitvā paṭiladdhasamādhi chandasamādhīti vutto,",
  "atk-s0517a:1273_21": "evaṃ vīriyaṃ cittaṃ vīmaṃsaṃ adhipatiṃ karitvā paṭiladdhasamādhi vīmaṃsāsamādhīti vuccati.",
  "atk-s0517a:1273_22": "Evamekekasmiṃ iddhipāde chandādayo vīriyādayo cittādayo vīmaṃsādayoti tayo tayo dhammā iddhīpi honti iddhipādāpi,",
  "atk-s0517a:1273_23": "sesā pana sampayuttakā cattāro khandhā iddhipādāyeva.",
  "atk-s0517a:1273_24": "Yasmā vā ime tayo tayo dhammā sampayuttakehi catūhi khandhehi saddhiṃyeva ijjhanti,",
  "atk-s0517a:1273_25": "na vinā tehi,",
  "atk-s0517a:1273_26": "tasmā tena pariyāyena sabbe cattāropi khandhā ijjhanaṭṭhena iddhi nāma honti,",
  "atk-s0517a:1273_27": "patiṭṭhaṭṭhena pādā nāmātipi veditabbaṃ.",
  "atk-s0517a:1274_0": "Vīriyasamādhipadhānasaṅkhārasamannāgatanti ettha pana vīriyanti ca padhānasaṅkhāroti ca ekoyeva.",
  "atk-s0517a:1274_1": "Kasmā dvidhā vuttanti ce?",
  "atk-s0517a:1274_2": "Vīriyassa adhipatibhāvadassanavasenettha paṭhamaṃ vīriyaggahaṇaṃ kataṃ,",
  "atk-s0517a:1274_3": "tasseva catukiccasādhakattadassanatthaṃ padhānasaṅkhāravacanaṃ kataṃ.",
  "atk-s0517a:1274_4": "Evaṃ dvidhā vuttattā eva cetthāpi tayo tayo dhammāti vuttaṃ.",
  "atk-s0517a:1274_5": "Keci pana “vibhaṅge ‘iddhīti yā tesaṃ tesaṃ dhammānaṃ iddhi samiddhi ijjhanā samijjhanā’ti vuttattā iddhi nāma anipphannā,",
  "atk-s0517a:1274_6": "iddhipādo nipphanno”ti vadanti.",
  "atk-s0517a:1274_7": "Idha pana iddhipi iddhipādopi nipphanno lakkhaṇabbhāhatoti sanniṭṭhānaṃ kataṃ.",
  "atk-s0517a:1274_8": "Iddhi samiddhītiādīhi ijjhanākārena dhammā eva vuttāti veditabbaṃ.",
  "atk-s0517a:1275_0": "Bhāvetīti āsevati.",
  "atk-s0517a:1275_1": "Suttantabhājanīye viya idhāpi iddhipādabhāvanā lokiyā eva.",
  "atk-s0517a:1275_2": "Tasmā iddhividhaṃ tāva sampādetukāmo lokiyaṃ iddhipādaṃ bhāvento pathavīkasiṇādīsu aṭṭhasu kasiṇesu adhikatavasippattaaṭṭhasamāpattiko",
  "atk-s0517a:1275_3": "kasiṇānulomato kasiṇapaṭilomato kasiṇānulomapaṭilomato jhānānulomato jhānapaṭilomato jhānānulomapaṭilomato",
  "atk-s0517a:1275_4": "jhānukkantikato kasiṇukkantikato jhānakasiṇukkantikato aṅgasaṅkantikato ārammaṇasaṅkantikato aṅgārammaṇasaṅkantikato",
  "atk-s0517a:1275_5": "aṅgavavatthānato ārammaṇavavatthānatoti imehi cuddasahi ākārehi cittaṃ paridametvā chandasīsavīriyasīsacittasīsavīmaṃsāsīsavasena",
  "atk-s0517a:1275_6": "punappunaṃ jhānaṃ samāpajjati.",
  "atk-s0517a:1275_7": "Aṅgārammaṇavavatthānampi keci icchanti.",
  "atk-s0517a:1275_8": "Pubbahetusampannena pana kasiṇesu catukkajjhānamatte ciṇṇavasināpi kātuṃ vaṭṭatīti taṃ taṃ iddhipādaṃ",
  "atk-s0517a:1275_9": "samādhiṃ bhāvento “anuppannānaṃ pāpakānaṃ akusalānaṃ dhammānaṃ anuppādāyā”tiādikaṃ catuppakāraṃ vīriyaṃ",
  "atk-s0517a:1275_10": "adhiṭṭhāti,",
  "atk-s0517a:1275_11": "tassa ca hānivuddhiyo ñatvā vīriyasamataṃ adhiṭṭhāti.",
  "atk-s0517a:1275_12": "So evaṃ catūsu iddhipādesu cittaṃ paribhāvetvā iddhividhaṃ sampādeti.",
  "atk-s0517a:1276_0": "So imesu catūsu iddhipādesūtiādīsu soti so bhāvitacaturiddhipādo bhikkhu.",
  "atk-s0517a:1276_1": "Catūsu iddhipādesu cittaṃ paribhāvetīti punappunaṃ chandādīsu ekekaṃ adhipatiṃ katvā jhānasamāpajjanavasena tesu cittaṃ paribhāveti nāma,",
  "atk-s0517a:1276_2": "chandādivāsanaṃ gāhāpetīti attho.",
  "atk-s0517a:1276_3": "Paridametīti nibbisevanaṃ karoti.",
  "atk-s0517a:1276_4": "Purimaṃ pacchimassa kāraṇavacanaṃ.",
  "atk-s0517a:1276_5": "Paribhāvitañhi cittaṃ paridamitaṃ hotīti.",
  "atk-s0517a:1276_6": "Muduṃ karotīti tathā dantaṃ cittaṃ vasippattaṃ karoti.",
  "atk-s0517a:1276_7": "Vase vattamānañhi cittaṃ “mudū”ti vuccati.",
  "atk-s0517a:1276_8": "Kammaniyanti kammakkhamaṃ kammayoggaṃ karoti.",
  "atk-s0517a:1276_9": "Mudu hi cittaṃ kammaniyaṃ hoti sudhantamiva suvaṇṇaṃ,",
  "atk-s0517a:1276_10": "idha pana iddhividhakammakkhamaṃ.",
  "atk-s0517a:1276_11": "Soti so paribhāvitacitto bhikkhu.",
  "atk-s0517a:1276_12": "Kāyampi citte samodahatītiādi iddhikaraṇakāle yathāsukhaṃ cittacārassa ijjhanatthaṃ yogavidhānaṃ dassetuṃ vuttaṃ.",
  "atk-s0517a:1276_13": "Tattha kāyampi citte samodahatīti attano karajakāyampi pādakajjhānacitte samodahati paveseti āropeti,",
  "atk-s0517a:1276_14": "kāyaṃ cittānugatikaṃ karotīti attho.",
  "atk-s0517a:1276_15": "Evaṃ karaṇaṃ adissamānena kāyena gamanassa upakārāya hoti.",
  "atk-s0517a:1276_16": "Cittampi kāye samodahatīti pādakajjhānacittaṃ attano karajakāye samodahati āropeti,",
  "atk-s0517a:1276_17": "cittampi kāyānugatikaṃ karotīti attho.",
  "atk-s0517a:1276_18": "Evaṃ karaṇaṃ dissamānena kāyena gamanassa upakārāya hoti.",
  "atk-s0517a:1276_19": "Samādahatītipi pāṭho,",
  "atk-s0517a:1276_20": "patiṭṭhāpetīti attho.",
  "atk-s0517a:1276_21": "Kāyavasena cittaṃ pariṇāmetīti pādakajjhānacittaṃ gahetvā karajakāye āropeti kāyānugatikaṃ karoti,",
  "atk-s0517a:1276_22": "idaṃ cittaṃ kāye samodahanassa vevacanaṃ.",
  "atk-s0517a:1276_23": "Cittavasena kāyaṃ pariṇāmetīti karajakāyaṃ gahetvā pādakajjhānacitte āropeti,",
  "atk-s0517a:1276_24": "cittānugatikaṃ karoti,",
  "atk-s0517a:1276_25": "idaṃ kāyaṃ citte samodahanassa vevacanaṃ.",
  "atk-s0517a:1276_26": "Adhiṭṭhātīti “evaṃ hotū”ti adhiṭṭhāti.",
  "atk-s0517a:1276_27": "Samodahanassa atthavivaraṇatthaṃ pariṇāmo vutto,",
  "atk-s0517a:1276_28": "pariṇāmassa atthavivaraṇatthaṃ adhiṭṭhānaṃ vuttaṃ.",
  "atk-s0517a:1276_29": "Yasmā samodahatīti mūlapadaṃ,",
  "atk-s0517a:1276_30": "pariṇāmeti adhiṭṭhātīti tassa atthaniddesapadāni,",
  "atk-s0517a:1276_31": "tasmā tesaṃ dvinnaṃyeva padānaṃ vasena pariṇāmetvāti adhiṭṭhahitvāti vuttaṃ,",
  "atk-s0517a:1276_32": "na vuttaṃ samodahitvāti.",
  "atk-s0517a:1277_0": "Sukhasaññañca lahusaññañca kāye okkamitvā viharatīti catutthajjhānena sahajātasukhasaññañca lahusaññañca",
  "atk-s0517a:1277_1": "samāpajjanavasena karajakāye okkamitvā pavesetvā viharati.",
  "atk-s0517a:1277_2": "Tāya saññāya okkantakāyassa panassa karajakāyopi tūlapicu viya lahuko hoti.",
  "atk-s0517a:1277_3": "Soti so katayogavidhāno bhikkhu.",
  "atk-s0517a:1277_4": "Tathābhāvitena cittenāti itthambhūtalakkhaṇe karaṇavacanaṃ,",
  "atk-s0517a:1277_5": "hetuatthe vā,",
  "atk-s0517a:1277_6": "tathābhāvitena cittena hetubhūtenāti attho.",
  "atk-s0517a:1277_7": "Parisuddhenāti upekkhāsatipārisuddhibhāvato parisuddhena.",
  "atk-s0517a:1277_8": "Parisuddhattāyeva pariyodātena,",
  "atk-s0517a:1277_9": "pabhassarenāti attho.",
  "atk-s0517a:1277_10": "Iddhividhañāṇāyāti iddhikoṭṭhāse,",
  "atk-s0517a:1277_11": "iddhivikappe vā ñāṇatthāya.",
  "atk-s0517a:1277_12": "Cittaṃ abhinīharatīti so bhikkhu vuttappakāravasena tasmiṃ citte abhiññāpādake jāte iddhividhañāṇādhigamatthāya parikammacittaṃ abhinīharati,",
  "atk-s0517a:1277_13": "kasiṇārammaṇato apanetvā iddhividhābhimukhaṃ peseti.",
  "atk-s0517a:1277_14": "Abhininnāmetīti adhigantabbaiddhipoṇaṃ iddhipabbhāraṃ karoti.",
  "atk-s0517a:1277_15": "Soti so evaṃ katacittābhinīhāro bhikkhu.",
  "atk-s0517a:1277_16": "Anekavihitanti anekavidhaṃ nānappakārakaṃ.",
  "atk-s0517a:1277_17": "Iddhividhanti iddhikoṭṭhāsaṃ,",
  "atk-s0517a:1277_18": "iddhivikappaṃ vā.",
  "atk-s0517a:1277_19": "Paccanubhotīti paccanubhavati,",
  "atk-s0517a:1277_20": "phasseti sacchikaroti pāpuṇātīti attho.",
  "atk-s0517a:1278_0": "102.",
  "atk-s0517a:1278_1": "Idānissa anekavihitabhāvaṃ dassento ekopi hutvātiādimāha.",
  "atk-s0517a:1278_2": "Tattha ekopi hutvāti iddhikaraṇato pubbe pakatiyā ekopi hutvā.",
  "atk-s0517a:1278_3": "Bahudhā hotīti bahunnaṃ santike caṅkamitukāmo vā,",
  "atk-s0517a:1278_4": "sajjhāyaṃ vā kattukāmo,",
  "atk-s0517a:1278_5": "pañhaṃ vā pucchitukāmo hutvā satampi sahassampi hoti.",
  "atk-s0517a:1278_6": "Kathaṃ panāyamevaṃ hoti?",
  "atk-s0517a:1278_7": "Iddhiyā bhūmipādapadamūlabhūte dhamme sampādetvā abhiññāpādakajjhānaṃ samāpajjitvā vuṭṭhāya sace sataṃ icchati,",
  "atk-s0517a:1278_8": "“sataṃ homi sataṃ homī”ti parikammaṃ katvā puna pādakajjhānaṃ samāpajjitvā vuṭṭhāya adhiṭṭhāti.",
  "atk-s0517a:1278_9": "Adhiṭṭhānacittena saheva sataṃ hoti.",
  "atk-s0517a:1278_10": "Sahassādīsupi eseva nayo.",
  "atk-s0517a:1278_11": "Sace evaṃ na ijjhati,",
  "atk-s0517a:1278_12": "puna parikammaṃ katvā dutiyampi samāpajjitvā vuṭṭhāya adhiṭṭhātabbaṃ.",
  "atk-s0517a:1278_13": "Saṃyuttaṭṭhakathāyañhi “ekavāraṃ dvevāraṃ samāpajjituṃ vaṭṭatī”ti vuttaṃ.",
  "atk-s0517a:1278_14": "Tattha pādakajjhānacittaṃ nimittārammaṇaṃ,",
  "atk-s0517a:1278_15": "parikammacittāni satārammaṇāni vā sahassārammaṇāni vā.",
  "atk-s0517a:1278_16": "Tāni ca kho vaṇṇavaseneva,",
  "atk-s0517a:1278_17": "no paṇṇattivasena.",
  "atk-s0517a:1278_18": "Adhiṭṭhānacittampi tatheva satārammaṇaṃ vā sahassārammaṇaṃ vā,",
  "atk-s0517a:1278_19": "taṃ paṭhamappanācittamiva gotrabhuanantaraṃ ekameva uppajjati rūpāvacaracatutthajjhānikaṃ.",
  "atk-s0517a:1278_20": "Tattha ye te bahū nimmitā,",
  "atk-s0517a:1278_21": "te aniyametvā nimmitattā iddhimatā sadisāva honti.",
  "atk-s0517a:1278_22": "Ṭhānanisajjādīsu vā bhāsitatuṇhībhāvādīsu vā yaṃ yaṃ iddhimā karoti,",
  "atk-s0517a:1278_23": "taṃtadeva karonti.",
  "atk-s0517a:1278_24": "Sace pana nānāvaṇṇe kātukāmo hoti,",
  "atk-s0517a:1278_25": "keci paṭhamavaye keci majjhimavaye keci pacchimavaye,",
  "atk-s0517a:1278_26": "tathā dīghakese upaḍḍhamuṇḍamuṇḍe missakakese upaḍḍharattacīvare paṇḍukacīvare padabhāṇadhammakathāsarabhaññapañhapucchanapañhavissajjanarajanapacanacīvarasibbanadhovanādīni karonte,",
  "atk-s0517a:1278_27": "aparepi vā nānappakārake kātukāmo hoti,",
  "atk-s0517a:1278_28": "tena pādakajjhānato vuṭṭhāya “ettakā bhikkhū paṭhamavayā hontū”tiādinā nayena parikammaṃ katvā puna samāpajjitvā vuṭṭhāya adhiṭṭhātabbaṃ.",
  "atk-s0517a:1278_29": "Adhiṭṭhānacittena saddhiṃ icchitappakārāyeva hontīti.",
  "atk-s0517a:1278_30": "Esa nayo “bahudhāpi hutvā eko hotī”tiādīsu.",
  "atk-s0517a:1278_31": "Ayaṃ pana viseso –",
  "atk-s0517a:1278_32": "iminā hi bhikkhunā evaṃ bahubhāvaṃ nimminitvā puna “ekova hutvā caṅkamissāmi,",
  "atk-s0517a:1278_33": "sajjhāyaṃ karissāmi,",
  "atk-s0517a:1278_34": "pañhaṃ pucchissāmī”ti cintetvā vā “ayaṃ vihāro appabhikkhuko,",
  "atk-s0517a:1278_35": "sace keci āgamissanti,",
  "atk-s0517a:1278_36": "kuto ime ettakā ekasadisā bhikkhū addhā therassa esānubhāvoti maṃ jānissantī”ti appicchatāya vā antarāva",
  "atk-s0517a:1278_37": "“eko homī”ti icchantena pādakajjhānaṃ samāpajjitvā vuṭṭhāya “eko homī”ti parikammaṃ katvā puna samāpajjitvā",
  "atk-s0517a:1278_38": "vuṭṭhāya “eko homī”ti adhiṭṭhātabbaṃ.",
  "atk-s0517a:1278_39": "Adhiṭṭhānacittena saddhiṃyeva eko hoti.",
  "atk-s0517a:1278_40": "Evaṃ akaronto pana yathāparicchinnakālavasena sayameva eko hoti.",
  "atk-s0517a:1279_0": "Āvibhāvanti pākaṭabhāvaṃ karotīti attho.",
  "atk-s0517a:1279_1": "Tirobhāvanti paṭicchannabhāvaṃ karotīti attho.",
  "atk-s0517a:1279_2": "Āvibhāvaṃ paccanubhoti,",
  "atk-s0517a:1279_3": "tirobhāvaṃ paccanubhotīti purimena vā sambandho.",
  "atk-s0517a:1279_4": "Tatrāyaṃ iddhimā āvibhāvaṃ kattukāmo andhakāraṃ vā ālokaṃ karoti,",
  "atk-s0517a:1279_5": "paṭicchannaṃ vā vivaṭaṃ karoti,",
  "atk-s0517a:1279_6": "anāpāthaṃ vā āpāthaṃ karoti. Kathaṃ?",
  "atk-s0517a:1279_7": "Ayañhi yathā paṭicchannopi dūre ṭhitopi vā dissati,",
  "atk-s0517a:1279_8": "evaṃ attānaṃ vā paraṃ vā kattukāmo pādakajjhānato vuṭṭhāya “idaṃ andhakāraṃ ālokajātaṃ hotū”ti vā,",
  "atk-s0517a:1279_9": "“idaṃ paṭicchannaṃ vivaṭaṃ hotū”ti vā,",
  "atk-s0517a:1279_10": "“idaṃ anāpāthaṃ āpāthaṃ hotū”ti vā āvajjitvā parikammaṃ katvā vuttanayeneva adhiṭṭhāti.",
  "atk-s0517a:1279_11": "Saha adhiṭṭhānā yathādhiṭṭhitameva hoti.",
  "atk-s0517a:1279_12": "Pare dūre ṭhitāpi passanti,",
  "atk-s0517a:1279_13": "sayampi passitukāmo passati.",
  "atk-s0517a:1279_14": "Tirobhāvaṃ kattukāmo pana ālokaṃ vā andhakāraṃ karoti,",
  "atk-s0517a:1279_15": "appaṭicchannaṃ vā paṭicchannaṃ,",
  "atk-s0517a:1279_16": "āpāthaṃ vā anāpāthaṃ karoti. Kathaṃ?",
  "atk-s0517a:1279_17": "Ayañhi yathā appaṭicchannopi samīpe ṭhitopi vā na dissati,",
  "atk-s0517a:1279_18": "evaṃ attānaṃ vā paraṃ vā kattukāmo pādakajjhānā vuṭṭhahitvā “idaṃ ālokaṭṭhānaṃ andhakāraṃ hotū”ti vā,",
  "atk-s0517a:1279_19": "“idaṃ appaṭicchannaṃ paṭicchannaṃ hotū”ti vā,",
  "atk-s0517a:1279_20": "“idaṃ āpāthaṃ anāpāthaṃ hotū”ti vā āvajjitvā parikammaṃ katvā vuttanayeneva adhiṭṭhāti.",
  "atk-s0517a:1279_21": "Saha adhiṭṭhānā yathādhiṭṭhitameva hoti.",
  "atk-s0517a:1279_22": "Pare samīpe ṭhitāpi na passanti,",
  "atk-s0517a:1279_23": "sayampi apassitukāmo na passati.",
  "atk-s0517a:1279_24": "Apica sabbampi pākaṭapāṭihāriyaṃ āvibhāvo nāma,",
  "atk-s0517a:1279_25": "apākaṭapāṭihāriyaṃ tirobhāvo nāma.",
  "atk-s0517a:1279_26": "Tattha pākaṭapāṭihāriye iddhipi paññāyati iddhimāpi.",
  "atk-s0517a:1279_27": "Taṃ yamakapāṭihāriyena dīpetabbaṃ.",
  "atk-s0517a:1279_28": "Apākaṭapāṭihāriye iddhiyeva paññāyati,",
  "atk-s0517a:1279_29": "na iddhimā.",
  "atk-s0517a:1279_30": "Taṃ mahakasuttena ca brahmanimantanikasuttena ca dīpetabbaṃ.",
  "atk-s0517a:1280_0": "Tirokuṭṭanti parakuṭṭaṃ,",
  "atk-s0517a:1280_1": "kuṭṭassa parabhāganti vuttaṃ hoti.",
  "atk-s0517a:1280_2": "Esa nayo tiropākāratiropabbatesu.",
  "atk-s0517a:1280_3": "Kuṭṭoti ca gehabhitti.",
  "atk-s0517a:1280_4": "Pākāroti gehavihāragāmādīnaṃ parikkhepapākāro.",
  "atk-s0517a:1280_5": "Pabbatoti paṃsupabbato vā pāsāṇapabbato vā.",
  "atk-s0517a:1280_6": "Asajjamānoti alaggamāno.",
  "atk-s0517a:1280_7": "Seyyathāpi ākāseti ākāse viya.",
  "atk-s0517a:1280_8": "Evaṃ gantukāmena pana ākāsakasiṇaṃ samāpajjitvā vuṭṭhāya kuṭṭaṃ vā pākāraṃ vā pabbataṃ vā āvajjitvā kataparikammena “ākāso hotū”ti adhiṭṭhātabbo,",
  "atk-s0517a:1280_9": "ākāsova hoti.",
  "atk-s0517a:1280_10": "Adho otaritukāmassa,",
  "atk-s0517a:1280_11": "uddhaṃ vā ārohitukāmassa susiro hoti,",
  "atk-s0517a:1280_12": "vinivijjhitvā gantukāmassa chiddo.",
  "atk-s0517a:1280_13": "So tattha asajjamāno gacchati.",
  "atk-s0517a:1280_14": "Sace panassa bhikkhuno adhiṭṭhahitvā gacchantassa antarā pabbato vā rukkho vā uṭṭheti,",
  "atk-s0517a:1280_15": "kiṃ puna samāpajjitvā adhiṭṭhātabbanti?",
  "atk-s0517a:1280_16": "Doso natthi.",
  "atk-s0517a:1280_17": "Puna samāpajjitvā adhiṭṭhānañhi upajjhāyassa santike nissayaggahaṇasadisaṃ hoti.",
  "atk-s0517a:1280_18": "Iminā pana bhikkhunā “ākāso hotū”ti adhiṭṭhitattā ākāso hotiyeva.",
  "atk-s0517a:1280_19": "Purimādhiṭṭhānabaleneva cassa antarā añño pabbato vā rukkho vā utumayo uṭṭhahissatīti aṭṭhānametaṃ.",
  "atk-s0517a:1280_20": "Aññena iddhimatā nimmite pana paṭhamaṃ nimmānaṃ balavaṃ hoti.",
  "atk-s0517a:1280_21": "Itarena tassa uddhaṃ vā adho vā gantabbaṃ.",
  "atk-s0517a:1281_0": "Pathaviyāpi ummujjanimujjanti ettha ummujjanti uṭṭhānaṃ,",
  "atk-s0517a:1281_1": "nimujjanti saṃsīdanaṃ,",
  "atk-s0517a:1281_2": "ummujjañca nimujjañca ummujjanimujjaṃ.",
  "atk-s0517a:1281_3": "Evaṃ kattukāmena pana āpokasiṇaṃ samāpajjitvā uṭṭhāya “ettake ṭhāne pathavī udakaṃ hotū”ti paricchinditvā",
  "atk-s0517a:1281_4": "parikammaṃ katvā vuttanayeneva adhiṭṭhātabbaṃ.",
  "atk-s0517a:1281_5": "Saha adhiṭṭhānā yathāparicchinne ṭhāne pathavī udakameva hoti.",
  "atk-s0517a:1281_6": "So tattha ummujjanimujjaṃ karoti seyyathāpi udake.",
  "atk-s0517a:1281_7": "Na kevalañca ummujjanimujjameva,",
  "atk-s0517a:1281_8": "nhānapānamukhadhovanabhaṇḍakadhovanādīsu yaṃ yaṃ icchati,",
  "atk-s0517a:1281_9": "taṃ taṃ karoti.",
  "atk-s0517a:1281_10": "Na kevalañca udakameva karoti,",
  "atk-s0517a:1281_11": "sappitelamadhuphāṇitādīsupi yaṃ yaṃ icchati,",
  "atk-s0517a:1281_12": "taṃ taṃ “idañcidañca ettakaṃ hotū”ti āvajjitvā parikammaṃ katvā adhiṭṭhahantassa yathādhiṭṭhitameva hoti.",
  "atk-s0517a:1281_13": "Uddharitvā bhājanagataṃ karontassa sappi sappiyeva hoti,",
  "atk-s0517a:1281_14": "telādīni telādīniyeva,",
  "atk-s0517a:1281_15": "udakaṃ udakameva.",
  "atk-s0517a:1281_16": "So tattha temitukāmova temeti,",
  "atk-s0517a:1281_17": "na temitukāmo na temeti.",
  "atk-s0517a:1281_18": "Tasseva ca sā pathavī udakaṃ hoti,",
  "atk-s0517a:1281_19": "sesajanassa pathavīyeva.",
  "atk-s0517a:1281_20": "Tattha manussā pattikāpi gacchanti,",
  "atk-s0517a:1281_21": "yānādīhipi gacchanti,",
  "atk-s0517a:1281_22": "kasikammādīnipi karontiyeva.",
  "atk-s0517a:1281_23": "Sace panāyaṃ “tesampi udakaṃ hotū”ti icchati, hotiyeva.",
  "atk-s0517a:1281_24": "Paricchinnakālaṃ pana atikkamitvā yaṃ pakatiyā ghaṭataḷākādīsu udakaṃ,",
  "atk-s0517a:1281_25": "taṃ ṭhapetvā avasesaṃ paricchinnaṭṭhānaṃ pathavīyeva hoti.",
  "atk-s0517a:1282_0": "Udakepi abhijjamāne gacchatīti ettha yaṃ udakaṃ akkamitvā saṃsīdati,",
  "atk-s0517a:1282_1": "taṃ bhijjamānanti vuccati,",
  "atk-s0517a:1282_2": "viparītaṃ abhijjamānaṃ.",
  "atk-s0517a:1282_3": "Evaṃ gantukāmena pana pathavīkasiṇaṃ samāpajjitvā vuṭṭhāya “ettake ṭhāne udakaṃ pathavī hotū”ti paricchinditvā",
  "atk-s0517a:1282_4": "parikammaṃ katvā vuttanayeneva adhiṭṭhātabbaṃ.",
  "atk-s0517a:1282_5": "Saha adhiṭṭhānā yathāparicchinnaṭṭhāne udakaṃ pathavīyeva hoti.",
  "atk-s0517a:1282_6": "So tattha gacchati seyyathāpi pathaviyaṃ.",
  "atk-s0517a:1282_7": "Na kevalañca gacchati,",
  "atk-s0517a:1282_8": "yaṃ yaṃ iriyāpathaṃ icchati,",
  "atk-s0517a:1282_9": "taṃ taṃ kappeti.",
  "atk-s0517a:1282_10": "Na kevalañca pathavimeva karoti,",
  "atk-s0517a:1282_11": "maṇisuvaṇṇapabbatarukkhādīsupi yaṃ yaṃ icchati,",
  "atk-s0517a:1282_12": "taṃ taṃ vuttanayeneva āvajjitvā adhiṭṭhāti,",
  "atk-s0517a:1282_13": "yathādhiṭṭhitameva hoti.",
  "atk-s0517a:1282_14": "Tasseva ca taṃ udakaṃ pathavī hoti,",
  "atk-s0517a:1282_15": "sesajanassa udakameva.",
  "atk-s0517a:1282_16": "Macchakacchapā ca udakakākādayo ca yathāruci vicaranti.",
  "atk-s0517a:1282_17": "Sace panāyaṃ aññesampi manussānaṃ taṃ pathaviṃ kātuṃ icchati,",
  "atk-s0517a:1282_18": "karotiyeva.",
  "atk-s0517a:1282_19": "Yathāparicchinnakālātikkamena pana udakameva hoti.",
  "atk-s0517a:1283_0": "Ākāsepi pallaṅkena kamatīti antalikkhe samantato ūrubaddhāsanena gacchati.",
  "atk-s0517a:1283_1": "Pakkhī sakuṇoti pakkhehi yutto sakuṇo,",
  "atk-s0517a:1283_2": "na aparipuṇṇapakkho lūnapakkho vā.",
  "atk-s0517a:1283_3": "Tādiso hi ākāse gantuṃ na sakkoti.",
  "atk-s0517a:1283_4": "Evamākāse gantukāmena pana pathavīkasiṇaṃ samāpajjitvā vuṭṭhāya sace nisinno gantumicchati,",
  "atk-s0517a:1283_5": "pallaṅkappamāṇaṃ ṭhānaṃ paricchinditvā parikammaṃ katvā vuttanayeneva adhiṭṭhātabbaṃ.",
  "atk-s0517a:1283_6": "Sace nipanno gantukāmo hoti,",
  "atk-s0517a:1283_7": "mañcappamāṇaṃ,",
  "atk-s0517a:1283_8": "sace padasā gantukāmo hoti,",
  "atk-s0517a:1283_9": "maggappamāṇanti evaṃ yathānurūpaṃ ṭhānaṃ paricchinditvā vuttanayeneva “pathavī hotū”ti adhiṭṭhātabbaṃ.",
  "atk-s0517a:1283_10": "Saha adhiṭṭhānā pathavīyeva hoti.",
  "atk-s0517a:1283_11": "Ākāse gantukāmena ca bhikkhunā dibbacakkhulābhināpi bhavitabbaṃ. Kasmā?",
  "atk-s0517a:1283_12": "Yasmā antarā utusamuṭṭhānā vā pabbatarukkhādayo honti,",
  "atk-s0517a:1283_13": "nāgasupaṇṇādayo vā usūyantā māpenti,",
  "atk-s0517a:1283_14": "tesaṃ dassanatthaṃ.",
  "atk-s0517a:1283_15": "Te pana disvā kiṃ kātabbanti?",
  "atk-s0517a:1283_16": "Pādakajjhānaṃ samāpajjitvā vuṭṭhāya “ākāso hotū”ti parikammaṃ katvā adhiṭṭhātabbaṃ.",
  "atk-s0517a:1283_17": "Apica okāse orohaṇatthampi iminā dibbacakkhulābhinā bhavitabbaṃ.",
  "atk-s0517a:1283_18": "Ayañhi sace anokāse nhānatitthe vā gāmadvāre vā orohati,",
  "atk-s0517a:1283_19": "mahājanassa pākaṭo hoti,",
  "atk-s0517a:1283_20": "tasmā dibbacakkhunā passitvā anokāsaṃ vajjetvā okāse otaratīti.",
  "atk-s0517a:1284_0": "Imepi candimasūriye evaṃmahiddhike evaṃmahānubhāveti ettha candimasūriyānaṃ dvācattālīsayojanasahassoparicaraṇena mahiddhikatā,",
  "atk-s0517a:1284_1": "tīsu dīpesu ekakkhaṇe ālokakaraṇena mahānubhāvatā veditabbā,",
  "atk-s0517a:1284_2": "evaṃ uparicaraṇaālokapharaṇehi vā mahiddhike,",
  "atk-s0517a:1284_3": "teneva mahiddhikattena mahānubhāve.",
  "atk-s0517a:1284_4": "Parāmasatīti pariggaṇhāti,",
  "atk-s0517a:1284_5": "ekadese vā phusati.",
  "atk-s0517a:1284_6": "Parimajjatīti samantato ādāsatalaṃ viya parimajjati.",
  "atk-s0517a:1284_7": "Ayaṃ panassa iddhi abhiññāpādakajjhānavaseneva ijjhati,",
  "atk-s0517a:1284_8": "natthettha kasiṇasamāpattiniyamo.",
  "atk-s0517a:1284_9": "Svāyaṃ yadi icchati gantvā parāmasituṃ,",
  "atk-s0517a:1284_10": "gantvā parāmasati.",
  "atk-s0517a:1284_11": "Sace pana idheva nisinnako vā nipannako vā parāmasitukāmo hoti,",
  "atk-s0517a:1284_12": "“hatthapāse hotū”ti adhiṭṭhāti.",
  "atk-s0517a:1284_13": "Adhiṭṭhānabalena vaṇṭā muttatālaphalaṃ viya āgantvā hatthapāse ṭhite vā parāmasati,",
  "atk-s0517a:1284_14": "hatthaṃ vā vaḍḍhetvā parāmasati.",
  "atk-s0517a:1284_15": "Hatthaṃ vaḍḍhentassa pana kiṃ upādinnakaṃ vaḍḍhati anupādinnakaṃ vāti?",
  "atk-s0517a:1284_16": "Upādinnakaṃ nissāya anupādinnakaṃ vaḍḍhati.",
  "atk-s0517a:1284_17": "Yo evaṃ katvā na kevalaṃ candimasūriye parāmasati,",
  "atk-s0517a:1284_18": "sace icchati,",
  "atk-s0517a:1284_19": "pādakathalikaṃ katvā pāde ṭhapeti,",
  "atk-s0517a:1284_20": "pīṭhaṃ katvā nisīdati,",
  "atk-s0517a:1284_21": "mañcaṃ katvā nipajjati,",
  "atk-s0517a:1284_22": "apassenaphalakaṃ katvā apassayati.",
  "atk-s0517a:1284_23": "Yathā eko,",
  "atk-s0517a:1284_24": "evaṃ aparopi.",
  "atk-s0517a:1284_25": "Anekesupi hi bhikkhusatasahassesu evaṃ karontesu tesañca ekamekassa tatheva ijjhati.",
  "atk-s0517a:1284_26": "Candimasūriyānañca gamanampi ālokakaraṇampi tatheva hoti.",
  "atk-s0517a:1284_27": "Yathā hi pātisahassesu udakapūresu sabbapātīsu candamaṇḍalāni dissanti,",
  "atk-s0517a:1284_28": "pākatikameva candassa gamanaṃ ālokakaraṇañca hoti,",
  "atk-s0517a:1284_29": "tathūpamametaṃ pāṭihāriyaṃ.",
  "atk-s0517a:1284_30": "Yāva brahmalokāpi kāyena vasaṃ vattetīti brahmalokaṃ paricchedaṃ katvā etthantare anekavidhaṃ abhiññaṃ karonto attano kāyena vasaṃ issariyaṃ vatteti.",
  "atk-s0517a:1284_31": "Vitthāro panettha iddhikathāyaṃ āvibhavissatīti.",
  "atk-s0517a:1285_0": "Iddhividhañāṇaniddesavaṇṇanā niṭṭhitā.",
  "atk-s0517a:1286_0": "51. Sotadhātuvisuddhiñāṇaniddesavaṇṇanā",
  "atk-s0517a:1287_0": "103.",
  "atk-s0517a:1287_1": "Sotadhātuvisuddhiñāṇaniddese dūrepi saddānantiādi dibbasotaṃ uppādetukāmassa ādikammikassa bhikkhuno upāyasandassanatthaṃ vuttaṃ.",
  "atk-s0517a:1287_2": "Tattha dūrepi saddānaṃ saddanimittanti dūre saddānaṃ antare saddaṃ.",
  "atk-s0517a:1287_3": "Saddoyeva hi nimittakaraṇavasena saddanimittaṃ.",
  "atk-s0517a:1287_4": "“Dūre”ti vuttepi pakatisotassa āpāthaṭṭhāneyeva.",
  "atk-s0517a:1287_5": "Oḷārikānanti thūlānaṃ.",
  "atk-s0517a:1287_6": "Sukhumānanti aṇūnaṃ.",
  "atk-s0517a:1287_7": "Saṇhasaṇhānanti saṇhatopi saṇhānaṃ,",
  "atk-s0517a:1287_8": "atisaṇhānanti attho.",
  "atk-s0517a:1287_9": "Etena paramasukhumā saddā vuttā honti.",
  "atk-s0517a:1287_10": "Imaṃ ñāṇaṃ uppādetukāmena ādikammikena jhāyinā abhiññāpādakajjhānaṃ samāpajjitvā vuṭṭhāya parikammasamādhicittena",
  "atk-s0517a:1287_11": "paṭhamataraṃ pakatisotapathe dūre oḷāriko araññe sīhādīnaṃ saddo āvajjitabbo.",
  "atk-s0517a:1287_12": "Vihāre ghaṇḍisaddo bherisaddo saṅkhasaddo sāmaṇeradaharabhikkhūnaṃ sabbathāmena sajjhāyantānaṃ sajjhāyanasaddo pakatikathaṃ kathentānaṃ “kiṃ, bhante, kiṃ,",
  "atk-s0517a:1287_13": "āvuso”tiādisaddo sakuṇasaddo vātasaddo padasaddo pakkuthitaudakassa cicciṭāyanasaddo ātape sussamānatālapaṇṇasaddo",
  "atk-s0517a:1287_14": "kunthakipillikādisaddoti evaṃ sabboḷārikato pabhuti yathākkamena sukhumasukhumasaddā āvajjitabbā.",
  "atk-s0517a:1288_0": "Evaṃ karontena ca puratthimādīsu dasasu disāsu kamena ekekissā disāya saddanimittaṃ vuttanayena manasi kātabbaṃ.",
  "atk-s0517a:1288_1": "Manasi karontena ca ye saddā pakatisotassa suyyanti,",
  "atk-s0517a:1288_2": "tesu pakatisotamodhāya manodvārikena cittena manasi kātabbaṃ.",
  "atk-s0517a:1288_3": "Tassa te saddā pakaticittassāpi pākaṭā honti,",
  "atk-s0517a:1288_4": "parikammasamādhicittassa pana ativiya pākaṭā honti.",
  "atk-s0517a:1288_5": "Tassevaṃ saddanimittaṃ manasikaroto idāni dibbasotadhātu uppajjissatīti tesu saddesu aññataraṃ ārammaṇaṃ katvā manodvārāvajjanaṃ uppajjati,",
  "atk-s0517a:1288_6": "tasmiṃ niruddhe cattāri pañca vā javanāni javanti.",
  "atk-s0517a:1288_7": "Yesaṃ purimāni tīṇi cattāri vā parikammopacārānulomagotrabhunāmakāni kāmāvacarāni,",
  "atk-s0517a:1288_8": "catutthaṃ pañcamaṃ vā appanācittaṃ rūpāvacaracatutthajjhānikaṃ.",
  "atk-s0517a:1288_9": "Tattha yaṃ tena appanācittena saddhiṃ uppannaṃ ñāṇaṃ,",
  "atk-s0517a:1288_10": "ayaṃ dibbasotadhātu.",
  "atk-s0517a:1288_11": "Taṃ thāmagataṃ karontena “etthantare saddaṃ suṇāmī”ti ekaṅgulamattaṃ paricchinditvā vaḍḍhetabbaṃ,",
  "atk-s0517a:1288_12": "tato dvaṅgulacaturaṅgulaaṭṭhaṅgulavidatthiratanaantogabbhapamukha-",
  "atk-s0517a:1288_13": "pāsādapariveṇasaṅghārāmagocaragāmajanapadādivasena yāva cakkavāḷaṃ,",
  "atk-s0517a:1288_14": "tato vā bhiyyopi paricchinditvā paricchinditvā vaḍḍhetabbaṃ.",
  "atk-s0517a:1288_15": "Evaṃ adhigatābhiñño esa pādakajjhānārammaṇena phuṭṭhokāsabbhantaragate sadde puna pādakajjhānaṃ asamāpajjitvāpi abhiññāñāṇena suṇātiyeva.",
  "atk-s0517a:1288_16": "Evaṃ suṇanto ca sacepi yāvabrahmalokā saṅkhabheripaṇavādisaddehi ekakolāhalaṃ hoti,",
  "atk-s0517a:1288_17": "pāṭiyekkaṃ vavatthāpetukāmatāya sati “ayaṃ saṅkhasaddo,",
  "atk-s0517a:1288_18": "ayaṃ bherisaddo”ti vavatthāpetuṃ sakkotiyeva.",
  "atk-s0517a:1288_19": "Abhiññāñāṇena sute sātthake sadde pacchā kāmāvacaracittena atthaṃ jānāti.",
  "atk-s0517a:1288_20": "Dibbasotaṃ pakatisotavatoyeva uppajjati,",
  "atk-s0517a:1288_21": "no badhirassa.",
  "atk-s0517a:1288_22": "Pacchā pakatisote vinaṭṭhepi dibbasotaṃ na vinassatīti vadanti.",
  "atk-s0517a:1289_0": "So dibbāya sotadhātuyāti ettha dibbasadisattā dibbā.",
  "atk-s0517a:1289_1": "Devānañhi sucaritakammābhinibbattā pittasemharudhirādīhi apalibuddhā upakkilesavimuttatāya dūrepi ārammaṇasampaṭicchanasamatthā",
  "atk-s0517a:1289_2": "dibbā pasādasotadhātu hoti.",
  "atk-s0517a:1289_3": "Ayañcāpi imassa bhikkhuno vīriyabhāvanābalanibbattā ñāṇasotadhātu tādisāyevāti dibbasadisattā dibbā.",
  "atk-s0517a:1289_4": "Apica dibbavihāravasena paṭiladdhattā,",
  "atk-s0517a:1289_5": "attanā ca dibbavihārasannissitattāpi dibbā,",
  "atk-s0517a:1289_6": "savanaṭṭhena nijjīvaṭṭhena ca sotadhātu,",
  "atk-s0517a:1289_7": "sotadhātukiccakaraṇena ca sotadhātu viyātipi sotadhātu.",
  "atk-s0517a:1289_8": "Tāya dibbāya sotadhātuyā.",
  "atk-s0517a:1289_9": "Visuddhāyāti parisuddhāya nirupakkilesāya.",
  "atk-s0517a:1289_10": "Atikkantamānusikāyāti manussūpacāraṃ atikkamitvā saddasavanena mānusikaṃ maṃsasotadhātuṃ atikkantāya vītivattitvā ṭhitāya.",
  "atk-s0517a:1289_11": "Ubho sadde suṇātīti dve sadde suṇāti.",
  "atk-s0517a:1289_12": "Katame dve?",
  "atk-s0517a:1289_13": "Dibbe ca mānuse ca,",
  "atk-s0517a:1289_14": "devānañca manussānañca saddeti vuttaṃ hoti.",
  "atk-s0517a:1289_15": "Etena padesapariyādānaṃ veditabbaṃ.",
  "atk-s0517a:1289_16": "Ye dūre santike cāti ye saddā dūre paracakkavāḷepi,",
  "atk-s0517a:1289_17": "ye ca santike antamaso sadehasannissitapāṇakasaddāpi,",
  "atk-s0517a:1289_18": "te suṇātīti vuttaṃ hoti.",
  "atk-s0517a:1289_19": "Etena nippadesapariyādānaṃ veditabbanti.",
  "atk-s0517a:1290_0": "Sotadhātuvisuddhiñāṇaniddesavaṇṇanā niṭṭhitā.",
  "atk-s0517a:1291_0": "52. Cetopariyañāṇaniddesavaṇṇanā",
  "atk-s0517a:1292_0": "104.",
  "atk-s0517a:1292_1": "Cetopariyañāṇaniddese so evaṃ pajānātīti idāni vattabbaṃ vidhānaṃ upadisati.",
  "atk-s0517a:1292_2": "Idaṃ rūpaṃ somanassindriyasamuṭṭhitantiādi ādikammikena jhāyinā paṭipajjitabbaṃ vidhānaṃ. Kathaṃ?",
  "atk-s0517a:1292_3": "Etañhi ñāṇaṃ uppādetukāmena jhāyinā paṭhamaṃ tāva dibbacakkhuñāṇaṃ uppādetabbaṃ.",
  "atk-s0517a:1292_4": "Etañhi dibbacakkhuvasena ijjhati,",
  "atk-s0517a:1292_5": "taṃ etassa parikammaṃ.",
  "atk-s0517a:1292_6": "Tasmā tena bhikkhunā ālokaṃ vaḍḍhetvā dibbena cakkhunā parassa hadayarūpaṃ nissāya vattamānassa lohitassa",
  "atk-s0517a:1292_7": "vaṇṇaṃ passitvā passitvā cittaṃ pariyesitabbaṃ.",
  "atk-s0517a:1292_8": "Tañhi lohitaṃ kusalasomanasse vattamāne rattaṃ hoti nigrodhapakkavaṇṇaṃ,",
  "atk-s0517a:1292_9": "akusalasomanasse vattamāne tadeva luḷitaṃ hoti,",
  "atk-s0517a:1292_10": "domanasse vattamāne kāḷakaṃ hoti jambupakkavaṇṇaṃ luḷitaṃ.",
  "atk-s0517a:1292_11": "Kusalūpekkhāya vattamānāya pasannaṃ hoti tilatelavaṇṇaṃ.",
  "atk-s0517a:1292_12": "Akusalūpekkhāya vattamānāya tadeva luḷitaṃ hoti.",
  "atk-s0517a:1292_13": "Tasmā tena “idaṃ rūpaṃ somanassindriyasamuṭṭhitaṃ,",
  "atk-s0517a:1292_14": "idaṃ rūpaṃ domanassindriyasamuṭṭhitaṃ,",
  "atk-s0517a:1292_15": "idaṃ rūpaṃ upekkhindriyasamuṭṭhita”nti parassa hadayalohitavaṇṇaṃ passitvā passitvā cittaṃ pariyesantena cetopariyañāṇaṃ thāmagataṃ kātabbaṃ.",
  "atk-s0517a:1292_16": "Evaṃ thāmagate hi tasmiṃ anukkamena sabbampi kāmāvacarādibhedaṃ cittaṃ pajānāti cittā cittameva saṅkamanto vinā hadayarūpadassanena.",
  "atk-s0517a:1292_17": "Vuttampi cetaṃ aṭṭhakathāyaṃ –",
  "atk-s0517a:1293_0": "“Āruppe parassa cittaṃ jānitukāmo kassa hadayarūpaṃ passati,",
  "atk-s0517a:1293_1": "kassindriyavikāraṃ oloketīti?",
  "atk-s0517a:1293_2": "Na kassaci.",
  "atk-s0517a:1293_3": "Iddhimato visayo esa,",
  "atk-s0517a:1293_4": "yadidaṃ yattha katthaci cittaṃ āvajjanto soḷasappabhedaṃ cittaṃ jānāti.",
  "atk-s0517a:1293_5": "Akatābhinivesassa pana vasena ayaṃ kathā”ti.",
  "atk-s0517a:1294_0": "Parasattānanti attānaṃ ṭhapetvā sesasattānaṃ.",
  "atk-s0517a:1294_1": "Parapuggalānanti idampi iminā ekatthameva,",
  "atk-s0517a:1294_2": "veneyyavasena pana desanāvilāsena ca byañjanena nānattaṃ kataṃ.",
  "atk-s0517a:1294_3": "Cetasā ceto paricca pajānātīti attano cittena tesaṃ cittaṃ paricchinditvā sarāgādivasena nānappakārato jānāti.",
  "atk-s0517a:1294_4": "Sarāgaṃ vātiādīsu vā-",
  "atk-s0517a:1294_5": "saddo samuccayattho.",
  "atk-s0517a:1294_6": "Tattha aṭṭhavidhaṃ lobhasahagatacittaṃ sarāgaṃ cittaṃ nāma,",
  "atk-s0517a:1294_7": "avasesaṃ catubhūmakakusalābyākatacittaṃ vītarāgaṃ nāma.",
  "atk-s0517a:1294_8": "Dve domanassacittāni,",
  "atk-s0517a:1294_9": "dve vicikicchāuddhaccacittānīti imāni pana cattāri cittāni imasmiṃ duke saṅgahaṃ na gacchanti.",
  "atk-s0517a:1294_10": "Keci pana therā tānipi vītarāgapadena saṅgaṇhanti.",
  "atk-s0517a:1294_11": "Duvidhaṃ pana domanassasahagataṃ cittaṃ sadosaṃ cittaṃ nāma,",
  "atk-s0517a:1294_12": "sabbampi catubhūmakaṃ kusalābyākataṃ vītadosaṃ nāma.",
  "atk-s0517a:1294_13": "Sesāni dasa akusalacittāni imasmiṃ duke saṅgahaṃ na gacchanti.",
  "atk-s0517a:1294_14": "Keci pana therā tānipi vītadosapadena saṅgaṇhanti.",
  "atk-s0517a:1294_15": "Samohaṃ vītamohanti ettha pana mohekahetukavasena vicikicchāuddhaccasahagatadvayameva samohaṃ.",
  "atk-s0517a:1294_16": "Mohassa pana sabbākusalesu sambhavato dvādasavidhampi akusalaṃ cittaṃ “samoha”nti veditabbaṃ.",
  "atk-s0517a:1294_17": "Avasesaṃ kusalābyākataṃ vītamohaṃ.",
  "atk-s0517a:1294_18": "Thinamiddhānugataṃ pana saṃkhittaṃ,",
  "atk-s0517a:1294_19": "uddhaccānugataṃ vikkhittaṃ.",
  "atk-s0517a:1294_20": "Rūpāvacarārūpāvacaraṃ mahaggataṃ,",
  "atk-s0517a:1294_21": "avasesaṃ amahaggataṃ.",
  "atk-s0517a:1294_22": "Sabbampi tebhūmakaṃ sauttaraṃ,",
  "atk-s0517a:1294_23": "lokuttaraṃ anuttaraṃ.",
  "atk-s0517a:1294_24": "Upacārappattaṃ appanāppattañca samāhitaṃ,",
  "atk-s0517a:1294_25": "tadubhayamasampattaṃ asamāhitaṃ.",
  "atk-s0517a:1294_26": "Tadaṅgavikkhambhanasamucchedapaṭippassaddhinissaraṇavimuttippattaṃ vimuttaṃ,",
  "atk-s0517a:1294_27": "pañcavidhampi etaṃ vimuttimappattaṃ avimuttanti veditabbaṃ.",
  "atk-s0517a:1294_28": "Iti cetopariyañāṇalābhī bhikkhu soḷasappabhedampi cittaṃ pajānāti.",
  "atk-s0517a:1294_29": "Puthujjanā pana ariyānaṃ maggaphalacittaṃ na jānanti,",
  "atk-s0517a:1294_30": "ariyāpi ca heṭṭhimā heṭṭhimā uparimānaṃ uparimānaṃ maggaphalacittaṃ na jānanti,",
  "atk-s0517a:1294_31": "uparimā uparimā pana heṭṭhimānaṃ heṭṭhimānaṃ cittaṃ jānantīti.",
  "atk-s0517a:1295_0": "Cetopariyañāṇaniddesavaṇṇanā niṭṭhitā.",
  "atk-s0517a:1296_0": "53. Pubbenivāsānussatiñāṇaniddesavaṇṇanā",
  "atk-s0517a:1297_0": "105.",
  "atk-s0517a:1297_1": "Pubbenivāsānussatiñāṇaniddese evaṃ pajānātītiādi catūsu iddhipādesu paribhāvitacittassa pubbenivāsānussatiñāṇaṃ",
  "atk-s0517a:1297_2": "uppādetukāmassa taduppādanavidhānadassanatthaṃ vuttaṃ.",
  "atk-s0517a:1297_3": "Kamato hi paṭiccasamuppādaṃ passitvā viññāṇanāmarūpasaḷāyatanaphassavedanāsaṅkhātaṃ paccuppannaṃ phalasaṅkhepaṃ passati,",
  "atk-s0517a:1297_4": "tassa paccayaṃ purimabhave kammakilesasaṅkhātaṃ hetusaṅkhepaṃ passati,",
  "atk-s0517a:1297_5": "tassa paccayaṃ purimabhaveyeva phalasaṅkhepaṃ passati,",
  "atk-s0517a:1297_6": "tassa paccayaṃ tatiyabhave hetusaṅkhepaṃ passati.",
  "atk-s0517a:1297_7": "Evaṃ paṭiccasamuppādadassanena jātiparamparaṃ passati.",
  "atk-s0517a:1297_8": "Evaṃ bahūpakāro pubbenivāsānussatiñāṇassa paṭiccasamuppādamanasikāro.",
  "atk-s0517a:1297_9": "Tattha “imasmiṃ sati idaṃ hoti,",
  "atk-s0517a:1297_10": "imassuppādā idaṃ uppajjatī”ti idaṃ paṭiccasamuppādaniddesassa uddesavacanaṃ.",
  "atk-s0517a:1297_11": "Evaṃ tesaṃ aññataravacaneneva atthe siddhe dvidhā vacanaṃ kasmāti ce?",
  "atk-s0517a:1297_12": "Atthanānattasabbhāvato. Kathaṃ?",
  "atk-s0517a:1297_13": "Imasmiṃ satīti imasmiṃ paccaye vijjamāne.",
  "atk-s0517a:1297_14": "Idaṃ sabbapaccayānaṃ sādhāraṇavacanaṃ.",
  "atk-s0517a:1297_15": "Idaṃ hotīti idaṃ paccayuppannaṃ bhavati.",
  "atk-s0517a:1297_16": "Idaṃ sabbapaccayuppannānaṃ sādhāraṇavacanaṃ.",
  "atk-s0517a:1297_17": "Iminā sakalena vacanena ahetukavādo paṭisiddho hoti.",
  "atk-s0517a:1297_18": "Ye hi dhammā paccayasambhavā honti,",
  "atk-s0517a:1297_19": "na paccayābhāvā,",
  "atk-s0517a:1297_20": "te ahetukā nāma na hontīti.",
  "atk-s0517a:1297_21": "Imassuppādāti imassa paccayassa uppādahetu.",
  "atk-s0517a:1297_22": "Idaṃ sabbapaccayānaṃ uppādavantatādīpanavacanaṃ.",
  "atk-s0517a:1297_23": "Idaṃ uppajjatīti idaṃ paccayuppannaṃ uppajjati.",
  "atk-s0517a:1297_24": "Idaṃ sabbapaccayuppannānaṃ tato uppajjamānatādīpanavacanaṃ.",
  "atk-s0517a:1297_25": "Iminā sakalena vacanena sassatāhetukavādo paṭisiddho hoti.",
  "atk-s0517a:1297_26": "Ye hi uppādavanto dhammā,",
  "atk-s0517a:1297_27": "te aniccā.",
  "atk-s0517a:1297_28": "Tasmā satipi sahetukatte aniccahetukā ete dhammā na loke niccasammatapakatipurisādihetukāti vuttaṃ hoti.",
  "atk-s0517a:1298_0": "Yadidanti niddisitabbatthasandassanaṃ.",
  "atk-s0517a:1298_1": "Avijjāpaccayā saṅkhārāti ettha yaṃ paṭicca phalameti,",
  "atk-s0517a:1298_2": "so paccayo.",
  "atk-s0517a:1298_3": "Paṭiccāti na vinā,",
  "atk-s0517a:1298_4": "apaccakkhitvāti attho.",
  "atk-s0517a:1298_5": "Etīti uppajjati ceva pavattati cāti attho.",
  "atk-s0517a:1298_6": "Apica upakārakaṭṭho paccayaṭṭho,",
  "atk-s0517a:1298_7": "avijjā ca sā paccayo cāti avijjāpaccayo.",
  "atk-s0517a:1298_8": "Tasmā avijjāpaccayā saṅkhārā sambhavantīti yojanā.",
  "atk-s0517a:1298_9": "Evaṃ sambhavanti-",
  "atk-s0517a:1298_10": "saddassa sesapadehipi yojanā kātabbā.",
  "atk-s0517a:1298_11": "Sokādīsu ca socanaṃ soko.",
  "atk-s0517a:1298_12": "Paridevanaṃ paridevo.",
  "atk-s0517a:1298_13": "Dukkhatīti dukkhaṃ.",
  "atk-s0517a:1298_14": "Uppādaṭṭhitivasena vā dvedhā khanatītipi dukkhaṃ.",
  "atk-s0517a:1298_15": "Dummanassa bhāvo domanassaṃ.",
  "atk-s0517a:1298_16": "Bhuso āyāso upāyāso.",
  "atk-s0517a:1298_17": "Sambhavantīti nibbattanti.",
  "atk-s0517a:1298_18": "Evanti niddiṭṭhanayanidassanaṃ.",
  "atk-s0517a:1298_19": "Tena avijjādīheva kāraṇehi,",
  "atk-s0517a:1298_20": "na issaranimmānādīhīti dasseti.",
  "atk-s0517a:1298_21": "Etassāti yathāvuttassa.",
  "atk-s0517a:1298_22": "Kevalassāti asammissassa,",
  "atk-s0517a:1298_23": "sakalassa vā.",
  "atk-s0517a:1298_24": "Dukkhakkhandhassāti dukkhasamūhassa,",
  "atk-s0517a:1298_25": "na sattassa na sukhasubhādīnaṃ.",
  "atk-s0517a:1298_26": "Samudayoti nibbatti.",
  "atk-s0517a:1298_27": "Hotīti sambhavati.",
  "atk-s0517a:1299_0": "Tattha katamā avijjā?",
  "atk-s0517a:1299_1": "Dukkhe aññāṇaṃ,",
  "atk-s0517a:1299_2": "dukkhasamudaye aññāṇaṃ,",
  "atk-s0517a:1299_3": "dukkhanirodhe aññāṇaṃ,",
  "atk-s0517a:1299_4": "dukkhanirodhagāminiyā paṭipadāya aññāṇaṃ,",
  "atk-s0517a:1299_5": "pubbante aññāṇaṃ,",
  "atk-s0517a:1299_6": "aparante aññāṇaṃ,",
  "atk-s0517a:1299_7": "pubbantāparante aññāṇaṃ,",
  "atk-s0517a:1299_8": "idappaccayatāpaṭiccasamuppannesu dhammesu aññāṇaṃ.",
  "atk-s0517a:1299_9": "Katame saṅkhārā?",
  "atk-s0517a:1299_10": "Puññābhisaṅkhāro,",
  "atk-s0517a:1299_11": "apuññābhisaṅkhāro,",
  "atk-s0517a:1299_12": "āneñjābhisaṅkhāro,",
  "atk-s0517a:1299_13": "kāyasaṅkhāro,",
  "atk-s0517a:1299_14": "vacīsaṅkhāro,",
  "atk-s0517a:1299_15": "cittasaṅkhāro.",
  "atk-s0517a:1299_16": "Aṭṭha kāmāvacarakusalacetanā pañca rūpāvacarakusalacetanā puññābhisaṅkhāro,",
  "atk-s0517a:1299_17": "dvādasa akusalacetanā apuññābhisaṅkhāro,",
  "atk-s0517a:1299_18": "catasso arūpāvacarakusalacetanā āneñjābhisaṅkhāro.",
  "atk-s0517a:1299_19": "Kāyasañcetanā kāyasaṅkhāro,",
  "atk-s0517a:1299_20": "vacīsañcetanā vacīsaṅkhāro,",
  "atk-s0517a:1299_21": "manosañcetanā cittasaṅkhāro.",
  "atk-s0517a:1300_0": "Tattha siyā –",
  "atk-s0517a:1300_1": "kathaṃ panetaṃ jānitabbaṃ “ime saṅkhārā avijjāpaccayā hontī”ti?",
  "atk-s0517a:1300_2": "Avijjābhāve bhāvato.",
  "atk-s0517a:1300_3": "Yassa hi dukkhādīsu avijjāsaṅkhātaṃ aññāṇaṃ appahīnaṃ hoti.",
  "atk-s0517a:1300_4": "So dukkhe tāva pubbantādīsu ca aññāṇena saṃsāradukkhaṃ sukhasaññāya gahetvā tasseva hetubhūte tividhepi saṅkhāre ārabhati.",
  "atk-s0517a:1300_5": "Samudaye aññāṇena dukkhahetubhūtepi taṇhāparikkhāre saṅkhāre sukhahetuto maññamāno ārabhati.",
  "atk-s0517a:1300_6": "Nirodhe pana magge ca aññāṇena dukkhassa anirodhabhūtepi gativisese dukkhanirodhasaññī hutvā nirodhassa",
  "atk-s0517a:1300_7": "ca amaggabhūtesupi yaññāmaratapādīsu nirodhamaggasaññī hutvā dukkhanirodhaṃ patthayamāno yaññāmaratapādimukhena",
  "atk-s0517a:1300_8": "tividhepi saṅkhāre ārabhati.",
  "atk-s0517a:1301_0": "Apica so tāya catūsu saccesu appahīnāvijjatāya visesato jātijarārogamaraṇādianekādīnavavokiṇṇampi puññaphalasaṅkhātaṃ",
  "atk-s0517a:1301_1": "dukkhaṃ dukkhato ajānanto tassa adhigamāya kāyavacīcittasaṅkhārabhedaṃ puññābhisaṅkhāraṃ ārabhati devaccharakāmako",
  "atk-s0517a:1301_2": "viya marupapātaṃ.",
  "atk-s0517a:1301_3": "Sukhasammatassāpi ca tassa puññaphalassa ante mahāpariḷāhajanikaṃ vipariṇāmadukkhataṃ appassādatañca",
  "atk-s0517a:1301_4": "apassantopi tappaccayaṃ vuttappakārameva puññābhisaṅkhāraṃ ārabhati salabho viya dīpasikhābhinipātaṃ,",
  "atk-s0517a:1301_5": "madhubindugiddho viya ca madhulittasatthadhārālehanaṃ.",
  "atk-s0517a:1301_6": "Kāmūpasevanādīsu ca savipākesu ādīnavaṃ apassanto sukhasaññāya ceva kilesābhibhūtatāya ca dvārattayappavattampi",
  "atk-s0517a:1301_7": "apuññābhisaṅkhāraṃ ārabhati bālo viya gūthakīḷanaṃ,",
  "atk-s0517a:1301_8": "maritukāmo viya ca visakhādanaṃ.",
  "atk-s0517a:1301_9": "Āruppavipākesu cāpi saṅkhāravipariṇāmadukkhataṃ anavabujjhamāno sassatādivipallāsena cittasaṅkhārabhūtaṃ",
  "atk-s0517a:1301_10": "āneñjābhisaṅkhāraṃ ārabhati disāmūḷho viya pisācanagarābhimukhamaggagamanaṃ.",
  "atk-s0517a:1301_11": "Evaṃ yasmā avijjābhāvatova saṅkhārabhāvo,",
  "atk-s0517a:1301_12": "na abhāvato,",
  "atk-s0517a:1301_13": "tasmā jānitabbametaṃ “ime saṅkhārā avijjāpaccayā hontī”ti.",
  "atk-s0517a:1302_0": "Etthāha –",
  "atk-s0517a:1302_1": "gaṇhāma tāva etaṃ “avijjā saṅkhārānaṃ paccayo”ti.",
  "atk-s0517a:1302_2": "Kiṃ panāyamekāva avijjā saṅkhārānaṃ paccayo,",
  "atk-s0517a:1302_3": "udāhu aññepi paccayā santīti?",
  "atk-s0517a:1302_4": "Kiṃ panettha yadi tāva ekāva,",
  "atk-s0517a:1302_5": "ekakāraṇavādo āpajjati.",
  "atk-s0517a:1302_6": "Atha aññepi santi,",
  "atk-s0517a:1302_7": "“avijjāpaccayā saṅkhārā”ti ekakāraṇaniddeso nupapajjatīti?",
  "atk-s0517a:1302_8": "Na nupapajjati. Kasmā? Yasmā –",
  "atk-s0517a:1303_0": "“Ekaṃ na ekato idha, nānekamanekatopi no ekaṃ;",
  "atk-s0517a:1304_0": "Phalamatthi atthi pana eka-hetuphaladīpane attho”.",
  "atk-s0517a:1305_0": "Bhagavā hi katthaci padhānattā katthaci pākaṭattā katthaci asādhāraṇattā desanāvilāsassa ca veneyyānañca anurūpato ekameva hetuñca phalañca dīpeti.",
  "atk-s0517a:1305_1": "Tasmā ayamidha avijjā vijjamānesupi aññesu vatthārammaṇasahajātadhammādīsu saṅkhārakāraṇesu “assādānupassino taṇhā pavaḍḍhatī”ti ca,",
  "atk-s0517a:1305_2": "“avijjāsamudayā āsavasamudayo”ti ca vacanato aññesampi taṇhādīnaṃ saṅkhārahetūnaṃ hetūti padhānattā, “avidvā,",
  "atk-s0517a:1305_3": "bhikkhave,",
  "atk-s0517a:1305_4": "avijjāgato puññābhisaṅkhārampi abhisaṅkharotī”ti pākaṭattā,",
  "atk-s0517a:1305_5": "asādhāraṇattā ca saṅkhārānaṃ hetubhāvena dīpitāti veditabbā.",
  "atk-s0517a:1305_6": "Eteneva ca ekekahetuphaladīpanaparihāravacanena sabbattha ekekahetuphaladīpane payojanaṃ veditabbanti.",
  "atk-s0517a:1306_0": "Etthāha –",
  "atk-s0517a:1306_1": "evaṃ santepi ekantāniṭṭhaphalāya sāvajjāya avijjāya kathaṃ puññāneñjābhisaṅkhārapaccayattaṃ yujjati?",
  "atk-s0517a:1306_2": "Na hi nimbabījato ucchu uppajjatīti.",
  "atk-s0517a:1306_3": "Kathaṃ na yujjissati?",
  "atk-s0517a:1306_4": "Lokasmiñhi –",
  "atk-s0517a:1307_0": "“Viruddho cāviruddho ca, sadisāsadiso tathā;",
  "atk-s0517a:1308_0": "Dhammānaṃ paccayo siddho, vipākā eva te ca na”.",
  "atk-s0517a:1309_0": "Iti ayaṃ avijjā vipākavasena ekantāniṭṭhaphalā,",
  "atk-s0517a:1309_1": "sabhāvavasena ca sāvajjāpi samānā sabbesampi etesaṃ puññābhisaṅkhārādīnaṃ yathānurūpaṃ ṭhānakiccasabhāvaviruddhāviruddhapaccayavasena",
  "atk-s0517a:1309_2": "sadisāsadisapaccayavasena ca paccayo hotīti veditabbā.",
  "atk-s0517a:1310_0": "Apica –",
  "atk-s0517a:1311_0": "“Cutūpapāte saṃsāre, saṅkhārānañca lakkhaṇe;",
  "atk-s0517a:1312_0": "Yo paṭiccasamuppanna-dhammesu ca vimuyhati.",
  "atk-s0517a:1313_0": "“Abhisaṅkharoti so ete, saṅkhāre tividhe yato;",
  "atk-s0517a:1314_0": "Avijjā paccayo tesaṃ, tividhānaṃ ayaṃ tato.",
  "atk-s0517a:1315_0": "“Yathāpi nāma jaccandho, naro apariṇāyako;",
  "atk-s0517a:1316_0": "Ekadā yāti maggena, ummaggenāpi ekadā.",
  "atk-s0517a:1317_0": "“Saṃsāre saṃsaraṃ bālo, tathā apariṇāyako;",
  "atk-s0517a:1318_0": "Karoti ekadā puññaṃ, apuññamapi ekadā.",
  "atk-s0517a:1319_0": "“Yadā ca ñatvā so dhammaṃ, saccāni abhisamessati;",
  "atk-s0517a:1320_0": "Tadā avijjūpasamā, upasanto carissatī”ti.",
  "atk-s0517a:1321_0": "Saṅkhārapaccayā viññāṇanti cha viññāṇakāyā cakkhuviññāṇaṃ sotaviññāṇaṃ ghānaviññāṇaṃ jivhāviññāṇaṃ kāyaviññāṇaṃ manoviññāṇaṃ.",
  "atk-s0517a:1321_1": "Tattha cakkhuviññāṇaṃ kusalavipākaṃ akusalavipākanti duvidhaṃ.",
  "atk-s0517a:1321_2": "Tathā sotaghānajivhākāyaviññāṇāni.",
  "atk-s0517a:1321_3": "Manoviññāṇaṃ dve vipākamanodhātuyo,",
  "atk-s0517a:1321_4": "tisso ahetukamanoviññāṇadhātuyo,",
  "atk-s0517a:1321_5": "aṭṭha sahetukavipākacittāni,",
  "atk-s0517a:1321_6": "pañca rūpāvacarāni,",
  "atk-s0517a:1321_7": "cattāri arūpāvacarānīti bāvīsatividhaṃ.",
  "atk-s0517a:1321_8": "Iti sabbāni bāttiṃsa lokiyavipākaviññāṇāni.",
  "atk-s0517a:1322_0": "Tattha siyā –",
  "atk-s0517a:1322_1": "kathaṃ panetaṃ jānitabbaṃ “idaṃ vuttappakāraṃ viññāṇaṃ saṅkhārapaccayā hotī”ti?",
  "atk-s0517a:1322_2": "Upacitakammābhāve vipākābhāvato.",
  "atk-s0517a:1322_3": "Vipākañhetaṃ,",
  "atk-s0517a:1322_4": "vipākañca na upacitakammābhāve uppajjati.",
  "atk-s0517a:1322_5": "Yadi uppajjeyya,",
  "atk-s0517a:1322_6": "sabbesaṃ sabbavipākāni uppajjeyyuṃ,",
  "atk-s0517a:1322_7": "na ca uppajjantīti jānitabbametaṃ “saṅkhārapaccayā idaṃ viññāṇaṃ hotī”ti.",
  "atk-s0517a:1322_8": "Sabbameva hi idaṃ pavattipaṭisandhivasena dvedhā pavattati.",
  "atk-s0517a:1322_9": "Tattha dve pañcaviññāṇāni dve manodhātuyo somanassasahagatāhetukamanoviññāṇadhātūti imāni terasa pañcavokārabhave pavattiyaṃyeva pavattanti,",
  "atk-s0517a:1322_10": "sesāni ekūnavīsati tīsu bhavesu yathānurūpaṃ pavattiyampi paṭisandhiyampi pavattanti.",
  "atk-s0517a:1323_0": "“Laddhappaccayamiti dhammamattametaṃ bhavantaramupeti;",
  "atk-s0517a:1324_0": "Nāssa tato saṅkanti, na tato hetuṃ vinā hoti”.",
  "atk-s0517a:1325_0": "Iti hetaṃ laddhappaccayaṃ rūpārūpadhammamattaṃ uppajjamānaṃ bhavantaramupetīti vuccati, na satto, na jīvo.",
  "atk-s0517a:1325_1": "Tassa ca nāpi atītabhavato idha saṅkanti atthi,",
  "atk-s0517a:1325_2": "nāpi tato hetuṃ vinā idha pātubhāvo.",
  "atk-s0517a:1325_3": "Ettha ca purimaṃ cavanato cuti,",
  "atk-s0517a:1325_4": "pacchimaṃ bhavantarādipaṭisandhānato paṭisandhīti vuccati.",
  "atk-s0517a:1326_0": "Etthāha –",
  "atk-s0517a:1326_1": "nanu evaṃ asaṅkantipātubhāve sati ye imasmiṃ manussattabhāve khandhā,",
  "atk-s0517a:1326_2": "tesaṃ niruddhattā,",
  "atk-s0517a:1326_3": "phalappaccayassa ca kammassa tattha agamanato,",
  "atk-s0517a:1326_4": "aññassa aññato ca taṃ phalaṃ siyā.",
  "atk-s0517a:1326_5": "Upabhuñjake ca asati kassa taṃ phalaṃ siyā.",
  "atk-s0517a:1326_6": "Tasmā na sundaramidaṃ vidhānanti.",
  "atk-s0517a:1326_7": "Tatridaṃ vuccati –",
  "atk-s0517a:1327_0": "“Santāne yaṃ phalaṃ etaṃ, nāññassa na ca aññato;",
  "atk-s0517a:1328_0": "Bījānaṃ abhisaṅkhāro, etassatthassa sādhako.",
  "atk-s0517a:1329_0": "“Phalassuppattiyā eva, siddhā bhuñjakasammuti;",
  "atk-s0517a:1330_0": "Phaluppādena rukkhassa, yathā phalati sammutī”ti.",
  "atk-s0517a:1331_0": "Yopi vadeyya “evaṃ santepi ete saṅkhārā vijjamānā vā phalassa paccayā siyuṃ avijjamānā vā.",
  "atk-s0517a:1331_1": "Yadi ca vijjamānā,",
  "atk-s0517a:1331_2": "pavattikkhaṇeyeva nesaṃ vipākena bhavitabbaṃ.",
  "atk-s0517a:1331_3": "Athāpi avijjamānā,",
  "atk-s0517a:1331_4": "pavattito pubbe pacchā ca niccaṃ phalāvahā siyu”nti.",
  "atk-s0517a:1331_5": "So evaṃ vattabbo –",
  "atk-s0517a:1332_0": "“Katattā paccayā ete, na ca niccaṃ phalāvahā;",
  "atk-s0517a:1333_0": "Pāṭibhogādikaṃ tattha, veditabbaṃ nidassana”nti.",
  "atk-s0517a:1334_0": "Viññāṇapaccayā nāmarūpanti idha vedanā saññā saṅkhārakkhandhā nāmaṃ,",
  "atk-s0517a:1334_1": "cattāri ca mahābhūtāni catunnañca mahābhūtānaṃ upādāyarūpaṃ rūpaṃ.",
  "atk-s0517a:1334_2": "Abhāvakagabbhaseyyakānaṃ aṇḍajānañca paṭisandhikkhaṇe vatthudasakaṃ kāyadasakanti vīsati rūpāni,",
  "atk-s0517a:1334_3": "tayo ca arūpino khandhāti ete tevīsati dhammā viññāṇapaccayā nāmarūpanti veditabbā.",
  "atk-s0517a:1334_4": "Sabhāvakānaṃ bhāvadasakaṃ pakkhipitvā tettiṃsa,",
  "atk-s0517a:1334_5": "opapātikasattesu brahmakāyikādīnaṃ paṭisandhikkhaṇe cakkhusotavatthudasakāni jīvitindriyanavakañcāti ekūnacattālīsa rūpāni,",
  "atk-s0517a:1334_6": "tayo ca arūpino khandhāti ete dvācattālīsa dhammā viññāṇapaccayā nāmarūpaṃ.",
  "atk-s0517a:1334_7": "Kāmabhave pana sesaopapātikānaṃ saṃsedajānaṃ vā sabhāvakaparipuṇṇāyatanānaṃ paṭisandhikkhaṇe cakkhusotaghānajivhākāyavatthubhāvadasakānīti",
  "atk-s0517a:1334_8": "sattati rūpāni,",
  "atk-s0517a:1334_9": "tayo ca arūpino khandhāti ete tesattati dhammā viññāṇapaccayā nāmarūpaṃ.",
  "atk-s0517a:1334_10": "Esa ukkaṃso.",
  "atk-s0517a:1334_11": "Avakaṃsena pana taṃtaṃdasakavikalānaṃ tassa tassa vasena hāpetvā hāpetvā paṭisandhiyaṃ viññāṇapaccayā nāmarūpasaṅkhā veditabbā.",
  "atk-s0517a:1334_12": "Arūpīnaṃ pana tayova arūpino khandhā,",
  "atk-s0517a:1334_13": "asaññānaṃ rūpato jīvitindriyanavakamevāti.",
  "atk-s0517a:1334_14": "Esa tāva paṭisandhiyaṃ nayo.",
  "atk-s0517a:1335_0": "Tattha siyā –",
  "atk-s0517a:1335_1": "kathaṃ panetaṃ jānitabbaṃ “paṭisandhināmarūpaṃ viññāṇapaccayā hotī”ti?",
  "atk-s0517a:1335_2": "Suttato yuttito ca.",
  "atk-s0517a:1335_3": "Sutte hi “cittānuparivattino dhammā”tiādinā nayena bahudhā vedanādīnaṃ viññāṇapaccayatā siddhā.",
  "atk-s0517a:1335_4": "Yuttito pana –",
  "atk-s0517a:1336_0": "Cittajena hi rūpena, idha diṭṭhena sijjhati;",
  "atk-s0517a:1337_0": "Adiṭṭhassāpi rūpassa, viññāṇaṃ paccayo iti.",
  "atk-s0517a:1338_0": "Nāmarūpapaccayā saḷāyatananti nāmaṃ vuttameva.",
  "atk-s0517a:1338_1": "Idha pana rūpaṃ niyamato cattāri bhūtāni cha vatthūni jīvitindriyanti ekādasavidhaṃ.",
  "atk-s0517a:1338_2": "Saḷāyatanaṃ –",
  "atk-s0517a:1338_3": "cakkhāyatanaṃ,",
  "atk-s0517a:1338_4": "sotāyatanaṃ,",
  "atk-s0517a:1338_5": "ghānāyatanaṃ,",
  "atk-s0517a:1338_6": "jivhāyatanaṃ,",
  "atk-s0517a:1338_7": "kāyāyatanaṃ,",
  "atk-s0517a:1338_8": "manāyatanaṃ.",
  "atk-s0517a:1339_0": "Tattha siyā –",
  "atk-s0517a:1339_1": "kathaṃ panetaṃ jānitabbaṃ “nāmarūpaṃ saḷāyatanassa paccayo”ti?",
  "atk-s0517a:1339_2": "Nāmarūpabhāve bhāvato.",
  "atk-s0517a:1339_3": "Tassa tassa hi nāmassa rūpassa ca bhāve taṃ taṃ āyatanaṃ hoti,",
  "atk-s0517a:1339_4": "na aññathāti.",
  "atk-s0517a:1340_0": "Saḷāyatanapaccayā phassoti –",
  "atk-s0517a:1341_0": "“Chaḷeva phassā saṅkhepā, cakkhusamphassaādayo;",
  "atk-s0517a:1342_0": "Viññāṇamiva bāttiṃsa, vitthārena bhavanti te”.",
  "atk-s0517a:1343_0": "Phassapaccayā vedanāti –",
  "atk-s0517a:1344_0": "“Dvārato vedanā vuttā, cakkhusamphassajādikā;",
  "atk-s0517a:1345_0": "Chaḷeva tā pabhedena, idha bāttiṃsa vedanā”.",
  "atk-s0517a:1346_0": "Vedanāpaccayā taṇhāti –",
  "atk-s0517a:1347_0": "“Rūpataṇhādibhedena, cha taṇhā idha dīpitā;",
  "atk-s0517a:1348_0": "Ekekā tividhā tattha, pavattākārato matā.",
  "atk-s0517a:1349_0": "“Dukkhī sukhaṃ patthayati, sukhī bhiyyopi icchati;",
  "atk-s0517a:1350_0": "Upekkhā pana santattā, sukhamicceva bhāsitā.",
  "atk-s0517a:1351_0": "“Taṇhāya paccayā tasmā, honti tissopi vedanā;",
  "atk-s0517a:1352_0": "Vedanāpaccayā taṇhā, iti vuttā mahesinā”.",
  "atk-s0517a:1353_0": "Taṇhāpaccayā upādānanti cattāri upādānāni –",
  "atk-s0517a:1353_1": "kāmupādānaṃ,",
  "atk-s0517a:1353_2": "diṭṭhupādānaṃ,",
  "atk-s0517a:1353_3": "sīlabbatupādānaṃ,",
  "atk-s0517a:1353_4": "attavādupādānaṃ.",
  "atk-s0517a:1353_5": "Upādānapaccayā bhavoti idha kammabhavo adhippeto.",
  "atk-s0517a:1353_6": "Upapattibhavo pana paduddhāravasena vutto.",
  "atk-s0517a:1353_7": "Bhavapaccayā jātīti kammabhavapaccayā paṭisandhikhandhānaṃ pātubhāvo.",
  "atk-s0517a:1354_0": "Tattha siyā –",
  "atk-s0517a:1354_1": "kathaṃ panetaṃ jānitabbaṃ “bhavo jātiyā paccayo”ti ce?",
  "atk-s0517a:1354_2": "Bāhirapaccayasamattepi hīnapaṇītādivisesadassanato.",
  "atk-s0517a:1354_3": "Bāhirānañhi janakajananisukkasoṇitāhārādīnaṃ paccayānaṃ samattepi sattānaṃ yamakānampi sataṃ hīnappaṇītatādiviseso dissati.",
  "atk-s0517a:1354_4": "So ca na ahetuko sabbadā ca sabbesañca abhāvato,",
  "atk-s0517a:1354_5": "na kammabhavato aññahetuko tadabhinibbattakasattānaṃ ajjhattasantāne aññassa kāraṇassa abhāvatoti kammabhavahetukoyeva.",
  "atk-s0517a:1354_6": "Kammañhi sattānaṃ hīnappaṇītatādivisesassa hetu.",
  "atk-s0517a:1354_7": "Tenāha bhagavā –",
  "atk-s0517a:1354_8": "“kammaṃ satte vibhajati,",
  "atk-s0517a:1354_9": "yadidaṃ hīnappaṇītatāyā”ti.",
  "atk-s0517a:1355_0": "Jātipaccayā jarāmaraṇantiādīsu yasmā asati jātiyā jarāmaraṇaṃ nāma sokādayo vā dhammā na honti,",
  "atk-s0517a:1355_1": "jātiyā pana sati jarāmaraṇañceva jarāmaraṇasaṅkhātadukkhadhammaphuṭṭhassa ca bālassa jarāmaraṇābhisambandhā",
  "atk-s0517a:1355_2": "vā tena tena dukkhadhammena phuṭṭhassa anabhisambandhā vā sokādayo ca dhammā honti,",
  "atk-s0517a:1355_3": "tasmā ayaṃ jāti jarāmaraṇassa ceva sokādīnañca paccayo hotīti veditabbā.",
  "atk-s0517a:1356_0": "So tathābhāvitena cittenātiādīsu pubbenivāsānussatiñāṇāyāti etassa ñāṇassa adhigamāya,",
  "atk-s0517a:1356_1": "pattiyāti vuttaṃ hoti.",
  "atk-s0517a:1356_2": "Anekavihitanti anekavidhaṃ nānappakāraṃ,",
  "atk-s0517a:1356_3": "anekehi vā pakārehi pavattitaṃ,",
  "atk-s0517a:1356_4": "saṃvaṇṇitanti attho.",
  "atk-s0517a:1356_5": "Pubbenivāsanti samanantarātītaṃ bhavaṃ ādiṃ katvā tattha tattha nivutthasantānaṃ.",
  "atk-s0517a:1356_6": "Anussaratīti khandhapaṭipāṭivasena cutipaṭisandhivasena vā anugantvā anugantvā sarati.",
  "atk-s0517a:1356_7": "Imañhi pubbenivāsaṃ cha janā anussaranti titthiyā pakatisāvakā mahāsāvakā aggasāvakā paccekabuddhā buddhāti.",
  "atk-s0517a:1356_8": "Tattha titthiyā cattālīsaṃyeva kappe anussaranti,",
  "atk-s0517a:1356_9": "na tato paraṃ. Kasmā?",
  "atk-s0517a:1356_10": "Dubbalapaññattā.",
  "atk-s0517a:1356_11": "Tesañhi nāmarūpaparicchedavirahitattā dubbalā paññā hoti.",
  "atk-s0517a:1356_12": "Pakatisāvakā kappasatampi kappasahassampi anussarantiyeva balavapaññattā.",
  "atk-s0517a:1356_13": "Asīti mahāsāvakā satasahassakappe anussaranti.",
  "atk-s0517a:1356_14": "Dve aggasāvakā ekamasaṅkheyyaṃ kappasatasahassañca.",
  "atk-s0517a:1356_15": "Paccekabuddhā dve asaṅkheyyāni satasahassañca.",
  "atk-s0517a:1356_16": "Ettako hi tesaṃ abhinīhāro.",
  "atk-s0517a:1356_17": "Buddhānaṃ pana paricchedo nāma natthi.",
  "atk-s0517a:1356_18": "Titthiyā ca khandhapaṭipāṭimeva saranti,",
  "atk-s0517a:1356_19": "paṭipāṭiṃ muñcitvā cutipaṭisandhivasena sarituṃ na sakkonti.",
  "atk-s0517a:1356_20": "Yathā andhā yaṭṭhiṃ amuñcitvāva gacchanti,",
  "atk-s0517a:1356_21": "evaṃ te khandhapaṭipāṭiṃ amuñcitvāva saranti.",
  "atk-s0517a:1356_22": "Pakatisāvakā khandhapaṭipāṭiyāpi anussaranti,",
  "atk-s0517a:1356_23": "cutipaṭisandhivasenāpi saṅkamanti,",
  "atk-s0517a:1356_24": "tathā asīti mahāsāvakā.",
  "atk-s0517a:1356_25": "Dvinnaṃ pana aggasāvakānaṃ khandhapaṭipāṭikiccaṃ natthi.",
  "atk-s0517a:1356_26": "Ekassa attabhāvassa cutiṃ disvā paṭisandhiṃ passanti,",
  "atk-s0517a:1356_27": "puna aparassa cutiṃ disvā paṭisandhinti evaṃ cutipaṭisandhivaseneva saṅkamantā gacchanti,",
  "atk-s0517a:1356_28": "tathā paccekabuddhā.",
  "atk-s0517a:1356_29": "Buddhānaṃ pana neva khandhapaṭipāṭikiccaṃ,",
  "atk-s0517a:1356_30": "na cutipaṭisandhivasena saṅkamanakiccaṃ atthi.",
  "atk-s0517a:1356_31": "Tesañhi anekāsu kappakoṭīsu heṭṭhā vā upari vā yaṃ yaṃ ṭhānaṃ icchanti,",
  "atk-s0517a:1356_32": "taṃ taṃ pākaṭameva hoti.",
  "atk-s0517a:1356_33": "Tasmā anekāpi kappakoṭiyo saṅkhipitvā yaṃ yaṃ icchanti,",
  "atk-s0517a:1356_34": "tattha tattheva okkamantā sīhokkantavasena gacchanti.",
  "atk-s0517a:1356_35": "Evaṃ gacchantānañca nesaṃ ñāṇaṃ antarantarāsu jātīsu asajjamānaṃ icchiticchitaṭṭhānameva gaṇhāti.",
  "atk-s0517a:1357_0": "Imesu pana chasu pubbenivāsaṃ anussarantesu titthiyānaṃ pubbenivāsadassanaṃ khajjopanakappabhāsadisaṃ hutvā upaṭṭhāti,",
  "atk-s0517a:1357_1": "pakatisāvakānaṃ dīpappabhāsadisaṃ,",
  "atk-s0517a:1357_2": "mahāsāvakānaṃ ukkāpabhāsadisaṃ,",
  "atk-s0517a:1357_3": "aggasāvakānaṃ osadhitārakāpabhāsadisaṃ,",
  "atk-s0517a:1357_4": "paccekabuddhānaṃ candappabhāsadisaṃ.",
  "atk-s0517a:1357_5": "Buddhānaṃ rasmisahassapaṭimaṇḍitasaradasūriyamaṇḍalasadisaṃ hutvā upaṭṭhāti.",
  "atk-s0517a:1357_6": "Titthiyānaṃ pubbenivāsānussaraṇaṃ andhānaṃ yaṭṭhikoṭigamanaṃ viya hoti.",
  "atk-s0517a:1357_7": "Pakatisāvakānaṃ daṇḍakasetugamanaṃ viya,",
  "atk-s0517a:1357_8": "mahāsāvakānaṃ jaṅghasetugamanaṃ viya,",
  "atk-s0517a:1357_9": "aggasāvakānaṃ sakaṭasetugamanaṃ viya,",
  "atk-s0517a:1357_10": "paccekabuddhānaṃ jaṅghamaggagamanaṃ viya,",
  "atk-s0517a:1357_11": "buddhānaṃ mahāsakaṭamaggagamanaṃ viya hoti.",
  "atk-s0517a:1357_12": "Imasmiṃ pana adhikāre sāvakānaṃ pubbenivāsānussaraṇaṃ adhippetaṃ.",
  "atk-s0517a:1358_0": "Tasmā evaṃ anussaritukāmena ādikammikena bhikkhunā pacchābhattaṃ piṇḍapātapaṭikkantena rahogatena paṭisallīnena",
  "atk-s0517a:1358_1": "paṭipāṭiyā cattāri jhānāni samāpajjitvā abhiññāpādakajjhānato vuṭṭhāya vuttanayena paṭiccasamuppādaṃ",
  "atk-s0517a:1358_2": "paccavekkhitvā sabbapacchimā nisajjā āvajjitabbā.",
  "atk-s0517a:1358_3": "Tato āsanapaññāpanaṃ senāsanappavesanaṃ pattacīvarapaṭisāmanaṃ bhojanakālo gāmato āgamanakālo gāme piṇḍāya",
  "atk-s0517a:1358_4": "caritakālo gāmaṃ piṇḍāya paviṭṭhakālo vihārato nikkhamanakālo cetiyabodhivandanakālo pattadhovanakālo",
  "atk-s0517a:1358_5": "pattapaṭiggahaṇakālo pattapaṭiggahaṇato yāva mukhadhovanā katakiccaṃ paccūsakāle katakiccaṃ,",
  "atk-s0517a:1358_6": "majjhimayāme paṭhamayāme katakiccanti evaṃ paṭilomakkamena sakalaṃ rattindivaṃ katakiccaṃ āvajjitabbaṃ.",
  "atk-s0517a:1358_7": "Ettakaṃ pana pakaticittassapi pākaṭaṃ hoti,",
  "atk-s0517a:1358_8": "parikammasamādhicittassa pana atipākaṭameva.",
  "atk-s0517a:1358_9": "Sace panettha kiñci na pākaṭaṃ hoti,",
  "atk-s0517a:1358_10": "puna pādakajjhānaṃ samāpajjitvā vuṭṭhāya āvajjitabbaṃ.",
  "atk-s0517a:1358_11": "Ettakena dīpe jalite viya pākaṭaṃ hoti.",
  "atk-s0517a:1358_12": "Evaṃ paṭilomakkameneva dutiyadivasepi tatiyacatutthapañcamadivasesupi dasāhepi addhamāsepi māsepi saṃvaccharepi katakiccaṃ āvajjitabbaṃ.",
  "atk-s0517a:1358_13": "Eteneva upāyena dasa vassāni vīsati vassānīti yāva imasmiṃ bhave attano paṭisandhi,",
  "atk-s0517a:1358_14": "tāva āvajjantena purimabhave cutikkhaṇe pavattaṃ nāmarūpaṃ āvajjitabbaṃ.",
  "atk-s0517a:1358_15": "Pahoti hi paṇḍito bhikkhu paṭhamavāreneva paṭisandhiṃ ugghāṭetvā cutikkhaṇe nāmarūpaṃ ārammaṇaṃ kātuṃ.",
  "atk-s0517a:1358_16": "Yasmā pana purimabhave nāmarūpaṃ asesaṃ niruddhaṃ,",
  "atk-s0517a:1358_17": "idha aññaṃ uppannaṃ,",
  "atk-s0517a:1358_18": "tasmā taṃ ṭhānaṃ āhundarikaṃ andhatamamiva hoti sududdasaṃ duppaññena.",
  "atk-s0517a:1358_19": "Tenāpi “na sakkomahaṃ paṭisandhiṃ ugghāṭetvā cutikkhaṇe nāmarūpārammaṇaṃ kātu”nti dhuranikkhepo na kātabbo.",
  "atk-s0517a:1358_20": "Tadeva pana pādakajjhānaṃ punappunaṃ samāpajjitvā vuṭṭhāya vuṭṭhāya taṃ ṭhānaṃ āvajjitabbaṃ.",
  "atk-s0517a:1359_0": "Evaṃ karonto hi seyyathāpi nāma balavā puriso kūṭāgārakaṇṇikatthāya mahārukkhaṃ chindanto sākhāpalāsacchedanamatteneva",
  "atk-s0517a:1359_1": "pharasudhārāya vipannāya mahārukkhaṃ chindituṃ asakkontopi dhuranikkhepaṃ akatvāva kammārasālaṃ gantvā",
  "atk-s0517a:1359_2": "tikhiṇaṃ pharasuṃ kārāpetvā puna āgantvā chindeyya,",
  "atk-s0517a:1359_3": "puna vipannāya ca punapi tatheva kāretvā chindeyya,",
  "atk-s0517a:1359_4": "so evaṃ chindanto chinnassa chinnassa puna chettabbābhāvato achinnassa ca chedanato nacirasseva mahārukkhaṃ pāteyya,",
  "atk-s0517a:1359_5": "evameva pādakajjhānā vuṭṭhāya pubbe āvajjitaṃ anāvajjitvā paṭisandhimeva āvajjanto taṃ nacirasseva paṭisandhiṃ",
  "atk-s0517a:1359_6": "ugghāṭetvā cutikkhaṇe nāmarūpaṃ ārammaṇaṃ kareyyāti.",
  "atk-s0517a:1359_7": "Tattha pacchimanisajjato pabhuti yāva paṭisandhito ārammaṇaṃ katvā pavattaṃ ñāṇaṃ pubbenivāsañāṇaṃ nāma na hoti,",
  "atk-s0517a:1359_8": "taṃ pana parikammasamādhiñāṇaṃ nāma hoti.",
  "atk-s0517a:1359_9": "“Atītaṃsañāṇa”nti petaṃ eke vadanti.",
  "atk-s0517a:1359_10": "Taṃ atītaṃsañāṇassa rūpāvacarattā rūpāvacaraṃ sandhāya vacanaṃ na yujjati.",
  "atk-s0517a:1359_11": "Yadā panassa bhikkhuno paṭisandhiṃ atikkamma cutikkhaṇe pavattaṃ nāmarūpaṃ ārammaṇaṃ katvā manodvārāvajjanaṃ",
  "atk-s0517a:1359_12": "uppajjitvā pubbe vuttanayena appanācittaṃ uppajjati,",
  "atk-s0517a:1359_13": "tadāssa tena cittena sampayuttaṃ ñāṇaṃ pubbenivāsānussatiñāṇaṃ nāma.",
  "atk-s0517a:1359_14": "Tena ñāṇena sampayuttāya satiyā pubbenivāsaṃ anussarati.",
  "atk-s0517a:1360_0": "Tattha seyyathidanti āraddhappakāradassanatthe nipāto.",
  "atk-s0517a:1360_1": "Teneva yvāyaṃ pubbenivāso āraddho,",
  "atk-s0517a:1360_2": "tassa pakārappabhedaṃ dassento ekampi jātintiādimāha.",
  "atk-s0517a:1360_3": "Tattha ekampi jātinti ekampi paṭisandhimūlaṃ cutipariyosānaṃ ekabhavapariyāpannaṃ khandhasantānaṃ.",
  "atk-s0517a:1360_4": "Esa nayo dvepi jātiyotiādīsu.",
  "atk-s0517a:1360_5": "Anekepi saṃvaṭṭakappetiādīsu pana parihāyamāno kappo saṃvaṭṭakappo tadā sabbesaṃ brahmaloke sannipatanato.",
  "atk-s0517a:1360_6": "Vaḍḍhamāno kappo vivaṭṭakappo tadā brahmalokato sattānaṃ vivaṭṭanato.",
  "atk-s0517a:1360_7": "Tattha saṃvaṭṭena saṃvaṭṭaṭṭhāyī gahito hoti taṃmūlakattā.",
  "atk-s0517a:1360_8": "Vivaṭṭena ca vivaṭṭaṭṭhāyī.",
  "atk-s0517a:1360_9": "Evañhi sati “cattārimāni,",
  "atk-s0517a:1360_10": "bhikkhave,",
  "atk-s0517a:1360_11": "kappassa asaṅkhyeyyāni.",
  "atk-s0517a:1360_12": "Katamāni cattāri? Yadā,",
  "atk-s0517a:1360_13": "bhikkhave,",
  "atk-s0517a:1360_14": "kappo saṃvaṭṭati,",
  "atk-s0517a:1360_15": "taṃ na sukaraṃ saṅkhātuṃ. Yadā,",
  "atk-s0517a:1360_16": "bhikkhave,",
  "atk-s0517a:1360_17": "kappo saṃvaṭṭo tiṭṭhati…pe… yadā,",
  "atk-s0517a:1360_18": "bhikkhave,",
  "atk-s0517a:1360_19": "kappo vivaṭṭati…pe… yadā,",
  "atk-s0517a:1360_20": "bhikkhave,",
  "atk-s0517a:1360_21": "kappo vivaṭṭo tiṭṭhati,",
  "atk-s0517a:1360_22": "taṃ na sukaraṃ saṅkhātu”nti vuttāni cattāri asaṅkheyyāni pariggahitāni honti.",
  "atk-s0517a:1361_0": "Tattha tayo saṃvaṭṭā –",
  "atk-s0517a:1361_1": "tejosaṃvaṭṭo,",
  "atk-s0517a:1361_2": "āposaṃvaṭṭo,",
  "atk-s0517a:1361_3": "vāyosaṃvaṭṭoti.",
  "atk-s0517a:1361_4": "Tisso saṃvaṭṭasīmā –",
  "atk-s0517a:1361_5": "ābhassarā,",
  "atk-s0517a:1361_6": "subhakiṇhā,",
  "atk-s0517a:1361_7": "vehapphalāti.",
  "atk-s0517a:1361_8": "Yadā kappo tejena saṃvaṭṭati,",
  "atk-s0517a:1361_9": "ābhassarato heṭṭhā agginā ḍayhati.",
  "atk-s0517a:1361_10": "Yadā āpena saṃvaṭṭati,",
  "atk-s0517a:1361_11": "subhakiṇhato heṭṭhā udakena vilīyati.",
  "atk-s0517a:1361_12": "Yadā vāyunā saṃvaṭṭati,",
  "atk-s0517a:1361_13": "vehapphalato heṭṭhā vātena viddhaṃsīyati.",
  "atk-s0517a:1361_14": "Vitthārato pana sadāpi ekaṃ buddhakkhettaṃ vinassati.",
  "atk-s0517a:1361_15": "Buddhakkhettaṃ nāma tividhaṃ hoti –",
  "atk-s0517a:1361_16": "jātikkhettaṃ,",
  "atk-s0517a:1361_17": "āṇākkhettaṃ,",
  "atk-s0517a:1361_18": "visayakkhettañca.",
  "atk-s0517a:1361_19": "Tattha jātikkhettaṃ dasasahassacakkavāḷapariyantaṃ hoti,",
  "atk-s0517a:1361_20": "yaṃ tathāgatassa paṭisandhigahaṇādīsu kampati.",
  "atk-s0517a:1361_21": "Āṇākkhettaṃ koṭisatasahassacakkavāḷapariyantaṃ,",
  "atk-s0517a:1361_22": "yattha ratanaparittaṃ,",
  "atk-s0517a:1361_23": "khandhaparittaṃ,",
  "atk-s0517a:1361_24": "dhajaggaparittaṃ,",
  "atk-s0517a:1361_25": "āṭānāṭiyaparittaṃ,",
  "atk-s0517a:1361_26": "moraparittanti imesaṃ parittānaṃ ānubhāvo vattati.",
  "atk-s0517a:1361_27": "Visayakkhettaṃ anantamaparimāṇaṃ,",
  "atk-s0517a:1361_28": "yaṃ “yāvatā vā pana ākaṅkheyyā”ti vuttaṃ.",
  "atk-s0517a:1361_29": "Tattha yaṃ yaṃ tathāgato ākaṅkhati,",
  "atk-s0517a:1361_30": "taṃ taṃ jānāti.",
  "atk-s0517a:1361_31": "Evametesu tīsu buddhakkhettesu ekaṃ āṇākkhettaṃ vinassati,",
  "atk-s0517a:1361_32": "tasmiṃ pana vinassante jātikkhettaṃ vinaṭṭhameva hoti,",
  "atk-s0517a:1361_33": "vinassantañca ekatova vinassati,",
  "atk-s0517a:1361_34": "saṇṭhahantañca ekatova saṇṭhahati.",
  "atk-s0517a:1362_0": "Tassevaṃ vināso ca saṇṭhahanañca veditabbaṃ –",
  "atk-s0517a:1362_1": "yasmiṃ samaye kappo agginā nassati,",
  "atk-s0517a:1362_2": "āditova kappavināsakamahāmegho vuṭṭhahitvā koṭisatasahassacakkavāḷe ekaṃ mahāvassaṃ vassati.",
  "atk-s0517a:1362_3": "Manussā tuṭṭhā sabbabījāni nīharitvā vapanti.",
  "atk-s0517a:1362_4": "Sassesu pana gokhāyitakamattesu jātesu gadrabharavaṃ ravanto ekabindumattampi na vassati,",
  "atk-s0517a:1362_5": "tadā pacchinnaṃ pacchinnameva vassaṃ hoti.",
  "atk-s0517a:1362_6": "Vassūpajīvino sattā kamena brahmaloke nibbattanti,",
  "atk-s0517a:1362_7": "pupphaphalūpajīviniyo ca devatā.",
  "atk-s0517a:1362_8": "Evaṃ dīghe addhāne vītivatte tattha tattha udakaṃ parikkhayaṃ gacchati.",
  "atk-s0517a:1362_9": "Athānukkamena macchakacchapāpi kālaṃ katvā brahmaloke nibbattanti,",
  "atk-s0517a:1362_10": "nerayikasattāpi.",
  "atk-s0517a:1362_11": "Tattha “nerayikā sattamasūriyapātubhāve vinassantī”ti eke.",
  "atk-s0517a:1362_12": "Jhānaṃ vinā natthi brahmaloke nibbatti,",
  "atk-s0517a:1362_13": "etesañca keci dubbhikkhapīḷitā,",
  "atk-s0517a:1362_14": "keci abhabbā jhānādhigamāya,",
  "atk-s0517a:1362_15": "te kathaṃ tattha nibbattantīti?",
  "atk-s0517a:1362_16": "Devaloke paṭiladdhajjhānavasena.",
  "atk-s0517a:1362_17": "Tadā hi “vassasatasahassassa accayena kappavuṭṭhānaṃ bhavissatī”ti lokabyūhā nāma kāmāvacaradevā muttasirā",
  "atk-s0517a:1362_18": "vikiṇṇakesā rudamukhā assūni hatthehi puñchamānā rattavatthanivatthā ativiya virūpavesadhārino hutvā",
  "atk-s0517a:1362_19": "manussapathe vicarantā evaṃ ārocenti – “mārisā, mārisā,",
  "atk-s0517a:1362_20": "ito vassasatasahassassa accayena kappavuṭṭhānaṃ bhavissati,",
  "atk-s0517a:1362_21": "ayaṃ loko vinassissati,",
  "atk-s0517a:1362_22": "mahāsamuddopi ussussissati,",
  "atk-s0517a:1362_23": "ayañca mahāpathavī sineru ca pabbatarājā uddayhissanti vinassissanti,",
  "atk-s0517a:1362_24": "yāva brahmalokā lokavināso bhavissati. Mettaṃ, mārisā, bhāvetha. Karuṇaṃ… muditaṃ… upekkhaṃ, mārisā, bhāvetha.",
  "atk-s0517a:1362_25": "Mātaraṃ upaṭṭhahatha,",
  "atk-s0517a:1362_26": "pitaraṃ upaṭṭhahatha,",
  "atk-s0517a:1362_27": "kule jeṭṭhāpacāyino hothā”ti.",
  "atk-s0517a:1362_28": "Tesaṃ vacanaṃ sutvā yebhuyyena manussā ca bhummā devā ca saṃvegajātā aññamaññaṃ muducittā hutvā mettādīni puññāni karitvā devaloke nibbattanti.",
  "atk-s0517a:1362_29": "Tattha dibbasudhābhojanaṃ bhuñjitvā vāyokasiṇe parikammaṃ katvā jhānaṃ paṭilabhanti.",
  "atk-s0517a:1362_30": "Tadaññe pana aparapariyavedanīyena kammena devaloke nibbattanti.",
  "atk-s0517a:1362_31": "Aparapariyavedanīyakammarahito hi saṃsāre saṃsaranto nāma satto natthi.",
  "atk-s0517a:1362_32": "Tepi tattha tatheva jhānaṃ paṭilabhanti.",
  "atk-s0517a:1362_33": "Evaṃ devaloke paṭiladdhajjhānavasena sabbepi brahmaloke nibbattantīti.",
  "atk-s0517a:1363_0": "Vassūpacchedato pana uddhaṃ dīghassa addhuno accayena dutiyo sūriyo pātubhavati,",
  "atk-s0517a:1363_1": "tasmiṃ pātubhūte neva rattiparicchedo,",
  "atk-s0517a:1363_2": "na divāparicchedo paññāyati.",
  "atk-s0517a:1363_3": "Eko sūriyo udeti,",
  "atk-s0517a:1363_4": "eko atthaṃ gacchati,",
  "atk-s0517a:1363_5": "avicchinnasūriyasantāpova loko hoti.",
  "atk-s0517a:1363_6": "Yathā ca pakatisūriye sūriyadevaputto hoti,",
  "atk-s0517a:1363_7": "evaṃ kappavināsakasūriye natthi.",
  "atk-s0517a:1363_8": "Tattha pakatisūriye vattamāne ākāse valāhakāpi dhūmasikhāpi caranti.",
  "atk-s0517a:1363_9": "Kappavināsakasūriye vattamāne vigatadhūmavalāhakaṃ ādāsamaṇḍalaṃ viya nimmalaṃ nabhaṃ hoti.",
  "atk-s0517a:1363_10": "Ṭhapetvā pañca mahānadiyo sesakunnadīādīsu udakaṃ sussati.",
  "atk-s0517a:1364_0": "Tatopi dīghassa addhuno accayena tatiyo sūriyo pātubhavati, yassa pātubhāvā mahānadiyopi sussanti.",
  "atk-s0517a:1365_0": "Tatopi dīghassa addhuno accayena catuttho sūriyo pātubhavati,",
  "atk-s0517a:1365_1": "yassa pātubhāvā himavati mahānadīnaṃ pabhavā –",
  "atk-s0517a:1365_2": "“sīhapapātano,",
  "atk-s0517a:1365_3": "haṃsapātano,",
  "atk-s0517a:1365_4": "kaṇṇamuṇḍako,",
  "atk-s0517a:1365_5": "rathakāradaho,",
  "atk-s0517a:1365_6": "anotattadaho,",
  "atk-s0517a:1365_7": "chaddantadaho,",
  "atk-s0517a:1365_8": "kuṇāladaho”ti ime satta mahāsarā sussanti.",
  "atk-s0517a:1366_0": "Tatopi dīghassa addhuno accayena pañcamo sūriyo pātubhavati,",
  "atk-s0517a:1366_1": "yassa pātubhāvā anupubbena mahāsamudde aṅgulipabbatemanamattampi udakaṃ na saṇṭhāti.",
  "atk-s0517a:1367_0": "Tatopi dīghassa addhuno accayena chaṭṭho sūriyo pātubhavati,",
  "atk-s0517a:1367_1": "yassa pātubhāvā sakalacakkavāḷaṃ ekadhūmaṃ hoti pariyādinnasinehaṃ dhūmena.",
  "atk-s0517a:1367_2": "Yathā cidaṃ,",
  "atk-s0517a:1367_3": "evaṃ koṭisatasahassacakkavāḷānipi.",
  "atk-s0517a:1368_0": "Tatopi dīghassa addhuno accayena sattamo sūriyo pātubhavati,",
  "atk-s0517a:1368_1": "yassa pātubhāvā sakalacakkavāḷaṃ ekajālaṃ hoti saddhiṃ koṭisatasahassacakkavāḷehi.",
  "atk-s0517a:1368_2": "Yojanasatikādibhedāni sinerukūṭānipi palujjitvā ākāseyeva antaradhāyanti.",
  "atk-s0517a:1368_3": "Sā aggijālā uṭṭhahitvā cātumahārājike gaṇhāti.",
  "atk-s0517a:1368_4": "Tattha kanakavimānaratanavimānamaṇivimānāni jhāpetvā tāvatiṃsabhavanaṃ gaṇhāti.",
  "atk-s0517a:1368_5": "Eteneva upāyena yāva paṭhamajjhānabhūmiṃ gaṇhāti.",
  "atk-s0517a:1368_6": "Tattha tayopi.",
  "atk-s0517a:1368_7": "Brahmaloke jhāpetvā ābhassare āhacca tiṭṭhati.",
  "atk-s0517a:1368_8": "Sā yāva aṇumattampi saṅkhāragataṃ atthi,",
  "atk-s0517a:1368_9": "tāva na nibbāyati.",
  "atk-s0517a:1368_10": "Sabbasaṅkhāraparikkhayā pana sappitelajhāpanaggisikhā viya chārikampi anavasesetvā nibbāyati.",
  "atk-s0517a:1368_11": "Heṭṭhāākāsena saha upariākāso eko hoti mahandhakāro.",
  "atk-s0517a:1369_0": "Atha dīghassa addhuno accayena mahāmegho uṭṭhahitvā paṭhamaṃ sukhumaṃ sukhumaṃ vassati.",
  "atk-s0517a:1369_1": "Anupubbena kumudanāḷayaṭṭhimusalatālakkhandhādippamāṇāhi dhārāhi vassanto koṭisatasahassacakkavāḷesu sabbaṃ daḍḍhaṭṭhānaṃ pūretvā antaradhāyati.",
  "atk-s0517a:1369_2": "Taṃ udakaṃ heṭṭhā ca tiriyañca vāto samuṭṭhahitvā ghanaṃ karoti parivaṭumaṃ paduminipatte udakabindusadisaṃ.",
  "atk-s0517a:1369_3": "Kathaṃ tāva mahantaṃ udakarāsiṃ ghanaṃ karotīti ce?",
  "atk-s0517a:1369_4": "Vivarasampadānato.",
  "atk-s0517a:1369_5": "Taṃ hissa tahiṃ tahiṃ vivaraṃ deti.",
  "atk-s0517a:1369_6": "Taṃ evaṃ vātena sampiṇḍiyamānaṃ ghanaṃ kariyamānaṃ parikkhayamānaṃ anupubbena heṭṭhā otarati.",
  "atk-s0517a:1369_7": "Otiṇṇe otiṇṇe udake brahmalokaṭṭhāne brahmalokā,",
  "atk-s0517a:1369_8": "upari catukāmāvacaradevalokaṭṭhāne ca devalokā pātubhavanti.",
  "atk-s0517a:1369_9": "Purimapathaviṭṭhānaṃ otiṇṇe pana balavavātā uppajjanti.",
  "atk-s0517a:1369_10": "Te taṃ pihitadvāre dhamakaraṇe ṭhitaudakamiva nirussāsaṃ katvā rumbhanti.",
  "atk-s0517a:1369_11": "Madhurodakaṃ parikkhayaṃ gacchamānaṃ upari rasapathaviṃ samuṭṭhāpeti.",
  "atk-s0517a:1369_12": "Sā vaṇṇasampannā ceva hoti gandharasasampannā ca nirudakapāyāsassa upari paṭalaṃ viya.",
  "atk-s0517a:1369_13": "Tadā ca ābhassarabrahmaloke paṭhamatarābhinibbattā sattā āyukkhayā vā puññakkhayā vā tato cavitvā idhūpapajjanti.",
  "atk-s0517a:1369_14": "Te honti sayaṃpabhā antalikkhacarā.",
  "atk-s0517a:1369_15": "Te aggaññasutte vuttanayena taṃ rasapathaviṃ sāyitvā taṇhābhibhūtā āluppakārakaṃ paribhuñjituṃ upakkamanti.",
  "atk-s0517a:1370_0": "Atha tesaṃ sayaṃpabhā antaradhāyati,",
  "atk-s0517a:1370_1": "andhakāro hoti.",
  "atk-s0517a:1370_2": "Te andhakāraṃ disvā bhāyanti.",
  "atk-s0517a:1370_3": "Tato nesaṃ bhayaṃ nāsetvā sūrabhāvaṃ janayantaṃ paripuṇṇapaññāsayojanaṃ sūriyamaṇḍalaṃ pātubhavati.",
  "atk-s0517a:1370_4": "Te taṃ disvā “ālokaṃ paṭilabhimhā”ti haṭṭhatuṭṭhā hutvā “amhākaṃ bhītānaṃ bhayaṃ nāsetvā sūrabhāvaṃ janayanto uṭṭhito,",
  "atk-s0517a:1370_5": "tasmā sūriyo hotū”ti sūriyotvevassa nāmaṃ karonti.",
  "atk-s0517a:1370_6": "Atha sūriye divasaṃ ālokaṃ katvā atthaṅgate “yampi ālokaṃ labhimha,",
  "atk-s0517a:1370_7": "sopi no naṭṭho”ti puna bhītā honti,",
  "atk-s0517a:1370_8": "tesaṃ evaṃ hoti “sādhu vatassa sace aññaṃ ālokaṃ labheyyāmā”ti.",
  "atk-s0517a:1370_9": "Tesaṃ cittaṃ ñatvā viya ekūnapaññāsayojanaṃ candamaṇḍalaṃ pātubhavati.",
  "atk-s0517a:1370_10": "Te taṃ disvā bhiyyosomattāya haṭṭhatuṭṭhā hutvā “amhākaṃ chandaṃ ñatvā viya uṭṭhito,",
  "atk-s0517a:1370_11": "tasmā cando hotū”ti candotvevassa nāmaṃ karonti.",
  "atk-s0517a:1371_0": "Evaṃ candimasūriyesu pātubhūtesu nakkhattāni tārakarūpāni pātubhavanti.",
  "atk-s0517a:1371_1": "Tato pabhuti rattindivā paññāyanti anukkamena ca māsaddhamāsautusaṃvaccharā.",
  "atk-s0517a:1371_2": "Candimasūriyānaṃ pana pātubhūtadivaseyeva sinerucakkavāḷahimavantapabbatā pātubhavanti.",
  "atk-s0517a:1371_3": "Te ca kho apubbaṃ acarimaṃ phagguṇapuṇṇamadivaseyeva pātubhavanti. Kathaṃ?",
  "atk-s0517a:1371_4": "Yathā nāma kaṅgubhatte paccamāne ekappahāreneva pubbuḷakā uṭṭhahanti,",
  "atk-s0517a:1371_5": "eke padesā thūpathūpā honti,",
  "atk-s0517a:1371_6": "eke ninnaninnā eke samasamā,",
  "atk-s0517a:1371_7": "evamevaṃ thūpathūpaṭṭhāne pabbatā honti ninnaninnaṭṭhāne samuddā samasamaṭṭhāne dīpāti.",
  "atk-s0517a:1372_0": "Atha tesaṃ sattānaṃ rasapathaviṃ paribhuñjantānaṃ kamena ekacce vaṇṇavanto,",
  "atk-s0517a:1372_1": "ekacce dubbaṇṇā honti.",
  "atk-s0517a:1372_2": "Tattha vaṇṇavanto dubbaṇṇe atimaññanti.",
  "atk-s0517a:1372_3": "Tesaṃ atimānapaccayā sā rasapathavī antaradhāyati,",
  "atk-s0517a:1372_4": "bhūmipappaṭako pātubhavati.",
  "atk-s0517a:1372_5": "Atha tesaṃ teneva nayena sopi antaradhāyati,",
  "atk-s0517a:1372_6": "padālatā pātubhavati.",
  "atk-s0517a:1372_7": "Teneva nayena sāpi antaradhāyati,",
  "atk-s0517a:1372_8": "akaṭṭhapāko sāli pātubhavati akaṇo athuso suddho sugandhā taṇḍulapphalo.",
  "atk-s0517a:1372_9": "Tato nesaṃ bhājanāni uppajjanti.",
  "atk-s0517a:1372_10": "Te sāliṃ bhājane ṭhapetvā pāsāṇapiṭṭhiyaṃ ṭhapenti.",
  "atk-s0517a:1372_11": "Sayameva jālāsikhā uṭṭhahitvā taṃ pacati.",
  "atk-s0517a:1372_12": "So hoti odano sumanajātipupphasadiso.",
  "atk-s0517a:1372_13": "Na tassa sūpena vā byañjanena vā karaṇīyaṃ atthi,",
  "atk-s0517a:1372_14": "yaṃ yaṃ rasaṃ bhuñjitukāmā honti,",
  "atk-s0517a:1372_15": "taṃ taṃ rasova hoti.",
  "atk-s0517a:1372_16": "Tesaṃ taṃ oḷārikaṃ āhāraṃ āharayataṃ tato pabhuti muttakarīsaṃ sañjāyati.",
  "atk-s0517a:1372_17": "Atha nesaṃ tassa nikkhamanatthāya vaṇamukhāni pabhijjanti.",
  "atk-s0517a:1372_18": "Purisassa purisabhāvo,",
  "atk-s0517a:1372_19": "itthiyā itthibhāvo pātubhavati.",
  "atk-s0517a:1372_20": "Tatra sudaṃ itthī purisaṃ,",
  "atk-s0517a:1372_21": "puriso ca itthiṃ ativelaṃ upanijjhāyati.",
  "atk-s0517a:1372_22": "Tesaṃ ativelaṃ upanijjhāyanapaccayā kāmapariḷāho uppajjati.",
  "atk-s0517a:1372_23": "Tato methunaṃ dhammaṃ paṭisevanti.",
  "atk-s0517a:1372_24": "Te asaddhammapaṭisevanapaccayā viññūhi garahiyamānā viheṭhiyamānā tassa asaddhammassa paṭicchādanahetu agārāni karonti.",
  "atk-s0517a:1372_25": "Te agāraṃ ajjhāvasamānā anukkamena aññatarassa alasajātikassa sattassa diṭṭhānugatiṃ āpajjantā sannidhiṃ karonti.",
  "atk-s0517a:1372_26": "Tato pabhuti kaṇopi thusopi taṇḍulaṃ pariyonandhati,",
  "atk-s0517a:1372_27": "lāyitaṭṭhānampi na paṭivirūhati.",
  "atk-s0517a:1372_28": "Te sannipatitvā anutthunanti “pāpakā vata bho dhammā sattesu pātubhūtā,",
  "atk-s0517a:1372_29": "mayañhi pubbe manomayā ahumhā”ti aggaññasutte vuttanayena vitthāretabbaṃ.",
  "atk-s0517a:1372_30": "Tato mariyādaṃ ṭhapenti.",
  "atk-s0517a:1373_0": "Atha aññataro satto aññassa bhāgaṃ adinnaṃ ādiyati.",
  "atk-s0517a:1373_1": "Taṃ dvikkhattuṃ paribhāsitvā tatiyavāre pāṇileḍḍudaṇḍehi paharanti.",
  "atk-s0517a:1373_2": "Te evaṃ adinnādānagarahamusāvādadaṇḍādānesu uppannesu sannipatitvā cintayanti “yaṃnūna mayaṃ ekaṃ sattaṃ sammanneyyāma,",
  "atk-s0517a:1373_3": "yo no sammā khīyitabbaṃ khīyeyya,",
  "atk-s0517a:1373_4": "garahitabbaṃ garaheyya,",
  "atk-s0517a:1373_5": "pabbājetabbaṃ pabbājeyya.",
  "atk-s0517a:1373_6": "Mayaṃ panassa sālīnaṃ bhāgaṃ anupadassāmā”ti.",
  "atk-s0517a:1373_7": "Evaṃ katasanniṭṭhānesu pana sattesu imasmiṃ tāva kappe ayameva bhagavā bodhisattabhūto tena samayena",
  "atk-s0517a:1373_8": "tesu sattesu abhirūpataro ca dassanīyataro ca mahesakkhataro ca buddhisampanno paṭibalo niggahapaggahaṃ kātuṃ.",
  "atk-s0517a:1373_9": "Te taṃ upasaṅkamitvā yācitvā sammanniṃsu.",
  "atk-s0517a:1373_10": "So “tena mahājanena sammatoti mahāsammato,",
  "atk-s0517a:1373_11": "khettānaṃ adhipatīti khattiyo,",
  "atk-s0517a:1373_12": "dhammena samena pare rañjetīti rājā”ti tīhi nāmehi paññāyittha.",
  "atk-s0517a:1373_13": "Yañhi loke acchariyaṭṭhānaṃ,",
  "atk-s0517a:1373_14": "bodhisattova tattha ādipurisoti.",
  "atk-s0517a:1373_15": "Evaṃ bodhisattaṃ ādiṃ katvā khattiyamaṇḍale saṇṭhite anupubbena brāhmaṇādayopi vaṇṇā saṇṭhahiṃsu.",
  "atk-s0517a:1373_16": "Tattha kappavināsakamahāmeghato yāva jālūpacchedo,",
  "atk-s0517a:1373_17": "idamekamasaṅkheyyaṃ saṃvaṭṭoti vuccati.",
  "atk-s0517a:1373_18": "Kappavināsakajālūpacchedato yāva koṭisatasahassacakkavāḷaparipūrako sampattimahāmegho,",
  "atk-s0517a:1373_19": "idaṃ dutiyamasaṅkheyyaṃ saṃvaṭṭaṭṭhāyīti vuccati.",
  "atk-s0517a:1373_20": "Sampattimahāmeghato yāva candimasūriyapātubhāvo,",
  "atk-s0517a:1373_21": "idaṃ tatiyamasaṅkheyyaṃ vivaṭṭoti vuccati.",
  "atk-s0517a:1373_22": "Candimasūriyapātubhāvato yāva puna kappavināsakamahāmegho,",
  "atk-s0517a:1373_23": "idaṃ catutthamasaṅkheyyaṃ vivaṭṭaṭṭhāyīti vuccati.",
  "atk-s0517a:1373_24": "Imāni cattāri asaṅkheyyāni eko mahākappo hoti.",
  "atk-s0517a:1373_25": "Evaṃ tāva agginā vināso ca saṇṭhahanañca veditabbaṃ.",
  "atk-s0517a:1374_0": "Yasmiṃ pana samaye kappo udakena nassati,",
  "atk-s0517a:1374_1": "āditova kappavināsakamahāmegho uṭṭhahitvāti pubbe vuttanayeneva vitthāretabbaṃ.",
  "atk-s0517a:1374_2": "Ayaṃ pana viseso –",
  "atk-s0517a:1374_3": "yathā tattha dutiyo sūriyo,",
  "atk-s0517a:1374_4": "evamidha kappavināsako khārūdakamahāmegho uṭṭhāti.",
  "atk-s0517a:1374_5": "So ādito sukhumaṃ sukhumaṃ vassanto anukkamena mahādhārāhi koṭisatasahassacakkavāḷānaṃ pūrento vassati.",
  "atk-s0517a:1374_6": "Khārūdakena phuṭṭhaphuṭṭhā pathavīpabbatādayo vilīyanti.",
  "atk-s0517a:1374_7": "Udakaṃ samantato vātehi dhārīyati.",
  "atk-s0517a:1374_8": "Pathavito yāva dutiyajjhānabhūmiṃ udakaṃ gaṇhāti,",
  "atk-s0517a:1374_9": "tattha tayopi brahmaloke vilīyāpetvā subhakiṇhe āhacca tiṭṭhati.",
  "atk-s0517a:1374_10": "Taṃ yāva aṇumattampi saṅkhāragataṃ atthi,",
  "atk-s0517a:1374_11": "tāva na vūpasammati.",
  "atk-s0517a:1375_0": "Udakānugataṃ pana sabbasaṅkhāragataṃ abhibhavitvā sahasā vūpasammati,",
  "atk-s0517a:1375_1": "antaradhānaṃ gacchati.",
  "atk-s0517a:1375_2": "Heṭṭhāākāsena saha upariākāso eko hoti mahandhakāroti sabbaṃ vuttasadisaṃ.",
  "atk-s0517a:1375_3": "Kevalaṃ panidha ābhassarabrahmalokaṃ ādiṃ katvā loko pātubhavati.",
  "atk-s0517a:1375_4": "Subhakiṇhato ca cavitvā ābhassaraṭṭhānādīsu sattā nibbattanti.",
  "atk-s0517a:1375_5": "Tattha kappavināsakamahāmeghato yāva kappavināsakakhārūdakūpacchedo,",
  "atk-s0517a:1375_6": "idamekaṃ asaṅkheyyaṃ.",
  "atk-s0517a:1375_7": "Udakūpacchedato yāva sampattimahāmegho,",
  "atk-s0517a:1375_8": "idaṃ dutiyamasaṅkheyyaṃ.",
  "atk-s0517a:1375_9": "Sampattimahāmeghato…pe…",
  "atk-s0517a:1375_10": "imāni cattāri asaṅkheyyāni eko mahākappo hoti.",
  "atk-s0517a:1375_11": "Evaṃ udakena vināso ca saṇṭhahanañca veditabbaṃ.",
  "atk-s0517a:1376_0": "Yasmiṃ pana samaye kappo vātena vinassati,",
  "atk-s0517a:1376_1": "āditova kappavināsakamahāmegho vuṭṭhahitvāti pubbe vuttanayeneva vitthāretabbaṃ.",
  "atk-s0517a:1376_2": "Ayaṃ pana viseso –",
  "atk-s0517a:1376_3": "yathā tattha dutiyasūriyo,",
  "atk-s0517a:1376_4": "evamidha kappavināsanatthaṃ vāto samuṭṭhāti.",
  "atk-s0517a:1376_5": "So paṭhamaṃ thūlarajaṃ uṭṭhāpeti,",
  "atk-s0517a:1376_6": "tato saṇharajaṃ sukhumavālikaṃ thūlavālikaṃ sakkharapāsāṇādayoti yāva kūṭāgāramatte pāsāṇe visamaṭṭhāne ṭhitamahārukkhe ca uṭṭhāpeti.",
  "atk-s0517a:1376_7": "Te pathavito nabhamuggatā na puna patanti,",
  "atk-s0517a:1376_8": "tattheva cuṇṇavicuṇṇā hutvā abhāvaṃ gacchanti.",
  "atk-s0517a:1376_9": "Athānukkamena heṭṭhāmahāpathaviyā vāto samuṭṭhahitvā pathaviṃ parivattetvā uddhaṃ mūlaṃ katvā ākāse khipati.",
  "atk-s0517a:1376_10": "Yojanasatappamāṇā pathavippadesā dviyojanatiyojanacatuyojanapañcayojanasatappamāṇāpi bhijjitvā vātavegukkhittā",
  "atk-s0517a:1376_11": "ākāseyeva cuṇṇavicuṇṇā hutvā abhāvaṃ gacchanti.",
  "atk-s0517a:1376_12": "Cakkavāḷapabbatampi sinerupabbatampi vāto ukkhipitvā ākāse khipati.",
  "atk-s0517a:1376_13": "Te aññamaññaṃ abhihantvā cuṇṇavicuṇṇā hutvā vinassanti.",
  "atk-s0517a:1376_14": "Eteneva upāyena bhūmaṭṭhakavimānāni ca ākāsaṭṭhakavimānāni ca vināsento cha kāmāvacaradevaloke vināsetvā koṭisatasahassacakkavāḷāni vināseti.",
  "atk-s0517a:1376_15": "Tattha cakkavāḷā cakkavāḷehi,",
  "atk-s0517a:1376_16": "himavantā himavantehi,",
  "atk-s0517a:1376_17": "sinerū sinerūhi aññamaññaṃ samāgantvā cuṇṇavicuṇṇā hutvā vinassanti.",
  "atk-s0517a:1376_18": "Pathavito yāva tatiyajjhānabhūmiṃ vāto gaṇhāti,",
  "atk-s0517a:1376_19": "tattha tayo brahmaloke vināsetvā vehapphale āhacca tiṭṭhati.",
  "atk-s0517a:1376_20": "Evaṃ sabbasaṅkhāragataṃ vināsetvā sayampi vinassati.",
  "atk-s0517a:1376_21": "Heṭṭhāākāsena saha upariākāso eko hoti mahandhakāroti sabbaṃ vuttasadisaṃ.",
  "atk-s0517a:1376_22": "Idha pana subhakiṇhabrahmalokaṃ ādiṃ katvā loko pātubhavati.",
  "atk-s0517a:1376_23": "Vehapphalato ca cavitvā subhakiṇhaṭṭhānādīsu sattā nibbattanti.",
  "atk-s0517a:1376_24": "Tattha kappavināsakamahāmeghato yāva kappavināsakavātūpacchedo,",
  "atk-s0517a:1376_25": "idamekaṃ asaṅkheyyaṃ.",
  "atk-s0517a:1376_26": "Vātūpacchedato yāva sampattimahāmegho,",
  "atk-s0517a:1376_27": "idaṃ dutiyamasaṅkheyyaṃ…pe…",
  "atk-s0517a:1376_28": "imāni cattāri asaṅkheyyāni eko mahākappo hoti.",
  "atk-s0517a:1376_29": "Evaṃ vātena vināso ca saṇṭhahanañca veditabbaṃ.",
  "atk-s0517a:1377_0": "Kiṃ kāraṇā evaṃ loko vinassati?",
  "atk-s0517a:1377_1": "Akusalamūlakāraṇā.",
  "atk-s0517a:1377_2": "Akusalamūlesu hi ussannesu evaṃ loko vinassati.",
  "atk-s0517a:1377_3": "So ca kho rāge ussannatare agginā vinassati,",
  "atk-s0517a:1377_4": "dose ussannatare udakena vinassati.",
  "atk-s0517a:1377_5": "Keci pana “dose ussannatare agginā,",
  "atk-s0517a:1377_6": "rāge udakenā”ti vadanti.",
  "atk-s0517a:1377_7": "Mohe ussannatare vātena vinassati.",
  "atk-s0517a:1377_8": "Evaṃ vinassantopi ca nirantarameva satta vāre agginā nassati,",
  "atk-s0517a:1377_9": "aṭṭhame vāre udakena.",
  "atk-s0517a:1377_10": "Puna satta vāre agginā,",
  "atk-s0517a:1377_11": "aṭṭhame vāre udakenāti evaṃ aṭṭhame aṭṭhame vāre vinassanto sattakkhattuṃ udakena vinassitvā puna satta vāre agginā nassati.",
  "atk-s0517a:1377_12": "Ettāvatā tesaṭṭhi kappā atītā honti.",
  "atk-s0517a:1377_13": "Etthantare udakena nassanavāraṃ sampattampi paṭibāhitvā laddhokāso vāto paripuṇṇacatusaṭṭhikappāyuke subhakiṇhe viddhaṃsento lokaṃ vināseti.",
  "atk-s0517a:1378_0": "Pubbenivāsaṃ anussarantopi ca kappānussaraṇako bhikkhu etesu kappesu anekepi saṃvaṭṭakappe anekepi vivaṭṭakappe",
  "atk-s0517a:1378_1": "anekepi saṃvaṭṭavivaṭṭakappe anussarati.",
  "atk-s0517a:1378_2": "Saṃvaṭṭakappe vivaṭṭakappeti ca kappassa aḍḍhaṃ gahetvā vuttaṃ.",
  "atk-s0517a:1378_3": "Saṃvaṭṭavivaṭṭakappeti sakalakappaṃ gahetvā vuttaṃ.",
  "atk-s0517a:1378_4": "Kathaṃ anussaratīti ce?",
  "atk-s0517a:1378_5": "Amutrāsintiādinā nayena.",
  "atk-s0517a:1378_6": "Tattha amutrāsinti amumhi saṃvaṭṭakappe ahaṃ amumhi bhave vā yoniyā vā gatiyā vā viññāṇaṭṭhitiyā vā sattāvāse vā sattanikāye vā āsiṃ.",
  "atk-s0517a:1378_7": "Evaṃnāmoti tisso vā phusso vā.",
  "atk-s0517a:1378_8": "Evaṃgottoti kaccāno vā kassapo vā.",
  "atk-s0517a:1378_9": "Idamassa atītabhave attano nāmagottānussaraṇavasena vuttaṃ.",
  "atk-s0517a:1378_10": "Sace pana tasmiṃ kāle attano vaṇṇasampattiṃ vā lūkhapaṇītajīvikabhāvaṃ vā sukhadukkhabahulataṃ vā appāyukadīghāyukabhāvaṃ vā anussaritukāmo hoti,",
  "atk-s0517a:1378_11": "tampi anussaratiyeva.",
  "atk-s0517a:1378_12": "Tenāha “evaṃvaṇṇo…pe…",
  "atk-s0517a:1378_13": "evamāyupariyanto”ti.",
  "atk-s0517a:1378_14": "Tattha evaṃvaṇṇoti odāto vā sāmo vā.",
  "atk-s0517a:1378_15": "Evamāhāroti sālimaṃsodanāhāro vā pavattaphalabhojano vā.",
  "atk-s0517a:1378_16": "Evaṃsukhadukkhappaṭisaṃvedīti anekappakārena kāyikacetasikānaṃ sāmisanirāmisādippabhedānaṃ vā sukhadukkhānaṃ paṭisaṃvedī.",
  "atk-s0517a:1378_17": "Evamāyupariyantoti evaṃ vassasataparimāṇāyupariyanto vā caturāsītikappasatasahassāyupariyanto vā.",
  "atk-s0517a:1379_0": "So tato cuto amutra udapādinti so ahaṃ tato bhavato yonito gatito viññāṇaṭṭhitito sattāvāsato sattanikāyato",
  "atk-s0517a:1379_1": "vā cuto puna amukasmiṃ nāma bhave yoniyā gatiyā viññāṇaṭṭhitiyā sattāvāse sattanikāye vā udapādiṃ.",
  "atk-s0517a:1379_2": "Tatrāpāsinti atha tatrāpi bhave yoniyā gatiyā viññāṇaṭṭhitiyā sattāvāse sattanikāye vā puna ahosiṃ.",
  "atk-s0517a:1379_3": "Evaṃnāmotiādi vuttanayameva.",
  "atk-s0517a:1379_4": "Apica yasmā amutrāsinti idaṃ anupubbena ārohantassa yāvaticchakaṃ anussaraṇaṃ,",
  "atk-s0517a:1379_5": "so tato cutoti paṭinivattantassa paccavekkhaṇaṃ,",
  "atk-s0517a:1379_6": "tasmā idhūpapannoti imissā idhūpapattiyā anantaramevassa upapattiṭṭhānaṃ sandhāya amutra udapādinti idaṃ vuttanti veditabbaṃ.",
  "atk-s0517a:1379_7": "Tatrāpāsinti evamādi panassa tatra imissā upapattiyā anantare upapattiṭṭhāne nāmagottādīnaṃ anussaraṇadassanatthaṃ vuttaṃ.",
  "atk-s0517a:1379_8": "So tato cuto idhūpapannoti svāhaṃ tato anantarūpapattiṭṭhānato cuto idha amukasmiṃ nāma khattiyakule vā brāhmaṇakule vā nibbattoti.",
  "atk-s0517a:1379_9": "Itīti evaṃ.",
  "atk-s0517a:1379_10": "Sākāraṃ sauddesanti nāmagottavasena sauddesaṃ,",
  "atk-s0517a:1379_11": "vaṇṇādivasena sākāraṃ.",
  "atk-s0517a:1379_12": "Nāmagottena hi satto tisso phusso kassapoti uddisīyati,",
  "atk-s0517a:1379_13": "vaṇṇādīhi sāmo odātoti nānattato paññāyati.",
  "atk-s0517a:1379_14": "Tasmā nāmagottaṃ uddeso,",
  "atk-s0517a:1379_15": "itare ākārāti.",
  "atk-s0517a:1380_0": "Pubbenivāsānussatiñāṇaniddesavaṇṇanā niṭṭhitā.",
  "atk-s0517a:1381_0": "54. Dibbacakkhuñāṇaniddesavaṇṇanā",
  "atk-s0517a:1382_0": "106.",
  "atk-s0517a:1382_1": "Dibbacakkhuñāṇaniddese ālokasaññaṃ manasi karotīti divā vā rattiṃ vā sūriyajoticandamaṇiālokaṃ ālokoti manasi karoti.",
  "atk-s0517a:1382_2": "Evaṃ manasikaronto ca ālokoti saññaṃ manasi pavattanato “ālokasaññaṃ manasi karotī”ti vuccati.",
  "atk-s0517a:1382_3": "Divāsaññaṃ adhiṭṭhātīti evaṃ ālokasaññaṃ manasikaritvā divāti saññaṃ ṭhapeti.",
  "atk-s0517a:1382_4": "Yathā divā tathā rattinti yathā divā āloko diṭṭho,",
  "atk-s0517a:1382_5": "tatheva rattimpi manasi karoti.",
  "atk-s0517a:1382_6": "Yathā rattiṃ tathā divāti yathā rattiṃ āloko diṭṭho,",
  "atk-s0517a:1382_7": "tatheva divāpi manasi karoti.",
  "atk-s0517a:1382_8": "Iti vivaṭena cetasāti evaṃ apihitena cittena.",
  "atk-s0517a:1382_9": "Apariyonaddhenāti samantato anaddhena.",
  "atk-s0517a:1382_10": "Sappabhāsaṃ cittaṃ bhāvetīti saobhāsaṃ cittaṃ vaḍḍheti.",
  "atk-s0517a:1382_11": "Etena dibbacakkhussa parikammālokārammaṇaṃ cittaṃ kathitaṃ.",
  "atk-s0517a:1382_12": "Ālokakasiṇārammaṇaṃ catutthajjhānameva vā sandhāya vuttaṃ.",
  "atk-s0517a:1382_13": "Tassevaṃ bhāvayato obhāsajātaṃ cittaṃ hoti vigatandhakārāvaraṇaṃ.",
  "atk-s0517a:1382_14": "Tena hi dibbacakkhuṃ uppādetukāmena ādikammikena kulaputtena imissāyeva pāḷiyā anusārena kasiṇārammaṇaṃ",
  "atk-s0517a:1382_15": "abhiññāpādakajjhānaṃ sabbākārena abhinīhārakkhamaṃ katvā “tejokasiṇaṃ odātakasiṇaṃ ālokakasiṇa”nti imesu",
  "atk-s0517a:1382_16": "tīsu kasiṇesu aññataraṃ āsannaṃ kātabbaṃ,",
  "atk-s0517a:1382_17": "upacārajjhānagocaraṃ katvā vaḍḍhetvā ṭhapetabbaṃ,",
  "atk-s0517a:1382_18": "na tattha appanā uppādetabbāti adhippāyo.",
  "atk-s0517a:1382_19": "Sace hi uppādeti,",
  "atk-s0517a:1382_20": "pādakajjhānanissayaṃ hoti,",
  "atk-s0517a:1382_21": "na parikammanissayaṃ.",
  "atk-s0517a:1382_22": "Imesu ca pana tīsu ālokakasiṇaṃyeva seṭṭhataraṃ,",
  "atk-s0517a:1382_23": "tadanulomena pana itaraṃ kasiṇadvayampi vuttaṃ.",
  "atk-s0517a:1382_24": "Tasmā ālokakasiṇaṃ itaresaṃ vā aññataraṃ ārammaṇaṃ katvā cattāri jhānāni uppādetvā puna upacārabhūmiyaṃyeva ṭhatvā kasiṇaṃ vaḍḍhetabbaṃ.",
  "atk-s0517a:1382_25": "Vaḍḍhitavaḍḍhitaṭṭhānassa antoyeva rūpagataṃ passitabbaṃ.",
  "atk-s0517a:1382_26": "Rūpagataṃ passato panassa tena byāpārena parikammacittena ālokapharaṇaṃ akubbato parikammassa vāro atikkamati,",
  "atk-s0517a:1382_27": "tato āloko antaradhāyati,",
  "atk-s0517a:1382_28": "tasmiṃ antarahite rūpagatampi na dissati.",
  "atk-s0517a:1382_29": "Athānena punappunaṃ pādakajjhānameva pavisitvā tato vuṭṭhāya āloko pharitabbo.",
  "atk-s0517a:1382_30": "Evaṃ anukkamena āloko thāmagato hotīti.",
  "atk-s0517a:1382_31": "“Ettha āloko hotū”ti yattakaṃ ṭhānaṃ paricchindati,",
  "atk-s0517a:1382_32": "tattha āloko tiṭṭhatiyeva.",
  "atk-s0517a:1382_33": "Divasampi nisīditvā passato rūpadassanaṃ hoti.",
  "atk-s0517a:1382_34": "Tattha yadā tassa bhikkhuno maṃsacakkhussa anāpāthagataṃ antokucchigataṃ hadayavatthunissitaṃ heṭṭhāpathavītalanissitaṃ",
  "atk-s0517a:1382_35": "tirokuṭṭapabbatapākāragataṃ paracakkavāḷagatanti idaṃ rūpaṃ ñāṇacakkhussa āpāthaṃ āgacchati,",
  "atk-s0517a:1382_36": "maṃsacakkhunā dissamānaṃ viya hoti,",
  "atk-s0517a:1382_37": "tadā dibbacakkhu uppannaṃ hoti.",
  "atk-s0517a:1382_38": "Tadeva cettha rūpadassanasamatthaṃ,",
  "atk-s0517a:1382_39": "na pubbabhāgacittāni.",
  "atk-s0517a:1383_0": "Tatrāyaṃ dibbacakkhuno uppattikkamo –",
  "atk-s0517a:1383_1": "vuttappakārametaṃ rūpamārammaṇaṃ katvā manodvārāvajjane uppajjitvā niruddhe tadeva rūpamārammaṇaṃ katvā",
  "atk-s0517a:1383_2": "cattāri pañca vā javanāni uppajjantīti pubbe vuttanayeneva veditabbaṃ.",
  "atk-s0517a:1383_3": "Idaṃ pana ñāṇaṃ “sattānaṃ cutūpapāte ñāṇa”ntipi “dibbacakkhuñāṇa”ntipi vuccati.",
  "atk-s0517a:1383_4": "Taṃ panetaṃ puthujjanassa paripantho hoti.",
  "atk-s0517a:1383_5": "So hi “yattha yattha āloko hotū”ti adhiṭṭhāti,",
  "atk-s0517a:1383_6": "taṃ taṃ pathavīsamuddapabbate vinivijjhitvāpi ekālokaṃ hoti.",
  "atk-s0517a:1383_7": "Athassa tattha bhayānakāni yakkharakkhasādirūpāni passato bhayaṃ uppajjati.",
  "atk-s0517a:1383_8": "Tena cittavikkhepaṃ patvā jhānavibbhantako hoti.",
  "atk-s0517a:1383_9": "Tasmā rūpadassane appamattena bhavitabbaṃ.",
  "atk-s0517a:1384_0": "Sattānaṃ cutūpapātañāṇāyāti sattānaṃ cutiyā ca upapāte ca ñāṇāya.",
  "atk-s0517a:1384_1": "Yena ñāṇena sattānaṃ cuti ca upapāto ca ñāyati,",
  "atk-s0517a:1384_2": "tadatthaṃ dibbacakkhuñāṇatthanti vuttaṃ hoti.",
  "atk-s0517a:1384_3": "Dibbena cakkhunāti vuttatthameva.",
  "atk-s0517a:1384_4": "Visuddhenāti cutūpapātadassanena diṭṭhivisuddhihetuttā visuddhaṃ.",
  "atk-s0517a:1384_5": "Yo hi cutimattameva passati,",
  "atk-s0517a:1384_6": "na upapātaṃ,",
  "atk-s0517a:1384_7": "so ucchedadiṭṭhiṃ gaṇhāti.",
  "atk-s0517a:1384_8": "Yo upapātameva passati, na cutiṃ,",
  "atk-s0517a:1384_9": "so navasattapātubhāvadiṭṭhiṃ gaṇhāti.",
  "atk-s0517a:1384_10": "Yo pana tadubhayaṃ passati,",
  "atk-s0517a:1384_11": "so yasmā duvidhampi taṃ diṭṭhigatamativattati,",
  "atk-s0517a:1384_12": "tasmāssa taṃ dassanaṃ diṭṭhivisuddhihetu hoti.",
  "atk-s0517a:1384_13": "Ubhayañcetaṃ buddhaputtā passanti.",
  "atk-s0517a:1384_14": "Tena vuttaṃ –",
  "atk-s0517a:1384_15": "“cutūpapātadassanena diṭṭhivisuddhihetuttā visuddha”nti.",
  "atk-s0517a:1384_16": "Manussūpacāraṃ atikkamitvā rūpadassanena atikkantamānusakaṃ,",
  "atk-s0517a:1384_17": "mānusakaṃ vā maṃsacakkhuṃ atikkantattā atikkantamānusakaṃ.",
  "atk-s0517a:1384_18": "Tena dibbena cakkhunā visuddhena atikkantamānusakena.",
  "atk-s0517a:1385_0": "Satte passatīti manussānaṃ maṃsacakkhunā viya satte oloketi.",
  "atk-s0517a:1385_1": "Cavamāne upapajjamāneti ettha cutikkhaṇe upapattikkhaṇe vā dibbacakkhunā daṭṭhuṃ na sakkā,",
  "atk-s0517a:1385_2": "ye pana āsannacutikā idāni cavissanti.",
  "atk-s0517a:1385_3": "Te cavamānā.",
  "atk-s0517a:1385_4": "Ye ca gahitapaṭisandhikā sampatinibbattā vā,",
  "atk-s0517a:1385_5": "te upapajjamānāti adhippetā.",
  "atk-s0517a:1385_6": "Te evarūpe cavamāne ca upapajjamāne ca passatīti dasseti.",
  "atk-s0517a:1385_7": "Hīneti mohanissandayuttattā hīnānaṃ jātikulabhogādīnaṃ vasena hīḷite ohīḷite oññāte avaññāte.",
  "atk-s0517a:1385_8": "Paṇīteti amohanissandayuttattā tabbiparīte.",
  "atk-s0517a:1385_9": "Suvaṇṇeti adosanissandayuttattā iṭṭhakantamanāpavaṇṇayutte.",
  "atk-s0517a:1385_10": "Dubbaṇṇeti dosanissandayuttattā aniṭṭhākantāmanāpavaṇṇayutte,",
  "atk-s0517a:1385_11": "anabhirūpe virūpetipi attho.",
  "atk-s0517a:1385_12": "Sugateti sugatigate,",
  "atk-s0517a:1385_13": "alobhanissandayuttattā vā aḍḍhe mahaddhane.",
  "atk-s0517a:1385_14": "Duggateti duggatigate,",
  "atk-s0517a:1385_15": "lobhanissandayuttattā vā dalidde appannapāne.",
  "atk-s0517a:1385_16": "Yathākammūpageti yaṃ yaṃ kammaṃ upacitaṃ,",
  "atk-s0517a:1385_17": "tena tena upagate.",
  "atk-s0517a:1385_18": "Tattha purimehi “cavamāne”tiādīhi dibbacakkhukiccaṃ vuttaṃ,",
  "atk-s0517a:1385_19": "iminā pana padena yathākammūpagañāṇakiccaṃ.",
  "atk-s0517a:1386_0": "Tassa ca ñāṇassa ayamuppattikkamo –",
  "atk-s0517a:1386_1": "idha bhikkhu heṭṭhānirayābhimukhaṃ ālokaṃ vaḍḍhetvā nerayike satte passati mahādukkhamanubhavamāne,",
  "atk-s0517a:1386_2": "taṃ dassanaṃ dibbacakkhukiccameva.",
  "atk-s0517a:1386_3": "So evaṃ manasi karoti “kiṃ nu kho kammaṃ katvā ime sattā etaṃ dukkhamanubhavantī”ti.",
  "atk-s0517a:1386_4": "Athassa “idaṃ nāma katvā”ti taṃkammārammaṇaṃ ñāṇamuppajjati.",
  "atk-s0517a:1386_5": "Tathā uparidevalokābhimukhaṃ ālokaṃ vaḍḍhetvā nandanavanamissakavanaphārusakavanādīsu satte passati mahāsampattiṃ anubhavamāne,",
  "atk-s0517a:1386_6": "tampi dassanaṃ dibbacakkhukiccameva.",
  "atk-s0517a:1386_7": "So evaṃ manasi karoti “kiṃ nu kho kammaṃ katvā ime sattā etaṃ sampattiṃ anubhavantī”ti.",
  "atk-s0517a:1386_8": "Athassa “idaṃ nāma katvā”ti taṃkammārammaṇaṃ ñāṇamuppajjati.",
  "atk-s0517a:1386_9": "Idaṃ yathākammūpagañāṇaṃ nāma.",
  "atk-s0517a:1386_10": "Imassa visuṃ parikammaṃ nāma natthi.",
  "atk-s0517a:1386_11": "Yathā cimassa,",
  "atk-s0517a:1386_12": "evaṃ anāgataṃsañāṇassāpi.",
  "atk-s0517a:1386_13": "Dibbacakkhupādakāneva hi imāni dibbacakkhunā saheva ijjhanti.",
  "atk-s0517a:1387_0": "Ime vata bhontotiādīsu imeti dibbacakkhunā diṭṭhānaṃ nidassanavacanaṃ.",
  "atk-s0517a:1387_1": "Vatāti anulomavacanatthe nipāto.",
  "atk-s0517a:1387_2": "Bhontoti bhavanto.",
  "atk-s0517a:1387_3": "Duṭṭhu caritaṃ,",
  "atk-s0517a:1387_4": "duṭṭhaṃ vā caritaṃ kilesapūtikattāti duccaritaṃ,",
  "atk-s0517a:1387_5": "kāyena duccaritaṃ,",
  "atk-s0517a:1387_6": "kāyato vā uppannaṃ duccaritanti kāyaduccaritaṃ.",
  "atk-s0517a:1387_7": "Itaresupi eseva nayo.",
  "atk-s0517a:1387_8": "Samannāgatāti samaṅgībhūtā.",
  "atk-s0517a:1387_9": "Ariyānaṃ upavādakāti buddhapaccekabuddhasāvakānaṃ ariyānaṃ antamaso gihisotāpannānampi anatthakāmā hutvā",
  "atk-s0517a:1387_10": "antimavatthunā vā guṇaparidhaṃsanena vā upavādakā,",
  "atk-s0517a:1387_11": "akkosakā garahakāti vuttaṃ hoti.",
  "atk-s0517a:1387_12": "Tattha “natthi imesaṃ samaṇadhammo,",
  "atk-s0517a:1387_13": "assamaṇā ete”ti vadanto antimavatthunā upavadati,",
  "atk-s0517a:1387_14": "“natthi imesaṃ jhānaṃ vā vimokkho vā maggo vā phalaṃ vā”tiādīni vadanto guṇaparidhaṃsanena upavadatīti veditabbo.",
  "atk-s0517a:1387_15": "So ca jānaṃ vā upavadeyya ajānaṃ vā,",
  "atk-s0517a:1387_16": "ubhayathāpi ariyūpavādova hoti.",
  "atk-s0517a:1387_17": "Bhāriyaṃ kammaṃ ānantariyasadisaṃ saggāvaraṇaṃ maggāvaraṇañca,",
  "atk-s0517a:1387_18": "satekicchaṃ pana hoti.",
  "atk-s0517a:1387_19": "Tasmā yo ariyaṃ upavadati,",
  "atk-s0517a:1387_20": "tena gantvā sace attanā vuḍḍhataro hoti,",
  "atk-s0517a:1387_21": "ukkuṭikaṃ nisīditvā “ahaṃ āyasmantaṃ idañcidañca avacaṃ,",
  "atk-s0517a:1387_22": "taṃ me khamāhī”ti khamāpetabbo.",
  "atk-s0517a:1387_23": "Sace navakataro hoti,",
  "atk-s0517a:1387_24": "vanditvā ukkuṭikaṃ nisīditvā añjaliṃ paggahetvā “ahaṃ, bhante,",
  "atk-s0517a:1387_25": "tumhe idañcidañca avacaṃ,",
  "atk-s0517a:1387_26": "taṃ me khamathā”ti khamāpetabbo.",
  "atk-s0517a:1387_27": "Sace disāpakkanto hoti,",
  "atk-s0517a:1387_28": "sayaṃ vā gantvā saddhivihārikādike vā pesetvā khamāpetabbo.",
  "atk-s0517a:1387_29": "Sace nāpi gantuṃ na pesetuṃ sakkā hoti,",
  "atk-s0517a:1387_30": "ye tasmiṃ vihāre bhikkhū vasanti,",
  "atk-s0517a:1387_31": "tesaṃ santikaṃ gantvā sace navakatarā honti,",
  "atk-s0517a:1387_32": "ukkuṭikaṃ nisīditvā,",
  "atk-s0517a:1387_33": "sace vuḍḍhatarā,",
  "atk-s0517a:1387_34": "vuḍḍhe vuttanayeneva paṭipajjitvā “ahaṃ, bhante,",
  "atk-s0517a:1387_35": "asukaṃ nāma āyasmantaṃ idañcidañca avacaṃ,",
  "atk-s0517a:1387_36": "khamatu me so āyasmā”ti vatvā khamāpetabbo.",
  "atk-s0517a:1387_37": "Sammukhā akkhamantepi etadeva kātabbaṃ.",
  "atk-s0517a:1387_38": "Sace ekacārikabhikkhu hoti,",
  "atk-s0517a:1387_39": "neva tassa vasanaṭṭhānaṃ,",
  "atk-s0517a:1387_40": "na gataṭṭhānaṃ paññāyati,",
  "atk-s0517a:1387_41": "ekassa paṇḍitassa bhikkhuno santikaṃ gantvā “ahaṃ, bhante,",
  "atk-s0517a:1387_42": "asukaṃ nāma āyasmantaṃ idañcidañca avacaṃ,",
  "atk-s0517a:1387_43": "taṃ me anussarato vippaṭisāro hoti,",
  "atk-s0517a:1387_44": "kiṃ karomī”ti vattabbaṃ.",
  "atk-s0517a:1387_45": "So vakkhati “tumhe mā cintayittha,",
  "atk-s0517a:1387_46": "thero tumhākaṃ khamati,",
  "atk-s0517a:1387_47": "cittaṃ vūpasamethā”ti.",
  "atk-s0517a:1387_48": "Tenāpi ariyassa gatadisābhimukhena añjaliṃ paggahetvā “khamathā”ti vattabbaṃ.",
  "atk-s0517a:1387_49": "Yadi so parinibbuto hoti,",
  "atk-s0517a:1387_50": "parinibbutamañcaṭṭhānaṃ gantvā yāva sivathikaṃ gantvāpi khamāpetabbaṃ.",
  "atk-s0517a:1387_51": "Evaṃ kate neva saggāvaraṇaṃ,",
  "atk-s0517a:1387_52": "na maggāvaraṇaṃ hoti,",
  "atk-s0517a:1387_53": "pākatikameva hotīti.",
  "atk-s0517a:1388_0": "Micchādiṭṭhikāti viparītadassanā.",
  "atk-s0517a:1388_1": "Micchādiṭṭhikammasamādānāti micchādiṭṭhivasena samādinnanānāvidhakammā,",
  "atk-s0517a:1388_2": "ye ca micchādiṭṭhimūlakesu kāyakammādīsu aññepi samādapenti.",
  "atk-s0517a:1388_3": "Ettha ca vacīduccaritaggahaṇeneva ariyūpavāde,",
  "atk-s0517a:1388_4": "manoduccaritaggahaṇena ca micchādiṭṭhiyā saṅgahitāyapi imesaṃ dvinnaṃ puna vacanaṃ mahāsāvajjabhāvadassanatthanti veditabbaṃ.",
  "atk-s0517a:1388_5": "Mahāsāvajjo hi ariyūpavādo ānantariyasadisattā.",
  "atk-s0517a:1388_6": "Vuttampi cetaṃ “seyyathāpi,",
  "atk-s0517a:1388_7": "sāriputta,",
  "atk-s0517a:1388_8": "bhikkhu sīlasampanno samādhisampanno paññāsampanno diṭṭheva dhamme aññaṃ ārādheyya,",
  "atk-s0517a:1388_9": "evaṃsampadamidaṃ sāriputta vadāmi taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvā yathābhataṃ nikkhitto,",
  "atk-s0517a:1388_10": "evaṃ niraye”ti.",
  "atk-s0517a:1388_11": "Micchādiṭṭhito ca mahāsāvajjataraṃ nāma aññaṃ natthi. Yathāha – “nāhaṃ,",
  "atk-s0517a:1388_12": "bhikkhave,",
  "atk-s0517a:1388_13": "aññaṃ ekadhammampi samanupassāmi,",
  "atk-s0517a:1388_14": "yaṃ evaṃ mahāsāvajjaṃ,",
  "atk-s0517a:1388_15": "yathayidaṃ,",
  "atk-s0517a:1388_16": "bhikkhave,",
  "atk-s0517a:1388_17": "micchādiṭṭhi,",
  "atk-s0517a:1388_18": "micchādiṭṭhiparamāni,",
  "atk-s0517a:1388_19": "bhikkhave,",
  "atk-s0517a:1388_20": "vajjānī”ti.",
  "atk-s0517a:1389_0": "Kāyassa bhedāti upādinnakkhandhapariccāgā.",
  "atk-s0517a:1389_1": "Paraṃ maraṇāti tadanantaraṃ abhinibbattikkhandhaggahaṇe.",
  "atk-s0517a:1389_2": "Atha vā kāyassa bhedāti jīvitindriyassupacchedā.",
  "atk-s0517a:1389_3": "Paraṃ maraṇāti cuticittato uddhaṃ.",
  "atk-s0517a:1389_4": "Apāyanti evamādi sabbaṃ nirayavevacanameva.",
  "atk-s0517a:1389_5": "Nirayo hi saggamokkhahetubhūtā puññasammatā ayā apetattā,",
  "atk-s0517a:1389_6": "sukhānaṃ vā āyassa abhāvā apāyo.",
  "atk-s0517a:1389_7": "Dukkhassa gati paṭisaraṇanti duggati,",
  "atk-s0517a:1389_8": "dosabahulatāya vā duṭṭhena kammunā nibbattā gati duggati.",
  "atk-s0517a:1389_9": "Vivasā nipatanti tattha dukkaṭakārinoti vinipāto,",
  "atk-s0517a:1389_10": "vinassantā vā ettha patanti sambhijjamānaṅgapaccaṅgātipi vinipāto.",
  "atk-s0517a:1389_11": "Natthi ettha assādasaññito ayoti nirayo.",
  "atk-s0517a:1390_0": "Atha vā apāyaggahaṇena tiracchānayoniṃ dīpeti.",
  "atk-s0517a:1390_1": "Tiracchānayoni hi apāyo sugatito apetattā,",
  "atk-s0517a:1390_2": "na duggati mahesakkhānaṃ nāgarājādīnaṃ sambhavato.",
  "atk-s0517a:1390_3": "Duggatiggahaṇena pettivisayaṃ.",
  "atk-s0517a:1390_4": "So hi apāyo ceva duggati ca sugatito apetattā dukkhassa ca gatibhūtattā,",
  "atk-s0517a:1390_5": "na tu vinipāto asurasadisaṃ avinipatitattā.",
  "atk-s0517a:1390_6": "Vinipātaggahaṇena asurakāyaṃ.",
  "atk-s0517a:1390_7": "So hi yathāvuttena atthena apāyo ceva duggati ca sabbasamussayehi ca vinipatitattā vinipātoti vuccati.",
  "atk-s0517a:1390_8": "Nirayaggahaṇena avīciādimanekappakāraṃ nirayamevāti.",
  "atk-s0517a:1390_9": "Upapannāti upagatā,",
  "atk-s0517a:1390_10": "tattha abhinibbattāti adhippāyo.",
  "atk-s0517a:1390_11": "Vuttavipariyāyena sukkapakkho veditabbo.",
  "atk-s0517a:1391_0": "Ayaṃ pana viseso –",
  "atk-s0517a:1391_1": "tattha sugatiggahaṇena manussagatipi saṅgayhati,",
  "atk-s0517a:1391_2": "saggaggahaṇena devagatiyeva.",
  "atk-s0517a:1391_3": "Tattha sundarā gatīti sugati.",
  "atk-s0517a:1391_4": "Rūpādīhi visayehi suṭṭhu aggoti saggo.",
  "atk-s0517a:1391_5": "So sabbopi lujjanapalujjanaṭṭhena lokoti ayaṃ vacanattho.",
  "atk-s0517a:1391_6": "Iti “dibbena cakkhunā”tiādi sabbaṃ nigamanavacanaṃ.",
  "atk-s0517a:1391_7": "Evaṃ dibbena cakkhunā passatīti ayamettha saṅkhepatthoti.",
  "atk-s0517a:1392_0": "Dibbacakkhuñāṇaniddesavaṇṇanā niṭṭhitā.",
  "atk-s0517a:1393_0": "Pañcañāṇapakiṇṇakaṃ",
  "atk-s0517a:1394_0": "Imesu pañcasu ñāṇesu iddhividhañāṇaṃ parittamahaggataatītānāgatapaccuppannaajjhattabahiddhārammaṇavasena sattasu ārammaṇesu pavattati.",
  "atk-s0517a:1394_1": "Sotadhātuvisuddhiñāṇaṃ parittapaccuppannaajjhattabahiddhārammaṇavasena catūsu ārammaṇesu pavattati.",
  "atk-s0517a:1394_2": "Cetopariyañāṇaṃ parittamahaggataappamāṇamaggaatītānāgatapaccuppannabahiddhārammaṇavasena aṭṭhasu ārammaṇesu pavattati.",
  "atk-s0517a:1394_3": "Pubbenivāsānussatiñāṇaṃ",
  "atk-s0517a:1395_0": "Parittamahaggataappamāṇamaggaatītaajjhattabahiddhānavattabbārammaṇavasena aṭṭhasu ārammaṇesu pavattati.",
  "atk-s0517a:1395_1": "Dibbacakkhuñāṇaṃ parittapaccuppannaajjhattabahiddhārammaṇavasena catūsu ārammaṇesu pavattati.",
  "atk-s0517a:1395_2": "Yathākammūpagañāṇaṃ parittamahaggataatītaajjhattabahiddhārammaṇavasena pañcasu ārammaṇesu pavattati.",
  "atk-s0517a:1395_3": "Anāgataṃsañāṇaṃ parittamahaggataappamāṇamaggaanāgataajjhattabahiddhānavattabbārammaṇavasena aṭṭhasu ārammaṇesu pavattatīti.",
  "atk-s0517a:1396_0": "Pañcañāṇapakiṇṇakaṃ niṭṭhitaṃ.",
  "atk-s0517a:1397_0": "55. Āsavakkhayañāṇaniddesavaṇṇanā",
  "atk-s0517a:1398_0": "107.",
  "atk-s0517a:1398_1": "Āsavakkhayañāṇaniddese anaññātaññassāmītindriyādīni vuttatthāni.",
  "atk-s0517a:1398_2": "Kati ṭhānāni gacchatīti ekekassa uppattiṭṭhānaniyamanatthaṃ pucchā.",
  "atk-s0517a:1398_3": "Ekaṃ ṭhānaṃ gacchatīti ekasmiṃ ṭhāne uppajjatīti vuttaṃ hoti.",
  "atk-s0517a:1398_4": "Uppattiokāsaṭṭhānañhi tiṭṭhati etthāti ṭhānanti vuccati.",
  "atk-s0517a:1398_5": "Cha ṭhānānīti cha maggaphalakkhaṇe.",
  "atk-s0517a:1398_6": "Indriyānaṃ anaññātaññassāmītindriyādīsu tīsu ekekameva adhikaṃ hotīti dassanatthaṃ saddhindriyaṃ adhimokkhaparivāraṃ hotītiādi vuttaṃ.",
  "atk-s0517a:1398_7": "Yathā “saddhindriyassa adhimokkhaṭṭho”tiādīsu adhimokkhādayo saddhindriyādīnaṃ kiccavasena vuttā,",
  "atk-s0517a:1398_8": "evamidhāpi “adhimokkhaparivāraṃ hotī”ti saddhindriyaṃ adhimokkhatthena parivāraṃ hotīti vuttaṃ hoti.",
  "atk-s0517a:1398_9": "Esa nayo sesesupi.",
  "atk-s0517a:1398_10": "Parivāranti ca liṅgavipallāso kato.",
  "atk-s0517a:1398_11": "Paññindriyanti anaññātaññassāmītindriyameva pajānanasabhāvadassanatthaṃ visuṃ katvā vuttaṃ.",
  "atk-s0517a:1398_12": "Abhidhammepi hi paññāya kiccavisesadassanatthaṃ maggakkhaṇe ca phalakkhaṇe ca ekāva paññā aṭṭhadhā vibhattā.",
  "atk-s0517a:1398_13": "Abhisandanaparivāranti nhāniyacuṇṇānaṃ udakaṃ viya cittacetasikānaṃ sinehanakiccena parivāraṃ hoti.",
  "atk-s0517a:1398_14": "Idaṃ somanassasampayuttamaggavaseneva vuttaṃ.",
  "atk-s0517a:1398_15": "Upekkhāsampayuttamagge pana somanassindriyaṭṭhāne upekkhindriyaṃ daṭṭhabbaṃ.",
  "atk-s0517a:1398_16": "Taṃ pana sampayuttānaṃ nātiupabrūhanaparivāranti gahetabbaṃ.",
  "atk-s0517a:1398_17": "Pavattasantatādhipateyyaparivāranti pavattā santati pavattasantati,",
  "atk-s0517a:1398_18": "vattamānasantānanti attho.",
  "atk-s0517a:1398_19": "Adhipatibhāvo ādhipateyyaṃ,",
  "atk-s0517a:1398_20": "pavattasantatiyā ādhipateyyaṃ pavattasantatādhipateyyaṃ.",
  "atk-s0517a:1398_21": "Vattamānajīvitindriyassa uparipavattiyā ca paccayattā pubbāparavasena pavattasantatiyā adhipatibhāvena anaññātaññassāmītindriyassa parivāraṃ hoti.",
  "atk-s0517a:1399_0": "Sotāpattimaggakkhaṇe jātā dhammātiādi sabbesaṃ maggasampayuttakānaṃ vaṇṇabhaṇanatthaṃ vuttaṃ.",
  "atk-s0517a:1399_1": "Tattha maggakkhaṇe jātāti maggasamuṭṭhitā eva, na aññe.",
  "atk-s0517a:1399_2": "Yasmā pana maggasamuṭṭhitampi rūpaṃ kusalādināmaṃ na labhati,",
  "atk-s0517a:1399_3": "tasmā taṃ apanento ṭhapetvā cittasamuṭṭhānaṃ rūpanti āha.",
  "atk-s0517a:1399_4": "Sabbeva hi te dhammā kucchitānaṃ salanādīhi atthehi kusalā.",
  "atk-s0517a:1399_5": "Te ārammaṇaṃ katvā pavattamānā natthi etesaṃ āsavāti anāsavā.",
  "atk-s0517a:1399_6": "Vaṭṭamūlaṃ chindantā nibbānaṃ ārammaṇaṃ katvā vaṭṭato niyyantīti niyyānikā.",
  "atk-s0517a:1399_7": "Kusalākusalasaṅkhātā cayā apetattā apacayasaṅkhātaṃ nibbānaṃ ārammaṇaṃ katvā pavattanato apacayaṃ gacchantīti apacayagāmino,",
  "atk-s0517a:1399_8": "pavattaṃ apacinantā viddhaṃsentā gacchantītipi apacayagāmino.",
  "atk-s0517a:1399_9": "Loke apariyāpannabhāvena lokato uttarā uttiṇṇāti lokuttarā.",
  "atk-s0517a:1399_10": "Nibbānaṃ ārammaṇaṃ etesanti nibbānārammaṇā.",
  "atk-s0517a:1400_0": "Imāni aṭṭhindriyānītiādi pubbe vuttaparivārabhāvassa ca tena sahagatādibhāvassa ca ādivuttaākārānañca dīpanatthaṃ vuttaṃ.",
  "atk-s0517a:1400_1": "Tattha aṭṭhindriyānīti pubbe vuttanayena paññindriyena saha aṭṭha.",
  "atk-s0517a:1400_2": "Sahajātaparivārāti aṭṭhasu ekekena saha itare itare satta sahajātā hutvā tassa sahajātaparivārā honti.",
  "atk-s0517a:1400_3": "Tatheva aññaṃ aññassa aññaṃ aññassāti evaṃ aññamaññaparivārā honti.",
  "atk-s0517a:1400_4": "Tatheva aññamaññaṃ nissayaparivārā sampayuttaparivārā ca honti.",
  "atk-s0517a:1400_5": "Sahagatāti tena anaññātaññassāmītindriyena saha ekuppādādibhāvaṃ gatā.",
  "atk-s0517a:1400_6": "Sahajātāti teneva saha jātā.",
  "atk-s0517a:1400_7": "Saṃsaṭṭhāti teneva saha missitā.",
  "atk-s0517a:1400_8": "Sampayuttāti teneva samaṃ ekuppādādipakārehi yuttā.",
  "atk-s0517a:1400_9": "Tevāti te eva aṭṭha indriyadhammā.",
  "atk-s0517a:1400_10": "Tassāti anaññātaññassāmītindriyassa.",
  "atk-s0517a:1400_11": "Ākārāti parivārakoṭṭhāsā.",
  "atk-s0517a:1401_0": "Phalakkhaṇe jātā dhammā sabbeva abyākatā hontīti rūpassapi abyākatattā cittasamuṭṭhānarūpena saha vuttā.",
  "atk-s0517a:1401_1": "Maggasseva kusalattā niyyānikattā apacayagāmittā ca phalakkhaṇe “kusalā”ti ca “niyyānikā”ti ca “apacayagāmino”ti ca na vuttaṃ.",
  "atk-s0517a:1401_2": "Itītiādi vuttappakāranigamanaṃ.",
  "atk-s0517a:1401_3": "Tattha aṭṭhaṭṭhakānīti aṭṭhasu maggaphalesu ekekassa aṭṭhakassa vasena aṭṭha indriyaaṭṭhakāni.",
  "atk-s0517a:1401_4": "Catusaṭṭhi hontīti catusaṭṭhi ākārā honti.",
  "atk-s0517a:1401_5": "Āsavātiādi heṭṭhā vuttatthameva.",
  "atk-s0517a:1401_6": "Idha arahattamaggavajjheyeva āsave avatvā sesamaggattayavajjhānampi vacanaṃ āsavakkhayavacanasāmaññamattena vuttanti veditabbaṃ.",
  "atk-s0517a:1401_7": "Arahattamaggañāṇameva hi keci āsave asesetvā āsavānaṃ khepanato “khaye ñāṇa”nti vuccati.",
  "atk-s0517a:1401_8": "Tasmāyeva ca arahāyeva khīṇāsavoti vuccatīti.",
  "atk-s0517a:1402_0": "Āsavakkhayañāṇaniddesavaṇṇanā niṭṭhitā.",
  "atk-s0517a:1403_0": "56-63. Saccañāṇacatukkadvayaniddesavaṇṇanā",
  "atk-s0517a:1404_0": "108- 9.",
  "atk-s0517a:1404_1": "Saccañāṇacatukkadvayaniddese dukkhassa pīḷanaṭṭhotiādīni vuttatthāneva.",
  "atk-s0517a:1404_2": "Maggasamaṅgissa ñāṇaṃ dukkhepetaṃ ñāṇantiādi anantaracatukke viya ekābhisamayavasena vuttaṃ.",
  "atk-s0517a:1404_3": "Duvidhañhi saccañāṇaṃ lokiyaṃ lokuttarañca.",
  "atk-s0517a:1404_4": "Lokikaṃ duvidhaṃ anubodhañāṇaṃ paccavekkhaṇañāṇañca.",
  "atk-s0517a:1404_5": "Anubodhañāṇaṃ ādikammikassa anussavādivasena nirodhe magge ca pavattati,",
  "atk-s0517a:1404_6": "dukkhe samudaye ca ārammaṇakaraṇavasena.",
  "atk-s0517a:1404_7": "Paccavekkhaṇañāṇaṃ paṭividdhasaccassa catūsupi saccesu ārammaṇakaraṇavasena.",
  "atk-s0517a:1404_8": "Lokuttaraṃ paṭivedhañāṇaṃ nirodhamārammaṇaṃ katvā kiccato cattāri saccāni paṭivijjhati. Yathāha – “yo,",
  "atk-s0517a:1404_9": "bhikkhave,",
  "atk-s0517a:1404_10": "dukkhaṃ passati,",
  "atk-s0517a:1404_11": "dukkhasamudayampi so passati,",
  "atk-s0517a:1404_12": "dukkhanirodhampi passati,",
  "atk-s0517a:1404_13": "dukkhanirodhagāminiṃ paṭipadampi passatī”ti sabbaṃ vattabbaṃ.",
  "atk-s0517a:1404_14": "Idhāpi iminā vārena idameva vuttaṃ.",
  "atk-s0517a:1404_15": "Taṃ pana lokuttarampi “dukkhe ñāṇa”ntiādīni nāmāni labhatīti dassanatthaṃ vuttaṃ.",
  "atk-s0517a:1404_16": "Idha pana lokikañāṇameva adhippetaṃ.",
  "atk-s0517a:1404_17": "Tasmāyeva ca tattha katamaṃ dukkhe ñāṇantiādimāha.",
  "atk-s0517a:1405_0": "Tattha dukkhaṃ ārabbhāti dukkhasaccaṃ ālambitvā,",
  "atk-s0517a:1405_1": "ārammaṇaṃ katvāti attho.",
  "atk-s0517a:1405_2": "Paññātiādīsu tassa tassa atthassa pākaṭakaraṇasaṅkhātena paññāpanaṭṭhena paññā,",
  "atk-s0517a:1405_3": "tena tena vā aniccādinā pakārena dhamme jānātītipi paññā.",
  "atk-s0517a:1405_4": "Idamassā sabhāvapadaṃ.",
  "atk-s0517a:1405_5": "Pajānanākāro pajānanā.",
  "atk-s0517a:1405_6": "Aniccādīni vicinātīti vicayo.",
  "atk-s0517a:1405_7": "Pavicayoti upasaggena padaṃ vaḍḍhitaṃ,",
  "atk-s0517a:1405_8": "pakārena vicayoti attho.",
  "atk-s0517a:1405_9": "Catusaccadhammaṃ vicinātīti dhammavicayo.",
  "atk-s0517a:1405_10": "Aniccādīnaṃ sammā lakkhaṇavasena sallakkhaṇā.",
  "atk-s0517a:1405_11": "Sā eva upasagganānattena upalakkhaṇā paccupalakkhaṇāti vuttā.",
  "atk-s0517a:1405_12": "Bhusaṃ lakkhaṇā te te aniccādidhamme paṭicca upalakkhaṇāti attho.",
  "atk-s0517a:1405_13": "Paṇḍitabhāvo paṇḍiccaṃ.",
  "atk-s0517a:1405_14": "Kusalabhāvo kosallaṃ.",
  "atk-s0517a:1405_15": "Nipuṇabhāvo nepuññaṃ.",
  "atk-s0517a:1405_16": "Aniccādīnaṃ vibhāvanavasena vebhabyā.",
  "atk-s0517a:1405_17": "Aniccādīnaṃ cintanakavasena cintā,",
  "atk-s0517a:1405_18": "yassa uppajjati,",
  "atk-s0517a:1405_19": "taṃ aniccādīni cintāpetītipi cintā.",
  "atk-s0517a:1405_20": "Aniccādīni upaparikkhatīti upaparikkhā.",
  "atk-s0517a:1405_21": "Bhūrīti pathavī.",
  "atk-s0517a:1405_22": "Ayampi saṇhaṭṭhena vitthataṭṭhena ca bhūrī viyāti bhūrī.",
  "atk-s0517a:1405_23": "Atha vā paññāyeva bhūte atthe ramatīti bhūrīti vuccati.",
  "atk-s0517a:1405_24": "Asani viya siluccaye kilese medhati hiṃsatīti medhā,",
  "atk-s0517a:1405_25": "khippaṃ gahaṇadhāraṇaṭṭhena vā medhā.",
  "atk-s0517a:1405_26": "Yassa uppajjati,",
  "atk-s0517a:1405_27": "taṃ attahitapaṭipattiyaṃ sampayuttadhamme ca yāthāvalakkhaṇapaṭivedhe parinetīti pariṇāyikā.",
  "atk-s0517a:1405_28": "Dhamme aniccādivasena vividhā passatīti vipassanā.",
  "atk-s0517a:1405_29": "Sammā pakārehi aniccādīni jānātīti sampajāno,",
  "atk-s0517a:1405_30": "tassa bhāvo sampajaññaṃ.",
  "atk-s0517a:1405_31": "Uppathapaṭipanne sindhave vīthiāropanatthaṃ patodo viya uppathe dhāvanakaṃ kūṭacittaṃ vīthiāropanatthaṃ vijjhatīti patodo viya patodo.",
  "atk-s0517a:1406_0": "Dassanalakkhaṇe indaṭṭhaṃ karotīti indriyaṃ,",
  "atk-s0517a:1406_1": "paññāsaṅkhātaṃ indriyaṃ paññindriyaṃ.",
  "atk-s0517a:1406_2": "Kiṃ vuttaṃ hoti?",
  "atk-s0517a:1406_3": "Nayidaṃ “purisassa indriyaṃ purisindriya”ntiādi viya paññāya indriyaṃ paññindriyaṃ.",
  "atk-s0517a:1406_4": "Atha kho paññā eva indriyaṃ paññindriyanti vuttaṃ hoti.",
  "atk-s0517a:1406_5": "Avijjāya na kampatīti paññābalaṃ.",
  "atk-s0517a:1406_6": "Kilesacchedanaṭṭhena paññāva satthaṃ paññāsatthaṃ.",
  "atk-s0517a:1406_7": "Accuggataṭṭhena paññāva pāsādo paññāpāsādo.",
  "atk-s0517a:1406_8": "Ālokanaṭṭhena paññāva āloko paññāāloko.",
  "atk-s0517a:1406_9": "Obhāsanaṭṭhena paññāva obhāso paññāobhāso.",
  "atk-s0517a:1406_10": "Pajjotanaṭṭhena paññāva pajjoto paññāpajjoto.",
  "atk-s0517a:1406_11": "Paññavato hi ekapallaṅkena nisinnassa dasasahassilokadhātu ekālokā ekobhāsā ekapajjotā hoti.",
  "atk-s0517a:1406_12": "Tenetaṃ vuttaṃ.",
  "atk-s0517a:1406_13": "Imesu pana tīsu padesu ekapadenāpi etasmiṃ atthe siddhe yāni panetāni bhagavatā “cattārome,",
  "atk-s0517a:1406_14": "bhikkhave, ālokā.",
  "atk-s0517a:1406_15": "Katame cattāro?",
  "atk-s0517a:1406_16": "Candāloko,",
  "atk-s0517a:1406_17": "sūriyāloko, aggāloko,",
  "atk-s0517a:1406_18": "paññāloko. Ime kho,",
  "atk-s0517a:1406_19": "bhikkhave,",
  "atk-s0517a:1406_20": "cattāro ālokā.",
  "atk-s0517a:1406_21": "Etadaggaṃ,",
  "atk-s0517a:1406_22": "bhikkhave,",
  "atk-s0517a:1406_23": "imesaṃ catunnaṃ ālokānaṃ yadidaṃ paññāloko”.",
  "atk-s0517a:1406_24": "Tathā “cattārome,",
  "atk-s0517a:1406_25": "bhikkhave, obhāsā.",
  "atk-s0517a:1406_26": "Cattārome,",
  "atk-s0517a:1406_27": "bhikkhave,",
  "atk-s0517a:1406_28": "pajjotā”ti sattānaṃ ajjhāsayavasena suttāni desitāni.",
  "atk-s0517a:1406_29": "Tadanurūpeneva idhāpi therena desanā katā.",
  "atk-s0517a:1406_30": "Attho hi anekehi ākārehi vibhajjamāno suvibhatto hoti,",
  "atk-s0517a:1406_31": "aññathā ca añño bujjhati,",
  "atk-s0517a:1406_32": "aññathā aññoti.",
  "atk-s0517a:1406_33": "Ratikaraṇaṭṭhena pana ratidāyakaṭṭhena ratijanakaṭṭhena cittīkataṭṭhena dullabhapātubhāvaṭṭhena atulaṭṭhena",
  "atk-s0517a:1406_34": "anomasattaparibhogaṭṭhena ca paññāva ratanaṃ paññāratanaṃ.",
  "atk-s0517a:1407_0": "Na tena sattā muyhanti,",
  "atk-s0517a:1407_1": "sayaṃ vā ārammaṇe na muyhatīti amoho.",
  "atk-s0517a:1407_2": "Dhammavicayapadaṃ vuttatthameva.",
  "atk-s0517a:1407_3": "Kasmā panetaṃ puna vuttanti?",
  "atk-s0517a:1407_4": "Amohassa mohapaṭipakkhabhāvadīpanatthaṃ.",
  "atk-s0517a:1407_5": "Tenetaṃ dīpeti “yvāyaṃ amoho,",
  "atk-s0517a:1407_6": "so na kevalaṃ mohato añño dhammo,",
  "atk-s0517a:1407_7": "mohassa pana paṭipakkho dhammavicayasaṅkhāto amoho nāma idha adhippeto”ti.",
  "atk-s0517a:1407_8": "Sammādiṭṭhīti yāthāvaniyyānikakusaladiṭṭhi.",
  "atk-s0517a:1407_9": "“Tattha katamaṃ dukkhasamudaye ñāṇaṃ,",
  "atk-s0517a:1407_10": "tattha katamaṃ dukkhanirodhe ñāṇaṃ,",
  "atk-s0517a:1407_11": "tattha katamaṃ dukkhanirodhagāminiyā paṭipadāya ñāṇa”nti pucchāvacanāni saṅkhepavasena vuttānīti.",
  "atk-s0517a:1408_0": "Saccañāṇacatukkadvayaniddesavaṇṇanā niṭṭhitā.",
  "atk-s0517a:1409_0": "64-67. Suddhikapaṭisambhidāñāṇaniddesavaṇṇanā",
  "atk-s0517a:1410_0": "110.",
  "atk-s0517a:1410_1": "Suddhikapaṭisambhidāñāṇaniddese imesaṃ ñāṇānaṃ pabhedābhāvatoyeva heṭṭhā viya pabhedaṃ adassetvāyeva atthesu ñāṇaṃ atthapaṭisambhidātiādi vuttaṃ.",
  "atk-s0517a:1410_2": "Paññāpabhedābhāvepi attanā paṭividdhacatusaccadhammamattavasena nānattasabbhāvato atthanānatte paññā atthapaṭisambhide ñāṇantiādi vuttaṃ.",
  "atk-s0517a:1410_3": "Tattha nānatteti atthādīnaṃ anekabhāve.",
  "atk-s0517a:1410_4": "Vavatthāneti atthādīnaṃ nicchayane.",
  "atk-s0517a:1410_5": "Sallakkhaṇeti atthādīnaṃ sammādassane.",
  "atk-s0517a:1410_6": "Upalakkhaṇeti atthādīnaṃ bhusaṃdassane.",
  "atk-s0517a:1410_7": "Pabhedeti atthādīnaṃ nānābhede.",
  "atk-s0517a:1410_8": "Pabhāvaneti atthādīnaṃ pākaṭīkaraṇena uppādane.",
  "atk-s0517a:1410_9": "Jotaneti atthādīnaṃ dīpane.",
  "atk-s0517a:1410_10": "Virocaneti atthādīnaṃ vividhā dīpane.",
  "atk-s0517a:1410_11": "Pakāsaneti atthādīnaṃ pabhāsane.",
  "atk-s0517a:1410_12": "“Nānatte”ti mūlapadaṃ katvā sabbasādhāraṇavasena vuttaṃ.",
  "atk-s0517a:1410_13": "“Vavatthāne”ti sotāpannassa vasena,",
  "atk-s0517a:1410_14": "“sallakkhaṇe upalakkhaṇe”ti sakadāgāmissa vasena,",
  "atk-s0517a:1410_15": "“pabhede pabhāvane”ti anāgāmissa vasena,",
  "atk-s0517a:1410_16": "“jotane virocane pakāsane”ti arahato vasena vuttanti evampettha yojanā kātabbāti.",
  "atk-s0517a:1411_0": "Suddhikapaṭisambhidāñāṇaniddesavaṇṇanā niṭṭhitā.",
  "atk-s0517a:1412_0": "Iti saddhammappakāsiniyā paṭisambhidāmagga-aṭṭhakathāya",
  "atk-s0517a:1413_0": "Paṭhamo bhāgo niṭṭhito.",
  "atk-s0517a:1414_0": "Namo tassa bhagavato arahato sammāsambuddhassa",
  "atk-s0517a:1415_0": "Khuddakanikāye",
  "atk-s0517a:1416_0": "Paṭisambhidāmagga-aṭṭhakathā",
  "atk-s0517a:1417_0": "(Dutiyo bhāgo)",
  "atk-s0517a:1418_0": "68. Indriyaparopariyattañāṇaniddesavaṇṇanā",
  "atk-s0517a:1419_0": "111.",
  "atk-s0517a:1419_1": "Indriyaparopariyattañāṇaniddese tathāgatassāti vacane uddese sarūpato avijjamānepi “cha ñāṇāni asādhāraṇāni",
  "atk-s0517a:1419_2": "sāvakehī”ti vuttattā “tathāgatassā”ti vuttameva hoti.",
  "atk-s0517a:1419_3": "Tasmā uddese atthato siddhassa tathāgatavacanassa niddese gahaṇaṃ kataṃ.",
  "atk-s0517a:1419_4": "Satte passatīti rūpādīsu chandarāgena sattatāya laggatāya sattā,",
  "atk-s0517a:1419_5": "te satte indriyaparopariyattañāṇena cakkhunā passati oloketi.",
  "atk-s0517a:1419_6": "Apparajakkheti paññāmaye akkhimhi appaṃ rāgādirajo etesanti apparajakkhā,",
  "atk-s0517a:1419_7": "appaṃ rāgādirajo etesanti vā apparajakkhā.",
  "atk-s0517a:1419_8": "Te apparajakkhe.",
  "atk-s0517a:1419_9": "Mahārajakkheti paññāmaye akkhimhi mahantaṃ rāgādirajo etesanti mahārajakkhā,",
  "atk-s0517a:1419_10": "mahantaṃ rāgādirajo etesanti vā mahārajakkhā.",
  "atk-s0517a:1419_11": "Tikkhindriye mudindriyeti tikkhāni saddhādīni indriyāni etesanti tikkhindriyā,",
  "atk-s0517a:1419_12": "mudūni saddhādīni indriyāni etesanti mudindriyā.",
  "atk-s0517a:1419_13": "Svākāre dvākāreti sundarā saddhādayo ākārā koṭṭhāsā etesanti svākārā,",
  "atk-s0517a:1419_14": "kucchitā garahitā saddhādayo ākārā koṭṭhāsā etesanti dvākārā.",
  "atk-s0517a:1419_15": "Suviññāpaye duviññāpayeti ye kathitaṃ kāraṇaṃ sallakkhenti sukhena sakkā honti viññāpetuṃ,",
  "atk-s0517a:1419_16": "te suviññāpayā,",
  "atk-s0517a:1419_17": "tabbiparītā duviññāpayā.",
  "atk-s0517a:1419_18": "Appekacce paralokavajjabhayadassāvinoti api eke paralokañceva rāgādivajjañca bhayato passante,",
  "atk-s0517a:1419_19": "imassa pana padassa niddese paralokasseva na vuttattā khandhādiloke ca rāgādivajje ca paraṃ bāḷhaṃ bhayaṃ passanasīlāti paralokavajjabhayadassāvino.",
  "atk-s0517a:1419_20": "Te paralokavajjabhayadassāvineti evamattho gahetabbo.",
  "atk-s0517a:1419_21": "Appekacce na paralokavajjabhayadassāvinoti tabbiparīte.",
  "atk-s0517a:1419_22": "Lokoti ca lujjanapalujjanaṭṭhena.",
  "atk-s0517a:1419_23": "Vajjanti ca vajjanīyaṭṭhena.",
  "atk-s0517a:1419_24": "Ettāvatā uddesassa niddeso kato hoti.",
  "atk-s0517a:1420_0": "Puna niddesassa paṭiniddesaṃ karonto apparajakkhe mahārajakkhetiādimāha.",
  "atk-s0517a:1420_1": "Tattha tīsu ratanesu okappanasaṅkhātā saddhā assa atthīti saddho.",
  "atk-s0517a:1420_2": "So saddhāsampanno puggalo assaddhiyarajassa ceva assaddhiyamūlakassa sesākusalarajassa ca appakattā apparajakkho.",
  "atk-s0517a:1420_3": "Natthi etassa saddhāti assaddho.",
  "atk-s0517a:1420_4": "So vuttappakārassa rajassa mahantattā mahārajakkho.",
  "atk-s0517a:1420_5": "Āraddhaṃ vīriyamanenāti āraddhavīriyo.",
  "atk-s0517a:1420_6": "So kosajjarajassa ceva kosajjamūlakassa sesākusalarajassa ca appakattā apparajakkho.",
  "atk-s0517a:1420_7": "Hīnavīriyattā kucchitena ākārena sīdatīti kusīdo,",
  "atk-s0517a:1420_8": "kusīdo eva kusīto.",
  "atk-s0517a:1420_9": "So vuttappakārassa rajassa mahantattā mahārajakkho.",
  "atk-s0517a:1420_10": "Ārammaṇaṃ upecca ṭhitā sati assāti upaṭṭhitassati.",
  "atk-s0517a:1420_11": "So muṭṭhassaccarajassa ceva muṭṭhassaccamūlakassa sesākusalarajassa ca appakattā apparajakkho.",
  "atk-s0517a:1420_12": "Muṭṭhā naṭṭhā sati assāti muṭṭhassati.",
  "atk-s0517a:1420_13": "So vuttappakārassa rajassa mahantattā mahārajakkho.",
  "atk-s0517a:1420_14": "Appanāsamādhinā upacārasamādhinā vā ārammaṇe samaṃ,",
  "atk-s0517a:1420_15": "sammā vā āhito ṭhitoti samāhito,",
  "atk-s0517a:1420_16": "samāhitacittoti vā samāhito.",
  "atk-s0517a:1420_17": "So uddhaccarajassa ceva uddhaccamūlakassa sesākusalarajassa ca appakattā apparajakkho.",
  "atk-s0517a:1420_18": "Na samāhito asamāhito.",
  "atk-s0517a:1420_19": "So vuttappakārassa rajassa mahantattā mahārajakkho.",
  "atk-s0517a:1420_20": "Udayatthagāminī paññā assa atthīti paññavā.",
  "atk-s0517a:1420_21": "So moharajassa ceva mohamūlakassa sesākusalarajassa ca appakattā apparajakkho.",
  "atk-s0517a:1420_22": "Mohamūḷhattā duṭṭhā paññā assāti duppañño.",
  "atk-s0517a:1420_23": "So vuttappakārassa rajassa mahantattā mahārajakkho.",
  "atk-s0517a:1420_24": "Saddho puggalo tikkhindriyoti bahulaṃ uppajjamānāya balavatiyā saddhāya saddho,",
  "atk-s0517a:1420_25": "teneva saddhindriyena tikkhindriyo.",
  "atk-s0517a:1420_26": "Assaddho puggalo mudindriyoti bahulaṃ uppajjamānena assaddhiyena assaddho,",
  "atk-s0517a:1420_27": "antarantarā uppajjamānena dubbalena saddhindriyena mudindriyo.",
  "atk-s0517a:1420_28": "Esa nayo sesesupi.",
  "atk-s0517a:1420_29": "Saddho puggalo svākāroti tāya eva saddhāya sobhanākāro.",
  "atk-s0517a:1420_30": "Assaddho puggalo dvākāroti teneva assaddhiyena virūpākāro.",
  "atk-s0517a:1420_31": "Esa nayo sesesupi.",
  "atk-s0517a:1420_32": "Suviññāpayoti sukhena viññāpetuṃ sakkuṇeyyo.",
  "atk-s0517a:1420_33": "Duviññāpayoti dukkhena viññāpetuṃ sakkuṇeyyo.",
  "atk-s0517a:1420_34": "Paralokavajjabhayadassāvīti ettha yasmā paññāsampannasseva saddhādīni suparisuddhāni honti,",
  "atk-s0517a:1420_35": "tasmā suparisuddhasaddhādisampanno taṃsampayuttāya,",
  "atk-s0517a:1420_36": "suparisuddhasaddhādisampannopi vā tappaccayāya paññāya paralokavajjabhayadassāvī hoti.",
  "atk-s0517a:1420_37": "Tasmā eva hi saddhādayopi cattāro “paralokavajjabhayadassāvī”ti vuttā.",
  "atk-s0517a:1421_0": "112.",
  "atk-s0517a:1421_1": "Idāni “paralokavajjabhayadassāvī”ti ettha vuttaṃ lokañca vajjañca dassetuṃ lokotiādimāha.",
  "atk-s0517a:1421_2": "Ettha khandhā eva lujjanapalujjanaṭṭhena lokoti khandhaloko.",
  "atk-s0517a:1421_3": "Sesadvayepi eseva nayo.",
  "atk-s0517a:1421_4": "Vipattibhavalokoti apāyaloko.",
  "atk-s0517a:1421_5": "So hi aniṭṭhaphalattā virūpo lābhoti vipatti,",
  "atk-s0517a:1421_6": "bhavatīti bhavo,",
  "atk-s0517a:1421_7": "vipatti eva bhavo vipattibhavo,",
  "atk-s0517a:1421_8": "vipattibhavo eva loko vipattibhavaloko.",
  "atk-s0517a:1421_9": "Vipattisambhavalokoti apāyūpagaṃ kammaṃ.",
  "atk-s0517a:1421_10": "Tañhi sambhavati etasmā phalanti sambhavo,",
  "atk-s0517a:1421_11": "vipattiyā sambhavo vipattisambhavo,",
  "atk-s0517a:1421_12": "vipattisambhavo eva loko vipattisambhavaloko.",
  "atk-s0517a:1421_13": "Sampattibhavalokoti sugatiloko.",
  "atk-s0517a:1421_14": "So hi iṭṭhaphalattā sundaro lābhoti sampatti,",
  "atk-s0517a:1421_15": "bhavatīti bhavo,",
  "atk-s0517a:1421_16": "sampatti eva bhavo sampattibhavo,",
  "atk-s0517a:1421_17": "sampattibhavo eva loko sampattibhavaloko.",
  "atk-s0517a:1421_18": "Sampattisambhavalokoti sugatūpagaṃ kammaṃ.",
  "atk-s0517a:1421_19": "Tañhi sambhavati etasmā phalanti sambhavo,",
  "atk-s0517a:1421_20": "sampattiyā sambhavo sampattisambhavo,",
  "atk-s0517a:1421_21": "sampattisambhavo eva loko sampattisambhavaloko.",
  "atk-s0517a:1421_22": "Eko lokotiādīni heṭṭhā vuttatthāneva.",
  "atk-s0517a:1422_0": "Vajjanti napuṃsakavacanaṃ asukoti aniddiṭṭhattā kataṃ.",
  "atk-s0517a:1422_1": "Kilesāti rāgādayo.",
  "atk-s0517a:1422_2": "Duccaritāti pāṇātipātādayo.",
  "atk-s0517a:1422_3": "Abhisaṅkhārāti puññābhisaṅkhārādayo.",
  "atk-s0517a:1422_4": "Bhavagāmikammāti attano vipākadānavasena bhavaṃ gacchantīti bhavagāmino,",
  "atk-s0517a:1422_5": "abhisaṅkhāresupi vipākajanakāneva kammāni vuttāni.",
  "atk-s0517a:1422_6": "Itīti vuttappakāranidassanaṃ.",
  "atk-s0517a:1422_7": "Imasmiñca loke imasmiñca vajjeti vuttappakāre loke ca vajje ca.",
  "atk-s0517a:1422_8": "Tibbā bhayasaññāti balavatī bhayasaññā.",
  "atk-s0517a:1422_9": "Tibbāti parasaddassa attho vutto,",
  "atk-s0517a:1422_10": "bhayasaññāti bhayasaddassa,",
  "atk-s0517a:1422_11": "lokavajjadvayampi hi bhayavatthuttā sayañca sabhayattā bhayaṃ,",
  "atk-s0517a:1422_12": "bhayamiti saññā bhayasaññā.",
  "atk-s0517a:1422_13": "Paccupaṭṭhitā hotīti taṃ taṃ paṭicca upecca ṭhitā hoti.",
  "atk-s0517a:1422_14": "Seyyathāpi ukkhittāsike vadhaketi yathā nāma paharituṃ uccāritakhagge paccāmitte tibbā bhayasaññā paccupaṭṭhitā hoti,",
  "atk-s0517a:1422_15": "evameva loke ca vajje ca tibbā bhayasaññā paccupaṭṭhitā hoti.",
  "atk-s0517a:1422_16": "Imehi paññāsāya ākārehīti apparajakkhapañcakādīsu dasasu pañcakesu ekekasmiṃ pañcannaṃ pañcannaṃ ākārānaṃ vasena paññāsāya ākārehi.",
  "atk-s0517a:1422_17": "Imāni pañcindriyānīti saddhindriyādīni pañcindriyāni.",
  "atk-s0517a:1422_18": "Jānātīti tathāgato paññāya pajānāti.",
  "atk-s0517a:1422_19": "Passatīti dibbacakkhunā diṭṭhaṃ viya karoti.",
  "atk-s0517a:1422_20": "Aññātīti sabbākāramariyādāhi jānāti.",
  "atk-s0517a:1422_21": "Paṭivijjhatīti ekadesaṃ asesetvā niravasesadassanavasena paññāya padāletīti.",
  "atk-s0517a:1423_0": "Indriyaparopariyattañāṇaniddesavaṇṇanā niṭṭhitā.",
  "atk-s0517a:1424_0": "69. Āsayānusayañāṇaniddesavaṇṇanā",
  "atk-s0517a:1425_0": "113.",
  "atk-s0517a:1425_1": "Āsayānusayañāṇaniddese idha tathāgatotiādi pañcadhā ṭhapito niddeso.",
  "atk-s0517a:1425_2": "Tattha āsayānusayā vuttatthā eva.",
  "atk-s0517a:1425_3": "Caritanti pubbe kataṃ kusalākusalaṃ kammaṃ.",
  "atk-s0517a:1425_4": "Adhimuttinti sampati kusale akusale vā cittavosaggo.",
  "atk-s0517a:1425_5": "Bhabbābhabbeti bhabbe ca abhabbe ca.",
  "atk-s0517a:1425_6": "Ariyāya jātiyā sambhavanti jāyantīti bhabbā.",
  "atk-s0517a:1425_7": "Vattamānasamīpe vattamānavacanaṃ.",
  "atk-s0517a:1425_8": "Bhavissanti jāyissantīti vā bhabbā,",
  "atk-s0517a:1425_9": "bhājanabhūtāti attho.",
  "atk-s0517a:1425_10": "Ye ariyamaggapaṭivedhassa anucchavikā upanissayasampannā,",
  "atk-s0517a:1425_11": "te bhabbā.",
  "atk-s0517a:1425_12": "Vuttapaṭipakkhā abhabbā.",
  "atk-s0517a:1426_0": "Katamo sattānaṃ āsayotiādi niddesassa paṭiniddeso.",
  "atk-s0517a:1426_1": "Tattha sassatoti nicco.",
  "atk-s0517a:1426_2": "Lokoti attā.",
  "atk-s0517a:1426_3": "Idha sarīraṃyeva nassati,",
  "atk-s0517a:1426_4": "attā pana idha parattha ca soyevāti maññanti.",
  "atk-s0517a:1426_5": "So hi sayaṃyeva āloketīti katvā “loko”ti maññanti.",
  "atk-s0517a:1426_6": "Asassatoti anicco.",
  "atk-s0517a:1426_7": "Attā sarīreneva saha nassatīti maññanti.",
  "atk-s0517a:1426_8": "Antavāti paritte kasiṇe jhānaṃ uppādetvā taṃparittakasiṇārammaṇaṃ cittaṃ sapariyanto attāti maññanti.",
  "atk-s0517a:1426_9": "Anantavāti na antavā appamāṇe kasiṇe jhānaṃ uppādetvā taṃappamāṇakasiṇārammaṇaṃ cittaṃ apariyanto attāti maññanti.",
  "atk-s0517a:1426_10": "Taṃ jīvaṃ taṃ sarīranti jīvo ca sarīrañca taṃyeva.",
  "atk-s0517a:1426_11": "Jīvoti attā,",
  "atk-s0517a:1426_12": "liṅgavipallāsena napuṃsakavacanaṃ kataṃ.",
  "atk-s0517a:1426_13": "Sarīranti rāsaṭṭhena khandhapañcakaṃ.",
  "atk-s0517a:1426_14": "Aññaṃ jīvaṃ aññaṃ sarīranti añño jīvo aññaṃ khandhapañcakaṃ.",
  "atk-s0517a:1426_15": "Hoti tathāgato paraṃ maraṇāti khandhā idheva vinassanti,",
  "atk-s0517a:1426_16": "satto maraṇato paraṃ hoti vijjati na nassati.",
  "atk-s0517a:1426_17": "“Tathāgato”ti cettha sattādhivacananti vadanti.",
  "atk-s0517a:1426_18": "Keci pana “tathāgatoti arahā”ti vadanti.",
  "atk-s0517a:1426_19": "Ime “na hotī”ti pakkhe dosaṃ disvā evaṃ gaṇhanti.",
  "atk-s0517a:1426_20": "Na hoti tathāgato paraṃ maraṇāti khandhāpi idheva nassanti,",
  "atk-s0517a:1426_21": "tathāgato ca maraṇato paraṃ na hoti ucchijjati vinassati.",
  "atk-s0517a:1426_22": "Ime “hotī”ti pakkhe dosaṃ disvā evaṃ gaṇhanti.",
  "atk-s0517a:1426_23": "Hoti ca na ca hotīti ime ekekapakkhapariggahe dosaṃ disvā ubhayapakkhaṃ gaṇhanti.",
  "atk-s0517a:1426_24": "Neva hoti na na hotīti ime ubhayapakkhapariggahe ubhayadosāpattiṃ disvā “hotīti ca na hoti,",
  "atk-s0517a:1426_25": "neva hotīti ca na hotī”ti amarāvikkhepapakkhaṃ gaṇhanti.",
  "atk-s0517a:1427_0": "Ayaṃ panettha aṭṭhakathānayo –",
  "atk-s0517a:1427_1": "“sassato lokoti vā”tiādīhi dasahākārehi diṭṭhipabhedova vutto.",
  "atk-s0517a:1427_2": "Tattha sassato lokoti ca khandhapañcakaṃ lokoti gahetvā “ayaṃ loko nicco dhuvo sabbakāliko”ti gaṇhantassa sassatanti gahaṇākārappavattā diṭṭhi.",
  "atk-s0517a:1427_3": "Asassatoti tameva lokaṃ “ucchijjati vinassatī”ti gaṇhantassa ucchedaggahaṇākārappavattā diṭṭhi.",
  "atk-s0517a:1427_4": "Antavāti parittakasiṇalābhino suppamatte vā sarāvamatte vā kasiṇe samāpannassa antosamāpattiyaṃ pavattitarūpārūpadhamme",
  "atk-s0517a:1427_5": "“loko”ti ca kasiṇaparicchedantena “antavā”ti ca gaṇhantassa “antavā loko”ti gahaṇākārappavattā diṭṭhi.",
  "atk-s0517a:1427_6": "Sā sassatadiṭṭhipi hoti ucchedadiṭṭhipi.",
  "atk-s0517a:1427_7": "Vipulakasiṇalābhino pana tasmiṃ kasiṇe samāpannassa antosamāpattiyaṃ pavattitarūpārūpadhamme “loko”ti",
  "atk-s0517a:1427_8": "ca kasiṇaparicchedantena “na antavā”ti ca gaṇhantassa “anantavā loko”ti gahaṇākārappavattā diṭṭhi.",
  "atk-s0517a:1427_9": "Sā sassatadiṭṭhipi hoti ucchedadiṭṭhipi.",
  "atk-s0517a:1427_10": "Taṃ jīvaṃ taṃ sarīranti bhedanadhammassa sarīrasseva “jīva”nti gahitattā “sarīre ucchijjamāne jīvampi ucchijjatī”ti ucchedaggahaṇākārappavattā diṭṭhi.",
  "atk-s0517a:1427_11": "Dutiyapade sarīrato aññassa jīvassa gahitattā “sarīre ucchijjamānepi jīvaṃ na ucchijjatī”ti sassataggahaṇākārappavattā diṭṭhi.",
  "atk-s0517a:1427_12": "Hoti tathāgatotiādīsu “satto tathāgato nāma,",
  "atk-s0517a:1427_13": "so paraṃ maraṇā hotī”ti gaṇhato paṭhamā sassatadiṭṭhi.",
  "atk-s0517a:1427_14": "“Na hotī”ti gaṇhato dutiyā ucchedadiṭṭhi.",
  "atk-s0517a:1427_15": "“Hoti ca na ca hotī”ti gaṇhato tatiyā ekaccasassatadiṭṭhi.",
  "atk-s0517a:1427_16": "“Neva hoti na na hotī”ti gaṇhato catutthā amarāvikkhepadiṭṭhīti.",
  "atk-s0517a:1428_0": "Itīti vuttappakāradiṭṭhinissayanidassanaṃ.",
  "atk-s0517a:1428_1": "Bhavadiṭṭhisannissitā vā sattā honti vibhavadiṭṭhisannissitā vāti bhavo vuccati sassato,",
  "atk-s0517a:1428_2": "sassatavasena uppajjamānadiṭṭhi bhavadiṭṭhi,",
  "atk-s0517a:1428_3": "bhavoti diṭṭhīti vuttaṃ hoti.",
  "atk-s0517a:1428_4": "Vibhavo vuccati ucchedo,",
  "atk-s0517a:1428_5": "ucchedavasena uppajjamānadiṭṭhi vibhavadiṭṭhi,",
  "atk-s0517a:1428_6": "vibhavoti diṭṭhīti vuttaṃ hoti.",
  "atk-s0517a:1428_7": "Vuttappakārā dasavidhā diṭṭhi bhavadiṭṭhi ca vibhavadiṭṭhi cāti dvidhāva hoti.",
  "atk-s0517a:1428_8": "Tāsu dvīsu ekekaṃ sannissitā apassitā allīnā sattā honti.",
  "atk-s0517a:1429_0": "Ete vā pana ubho ante anupagammāti ettha “aggito vā udakato vā mithubhedā vā”tiādīsu viya vā-",
  "atk-s0517a:1429_1": "saddo samuccayattho.",
  "atk-s0517a:1429_2": "Ete vuttappakāre sassatucchedavasena dve pakkhe ca na upagantvā anallīyitvā pahāyāti attho.",
  "atk-s0517a:1429_3": "“Anulomikā vā khantī”ti vikappatthova.",
  "atk-s0517a:1429_4": "Idappaccayatāpaṭiccasamuppannesūti imesaṃ jarāmaraṇādīnaṃ paccayā idappaccayā,",
  "atk-s0517a:1429_5": "idappaccayā eva idappaccayatā,",
  "atk-s0517a:1429_6": "idappaccayānaṃ vā samūho idappaccayatā.",
  "atk-s0517a:1429_7": "Lakkhaṇaṃ panettha saddasatthato pariyesitabbaṃ.",
  "atk-s0517a:1429_8": "Te te paccaye paṭicca saha sammā ca uppannā paṭiccasamuppannā.",
  "atk-s0517a:1429_9": "Tassā idappaccayatāya ca tesu paṭiccasamuppannesu ca dhammesu.",
  "atk-s0517a:1429_10": "Anulomikāti lokuttaradhammānaṃ anulomato anulomikā.",
  "atk-s0517a:1429_11": "Khantīti ñāṇaṃ.",
  "atk-s0517a:1429_12": "Ñāṇañhi khamanato khanti.",
  "atk-s0517a:1429_13": "Paṭiladdhā hotīti sattehi adhigatā hoti.",
  "atk-s0517a:1429_14": "Idappaccayatāya khantiyā ucchedattānupagamo hoti paccayuppannadhammānaṃ paccayasāmaggiyaṃ āyattavuttittā",
  "atk-s0517a:1429_15": "paccayānuparamadassanena phalānuparamadassanato.",
  "atk-s0517a:1429_16": "Paṭiccasamuppannesu dhammesu khantiyā sassatattānupagamo hoti paccayasāmaggiyaṃ navanavānaṃ paccayuppannadhammānaṃ uppādadassanato.",
  "atk-s0517a:1429_17": "Evamete ubho ante anupagamma paṭiccasamuppādapaṭiccasamuppannadhammadassanena na ucchedo na sassatoti",
  "atk-s0517a:1429_18": "pavattaṃ sammādassanaṃ “anulomikā khantī”ti veditabbaṃ.",
  "atk-s0517a:1429_19": "Evañhi tadubhayadiṭṭhipaṭipakkhabhūtā sammādiṭṭhi vuttā hoti.",
  "atk-s0517a:1429_20": "Yathābhūtaṃ vā ñāṇanti yathābhūtaṃ yathāsabhāvaṃ neyyaṃ.",
  "atk-s0517a:1429_21": "Tattha pavattañāṇampi visayavohārena “yathābhūtañāṇa”nti vuttaṃ.",
  "atk-s0517a:1429_22": "Taṃ pana saṅkhārupekkhāpariyantaṃ vipassanāñāṇaṃ idhādhippetaṃ.",
  "atk-s0517a:1429_23": "Heṭṭhā pana “yathābhūtañāṇadassana”nti bhayatūpaṭṭhānañāṇaṃ vuttaṃ.",
  "atk-s0517a:1429_24": "Yathābhūtaṃ vā ñāṇaṃ sattehi paṭiladdhaṃ hotīti sambandho.",
  "atk-s0517a:1430_0": "Idāni “sassato loko”tiādīhi micchādiṭṭhiparibhāvitaṃ “ete vā panā”tiādīhi sammādiṭṭhiparibhāvitaṃ sattasantānaṃ",
  "atk-s0517a:1430_1": "dassetvā “kāmaṃ sevantaññevā”tiādīhi sesākusalehi sesakusalehi ca paribhāvitaṃ sattasantānaṃ dasseti.",
  "atk-s0517a:1430_2": "Tattha kāmaṃ sevantaṃyeva puggalaṃ tathāgato jānātīti yojanā kātabbā.",
  "atk-s0517a:1430_3": "Sevantanti ca abhiṇhasamudācāravasena sevamānaṃ.",
  "atk-s0517a:1430_4": "Pubbe āsevitavasena kilesakāmo garu assāti kāmagaruko.",
  "atk-s0517a:1430_5": "Tatheva kāmo āsaye santāne assāti kāmāsayo.",
  "atk-s0517a:1430_6": "Santānavaseneva kāme adhimutto laggoti kāmādhimutto.",
  "atk-s0517a:1430_7": "Sesesupi eseva nayo.",
  "atk-s0517a:1430_8": "Nekkhammādīni vuttatthāneva.",
  "atk-s0517a:1430_9": "Kāmādīhi ca tīhi sesākusalā,",
  "atk-s0517a:1430_10": "nekkhammādīhi tīhi sesakusalā gahitāva hontīti veditabbā.",
  "atk-s0517a:1430_11": "“Ayaṃ sattānaṃ āsayo”ti tidhā vuttaṃ santānameva dasseti.",
  "atk-s0517a:1431_0": "Ayaṃ panettha aṭṭhakathānayo –",
  "atk-s0517a:1431_1": "“iti bhavadiṭṭhisannissitā vā”ti evaṃ sassatadiṭṭhiṃ vā sannissitā.",
  "atk-s0517a:1431_2": "Sassatadiṭṭhi hi ettha bhavadiṭṭhīti vuttā,",
  "atk-s0517a:1431_3": "ucchedadiṭṭhi ca vibhavadiṭṭhīti.",
  "atk-s0517a:1431_4": "Sabbadiṭṭhīnañhi sassatucchedadiṭṭhīhi saṅgahitattā sabbepime diṭṭhigatikā sattā imāva dve diṭṭhiyo sannissitā honti.",
  "atk-s0517a:1431_5": "Vuttampi cetaṃ “dvayanissito khvāyaṃ, kaccāna,",
  "atk-s0517a:1431_6": "loko yebhuyyena atthitañceva natthitañcā”ti.",
  "atk-s0517a:1431_7": "Ettha hi atthitāti sassataṃ.",
  "atk-s0517a:1431_8": "Natthitāti ucchedo.",
  "atk-s0517a:1431_9": "Ayaṃ tāva vaṭṭanissitānaṃ puthujjanānaṃ sattānaṃ āsayo.",
  "atk-s0517a:1431_10": "Idāni vivaṭṭanissitānaṃ suddhasattānaṃ āsayaṃ dassetuṃ “ete vā pana ubho ante anupagammā”tiādi vuttaṃ.",
  "atk-s0517a:1431_11": "Tattha “ete vā panā”ti eteyeva.",
  "atk-s0517a:1431_12": "“Ubho ante”ti sassatucchedasaṅkhāte dve ante.",
  "atk-s0517a:1431_13": "“Anupagammā”ti na allīyitvā.",
  "atk-s0517a:1431_14": "“Idappaccayatāpaṭiccasamuppannesu dhammesū”ti idappaccayatāya ceva paṭiccasamuppannadhammesu ca.",
  "atk-s0517a:1431_15": "“Anulomikā khantī”ti vipassanāñāṇaṃ.",
  "atk-s0517a:1431_16": "“Yathābhūtaṃ ñāṇa”nti maggañāṇaṃ.",
  "atk-s0517a:1431_17": "Idaṃ vuttaṃ hoti –",
  "atk-s0517a:1431_18": "yā paṭiccasamuppāde ceva paṭiccasamuppannadhammesu ca ete ubho sassatucchedaante anupagantvā vipassanā paṭiladdhā,",
  "atk-s0517a:1431_19": "yañca tato uttari maggañāṇaṃ,",
  "atk-s0517a:1431_20": "ayaṃ sattānaṃ āsayo.",
  "atk-s0517a:1431_21": "Ayaṃ vaṭṭanissitānañca vivaṭṭanissitānañca sabbesampi sattānaṃ āsayo idaṃ vasanaṭṭhānanti.",
  "atk-s0517a:1431_22": "Ayaṃ ācariyānaṃ samānaṭṭhakathā.",
  "atk-s0517a:1432_0": "Vitaṇḍavādī panāha “maggo nāma vāsaṃ viddhaṃsento gacchati,",
  "atk-s0517a:1432_1": "tvaṃ maggo vāsoti vadesī”ti?",
  "atk-s0517a:1432_2": "So vattabbo “tvaṃ ariyavāsabhāṇako hosi na hosī”ti?",
  "atk-s0517a:1432_3": "Sace “na homī”ti vadati,",
  "atk-s0517a:1432_4": "“tvaṃ abhāṇakatāya na jānāsī”ti vattabbo.",
  "atk-s0517a:1432_5": "Sace “bhāṇakosmī”ti vadati,",
  "atk-s0517a:1432_6": "“suttaṃ āharā”ti vattabbo.",
  "atk-s0517a:1432_7": "Sace āharati,",
  "atk-s0517a:1432_8": "iccetaṃ kusalaṃ.",
  "atk-s0517a:1432_9": "No ce āharati,",
  "atk-s0517a:1432_10": "sayaṃ āharitabbaṃ “dasayime,",
  "atk-s0517a:1432_11": "bhikkhave,",
  "atk-s0517a:1432_12": "ariyāvāsā,",
  "atk-s0517a:1432_13": "yadariyā āvasiṃsu vā āvasanti vā āvasissanti vā”ti.",
  "atk-s0517a:1432_14": "Etañhi suttaṃ maggassa vāsabhāvaṃ dīpeti.",
  "atk-s0517a:1432_15": "Tasmā sukathitamevetanti.",
  "atk-s0517a:1432_16": "Imaṃ pana bhagavā sattānaṃ āsayaṃ jānanto imesañca diṭṭhigatānaṃ imesañca vipassanāñāṇamaggañāṇānaṃ appavattikkhaṇepi jānāti eva.",
  "atk-s0517a:1432_17": "Tasmāyeva ca “kāmaṃ sevantaṃyeva jānātī”tiādi vuttanti.",
  "atk-s0517a:1433_0": "Anusayaniddese anusayāti kenaṭṭhena anusayā?",
  "atk-s0517a:1433_1": "Anusayanaṭṭhena.",
  "atk-s0517a:1433_2": "Ko esa anusayanaṭṭho nāmāti?",
  "atk-s0517a:1433_3": "Appahīnaṭṭho.",
  "atk-s0517a:1433_4": "Ete hi appahīnaṭṭhena tassa tassa santāne anusenti nāma.",
  "atk-s0517a:1433_5": "Tasmā “anusayā”ti vuccanti.",
  "atk-s0517a:1433_6": "Anusentīti anurūpaṃ kāraṇaṃ labhitvā uppajjantīti attho.",
  "atk-s0517a:1433_7": "Athāpi siyā –",
  "atk-s0517a:1433_8": "anusayanaṭṭho nāma appahīnākāro,",
  "atk-s0517a:1433_9": "so ca uppajjatīti vattuṃ na yujjati,",
  "atk-s0517a:1433_10": "tasmā na anusayā uppajjantīti.",
  "atk-s0517a:1433_11": "Tatridaṃ paṭivacanaṃ –",
  "atk-s0517a:1433_12": "na appahīnākāro,",
  "atk-s0517a:1433_13": "anusayoti pana appahīnaṭṭhena thāmagatakileso vuccati.",
  "atk-s0517a:1433_14": "So cittasampayutto sārammaṇo sappaccayaṭṭhena sahetuko ekantākusalo atītopi hoti anāgatopi paccuppannopi,",
  "atk-s0517a:1433_15": "tasmā uppajjatīti vattuṃ yujjatīti.",
  "atk-s0517a:1433_16": "Tatridaṃ pamāṇaṃ –",
  "atk-s0517a:1433_17": "idheva tāva abhisamayakathāya “paccuppanne kilese pajahatī”ti pucchaṃ katvā anusayānaṃ paccuppannabhāvassa",
  "atk-s0517a:1433_18": "atthitāya “thāmagato anusayaṃ pajahatī”ti vuttaṃ.",
  "atk-s0517a:1433_19": "Dhammasaṅgaṇiyaṃ mohassa padabhājane “avijjānusayo avijjāpariyuṭṭhānaṃ avijjālaṅgī moho akusalamūlaṃ,",
  "atk-s0517a:1433_20": "ayaṃ tasmiṃ samaye moho hotī”ti akusalacittena saddhiṃ mohassa uppannabhāvo vutto.",
  "atk-s0517a:1433_21": "Kathāvatthusmiṃ “anusayā abyākatā anusayā ahetukā anusayā cittavippayuttā”ti sabbe vādā paṭisedhitā.",
  "atk-s0517a:1433_22": "Anusayayamake sattannaṃ mahāvārānaṃ aññatarasmiṃ uppajjanavāre “yassa kāmarāgānusayo uppajjati,",
  "atk-s0517a:1433_23": "tassa paṭighānusayo uppajjatī”tiādi vuttaṃ.",
  "atk-s0517a:1433_24": "Tasmā “anusentīti anurūpaṃ kāraṇaṃ labhitvā uppajjantī”ti yaṃ vuttaṃ,",
  "atk-s0517a:1433_25": "taṃ iminā tantippamāṇena yuttanti veditabbaṃ.",
  "atk-s0517a:1433_26": "Yampi “cittasampayutto sārammaṇo”tiādi vuttaṃ,",
  "atk-s0517a:1433_27": "tampi suvuttameva.",
  "atk-s0517a:1433_28": "Anusayo hi nāmesa parinipphanno cittasampayutto akusaladhammoti niṭṭhamettha gantabbaṃ.",
  "atk-s0517a:1434_0": "Kāmarāgānusayotiādīsu kāmarāgo ca so appahīnaṭṭhena anusayo cāti kāmarāgānusayo.",
  "atk-s0517a:1434_1": "Sesapadesupi eseva nayo.",
  "atk-s0517a:1434_2": "Kāmarāgānusayo cettha lobhasahagatacittesu sahajātavasena ārammaṇavasena ca manāpesu avasesakāmāvacaradhammesu ārammaṇavaseneva uppajjamāno lobho.",
  "atk-s0517a:1434_3": "Paṭighānusayo ca domanassasahagatacittesu sahajātavasena ārammaṇavasena ca amanāpesu avasesakāmāvacaradhammesu ārammaṇavaseneva uppajjamāno doso.",
  "atk-s0517a:1434_4": "Mānānusayo diṭṭhigatavippayuttalobhasahagatacittesu sahajātavasena ārammaṇavasena ca dukkhavedanāvajjesu",
  "atk-s0517a:1434_5": "avasesakāmāvacaradhammesu rūpārūpāvacaradhammesu ca ārammaṇavaseneva uppajjamāno māno.",
  "atk-s0517a:1434_6": "Diṭṭhānusayo catūsu diṭṭhigatasampayuttesu.",
  "atk-s0517a:1434_7": "Vicikicchānusayo vicikicchāsahagate.",
  "atk-s0517a:1434_8": "Avijjānusayo dvādasasu akusalacittesu sahajātavasena ārammaṇavasena ca.",
  "atk-s0517a:1434_9": "Tayopi avasesatebhūmakadhammesu ārammaṇavaseneva uppajjamānā diṭṭhivicikicchāmohā.",
  "atk-s0517a:1434_10": "Bhavarāgānusayo catūsu diṭṭhigatavippayuttesu uppajjamānopi sahajātavasena na vutto,",
  "atk-s0517a:1434_11": "ārammaṇavaseneva pana rūpārūpāvacaradhammesu uppajjamāno lobho vutto.",
  "atk-s0517a:1435_0": "114.",
  "atk-s0517a:1435_1": "Idāni yathāvuttānaṃ anusayānaṃ anusayanaṭṭhānaṃ dassento yaṃ loketiādimāha.",
  "atk-s0517a:1435_2": "Tattha yaṃ loke piyarūpanti yaṃ imasmiṃ loke piyajātikaṃ piyasabhāvaṃ.",
  "atk-s0517a:1435_3": "Sātarūpanti sātajātikaṃ assādapadaṭṭhānaṃ iṭṭhārammaṇaṃ.",
  "atk-s0517a:1435_4": "Ettha sattānaṃ kāmarāgānusayo anusetīti etasmiṃ iṭṭhārammaṇe sattānaṃ appahīnaṭṭhena kāmarāgānusayo anuseti.",
  "atk-s0517a:1435_5": "“Piyarūpaṃ sātarūpa”nti ca idha kāmāvacaradhammoyeva adhippeto.",
  "atk-s0517a:1435_6": "Yathā nāma udake nimuggassa heṭṭhā ca upari ca samantā ca udakameva hoti,",
  "atk-s0517a:1435_7": "evameva iṭṭhārammaṇe rāguppatti nāma sattānaṃ āciṇṇasamāciṇṇā.",
  "atk-s0517a:1435_8": "Tathā aniṭṭhārammaṇe paṭighuppatti.",
  "atk-s0517a:1435_9": "Iti imesu dvīsu dhammesūti evaṃ imesu dvīsu iṭṭhāniṭṭhārammaṇadhammesu.",
  "atk-s0517a:1435_10": "Avijjānupatitāti kāmarāgapaṭighasampayuttā hutvā ārammaṇakaraṇavasena avijjā anupatitā anugatā.",
  "atk-s0517a:1435_11": "Vicchedaṃ katvāpi pāṭho.",
  "atk-s0517a:1435_12": "Tadekaṭṭhoti tāya avijjāya sahajekaṭṭhavasena ekato ṭhito.",
  "atk-s0517a:1435_13": "Māno ca diṭṭhi ca vicikicchā cāti navavidhamāno,",
  "atk-s0517a:1435_14": "dvāsaṭṭhividhā diṭṭhi,",
  "atk-s0517a:1435_15": "aṭṭhavatthukā vicikicchā,",
  "atk-s0517a:1435_16": "tadekaṭṭho māno ca tadekaṭṭhā diṭṭhi ca tadekaṭṭhā vicikicchā cāti yojanā.",
  "atk-s0517a:1435_17": "Daṭṭhabbāti passitabbā avagantabbā.",
  "atk-s0517a:1435_18": "Tayo ekato katvā bahuvacanaṃ kataṃ.",
  "atk-s0517a:1435_19": "Bhavarāgānusayo panettha kāmarāgānusayeneva saṅgahitoti veditabbo.",
  "atk-s0517a:1436_0": "Caritaniddese terasa cetanā puññābhisaṅkhāro.",
  "atk-s0517a:1436_1": "Dvādasa apuññābhisaṅkhāro.",
  "atk-s0517a:1436_2": "Catasso āneñjābhisaṅkhāro.",
  "atk-s0517a:1436_3": "Tattha kāmāvacaro parittabhūmako.",
  "atk-s0517a:1436_4": "Itaro mahābhūmako.",
  "atk-s0517a:1436_5": "Tīsupi vā etesu yo koci appavipāko parittabhūmako,",
  "atk-s0517a:1436_6": "mahāvipāko mahābhūmakoti veditabbo.",
  "atk-s0517a:1437_0": "115.",
  "atk-s0517a:1437_1": "Adhimuttiniddese santīti saṃvijjanti.",
  "atk-s0517a:1437_2": "Hīnādhimuttikāti lāmakajjhāsayā.",
  "atk-s0517a:1437_3": "Paṇītādhimuttikāti kalyāṇajjhāsayā.",
  "atk-s0517a:1437_4": "Sevantīti nissayanti allīyanti.",
  "atk-s0517a:1437_5": "Bhajantīti upasaṅkamanti.",
  "atk-s0517a:1437_6": "Payirupāsantīti punappunaṃ upasaṅkamanti.",
  "atk-s0517a:1437_7": "Sace hi ācariyupajjhāyā na sīlavanto honti,",
  "atk-s0517a:1437_8": "antevāsikasaddhivihārikā sīlavanto,",
  "atk-s0517a:1437_9": "te attano ācariyupajjhāyepi na upasaṅkamanti,",
  "atk-s0517a:1437_10": "attano sadise sāruppe bhikkhūyeva upasaṅkamanti.",
  "atk-s0517a:1437_11": "Sacepi ācariyupajjhāyā sāruppā bhikkhū,",
  "atk-s0517a:1437_12": "itare asāruppā,",
  "atk-s0517a:1437_13": "tepi na ācariyupajjhāye upasaṅkamanti,",
  "atk-s0517a:1437_14": "attano sadise hīnādhimuttikeyeva upasaṅkamanti.",
  "atk-s0517a:1437_15": "Evaṃ upasaṅkamanaṃ pana na kevalaṃ etarahiyeva,",
  "atk-s0517a:1437_16": "atītānāgatepīti dassetuṃ atītampi addhānantiādimāha.",
  "atk-s0517a:1437_17": "Tattha atītampi addhānanti atītasmiṃ kāle,",
  "atk-s0517a:1437_18": "accantasaṃyogatthe vā upayogavacanaṃ.",
  "atk-s0517a:1437_19": "Sesaṃ uttānatthameva.",
  "atk-s0517a:1437_20": "Idaṃ pana dussīlānaṃ dussīlasevanameva,",
  "atk-s0517a:1437_21": "sīlavantānaṃ sīlavantasevanameva,",
  "atk-s0517a:1437_22": "duppaññānaṃ duppaññasevanameva,",
  "atk-s0517a:1437_23": "paññavantānaṃ paññavantasevanameva ko niyametīti?",
  "atk-s0517a:1437_24": "Ajjhāsayadhātu niyametīti.",
  "atk-s0517a:1438_0": "Bhabbābhabbaniddese chaḍḍetabbe paṭhamaṃ niddisitvā gahetabbe pacchā niddisituṃ uddesassa uppaṭipāṭiyā paṭhamaṃ abhabbā niddiṭṭhā.",
  "atk-s0517a:1438_1": "Uddese pana dvandasamāse accitassa ca mandakkharassa ca padassa pubbanipātalakkhaṇavasena bhabbasaddo pubbaṃ payutto.",
  "atk-s0517a:1438_2": "Kammāvaraṇenāti pañcavidhena ānantariyakammena.",
  "atk-s0517a:1438_3": "Samannāgatāti samaṅgībhūtā.",
  "atk-s0517a:1438_4": "Kilesāvaraṇenāti niyatamicchādiṭṭhiyā.",
  "atk-s0517a:1438_5": "Imāni dve saggamaggānaṃ āvaraṇato āvaraṇāni.",
  "atk-s0517a:1438_6": "Bhikkhunīdūsakādīni kammānipi kammāvaraṇeneva saṅgahitāni.",
  "atk-s0517a:1438_7": "Vipākāvaraṇenāti ahetukapaṭisandhiyā.",
  "atk-s0517a:1438_8": "Yasmā pana duhetukānampi ariyamaggapaṭivedho natthi,",
  "atk-s0517a:1438_9": "tasmā duhetukā paṭisandhipi vipākāvaraṇamevāti veditabbā,",
  "atk-s0517a:1438_10": "assaddhāti buddhādīsu saddhārahitā.",
  "atk-s0517a:1438_11": "Acchandikāti kattukamyatākusalacchandarahitā.",
  "atk-s0517a:1438_12": "Uttarakurukā manussā acchandikaṭṭhānaṃ paviṭṭhā.",
  "atk-s0517a:1438_13": "Duppaññāti bhavaṅgapaññāya parihīnā.",
  "atk-s0517a:1438_14": "Bhavaṅgapaññāya pana paripuṇṇāyapi yassa bhavaṅgaṃ lokuttarassa pādakaṃ na hoti,",
  "atk-s0517a:1438_15": "sopi duppaññoyeva nāma.",
  "atk-s0517a:1438_16": "Abhabbā niyāmaṃ okkamituṃ kusalesu dhammesu sammattanti kusalesu dhammesu sammattaniyāmasaṅkhātaṃ ariyamaggaṃ okkamituṃ abhabbā.",
  "atk-s0517a:1438_17": "Ariyamaggo hi sammā sabhāvoti sammattaṃ,",
  "atk-s0517a:1438_18": "soyeva anantaraphaladāne,",
  "atk-s0517a:1438_19": "sayameva vā acalabhāvato niyāmo,",
  "atk-s0517a:1438_20": "taṃ okkamituṃ pavisituṃ abhabbā.",
  "atk-s0517a:1438_21": "Na kammāvaraṇenātiādīni vuttavipariyāyeneva veditabbānīti.",
  "atk-s0517a:1439_0": "Āsayānusayañāṇaniddesavaṇṇanā niṭṭhitā.",
  "atk-s0517a:1440_0": "70. Yamakapāṭihīrañāṇaniddesavaṇṇanā",
  "atk-s0517a:1441_0": "116.",
  "atk-s0517a:1441_1": "Yamakapāṭihīrañāṇaniddese asādhāraṇaṃ sāvakehīti sesāsādhāraṇañāṇaniddese aññavacanehi okāsābhāvato na vuttaṃ,",
  "atk-s0517a:1441_2": "idha pana aññavacanābhāvato vuttanti veditabbaṃ.",
  "atk-s0517a:1441_3": "Uparimakāyatoti nābhiyā uddhaṃ sarīrato.",
  "atk-s0517a:1441_4": "Aggikkhandho pavattatīti tejokasiṇārammaṇaṃ pādakajjhānaṃ samāpajjitvā vuṭṭhāya “uparimakāyato aggijālā",
  "atk-s0517a:1441_5": "vuṭṭhātū”ti āvajjitvā parikammaṃ katvā anantaraṃ abhiññāñāṇena “uparimakāyato aggijālā vuṭṭhātū”ti adhiṭṭhite",
  "atk-s0517a:1441_6": "saha adhiṭṭhānā uparimakāyato aggijālā vuṭṭhāti.",
  "atk-s0517a:1441_7": "Sā hi idha rāsaṭṭhena khandhoti vuttā.",
  "atk-s0517a:1441_8": "Heṭṭhimakāyatoti nābhito heṭṭhā sarīrato.",
  "atk-s0517a:1441_9": "Udakadhārā pavattatīti āpokasiṇārammaṇaṃ pādakajjhānaṃ samāpajjitvā vuṭṭhāya “heṭṭhimakāyato udakadhārā",
  "atk-s0517a:1441_10": "vuṭṭhātū”ti āvajjitvā parikammaṃ katvā anantaraṃ abhiññāñāṇena “heṭṭhimakāyato udakadhārā vuṭṭhātū”ti",
  "atk-s0517a:1441_11": "adhiṭṭhite saha adhiṭṭhānā heṭṭhimakāyato udakadhārā vuṭṭhāti.",
  "atk-s0517a:1441_12": "Ubhayatthāpi abbocchedavasena pavattatīti vuttaṃ.",
  "atk-s0517a:1441_13": "Adhiṭṭhānassa āvajjanassa ca antare dve bhavaṅgacittāni vattanti.",
  "atk-s0517a:1441_14": "Tasmāyeva yugalā hutvā aggikkhandhaudakadhārā pavattanti,",
  "atk-s0517a:1441_15": "antaraṃ na paññāyati.",
  "atk-s0517a:1441_16": "Aññesaṃ pana bhavaṅgaparicchedo natthi.",
  "atk-s0517a:1441_17": "Puratthimakāyatoti abhimukhapassato.",
  "atk-s0517a:1441_18": "Pacchimakāyatoti piṭṭhipassato.",
  "atk-s0517a:1441_19": "Dakkhiṇaakkhito vāmaakkhitotiādi samāsapāṭhoyeva, na añño.",
  "atk-s0517a:1441_20": "Dakkhiṇanāsikāsotato vāmanāsikāsotatoti pāṭho sundaro.",
  "atk-s0517a:1441_21": "Rassaṃ katvāpi paṭhanti.",
  "atk-s0517a:1441_22": "Aṃsakūṭatoti ettha abbhuggataṭṭhena kūṭo viyāti kūṭo,",
  "atk-s0517a:1441_23": "aṃsoyeva kūṭo aṃsakūṭo.",
  "atk-s0517a:1441_24": "Aṅgulaṅgulehīti aṅgulīhi aṅgulīhi.",
  "atk-s0517a:1441_25": "Aṅgulantarikāhīti aṅgulīnaṃ antarikāhi.",
  "atk-s0517a:1441_26": "Ekekalomato aggikkhandho pavattati,",
  "atk-s0517a:1441_27": "ekekalomato udakadhārā pavattatīti ubhayatthāpi āmeḍitavacanena sabbalomānaṃ pariyādinnattā ekekalomatova",
  "atk-s0517a:1441_28": "aggikkhandhaudakadhārā yugalā yugalā hutvā pavattantīti vuttaṃ hoti.",
  "atk-s0517a:1441_29": "Lomakūpato lomakūpato aggikkhandho pavattati,",
  "atk-s0517a:1441_30": "lomakūpato lomakūpato udakadhārā pavattatīti etthāpi eseva nayo.",
  "atk-s0517a:1441_31": "Kesuci potthakesu “ekekalomato aggikkhandho pavattati.",
  "atk-s0517a:1441_32": "Lomakūpato lomakūpato udakadhārā pavattati,",
  "atk-s0517a:1441_33": "lomakūpato lomakūpato aggikkhandho pavattati,",
  "atk-s0517a:1441_34": "ekekalomato udakadhārā pavattatī”ti likhitaṃ.",
  "atk-s0517a:1441_35": "Tampi yujjatiyeva.",
  "atk-s0517a:1441_36": "Pāṭihīrassa atisukhumattadīpanato pana purimapāṭhoyeva sundarataro.",
  "atk-s0517a:1442_0": "Idāni channaṃ vaṇṇānanti ko sambandho?",
  "atk-s0517a:1442_1": "Heṭṭhā “uparimakāyato”tiādīhi anekehi sarīrāvayavā vuttā.",
  "atk-s0517a:1442_2": "Tena sarīrāvayavasambandho pavattatīti vacanasambandhena ca yamakapāṭihīrādhikārena ca channaṃ vaṇṇānaṃ",
  "atk-s0517a:1442_3": "sarīrāvayavabhūtānaṃ rasmiyo yamakā hutvā pavattantīti vuttaṃ hoti.",
  "atk-s0517a:1442_4": "Sāmivacanasambandhena ca avassaṃ “rasmiyo”ti pāṭhaseso icchitabboyeva.",
  "atk-s0517a:1442_5": "Nīlānanti umāpupphavaṇṇānaṃ.",
  "atk-s0517a:1442_6": "Pītakānanti kaṇikārapupphavaṇṇānaṃ.",
  "atk-s0517a:1442_7": "Lohitakānanti indagopakavaṇṇānaṃ.",
  "atk-s0517a:1442_8": "Odātānanti osadhitārakavaṇṇānaṃ.",
  "atk-s0517a:1442_9": "Mañjiṭṭhānanti mandarattavaṇṇānaṃ.",
  "atk-s0517a:1442_10": "Pabhassarānanti pabhāsanapakatikānaṃ pabhassaravaṇṇānaṃ.",
  "atk-s0517a:1442_11": "Pabhassaravaṇṇe visuṃ avijjamānepi vuttesu pañcasu vaṇṇesu ye ye pabhā samujjalā,",
  "atk-s0517a:1442_12": "te te pabhassarā.",
  "atk-s0517a:1442_13": "Tathā hi tathāgatassa yamakapāṭihīraṃ karontassa yamakapāṭihīrañāṇabaleneva kesamassūnañceva akkhīnañca nīlaṭṭhānehi nīlarasmiyo nikkhamanti,",
  "atk-s0517a:1442_14": "yāsaṃ vasena gaganatalaṃ añjanacuṇṇasamokiṇṇaṃ viya umāpupphanīluppaladalasañchannaṃ viya vītipatantamaṇitālavaṇṭaṃ",
  "atk-s0517a:1442_15": "viya pasāritamecakapaṭaṃ viya ca hoti.",
  "atk-s0517a:1442_16": "Chavito ceva akkhīnañca pītakaṭṭhānehi pītarasmiyo nikkhamanti,",
  "atk-s0517a:1442_17": "yāsaṃ vasena disābhāgā suvaṇṇarasanisiñcamānā viya suvaṇṇapaṭapasāritā viya kuṅkumacuṇṇakaṇikārapupphasamparikiṇṇā viya ca virocanti.",
  "atk-s0517a:1442_18": "Maṃsalohitehi ceva akkhīnañca rattaṭṭhānehi lohitarasmiyo nikkhamanti,",
  "atk-s0517a:1442_19": "yāsaṃ vasena disābhāgā cinapiṭṭhacuṇṇarañjitā viya supakkalākhārasanisiñcamānā viya rattakambalaparikkhittā",
  "atk-s0517a:1442_20": "viya jayasumanapālibhaddakabandhujīvakakusumasamparikiṇṇā viya ca virocanti.",
  "atk-s0517a:1442_21": "Aṭṭhīhi ceva dantehi ca akkhīnañca setaṭṭhānehi odātarasmiyo nikkhamanti,",
  "atk-s0517a:1442_22": "yāsaṃ vasena disābhāgā rajatakuṭehi āsiñcamānakhīradhārāsamparikiṇṇā viya pasāritarajatapaṭṭavitānā viya",
  "atk-s0517a:1442_23": "vītipatantarajatatālavaṇṭā viya kundakumudasinduvārasumanamallikādikusumasañchannā viya ca virocanti.",
  "atk-s0517a:1442_24": "Hatthatalapādatalādīhi mandarattaṭṭhānehi mañjiṭṭharasmiyo nikkhamanti,",
  "atk-s0517a:1442_25": "yāsaṃ vasena disābhāgā pavāḷajālaparikkhittā viya rattakuravakakusumasamokiṇṇā viya ca virocanti.",
  "atk-s0517a:1442_26": "Uṇṇānakhādīhi pabhassaraṭṭhānehi pabhassararasmiyo nikkhamanti,",
  "atk-s0517a:1442_27": "yāsaṃ vasena disābhāgā osadhitārakapuñjapuṇṇā viya vijjupaṭalādiparipuṇṇā viya ca virocanti.",
  "atk-s0517a:1443_0": "Bhagavā caṅkamatītiādi “bhagavato ca nimmitānañca nānāiriyāpathakaraṇaṃ yamakapāṭihīreneva hotī”ti dassanatthaṃ vuttaṃ.",
  "atk-s0517a:1443_1": "Tesañhi nimmitānaṃ iriyāpathā yugalāva hutvā vattanti.",
  "atk-s0517a:1443_2": "Yadi nimmitā bahukā honti,",
  "atk-s0517a:1443_3": "“nimmito”tiādi kasmā ekavacanaṃ katanti ce?",
  "atk-s0517a:1443_4": "Nimmitesupi ekekassa nānāiriyāpathabhāvadassanatthaṃ.",
  "atk-s0517a:1443_5": "Bahuvacanena hi vutte sabbepi nimmitā sakiṃ ekekairiyāpathikā viya honti.",
  "atk-s0517a:1443_6": "Ekavacanena pana vutte nimmitesu ekeko nānāiriyāpathikoti ñāyati.",
  "atk-s0517a:1443_7": "Tasmā ekavacananiddeso kato.",
  "atk-s0517a:1443_8": "Cūḷapanthakattheropi tāva nānāiriyāpathikabhikkhūnaṃ sahassaṃ māpesi,",
  "atk-s0517a:1443_9": "kiṃ pana bhagavā yamakapāṭihīre bahū nimmite na karissati.",
  "atk-s0517a:1443_10": "Cūḷapanthakattheraṃ muñcitvā aññesaṃ sāvakānaṃ ekāvajjanena nānāiriyapathikānaṃ nānārūpānañca nimmānaṃ na ijjhati.",
  "atk-s0517a:1443_11": "Aniyametvā hi nimmitā iddhimatā sadisāva honti.",
  "atk-s0517a:1443_12": "Ṭhānanisajjādīsu vā bhāsitatuṇhībhāvādīsu vā yaṃ yaṃ iddhimā karoti,",
  "atk-s0517a:1443_13": "taṃ tadeva karonti,",
  "atk-s0517a:1443_14": "visadisakaraṇaṃ nānākiriyākaraṇañca “ettakā īdisā hontu,",
  "atk-s0517a:1443_15": "ettakā imaṃ nāma karontū”ti visuṃ visuṃ āvajjitvā adhiṭṭhānena ijjhati.",
  "atk-s0517a:1443_16": "Tathāgatassa pana ekāvajjanādhiṭṭhāneneva nānappakāranimmānaṃ ijjhati.",
  "atk-s0517a:1443_17": "Evameva aggikkhandhaudakadhārānimmāne ca nānāvaṇṇanimmāne ca veditabbaṃ.",
  "atk-s0517a:1443_18": "Tattha bhagavā caṅkamatīti ākāse vā pathaviyaṃ vā caṅkamati.",
  "atk-s0517a:1443_19": "Nimmitoti iddhiyā māpitabuddharūpaṃ.",
  "atk-s0517a:1443_20": "Tiṭṭhati vātiādīnipi ākāse vā pathaviyaṃ vā.",
  "atk-s0517a:1443_21": "Kappetīti karoti.",
  "atk-s0517a:1443_22": "Bhagavā tiṭṭhatītiādīsupi eseva nayoti.",
  "atk-s0517a:1444_0": "Yamakapāṭihīrañāṇaniddesavaṇṇanā niṭṭhitā.",
  "atk-s0517a:1445_0": "71. Mahākaruṇāñāṇaniddesavaṇṇanā",
  "atk-s0517a:1446_0": "117.",
  "atk-s0517a:1446_1": "Mahākaruṇāñāṇaniddese bahukehi ākārehīti idāni vuccamānehi ekūnanavutiyā pakārehi.",
  "atk-s0517a:1446_2": "Passantānanti ñāṇacakkhunā ca buddhacakkhunā ca olokentānaṃ.",
  "atk-s0517a:1446_3": "Okkamatīti otarati pavisati.",
  "atk-s0517a:1446_4": "Ādittoti dukkhalakkhaṇavasena pīḷāyogato santāpanaṭṭhena ādīpito.",
  "atk-s0517a:1446_5": "“Yadaniccaṃ,",
  "atk-s0517a:1446_6": "taṃ dukkha”nti vuttattā sabbasaṅkhatassa ceva dukkhalakkhaṇavasena pīḷitattā dukkhassa ca karuṇāya mūlabhūtattā",
  "atk-s0517a:1446_7": "paṭhamaṃ dukkhalakkhaṇavasena “āditto”ti vuttanti veditabbaṃ.",
  "atk-s0517a:1446_8": "Rāgādīhi ādittataṃ pana upari vakkhati.",
  "atk-s0517a:1446_9": "Atha vā ādittoti rāgādīhiyeva āditto.",
  "atk-s0517a:1446_10": "Upari pana “tassa natthañño koci nibbāpetā”ti atthāpekkhanavasena puna vuttanti veditabbaṃ.",
  "atk-s0517a:1446_11": "Lokasannivāsoti pañcakkhandhā lujjanapalujjanaṭṭhena loko,",
  "atk-s0517a:1446_12": "taṇhādiṭṭhivasena sannivasanti ettha sattāti sannivāso,",
  "atk-s0517a:1446_13": "lokova sannivāso lokasannivāso.",
  "atk-s0517a:1446_14": "Dukkhitaṃ khandhasantānaṃ upādāya sattavohārasabbhāvato lokasannivāsayogato sattasamūhopi lokasannivāso.",
  "atk-s0517a:1446_15": "Sopi ca sahakhandhakoyeva.",
  "atk-s0517a:1446_16": "Uyyuttoti anekesu kiccesu niccabyāpāratāya katayogo kataussāho,",
  "atk-s0517a:1446_17": "satatakiccesu saussukkoti attho.",
  "atk-s0517a:1446_18": "Ghaṭṭanayuttoti vā uyyutto.",
  "atk-s0517a:1446_19": "Payātoti pabbateyyā nadī viya anavaṭṭhitagamanena maraṇāya yātuṃ āraddho.",
  "atk-s0517a:1446_20": "Kummaggappaṭipannoti kucchitaṃ micchāmaggaṃ paṭipanno.",
  "atk-s0517a:1446_21": "Upari pana “vipathapakkhando”ti nānāpadehi visesetvā vuttaṃ.",
  "atk-s0517a:1447_0": "Upanīyatīti jarāvasena maraṇāya upanīyati harīyati.",
  "atk-s0517a:1447_1": "Jarā hi “āyuno saṃhānī”ti vuttā.",
  "atk-s0517a:1447_2": "Addhuvoti na thiro,",
  "atk-s0517a:1447_3": "sadā tatheva na hoti.",
  "atk-s0517a:1447_4": "Yasmā addhuvo,",
  "atk-s0517a:1447_5": "tasmā upanīyatīti purimassa kāraṇavacanametaṃ.",
  "atk-s0517a:1447_6": "Etena sakāraṇaṃ jarādukkhaṃ vuttaṃ.",
  "atk-s0517a:1447_7": "Taṃ jarādukkhaṃ disvā jarāpārijuññarahitāpi viññū pabbajanti.",
  "atk-s0517a:1447_8": "Atāṇoti tāyituṃ rakkhituṃ samatthena rahito,",
  "atk-s0517a:1447_9": "anārakkhoti vuttaṃ hoti.",
  "atk-s0517a:1447_10": "Anabhissaroti abhisaritvā abhigantvā byāharaṇena assāsetuṃ samatthena rahito,",
  "atk-s0517a:1447_11": "asahāyoti vā attho.",
  "atk-s0517a:1447_12": "Yasmā anabhissaro,",
  "atk-s0517a:1447_13": "tasmā atāṇoti purimassa kāraṇavacanametaṃ.",
  "atk-s0517a:1447_14": "Etena sakāraṇaṃ piyavippayogadukkhaṃ vuttaṃ.",
  "atk-s0517a:1447_15": "Taṃ piyavippayogadukkhaṃ disvā ñātipārijuññarahitāpi viññū pabbajanti.",
  "atk-s0517a:1447_16": "Assakoti sakabhaṇḍarahito.",
  "atk-s0517a:1447_17": "Sabbaṃ pahāya gamanīyanti sakabhaṇḍanti sallakkhitaṃ sabbaṃ pahāya lokena gantabbaṃ.",
  "atk-s0517a:1447_18": "Yasmā sabbaṃ pahāya gamanīyaṃ,",
  "atk-s0517a:1447_19": "tasmā assakoti purimassa kāraṇavacanametaṃ.",
  "atk-s0517a:1447_20": "Etena sakāraṇaṃ maraṇadukkhaṃ vuttaṃ.",
  "atk-s0517a:1447_21": "Taṃ disvā bhogapārijuññarahitāpi viññū pabbajanti.",
  "atk-s0517a:1447_22": "Aññattha “kammassakā māṇavasattā”ti vuttaṃ,",
  "atk-s0517a:1447_23": "idha ca raṭṭhapālasutte ca “assako loko”ti vuttaṃ,",
  "atk-s0517a:1447_24": "taṃ kathaṃ yujjatīti ce?",
  "atk-s0517a:1447_25": "Pahāya gamanīyaṃ sandhāya “assako”ti vuttaṃ,",
  "atk-s0517a:1447_26": "kammaṃ pana na pahāya gamanīyaṃ.",
  "atk-s0517a:1447_27": "Tasmā “kammassakā”ti vuttaṃ.",
  "atk-s0517a:1447_28": "Raṭṭhapālasutteyeva ca evametaṃ vuttaṃ “tvaṃ pana yathākammaṃ gamissasī”ti.",
  "atk-s0517a:1447_29": "Ūnoti pāripūrirahito.",
  "atk-s0517a:1447_30": "Atittoti bhiyyo bhiyyo patthanāyapi na suhito.",
  "atk-s0517a:1447_31": "Idaṃ ūnabhāvassa kāraṇavacanaṃ.",
  "atk-s0517a:1447_32": "Taṇhādāsoti taṇhāya vase vattanato taṇhāya dāsabhūto.",
  "atk-s0517a:1447_33": "Idaṃ atittabhāvassa kāraṇavacanaṃ.",
  "atk-s0517a:1447_34": "Etena icchārogāpadesena sakāraṇaṃ byādhidukkhaṃ vuttaṃ.",
  "atk-s0517a:1447_35": "Taṃ byādhidukkhaṃ disvā byādhipārijuññarahitāpi viññū pabbajanti.",
  "atk-s0517a:1447_36": "Atāyanoti puttādīhipi tāyanassa abhāvato atāyano anārakkho,",
  "atk-s0517a:1447_37": "alabbhaneyyakhemo vā.",
  "atk-s0517a:1447_38": "Aleṇoti allīyituṃ nissituṃ anaraho allīnānampi ca leṇakiccākārako.",
  "atk-s0517a:1447_39": "Asaraṇoti nissitānaṃ na bhayasārako na bhayavināsako.",
  "atk-s0517a:1447_40": "Asaraṇībhūtoti pure uppattiyā attano abhāveneva asaraṇo,",
  "atk-s0517a:1447_41": "uppattisamakālameva asaraṇībhūtoti attho.",
  "atk-s0517a:1448_0": "Uddhatoti sabbākusalesu uddhaccassa uppajjanato sattasantāne ca akusaluppattibāhullato akusalasamaṅgīloko tena uddhaccena uddhato.",
  "atk-s0517a:1448_1": "Avūpasantoti avūpasamanalakkhaṇassa uddhaccasseva yogena avūpasanto bhantamigapaṭibhāgo.",
  "atk-s0517a:1448_2": "“Upanīyati loko”tiādīsu catūsu ca “uddhato loko”ti ca pañcasu ṭhānesu lokoti āgataṃ,",
  "atk-s0517a:1448_3": "sesesu lokasannivāsoti.",
  "atk-s0517a:1448_4": "Ubhayathāpi lokoyeva.",
  "atk-s0517a:1448_5": "Sasalloti pīḷājanakatāya antotudanatāya dunnīharaṇīyatāya ca sallāti saṅkhaṃ gatehi rāgādīhi sallehi sahavattanako.",
  "atk-s0517a:1448_6": "Viddhoti migādayo kadāci parehi viddhā honti,",
  "atk-s0517a:1448_7": "ayaṃ pana loko niccaṃ attanāva viddho.",
  "atk-s0517a:1448_8": "Puthusallehīti “satta sallāni –",
  "atk-s0517a:1448_9": "rāgasallaṃ,",
  "atk-s0517a:1448_10": "dosasallaṃ,",
  "atk-s0517a:1448_11": "mohasallaṃ,",
  "atk-s0517a:1448_12": "mānasallaṃ,",
  "atk-s0517a:1448_13": "diṭṭhisallaṃ,",
  "atk-s0517a:1448_14": "kilesasallaṃ,",
  "atk-s0517a:1448_15": "duccaritasalla”nti vuttehi sattahi sallehi.",
  "atk-s0517a:1448_16": "Tassāti tassa lokasannivāsassa.",
  "atk-s0517a:1448_17": "Sallānaṃ uddhatāti tesaṃ sallānaṃ sattasantānato uddharitā puggalo.",
  "atk-s0517a:1448_18": "Aññatra mayāti maṃ ṭhapetvā.",
  "atk-s0517a:1448_19": "Yepi bhagavato sāvakā sallāni uddharanti,",
  "atk-s0517a:1448_20": "tesaṃ bhagavato vacaneneva uddharaṇato bhagavāva uddharati nāma.",
  "atk-s0517a:1448_21": "Avijjandhakārāvaraṇoti avijjā eva sabhāvadassanacchādanena andhaṃ viya karotīti avijjandhakāro,",
  "atk-s0517a:1448_22": "sova sabhāvāvagamananivāraṇena āvaraṇaṃ etassāti avijjandhakārāvaraṇo.",
  "atk-s0517a:1448_23": "Kilesapañjarapakkhittoti kilesā eva kusalagamanasannirujjhanaṭṭhena pañjaroti kilesapañjaro,",
  "atk-s0517a:1448_24": "avijjāpabhave kilesapañjare pakkhitto pātito.",
  "atk-s0517a:1448_25": "Ālokaṃ dassetāti paññālokaṃ dassanasīlo,",
  "atk-s0517a:1448_26": "paññālokassa dassetāti vā attho.",
  "atk-s0517a:1448_27": "Avijjāgatoti avijjaṃ gato paviṭṭho.",
  "atk-s0517a:1448_28": "Na kevalaṃ avijjāya āvaraṇamattameva,",
  "atk-s0517a:1448_29": "atha kho gahanagato viya avijjākosassa anto paviṭṭhoti purimato viseso.",
  "atk-s0517a:1448_30": "Aṇḍabhūtotiādayo ca visesāyeva.",
  "atk-s0517a:1448_31": "Aṇḍabhūtoti aṇḍe bhūto nibbatto.",
  "atk-s0517a:1448_32": "Yathā hi aṇḍe nibbattā ekacce sattā “aṇḍabhūtā”ti vuccanti,",
  "atk-s0517a:1448_33": "evamayaṃ loko avijjaṇḍakose nibbattattā “aṇḍabhūto”ti vuccati.",
  "atk-s0517a:1448_34": "Pariyonaddhoti tena avijjaṇḍakosena samantato onaddho baddho veṭhito.",
  "atk-s0517a:1449_0": "Tantākulakajātoti tantaṃ viya ākulabhūto.",
  "atk-s0517a:1449_1": "Yathā nāma dunnikkhittaṃ mūsikacchinnaṃ pesakārānaṃ tantaṃ tahiṃ tahiṃ ākulaṃ hoti,",
  "atk-s0517a:1449_2": "idaṃ aggaṃ idaṃ mūlanti aggena vā aggaṃ,",
  "atk-s0517a:1449_3": "mūlena vā mūlaṃ samānetuṃ dukkaraṃ hoti,",
  "atk-s0517a:1449_4": "evameva sattā paccayākāre khalitā ākulā byākulā honti,",
  "atk-s0517a:1449_5": "na sakkonti paccayākāraṃ ujuṃ kātuṃ.",
  "atk-s0517a:1449_6": "Tattha tantaṃ paccattapurisakāre ṭhatvā sakkāpi bhaveyya ujuṃ kātuṃ,",
  "atk-s0517a:1449_7": "ṭhapetvā pana dve bodhisatte añño satto attano dhammatāya paccayākāraṃ ujuṃ kātuṃ samattho nāma natthi.",
  "atk-s0517a:1449_8": "Yathā pana ākulaṃ tantaṃ kañjikaṃ datvā kocchena pahaṭaṃ tattha tattha kulakajātaṃ hoti gaṇṭhibaddhaṃ,",
  "atk-s0517a:1449_9": "evamayaṃ loko paccayesu pakkhalitvā paccaye ujuṃ kātuṃ asakkonto dvāsaṭṭhidiṭṭhigatavasena kulakajāto hoti gaṇṭhibaddho.",
  "atk-s0517a:1449_10": "Ye hi keci diṭṭhiyo nissitā,",
  "atk-s0517a:1449_11": "sabbe te paccayaṃ ujuṃ kātuṃ na sakkontiyeva.",
  "atk-s0517a:1449_12": "Kulāgaṇṭhikajātoti kulāgaṇṭhikaṃ viya bhūto.",
  "atk-s0517a:1449_13": "Kulāgaṇṭhikaṃ vuccati pesakārakañjikasuttaṃ.",
  "atk-s0517a:1449_14": "“Kulā nāma sakuṇikā,",
  "atk-s0517a:1449_15": "tassā kulāvako”tipi eke.",
  "atk-s0517a:1449_16": "Yathā tadubhayampi ākulaṃ aggena vā aggaṃ,",
  "atk-s0517a:1449_17": "mūlena vā mūlaṃ samānetuṃ dukkaranti purimanayeneva yojetabbaṃ.",
  "atk-s0517a:1449_18": "Muñjapabbajabhūtoti muñjatiṇaṃ viya pabbajatiṇaṃ viya ca bhūto muñjatiṇapabbajatiṇasadiso jāto.",
  "atk-s0517a:1449_19": "Yathā tāni tiṇāni koṭṭetvā koṭṭetvā katarajju jiṇṇakāle katthaci patitaṃ gahetvā tesaṃ tiṇānaṃ “idaṃ aggaṃ idaṃ mūla”nti aggena vā aggaṃ,",
  "atk-s0517a:1449_20": "mūlena vā mūlaṃ samānetuṃ dukkaraṃ,",
  "atk-s0517a:1449_21": "tampi paccattapurisakāre ṭhatvā sakkā bhaveyya ujuṃ kātuṃ,",
  "atk-s0517a:1449_22": "ṭhapetvā pana dve bodhisatte añño satto attano dhammatāya paccayākāraṃ ujuṃ kātuṃ samattho nāma natthi.",
  "atk-s0517a:1449_23": "Evamayaṃ loko paccayākāraṃ ujuṃ kātuṃ asakkonto dvāsaṭṭhidiṭṭhigatavasena gaṇṭhijāto hutvā apāyaṃ duggatiṃ vinipātaṃ saṃsāraṃ nātivattati.",
  "atk-s0517a:1450_0": "Tattha apāyoti nirayo tiracchānayoni pettivisayo asurakāyo.",
  "atk-s0517a:1450_1": "Sabbepi hi te vaḍḍhisaṅkhātassa āyassa abhāvato “apāyo”ti vuccanti.",
  "atk-s0517a:1450_2": "Tathā dukkhassa gatibhāvato duggati.",
  "atk-s0517a:1450_3": "Sukhasamussayato vinipatitattā vinipāto.",
  "atk-s0517a:1450_4": "Itaro pana –",
  "atk-s0517a:1451_0": "“Khandhānañca paṭipāṭi, dhātuāyatanāna ca;",
  "atk-s0517a:1452_0": "Abbocchinnaṃ vattamānā, saṃsāroti pavuccati”.",
  "atk-s0517a:1453_0": "Taṃ sabbampi nātivattati nātikkamati.",
  "atk-s0517a:1453_1": "Atha kho cutito paṭisandhiṃ,",
  "atk-s0517a:1453_2": "paṭisandhito cutinti evaṃ punappunaṃ cutipaṭisandhiyo gaṇhamāno tīsu bhavesu catūsu yonīsu pañcasu gatīsu",
  "atk-s0517a:1453_3": "sattasu viññāṇaṭṭhitīsu navasu sattāvāsesu mahāsamudde vātukkhittanāvā viya yantagoṇo viya ca paribbhamatiyeva.",
  "atk-s0517a:1453_4": "Avijjāvisadosasallittoti avijjāyeva akusaluppādanena kusalajīvitanāsanato visanti avijjāvisaṃ,",
  "atk-s0517a:1453_5": "tadeva santānadūsanato avijjāvisadoso,",
  "atk-s0517a:1453_6": "tena anusayapariyuṭṭhānaduccaritabhūtena bhusaṃ litto makkhitoti avijjāvisadosasallitto.",
  "atk-s0517a:1453_7": "Kilesakalalībhūtoti avijjādimūlakā kilesā eva osīdanaṭṭhena kalalaṃ kaddamoti kilesakalalaṃ,",
  "atk-s0517a:1453_8": "tadassa atthīti kilesakalalī,",
  "atk-s0517a:1453_9": "evaṃbhūto.",
  "atk-s0517a:1453_10": "Rāgadosamohajaṭājaṭitoti lobhapaṭighāvijjāsaṅkhātā rāgadosamohā eva rūpādīsu ārammaṇesu heṭṭhupariyavasena",
  "atk-s0517a:1453_11": "punappunaṃ uppajjanato saṃsibbanaṭṭhena veḷugumbādīnaṃ sākhājālasaṅkhātā jaṭā viyāti jaṭā,",
  "atk-s0517a:1453_12": "tāya rāgadosamohajaṭāya jaṭito.",
  "atk-s0517a:1453_13": "Yathā nāma veḷujaṭādīhi veḷuādayo,",
  "atk-s0517a:1453_14": "evaṃ tāya jaṭāya ayaṃ loko jaṭito vinaddho saṃsibbitoti attho.",
  "atk-s0517a:1453_15": "Jaṭaṃ vijaṭetāti imaṃ evaṃ tedhātukaṃ lokaṃ jaṭetvā ṭhitaṃ jaṭaṃ vijaṭetā saṃchinditā sampadālayitā.",
  "atk-s0517a:1454_0": "Taṇhāsaṅghāṭapaṭimukkoti taṇhā eva abbocchinnaṃ pavattito saṅghaṭitaṭṭhena saṅghāṭoti taṇhāsaṅghāṭo,",
  "atk-s0517a:1454_1": "tasmiṃ taṇhāsaṅghāṭe paṭimukko anupaviṭṭho antogatoti taṇhāsaṅghāṭapaṭimukko.",
  "atk-s0517a:1454_2": "Taṇhājālena otthaṭoti taṇhā eva pubbe vuttanayena saṃsibbanaṭṭhena jālanti taṇhājālaṃ,",
  "atk-s0517a:1454_3": "tena taṇhājālena otthaṭo samantato chādito paliveṭhito.",
  "atk-s0517a:1454_4": "Taṇhāsotena vuyhatīti taṇhā eva saṃsāre ākaḍḍhanaṭṭhena sototi taṇhāsoto,",
  "atk-s0517a:1454_5": "tena taṇhāsotena vuyhati ākaḍḍhīyati.",
  "atk-s0517a:1454_6": "Taṇhāsaññojanena saññuttoti taṇhā eva lokaṃ vaṭṭasmiṃ saṃyojanato bandhanato saṃyojananti taṇhāsaṃyojanaṃ,",
  "atk-s0517a:1454_7": "tena taṇhāsaṃyojanena saññutto baddho.",
  "atk-s0517a:1454_8": "Taṇhānusayena anusaṭoti taṇhā eva anusayanaṭṭhena anusayoti taṇhānusayo,",
  "atk-s0517a:1454_9": "tena taṇhānusayena anusaṭo anugato thāmagato.",
  "atk-s0517a:1454_10": "Taṇhāsantāpena santappatīti taṇhā eva pavattikāle phalakāle ca lokaṃ santāpetīti santāpo,",
  "atk-s0517a:1454_11": "tena taṇhāsantāpena santappati santāpīyati.",
  "atk-s0517a:1454_12": "Taṇhāpariḷāhena pariḍayhatīti taṇhā eva balavabhūtā pavattikāle phalakāle ca samantato dahanaṭṭhena mahāpariḷāhoti taṇhāpariḷāho,",
  "atk-s0517a:1454_13": "tena taṇhāpariḷāhena pariḍayhati samantato ḍahīyati.",
  "atk-s0517a:1454_14": "Diṭṭhisaṅghāṭādayo imināva nayena yojetabbā.",
  "atk-s0517a:1455_0": "Anugatoti anupaviṭṭho.",
  "atk-s0517a:1455_1": "Anusaṭoti anudhāvito.",
  "atk-s0517a:1455_2": "Abhibhūtoti pīḷito.",
  "atk-s0517a:1455_3": "Abbhāhatoti abhiāhato abhimukhaṃ bhusaṃ pahato.",
  "atk-s0517a:1455_4": "Dukkhe patiṭṭhitoti dukkhe khandhapañcake sukhavipallāsena patiṭṭhito abhiniviṭṭho.",
  "atk-s0517a:1456_0": "Taṇhāya uḍḍitoti taṇhāya ullaṅghito.",
  "atk-s0517a:1456_1": "Cakkhu hi taṇhārajjunā āvunitvā rūpanāgadante uḍḍitaṃ,",
  "atk-s0517a:1456_2": "sotādīni taṇhārajjunā āvunitvā saddādināgadantesu uḍḍitāni.",
  "atk-s0517a:1456_3": "Taṃsamaṅgīlokopi uḍḍitoyeva nāma.",
  "atk-s0517a:1456_4": "Jarāpākāraparikkhittoti anatikkamanīyaṭṭhena pākārabhūtāya jarāya parivārito.",
  "atk-s0517a:1456_5": "Maccupāsena parikkhittoti dummocanīyaṭṭhena pāsabhūtena maraṇena baddho.",
  "atk-s0517a:1456_6": "Mahābandhanabaddhoti daḷhattā ducchedattā ca mahantehi bandhanehi baddho.",
  "atk-s0517a:1456_7": "Rāgabandhanenāti rāgo eva bandhati saṃsārato calituṃ na detīti rāgabandhanaṃ.",
  "atk-s0517a:1456_8": "Tena rāgabandhanena.",
  "atk-s0517a:1456_9": "Sesesupi eseva nayo.",
  "atk-s0517a:1456_10": "Kilesabandhanenāti vuttāvasesena kilesabandhanena.",
  "atk-s0517a:1456_11": "Duccaritabandhanenāti tividhena.",
  "atk-s0517a:1456_12": "Sucaritaṃ pana bandhanamokkhassa hetubhūtaṃ bandhanamokkhabhūtañca atthi.",
  "atk-s0517a:1456_13": "Tasmā taṃ na gahetabbaṃ.",
  "atk-s0517a:1457_0": "Bandhanaṃ mocetāti tassa bandhanaṃ mocetā.",
  "atk-s0517a:1457_1": "Bandhanā mocetātipi pāṭho,",
  "atk-s0517a:1457_2": "bandhanato taṃ mocetāti attho.",
  "atk-s0517a:1457_3": "Mahāsambādhappaṭipannoti kusalasañcārapīḷanena mahāsambādhasaṅkhātaṃ rāgadosamohamānadiṭṭhikilesaduccaritagahanaṃ paṭipanno.",
  "atk-s0517a:1457_4": "Okāsaṃ dassetāti lokiyalokuttarasamādhipaññāokāsaṃ dassetā.",
  "atk-s0517a:1457_5": "Mahāpalibodhena palibuddhoti mahānivāraṇena nivuto.",
  "atk-s0517a:1457_6": "Mahālepena vā litto.",
  "atk-s0517a:1457_7": "Palibodhoti ca rāgādisattavidho eva.",
  "atk-s0517a:1457_8": "“Taṇhādiṭṭhipalibodho”ti eke.",
  "atk-s0517a:1457_9": "Palibodhaṃ chetāti taṃ palibodhaṃ chinditā.",
  "atk-s0517a:1457_10": "Mahāpapāteti pañcagatipapāte,",
  "atk-s0517a:1457_11": "jātijarāmaraṇapapāte vā.",
  "atk-s0517a:1457_12": "Taṃ sabbampi duruttaraṇaṭṭhena papāto.",
  "atk-s0517a:1457_13": "Papātā uddhatāti tamhā papātato uddharitā.",
  "atk-s0517a:1457_14": "Mahākantārappaṭipannoti jātijarābyādhimaraṇasokaparidevadukkhadomanassupāyāsakantāraṃ paṭipanno.",
  "atk-s0517a:1457_15": "Sabbampi taṃ duratikkamanaṭṭhena kantāro,",
  "atk-s0517a:1457_16": "taṃ kantāraṃ tāretā.",
  "atk-s0517a:1457_17": "Kantārā tāretāti vā pāṭho.",
  "atk-s0517a:1457_18": "Mahāsaṃsārappaṭipannoti abbocchinnaṃ khandhasantānaṃ paṭipanno.",
  "atk-s0517a:1457_19": "Saṃsārā mocetāti saṃsārato mocetā.",
  "atk-s0517a:1457_20": "Saṃsāraṃ mocetāti vā pāṭho.",
  "atk-s0517a:1457_21": "Mahāviduggeti saṃsāravidugge.",
  "atk-s0517a:1457_22": "Saṃsāroyeva hi duggamanaṭṭhena viduggo.",
  "atk-s0517a:1457_23": "Samparivattatīti bhusaṃ nivattitvā carati.",
  "atk-s0517a:1457_24": "Mahāpalipeti mahante kāmakaddame.",
  "atk-s0517a:1457_25": "Kāmo hi osīdanaṭṭhena palipo.",
  "atk-s0517a:1457_26": "Palipannoti laggo.",
  "atk-s0517a:1457_27": "Mahāpalipapalipannotipi pāṭho.",
  "atk-s0517a:1458_0": "Abbhāhatoti sabbopaddavehi abbhāhato.",
  "atk-s0517a:1458_1": "Rāgaggināti rāgādayoyeva anudahanaṭṭhena aggi,",
  "atk-s0517a:1458_2": "tena rāgagginā.",
  "atk-s0517a:1458_3": "Sesesupi eseva nayo.",
  "atk-s0517a:1458_4": "Unnītakoti uggahetvā nīto,",
  "atk-s0517a:1458_5": "jātiyā uggahetvā jarādiupaddavāya nītoti attho. Ka-",
  "atk-s0517a:1458_6": "kāro panettha anukampāya daṭṭhabbo.",
  "atk-s0517a:1458_7": "Haññati niccamatāṇoti parittāyakena rahito satataṃ pīḷīyati.",
  "atk-s0517a:1458_8": "Pattadaṇḍoti rājādīhi laddhaāṇo.",
  "atk-s0517a:1458_9": "Takkaroti coro.",
  "atk-s0517a:1458_10": "Vajjabandhanabaddhoti rāgādivajjabandhanehi baddho.",
  "atk-s0517a:1458_11": "Āghātanapaccupaṭṭhitoti maraṇadhammagaṇṭhikaṭṭhānaṃ upecca ṭhito.",
  "atk-s0517a:1458_12": "Koci bandhanā mocetā.",
  "atk-s0517a:1458_13": "Koci bandhanaṃ mocetātipi pāṭho.",
  "atk-s0517a:1458_14": "Anāthoti natthi etassa nātho issaro,",
  "atk-s0517a:1458_15": "sayaṃ vā na nātho na issaroti anātho,",
  "atk-s0517a:1458_16": "asaraṇoti vā attho.",
  "atk-s0517a:1458_17": "Paramakāpaññappattoti jarādipaṭibāhane appahutāya atīva kapaṇabhāvaṃ patto.",
  "atk-s0517a:1458_18": "Tāyetāti rakkhitā.",
  "atk-s0517a:1458_19": "Tāyitāti vā pāṭho sundaro.",
  "atk-s0517a:1458_20": "Dukkhābhitunnoti jātidukkhādīhi anekehi dukkhehi abhitunno atibyādhito atikampito ca.",
  "atk-s0517a:1458_21": "Cirarattaṃ pīḷitoti dukkheheva dīghamaddhānaṃ pīḷito ghaṭṭito.",
  "atk-s0517a:1458_22": "Gadhitoti gedhena giddho,",
  "atk-s0517a:1458_23": "abhijjhākāyaganthena vā ganthito.",
  "atk-s0517a:1458_24": "Niccaṃ pipāsitoti pātuṃ bhuñjituṃ icchā pipāsā,",
  "atk-s0517a:1458_25": "sā taṇhā eva,",
  "atk-s0517a:1458_26": "taṇhāpipāsāya nirantaraṃ pipāsito.",
  "atk-s0517a:1459_0": "Andhoti dassanaṭṭhena cakkhūti saṅkhaṃ gatāya paññāya abhāvato kāṇo.",
  "atk-s0517a:1459_1": "Paññā hi dhammasabhāvaṃ passati.",
  "atk-s0517a:1459_2": "Acakkhukoti taṃ pana andhattaṃ na pacchā sambhūtaṃ,",
  "atk-s0517a:1459_3": "pakatiyā eva avijjamānacakkhukoti tameva andhattaṃ viseseti.",
  "atk-s0517a:1459_4": "Hatanettoti nayanaṭṭhena nettanti saṅkhaṃ gatāya paññāya abhāvatoyeva vinaṭṭhanettako.",
  "atk-s0517a:1459_5": "Samavisamaṃ dassentaṃ attabhāvaṃ netīti nettanti hi vuttaṃ.",
  "atk-s0517a:1459_6": "Paññāya sugatiñca agatiñca nayati.",
  "atk-s0517a:1459_7": "Hatanettattāyevassa netuabhāvaṃ dassento apariṇāyakoti āha,",
  "atk-s0517a:1459_8": "avijjamānanettakoti attho.",
  "atk-s0517a:1459_9": "Aññopissa netā na vijjatīti vuttaṃ hoti.",
  "atk-s0517a:1459_10": "Vipathapakkhandoti viparīto,",
  "atk-s0517a:1459_11": "visamo vā patho vipatho,",
  "atk-s0517a:1459_12": "taṃ vipathaṃ pakkhando paviṭṭho paṭipannoti vipathapakkhando,",
  "atk-s0517a:1459_13": "micchāpathasaṅkhātaṃ micchādiṭṭhiṃ paṭipannoti attho.",
  "atk-s0517a:1459_14": "Añjasāparaddhoti añjase ujumaggasmiṃ majjhimapaṭipadāya aparaddho viraddho.",
  "atk-s0517a:1459_15": "Ariyapathaṃ ānetāti ariyaṃ aṭṭhaṅgikaṃ maggaṃ upanetā paṭipādayitā.",
  "atk-s0517a:1459_16": "Mahoghapakkhandoti yassa saṃvijjanti,",
  "atk-s0517a:1459_17": "taṃ vaṭṭasmiṃ ohananti osīdāpentīti oghā,",
  "atk-s0517a:1459_18": "pakatioghato mahantā oghāti mahoghā.",
  "atk-s0517a:1459_19": "Te kāmogho bhavogho diṭṭhogho avijjoghoti catuppabhedā.",
  "atk-s0517a:1459_20": "Te mahoghe pakkhando paviṭṭhoti mahoghapakkhando,",
  "atk-s0517a:1459_21": "saṃsārasaṅkhātaṃ mahoghaṃ vā pakkhandoti.",
  "atk-s0517a:1460_0": "118.",
  "atk-s0517a:1460_1": "Idāni ekuttarikanayo.",
  "atk-s0517a:1460_2": "Tattha dvīhi diṭṭhigatehīti sassatucchedadiṭṭhīhi.",
  "atk-s0517a:1460_3": "Tattha diṭṭhiyeva diṭṭhigataṃ “gūthagataṃ muttagata”ntiādīni viya.",
  "atk-s0517a:1460_4": "Gantabbābhāvato vā diṭṭhiyā gatamattamevetanti diṭṭhigataṃ,",
  "atk-s0517a:1460_5": "diṭṭhīsu gataṃ idaṃ dassanaṃ dvāsaṭṭhidiṭṭhiantogadhattātipi diṭṭhigataṃ.",
  "atk-s0517a:1460_6": "Dvāsaṭṭhitesaṭṭhidiṭṭhiyopi hi sassatadiṭṭhi ucchedadiṭṭhīti dveva diṭṭhiyo honti.",
  "atk-s0517a:1460_7": "Tasmā saṅkhepena sabbā diṭṭhiyo anto karonto “dvīhi diṭṭhigatehī”ti vuttaṃ.",
  "atk-s0517a:1460_8": "Pariyuṭṭhitoti pariyuṭṭhānaṃ patto samudācāraṃ patto,",
  "atk-s0517a:1460_9": "uppajjituṃ appadānena kusalacārassa gahaṇaṃ pattoti attho.",
  "atk-s0517a:1460_10": "Vuttañhetaṃ bhagavatā – “dvīhi,",
  "atk-s0517a:1460_11": "bhikkhave,",
  "atk-s0517a:1460_12": "diṭṭhigatehi pariyuṭṭhitā devamanussā olīyanti eke,",
  "atk-s0517a:1460_13": "atidhāvanti eke,",
  "atk-s0517a:1460_14": "cakkhumanto ca passantī”tiādi.",
  "atk-s0517a:1461_0": "Tīhi duccaritehīti tividhakāyaduccaritena catubbidhavacīduccaritena tividhamanoduccaritena.",
  "atk-s0517a:1461_1": "Vippaṭipannoti virūpaṃ paṭipanno,",
  "atk-s0517a:1461_2": "micchāpaṭipannoti attho.",
  "atk-s0517a:1461_3": "Yogehi yuttoti vaṭṭasmiṃ yojentīti yogā,",
  "atk-s0517a:1461_4": "ītiatthena vā yogā,",
  "atk-s0517a:1461_5": "tehi yogehi yutto samappito.",
  "atk-s0517a:1461_6": "Catuyogayojitoti kāmayogo,",
  "atk-s0517a:1461_7": "bhavayogo,",
  "atk-s0517a:1461_8": "diṭṭhiyogo,",
  "atk-s0517a:1461_9": "avijjāyogoti imehi catūhi yogehi sakaṭasmiṃ yogo viya vaṭṭasmiṃ yojito.",
  "atk-s0517a:1461_10": "Pañcakāmaguṇiko rāgo kāmayogo.",
  "atk-s0517a:1461_11": "Rūpārūpabhavesu chandarāgo,",
  "atk-s0517a:1461_12": "jhānanikanti ca,",
  "atk-s0517a:1461_13": "sassatadiṭṭhisahajāto rāgo bhavavasena patthanā bhavayogo.",
  "atk-s0517a:1461_14": "Dvāsaṭṭhi diṭṭhiyo diṭṭhiyogo.",
  "atk-s0517a:1461_15": "Aṭṭhasu ṭhānesu aññāṇaṃ avijjāyogo.",
  "atk-s0517a:1461_16": "Te eva cattāro balavabhūtā oghā,",
  "atk-s0517a:1461_17": "dubbalabhūtā yogā.",
  "atk-s0517a:1462_0": "Catūhi ganthehīti yassa saṃvijjanti,",
  "atk-s0517a:1462_1": "taṃ cutipaṭisandhivasena vaṭṭasmiṃ ganthenti ghaṭentīti ganthā.",
  "atk-s0517a:1462_2": "Te abhijjhā kāyagantho,",
  "atk-s0517a:1462_3": "byāpādo kāyagantho,",
  "atk-s0517a:1462_4": "sīlabbataparāmāso kāyagantho,",
  "atk-s0517a:1462_5": "idaṃsaccābhiniveso kāyaganthoti catuppabhedā.",
  "atk-s0517a:1462_6": "Abhijjhāyanti etāya,",
  "atk-s0517a:1462_7": "sayaṃ vā abhijjhāyati,",
  "atk-s0517a:1462_8": "abhijjhāyanamattameva vā esāti abhijjhā,",
  "atk-s0517a:1462_9": "lobhoyeva.",
  "atk-s0517a:1462_10": "Nāmakāyaṃ gantheti cutipaṭisandhivasena vaṭṭasmiṃ ghaṭetīti kāyagantho.",
  "atk-s0517a:1462_11": "Byāpajjati tena cittaṃ pūtibhāvaṃ gacchati,",
  "atk-s0517a:1462_12": "byāpādayati vā vinayācārarūpasampattihitasukhādīnīti byāpādo.",
  "atk-s0517a:1462_13": "Ito bahiddhā samaṇabrāhmaṇānaṃ sīlena suddhi vatena suddhi sīlavatena suddhīti parāmasanaṃ sīlabbataparāmāso.",
  "atk-s0517a:1462_14": "Sabbaññubhāsitampi paṭikkhipitvā “sassato loko,",
  "atk-s0517a:1462_15": "idameva saccaṃ moghamañña”ntiādinā ākārena abhinivisatīti idaṃsaccābhiniveso.",
  "atk-s0517a:1462_16": "Tehi catūhi ganthehi ganthito,",
  "atk-s0517a:1462_17": "baddhoti attho.",
  "atk-s0517a:1463_0": "Catūhi upādānehīti bhusaṃ ādiyanti daḷhaggāhaṃ gaṇhantīti upādānā.",
  "atk-s0517a:1463_1": "Te kāmupādānaṃ diṭṭhupādānaṃ sīlabbatupādānaṃ attavādupādānanti catuppabhedā.",
  "atk-s0517a:1463_2": "Vatthusaṅkhātaṃ kāmaṃ upādiyatīti kāmupādānaṃ,",
  "atk-s0517a:1463_3": "kāmo ca so upādānañcātipi kāmupādānaṃ.",
  "atk-s0517a:1463_4": "Diṭṭhi ca sā upādānañcāti diṭṭhupādānaṃ,",
  "atk-s0517a:1463_5": "diṭṭhiṃ upādiyatītipi diṭṭhupādānaṃ.",
  "atk-s0517a:1463_6": "“Sassato attā ca loko cā”tiādīsu hi purimadiṭṭhiṃ uttaradiṭṭhi upādiyati.",
  "atk-s0517a:1463_7": "Sīlabbataṃ upādiyatīti sīlabbatupādānaṃ,",
  "atk-s0517a:1463_8": "sīlabbatañca taṃ upādānañcātipi sīlabbatupādānaṃ.",
  "atk-s0517a:1463_9": "Gosīlagovatādīni hi evaṃ visuddhīti abhinivesato sayameva upādānāni.",
  "atk-s0517a:1463_10": "Vadanti etenāti vādo,",
  "atk-s0517a:1463_11": "upādiyanti etenāti upādānaṃ.",
  "atk-s0517a:1463_12": "Kiṃ vadanti,",
  "atk-s0517a:1463_13": "upādiyanti vā? Attānaṃ.",
  "atk-s0517a:1463_14": "Attano vādupādānaṃ attavādupādānaṃ,",
  "atk-s0517a:1463_15": "attavādamattameva vā attāti upādiyanti etenāti attavādupādānaṃ.",
  "atk-s0517a:1463_16": "Ṭhapetvā imā dve diṭṭhiyo sabbāpi diṭṭhī diṭṭhupādānaṃ.",
  "atk-s0517a:1463_17": "Tehi catūhi upādānehi.",
  "atk-s0517a:1463_18": "Upādīyatīti bhusaṃ gaṇhīyati.",
  "atk-s0517a:1463_19": "Upādiyatīti vā pāṭho,",
  "atk-s0517a:1463_20": "loko upādānehi taṃ taṃ ārammaṇaṃ bhusaṃ gaṇhātīti attho.",
  "atk-s0517a:1464_0": "Pañcagatisamāruḷhoti sukatadukkaṭakāraṇehi gammati upasaṅkamīyatīti gati,",
  "atk-s0517a:1464_1": "sahokāsakā khandhā.",
  "atk-s0517a:1464_2": "Nirayo tiracchānayoni pettivisayo manussā devāti imā pañca gatiyo vokkamanabhāvena bhusaṃ āruḷho.",
  "atk-s0517a:1464_3": "Pañcahi kāmaguṇehīti rūpasaddagandharasaphoṭṭhabbasaṅkhātehi pañcahi vatthukāmakoṭṭhāsehi.",
  "atk-s0517a:1464_4": "Rajjatīti ayonisomanasikāraṃ paṭicca rāguppādanena tehi rañjīyati,",
  "atk-s0517a:1464_5": "sāratto karīyatīti attho.",
  "atk-s0517a:1464_6": "Pañcahi nīvaraṇehīti cittaṃ nīvaranti pariyonandhantīti nīvaraṇā.",
  "atk-s0517a:1464_7": "Kāmacchandabyāpādathinamiddhauddhaccakukkuccavicikicchāsaṅkhātehi pañcahi nīvaraṇehi.",
  "atk-s0517a:1464_8": "Otthaṭoti uparito pihito.",
  "atk-s0517a:1465_0": "Chahi vivādamūlehīti chahi vivādassa mūlehi. Yathāha –",
  "atk-s0517a:1466_0": "“Chayimāni,",
  "atk-s0517a:1466_1": "bhikkhave,",
  "atk-s0517a:1466_2": "vivādamūlāni.",
  "atk-s0517a:1466_3": "Katamāni cha? Idha,",
  "atk-s0517a:1466_4": "bhikkhave,",
  "atk-s0517a:1466_5": "bhikkhu kodhano hoti upanāhī. Yo so,",
  "atk-s0517a:1466_6": "bhikkhave,",
  "atk-s0517a:1466_7": "bhikkhu kodhano hoti upanāhī.",
  "atk-s0517a:1466_8": "So sattharipi agāravo viharati appatisso, dhammepi, saṅghepi,",
  "atk-s0517a:1466_9": "sikkhāyapi na paripūrakārī. Yo so,",
  "atk-s0517a:1466_10": "bhikkhave,",
  "atk-s0517a:1466_11": "bhikkhu satthari agāravo viharati appatisso, dhammepi, saṅghepi,",
  "atk-s0517a:1466_12": "sikkhāyapi na paripūrakārī,",
  "atk-s0517a:1466_13": "so saṅghe vivādaṃ janeti.",
  "atk-s0517a:1466_14": "Yo hoti vivādo bahujanāhitāya bahujanāsukhāya bahuno janassa anatthāya ahitāya dukkhāya devamanussānaṃ.",
  "atk-s0517a:1466_15": "Evarūpaṃ ce tumhe,",
  "atk-s0517a:1466_16": "bhikkhave,",
  "atk-s0517a:1466_17": "vivādamūlaṃ ajjhattaṃ vā bahiddhā vā samanupasseyyātha,",
  "atk-s0517a:1466_18": "tatra tumhe,",
  "atk-s0517a:1466_19": "bhikkhave,",
  "atk-s0517a:1466_20": "tasseva pāpakassa vivādamūlassa pahānāya vāyameyyātha.",
  "atk-s0517a:1466_21": "Evarūpaṃ ce tumhe,",
  "atk-s0517a:1466_22": "bhikkhave,",
  "atk-s0517a:1466_23": "vivādamūlaṃ ajjhattaṃ vā bahiddhā vā na samanupasseyyātha.",
  "atk-s0517a:1466_24": "Tatra tumhe,",
  "atk-s0517a:1466_25": "bhikkhave,",
  "atk-s0517a:1466_26": "tasseva pāpakassa vivādamūlassa āyatiṃ anavassavāya paṭipajjeyyātha.",
  "atk-s0517a:1466_27": "Evametassa pāpakassa vivādamūlassa pahānaṃ hoti.",
  "atk-s0517a:1466_28": "Evametassa pāpakassa vivādamūlassa āyatiṃ anavassavo hoti.",
  "atk-s0517a:1467_0": "“Puna caparaṃ,",
  "atk-s0517a:1467_1": "bhikkhave,",
  "atk-s0517a:1467_2": "bhikkhu makkhī hoti paḷāsī.",
  "atk-s0517a:1467_3": "Issukī hoti maccharī.",
  "atk-s0517a:1467_4": "Saṭho hoti māyāvī.",
  "atk-s0517a:1467_5": "Pāpiccho hoti micchādiṭṭhi.",
  "atk-s0517a:1467_6": "Sandiṭṭhiparāmāsī hoti ādhānaggāhī duppaṭinissaggī. Yo so,",
  "atk-s0517a:1467_7": "bhikkhave,",
  "atk-s0517a:1467_8": "bhikkhu sandiṭṭhiparāmāsī hoti ādhānaggāhī duppaṭinissaggī,",
  "atk-s0517a:1467_9": "so sattharipi…pe…",
  "atk-s0517a:1467_10": "āyatiṃ anavassavo hotī”ti.",
  "atk-s0517a:1468_0": "Tattha kodhanoti kujjhanalakkhaṇena kodhena samannāgato.",
  "atk-s0517a:1468_1": "Upanāhīti veraappaṭinissajjanalakkhaṇena upanāhena samannāgato.",
  "atk-s0517a:1468_2": "Ahitāya dukkhāya devamanussānanti dvinnaṃ bhikkhūnaṃ vivādo kathaṃ devamanussānaṃ ahitāya dukkhāya saṃvattatīti?",
  "atk-s0517a:1468_3": "Kosambakakkhandhake viya dvīsu bhikkhūsu vivādaṃ āpannesu tasmiṃ vihāre tesaṃ antevāsikā vivadanti,",
  "atk-s0517a:1468_4": "tesaṃ ovādaṃ gaṇhanto bhikkhunisaṅgho vivadati,",
  "atk-s0517a:1468_5": "tato tesaṃ upaṭṭhākāpi vivadanti.",
  "atk-s0517a:1468_6": "Atha manussānaṃ ārakkhadevatā dve koṭṭhāsā honti.",
  "atk-s0517a:1468_7": "Dhammavādīnaṃ ārakkhadevatā dhammavādiniyo honti adhammavādīnaṃ adhammavādiniyo.",
  "atk-s0517a:1468_8": "Tato ārakkhadevatānaṃ mittā bhummaṭṭhadevatā bhijjanti.",
  "atk-s0517a:1468_9": "Evaṃ paramparāya yāva brahmalokā ṭhapetvā ariyasāvake sabbe devamanussā dve koṭṭhāsā honti.",
  "atk-s0517a:1468_10": "Dhammavādīhi pana adhammavādinova bahutarā honti.",
  "atk-s0517a:1468_11": "Tato yaṃ bahukehi gahitaṃ,",
  "atk-s0517a:1468_12": "sabbaṃ taṃ saccanti dhammaṃ vissajjetvā bahutarāva adhammaṃ gaṇhanti.",
  "atk-s0517a:1468_13": "Te adhammaṃ purakkhatvā viharantā apāyesu nibbattanti.",
  "atk-s0517a:1468_14": "Evaṃ dvinnaṃ bhikkhūnaṃ vivādo devamanussānaṃ ahitāya dukkhāya hoti.",
  "atk-s0517a:1468_15": "Ajjhattaṃ vāti tumhākaṃ abbhantaraparisāya vā.",
  "atk-s0517a:1468_16": "Bahiddhā vāti paresaṃ parisāya vā.",
  "atk-s0517a:1468_17": "Makkhīti paresaṃ guṇamakkhaṇalakkhaṇena makkhena samannāgato.",
  "atk-s0517a:1468_18": "Paḷāsīti yugaggāhalakkhaṇena paḷāsena samannāgato.",
  "atk-s0517a:1468_19": "Issukīti paresaṃ sakkārādiissāyanalakkhaṇāya issāya samannāgato.",
  "atk-s0517a:1468_20": "Maccharīti āvāsamacchariyādīhi pañcahi macchariyehi samannāgato.",
  "atk-s0517a:1468_21": "Saṭhoti kerāṭiko.",
  "atk-s0517a:1468_22": "Māyāvīti katapāpapaṭicchādako.",
  "atk-s0517a:1468_23": "Pāpicchoti asantasambhāvanicchako dussīlo.",
  "atk-s0517a:1468_24": "Micchādiṭṭhīti natthikavādī ahetukavādī akiriyavādī.",
  "atk-s0517a:1468_25": "Sandiṭṭhiparāmāsīti sayaṃ diṭṭhimeva parāmasati.",
  "atk-s0517a:1468_26": "Ādhānaggāhīti daḷhaggāhī.",
  "atk-s0517a:1468_27": "Duppaṭinissaggīti na sakkā hoti gahitaṃ vissajjāpetuṃ.",
  "atk-s0517a:1468_28": "Khuddakavatthuvibhaṅge pana “tattha katamāni cha vivādamūlāni?",
  "atk-s0517a:1468_29": "Kodho makkho issā sāṭheyyaṃ pāpicchatā sandiṭṭhiparāmāsitā,",
  "atk-s0517a:1468_30": "imāni cha vivādamūlānī”ti padhānavasena ekekoyeva dhammo vutto.",
  "atk-s0517a:1469_0": "Chahi taṇhākāyehīti “rūpataṇhā,",
  "atk-s0517a:1469_1": "saddataṇhā,",
  "atk-s0517a:1469_2": "gandhataṇhā,",
  "atk-s0517a:1469_3": "rasataṇhā,",
  "atk-s0517a:1469_4": "phoṭṭhabbataṇhā,",
  "atk-s0517a:1469_5": "dhammataṇhā”ti vuttāhi chahi taṇhāhi.",
  "atk-s0517a:1469_6": "Tattha yasmā ekekāyeva taṇhā anekavisayattā ekekasmimpi visaye punappunaṃ uppattito anekā honti,",
  "atk-s0517a:1469_7": "tasmā samūhaṭṭhena kāyasaddena yojetvā taṇhākāyāti vuttaṃ.",
  "atk-s0517a:1469_8": "Taṇhākāyāti vuttepi taṇhā eva.",
  "atk-s0517a:1469_9": "Rajjatīti sayaṃ ārammaṇe rajjati,",
  "atk-s0517a:1469_10": "sāratto hoti.",
  "atk-s0517a:1470_0": "Chahi diṭṭhigatehīti sabbāsavasutte vuttehi. Vuttañhi tattha –",
  "atk-s0517a:1471_0": "“Tassa evaṃ ayoniso manasikaroto channaṃ diṭṭhīnaṃ aññatarā diṭṭhi uppajjati.",
  "atk-s0517a:1471_1": "‘Atthi me attā’ti vā assa saccato thetato diṭṭhi uppajjati,",
  "atk-s0517a:1471_2": "‘natthi me attā’ti vā assa saccato thetato diṭṭhi uppajjati,",
  "atk-s0517a:1471_3": "‘attanāva attānaṃ sañjānāmī’ti vā assa saccato thetato diṭṭhi uppajjati,",
  "atk-s0517a:1471_4": "‘attanāva anattānaṃ sañjānāmī’ti vā assa saccato thetato diṭṭhi uppajjati,",
  "atk-s0517a:1471_5": "‘anattanāva attānaṃ sañjānāmī’ti vā assa saccato thetato diṭṭhi uppajjati.",
  "atk-s0517a:1471_6": "Atha vā panassa evaṃ diṭṭhi hoti ‘yo me ayaṃ attā vado vedeyyo tatra tatra kalyāṇapāpakānaṃ kammānaṃ vipākaṃ paṭisaṃvedeti,",
  "atk-s0517a:1471_7": "so ca kho pana me ayaṃ attā nicco dhuvo sassato avipariṇāmadhammo sassatisamaṃ tatheva ṭhassatī”’ti.",
  "atk-s0517a:1472_0": "Tattha atthi me attāti sassatadiṭṭhi sabbakālesu attano atthitaṃ gaṇhāti.",
  "atk-s0517a:1472_1": "Saccato thetatoti bhūtato ca thirato ca,",
  "atk-s0517a:1472_2": "“idaṃ sacca”nti suṭṭhu daḷhabhāvenāti vuttaṃ hoti.",
  "atk-s0517a:1472_3": "Natthi me attāti ucchedadiṭṭhi sato sattassa tattha tattha vibhavaggahaṇato.",
  "atk-s0517a:1472_4": "Atha vā purimāpi tīsu kālesu atthīti gahaṇato sassatadiṭṭhi,",
  "atk-s0517a:1472_5": "paccuppannameva atthīti gaṇhantī ucchedadiṭṭhi,",
  "atk-s0517a:1472_6": "pacchimāpi atītānāgatesu natthīti gahaṇato “bhassantā āhutiyo”ti gahitadiṭṭhigatikānaṃ viya ucchedadiṭṭhi.",
  "atk-s0517a:1472_7": "Atīte eva natthīti gaṇhantī adhiccasamuppannakassa viya sassatadiṭṭhi.",
  "atk-s0517a:1472_8": "Attanāva attānaṃ sañjānāmīti saññākkhandhasīsena khandhe attāti gahetvā saññāya avasesakkhandhe sañjānato iminā attanā imaṃ attānaṃ sañjānāmīti hoti.",
  "atk-s0517a:1472_9": "Attanāva anattānanti saññākkhandhaṃyeva attāti gahetvā,",
  "atk-s0517a:1472_10": "itare cattāropi anattāti gahetvā saññāya te sañjānato evaṃ hoti.",
  "atk-s0517a:1472_11": "Anattanāva attānanti saññākkhandhaṃ anattāti gahetvā,",
  "atk-s0517a:1472_12": "itare cattāropi attāti gahetvā saññāya te sañjānato evaṃ hoti.",
  "atk-s0517a:1472_13": "Sabbāpi sassatucchedadiṭṭhiyova.",
  "atk-s0517a:1472_14": "Vado vedeyyotiādayo pana sassatadiṭṭhiyā eva abhinivesākārā.",
  "atk-s0517a:1472_15": "Tattha vadatīti vado,",
  "atk-s0517a:1472_16": "vacīkammassa kārakoti vuttaṃ hoti.",
  "atk-s0517a:1472_17": "Vedayatīti vedeyyo,",
  "atk-s0517a:1472_18": "jānāti anubhavati cāti vuttaṃ hoti.",
  "atk-s0517a:1472_19": "Kiṃ vedetīti?",
  "atk-s0517a:1472_20": "Tatra tatra kalyāṇapāpakānaṃ kammānaṃ vipākaṃ paṭisaṃvedeti.",
  "atk-s0517a:1472_21": "Tatra tatrāti tesu tesu yonigatiṭhitinivāsanikāyesu ārammaṇesu vā.",
  "atk-s0517a:1472_22": "Niccoti uppādavayarahito.",
  "atk-s0517a:1472_23": "Dhuvoti thiro sārabhūto.",
  "atk-s0517a:1472_24": "Sassatoti sabbakāliko.",
  "atk-s0517a:1472_25": "Avipariṇāmadhammoti attano pakatibhāvaṃ avijahanadhammo,",
  "atk-s0517a:1472_26": "kakaṇṭako viya nānappakārataṃ nāpajjati.",
  "atk-s0517a:1472_27": "Sassatisamanti candasūriyasamuddamahāpathavīpabbatā lokavohārena sassatiyoti vuccanti.",
  "atk-s0517a:1472_28": "Sassatīhi samaṃ sassatisamaṃ.",
  "atk-s0517a:1472_29": "Yāva sassatiyo tiṭṭhanti,",
  "atk-s0517a:1472_30": "tāva tatheva ṭhassatīti gaṇhato evaṃ diṭṭhi hoti.",
  "atk-s0517a:1473_0": "Khuddakavatthuvibhaṅge pana “tatra tatra dīgharattaṃ kalyāṇapāpakānaṃ kammānaṃ vipākaṃ paccanubhoti,",
  "atk-s0517a:1473_1": "na so jāto nāhosi,",
  "atk-s0517a:1473_2": "na so jāto na bhavissati,",
  "atk-s0517a:1473_3": "nicco dhuvo sassato avipariṇāmadhammoti vā panassa saccato thetato diṭṭhi uppajjatī”ti cha diṭṭhī evaṃ visesetvā vuttā.",
  "atk-s0517a:1474_0": "Tattha na so jāto nāhosīti so attā ajātidhammato na jāto nāma,",
  "atk-s0517a:1474_1": "sadā vijjamānoyevāti attho.",
  "atk-s0517a:1474_2": "Teneva atīte nāhosi,",
  "atk-s0517a:1474_3": "anāgate na bhavissati.",
  "atk-s0517a:1474_4": "Yo hi jāto, so ahosi.",
  "atk-s0517a:1474_5": "Yo ca jāyissati,",
  "atk-s0517a:1474_6": "so bhavissatīti vuccati.",
  "atk-s0517a:1474_7": "Atha vā na so jāto nāhosīti so sadā vijjamānattā atītepi na jātu na ahosi,",
  "atk-s0517a:1474_8": "anāgatepi na jātu na bhavissati.",
  "atk-s0517a:1474_9": "Anusayā vuttatthā.",
  "atk-s0517a:1475_0": "Sattahi saññojanehīti sattakanipāte vuttehi. Vuttañhi tattha –",
  "atk-s0517a:1476_0": "“Sattimāni,",
  "atk-s0517a:1476_1": "bhikkhave,",
  "atk-s0517a:1476_2": "saṃyojanāni.",
  "atk-s0517a:1476_3": "Katamāni satta?",
  "atk-s0517a:1476_4": "Anunayasaṃyojanaṃ,",
  "atk-s0517a:1476_5": "paṭighasaṃyojanaṃ,",
  "atk-s0517a:1476_6": "diṭṭhisaṃyojanaṃ,",
  "atk-s0517a:1476_7": "vicikicchāsaṃyojanaṃ,",
  "atk-s0517a:1476_8": "mānasaṃyojanaṃ,",
  "atk-s0517a:1476_9": "bhavarāgasaṃyojanaṃ,",
  "atk-s0517a:1476_10": "avijjāsaṃyojanaṃ.",
  "atk-s0517a:1476_11": "Imāni kho,",
  "atk-s0517a:1476_12": "bhikkhave,",
  "atk-s0517a:1476_13": "satta saṃyojanānī”ti.",
  "atk-s0517a:1477_0": "Tattha anunayasaṃyojananti kāmarāgasaṃyojanaṃ. Sabbānevetāni bandhanaṭṭhena saṃyojanāni.",
  "atk-s0517a:1478_0": "Sattahi mānehīti khuddakavatthuvibhaṅge vuttehi. Vuttañhi tattha –",
  "atk-s0517a:1479_0": "“Māno, atimāno, mānātimāno, omāno, adhimāno, asmimāno, micchāmāno”ti.",
  "atk-s0517a:1480_0": "Tattha mānoti seyyādivasena puggalaṃ anāmasitvā jātiādīsu vatthuvaseneva unnati.",
  "atk-s0517a:1480_1": "Atimānoti jātiādīhi “mayā sadiso natthī”ti atikkamitvā unnati.",
  "atk-s0517a:1480_2": "Mānātimānoti “ayaṃ pubbe mayā sadiso,",
  "atk-s0517a:1480_3": "idāni ahaṃ seṭṭho,",
  "atk-s0517a:1480_4": "ayaṃ hīnataro”ti uppannamāno.",
  "atk-s0517a:1480_5": "Omānoti jātiādīhi attānaṃ heṭṭhā katvā pavattamāno,",
  "atk-s0517a:1480_6": "hīnohamasmīti mānoyeva.",
  "atk-s0517a:1480_7": "Adhimānoti anadhigateyeva catusaccadhamme adhigatoti māno.",
  "atk-s0517a:1480_8": "Ayaṃ pana adhimāno parisuddhasīlassa kammaṭṭhāne appamattassa nāmarūpaṃ vavatthapetvā paccayapariggahena",
  "atk-s0517a:1480_9": "vitiṇṇakaṅkhassa tilakkhaṇaṃ āropetvā saṅkhāre sammasantassa āraddhavipassakassa puthujjanassa uppajjati,",
  "atk-s0517a:1480_10": "na aññesaṃ.",
  "atk-s0517a:1480_11": "Asmimānoti rūpādīsu khandhesu asmīti māno,",
  "atk-s0517a:1480_12": "“ahaṃ rūpa”ntiādivasena uppannamānoti vuttaṃ hoti.",
  "atk-s0517a:1480_13": "Micchāmānoti pāpakena kammāyatanādinā uppannamāno.",
  "atk-s0517a:1481_0": "Lokadhammā vuttatthā.",
  "atk-s0517a:1481_1": "Samparivattatīti lokadhammehi hetubhūtehi lābhādīsu catūsu anurodhavasena,",
  "atk-s0517a:1481_2": "alābhādīsu catūsu paṭivirodhavasena bhusaṃ nivattati,",
  "atk-s0517a:1481_3": "pakatibhāvaṃ jahātīti attho.",
  "atk-s0517a:1481_4": "Micchattāpi vuttatthā.",
  "atk-s0517a:1481_5": "Niyyātoti gato pakkhando,",
  "atk-s0517a:1481_6": "abhibhūtoti attho.",
  "atk-s0517a:1482_0": "Aṭṭhahi purisadosehīti aṭṭhakanipāte upamāhi saha,",
  "atk-s0517a:1482_1": "khuddakavatthuvibhaṅge upamaṃ vinā vuttehi.",
  "atk-s0517a:1482_2": "Vuttañhi tattha –",
  "atk-s0517a:1483_0": "“Katame aṭṭha purisadosā?",
  "atk-s0517a:1483_1": "Idha bhikkhū bhikkhuṃ āpattiyā codenti.",
  "atk-s0517a:1483_2": "So bhikkhu bhikkhūhi āpattiyā codiyamāno ‘na sarāmi na sarāmī’ti assatiyāva nibbeṭheti.",
  "atk-s0517a:1483_3": "Ayaṃ paṭhamo purisadoso.",
  "atk-s0517a:1484_0": "“Puna caparaṃ bhikkhū bhikkhuṃ āpattiyā codenti.",
  "atk-s0517a:1484_1": "So bhikkhu bhikkhūhi āpattiyā codiyamāno codakaṃyeva paṭippharati ‘kiṃ nu kho tuyhaṃ bālassa abyattassa bhaṇitena,",
  "atk-s0517a:1484_2": "tvampi nāma maṃ bhaṇitabbaṃ maññasī’ti?",
  "atk-s0517a:1484_3": "Ayaṃ dutiyo purisadoso.",
  "atk-s0517a:1485_0": "“Puna caparaṃ bhikkhū bhikkhuṃ āpattiyā codenti.",
  "atk-s0517a:1485_1": "So bhikkhu bhikkhūhi āpattiyā codiyamāno codakaṃyeva paccāropeti ‘tvampi khosi itthannāmaṃ āpattiṃ āpanno,",
  "atk-s0517a:1485_2": "tvaṃ tāva paṭhamaṃ paṭikarohī’ti.",
  "atk-s0517a:1485_3": "Ayaṃ tatiyo purisadoso.",
  "atk-s0517a:1486_0": "“Puna caparaṃ bhikkhū bhikkhuṃ āpattiyā codenti.",
  "atk-s0517a:1486_1": "So bhikkhu bhikkhūhi āpattiyā codiyamāno aññenaññaṃ paṭicarati,",
  "atk-s0517a:1486_2": "bahiddhā kathaṃ apanāmeti,",
  "atk-s0517a:1486_3": "kopañca dosañca appaccayañca pātukaroti.",
  "atk-s0517a:1486_4": "Ayaṃ catuttho purisadoso.",
  "atk-s0517a:1487_0": "“Puna caparaṃ bhikkhū bhikkhuṃ āpattiyā codenti.",
  "atk-s0517a:1487_1": "So bhikkhu bhikkhūhi āpattiyā codiyamāno saṅghamajjhe bāhāvikkhepakaṃ bhaṇati.",
  "atk-s0517a:1487_2": "Ayaṃ pañcamo purisadoso.",
  "atk-s0517a:1488_0": "“Puna caparaṃ bhikkhū bhikkhuṃ āpattiyā codenti.",
  "atk-s0517a:1488_1": "So bhikkhu bhikkhūhi āpattiyā codiyamāno anādiyitvā saṅghaṃ anādiyitvā codakaṃ sāpattikova yena kāmaṃ pakkamati.",
  "atk-s0517a:1488_2": "Ayaṃ chaṭṭho purisadoso.",
  "atk-s0517a:1489_0": "“Puna caparaṃ bhikkhū bhikkhuṃ āpattiyā codenti.",
  "atk-s0517a:1489_1": "So bhikkhu bhikkhūhi āpattiyā codiyamāno ‘nevāhaṃ āpannomhi,",
  "atk-s0517a:1489_2": "na panāhaṃ anāpannomhī’ti so tuṇhībhūto saṅghaṃ viheseti.",
  "atk-s0517a:1489_3": "Ayaṃ sattamo purisadoso.",
  "atk-s0517a:1490_0": "“Puna caparaṃ bhikkhū bhikkhuṃ āpattiyā codenti.",
  "atk-s0517a:1490_1": "So bhikkhu bhikkhūhi āpattiyā codiyamāno evamāha –",
  "atk-s0517a:1490_2": "‘kiṃ nu kho tumhe āyasmanto atibāḷhaṃ mayi byāvaṭā?",
  "atk-s0517a:1490_3": "Idānāhaṃ sikkhaṃ paccakkhāya hīnāyāvattissāmī’ti.",
  "atk-s0517a:1490_4": "So sikkhaṃ paccakkhāya hīnāyāvattitvā evamāha ‘idāni kho tumhe āyasmanto attamanā hothā’ti.",
  "atk-s0517a:1490_5": "Ayaṃ aṭṭhamo purisadoso.",
  "atk-s0517a:1490_6": "Ime aṭṭha purisadosā”ti.",
  "atk-s0517a:1491_0": "Tattha purisadosāti purisānaṃ dosā,",
  "atk-s0517a:1491_1": "te pana purisasantānaṃ dūsentīti dosā.",
  "atk-s0517a:1491_2": "Na sarāmi na sarāmīti “mayā etassa kammassa kataṭṭhānaṃ nassarāmi na sallakkhemī”ti evaṃ assatibhāvena nibbeṭheti moceti.",
  "atk-s0517a:1491_3": "Codakaṃyeva paṭippharatīti paṭiviruddho hutvā pharati,",
  "atk-s0517a:1491_4": "paṭiāṇibhāvena tiṭṭhati.",
  "atk-s0517a:1491_5": "Kiṃ nu kho tuyhanti tuyhaṃ bālassa abyattassa bhaṇitena nāma kiṃ,",
  "atk-s0517a:1491_6": "yo tvaṃ neva vatthuṃ,",
  "atk-s0517a:1491_7": "na āpattiṃ,",
  "atk-s0517a:1491_8": "na codanaṃ jānāsīti dīpeti.",
  "atk-s0517a:1491_9": "Tvampi nāma evaṃ kiñci ajānanto bhaṇitabbaṃ maññasīti ajjhottharati.",
  "atk-s0517a:1491_10": "Paccāropetīti “tvampi khosī”tiādīni vadanto patiāropeti.",
  "atk-s0517a:1491_11": "Paṭikarohīti desanāgāminiṃ desehi,",
  "atk-s0517a:1491_12": "vuṭṭhānagāminito vuṭṭhāhi,",
  "atk-s0517a:1491_13": "tato suddhante patiṭṭhito aññaṃ codessasīti dīpeti.",
  "atk-s0517a:1491_14": "Aññenaññaṃ paṭicaratīti aññena kāraṇena,",
  "atk-s0517a:1491_15": "vacanena vā aññaṃ kāraṇaṃ,",
  "atk-s0517a:1491_16": "vacanaṃ vā paṭicchādeti.",
  "atk-s0517a:1491_17": "“Āpattiṃ āpannosī”ti vutto “ko āpanno,",
  "atk-s0517a:1491_18": "kiṃ āpanno,",
  "atk-s0517a:1491_19": "kismiṃ āpanno,",
  "atk-s0517a:1491_20": "kathaṃ āpanno,",
  "atk-s0517a:1491_21": "kaṃ bhaṇatha,",
  "atk-s0517a:1491_22": "kiṃ bhaṇathā”ti bhaṇati.",
  "atk-s0517a:1491_23": "“Evarūpaṃ kiñci tayā diṭṭha”nti vutte “na suṇāmī”ti sotaṃ upaneti.",
  "atk-s0517a:1491_24": "Bahiddhā kathaṃ apanāmetīti “itthannāmaṃ āpattiṃ āpannosī”ti puṭṭho “pāṭaliputtaṃ gatomhī”ti vatvā puna",
  "atk-s0517a:1491_25": "“na tava pāṭaliputtagamanaṃ pucchāmā”ti vutte tato rājagahaṃ gatomhīti.",
  "atk-s0517a:1491_26": "“Rājagahaṃ vā yāhi brāhmaṇagehaṃ vā,",
  "atk-s0517a:1491_27": "āpattiṃ āpannosī”ti.",
  "atk-s0517a:1491_28": "“Tattha me sūkaramaṃsaṃ laddha”ntiādīni vadanto kathaṃ bahiddhā vikkhipati.",
  "atk-s0517a:1491_29": "Kopanti kupitabhāvaṃ,",
  "atk-s0517a:1491_30": "dosanti duṭṭhabhāvaṃ.",
  "atk-s0517a:1491_31": "Ubhayampetaṃ kodhasseva nāmaṃ.",
  "atk-s0517a:1491_32": "Appaccayanti asantuṭṭhākāraṃ,",
  "atk-s0517a:1491_33": "domanassassetaṃ nāmaṃ.",
  "atk-s0517a:1491_34": "Pātukarotīti dasseti pakāseti.",
  "atk-s0517a:1491_35": "Bāhāvikkhepakaṃ bhaṇatīti bāhaṃ vikkhipitvā vikkhipitvā alajjivacanaṃ vadati.",
  "atk-s0517a:1491_36": "Anādiyitvāti cittīkārena aggahetvā avajānitvā,",
  "atk-s0517a:1491_37": "anādaro hutvāti attho.",
  "atk-s0517a:1491_38": "Vihesetīti viheṭheti bādhati.",
  "atk-s0517a:1491_39": "Atibāḷhanti atidaḷhaṃ atippamāṇaṃ.",
  "atk-s0517a:1491_40": "Mayi byāvaṭāti mayi byāpāraṃ āpannā.",
  "atk-s0517a:1491_41": "Hīnāyāvattitvāti hīnassa gihibhāvassa atthāya āvattitvā,",
  "atk-s0517a:1491_42": "gihī hutvāti attho.",
  "atk-s0517a:1491_43": "Attamanā hothāti tuṭṭhacittā hotha,",
  "atk-s0517a:1491_44": "“mayā labhitabbaṃ labhatha,",
  "atk-s0517a:1491_45": "mayā vasitabbaṭṭhāne vasatha,",
  "atk-s0517a:1491_46": "phāsuvihāro vo mayā kato”ti adhippāyena vadati.",
  "atk-s0517a:1491_47": "Dussatīti duṭṭho hoti.",
  "atk-s0517a:1492_0": "Navahi āghātavatthūhīti sattesu uppattivaseneva kathitāni. Yathāha –",
  "atk-s0517a:1493_0": "“Navayimāni,",
  "atk-s0517a:1493_1": "bhikkhave,",
  "atk-s0517a:1493_2": "āghātavatthūni.",
  "atk-s0517a:1493_3": "Katamāni nava?",
  "atk-s0517a:1493_4": "‘Anatthaṃ me acarī’ti āghātaṃ bandhati,",
  "atk-s0517a:1493_5": "‘anatthaṃ me caratī’ti āghātaṃ bandhati,",
  "atk-s0517a:1493_6": "‘anatthaṃ me carissatī’ti āghātaṃ bandhati,",
  "atk-s0517a:1493_7": "‘piyassa me manāpassa anatthaṃ acari,",
  "atk-s0517a:1493_8": "anatthaṃ carati,",
  "atk-s0517a:1493_9": "anatthaṃ carissatī’ti āghātaṃ bandhati,",
  "atk-s0517a:1493_10": "‘appiyassa me amanāpassa atthaṃ acari,",
  "atk-s0517a:1493_11": "atthaṃ carati,",
  "atk-s0517a:1493_12": "atthaṃ carissatī’ti āghātaṃ bandhati.",
  "atk-s0517a:1493_13": "Imāni kho,",
  "atk-s0517a:1493_14": "bhikkhave,",
  "atk-s0517a:1493_15": "nava āghātavatthūnī”ti.",
  "atk-s0517a:1494_0": "Tattha āghātavatthūnīti āghātakāraṇāni.",
  "atk-s0517a:1494_1": "Āghātanti cettha kopo,",
  "atk-s0517a:1494_2": "soyeva uparūpari kopassa vatthuttā āghātavatthu.",
  "atk-s0517a:1494_3": "Āghātaṃ bandhatīti kopaṃ bandhati karoti uppādeti.",
  "atk-s0517a:1494_4": "“Atthaṃ me nācari,",
  "atk-s0517a:1494_5": "na carati,",
  "atk-s0517a:1494_6": "na carissati.",
  "atk-s0517a:1494_7": "Piyassa me manāpassa atthaṃ nācari,",
  "atk-s0517a:1494_8": "na carati,",
  "atk-s0517a:1494_9": "na carissati.",
  "atk-s0517a:1494_10": "Appiyassa me amanāpassa anatthaṃ nācari,",
  "atk-s0517a:1494_11": "na carati,",
  "atk-s0517a:1494_12": "na carissatī”ti niddese vuttāni aparānipi nava āghātavatthūni imeheva navahi saṅgahitāni.",
  "atk-s0517a:1494_13": "Āghātitoti ghaṭṭito.",
  "atk-s0517a:1495_0": "Navavidhamānehīti katame navavidhamānā?",
  "atk-s0517a:1495_1": "Seyyassa seyyohamasmīti māno,",
  "atk-s0517a:1495_2": "seyyassa sadisohamasmīti māno,",
  "atk-s0517a:1495_3": "seyyassa hīnohamasmīti māno.",
  "atk-s0517a:1495_4": "Sadisassa seyyohamasmīti māno,",
  "atk-s0517a:1495_5": "sadisassa sadisohamasmīti māno,",
  "atk-s0517a:1495_6": "sadisassa hīnohamasmīti māno.",
  "atk-s0517a:1495_7": "Hīnassa seyyohamasmīti māno,",
  "atk-s0517a:1495_8": "hīnassa sadisohamasmīti māno,",
  "atk-s0517a:1495_9": "hīnassa hīnohamasmīti māno.",
  "atk-s0517a:1495_10": "Ime navavidhamānā.",
  "atk-s0517a:1496_0": "Ettha pana seyyassa seyyohamasmīti māno rājūnañceva pabbajitānañca uppajjati.",
  "atk-s0517a:1496_1": "Rājā hi “raṭṭhena vā dhanena vā vāhanehi vā ko mayā sadiso atthī”ti etaṃ mānaṃ karoti,",
  "atk-s0517a:1496_2": "pabbajitopi “sīladhutaṅgādīhi ko mayā sadiso atthī”ti etaṃ mānaṃ karoti.",
  "atk-s0517a:1497_0": "Seyyassa sadisohamasmīti mānopi etesaṃyeva uppajjati.",
  "atk-s0517a:1497_1": "Rājā hi “raṭṭhena vā dhanena vā vāhanehi vā aññarājūhi saddhiṃ mayhaṃ kiṃ nānākaraṇa”nti etaṃ mānaṃ karoti,",
  "atk-s0517a:1497_2": "pabbajitopi “sīladhutaṅgādīhi aññena bhikkhunā mayhaṃ kiṃ nānākaraṇa”nti etaṃ mānaṃ karoti.",
  "atk-s0517a:1498_0": "Seyyassa hīnohamasmīti mānopi etesaṃyeva uppajjati.",
  "atk-s0517a:1498_1": "Yassa hi rañño raṭṭhaṃ vā dhanaṃ vā vāhanādīni vā nātisampannāni honti,",
  "atk-s0517a:1498_2": "so “mayhaṃ rājāti vohārasukhamattakameva,",
  "atk-s0517a:1498_3": "kiṃ rājā nāma aha”nti etaṃ mānaṃ karoti,",
  "atk-s0517a:1498_4": "pabbajitopi appalābhasakkāro “ahaṃ dhammakathiko bahussuto mahātheroti kathāmattameva,",
  "atk-s0517a:1498_5": "kiṃ dhammakathiko nāmāhaṃ,",
  "atk-s0517a:1498_6": "kiṃ bahussuto nāmāhaṃ,",
  "atk-s0517a:1498_7": "kiṃ mahāthero nāmāhaṃ,",
  "atk-s0517a:1498_8": "yassa me lābhasakkāro natthī”ti etaṃ mānaṃ karoti.",
  "atk-s0517a:1499_0": "Sadisassa seyyohamasmīti mānādayo amaccādīnaṃ uppajjanti.",
  "atk-s0517a:1499_1": "Amacco vā hi raṭṭhiyo vā “bhogayānavāhanādīhi ko mayā sadiso añño rājapuriso atthī”ti vā,",
  "atk-s0517a:1499_2": "“mayhaṃ aññehi saddhiṃ kiṃ nānākaraṇa”nti vā,",
  "atk-s0517a:1499_3": "“amaccoti nāmameva mayhaṃ,",
  "atk-s0517a:1499_4": "ghāsacchādanamattampi me natthi,",
  "atk-s0517a:1499_5": "kiṃ amacco nāmāha”nti vā etaṃ mānaṃ karoti.",
  "atk-s0517a:1500_0": "Hīnassa seyyohamasmīti mānādayo dāsādīnaṃ uppajjanti.",
  "atk-s0517a:1500_1": "Dāso hi “mātito vā pitito vā ko mayā sadiso añño dāso nāma atthi,",
  "atk-s0517a:1500_2": "aññe jīvituṃ asakkontā kucchihetu dāsā nāma jātā,",
  "atk-s0517a:1500_3": "ahaṃ pana paveṇiāgatattā seyyo”ti vā,",
  "atk-s0517a:1500_4": "“paveṇiāgatabhāvena ubhatosuddhikadāsattena asukadāsena nāma saddhiṃ mayhaṃ kiṃ nānākaraṇa”nti vā,",
  "atk-s0517a:1500_5": "“kucchivasenāhaṃ dāsabyaṃ upagato,",
  "atk-s0517a:1500_6": "mātāpitukoṭiyā pana me dāsaṭṭhānaṃ natthi,",
  "atk-s0517a:1500_7": "kiṃ dāso nāma aha”nti vā etaṃ mānaṃ karoti.",
  "atk-s0517a:1500_8": "Yathā ca dāso,",
  "atk-s0517a:1500_9": "evaṃ pukkusacaṇḍālādayopi etaṃ mānaṃ karontiyeva.",
  "atk-s0517a:1500_10": "Ettha ca seyyassa seyyohamasmīti uppannamānova yāthāvamāno,",
  "atk-s0517a:1500_11": "itare dve ayāthāvamānā.",
  "atk-s0517a:1500_12": "Tathā sadisassa sadisohamasmīti hīnassa hīnohamasmīti uppannamānova yāthāvamāno,",
  "atk-s0517a:1500_13": "itare dve ayāthāvamānā.",
  "atk-s0517a:1500_14": "Tattha yāthāvamānā arahattamaggavajjhā,",
  "atk-s0517a:1500_15": "ayāthāvamānā sotāpattimaggavajjhāti.",
  "atk-s0517a:1501_0": "Taṇhāmūlakā vuttāyeva.",
  "atk-s0517a:1501_1": "Rajjatīti na kevalaṃ rāgeneva rajjati,",
  "atk-s0517a:1501_2": "atha kho taṇhāmūlakānaṃ pariyesanādīnampi sambhavato taṇhāmūlakehi sabbehi akusaladhammehi rajjati,",
  "atk-s0517a:1501_3": "yujjati bajjhatīti adhippāyo.",
  "atk-s0517a:1502_0": "Dasahi kilesavatthūhīti katamāni dasa kilesavatthūni? Lobho, doso, moho, māno, diṭṭhi,",
  "atk-s0517a:1502_1": "vicikicchā, thinaṃ,",
  "atk-s0517a:1502_2": "uddhaccaṃ, ahirikaṃ,",
  "atk-s0517a:1502_3": "anottappanti imāni dasa kilesavatthūni.",
  "atk-s0517a:1503_0": "Tattha kilesā eva kilesavatthūni,",
  "atk-s0517a:1503_1": "vasanti vā ettha akhīṇāsavā sattā lobhādīsu patiṭṭhitattāti vatthūni,",
  "atk-s0517a:1503_2": "kilesā ca te tappatiṭṭhānaṃ sattānaṃ vatthūni cāti kilesavatthūni.",
  "atk-s0517a:1503_3": "Yasmā cettha anantarapaccayādibhāvena uppajjamānāpi kilesā vasanti eva nāma,",
  "atk-s0517a:1503_4": "tasmā kilesānaṃ vatthūnītipi kilesavatthūni.",
  "atk-s0517a:1503_5": "Lubbhanti tena,",
  "atk-s0517a:1503_6": "sayaṃ vā lubbhati,",
  "atk-s0517a:1503_7": "lubbhanamattameva vā tanti lobho.",
  "atk-s0517a:1503_8": "Dussanti tena,",
  "atk-s0517a:1503_9": "sayaṃ vā dussati,",
  "atk-s0517a:1503_10": "dussanamattameva vā tanti doso.",
  "atk-s0517a:1503_11": "Muyhanti tena,",
  "atk-s0517a:1503_12": "sayaṃ vā muyhati,",
  "atk-s0517a:1503_13": "muyhanamattameva vā tanti moho.",
  "atk-s0517a:1503_14": "Maññatīti māno.",
  "atk-s0517a:1503_15": "Diṭṭhiādayo vuttatthāva.",
  "atk-s0517a:1503_16": "Na hirīyatīti ahiriko,",
  "atk-s0517a:1503_17": "tassa bhāvo ahirikaṃ.",
  "atk-s0517a:1503_18": "Na ottappatīti anottappī,",
  "atk-s0517a:1503_19": "tassa bhāvo anottappaṃ.",
  "atk-s0517a:1503_20": "Tesu ahirikaṃ kāyaduccaritādīhi ajigucchanalakkhaṇaṃ,",
  "atk-s0517a:1503_21": "anottappaṃ teheva asārajjanalakkhaṇaṃ,",
  "atk-s0517a:1503_22": "kilissatīti upatāpīyati vibādhīyati.",
  "atk-s0517a:1504_0": "Dasahi āghātavatthūhīti pubbe vuttehi navahi ca “aṭṭhāne vā panāghāto jāyatī”ti vuttena cāti dasahi.",
  "atk-s0517a:1504_1": "Anatthaṃ me acarītiādīnipi hi avikappetvā khāṇukaṇṭakādimhipi aṭṭhāne āghāto uppajjati.",
  "atk-s0517a:1505_0": "Dasahi akusalakammapathehīti katame dasa akusalakammapathā ?",
  "atk-s0517a:1505_1": "Pāṇātipāto,",
  "atk-s0517a:1505_2": "adinnādānaṃ,",
  "atk-s0517a:1505_3": "kāmesumicchācāro, musāvādo,",
  "atk-s0517a:1505_4": "pisuṇā vācā,",
  "atk-s0517a:1505_5": "pharusā vācā,",
  "atk-s0517a:1505_6": "samphappalāpo, abhijjhā, byāpādo,",
  "atk-s0517a:1505_7": "micchādiṭṭhi.",
  "atk-s0517a:1505_8": "Ime dasa akusalakammapathā.",
  "atk-s0517a:1505_9": "Tattha akusalakammāni ca tāni pathā ca duggatiyāti akusalakammapathā.",
  "atk-s0517a:1505_10": "Samannāgatoti samaṅgībhūto.",
  "atk-s0517a:1506_0": "Dasahi saññojanehīti katamāni dasa saṃyojanāni ?",
  "atk-s0517a:1506_1": "Kāmarāgasaṃyojanaṃ,",
  "atk-s0517a:1506_2": "paṭighasaṃyojanaṃ,",
  "atk-s0517a:1506_3": "mānasaṃyojanaṃ,",
  "atk-s0517a:1506_4": "diṭṭhisaṃyojanaṃ,",
  "atk-s0517a:1506_5": "vicikicchāsaṃyojanaṃ,",
  "atk-s0517a:1506_6": "sīlabbataparāmāsasaṃyojanaṃ,",
  "atk-s0517a:1506_7": "bhavarāgasaṃyojanaṃ,",
  "atk-s0517a:1506_8": "issāsaṃyojanaṃ,",
  "atk-s0517a:1506_9": "macchariyasaṃyojanaṃ,",
  "atk-s0517a:1506_10": "avijjāsaṃyojanaṃ,",
  "atk-s0517a:1506_11": "imāni dasa saṃyojanāni.",
  "atk-s0517a:1506_12": "Micchattā vuttāyeva.",
  "atk-s0517a:1507_0": "Dasavatthukāya micchādiṭṭhiyāti katamā dasavatthukā micchādiṭṭhi ?",
  "atk-s0517a:1507_1": "Natthi dinnaṃ,",
  "atk-s0517a:1507_2": "natthi yiṭṭhaṃ,",
  "atk-s0517a:1507_3": "natthi hutaṃ,",
  "atk-s0517a:1507_4": "natthi sukatadukkaṭānaṃ kammānaṃ phalaṃ vipāko,",
  "atk-s0517a:1507_5": "natthi ayaṃ loko,",
  "atk-s0517a:1507_6": "natthi paro loko,",
  "atk-s0517a:1507_7": "natthi mātā,",
  "atk-s0517a:1507_8": "natthi pitā,",
  "atk-s0517a:1507_9": "natthi sattā opapātikā,",
  "atk-s0517a:1507_10": "natthi loke samaṇabrāhmaṇā sammaggatā sammāpaṭipannā ye imañca lokaṃ parañca lokaṃ sayaṃ abhiññā sacchikatvā pavedenti.",
  "atk-s0517a:1507_11": "Ayaṃ dasavatthukā micchādiṭṭhi.",
  "atk-s0517a:1508_0": "Tattha dasavatthukāti dasa vatthūni etissāti dasavatthukā.",
  "atk-s0517a:1508_1": "Natthi dinnanti dinnaṃ nāma atthi,",
  "atk-s0517a:1508_2": "sakkā kassaci kiñci dātunti jānāti.",
  "atk-s0517a:1508_3": "Dinnassa pana phalaṃ vipāko natthīti gaṇhāti.",
  "atk-s0517a:1508_4": "Natthi yiṭṭhanti yiṭṭhaṃ vuccati mahāyāgo,",
  "atk-s0517a:1508_5": "taṃ yajituṃ sakkāti jānāti.",
  "atk-s0517a:1508_6": "Yiṭṭhassa pana phalaṃ vipāko natthīti gaṇhāti.",
  "atk-s0517a:1508_7": "Hutanti āhunapāhunamaṅgalakiriyā,",
  "atk-s0517a:1508_8": "taṃ kātuṃ sakkāti jānāti.",
  "atk-s0517a:1508_9": "Tassa pana phalaṃ vipāko natthīti gaṇhāti.",
  "atk-s0517a:1508_10": "Sukatadukkaṭānanti ettha dasa kusalakammapathā sukatakammāni nāma,",
  "atk-s0517a:1508_11": "dasa akusalakammapathā dukkaṭakammāni nāma.",
  "atk-s0517a:1508_12": "Tesaṃ atthibhāvaṃ jānāti.",
  "atk-s0517a:1508_13": "Phalaṃ vipāko pana natthīti gaṇhāti.",
  "atk-s0517a:1508_14": "Natthi ayaṃ lokoti paraloke ṭhito imaṃ lokaṃ natthīti gaṇhāti.",
  "atk-s0517a:1508_15": "Natthi paro lokoti idhaloke ṭhito paralokaṃ natthīti gaṇhāti.",
  "atk-s0517a:1508_16": "Natthi mātā natthi pitāti mātāpitūnaṃ atthibhāvaṃ jānāti.",
  "atk-s0517a:1508_17": "Tesu katappaccayena koci phalaṃ vipāko natthīti gaṇhāti.",
  "atk-s0517a:1508_18": "Natthi sattā opapātikāti cavanakaupapajjanakasattā natthīti gaṇhāti.",
  "atk-s0517a:1508_19": "Sammaggatā sammāpaṭipannāti anulomapaṭipadaṃ paṭipannā dhammikasamaṇabrāhmaṇā lokasmiṃ natthīti gaṇhāti.",
  "atk-s0517a:1508_20": "Ye imañca lokaṃ…pe…",
  "atk-s0517a:1508_21": "pavedentīti imañca parañca lokaṃ attanāva abhivisiṭṭhena ñāṇena ñatvā pavedanasamattho sabbaññū buddho natthīti gaṇhāti.",
  "atk-s0517a:1509_0": "Antaggāhikāya diṭṭhiyāti “sassato loko”tiādikaṃ ekekaṃ antaṃ bhāgaṃ gaṇhātīti antaggāhikā.",
  "atk-s0517a:1509_1": "Atha vā antassa gāho antaggāho,",
  "atk-s0517a:1509_2": "antaggāho assā atthīti antaggāhikā.",
  "atk-s0517a:1509_3": "Tāya antaggāhikāya.",
  "atk-s0517a:1509_4": "Sā pana vuttāyeva.",
  "atk-s0517a:1510_0": "Aṭṭhasatataṇhāpapañcasatehīti aṭṭhuttaraṃ sataṃ aṭṭhasataṃ.",
  "atk-s0517a:1510_1": "Saṃsāre papañceti ciraṃ vasāpetīti papañco,",
  "atk-s0517a:1510_2": "taṇhā eva papañco taṇhāpapañco,",
  "atk-s0517a:1510_3": "ārammaṇabhedena punappunaṃ uppattivasena ca taṇhānaṃ bahukattā bahuvacanaṃ katvā taṇhāpapañcānaṃ sataṃ taṇhāpapañcasataṃ.",
  "atk-s0517a:1510_4": "Tena “taṇhāpapañcasatenā”ti vattabbe vacanavipallāsavasena “taṇhāpapañcasatehī”ti bahuvacananiddeso kato.",
  "atk-s0517a:1510_5": "Aṭṭhasatanti saṅkhātena taṇhāpapañcasatenāti attho daṭṭhabbo.",
  "atk-s0517a:1510_6": "Aṭṭha abbohārikāni katvā satameva gahitanti veditabbaṃ.",
  "atk-s0517a:1510_7": "Khuddakavatthuvibhaṅge pana taṇhāvicaritānīti āgataṃ. Yathāha –",
  "atk-s0517a:1511_0": "“Aṭṭhārasa taṇhāvicaritāni ajjhattikassa upādāya,",
  "atk-s0517a:1511_1": "aṭṭhārasa taṇhāvicaritāni bāhirassa upādāya,",
  "atk-s0517a:1511_2": "tadekajjhaṃ abhisaññuhitvā abhisaṅkhipitvā chattiṃsa taṇhāvicaritāni honti.",
  "atk-s0517a:1511_3": "Iti atītāni chattiṃsa taṇhāvicaritāni,",
  "atk-s0517a:1511_4": "anāgatāni chattiṃsa taṇhāvicaritāni,",
  "atk-s0517a:1511_5": "paccuppannāni chattiṃsa taṇhāvicaritāni tadekajjhaṃ abhisaññuhitvā abhisaṅkhipitvā aṭṭhataṇhāvicaritasataṃ hotī”ti.",
  "atk-s0517a:1512_0": "Taṇhāpapañcāyeva panettha taṇhāvicaritānīti vuttā.",
  "atk-s0517a:1512_1": "Taṇhāsamudācārā taṇhāpavattiyoti attho.",
  "atk-s0517a:1512_2": "Ajjhattikassa upādāyāti ajjhattikaṃ khandhapañcakaṃ upādāya.",
  "atk-s0517a:1512_3": "Idañhi upayogatthe sāmivacanaṃ.",
  "atk-s0517a:1512_4": "Vitthāro panassa tassa niddese vuttanayeneva veditabbo.",
  "atk-s0517a:1512_5": "Ayaṃ pana aparo nayo –",
  "atk-s0517a:1512_6": "rūpārammaṇāyeva kāmataṇhā,",
  "atk-s0517a:1512_7": "bhavataṇhā,",
  "atk-s0517a:1512_8": "vibhavataṇhāti tisso taṇhā honti,",
  "atk-s0517a:1512_9": "tathā saddādiārammaṇāti chasu ārammaṇesu aṭṭhārasa taṇhā honti,",
  "atk-s0517a:1512_10": "ajjhattārammaṇā aṭṭhārasa,",
  "atk-s0517a:1512_11": "bahiddhārammaṇā aṭṭhārasāti chattiṃsa honti.",
  "atk-s0517a:1512_12": "Tā eva atītārammaṇā chattiṃsa,",
  "atk-s0517a:1512_13": "anāgatārammaṇā chattiṃsa,",
  "atk-s0517a:1512_14": "paccuppannārammaṇā chattiṃsāti aṭṭhataṇhāvicaritasataṃ hoti.",
  "atk-s0517a:1512_15": "Papañcitoti ārammaṇe,",
  "atk-s0517a:1512_16": "saṃsāre vā papañcito ciravāsito.",
  "atk-s0517a:1513_0": "Dvāsaṭṭhiyā diṭṭhigatehīti “katamāni dvāsaṭṭhi diṭṭhigatāni brahmajāle veyyākaraṇe vuttāni bhagavatā?",
  "atk-s0517a:1513_1": "Cattāro sassatavādā,",
  "atk-s0517a:1513_2": "cattāro ekaccasassatavādā,",
  "atk-s0517a:1513_3": "cattāro antānantikā,",
  "atk-s0517a:1513_4": "cattāro amarāvikkhepikā,",
  "atk-s0517a:1513_5": "dve adhiccasamuppannikā,",
  "atk-s0517a:1513_6": "soḷasa saññīvādā,",
  "atk-s0517a:1513_7": "aṭṭha asaññīvādā,",
  "atk-s0517a:1513_8": "aṭṭha nevasaññīnāsaññīvādā,",
  "atk-s0517a:1513_9": "satta ucchedavādā,",
  "atk-s0517a:1513_10": "pañca diṭṭhadhammanibbānavādāti imāni dvāsaṭṭhi diṭṭhigatāni brahmajāle veyyākaraṇe vuttāni bhagavatā”ti.",
  "atk-s0517a:1513_11": "Vitthāro panettha brahmajālasutte vuttanayeneva veditabbo.",
  "atk-s0517a:1514_0": "Ahañcamhi tiṇṇoti ahañca caturoghaṃ,",
  "atk-s0517a:1514_1": "saṃsārasamuddaṃ vā tiṇṇo amhi bhavāmi.",
  "atk-s0517a:1514_2": "Muttoti rāgādibandhanehi mutto.",
  "atk-s0517a:1514_3": "Dantoti nibbisevano nipparipphando.",
  "atk-s0517a:1514_4": "Santoti sītībhūto.",
  "atk-s0517a:1514_5": "Assatthoti nibbānadassane laddhassāso.",
  "atk-s0517a:1514_6": "Parinibbutoti kilesaparinibbānena parinibbuto.",
  "atk-s0517a:1514_7": "Pahomīti samatthomhi.",
  "atk-s0517a:1514_8": "Khoiti ekaṃsatthe nipāto.",
  "atk-s0517a:1514_9": "Pare ca parinibbāpetunti ettha pare ca-",
  "atk-s0517a:1514_10": "saddo “pare ca tāretu”ntiādīhipi yojetabboti.",
  "atk-s0517a:1515_0": "Mahākaruṇāñāṇaniddesavaṇṇanā niṭṭhitā.",
  "atk-s0517a:1516_0": "72-73. Sabbaññutaññāṇaniddesavaṇṇanā",
  "atk-s0517a:1517_0": "119.",
  "atk-s0517a:1517_1": "Sabbaññutaññāṇaniddese katamaṃ tathāgatassa sabbaññutaññāṇanti pucchitvā tena samagatikattā teneva saha anāvaraṇañāṇaṃ niddiṭṭhaṃ.",
  "atk-s0517a:1517_2": "Na hi anāvaraṇañāṇaṃ dhammato visuṃ atthi,",
  "atk-s0517a:1517_3": "ekameva hetaṃ ñāṇaṃ ākārabhedato dvedhā vuccati saddhindriyasaddhābalādīni viya.",
  "atk-s0517a:1517_4": "Sabbaññutaññāṇameva hi natthi etassa āvaraṇanti,",
  "atk-s0517a:1517_5": "kenaci dhammena,",
  "atk-s0517a:1517_6": "puggalena vā āvaraṇaṃ kātuṃ asakkuṇeyyatāya anāvaraṇanti vuccati āvajjanapaṭibaddhattā sabbadhammānaṃ.",
  "atk-s0517a:1517_7": "Aññe pana āvajjitvāpi na jānanti.",
  "atk-s0517a:1517_8": "Keci panāhu “manoviññāṇaṃ viya sabbārammaṇikattā sabbaññutaññāṇaṃ.",
  "atk-s0517a:1517_9": "Taṃyeva ñāṇaṃ indavajiraṃ viya visayesu appaṭihatattā anāvaraṇañāṇaṃ.",
  "atk-s0517a:1517_10": "Anupubbasabbaññutāpaṭikkhepo sabbaññutaññāṇaṃ,",
  "atk-s0517a:1517_11": "sakiṃsabbaññutāpaṭikkhepo anāvaraṇañāṇaṃ,",
  "atk-s0517a:1517_12": "bhagavā sabbaññutaññāṇapaṭilābhenapi sabbaññūti vuccati,",
  "atk-s0517a:1517_13": "na ca anupubbasabbaññū.",
  "atk-s0517a:1517_14": "Anāvaraṇañāṇapaṭilābhenapi sabbaññūti vuccati,",
  "atk-s0517a:1517_15": "na ca sakiṃsabbaññū”ti.",
  "atk-s0517a:1518_0": "Sabbaṃ saṅkhatamasaṅkhataṃ anavasesaṃ jānātīti ettha sabbanti jātivasena sabbadhammānaṃ nissesapariyādānaṃ.",
  "atk-s0517a:1518_1": "Anavasesanti ekekasseva dhammassa sabbākāravasena nissesapariyādānaṃ.",
  "atk-s0517a:1518_2": "Saṅkhatamasaṅkhatanti dvidhā pabhedadassanaṃ.",
  "atk-s0517a:1518_3": "Saṅkhatañhi eko pabhedo,",
  "atk-s0517a:1518_4": "asaṅkhataṃ eko pabhedo.",
  "atk-s0517a:1518_5": "Paccayehi saṅgamma katanti saṅkhataṃ.",
  "atk-s0517a:1518_6": "Khandhapañcakaṃ.",
  "atk-s0517a:1518_7": "Tathā na saṅkhatanti asaṅkhataṃ. Nibbānaṃ.",
  "atk-s0517a:1518_8": "Saṅkhataṃ aniccadukkhānattādīhi ākārehi anavasesaṃ jānāti,",
  "atk-s0517a:1518_9": "asaṅkhataṃ suññatānimittaappaṇihitādīhi ākārehi anavasesaṃ jānāti.",
  "atk-s0517a:1518_10": "Natthi etassa saṅkhatassa asaṅkhatassa ca avasesoti anavasesaṃ.",
  "atk-s0517a:1518_11": "Saṅkhataṃ asaṅkhatañca.",
  "atk-s0517a:1518_12": "Anekabhedāpi paññatti paccayehi akatattā asaṅkhatapakkhaṃ bhajati.",
  "atk-s0517a:1518_13": "Sabbaññutaññāṇañhi sabbāpi paññattiyo anekabhedato jānāti.",
  "atk-s0517a:1518_14": "Atha vā sabbanti sabbadhammaggahaṇaṃ.",
  "atk-s0517a:1518_15": "Anavasesanti nippadesaggahaṇaṃ.",
  "atk-s0517a:1518_16": "Tattha āvaraṇaṃ natthīti tattha tasmiṃ anavasese saṅkhatāsaṅkhate nissaṅgattā sabbaññutaññāṇassa āvaraṇaṃ",
  "atk-s0517a:1518_17": "natthīti tadeva sabbaññutaññāṇaṃ anāvaraṇañāṇaṃ nāmāti attho.",
  "atk-s0517a:1519_0": "120.",
  "atk-s0517a:1519_1": "Idāni anekavisayabhedato dassetuṃ atītantiādimāha.",
  "atk-s0517a:1519_2": "Tattha atītaṃ anāgataṃ paccuppannanti kālabhedato dassitaṃ,",
  "atk-s0517a:1519_3": "cakkhu ceva rūpā cātiādi vatthārammaṇabhedato.",
  "atk-s0517a:1519_4": "Evaṃ taṃ sabbanti tesaṃ cakkhurūpānaṃ anavasesapariyādānaṃ.",
  "atk-s0517a:1519_5": "Evaṃ sesesu.",
  "atk-s0517a:1519_6": "Yāvatāti anavasesapariyādānaṃ.",
  "atk-s0517a:1519_7": "Aniccaṭṭhantiādi sāmaññalakkhaṇabhedato dassitaṃ.",
  "atk-s0517a:1519_8": "Aniccaṭṭhanti ca aniccākāraṃ.",
  "atk-s0517a:1519_9": "Paccattatthe vā upayogavacanaṃ.",
  "atk-s0517a:1519_10": "Esa nayo edisesu.",
  "atk-s0517a:1519_11": "Rūpassātiādi khandhabhedato dassitaṃ.",
  "atk-s0517a:1519_12": "Cakkhussa…pe…",
  "atk-s0517a:1519_13": "jarāmaraṇassāti heṭṭhā vuttapeyyālanayena yojetabbaṃ.",
  "atk-s0517a:1519_14": "Abhiññāyātiādīsu heṭṭhā vuttañāṇāneva.",
  "atk-s0517a:1519_15": "Abhiññaṭṭhanti abhijānanasabhāvaṃ.",
  "atk-s0517a:1519_16": "Esa nayo edisesu.",
  "atk-s0517a:1519_17": "Khandhānaṃ khandhaṭṭhantiādi heṭṭhā vuttanayeneva veditabbaṃ.",
  "atk-s0517a:1519_18": "Kusale dhammetiādi kusalattikavasena bhedo.",
  "atk-s0517a:1519_19": "Kāmāvacare dhammetiādi catubhūmakavasena.",
  "atk-s0517a:1519_20": "Ubhayatthāpi “sabbe jānātī”ti bahuvacanapāṭho sundaro.",
  "atk-s0517a:1519_21": "Ekavacanasote patitattā pana potthakesu ekavacanena likhitaṃ.",
  "atk-s0517a:1519_22": "Dukkhassātiādi cuddasannaṃ buddhañāṇānaṃ visayabhedo.",
  "atk-s0517a:1519_23": "Indriyaparopariyatte ñāṇantiādīni cattāri ñāṇāni vatvā sabbaññutaññāṇaṃ kasmā na vuttanti ce?",
  "atk-s0517a:1519_24": "Vuccamānassa sabbaññutaññāṇattā.",
  "atk-s0517a:1519_25": "Visayabhedato hi sabbaññutaññāṇe vuccamāne taṃ ñāṇaṃ na vattabbaṃ hoti,",
  "atk-s0517a:1519_26": "sabbaññutaññāṇaṃ pana sabbaññutaññāṇassa visayo hotiyeva.",
  "atk-s0517a:1520_0": "Puna kāḷakārāmasuttantādīsu vuttanayena sabbaññutaññāṇabhūmiṃ dassento yāvatā sadevakassa lokassātiādimāha.",
  "atk-s0517a:1520_1": "Tattha saha devehi sadevakassa.",
  "atk-s0517a:1520_2": "Saha mārena samārakassa.",
  "atk-s0517a:1520_3": "Saha brahmunā sabrahmakassa lokassa.",
  "atk-s0517a:1520_4": "Saha samaṇabrāhmaṇehi sassamaṇabrāhmaṇiyā.",
  "atk-s0517a:1520_5": "Saha devamanussehi sadevamanussāya pajāya.",
  "atk-s0517a:1520_6": "Pajātattā pajāti sattalokassa pariyāyavacanametaṃ.",
  "atk-s0517a:1520_7": "Tattha sadevakavacanena pañcakāmāvacaradevaggahaṇaṃ,",
  "atk-s0517a:1520_8": "samārakavacanena chaṭṭhakāmāvacaradevaggahaṇaṃ,",
  "atk-s0517a:1520_9": "sabrahmakavacanena brahmakāyikādibrahmaggahaṇaṃ,",
  "atk-s0517a:1520_10": "sassamaṇabrāhmaṇivacanena sāsanassa paccatthikapaccāmittasamaṇabrāhmaṇaggahaṇaṃ samitapāpabāhitapāpasamaṇabrāhmaṇaggahaṇañca,",
  "atk-s0517a:1520_11": "pajāvacanena sattalokaggahaṇaṃ,",
  "atk-s0517a:1520_12": "sadevamanussavacanena sammutidevasesamanussaggahaṇaṃ veditabbaṃ.",
  "atk-s0517a:1520_13": "Evamettha tīhi padehi okāsaloko,",
  "atk-s0517a:1520_14": "dvīhi pajāvasena sattaloko gahitoti veditabbo.",
  "atk-s0517a:1521_0": "Aparo nayo –",
  "atk-s0517a:1521_1": "sadevakaggahaṇena arūpāvacaraloko gahito,",
  "atk-s0517a:1521_2": "samārakaggahaṇena chakāmāvacaradevaloko,",
  "atk-s0517a:1521_3": "sabrahmakaggahaṇena rūpāvacarabrahmaloko,",
  "atk-s0517a:1521_4": "sassamaṇabrāhmaṇādiggahaṇena catuparisavasena,",
  "atk-s0517a:1521_5": "sammutidevehi vā saha manussaloko,",
  "atk-s0517a:1521_6": "avasesasattaloko vā.",
  "atk-s0517a:1522_0": "Apicettha sadevakavacanena ukkaṭṭhaparicchedato sabbassapi lokassa diṭṭhādijānanabhāvaṃ sādheti.",
  "atk-s0517a:1522_1": "Tato yesaṃ siyā “māro mahānubhāvo chakāmāvacarissaro vasavattī,",
  "atk-s0517a:1522_2": "kiṃ tassāpi diṭṭhādiṃ jānātī”ti,",
  "atk-s0517a:1522_3": "tesaṃ vimatiṃ vidhamanto “samārakassā”ti āha.",
  "atk-s0517a:1522_4": "Yesaṃ pana siyā “brahmā mahānubhāvo ekaṅguliyā ekasmiṃ cakkavāḷasahasse ālokaṃ pharati, dvīhi…pe…",
  "atk-s0517a:1522_5": "dasahi aṅgulīhi dasasu cakkavāḷasahassesu ālokaṃ pharati,",
  "atk-s0517a:1522_6": "anuttarañca jhānasamāpattisukhaṃ paṭisaṃvedeti,",
  "atk-s0517a:1522_7": "kiṃ tassāpi diṭṭhādiṃ jānātī”ti,",
  "atk-s0517a:1522_8": "tesaṃ vimatiṃ vidhamanto “sabrahmakassā”ti āha.",
  "atk-s0517a:1522_9": "Tato yesaṃ siyā “puthū samaṇabrāhmaṇā sāsanassa paccatthikā,",
  "atk-s0517a:1522_10": "kiṃ tesampi diṭṭhādiṃ jānātī”ti,",
  "atk-s0517a:1522_11": "tesaṃ vimatiṃ vidhamanto “sassamaṇabrāhmaṇiyā pajāyā”ti āha.",
  "atk-s0517a:1522_12": "Evaṃ ukkaṭṭhānaṃ diṭṭhādijānanabhāvaṃ pakāsetvā atha sammutideve avasesamanusse ca upādāya ukkaṭṭhaparicchedavasena",
  "atk-s0517a:1522_13": "sesasattalokassa diṭṭhādijānanabhāvaṃ pakāseti.",
  "atk-s0517a:1522_14": "Ayamettha anusandhikkamo.",
  "atk-s0517a:1522_15": "Porāṇā panāhu –",
  "atk-s0517a:1522_16": "sadevakassāti devatāhi saddhiṃ avasesalokassa.",
  "atk-s0517a:1522_17": "Samārakassāti mārena saddhiṃ avasesalokassa.",
  "atk-s0517a:1522_18": "Sabrahmakassāti brahmehi saddhiṃ avasesalokassa.",
  "atk-s0517a:1522_19": "Evaṃ sabbepi tibhavūpage satte tīhākārehi tīsu padesu pakkhipitvā puna dvīhākārehi pariyādātuṃ sassamaṇabrāhmaṇiyā pajāya sadevamanussāyāti vuttaṃ.",
  "atk-s0517a:1522_20": "Evaṃ pañcahi padehi tena tena ākārena tedhātukameva pariyādinnaṃ hotīti.",
  "atk-s0517a:1523_0": "Diṭṭhanti rūpāyatanaṃ.",
  "atk-s0517a:1523_1": "Sutanti saddāyatanaṃ.",
  "atk-s0517a:1523_2": "Mutanti patvā gahetabbato gandhāyatanaṃ,",
  "atk-s0517a:1523_3": "rasāyatanaṃ,",
  "atk-s0517a:1523_4": "phoṭṭhabbāyatanaṃ.",
  "atk-s0517a:1523_5": "Viññātanti sukhadukkhādidhammārammaṇaṃ.",
  "atk-s0517a:1523_6": "Pattanti pariyesitvā vā apariyesitvā vā pattaṃ.",
  "atk-s0517a:1523_7": "Pariyesitanti pattaṃ vā appattaṃ vā pariyesitaṃ.",
  "atk-s0517a:1523_8": "Anuvicaritaṃ manasāti cittena anusañcaritaṃ.",
  "atk-s0517a:1523_9": "Sabbaṃ jānātīti iminā etaṃ dasseti –",
  "atk-s0517a:1523_10": "yaṃ aparimānāsu lokadhātūsu imassa sadevakassa lokassa “nīlaṃ pīta”ntiādi rūpārammaṇaṃ cakkhudvāre āpāthaṃ āgacchati,",
  "atk-s0517a:1523_11": "ayaṃ satto imasmiṃ khaṇe imaṃ nāma rūpārammaṇaṃ disvā sumano vā dummano vā majjhatto vā jātoti taṃ sabbaṃ tathāgatassa sabbaññutaññāṇaṃ jānāti.",
  "atk-s0517a:1523_12": "Tathā yaṃ aparimāṇāsu lokadhātūsu imassa sadevakassa lokassa “bherisaddo,",
  "atk-s0517a:1523_13": "mudiṅgasaddo”tiādi saddārammaṇaṃ sotadvāre āpāthaṃ āgacchati,",
  "atk-s0517a:1523_14": "“mūlagandho tacagandho”tiādi gandhārammaṇaṃ ghānadvāre āpāthaṃ āgacchati,",
  "atk-s0517a:1523_15": "“mūlaraso,",
  "atk-s0517a:1523_16": "khandharaso”tiādi rasārammaṇaṃ jivhādvāre āpāthaṃ āgacchati,",
  "atk-s0517a:1523_17": "“kakkhaḷaṃ,",
  "atk-s0517a:1523_18": "muduka”ntiādi pathavīdhātutejodhātuvāyodhātubhedaṃ phoṭṭhabbārammaṇaṃ kāyadvāre āpāthaṃ āgacchati,",
  "atk-s0517a:1523_19": "ayaṃ satto imasmiṃ khaṇe imaṃ nāma phoṭṭhabbārammaṇaṃ phusitvā sumano vā dummano vā majjhatto vā jātoti",
  "atk-s0517a:1523_20": "taṃ sabbaṃ tathāgatassa sabbaññutaññāṇaṃ jānāti.",
  "atk-s0517a:1523_21": "Tathā yaṃ aparimāṇāsu lokadhātūsu imassa sadevakassa lokassa sukhadukkhādibhedaṃ dhammārammaṇaṃ manodvāre āpāthaṃ āgacchati,",
  "atk-s0517a:1523_22": "ayaṃ satto imasmiṃ khaṇe imaṃ nāma dhammārammaṇaṃ vijānitvā sumano vā dummano vā majjhatto vā jātoti taṃ sabbaṃ tathāgatassa sabbaññutaññāṇaṃ jānāti.",
  "atk-s0517a:1523_23": "Imassa pana mahājanassa pariyesitvā appattampi atthi,",
  "atk-s0517a:1523_24": "pariyesitvā pattampi atthi.",
  "atk-s0517a:1523_25": "Apariyesitvā appattampi atthi,",
  "atk-s0517a:1523_26": "apariyesitvā pattampi atthi.",
  "atk-s0517a:1523_27": "Sabbaṃ tathāgatassa sabbaññutaññāṇena appattaṃ nāma natthīti.",
  "atk-s0517a:1524_0": "121.",
  "atk-s0517a:1524_1": "Puna aparena pariyāyena sabbaññutaññāṇabhāvasādhanatthaṃ na tassāti gāthamāha.",
  "atk-s0517a:1524_2": "Tattha na tassa addiṭṭhamidhatthi kiñcīti tassa tathāgatassa idha imasmiṃ tedhātuke loke,",
  "atk-s0517a:1524_3": "imasmiṃ paccuppannakāle vā paññācakkhunā addiṭṭhaṃ nāma kiñci appamattakampi na atthi na saṃvijjati.",
  "atk-s0517a:1524_4": "Atthīti idaṃ vattamānakālikaṃ ākhyātapadaṃ.",
  "atk-s0517a:1524_5": "Iminā paccuppannakālikassa sabbadhammassa ñātabhāvaṃ dasseti.",
  "atk-s0517a:1524_6": "Gāthābandhasukhatthaṃ panettha da-",
  "atk-s0517a:1524_7": "kāro saṃyutto.",
  "atk-s0517a:1524_8": "Atho aviññātanti ettha athoiti vacanopādāne nipāto.",
  "atk-s0517a:1524_9": "Aviññātanti atītakālikaṃ aviññātaṃ nāma kiñci dhammajātaṃ.",
  "atk-s0517a:1524_10": "Nāhosīti pāṭhaseso.",
  "atk-s0517a:1524_11": "Abyayabhūtassa atthisaddassa gahaṇe pāṭhasesaṃ vināpi yujjatiyeva.",
  "atk-s0517a:1524_12": "Iminā atītakālikassa sabbadhammassa ñātabhāvaṃ dasseti.",
  "atk-s0517a:1524_13": "Ajānitabbanti anāgatakālikaṃ ajānitabbaṃ nāma dhammajātaṃ na bhavissati,",
  "atk-s0517a:1524_14": "natthi vā.",
  "atk-s0517a:1524_15": "Iminā anāgatakālikassa sabbadhammassa ñātabhāvaṃ dasseti.",
  "atk-s0517a:1524_16": "Jānanakiriyāvisesanamattameva vā ettha a- kāro.",
  "atk-s0517a:1524_17": "Sabbaṃ abhiññāsi yadatthi neyyanti ettha yaṃ tekālikaṃ vā kālavimuttaṃ vā neyyaṃ jānitabbaṃ kiñci dhammajātaṃ atthi,",
  "atk-s0517a:1524_18": "taṃ sabbaṃ tathāgato abhiññāsi adhikena sabbaññutaññāṇena jāni paṭivijjhi.",
  "atk-s0517a:1524_19": "Ettha atthisaddena tekālikassa kālavimuttassa ca gahaṇā atthi-",
  "atk-s0517a:1524_20": "saddo abyayabhūtoyeva daṭṭhabbo.",
  "atk-s0517a:1524_21": "Tathāgato tena samantacakkhūti kālavasena okāsavasena ca nippadesattā samantā sabbato pavattaṃ ñāṇacakkhu assāti samantacakkhu.",
  "atk-s0517a:1524_22": "Tena yathāvuttena kāraṇena tathāgato samantacakkhu,",
  "atk-s0517a:1524_23": "sabbaññūti vuttaṃ hoti.",
  "atk-s0517a:1524_24": "Imissā gāthāya puggalādhiṭṭhānāya desanāya sabbaññutaññāṇaṃ sādhitaṃ.",
  "atk-s0517a:1525_0": "Puna buddhañāṇānaṃ visayavasena sabbaññutaññāṇaṃ dassetukāmo samantacakkhūti kenaṭṭhena samantacakkhūtiādimāha.",
  "atk-s0517a:1525_1": "Tattha gāthāya samantacakkhūti vuttapade yaṃ taṃ samantacakkhu,",
  "atk-s0517a:1525_2": "taṃ kenaṭṭhena samantacakkhūti attho.",
  "atk-s0517a:1525_3": "Attho panassa yāvatā dukkhassa dukkhaṭṭhotiādīhi vuttoyeva hoti.",
  "atk-s0517a:1525_4": "Sabbaññutaññāṇañhi samantacakkhu. Yathāha –",
  "atk-s0517a:1525_5": "“samantacakkhu vuccati sabbaññutaññāṇa”nti.",
  "atk-s0517a:1525_6": "Tasmiṃ sabbaññutaññāṇaṭṭhe vutte samantacakkhuṭṭho vuttoyeva hotīti.",
  "atk-s0517a:1525_7": "Buddhasseva ñāṇānīti buddhañāṇāni.",
  "atk-s0517a:1525_8": "Dukkhe ñāṇādīnipi hi sabbākārena buddhasseva bhagavato pavattanti,",
  "atk-s0517a:1525_9": "itaresaṃ pana ekadesamatteneva pavattanti.",
  "atk-s0517a:1525_10": "Sāvakasādhāraṇānīti pana ekadesenāpi atthitaṃ sandhāya vuttaṃ.",
  "atk-s0517a:1525_11": "Sabbo ñātoti sabbo ñāṇena ñāto.",
  "atk-s0517a:1525_12": "Aññāto dukkhaṭṭho natthīti vuttameva atthaṃ paṭisedhena vibhāveti.",
  "atk-s0517a:1525_13": "Sabbo diṭṭhoti na kevalaṃ ñātamattoyeva,",
  "atk-s0517a:1525_14": "atha kho cakkhunā diṭṭho viya kato.",
  "atk-s0517a:1525_15": "Sabbo viditoti na kevalaṃ diṭṭhamattoyeva,",
  "atk-s0517a:1525_16": "atha kho pākaṭo.",
  "atk-s0517a:1525_17": "Sabbo sacchikatoti na kevalaṃ viditoyeva,",
  "atk-s0517a:1525_18": "atha kho tattha ñāṇapaṭilābhavasena paccakkhīkato.",
  "atk-s0517a:1525_19": "Sabbo phassitoti na kevalaṃ sacchikatoyeva,",
  "atk-s0517a:1525_20": "atha kho punappunaṃ yathāruci samudācāravasena phuṭṭhoti.",
  "atk-s0517a:1525_21": "Atha vā ñāto sabhāvalakkhaṇavasena.",
  "atk-s0517a:1525_22": "Diṭṭho sāmaññalakkhaṇavasena.",
  "atk-s0517a:1525_23": "Vidito rasavasena.",
  "atk-s0517a:1525_24": "Sacchikato paccupaṭṭhānavasena.",
  "atk-s0517a:1525_25": "Phassito padaṭṭhānavasena.",
  "atk-s0517a:1525_26": "Atha vā ñāto ñāṇuppādavasena.",
  "atk-s0517a:1525_27": "Diṭṭho cakkhuppādavasena.",
  "atk-s0517a:1525_28": "Vidito paññuppādavasena.",
  "atk-s0517a:1525_29": "Sacchikato vijjuppādavasena.",
  "atk-s0517a:1525_30": "Phassito ālokuppādavasena.",
  "atk-s0517a:1525_31": "“Yāvatā dukkhassa dukkhaṭṭho,",
  "atk-s0517a:1525_32": "sabbo diṭṭho,",
  "atk-s0517a:1525_33": "adiṭṭho dukkhaṭṭho natthī”tiādinā nayena ca “yāvatā sadevakassa lokassa…pe…",
  "atk-s0517a:1525_34": "anuvicaritaṃ manasā,",
  "atk-s0517a:1525_35": "sabbaṃ ñātaṃ,",
  "atk-s0517a:1525_36": "aññātaṃ natthī”tiādinā nayena ca vitthāro veditabbo.",
  "atk-s0517a:1525_37": "Paṭhamaṃ vuttagāthā nigamanavasena puna vuttā.",
  "atk-s0517a:1525_38": "Taṃnigamaneyeva hi kate ñāṇanigamanampi katameva hotīti.",
  "atk-s0517a:1526_0": "Sabbaññutaññāṇaniddesavaṇṇanā niṭṭhitā.",
  "atk-s0517a:1527_0": "Saddhammappakāsiniyā paṭisambhidāmagga-aṭṭhakathāya",
  "atk-s0517a:1528_0": "Ñāṇakathāvaṇṇanā niṭṭhitā.",
  "atk-s0517a:1529_0": "2. Diṭṭhikathā",
  "atk-s0517a:1530_0": "1. Assādadiṭṭhiniddesavaṇṇanā",
  "atk-s0517a:1531_0": "122.",
  "atk-s0517a:1531_1": "Idāni ñāṇakathānantaraṃ kathitāya diṭṭhikathāya anupubbaanuvaṇṇanā anuppattā.",
  "atk-s0517a:1531_2": "Ayañhi diṭṭhikathā ñāṇakathāya katañāṇaparicayassa samadhigatasammādiṭṭhissa micchādiṭṭhimalavisodhanā sukarā hoti,",
  "atk-s0517a:1531_3": "sammādiṭṭhi ca suparisuddhā hotīti ñāṇakathānantaraṃ kathitā.",
  "atk-s0517a:1531_4": "Tattha kā diṭṭhītiādikā pucchā.",
  "atk-s0517a:1531_5": "Kā diṭṭhīti abhinivesaparāmāso diṭṭhītiādikaṃ pucchitapucchāya vissajjanaṃ.",
  "atk-s0517a:1531_6": "Kathaṃ abhinivesaparāmāso diṭṭhītiādiko vissajjitavissajjanassa vitthāraniddeso,",
  "atk-s0517a:1531_7": "sabbāva tā diṭṭhiyo assādadiṭṭhiyotiādikā diṭṭhisuttasaṃsandanāti evamime cattāro paricchedā.",
  "atk-s0517a:1531_8": "Tattha pucchāparicchede tāva kā diṭṭhīti dhammapucchā,",
  "atk-s0517a:1531_9": "sabhāvapucchā.",
  "atk-s0517a:1531_10": "Kati diṭṭhiṭṭhānānīti hetupucchā paccayapucchā,",
  "atk-s0517a:1531_11": "kittakāni diṭṭhīnaṃ kāraṇānīti attho.",
  "atk-s0517a:1531_12": "Kati diṭṭhipariyuṭṭhānānīti samudācārapucchā vikārapucchā.",
  "atk-s0517a:1531_13": "Diṭṭhiyo eva hi samudācāravasena cittaṃ pariyonandhantiyo uṭṭhahantīti diṭṭhipariyuṭṭhānāni nāma honti.",
  "atk-s0517a:1531_14": "Kati diṭṭhiyoti diṭṭhīnaṃ saṅkhāpucchā gaṇanāpucchā.",
  "atk-s0517a:1531_15": "Kati diṭṭhābhinivesāti vatthuppabhedavasena ārammaṇanānattavasena diṭṭhippabhedapucchā.",
  "atk-s0517a:1531_16": "Diṭṭhiyo eva hi taṃ taṃ vatthuṃ taṃ taṃ ārammaṇaṃ abhinivisanti parāmasantīti diṭṭhiparāmāsāti vuccanti.",
  "atk-s0517a:1531_17": "Katamo diṭṭhiṭṭhānasamugghātoti diṭṭhīnaṃ paṭipakkhapucchā pahānūpāyapucchā.",
  "atk-s0517a:1531_18": "Diṭṭhikāraṇāni hi khandhādīni diṭṭhisamugghātena tāsaṃ kāraṇāni na hontīti tāni ca kāraṇāni samugghātitāni nāma honti.",
  "atk-s0517a:1531_19": "Tasmā diṭṭhiṭṭhānāni sammā bhusaṃ haññanti etenāti diṭṭhiṭṭhānasamugghātoti vuccati.",
  "atk-s0517a:1532_0": "Idāni etāsaṃ channaṃ pucchānaṃ kā diṭṭhītiādīni cha vissajjanāni.",
  "atk-s0517a:1532_1": "Tattha kā diṭṭhīti vissajjetabbapucchā.",
  "atk-s0517a:1532_2": "Abhinivesaparāmāso diṭṭhīti vissajjanaṃ.",
  "atk-s0517a:1532_3": "Sā pana aniccādike vatthusmiṃ niccādivasena abhinivisati patiṭṭhahati daḷhaṃ gaṇhātīti abhiniveso.",
  "atk-s0517a:1532_4": "Aniccādiākāraṃ atikkamitvā niccantiādivasena vattamāno parato āmasati gaṇhātīti parāmāso.",
  "atk-s0517a:1532_5": "Atha vā niccantiādikaṃ paraṃ uttamaṃ saccanti āmasati gaṇhātīti parāmāso,",
  "atk-s0517a:1532_6": "abhiniveso ca so parāmāso cāti abhinivesaparāmāso.",
  "atk-s0517a:1532_7": "Evaṃpakāro diṭṭhīti kiccato diṭṭhisabhāvaṃ vissajjeti.",
  "atk-s0517a:1532_8": "Tīṇi satanti tīṇi satāni,",
  "atk-s0517a:1532_9": "vacanavipallāso kato.",
  "atk-s0517a:1532_10": "Katamo diṭṭhiṭṭhānasamugghātoti pucchaṃ anuddharitvāva sotāpattimaggo diṭṭhiṭṭhānasamugghātoti vissajjanaṃ kataṃ.",
  "atk-s0517a:1533_0": "123.",
  "atk-s0517a:1533_1": "Idāni kathaṃ abhinivesaparāmāsotiādi vitthāraniddeso.",
  "atk-s0517a:1533_2": "Tattha rūpanti upayogavacanaṃ.",
  "atk-s0517a:1533_3": "Rūpaṃ abhinivesaparāmāsoti sambandho.",
  "atk-s0517a:1533_4": "Rūpanti cettha rūpupādānakkhandho kasiṇarūpañca.",
  "atk-s0517a:1533_5": "“Etaṃ mamā”ti abhinivesaparāmāso diṭṭhi,",
  "atk-s0517a:1533_6": "“esohamasmī”ti abhinivesaparāmāso diṭṭhi,",
  "atk-s0517a:1533_7": "“eso me attā”ti abhinivesaparāmāso diṭṭhīti paccekaṃ yojetabbaṃ.",
  "atk-s0517a:1533_8": "Etanti sāmaññavacanaṃ.",
  "atk-s0517a:1533_9": "Teneva “vedanaṃ etaṃ mama,",
  "atk-s0517a:1533_10": "saṅkhāre etaṃ mamā”ti napuṃsakavacanaṃ ekavacanañca kataṃ.",
  "atk-s0517a:1533_11": "Esoti pana vattabbamapekkhitvā pulliṅgekavacanaṃ kataṃ.",
  "atk-s0517a:1533_12": "Etaṃ mamāti taṇhāmaññanāmūlikā diṭṭhi.",
  "atk-s0517a:1533_13": "Esohamasmīti mānamaññanāmūlikā diṭṭhi.",
  "atk-s0517a:1533_14": "Eso me attāti diṭṭhimaññanā eva.",
  "atk-s0517a:1533_15": "Keci pana “etaṃ mamāti mamaṃkārakappanā,",
  "atk-s0517a:1533_16": "esohamasmīti ahaṃkārakappanā,",
  "atk-s0517a:1533_17": "eso me attāti ahaṃkāramamaṃkārakappito attābhinivesoti ca,",
  "atk-s0517a:1533_18": "tathā yathākkameneva taṇhāmūlaniveso mānapaggāho,",
  "atk-s0517a:1533_19": "taṇhāmūlaniviṭṭho mānapaggahito,",
  "atk-s0517a:1533_20": "attābhinivesoti ca,",
  "atk-s0517a:1533_21": "saṅkhārānaṃ dukkhalakkhaṇādassanaṃ,",
  "atk-s0517a:1533_22": "saṅkhārānaṃ aniccalakkhaṇādassanaṃ,",
  "atk-s0517a:1533_23": "saṅkhārānaṃ tilakkhaṇādassanahetuko attābhinivesoti ca,",
  "atk-s0517a:1533_24": "dukkhe asubhe ca sukhaṃ subhanti vipallāsagatassa,",
  "atk-s0517a:1533_25": "anicce niccanti vipallāsagatassa,",
  "atk-s0517a:1533_26": "catubbidhavipallāsagatassa ca attābhinivesoti ca,",
  "atk-s0517a:1533_27": "pubbenivāsañāṇassa ākārakappanā,",
  "atk-s0517a:1533_28": "dibbacakkhuñāṇassa anāgatapaṭilābhakappanā,",
  "atk-s0517a:1533_29": "pubbantāparantaidappaccayatāpaṭiccasamuppannesu dhammesu kappanissitassa attābhinivesoti ca,",
  "atk-s0517a:1533_30": "nandiyā atītamanvāgameti,",
  "atk-s0517a:1533_31": "nandiyā anāgataṃ paṭikaṅkhati,",
  "atk-s0517a:1533_32": "paccuppannesu dhammesu saṃhīrati attābhinivesoti ca,",
  "atk-s0517a:1533_33": "pubbante aññāṇahetukā diṭṭhi,",
  "atk-s0517a:1533_34": "aparante aññāṇahetukā diṭṭhi,",
  "atk-s0517a:1533_35": "pubbantāparante idappaccayatāpaṭiccasamuppannesu dhammesu aññāṇahetuko attābhiniveso”ti ca etesaṃ tiṇṇaṃ vacanānaṃ atthaṃ vaṇṇayanti.",
  "atk-s0517a:1534_0": "Diṭṭhiyo panettha paṭhamaṃ pañcakkhandhavatthukā.",
  "atk-s0517a:1534_1": "Tato chaajjhattikabāhirāyatanaviññāṇa-",
  "atk-s0517a:1534_2": "kāyasamphassakāyavedanākāyasaññākāyacetanākāyataṇhākāyavitakkavicāradhātudasakasiṇa-",
  "atk-s0517a:1534_3": "dvattiṃsākāravatthukā diṭṭhiyo vuttā.",
  "atk-s0517a:1534_4": "Dvattiṃsākāresu ca yattha visuṃ abhiniveso na yujjati,",
  "atk-s0517a:1534_5": "tattha sakalasarīrābhinivesavaseneva visuṃ abhiniveso viya katoti veditabbaṃ.",
  "atk-s0517a:1534_6": "Tato dvādasāyatanaaṭṭhārasadhātuekūnavīsatiindriyavasena yojanā katā.",
  "atk-s0517a:1534_7": "Tīṇi ekantalokuttarindriyāni na yojitāni.",
  "atk-s0517a:1534_8": "Na hi lokuttaravatthukā diṭṭhiyo honti.",
  "atk-s0517a:1534_9": "Sabbatthāpi ca lokiyalokuttaramissesu dhammesu lokuttare ṭhapetvā lokiyā eva gahetabbā.",
  "atk-s0517a:1534_10": "Anindriyabaddharūpañca na gahetabbameva.",
  "atk-s0517a:1534_11": "Tato tedhātukavasena navavidhabhavavasena jhānabrahmavihārasamāpattivasena paṭiccasamuppādaṅgavasena ca yojanā katā.",
  "atk-s0517a:1534_12": "Jātijarāmaraṇānaṃ visuṃ gahaṇe parihāro vuttanayo eva.",
  "atk-s0517a:1534_13": "Sabbāni cetāni rūpādikāni jarāmaraṇantāni aṭṭhanavutisataṃ padāni bhavanti.",
  "atk-s0517a:1535_0": "124.",
  "atk-s0517a:1535_1": "Diṭṭhiṭṭhānesu khandhāpi diṭṭhiṭṭhānanti vīsativatthukāyapi sakkāyadiṭṭhiyā pañcannaṃ khandhānaṃyeva vatthuttā “ye hi keci,",
  "atk-s0517a:1535_2": "bhikkhave,",
  "atk-s0517a:1535_3": "samaṇā vā brāhmaṇā vā attānaṃ samanupassamānā samanupassanti,",
  "atk-s0517a:1535_4": "sabbe te pañcupādānakkhandhesuyeva samanupassanti,",
  "atk-s0517a:1535_5": "etesaṃ vā aññatara”nti vuttattā ca pañcupādānakkhandhā diṭṭhīnaṃ kāraṇaṃ.",
  "atk-s0517a:1535_6": "Avijjāpi diṭṭhiṭṭhānanti avijjāya andhīkatānaṃ diṭṭhiuppattito “yāyaṃ, bhante,",
  "atk-s0517a:1535_7": "diṭṭhi ‘asammāsambuddhesu sammāsambuddhā’ti,",
  "atk-s0517a:1535_8": "ayaṃ nu kho, bhante,",
  "atk-s0517a:1535_9": "diṭṭhi kiṃ paṭicca paññāyatīti?",
  "atk-s0517a:1535_10": "Mahatī kho esā, kaccāna, dhātu,",
  "atk-s0517a:1535_11": "yadidaṃ avijjādhātu. Hīnaṃ, kaccāna,",
  "atk-s0517a:1535_12": "dhātuṃ paṭicca uppajjati hīnā saññā hīnā diṭṭhī”ti vacanato ca avijjā diṭṭhīnaṃ kāraṇaṃ.",
  "atk-s0517a:1535_13": "Phassopi diṭṭhiṭṭhānanti tena phassena phuṭṭhassa diṭṭhiuppattito “ye te,",
  "atk-s0517a:1535_14": "bhikkhave,",
  "atk-s0517a:1535_15": "samaṇabrāhmaṇā pubbantakappikā pubbantānudiṭṭhino pubbantaṃ ārabbha anekavihitāni adhivuttipadāni abhivadanti,",
  "atk-s0517a:1535_16": "tadapi phassapaccayā”ti vacanato ca phasso diṭṭhīnaṃ kāraṇaṃ.",
  "atk-s0517a:1535_17": "Saññāpi diṭṭhiṭṭhānanti ākāramattaggahaṇena ayāthāvasabhāvagāhahetuttā saññāya –",
  "atk-s0517a:1536_0": "“Yāni ca tīṇi yāni ca saṭṭhi, samaṇappavādasitāni bhūripañña;",
  "atk-s0517a:1537_0": "Saññakkharasaññanissitāni, osaraṇāni vineyya oghatamagā”ti. –",
  "atk-s0517a:1538_0": "Vacanato “saññānidānā hi papañcasaṅkhā”ti vacanato ca saññā diṭṭhīnaṃ kāraṇaṃ.",
  "atk-s0517a:1538_1": "Vitakkopi diṭṭhiṭṭhānanti ākāraparivitakkena diṭṭhiuppattito –",
  "atk-s0517a:1539_0": "“Naheva saccāni bahūni nānā, aññatra saññāya niccāni loke;",
  "atk-s0517a:1540_0": "Takkañca diṭṭhīsu pakappayitvā, saccaṃ musāti dvayadhammamāhū”ti. –",
  "atk-s0517a:1541_0": "Vacanato ca vitakko diṭṭhīnaṃ kāraṇaṃ.",
  "atk-s0517a:1541_1": "Ayonisomanasikāropi diṭṭhiṭṭhānanti ayoniso manasikārassa akusalānaṃ asādhāraṇahetuttā “tassevaṃ ayoniso",
  "atk-s0517a:1541_2": "manasikaroto channaṃ diṭṭhīnaṃ aññatarā diṭṭhi uppajjatī”ti vacanato ca ayoniso manasikāro diṭṭhīnaṃ kāraṇaṃ.",
  "atk-s0517a:1541_3": "Pāpamittopi diṭṭhiṭṭhānanti pāpamittassa diṭṭhānugatiāpajjanena diṭṭhiuppattito “bāhiraṃ,",
  "atk-s0517a:1541_4": "bhikkhave,",
  "atk-s0517a:1541_5": "aṅganti karitvā na aññaṃ ekaṅgampi samanupassāmi,",
  "atk-s0517a:1541_6": "yaṃ evaṃ mahato anatthāya saṃvattati.",
  "atk-s0517a:1541_7": "Yathayidaṃ,",
  "atk-s0517a:1541_8": "bhikkhave,",
  "atk-s0517a:1541_9": "pāpamittatā”ti vacanato ca pāpamitto diṭṭhīnaṃ kāraṇaṃ.",
  "atk-s0517a:1541_10": "Paratopi ghoso diṭṭhiṭṭhānanti durakkhātadhammassavanena diṭṭhiuppattito “dveme,",
  "atk-s0517a:1541_11": "bhikkhave,",
  "atk-s0517a:1541_12": "hetū dve paccayā micchādiṭṭhiyā uppādāya parato ca ghoso ayoniso ca manasikāro”ti vacanato ca parato",
  "atk-s0517a:1541_13": "ghoso micchādiṭṭhikato micchādiṭṭhipaṭisaññuttakathā diṭṭhīnaṃ kāraṇaṃ.",
  "atk-s0517a:1542_0": "Idāni diṭṭhiṭṭhānanti padassa atthaṃ vivaranto khandhā hetu khandhā paccayotiādimāha.",
  "atk-s0517a:1542_1": "Khandhā eva diṭṭhīnaṃ upādāya,",
  "atk-s0517a:1542_2": "janakahetu ceva upatthambhakapaccayo cāti attho.",
  "atk-s0517a:1542_3": "Samuṭṭhānaṭṭhenāti samuṭṭhahanti uppajjanti etenāti samuṭṭhānaṃ,",
  "atk-s0517a:1542_4": "kāraṇanti attho.",
  "atk-s0517a:1542_5": "Tena samuṭṭhānaṭṭhena,",
  "atk-s0517a:1542_6": "diṭṭhikāraṇabhāvenāti attho.",
  "atk-s0517a:1543_0": "125.",
  "atk-s0517a:1543_1": "Idāni kiccabhedena diṭṭhibhedaṃ dassento katamāni aṭṭhārasa diṭṭhipariyuṭṭhānānītiādimāha.",
  "atk-s0517a:1543_2": "Tattha yā diṭṭhīti idāni vuccamānānaṃ aṭṭhārasannaṃ padānaṃ sādhāraṇaṃ mūlapadaṃ.",
  "atk-s0517a:1543_3": "Yā diṭṭhi,",
  "atk-s0517a:1543_4": "tadeva diṭṭhigataṃ,",
  "atk-s0517a:1543_5": "yā diṭṭhi,",
  "atk-s0517a:1543_6": "tadeva diṭṭhigahananti sabbehi sambandho kātabbo.",
  "atk-s0517a:1543_7": "Ayāthāvadassanaṭṭhena diṭṭhi,",
  "atk-s0517a:1543_8": "tadeva diṭṭhīsu gataṃ dassanaṃ dvāsaṭṭhidiṭṭhiantogadhattāti diṭṭhigataṃ.",
  "atk-s0517a:1543_9": "Heṭṭhāpissa attho vuttoyeva.",
  "atk-s0517a:1543_10": "Dvinnaṃ antānaṃ ekantagatattāpi diṭṭhigataṃ.",
  "atk-s0517a:1543_11": "Sā eva diṭṭhi duratikkamanaṭṭhena diṭṭhigahanaṃ tiṇagahanavanagahanapabbatagahanāni viya.",
  "atk-s0517a:1543_12": "Sāsaṅkasappaṭibhayaṭṭhena diṭṭhikantāraṃ corakantāravāḷakantāranirudakakantāradubbhikkhakantārā viya.",
  "atk-s0517a:1543_13": "Dhammasaṅgaṇiyaṃ “diṭṭhikantāro”ti sakaliṅgeneva āgataṃ.",
  "atk-s0517a:1543_14": "Sammādiṭṭhiyā vinivijjhanaṭṭhena paṭilomaṭṭhena ca diṭṭhivisūkaṃ.",
  "atk-s0517a:1543_15": "Micchādassanañhi uppajjamānaṃ sammādassanaṃ vinivijjhati ceva vilometi ca.",
  "atk-s0517a:1543_16": "Dhammasaṅgaṇiyaṃ “diṭṭhivisūkāyika”nti āgataṃ.",
  "atk-s0517a:1543_17": "Kadāci sassatassa,",
  "atk-s0517a:1543_18": "kadāci ucchedassa gahaṇato diṭṭhiyā virūpaṃ phanditanti diṭṭhivipphanditaṃ.",
  "atk-s0517a:1543_19": "Diṭṭhigatiko hi ekasmiṃ patiṭṭhātuṃ na sakkoti,",
  "atk-s0517a:1543_20": "kadāci sassataṃ anussarati,",
  "atk-s0517a:1543_21": "kadāci ucchedaṃ.",
  "atk-s0517a:1543_22": "Diṭṭhiyeva anatthe saṃyojetīti diṭṭhisaññojanaṃ.",
  "atk-s0517a:1543_23": "Diṭṭhiyeva antotudanaṭṭhena dunnīharaṇīyaṭṭhena ca sallanti diṭṭhisallaṃ.",
  "atk-s0517a:1543_24": "Diṭṭhiyeva pīḷākaraṇaṭṭhena sambādhoti diṭṭhisambādho.",
  "atk-s0517a:1543_25": "Diṭṭhiyeva mokkhāvaraṇaṭṭhena palibodhoti diṭṭhipalibodho.",
  "atk-s0517a:1543_26": "Diṭṭhiyeva dummocanīyaṭṭhena bandhananti diṭṭhibandhanaṃ.",
  "atk-s0517a:1543_27": "Diṭṭhiyeva duruttaraṭṭhena papātoti diṭṭhipapāto.",
  "atk-s0517a:1543_28": "Diṭṭhiyeva thāmagataṭṭhena anusayoti diṭṭhānusayo.",
  "atk-s0517a:1543_29": "Diṭṭhiyeva attānaṃ santāpetīti diṭṭhisantāpo.",
  "atk-s0517a:1543_30": "Diṭṭhiyeva attānaṃ anudahatīti diṭṭhipariḷāho.",
  "atk-s0517a:1543_31": "Diṭṭhiyeva kilesakāyaṃ ganthetīti diṭṭhigantho.",
  "atk-s0517a:1543_32": "Diṭṭhiyeva bhusaṃ ādiyatīti diṭṭhupādānaṃ.",
  "atk-s0517a:1543_33": "Diṭṭhiyeva “sacca”ntiādivasena abhinivisatīti diṭṭhābhiniveso.",
  "atk-s0517a:1543_34": "Diṭṭhiyeva idaṃ paranti āmasati,",
  "atk-s0517a:1543_35": "parato vā āmasatīti diṭṭhiparāmāso.",
  "atk-s0517a:1544_0": "126.",
  "atk-s0517a:1544_1": "Idāni rāsivasena soḷasa diṭṭhiyo uddisanto katamā soḷasa diṭṭhiyotiādimāha.",
  "atk-s0517a:1544_2": "Tattha sukhasomanassasaṅkhāte assāde diṭṭhi assādadiṭṭhi.",
  "atk-s0517a:1544_3": "Attānaṃ anugatā diṭṭhi attānudiṭṭhi.",
  "atk-s0517a:1544_4": "Natthīti pavattattā viparītā diṭṭhi micchādiṭṭhi.",
  "atk-s0517a:1544_5": "Sati kāye diṭṭhi,",
  "atk-s0517a:1544_6": "santī vā kāye diṭṭhi sakkāyadiṭṭhi.",
  "atk-s0517a:1544_7": "Kāyoti cettha khandhapañcakaṃ,",
  "atk-s0517a:1544_8": "khandhapañcakasaṅkhāto sakkāyo vatthu patiṭṭhā etissāti sakkāyavatthukā.",
  "atk-s0517a:1544_9": "Sassatanti pavattā diṭṭhi sassatadiṭṭhi.",
  "atk-s0517a:1544_10": "Ucchedoti pavattā diṭṭhi ucchedadiṭṭhi.",
  "atk-s0517a:1544_11": "Sassatādiantaṃ gaṇhātīti antaggāhikā,",
  "atk-s0517a:1544_12": "antaggāho vā assā atthīti antaggāhikā.",
  "atk-s0517a:1544_13": "Atītasaṅkhātaṃ pubbantaṃ anugatā diṭṭhi pubbantānudiṭṭhi.",
  "atk-s0517a:1544_14": "Anāgatasaṅkhātaṃ aparantaṃ anugatā diṭṭhi aparantānudiṭṭhi.",
  "atk-s0517a:1544_15": "Anatthe saṃyojetīti saññojanikā.",
  "atk-s0517a:1544_16": "Ahaṅkāravasena ahanti uppannena mānena diṭṭhiyā mūlabhūtena vinibandhā ghaṭitā uppāditā diṭṭhi ahanti mānavinibandhā diṭṭhi.",
  "atk-s0517a:1544_17": "Tathā mamaṅkāravasena mamanti uppannena mānena vinibandhā diṭṭhi mamanti mānavinibandhā diṭṭhi.",
  "atk-s0517a:1544_18": "Attano vadanaṃ kathanaṃ attavādo,",
  "atk-s0517a:1544_19": "tena paṭisaññuttā baddhā diṭṭhi attavādapaṭisaṃyuttā diṭṭhi.",
  "atk-s0517a:1544_20": "Attānaṃ lokoti vadanaṃ kathanaṃ lokavādo,",
  "atk-s0517a:1544_21": "tena paṭisaññuttā diṭṭhi lokavādapaṭisaṃyuttā diṭṭhi.",
  "atk-s0517a:1544_22": "Bhavo vuccati sassataṃ,",
  "atk-s0517a:1544_23": "sassatavasena uppajjanadiṭṭhi bhavadiṭṭhi.",
  "atk-s0517a:1544_24": "Vibhavo vuccati ucchedo,",
  "atk-s0517a:1544_25": "ucchedavasena uppajjanadiṭṭhi vibhavadiṭṭhi.",
  "atk-s0517a:1545_0": "127- 128.",
  "atk-s0517a:1545_1": "Idāni tīṇi sataṃ diṭṭhābhinivese niddisitukāmo katame tīṇi sataṃ diṭṭhābhinivesāti pucchitvā te avissajjetvāva",
  "atk-s0517a:1545_2": "visuṃ visuṃ abhinivesavissajjaneneva te vissajjetukāmo assādadiṭṭhiyā,",
  "atk-s0517a:1545_3": "katihākārehi abhiniveso hotītiādinā nayena soḷasannaṃ diṭṭhīnaṃ abhinivesākāragaṇanaṃ pucchitvā puna",
  "atk-s0517a:1545_4": "assādadiṭṭhiyā pañcatiṃsāya ākārehi abhiniveso hotīti tāsaṃ soḷasannaṃ diṭṭhīnaṃ abhinivesākāragaṇanaṃ",
  "atk-s0517a:1545_5": "vissajjetvā puna tāni gaṇanāni vissajjento assādadiṭṭhiyā katamehi pañcatiṃsāya ākārehi abhiniveso hotītiādimāha.",
  "atk-s0517a:1545_6": "Tattha rūpaṃ paṭiccāti rūpakkhandhaṃ paṭicca.",
  "atk-s0517a:1545_7": "Uppajjati sukhaṃ somanassanti “ayaṃ me kāyo īdiso”ti rūpasampadaṃ nissāya gehasitaṃ rāgasampayuttaṃ sukhaṃ somanassaṃ uppajjati.",
  "atk-s0517a:1545_8": "Heṭṭhā vuttenaṭṭhena sukhañca somanassañca.",
  "atk-s0517a:1545_9": "Taṃyeva rūpassa assādoti rūpanissayo assādo.",
  "atk-s0517a:1545_10": "Tañhi sukhaṃ taṇhāvasena assādīyati upabhuñjīyatīti assādo.",
  "atk-s0517a:1545_11": "Abhinivesaparāmāso diṭṭhīti so assādo sassatoti vā ucchijjissatīti vā sassataṃ vā ucchijjamānaṃ vā attānaṃ",
  "atk-s0517a:1545_12": "sukhitaṃ karotīti vā abhinivesaparāmāso hoti.",
  "atk-s0517a:1545_13": "Tasmā yā ca diṭṭhi yo ca assādoti assādassa diṭṭhibhāvābhāvepi assādaṃ vinā sā diṭṭhi na hotīti katvā ubhayampi samuccitaṃ.",
  "atk-s0517a:1545_14": "Assādadiṭṭhīti assāde pavattā diṭṭhīti vuttaṃ hoti.",
  "atk-s0517a:1546_0": "Idāni nānāsuttehi saṃsandetvā micchādiṭṭhiṃ micchādiṭṭhikañca garahitukāmo assādadiṭṭhi micchādiṭṭhītiādimāha.",
  "atk-s0517a:1546_1": "Tattha diṭṭhivipattīti sammādiṭṭhivināsakamicchādiṭṭhisaṅkhātadiṭṭhiyā vipatti.",
  "atk-s0517a:1546_2": "Diṭṭhivipannoti vipannā vinaṭṭhā sammādiṭṭhi assāti diṭṭhivipanno,",
  "atk-s0517a:1546_3": "vipannadiṭṭhīti vuttaṃ hoti.",
  "atk-s0517a:1546_4": "Micchādiṭṭhiyā vā vipanno vinaṭṭhoti diṭṭhivipanno.",
  "atk-s0517a:1546_5": "Na sevitabbo upasaṅkamanena.",
  "atk-s0517a:1546_6": "Na bhajitabbo cittena.",
  "atk-s0517a:1546_7": "Na payirupāsitabbo upasaṅkamitvā nisīdanena.",
  "atk-s0517a:1546_8": "Taṃ kissa hetūti “taṃ sevanādikaṃ kena kāraṇena na kātabba”nti tassa kāraṇapucchā.",
  "atk-s0517a:1546_9": "Diṭṭhi hissa pāpikāti kāraṇavissajjanaṃ.",
  "atk-s0517a:1546_10": "Yasmā assa puggalassa diṭṭhi pāpikā,",
  "atk-s0517a:1546_11": "tasmā taṃ sevanādikaṃ na kātabbanti attho.",
  "atk-s0517a:1546_12": "Diṭṭhiyā rāgoti “sundarā me diṭṭhī”ti diṭṭhiṃ ārabbha diṭṭhiyā uppajjanarāgo.",
  "atk-s0517a:1546_13": "Diṭṭhirāgarattoti tena diṭṭhirāgena raṅgena rattaṃ vatthaṃ viya ratto.",
  "atk-s0517a:1546_14": "Na mahapphalanti vipākaphalena.",
  "atk-s0517a:1546_15": "Na mahānisaṃsanti nissandaphalena.",
  "atk-s0517a:1547_0": "Purisapuggalassāti purisasaṅkhātassa puggalassa.",
  "atk-s0517a:1547_1": "Lokiyavohārena hi puri vuccati sarīraṃ,",
  "atk-s0517a:1547_2": "tasmiṃ purismiṃ seti pavattatīti puriso,",
  "atk-s0517a:1547_3": "puṃ vuccati nirayo,",
  "atk-s0517a:1547_4": "taṃ puṃ galati gacchatīti puggalo.",
  "atk-s0517a:1547_5": "Yebhuyyena hi sattā sugatito cutā duggatiyaṃyeva nibbattanti.",
  "atk-s0517a:1547_6": "Taṃ kissa hetūti taṃ na mahapphalattaṃ kena kāraṇena hoti.",
  "atk-s0517a:1547_7": "Diṭṭhi hissa pāpikāti yasmā assa puggalassa diṭṭhi pāpikā,",
  "atk-s0517a:1547_8": "tasmā na mahapphalaṃ hotīti attho.",
  "atk-s0517a:1547_9": "Dveva gatiyoti pañcasu gatīsu dveva gatiyo.",
  "atk-s0517a:1547_10": "Vipajjamānāya diṭṭhiyā nirayo.",
  "atk-s0517a:1547_11": "Sampajjamānāya tiracchānayoni.",
  "atk-s0517a:1547_12": "Yañceva kāyakammanti sakaliṅgadhāraṇapaṭipadānuyogaabhivādanapaccuṭṭhānaañjalikammādi kāyakammaṃ.",
  "atk-s0517a:1547_13": "Yañca vacīkammanti sakasamayapariyāpuṇanasajjhāyanadesanāsamādapanādi vacīkammaṃ.",
  "atk-s0517a:1547_14": "Yañca manokammanti idhalokacintāpaṭisaṃyuttañca paralokacintāpaṭisaṃyuttañca katākatacintāpaṭisaṃyuttañca manokammaṃ.",
  "atk-s0517a:1547_15": "Tiṇakaṭṭhadhaññabījesu sattadiṭṭhissa dānānuppadānapaṭiggahaṇaparibhogesu ca kāyavacīmanokammāni.",
  "atk-s0517a:1547_16": "Yathādiṭṭhīti yā ayaṃ diṭṭhi,",
  "atk-s0517a:1547_17": "tassānurūpaṃ.",
  "atk-s0517a:1547_18": "Samattanti paripuṇṇaṃ.",
  "atk-s0517a:1547_19": "Samādinnanti gahitaṃ.",
  "atk-s0517a:1548_0": "Aṭṭhakathāyaṃ pana vuttaṃ –",
  "atk-s0517a:1548_1": "tadetaṃ yathādiṭṭhiyaṃ ṭhitakāyakammaṃ,",
  "atk-s0517a:1548_2": "diṭṭhisahajātakāyakammaṃ,",
  "atk-s0517a:1548_3": "diṭṭhānulomikakāyakammanti tividhaṃ hoti.",
  "atk-s0517a:1548_4": "Tattha “pāṇaṃ hanato adinnaṃ ādiyato micchācarato natthi tatonidānaṃ pāpaṃ,",
  "atk-s0517a:1548_5": "natthi pāpassa āgamo”ti yaṃ evaṃ diṭṭhikassa sato pāṇātipātaadinnādānamicchācārasaṅkhātaṃ kāyakammaṃ,",
  "atk-s0517a:1548_6": "idaṃ yathādiṭṭhiyaṃ ṭhitakāyakammaṃ nāma.",
  "atk-s0517a:1548_7": "“Pāṇaṃ hanato adinnaṃ ādiyato micchācarato natthi tatonidānaṃ pāpaṃ,",
  "atk-s0517a:1548_8": "natthi pāpassa āgamo”ti yaṃ imāya diṭṭhiyā iminā dassanena sahajātaṃ kāyakammaṃ,",
  "atk-s0517a:1548_9": "idaṃ diṭṭhisahajātakāyakammaṃ nāma.",
  "atk-s0517a:1548_10": "Tadeva pana samattaṃ samādinnaṃ gahitaṃ parāmaṭṭhaṃ diṭṭhānulomikakāyakammaṃ nāma.",
  "atk-s0517a:1548_11": "Vacīkammamanokammesupi eseva nayo.",
  "atk-s0517a:1548_12": "Ettha pana musā bhaṇato pisuṇaṃ bhaṇato pharusaṃ bhaṇato samphaṃ palapato abhijjhāluno byāpannacittassa",
  "atk-s0517a:1548_13": "micchādiṭṭhikassa sato natthi tatonidānaṃ pāpaṃ,",
  "atk-s0517a:1548_14": "natthi pāpassa āgamoti yojanā kātabbā.",
  "atk-s0517a:1548_15": "Liṅgadhāraṇādipariyāpuṇanādilokacintādivasena vuttanayo cettha sundaro.",
  "atk-s0517a:1549_0": "Cetanādīsu diṭṭhisahajātā cetanā cetanā nāma.",
  "atk-s0517a:1549_1": "Diṭṭhisahajātā patthanā patthanā nāma.",
  "atk-s0517a:1549_2": "Cetanāpatthanānaṃ vasena cittaṭṭhapanā paṇidhi nāma.",
  "atk-s0517a:1549_3": "Tehi pana cetanādīhi sampayuttā phassādayo saṅkhārakkhandhapariyāpannā dhammā saṅkhārā nāma.",
  "atk-s0517a:1549_4": "Aniṭṭhāyātiādīhi dukkhameva vuttaṃ.",
  "atk-s0517a:1549_5": "Dukkhañhi sukhakāmehi sattehi na esitattā aniṭṭhaṃ.",
  "atk-s0517a:1549_6": "Appiyattā akantaṃ.",
  "atk-s0517a:1549_7": "Manassa avaḍḍhanato,",
  "atk-s0517a:1549_8": "manasi avisappanato ca amanāpaṃ.",
  "atk-s0517a:1549_9": "Āyatiṃ abhaddatāya ahitaṃ.",
  "atk-s0517a:1549_10": "Pīḷanato dukkhanti.",
  "atk-s0517a:1549_11": "Taṃ kissa hetūti taṃ evaṃ saṃvattanaṃ kena kāraṇena hotīti attho.",
  "atk-s0517a:1549_12": "Idānissa kāraṇaṃ diṭṭhi hissa pāpikāti.",
  "atk-s0517a:1549_13": "Yasmā tassa puggalassa diṭṭhi pāpikā lāmakā,",
  "atk-s0517a:1549_14": "tasmā evaṃ saṃvattatīti attho.",
  "atk-s0517a:1549_15": "Allāya pathaviyā nikkhittanti udakena tintāya bhūmiyā ropitaṃ.",
  "atk-s0517a:1549_16": "Pathavīrasaṃ āporasanti tasmiṃ tasmiṃ ṭhāne pathaviyā ca sampadaṃ āpassa ca sampadaṃ.",
  "atk-s0517a:1549_17": "Bījanikkhittaṭṭhāne hi na sabbā pathavī na sabbo āpo ca bījaṃ phalaṃ gaṇhāpeti.",
  "atk-s0517a:1549_18": "Yo pana tesaṃ padeso bījaṃ phusati,",
  "atk-s0517a:1549_19": "soyeva bījaṃ phalaṃ gaṇhāpeti.",
  "atk-s0517a:1549_20": "Tasmā bījaposanāya paccayabhūtoyeva so padeso pathavīraso āporasoti veditabbo.",
  "atk-s0517a:1549_21": "Rasasaddassa hi sampatti ca attho.",
  "atk-s0517a:1549_22": "Yathāha “kiccasampattiatthena raso nāma pavuccatī”ti.",
  "atk-s0517a:1549_23": "Loke ca “suraso gandhabbo”ti vutte susampanno gandhabboti attho ñāyati.",
  "atk-s0517a:1549_24": "Upādiyatīti gaṇhāti.",
  "atk-s0517a:1549_25": "Yo hi padeso paccayo hoti,",
  "atk-s0517a:1549_26": "taṃ paccayaṃ labhamānaṃ bījaṃ taṃ gaṇhāti nāma.",
  "atk-s0517a:1549_27": "Sabbaṃ tanti sabbaṃ taṃ rasajātaṃ.",
  "atk-s0517a:1549_28": "Tittakattāyāti so pathavīraso āporaso ca atittako samānopi tittakaṃ bījaṃ nissāya nimbarukkhādīnaṃ tesaṃ phalānañca tittakabhāvāya saṃvattati.",
  "atk-s0517a:1549_29": "Kaṭukattāyāti idaṃ purimasseva vevacanaṃ.",
  "atk-s0517a:1550_0": "“Vaṇṇagandharasūpeto, amboyaṃ ahuvā pure;",
  "atk-s0517a:1551_0": "Tameva pūjaṃ labhamāno, kenambo kaṭukapphalo”ti. –",
  "atk-s0517a:1552_0": "Āgataṭṭhāne viya hi idhāpi tittakameva appiyaṭṭhena kaṭukanti veditabbaṃ.",
  "atk-s0517a:1552_1": "Asātattāyāti amadhurabhāvāya.",
  "atk-s0517a:1552_2": "Asāduttāyātipi pāṭho,",
  "atk-s0517a:1552_3": "asādubhāvāyāti attho.",
  "atk-s0517a:1552_4": "Sādūti hi madhuraṃ.",
  "atk-s0517a:1552_5": "Bījaṃ hissāti assa nimbādikassa bījaṃ.",
  "atk-s0517a:1552_6": "Evamevanti evaṃ evaṃ.",
  "atk-s0517a:1552_7": "Yasmā sukhā vedanā paramo assādo,",
  "atk-s0517a:1552_8": "tasmā micchādiṭṭhiyā dukkhavedanāvasena ādīnavo dassitoti.",
  "atk-s0517a:1552_9": "Puna aṭṭhārasabhedena diṭṭhiyā ādīnavaṃ dassetuṃ assādadiṭṭhi micchādiṭṭhītiādimāha.",
  "atk-s0517a:1552_10": "Taṃ vuttatthameva.",
  "atk-s0517a:1552_11": "Imehi aṭṭhārasahi ākārehi pariyuṭṭhitacittassa saññogoti diṭṭhiyā eva saṃsāre bandhanaṃ dasseti.",
  "atk-s0517a:1553_0": "129.",
  "atk-s0517a:1553_1": "Yasmā pana diṭṭhibhūtānipi saññojanāni atthi adiṭṭhibhūtānipi,",
  "atk-s0517a:1553_2": "tasmā taṃ pabhedaṃ dassento atthi saññojanāni cevātiādimāha.",
  "atk-s0517a:1553_3": "Tattha yasmā kāmarāgasaññojanasseva anunayasaññojananti āgataṭṭhānampi atthi,",
  "atk-s0517a:1553_4": "tasmā anunayasaññojananti vuttaṃ.",
  "atk-s0517a:1553_5": "Kāmarāgabhāvaṃ appatvā pavattaṃ lobhaṃ sandhāya etaṃ vuttanti veditabbaṃ.",
  "atk-s0517a:1553_6": "Sesakhandhāyatanādimūlakesupi vāresu imināva nayena attho veditabbo.",
  "atk-s0517a:1553_7": "Vedanāparamattā ca assādassa vedanāpariyosānā eva desanā katā.",
  "atk-s0517a:1553_8": "Saññādayo na gahitā.",
  "atk-s0517a:1553_9": "Imehi pañcatiṃsāya ākārehīti pañcakkhandhā ajjhattikāyatanādīni pañca chakkāni cāti imāni pañcatiṃsa",
  "atk-s0517a:1553_10": "vatthūni nissāya uppannaassādārammaṇavasena pañcatiṃsāya ākārehi.",
  "atk-s0517a:1554_0": "Assādadiṭṭhiniddesavaṇṇanā niṭṭhitā.",
  "atk-s0517a:1555_0": "2. Attānudiṭṭhiniddesavaṇṇanā",
  "atk-s0517a:1556_0": "130.",
  "atk-s0517a:1556_1": "Attānudiṭṭhiyaṃ assutavā puthujjanoti āgamādhigamābhāvā ñeyyo assutavā iti.",
  "atk-s0517a:1556_2": "Yassa hi khandhadhātuāyatanasaccapaccayākārasatipaṭṭhānādīsu uggahaparipucchāvinicchayavirahitattā attānudiṭṭhipaṭisedhakaro neva āgamo,",
  "atk-s0517a:1556_3": "paṭipattiyā adhigantabbassa anadhigatattā na ca adhigamo atthi,",
  "atk-s0517a:1556_4": "so āgamādhigamānaṃ abhāvā ñeyyo assutavā iti.",
  "atk-s0517a:1556_5": "Sutanti hi buddhavacanāgamo ca sutaphalattā hetuvohāravasena adhigamo ca,",
  "atk-s0517a:1556_6": "taṃ sutaṃ assa atthīti sutavā,",
  "atk-s0517a:1556_7": "na sutavā assutavā. Svāyaṃ –",
  "atk-s0517a:1557_0": "Puthūnaṃ jananādīhi, kāraṇehi puthujjano;",
  "atk-s0517a:1558_0": "Puthujjanantogadhattā, puthuvāyaṃ jano iti.",
  "atk-s0517a:1559_0": "So hi puthūnaṃ nānappakārānaṃ kilesādīnaṃ jananādīhi kāraṇehi puthujjano. Yathāha –",
  "atk-s0517a:1559_1": "“puthu kilese janentīti puthujjanā,",
  "atk-s0517a:1559_2": "puthu avihatasakkāyadiṭṭhikāti puthujjanā,",
  "atk-s0517a:1559_3": "puthu satthārānaṃ mukhullokikāti puthujjanā,",
  "atk-s0517a:1559_4": "puthu sabbagatīhi avuṭṭhitāti puthujjanā,",
  "atk-s0517a:1559_5": "puthu nānābhisaṅkhāre abhisaṅkharontīti puthujjanā,",
  "atk-s0517a:1559_6": "puthu nānāoghehi vuyhantīti puthujjanā,",
  "atk-s0517a:1559_7": "puthu nānāsantāpehi santappentīti puthujjanā,",
  "atk-s0517a:1559_8": "puthu nānāpariḷāhehi paridayhantīti puthujjanā,",
  "atk-s0517a:1559_9": "puthu pañcasu kāmaguṇesu rattā giddhā gadhitā mucchitā ajjhosannā laggā laggitā palibuddhāti puthujjanā,",
  "atk-s0517a:1559_10": "puthu pañcahi nīvaraṇehi āvutā nivutā ovutā pihitā paṭicchannā paṭikujjitāti puthujjanā”ti.",
  "atk-s0517a:1559_11": "Puthūnaṃ vā gaṇanapathamatītānaṃ ariyadhammaparammukhānaṃ nīcadhammasamudācārānaṃ janānaṃ antogadhattāpi puthujjanā,",
  "atk-s0517a:1559_12": "puthu vā ayaṃ,",
  "atk-s0517a:1559_13": "visuṃyeva saṅkhaṃ gato visaṃsaṭṭho sīlasutādiguṇayuttehi ariyehi janotipi puthujjano.",
  "atk-s0517a:1559_14": "Evametehi “assutavā puthujjano”ti dvīhi padehi ye te –",
  "atk-s0517a:1560_0": "“Duve puthujjanā vuttā, buddhenādiccabandhunā;",
  "atk-s0517a:1561_0": "Andho puthujjano eko, kalyāṇeko puthujjano”ti. –",
  "atk-s0517a:1562_0": "Dve puthujjanā vuttā, tesu andhaputhujjano vutto hotīti veditabbo.",
  "atk-s0517a:1563_0": "Ariyānaṃ adassāvītiādīsu ariyāti ārakattā kilesehi,",
  "atk-s0517a:1563_1": "anaye na iriyanato,",
  "atk-s0517a:1563_2": "aye ca iriyanato,",
  "atk-s0517a:1563_3": "sadevakena ca lokena araṇīyato buddhā ca paccekabuddhā ca buddhasāvakā ca vuccanti,",
  "atk-s0517a:1563_4": "buddhā eva vā idha ariyā. Yathāha –",
  "atk-s0517a:1563_5": "“sadevake,",
  "atk-s0517a:1563_6": "bhikkhave, loke…pe…",
  "atk-s0517a:1563_7": "tathāgato ariyoti vuccatī”ti.",
  "atk-s0517a:1564_0": "Sappurisāti ettha pana paccekabuddhā tathāgatasāvakā ca “sappurisā”ti veditabbā.",
  "atk-s0517a:1564_1": "Te hi lokuttaraguṇayogena sobhanā purisāti sappurisā.",
  "atk-s0517a:1564_2": "Sabbeyeva vā ete dvedhāpi vuttā.",
  "atk-s0517a:1564_3": "Buddhāpi hi ariyā ca sappurisā ca paccekabuddhā buddhasāvakāpi. Yathāha –",
  "atk-s0517a:1565_0": "“Yo ve kataññū katavedi dhīro, kalyāṇamitto daḷhabhatti ca hoti;",
  "atk-s0517a:1566_0": "Dukhitassa sakkacca karoti kiccaṃ, tathāvidhaṃ sappurisaṃ vadantī”ti. ;",
  "atk-s0517a:1567_0": "Ettha hi “kataññū katavedi dhīro”ti paccekasambuddho vutto,",
  "atk-s0517a:1567_1": "“kalyāṇamitto daḷhabhatti cā”ti buddhasāvako,",
  "atk-s0517a:1567_2": "“dukhitassa sakkacca karoti kicca”nti sammāsambuddhoti.",
  "atk-s0517a:1567_3": "Idāni yo tesaṃ ariyānaṃ adassanasīlo,",
  "atk-s0517a:1567_4": "na ca dassane sādhukārī,",
  "atk-s0517a:1567_5": "so “ariyānaṃ adassāvī”ti veditabbo.",
  "atk-s0517a:1567_6": "So ca cakkhunā adassāvī ñāṇena adassāvīti duvidho.",
  "atk-s0517a:1567_7": "Tesu ñāṇena adassāvī idhādhippeto.",
  "atk-s0517a:1567_8": "Maṃsacakkhunā hi dibbacakkhunā vā ariyā diṭṭhāpi adiṭṭhāva honti tesaṃ cakkhūnaṃ vaṇṇamattagahaṇato na ariyabhāvagocarato.",
  "atk-s0517a:1567_9": "Soṇasiṅgālādayopi hi cakkhunā ariye passanti,",
  "atk-s0517a:1567_10": "na ca te ariyānaṃ dassāvino,",
  "atk-s0517a:1567_11": "tasmā cakkhunā dassanaṃ na dassanaṃ,",
  "atk-s0517a:1567_12": "ñāṇena dassanameva dassanaṃ. Yathāha – “kiṃ te, vakkali,",
  "atk-s0517a:1567_13": "iminā pūtikāyena diṭṭhena, yo kho, vakkali,",
  "atk-s0517a:1567_14": "dhammaṃ passati,",
  "atk-s0517a:1567_15": "so maṃ passatī”ti.",
  "atk-s0517a:1567_16": "Tasmā cakkhunā passantopi ñāṇena ariyehi diṭṭhaṃ aniccādilakkhaṇaṃ apassanto ariyādhigatañca dhammaṃ",
  "atk-s0517a:1567_17": "anadhigacchanto ariyakaradhammānaṃ ariyabhāvassa ca adiṭṭhattā “ariyānaṃ adassāvī”ti veditabbo.",
  "atk-s0517a:1568_0": "Ariyadhammassa akovidoti satipaṭṭhānādibhede ariyadhamme akusalo. Ariyadhamme avinītoti ettha pana –",
  "atk-s0517a:1569_0": "Duvidho vinayo nāma, ekamekettha pañcadhā;",
  "atk-s0517a:1570_0": "Abhāvato tassa ayaṃ, “avinīto”ti vuccati.",
  "atk-s0517a:1571_0": "Ayañhi saṃvaravinayo pahānavinayoti duvidho vinayo.",
  "atk-s0517a:1571_1": "Ettha ca duvidhepi vinaye ekameko vinayo pañcadhā bhijjati.",
  "atk-s0517a:1571_2": "Saṃvaravinayopi hi sīlasaṃvaro,",
  "atk-s0517a:1571_3": "satisaṃvaro,",
  "atk-s0517a:1571_4": "ñāṇasaṃvaro,",
  "atk-s0517a:1571_5": "khantisaṃvaro,",
  "atk-s0517a:1571_6": "vīriyasaṃvaroti pañcavidho.",
  "atk-s0517a:1571_7": "Pahānavinayopi tadaṅgappahānaṃ,",
  "atk-s0517a:1571_8": "vikkhambhanappahānaṃ,",
  "atk-s0517a:1571_9": "samucchedappahānaṃ,",
  "atk-s0517a:1571_10": "paṭippassaddhippahānaṃ,",
  "atk-s0517a:1571_11": "nissaraṇappahānanti pañcavidho.",
  "atk-s0517a:1572_0": "Tattha “iminā pātimokkhasaṃvarena upeto hoti samupeto”ti ayaṃ sīlasaṃvaro.",
  "atk-s0517a:1572_1": "“Rakkhati cakkhundriyaṃ cakkhundriye saṃvaraṃ āpajjatī”ti ayaṃ satisaṃvaro.",
  "atk-s0517a:1573_0": "“Yāni sotāni lokasmiṃ, (ajitāti bhagavā)",
  "atk-s0517a:1574_0": "Sati tesaṃ nivāraṇaṃ;",
  "atk-s0517a:1575_0": "Sotānaṃ saṃvaraṃ brūmi, paññāyete pidhīyare”ti. –",
  "atk-s0517a:1576_0": "Ayaṃ ñāṇasaṃvaro.",
  "atk-s0517a:1576_1": "“Khamo hoti sītassa uṇhassā”ti ayaṃ khantisaṃvaro.",
  "atk-s0517a:1576_2": "“Uppannaṃ kāmavitakkaṃ nādhivāsetī”ti ayaṃ vīriyasaṃvaro.",
  "atk-s0517a:1576_3": "Sabbopi cāyaṃ saṃvaro yathāsakaṃ saṃvaritabbānaṃ vinetabbānañca kāyaduccaritādīnaṃ saṃvaraṇato “saṃvaro”,",
  "atk-s0517a:1576_4": "vinayanato “vinayo”ti vuccati.",
  "atk-s0517a:1576_5": "Evaṃ tāva saṃvaravinayo pañcadhā bhijjatīti veditabbo.",
  "atk-s0517a:1577_0": "Tathā yaṃ nāmarūpaparicchedādīsu vipassanāñāṇesu paṭipakkhabhāvato dīpālokena viya tamassa tena tena vipassanāñāṇena tassa tassa anatthassa pahānaṃ,",
  "atk-s0517a:1577_1": "seyyathidaṃ –",
  "atk-s0517a:1577_2": "nāmarūpavavatthānena sakkāyadiṭṭhiyā,",
  "atk-s0517a:1577_3": "paccayapariggahena ahetuvisamahetudiṭṭhīnaṃ,",
  "atk-s0517a:1577_4": "kaṅkhāvitaraṇena kathaṃkathībhāvassa,",
  "atk-s0517a:1577_5": "kalāpasammasanena “ahaṃ mamā”ti gāhassa,",
  "atk-s0517a:1577_6": "maggāmaggavavatthānena amagge maggasaññāya,",
  "atk-s0517a:1577_7": "udayadassanena ucchedadiṭṭhiyā,",
  "atk-s0517a:1577_8": "vayadassanena sassatadiṭṭhiyā,",
  "atk-s0517a:1577_9": "bhayadassanena sabhaye abhayasaññāya,",
  "atk-s0517a:1577_10": "ādīnavadassanena assādasaññāya,",
  "atk-s0517a:1577_11": "nibbidānupassanena abhiratisaññāya,",
  "atk-s0517a:1577_12": "muñcitukamyatāñāṇena amuñcitukamyatāya,",
  "atk-s0517a:1577_13": "upekkhāñāṇena anupekkhāya,",
  "atk-s0517a:1577_14": "anulomañāṇena dhammaṭṭhitiyaṃ nibbāne ca paṭilomabhāvassa,",
  "atk-s0517a:1577_15": "gotrabhunā saṅkhāranimittagāhassa pahānaṃ,",
  "atk-s0517a:1577_16": "etaṃ tadaṅgappahānaṃ nāma.",
  "atk-s0517a:1578_0": "Yaṃ pana upacārappanābhedena samādhinā pavattibhāvanivāraṇato ghaṭappahārena viya udakapiṭṭhe sevālassa tesaṃ tesaṃ nīvaraṇādidhammānaṃ pahānaṃ,",
  "atk-s0517a:1578_1": "idaṃ vikkhambhanappahānaṃ nāma.",
  "atk-s0517a:1578_2": "Yaṃ catunnaṃ ariyamaggānaṃ bhāvitattā taṃtaṃmaggavato attano santāne “diṭṭhigatānaṃ pahānāyā”tiādinā",
  "atk-s0517a:1578_3": "nayena vuttassa samudayapakkhikassa kilesaggaṇassa accantaappavattibhāvena pahānaṃ,",
  "atk-s0517a:1578_4": "idaṃ samucchedappahānaṃ nāma.",
  "atk-s0517a:1578_5": "Yaṃ pana phalakkhaṇe paṭippassaddhattaṃ kilesānaṃ,",
  "atk-s0517a:1578_6": "idaṃ paṭippassaddhippahānaṃ nāma.",
  "atk-s0517a:1578_7": "Yaṃ sabbasaṅkhatanissaṭattā pahīnasabbasaṅkhataṃ nibbānaṃ,",
  "atk-s0517a:1578_8": "idaṃ nissaraṇappahānaṃ nāma.",
  "atk-s0517a:1578_9": "Sabbampi cetaṃ pahānaṃ yasmā cāgaṭṭhena pahānaṃ,",
  "atk-s0517a:1578_10": "vinayanaṭṭhena vinayo,",
  "atk-s0517a:1578_11": "tasmā “pahānavinayo”ti vuccati,",
  "atk-s0517a:1578_12": "taṃtaṃpahānavato vā tassa tassa vinayassa sambhavatopetaṃ “pahānavinayo”ti vuccati.",
  "atk-s0517a:1578_13": "Evaṃ pahānavinayopi pañcadhā bhijjatīti veditabbo.",
  "atk-s0517a:1579_0": "Evamayaṃ saṅkhepato duvidho,",
  "atk-s0517a:1579_1": "pabhedato ca dasavidho vinayo bhinnasaṃvarattā pahātabbassa ca appahīnattā yasmā etassa assutavato puthujjanassa natthi,",
  "atk-s0517a:1579_2": "tasmā abhāvato tassa ayaṃ “avinīto”ti vuccatīti.",
  "atk-s0517a:1579_3": "Esa nayo sappurisānaṃ adassāvī sappurisadhammassa akovido sappurisadhamme avinītoti etthāpi.",
  "atk-s0517a:1579_4": "Ninnānākāraṇañhi etaṃ atthato. Yathāha –",
  "atk-s0517a:1579_5": "“yeva te ariyā,",
  "atk-s0517a:1579_6": "teva te sappurisā.",
  "atk-s0517a:1579_7": "Yeva te sappurisā,",
  "atk-s0517a:1579_8": "teva te ariyā.",
  "atk-s0517a:1579_9": "Yova so ariyānaṃ dhammo,",
  "atk-s0517a:1579_10": "sova so sappurisānaṃ dhammo.",
  "atk-s0517a:1579_11": "Yova so sappurisānaṃ dhammo,",
  "atk-s0517a:1579_12": "sova so ariyānaṃ dhammo.",
  "atk-s0517a:1579_13": "Yeva te ariyavinayā,",
  "atk-s0517a:1579_14": "teva te sappurisavinayā.",
  "atk-s0517a:1579_15": "Yeva te sappurisavinayā,",
  "atk-s0517a:1579_16": "teva te ariyavinayā.",
  "atk-s0517a:1579_17": "Ariyeti vā sappuriseti vā,",
  "atk-s0517a:1579_18": "ariyadhammeti vā sappurisadhammeti vā,",
  "atk-s0517a:1579_19": "ariyavinayeti vā sappurisavinayeti vā esese eke ekaṭṭhe same samabhāge tajjāte taññevā”ti.",
  "atk-s0517a:1580_0": "Kasmā pana thero attānudiṭṭhiyā katamehi vīsatiyā ākārehi abhiniveso hotīti pucchitvā taṃ avissajjetvāva",
  "atk-s0517a:1580_1": "“idha assutavā puthujjano”ti evaṃ puthujjanaṃ niddisīti?",
  "atk-s0517a:1580_2": "Puggalādhiṭṭhānāya desanāya taṃ atthaṃ āvikātuṃ paṭhamaṃ puthujjanaṃ niddisīti veditabbaṃ.",
  "atk-s0517a:1581_0": "131.",
  "atk-s0517a:1581_1": "Evaṃ puthujjanaṃ niddisitvā idāni abhinivesuddesaṃ dassento rūpaṃ attato samanupassatītiādimāha.",
  "atk-s0517a:1581_2": "Tattha rūpaṃ attato samanupassatīti rūpakkhandhaṃ kasiṇarūpañca “attā”ti diṭṭhipassanāya samanupassati.",
  "atk-s0517a:1581_3": "Niddese panassa rūpakkhandhe abhiniveso pañcakkhandhādhikārattā pākaṭoti taṃ avatvā kasiṇarūpameva “rūpa”nti sāmaññavasena vuttanti veditabbaṃ.",
  "atk-s0517a:1581_4": "Rūpavantaṃ vā attānanti arūpaṃ “attā”ti gahetvā taṃ attānaṃ rūpavantaṃ samanupassati.",
  "atk-s0517a:1581_5": "Attani vā rūpanti arūpameva “attā”ti gahetvā tasmiṃ attani rūpaṃ samanupassati.",
  "atk-s0517a:1581_6": "Rūpasmiṃ vā attānanti arūpameva “attā”ti gahetvā taṃ attānaṃ rūpasmiṃ samanupassati.",
  "atk-s0517a:1582_0": "Tattha rūpaṃ attato samanupassatīti suddharūpameva “attā”ti kathitaṃ.",
  "atk-s0517a:1582_1": "Rūpavantaṃ vā attānaṃ,",
  "atk-s0517a:1582_2": "attani vā rūpaṃ,",
  "atk-s0517a:1582_3": "rūpasmiṃ vā attānaṃ,",
  "atk-s0517a:1582_4": "vedanaṃ attato samanupassati, saññaṃ, saṅkhāre,",
  "atk-s0517a:1582_5": "viññāṇaṃ attato samanupassatīti imesu sattasu ṭhānesu arūpaṃ “attā”ti kathitaṃ.",
  "atk-s0517a:1582_6": "Vedanāvantaṃ vā attānaṃ,",
  "atk-s0517a:1582_7": "attani vā vedanaṃ,",
  "atk-s0517a:1582_8": "vedanāya vā attānanti evaṃ catūsu khandhesu tiṇṇaṃ tiṇṇaṃ vasena dvādasasu ṭhānesu rūpārūpamissako attā kathito.",
  "atk-s0517a:1582_9": "Tā pana vīsatipi diṭṭhiyo maggāvaraṇā,",
  "atk-s0517a:1582_10": "na saggāvaraṇā,",
  "atk-s0517a:1582_11": "sotāpattimaggavajjhā.",
  "atk-s0517a:1583_0": "Idāni taṃ niddisanto kathaṃ rūpantiādimāha.",
  "atk-s0517a:1583_1": "Tattha pathavīkasiṇanti pathavīmaṇḍalaṃ nissāya uppāditaṃ paṭibhāganimittasaṅkhātaṃ sakalapharaṇavasena pathavīkasiṇaṃ.",
  "atk-s0517a:1583_2": "Ahanti attānameva sandhāya gaṇhāti.",
  "atk-s0517a:1583_3": "Attanti attānaṃ.",
  "atk-s0517a:1583_4": "Advayanti ekameva.",
  "atk-s0517a:1583_5": "Telappadīpassāti telayuttassa padīpassa.",
  "atk-s0517a:1583_6": "Jhāyatoti jalato. Yā acci,",
  "atk-s0517a:1583_7": "so vaṇṇotiādi acciṃ muñcitvā vaṇṇassa abhāvato vuttaṃ.",
  "atk-s0517a:1583_8": "Yā ca diṭṭhi yañca vatthūti tadubhayaṃ ekato katvā rūpavatthukā attānudiṭṭhi vuccatīti attho.",
  "atk-s0517a:1584_0": "Āpokasiṇādīni āpādīni nissāya uppāditakasiṇanimittāneva.",
  "atk-s0517a:1584_1": "Paricchinnākāsakasiṇaṃ pana rūpajjhānassa ārammaṇaṃ hontampi ākāsakasiṇanti vuccamāne arūpajjhānārammaṇena",
  "atk-s0517a:1584_2": "kasiṇugghāṭimākāsena saṃkiṇṇaṃ hotīti na gahitanti veditabbaṃ.",
  "atk-s0517a:1584_3": "Rūpādhikārattā viññāṇakasiṇaṃ na gahetabbamevāti.",
  "atk-s0517a:1584_4": "Idhekacco vedanaṃ saññaṃ saṅkhāre viññāṇaṃ attato samanupassatīti cattāro khandhe abhinditvā ekato gahaṇavasena vuttaṃ.",
  "atk-s0517a:1584_5": "So hi cittacetasikānaṃ visuṃ visuṃ karaṇe asamatthattā sabbe ekato katvā “attā”ti gaṇhāti.",
  "atk-s0517a:1584_6": "Iminā rūpena rūpavāti ettha sarīrarūpampi kasiṇarūpampi labbhati.",
  "atk-s0517a:1584_7": "Chāyāsampannoti chāyāya sampanno aviraḷo.",
  "atk-s0517a:1584_8": "Tamenāti ettha ena-",
  "atk-s0517a:1584_9": "saddo nipātamattaṃ,",
  "atk-s0517a:1584_10": "tametanti vā attho.",
  "atk-s0517a:1584_11": "Chāyāvāti vijjamānacchāyo.",
  "atk-s0517a:1584_12": "Rūpaṃ attāti aggahitepi rūpaṃ amuñcitvā diṭṭhiyā uppannattā rūpavatthukāti vuttaṃ.",
  "atk-s0517a:1585_0": "Attani rūpaṃ samanupassatīti sarīrarūpassa kasiṇarūpassa ca cittanissitattā tasmiṃ arūpasamudāye attani taṃ rūpaṃ samanupassati.",
  "atk-s0517a:1585_1": "Ayaṃ gandhoti ghāyitagandhaṃ āha.",
  "atk-s0517a:1585_2": "Imasmiṃ puppheti pupphanissitattā gandhassa evamāha.",
  "atk-s0517a:1586_0": "Rūpasmiṃ attānaṃ samanupassatīti yattha rūpaṃ gacchati,",
  "atk-s0517a:1586_1": "tattha cittaṃ gacchati.",
  "atk-s0517a:1586_2": "Tasmā rūpanissitaṃ cittaṃ gahetvā taṃ arūpasamudāyaṃ attānaṃ tasmiṃ rūpe samanupassati.",
  "atk-s0517a:1586_3": "Oḷārikattā rūpassa oḷārikādhāraṃ karaṇḍakamāha.",
  "atk-s0517a:1587_0": "132.",
  "atk-s0517a:1587_1": "Idhekacco cakkhusamphassajaṃ vedanantiādīsu visuṃ visuṃ vedanāya diṭṭhigahaṇe asatipi vedanāti ekaggahaṇena",
  "atk-s0517a:1587_2": "gahite sabbāsaṃ vedanānaṃ antogadhattā visuṃ visuṃ gahitā eva hontīti visuṃ visuṃ yojanā katāti veditabbā.",
  "atk-s0517a:1587_3": "So hi anubhavanavasena vedanāya oḷārikattā vedanaṃyeva “attā”ti gaṇhāti.",
  "atk-s0517a:1587_4": "Saññaṃ saṅkhāre viññāṇaṃ rūpaṃ attato samanupassatīti saññādayo arūpadhamme rūpañca ekato katvā “attā”ti samanupassati.",
  "atk-s0517a:1587_5": "Ummattako viya hi puthujjano yathā yathā upaṭṭhāti,",
  "atk-s0517a:1587_6": "tathā tathā gaṇhāti.",
  "atk-s0517a:1588_0": "133.",
  "atk-s0517a:1588_1": "Cakkhusamphassajaṃ saññantiādīsu sañjānanavasena saññāya pākaṭattā saññaṃ “attā’ti gaṇhāti.",
  "atk-s0517a:1588_2": "Sesaṃ vedanāya vuttanayena veditabbaṃ.",
  "atk-s0517a:1589_0": "134.",
  "atk-s0517a:1589_1": "Cakkhusamphassajaṃ cetanantiādīsu saṅkhārakkhandhapariyāpannesu dhammesu cetanāya padhānattā pākaṭattā ca cetanā eva niddiṭṭhā.",
  "atk-s0517a:1589_2": "Tāya itarepi niddiṭṭhāva honti.",
  "atk-s0517a:1589_3": "So pana cetasikabhāvavasena pākaṭattā cetanaṃ “attā”ti gaṇhāti.",
  "atk-s0517a:1589_4": "Sesaṃ vuttanayameva.",
  "atk-s0517a:1590_0": "135.",
  "atk-s0517a:1590_1": "Cakkhuviññāṇantiādīsu vijānanavasena cittassa pākaṭattā cittaṃ “attā”ti gaṇhāti.",
  "atk-s0517a:1590_2": "Sesametthāpi vuttanayameva.",
  "atk-s0517a:1591_0": "Attānudiṭṭhiniddesavaṇṇanā niṭṭhitā.",
  "atk-s0517a:1592_0": "3. Micchādiṭṭhiniddesavaṇṇanā",
  "atk-s0517a:1593_0": "136.",
  "atk-s0517a:1593_1": "Micchādiṭṭhi heṭṭhā vuttatthāyeva.",
  "atk-s0517a:1593_2": "Ayaṃ pana aparo nayo –",
  "atk-s0517a:1593_3": "natthi dinnanti ucchedadiṭṭhikattā dānaphalaṃ paṭikkhipati.",
  "atk-s0517a:1593_4": "Natthi yiṭṭhanti ettha yiṭṭhanti khuddakayañño.",
  "atk-s0517a:1593_5": "Hutanti mahāyañño.",
  "atk-s0517a:1593_6": "Dvinnampi phalaṃ paṭikkhipati.",
  "atk-s0517a:1593_7": "Natthi sukatadukkaṭānaṃ kammānaṃ phalaṃ vipākoti dānaphalassa paṭikkhittattā sīlādīnaṃ puññakammānaṃ,",
  "atk-s0517a:1593_8": "pāṇātipātādīnaṃ pāpakammānaṃ phalaṃ paṭikkhipati.",
  "atk-s0517a:1593_9": "Natthi ayaṃ lokoti pure katena kammunā.",
  "atk-s0517a:1593_10": "Natthi paro lokoti idha katena kammunā.",
  "atk-s0517a:1593_11": "Natthi mātā,",
  "atk-s0517a:1593_12": "natthi pitāti tesu katakammānaṃ phalaṃ paṭikkhipati.",
  "atk-s0517a:1593_13": "Natthi sattā opapātikāti kammahetukaṃ upapattiṃ paṭikkhipati.",
  "atk-s0517a:1593_14": "Natthi loke samaṇabrāhmaṇā…pe…",
  "atk-s0517a:1593_15": "pavedentīti idhalokaparaloke passituṃ abhiññāpaṭilābhāya paṭipadaṃ paṭikkhipati.",
  "atk-s0517a:1593_16": "Idha pāḷiyaṃ pana natthi dinnanti vatthūti natthi dinnanti vuccamānaṃ dānaṃ,",
  "atk-s0517a:1593_17": "tassā diṭṭhiyā vatthūti attho.",
  "atk-s0517a:1593_18": "Evaṃvādo micchāti evaṃ natthi dinnanti vādo vacanaṃ micchā viparītoti attho.",
  "atk-s0517a:1594_0": "Micchādiṭṭhiniddesavaṇṇanā niṭṭhitā.",
  "atk-s0517a:1595_0": "4. Sakkāyadiṭṭhiniddesavaṇṇanā",
  "atk-s0517a:1596_0": "137.",
  "atk-s0517a:1596_1": "Sakkāyadiṭṭhi pana attānudiṭṭhiyeva,",
  "atk-s0517a:1596_2": "aññattha āgatapariyāyavacanadassanatthaṃ vuttāti veditabbā.",
  "atk-s0517a:1597_0": "Sakkāyadiṭṭhiniddesavaṇṇanā niṭṭhitā.",
  "atk-s0517a:1598_0": "5. Sassatadiṭṭhiniddesavaṇṇanā",
  "atk-s0517a:1599_0": "138.",
  "atk-s0517a:1599_1": "Sakkāyavatthukāya sassatadiṭṭhiyāti kammadhārayasamāso.",
  "atk-s0517a:1599_2": "Rūpavantaṃ vā attānantiādīnaṃ pannarasannaṃ vacanānaṃ ante samanupassatīti sambandho kātabbo, pāṭho vā.",
  "atk-s0517a:1599_3": "Aññathā hi na ghaṭīyatīti.",
  "atk-s0517a:1599_4": "Evaṃ “rūpavantaṃ vā attānaṃ samanupassatī”ti ekameva dassetvā sesā cuddasa saṃkhittā.",
  "atk-s0517a:1600_0": "Sassatadiṭṭhiniddesavaṇṇanā niṭṭhitā.",
  "atk-s0517a:1601_0": "6. Ucchedadiṭṭhiniddesavaṇṇanā",
  "atk-s0517a:1602_0": "139.",
  "atk-s0517a:1602_1": "Sakkāyavatthukāya ucchedadiṭṭhiyā evaṃ “rūpaṃ attato samanupassatī”ti ekameva dassetvā sesā catasso saṃkhittā.",
  "atk-s0517a:1603_0": "Ucchedadiṭṭhiniddesavaṇṇanā niṭṭhitā.",
  "atk-s0517a:1604_0": "7. Antaggāhikādiṭṭhiniddesavaṇṇanā",
  "atk-s0517a:1605_0": "140.",
  "atk-s0517a:1605_1": "Antaggāhikāya diṭṭhiyā paṭhamavāre ākārapucchā.",
  "atk-s0517a:1605_2": "Dutiye ākāragahaṇaṃ.",
  "atk-s0517a:1605_3": "Tatiye ākāravissajjanaṃ.",
  "atk-s0517a:1605_4": "Tattha lokoti attā.",
  "atk-s0517a:1605_5": "So antoti aññamaññapaṭipakkhesu sassatucchedantesu sassataggāhe sassatanto,",
  "atk-s0517a:1605_6": "asassataggāhe ucchedanto.",
  "atk-s0517a:1605_7": "Parittaṃ okāsanti suppamattaṃ vā sarāvamattaṃ vā khuddakaṃ ṭhānaṃ.",
  "atk-s0517a:1605_8": "Nīlakato pharatīti nīlanti ārammaṇaṃ karoti.",
  "atk-s0517a:1605_9": "Ayaṃ lokoti attānaṃ sandhāya vuttaṃ.",
  "atk-s0517a:1605_10": "Parivaṭumoti samantato paricchedavā.",
  "atk-s0517a:1605_11": "Antasaññīti antavātisaññī.",
  "atk-s0517a:1605_12": "Anto assa atthīti antoti gahetabbaṃ.",
  "atk-s0517a:1605_13": "Yaṃ pharatīti yaṃ kasiṇarūpaṃ pharati.",
  "atk-s0517a:1605_14": "Taṃ vatthu ceva loko cāti taṃ kasiṇarūpaṃ ārammaṇañceva ālokiyaṭṭhena loko ca.",
  "atk-s0517a:1605_15": "Yena pharatīti yena cittena pharati.",
  "atk-s0517a:1605_16": "So attā ceva loko cāti attānamapekkhitvā pulliṅgaṃ kataṃ,",
  "atk-s0517a:1605_17": "taṃ cittaṃ attā ceva ālokanaṭṭhena loko cāti vuttaṃ hoti.",
  "atk-s0517a:1605_18": "Antavāti anto.",
  "atk-s0517a:1605_19": "Okāsakato pharatīti ālokakasiṇavasena tejokasiṇavasena odātakasiṇavasena vā obhāsoti pharati.",
  "atk-s0517a:1605_20": "Nīlādīnaṃ pañcannaṃ pabhassarakasiṇānaṃyeva gahitattā pathavīāpovāyokasiṇavasena attābhiniveso na hotīti gahetabbaṃ.",
  "atk-s0517a:1606_0": "Vipulaṃ okāsanti khalamaṇḍalamattādivasena mahantaṃ ṭhānaṃ.",
  "atk-s0517a:1606_1": "Anantavāti vuddhaanantavā.",
  "atk-s0517a:1606_2": "Apariyantoti vuddhaapariyanto.",
  "atk-s0517a:1606_3": "Anantasaññīti anantotisaññī.",
  "atk-s0517a:1606_4": "Taṃ jīvanti so jīvo.",
  "atk-s0517a:1606_5": "Liṅgavipallāso kato.",
  "atk-s0517a:1606_6": "Jīvoti ca attā eva.",
  "atk-s0517a:1606_7": "Rūpādīni pañcapi parivaṭumaṭṭhena sarīraṃ.",
  "atk-s0517a:1606_8": "Jīvaṃ na sarīranti attasaṅkhāto jīvo rūpasaṅkhātaṃ sarīraṃ na hoti.",
  "atk-s0517a:1606_9": "Esa nayo vedanādīsu.",
  "atk-s0517a:1606_10": "Tathāgatoti satto.",
  "atk-s0517a:1606_11": "Arahanti eke.",
  "atk-s0517a:1606_12": "Paraṃ maraṇāti maraṇato uddhaṃ,",
  "atk-s0517a:1606_13": "paraloketi attho.",
  "atk-s0517a:1606_14": "Rūpaṃ idheva maraṇadhammanti attano pākaṭakkhandhasīsena pañcakkhandhaggahaṇaṃ,",
  "atk-s0517a:1606_15": "taṃ imasmiṃyeva loke nassanapakatikanti attho.",
  "atk-s0517a:1606_16": "Sesakkhandhesupi eseva nayo.",
  "atk-s0517a:1606_17": "Kāyassa bhedāti khandhapañcakasaṅkhātassa kāyassa bhedato paraṃ.",
  "atk-s0517a:1606_18": "Iminā vacanena “paraṃ maraṇā”ti etassa uddesassa attho vutto.",
  "atk-s0517a:1606_19": "Hotipītiādīsu hotīti mūlapadaṃ.",
  "atk-s0517a:1606_20": "Catūsupi api-",
  "atk-s0517a:1606_21": "saddo samuccayattho.",
  "atk-s0517a:1606_22": "Tiṭṭhatīti sassatattā tiṭṭhati,",
  "atk-s0517a:1606_23": "na cavatīti attho.",
  "atk-s0517a:1606_24": "“Hotī”ti padassa vā atthavisesanatthaṃ “tiṭṭhatī”ti padaṃ vuttanti veditabbaṃ.",
  "atk-s0517a:1606_25": "Uppajjatīti aṇḍajajalābujayonipavesavasena uppajjati nāma,",
  "atk-s0517a:1606_26": "nibbattatīti saṃsedajaopapātikayonipavesavasena nibbattati nāmāti atthayojanā veditabbā.",
  "atk-s0517a:1606_27": "Ucchijjatīti pabandhābhāvavasena.",
  "atk-s0517a:1606_28": "Vinassatīti bhaṅgavasena.",
  "atk-s0517a:1606_29": "Na hoti paraṃ maraṇāti purimapadānaṃ atthavivaraṇaṃ,",
  "atk-s0517a:1606_30": "cutito uddhaṃ na vijjatīti attho.",
  "atk-s0517a:1606_31": "Hoti ca na ca hotīti ekaccasassatikānaṃ diṭṭhi,",
  "atk-s0517a:1606_32": "ekena pariyāyena hoti,",
  "atk-s0517a:1606_33": "ekena pariyāyena na hotīti attho.",
  "atk-s0517a:1606_34": "Jīvabhāvena hoti,",
  "atk-s0517a:1606_35": "pubbajīvassa abhāvena na hotīti vuttaṃ hoti.",
  "atk-s0517a:1606_36": "Neva hoti na na hotīti amarāvikkhepikānaṃ diṭṭhi,",
  "atk-s0517a:1606_37": "hotīti ca neva hoti,",
  "atk-s0517a:1606_38": "na hotīti ca na hotīti attho.",
  "atk-s0517a:1606_39": "Anuvādabhayā musāvādabhayā ca mandattā momūhattā ca pubbavuttanayassa paṭikkhepamattaṃ karoti.",
  "atk-s0517a:1606_40": "Imehi paññāsāya ākārehīti yathāvuttānaṃ dasannaṃ pañcakānaṃ vasena paññāsāya ākārehīti.",
  "atk-s0517a:1607_0": "Antaggāhikādiṭṭhiniddesavaṇṇanā niṭṭhitā.",
  "atk-s0517a:1608_0": "8. Pubbantānudiṭṭhiniddesavaṇṇanā",
  "atk-s0517a:1609_0": "141.",
  "atk-s0517a:1609_1": "Pubbantāparantānudiṭṭhīsu sassataṃ vadantīti sassatavādā.",
  "atk-s0517a:1609_2": "Atha vā vadanti etenāti vādo,",
  "atk-s0517a:1609_3": "diṭṭhigatassetaṃ adhivacanaṃ.",
  "atk-s0517a:1609_4": "Sassatanti vādopi sassatayogena sassato,",
  "atk-s0517a:1609_5": "sassato vādo etesanti sassatavādā.",
  "atk-s0517a:1609_6": "Tathā ekaccaṃ sassatanti vādo ekaccasassato,",
  "atk-s0517a:1609_7": "so etesaṃ atthīti ekaccasassatikā.",
  "atk-s0517a:1609_8": "Tathā antavā, anantavā,",
  "atk-s0517a:1609_9": "antavā ca anantavā ca,",
  "atk-s0517a:1609_10": "nevantavā nānantavāti pavatto vādo antānanto,",
  "atk-s0517a:1609_11": "so etesaṃ atthīti antānantikā.",
  "atk-s0517a:1609_12": "Na maratīti amarā. Kā sā?",
  "atk-s0517a:1609_13": "“Evampi me no”tiādinā nayena pariyantarahitassa diṭṭhigatikassa diṭṭhi ceva vācā ca.",
  "atk-s0517a:1609_14": "Vividho khepo vikkhepo,",
  "atk-s0517a:1609_15": "amarāya diṭṭhiyā,",
  "atk-s0517a:1609_16": "vācāya vā vikkhepo amarāvikkhepo,",
  "atk-s0517a:1609_17": "so etesaṃ atthīti amarāvikkhepikā.",
  "atk-s0517a:1609_18": "Aparo nayo –",
  "atk-s0517a:1609_19": "amarā nāma macchajāti,",
  "atk-s0517a:1609_20": "sā ummujjananimujjanādivasena udake sandhāvamānā gahetuṃ na sakkā hoti,",
  "atk-s0517a:1609_21": "evamevaṃ ayampi vādo ito cito ca sandhāvati,",
  "atk-s0517a:1609_22": "gāhaṃ na upagacchatīti amarāvikkhepoti vuccati,",
  "atk-s0517a:1609_23": "so etesaṃ atthīti amarāvikkhepikā.",
  "atk-s0517a:1609_24": "Adhiccasamuppannoti akāraṇasamuppanno attā ca loko cāti dassanaṃ adhiccasamuppannaṃ,",
  "atk-s0517a:1609_25": "taṃ etesaṃ atthīti adhiccasamuppannikā.",
  "atk-s0517a:1610_0": "Pubbantānudiṭṭhiniddesavaṇṇanā niṭṭhitā.",
  "atk-s0517a:1611_0": "9. Aparantānudiṭṭhiniddesavaṇṇanā",
  "atk-s0517a:1612_0": "142.",
  "atk-s0517a:1612_1": "Saññiṃ vadantīti saññīvādā.",
  "atk-s0517a:1612_2": "Asaññiṃ vadantīti asaññīvādā.",
  "atk-s0517a:1612_3": "Nevasaññīnāsaññiṃ vadantīti nevasaññīnāsaññīvādā.",
  "atk-s0517a:1612_4": "Atha vā saññīti pavatto vādo saññīvādo,",
  "atk-s0517a:1612_5": "so yesaṃ atthīti te saññīvādā,",
  "atk-s0517a:1612_6": "tathā asaññīvādā,",
  "atk-s0517a:1612_7": "nevasaññīnāsaññīvādā ca.",
  "atk-s0517a:1612_8": "Ucchedaṃ vadantīti ucchedavādā.",
  "atk-s0517a:1612_9": "Diṭṭhadhammoti paccakkhadhammo,",
  "atk-s0517a:1612_10": "tattha tattha paṭiladdhaattabhāvassetaṃ adhivacanaṃ.",
  "atk-s0517a:1612_11": "Diṭṭhadhamme nibbānaṃ diṭṭhadhammanibbānaṃ,",
  "atk-s0517a:1612_12": "imasmiṃyeva attabhāve dukkhavūpasamoti attho,",
  "atk-s0517a:1612_13": "taṃ vadantīti diṭṭhadhammanibbānavādā.",
  "atk-s0517a:1612_14": "Imasmiṃ panatthe vitthāriyamāne sāṭṭhakathaṃ sakalaṃ brahmajālasuttaṃ vattabbaṃ hoti.",
  "atk-s0517a:1612_15": "Evañca sati atipapañco hotīti na vitthārito.",
  "atk-s0517a:1612_16": "Tadatthikehi taṃ apekkhitvā gahetabbo.",
  "atk-s0517a:1613_0": "Aparantānudiṭṭhiniddesavaṇṇanā niṭṭhitā.",
  "atk-s0517a:1614_0": "10-12. Saññojanikādidiṭṭhiniddesavaṇṇanā",
  "atk-s0517a:1615_0": "143.",
  "atk-s0517a:1615_1": "Yasmā saññojanikā diṭṭhi sabbadiṭṭhisādhāraṇā,",
  "atk-s0517a:1615_2": "tasmā tassā sabbadiṭṭhisaññojanattā sabbadiṭṭhisādhāraṇo attho niddiṭṭho.",
  "atk-s0517a:1615_3": "So heṭṭhā vuttadiṭṭhipariyuṭṭhānāneva.",
  "atk-s0517a:1616_0": "144.",
  "atk-s0517a:1616_1": "Mānavinibandhadiṭṭhīsu cakkhu ahanti abhinivesaparāmāsoti mānapubbako abhinivesaparāmāso.",
  "atk-s0517a:1616_2": "Na hi diṭṭhi mānasampayuttā hoti.",
  "atk-s0517a:1616_3": "Teneva ca mānavinibandhāti vuttaṃ,",
  "atk-s0517a:1616_4": "mānapaṭibandhā mānamūlakāti attho.",
  "atk-s0517a:1617_0": "145.",
  "atk-s0517a:1617_1": "Cakkhu mamanti abhinivesaparāmāsoti etthāpi eseva nayo.",
  "atk-s0517a:1617_2": "Ettha pana “mamā”ti vattabbe “mama”nti anunāsikāgamo veditabbo.",
  "atk-s0517a:1617_3": "“Aha”nti mānavinibandhāya rūpādīnipi ajjhattikāneva.",
  "atk-s0517a:1617_4": "Na hi kasiṇarūpaṃ vinā bāhirāni “aha”nti gaṇhāti.",
  "atk-s0517a:1617_5": "“Mama”nti mānavinibandhāya pana bāhirānipi labbhanti.",
  "atk-s0517a:1617_6": "Bāhirānipi hi “mama”nti gaṇhāti.",
  "atk-s0517a:1617_7": "Yasmā pana dukkhā vedanā aniṭṭhattā mānavatthu na hoti,",
  "atk-s0517a:1617_8": "tasmā cha vedanā tāsaṃ mūlapaccayā cha phassā ca na gahitā.",
  "atk-s0517a:1617_9": "Saññādayo pana idha pacchinnattā na gahitāti veditabbā.",
  "atk-s0517a:1618_0": "Saṃyojanikādidiṭṭhiniddesavaṇṇanā niṭṭhitā.",
  "atk-s0517a:1619_0": "13. Attavādapaṭisaṃyuttadiṭṭhiniddesavaṇṇanā",
  "atk-s0517a:1620_0": "146. Attavādapaṭisaṃyuttā diṭṭhi attānudiṭṭhiyeva. Attāti vādena paṭisaṃyuttattā puna evaṃ vuttā.",
  "atk-s0517a:1621_0": "Attavādapaṭisaṃyuttadiṭṭhiniddesavaṇṇanā niṭṭhitā.",
  "atk-s0517a:1622_0": "14. Lokavādapaṭisaṃyuttadiṭṭhiniddesavaṇṇanā",
  "atk-s0517a:1623_0": "147.",
  "atk-s0517a:1623_1": "Attā ca loko cāti so eva attā ca ālokanaṭṭhena loko cāti attho.",
  "atk-s0517a:1623_2": "Sassatoti sassatavādānaṃ diṭṭhi.",
  "atk-s0517a:1623_3": "Asassatoti ucchedavādānaṃ.",
  "atk-s0517a:1623_4": "Sassato ca asassato cāti ekaccasassatikānaṃ.",
  "atk-s0517a:1623_5": "Neva sassato nāsassatoti amarāvikkhepikānaṃ.",
  "atk-s0517a:1623_6": "Antavāti parittakasiṇalābhīnaṃ takkikānañca nigaṇṭhājīvikānañca.",
  "atk-s0517a:1623_7": "Atha vā ucchedavādino “satto jātiyā pubbantavā,",
  "atk-s0517a:1623_8": "maraṇena aparantavā”ti vadanti.",
  "atk-s0517a:1623_9": "Adhiccasamuppannikā “satto jātiyā pubbantavā”ti vadanti.",
  "atk-s0517a:1623_10": "Anantavāti appamāṇakasiṇalābhīnaṃ.",
  "atk-s0517a:1623_11": "Sassatavādino pana “pubbantāparantā natthi,",
  "atk-s0517a:1623_12": "tena anantavā”ti vadanti.",
  "atk-s0517a:1623_13": "Adhiccasamuppannikā “aparantena anantavā”ti vadanti.",
  "atk-s0517a:1624_0": "Antavā ca anantavā cāti uddhamadho avaḍḍhitvā tiriyaṃ vaḍḍhitakasiṇānaṃ.",
  "atk-s0517a:1624_1": "Neva antavā na anantavāti amarāvikkhepikānaṃ.",
  "atk-s0517a:1625_0": "Lokavādapaṭisaṃyuttadiṭṭhiniddesavaṇṇanā niṭṭhitā.",
  "atk-s0517a:1626_0": "15-16. Bhavavibhavadiṭṭhiniddesavaṇṇanā",
  "atk-s0517a:1627_0": "148.",
  "atk-s0517a:1627_1": "Bhavavibhavadiṭṭhīnaṃ yathāvuttadiṭṭhito visuṃ abhinivesābhāvato visuṃ niddesaṃ akatvā yathāvuttadiṭṭhīnaṃyeva",
  "atk-s0517a:1627_2": "vasena “olīyanaṃ atidhāvana”nti ekekaṃ ākāraṃ niddisituṃ pucchaṃ akatvā ca olīyanābhiniveso bhavadiṭṭhi,",
  "atk-s0517a:1627_3": "atidhāvanābhiniveso vibhavadiṭṭhīti āha.",
  "atk-s0517a:1627_4": "Tattha “bhavanirodhāya dhamme desiyamāne cittaṃ na pakkhandatī”ti vuttaolīyanābhiniveso,",
  "atk-s0517a:1627_5": "sassatasaññāya nibbānato saṅkocanābhinivesoti attho.",
  "atk-s0517a:1627_6": "“Bhaveneva kho paneke aṭṭīyamānā harāyamānā jigucchamānā vibhavaṃ abhinandantī”ti vuttaatidhāvanābhiniveso,",
  "atk-s0517a:1627_7": "ucchedasaññāya nirodhagāminipaṭipadātikkamanābhinivesoti attho.",
  "atk-s0517a:1628_0": "Idāni tāva bhavavibhavadiṭṭhiyo sabbadiṭṭhīsu yojetvā dassetuṃ assādadiṭṭhiyātiādimāha.",
  "atk-s0517a:1628_1": "Tattha yasmā assādadiṭṭhikā sassataṃ vā ucchedaṃ vā nissāya “natthi kāmesu doso”ti gaṇhanti,",
  "atk-s0517a:1628_2": "tasmā pañcatiṃsākārāpi assādadiṭṭhiyo siyā bhavadiṭṭhiyo,",
  "atk-s0517a:1628_3": "siyā vibhavadiṭṭhiyoti vuttā.",
  "atk-s0517a:1628_4": "Tattha yasmā ekekāpi diṭṭhiyo sassataggāhavasena bhavadiṭṭhiyo bhaveyyuṃ,",
  "atk-s0517a:1628_5": "ucchedaggāhavasena vibhavadiṭṭhiyo bhaveyyunti attho.",
  "atk-s0517a:1628_6": "Attānudiṭṭhiyā rūpaṃ attato samanupassati, vedanaṃ… saññaṃ… saṅkhāre…",
  "atk-s0517a:1628_7": "viññāṇaṃ attato samanupassatīti pañcasu rūpādito attano anaññattā tesu ucchinnesu attā ucchinnoti gahaṇato pañca vibhavadiṭṭhiyoti vuttaṃ.",
  "atk-s0517a:1628_8": "Sesesu pañcadasasu ṭhānesu rūpādito attano aññattā tesu ucchinnesupi “attā sassatoti gahaṇato pannarasa bhavadiṭṭhiyoti vuttaṃ.",
  "atk-s0517a:1629_0": "Micchādiṭṭhiyā “sabbāva tā vibhavadiṭṭhiyo”ti ucchedavasena pavattattā antavānantavādiṭṭhīsu parittārammaṇaappamāṇārammaṇajhānalābhino",
  "atk-s0517a:1629_1": "dibbacakkhunā rūpadhātuyā cavitvā satte aññattha upapanne passitvā bhavadiṭṭhiṃ apassitvā vibhavadiṭṭhiṃ gaṇhanti.",
  "atk-s0517a:1629_2": "Tasmā tattha siyā bhavadiṭṭhiyo,",
  "atk-s0517a:1629_3": "siyā vibhavadiṭṭhiyoti vuttaṃ.",
  "atk-s0517a:1629_4": "Hoti ca na ca hotīti ettha hoti cāti bhavadiṭṭhi,",
  "atk-s0517a:1629_5": "na ca hotīti vibhavadiṭṭhi.",
  "atk-s0517a:1629_6": "Neva hoti na na hotīti ettha neva hotīti vibhavadiṭṭhi,",
  "atk-s0517a:1629_7": "na na hotīti bhavadiṭṭhi.",
  "atk-s0517a:1629_8": "Tasmā tattha “siyā”ti vuttaṃ.",
  "atk-s0517a:1630_0": "Pubbantānudiṭṭhiyā ekaccasassatikā sassatañca paññapenti,",
  "atk-s0517a:1630_1": "asassatañca paññapenti.",
  "atk-s0517a:1630_2": "Tasmā sā bhavadiṭṭhi ca vibhavadiṭṭhi ca hoti.",
  "atk-s0517a:1630_3": "Cattāro antānantikā antānantaṃ attānaṃ paññapenti.",
  "atk-s0517a:1630_4": "Tasmā sā attānudiṭṭhisadisā bhavadiṭṭhi ca vibhavadiṭṭhi ca.",
  "atk-s0517a:1630_5": "Cattāro amarāvikkhepikā bhavadiṭṭhiṃ vā vibhavadiṭṭhiṃ vā nissāya vācāvikkhepaṃ āpajjanti,",
  "atk-s0517a:1630_6": "avasesā pana bhavadiṭṭhiyova.",
  "atk-s0517a:1630_7": "Tasmā te te sandhāya “siyā”ti vuttaṃ.",
  "atk-s0517a:1630_8": "Aparantānudiṭṭhiyā satta ucchedavādā vibhavadiṭṭhiyo,",
  "atk-s0517a:1630_9": "avasesā bhavadiṭṭhiyo.",
  "atk-s0517a:1630_10": "Tasmā te te sandhāya “siyā”ti vuttaṃ.",
  "atk-s0517a:1630_11": "Saññojanikadiṭṭhiyā sabbadiṭṭhīnaṃ vasena “siyā”ti vuttaṃ.",
  "atk-s0517a:1630_12": "Ahanti mānavinibandhāya diṭṭhiyā cakkhādīnaṃ ahanti gahitattā tesaṃ vināse attā vinaṭṭho hotīti sabbāva tā vibhavadiṭṭhiyoti vuttaṃ.",
  "atk-s0517a:1630_13": "Attānudiṭṭhiyo viya mamanti mānavinibandhāya diṭṭhiyā cakkhādito attano aññattā tesaṃ vināsepi attā na vinassatīti sabbāva tā bhavadiṭṭhiyoti vuttaṃ.",
  "atk-s0517a:1630_14": "Lokavādapaṭisaṃyuttāya diṭṭhiyā “sassato attā ca loko cā”tiādinā nayena vuttattā bhavavibhavadiṭṭhi pākaṭāyeva.",
  "atk-s0517a:1630_15": "Ettāvatā assādadiṭṭhādikā vibhavadiṭṭhipariyosānā soḷasa diṭṭhiyo tīṇisatañca diṭṭhābhinivesā niddiṭṭhā honti.",
  "atk-s0517a:1630_16": "Attānudiṭṭhi ca sakkāyadiṭṭhi ca attavādapaṭisaññuttā diṭṭhi ca atthato ekā pariyāyena tividhā vuttā.",
  "atk-s0517a:1630_17": "Saññojanikā pana diṭṭhi avatthābhedena sabbāpi diṭṭhiyo honti.",
  "atk-s0517a:1631_0": "Idāni sabbāva tā diṭṭhiyo assādadiṭṭhiyotiādi aññena pariyāyena yathāyogaṃ diṭṭhisaṃsandanā.",
  "atk-s0517a:1631_1": "Tattha sabbāva tā diṭṭhiyoti yathāvuttā anavasesā diṭṭhiyo.",
  "atk-s0517a:1631_2": "Diṭṭhirāgarattattā taṇhāssādanissitattā ca assādadiṭṭhiyo,",
  "atk-s0517a:1631_3": "attasinehānugatattā attānudiṭṭhiyo,",
  "atk-s0517a:1631_4": "viparītadassanattā micchādiṭṭhiyo,",
  "atk-s0517a:1631_5": "khandhavatthukattā sakkāyadiṭṭhiyo,",
  "atk-s0517a:1631_6": "ekekassa antassa gahitattā antaggāhikā diṭṭhiyo,",
  "atk-s0517a:1631_7": "anatthasaṃyojanikattā saññojanikā diṭṭhiyo,",
  "atk-s0517a:1631_8": "attavādena yuttattā attavādapaṭisaṃyuttā diṭṭhiyoti imā satta diṭṭhiyo sabbadiṭṭhisaṅgāhikā,",
  "atk-s0517a:1631_9": "sesā pana nava diṭṭhiyo na sabbadiṭṭhisaṅgāhikā.",
  "atk-s0517a:1632_0": "Idāni vitthārato vuttā sabbāva tā diṭṭhiyo dvīsuyeva diṭṭhīsu saṅkhipitvā sattānaṃ diṭṭhidvayanissayaṃ dassento bhavañca diṭṭhintigāthamāha.",
  "atk-s0517a:1632_1": "Sabbāpi hi tā diṭṭhiyo bhavadiṭṭhī vā honti vibhavadiṭṭhī vā.",
  "atk-s0517a:1632_2": "Bhavañca diṭṭhiṃ vibhavañca diṭṭhinti ettha pana ca-",
  "atk-s0517a:1632_3": "saddo diṭṭhimeva samuccinoti,",
  "atk-s0517a:1632_4": "na nissayaṃ.",
  "atk-s0517a:1632_5": "Na hi eko bhavavibhavadiṭṭhidvayaṃ nissayati. Yathāha –",
  "atk-s0517a:1632_6": "“iti bhavadiṭṭhisannissitā vā sattā honti vibhavadiṭṭhisannissitā vā”ti.",
  "atk-s0517a:1632_7": "Takkikāti takkena vadantīti takkikā.",
  "atk-s0517a:1632_8": "Te hi diṭṭhigatikā sabhāvapaṭivedhapaññāya abhāvā kevalaṃ takkena vattanti.",
  "atk-s0517a:1632_9": "Yepi ca jhānalābhino abhiññālābhino vā diṭṭhiṃ gaṇhanti,",
  "atk-s0517a:1632_10": "tepi takketvā gahaṇato takkikā eva.",
  "atk-s0517a:1632_11": "Nissitāseti nissitāti attho.",
  "atk-s0517a:1632_12": "Ekameva padaṃ,",
  "atk-s0517a:1632_13": "“se”ti nipātamattaṃ vā.",
  "atk-s0517a:1632_14": "Tesaṃ nirodhamhi na hatthi ñāṇanti diṭṭhinissayassa kāraṇavacanametaṃ.",
  "atk-s0517a:1632_15": "Sakkāyadiṭṭhinirodhe nibbāne yasmā tesaṃ ñāṇaṃ natthi,",
  "atk-s0517a:1632_16": "tasmā etaṃ diṭṭhidvayaṃ nissitāti attho.",
  "atk-s0517a:1632_17": "“Na hi atthi ñāṇa”nti ettha hi-",
  "atk-s0517a:1632_18": "kāro kāraṇopadese nipāto.",
  "atk-s0517a:1632_19": "Yatthāyaṃ loko viparītasaññīti yattha sukhe nirodhamhi ayaṃ sadevako loko “dukkha”miti viparītasaññī hoti,",
  "atk-s0517a:1632_20": "tasmiṃ nirodhamhi na hatthi ñāṇanti sambandho.",
  "atk-s0517a:1632_21": "Dukkhamiti viparītasaññitāya idaṃ suttaṃ –",
  "atk-s0517a:1633_0": "“Rūpā saddā rasā gandhā, phassā dhammā ca kevalā;",
  "atk-s0517a:1634_0": "Iṭṭhā kantā manāpā ca, yāvatatthīti vuccati.",
  "atk-s0517a:1635_0": "“Sadevakassa lokassa, ete vo sukhasammatā;",
  "atk-s0517a:1636_0": "Yattha cete nirujjhanti, taṃ nesaṃ dukkhasammataṃ.",
  "atk-s0517a:1637_0": "“Sukhanti diṭṭhamariyehi, sakkāyassuparodhanaṃ;",
  "atk-s0517a:1638_0": "Paccanīkamidaṃ hoti, sabbalokena passataṃ.",
  "atk-s0517a:1639_0": "“Yaṃ pare sukhato āhu, tadariyā āhu dukkhato;",
  "atk-s0517a:1640_0": "Yaṃ pare dukkhato āhu, tadariyā sukhato vidū.",
  "atk-s0517a:1641_0": "“Passa dhammaṃ durājānaṃ, sampamūḷhetthaviddasu;",
  "atk-s0517a:1642_0": "Nivutānaṃ tamo hoti, andhakāro apassataṃ.",
  "atk-s0517a:1643_0": "“Satañca vivaṭaṃ hoti, āloko passatāmiva;",
  "atk-s0517a:1644_0": "Santike na vijānanti, magā dhammassakovidā.",
  "atk-s0517a:1645_0": "“Bhavarāgaparetehi, bhavasotānusāribhi;",
  "atk-s0517a:1646_0": "Māradheyyānupannehi, nāyaṃ dhammo susambudho.",
  "atk-s0517a:1647_0": "“Ko nu aññatra ariyebhi, padaṃ sambuddhumarahati;",
  "atk-s0517a:1648_0": "Yaṃ padaṃ sammadaññāya, parinibbanti anāsavā”ti. ;",
  "atk-s0517a:1649_0": "149.",
  "atk-s0517a:1649_1": "Idāni sabbāsaṃ diṭṭhīnaṃ diṭṭhidvayabhāvaṃ diṭṭhisamugghātakañca sammādiṭṭhiṃ suttato dassetukāmo,",
  "atk-s0517a:1649_2": "dvīhi bhikkhaveti suttaṃ āhari.",
  "atk-s0517a:1649_3": "Tattha devāti brahmānopi vuccanti.",
  "atk-s0517a:1649_4": "Olīyantīti saṅkucanti.",
  "atk-s0517a:1649_5": "Atidhāvantīti atikkamitvā gacchanti.",
  "atk-s0517a:1649_6": "Cakkhumantoti paññavanto. Ca-",
  "atk-s0517a:1649_7": "saddo atirekattho.",
  "atk-s0517a:1649_8": "Bhavārāmāti bhavo ārāmo abhiramaṭṭhānaṃ etesanti bhavārāmā.",
  "atk-s0517a:1649_9": "Bhavaratāti bhave abhiratā.",
  "atk-s0517a:1649_10": "Bhavasammuditāti bhavena santuṭṭhā.",
  "atk-s0517a:1649_11": "Desiyamāneti tathāgatena vā tathāgatasāvakena vā desiyamāne.",
  "atk-s0517a:1649_12": "Na pakkhandatīti dhammadesanaṃ vā bhavanirodhaṃ vā na pavisati.",
  "atk-s0517a:1649_13": "Na pasīdatīti tattha pasādaṃ na pāpuṇāti.",
  "atk-s0517a:1649_14": "Na santiṭṭhatīti tattha na patiṭṭhāti.",
  "atk-s0517a:1649_15": "Nādhimuccatīti tattha ghanabhāvaṃ na pāpuṇāti.",
  "atk-s0517a:1649_16": "Ettāvatā sassatadiṭṭhi vuttā.",
  "atk-s0517a:1650_0": "Aṭṭīyamānāti dukkhaṃ pāpuṇamānā.",
  "atk-s0517a:1650_1": "Harāyamānāti lajjaṃ pāpuṇamānā.",
  "atk-s0517a:1650_2": "Jigucchamānāti jigucchaṃ pāpuṇamānā.",
  "atk-s0517a:1650_3": "Vibhavaṃ abhinandantīti ucchedaṃ paṭicca tussanti,",
  "atk-s0517a:1650_4": "ucchedaṃ patthayantīti vā attho.",
  "atk-s0517a:1650_5": "Kirāti anussavanatthe nipāto.",
  "atk-s0517a:1650_6": "Bhoti ālapanametaṃ.",
  "atk-s0517a:1650_7": "Santanti nibbutaṃ.",
  "atk-s0517a:1650_8": "Paṇītanti dukkhābhāvato paṇītaṃ,",
  "atk-s0517a:1650_9": "padhānabhāvaṃ nītanti vā paṇītaṃ.",
  "atk-s0517a:1650_10": "Yāthāvanti yathāsabhāvaṃ.",
  "atk-s0517a:1650_11": "Ettāvatā ucchedadiṭṭhi vuttā.",
  "atk-s0517a:1651_0": "Idhāti imasmiṃ sāsane.",
  "atk-s0517a:1651_1": "Bhūtanti hetuto sañjātaṃ khandhapañcakasaṅkhātaṃ dukkhaṃ.",
  "atk-s0517a:1651_2": "Bhūtato passatīti idaṃ bhūtaṃ dukkhanti passati.",
  "atk-s0517a:1651_3": "Nibbidāyāti vipassanatthāya.",
  "atk-s0517a:1651_4": "Virāgāyāti ariyamaggatthāya.",
  "atk-s0517a:1651_5": "Nirodhāyāti nibbānatthāya.",
  "atk-s0517a:1651_6": "Paṭipanno hotīti tadanurūpaṃ paṭipadaṃ paṭipanno hoti.",
  "atk-s0517a:1651_7": "Evaṃ passantīti iminā pakārena pubbabhāge lokiyañāṇena,",
  "atk-s0517a:1651_8": "paṭivedhakāle lokuttarañāṇena passanti.",
  "atk-s0517a:1651_9": "Ettāvatā sammādiṭṭhi vuttā.",
  "atk-s0517a:1652_0": "Idāni dvīhi gāthāhi tassā sammādiṭṭhiyā ānisaṃsaṃ dasseti.",
  "atk-s0517a:1652_1": "Tattha yo bhūtaṃ bhūtato disvāti dukkhaṃ pariññābhisamayena abhisametvāti attho.",
  "atk-s0517a:1652_2": "Bhūtassa ca atikkamanti nirodhaṃ sacchikiriyābhisamayena abhisametvāti attho.",
  "atk-s0517a:1652_3": "Yathābhūtedhimuccatīti maggabhāvanābhisamayavasena yathāsabhāve nirodhe “etaṃ santaṃ,",
  "atk-s0517a:1652_4": "etaṃ paṇīta”nti adhimuccati.",
  "atk-s0517a:1652_5": "Bhavataṇhā parikkhayāti samudayassa pahānenāti attho.",
  "atk-s0517a:1652_6": "Asatipi cettha saccānaṃ nānābhisamayatte “disvā”ti pubbakālikavacanaṃ saddhiṃ pubbabhāgapaṭipadāya vohāravasena vuttanti veditabbaṃ.",
  "atk-s0517a:1652_7": "Na hi pubbaṃ passitvā pacchā adhimuccati.",
  "atk-s0517a:1652_8": "Catusaccābhisamayo samānakālameva hoti.",
  "atk-s0517a:1652_9": "Samānakālepi vā pubbakālikāni padāni bhavantīti na doso.",
  "atk-s0517a:1652_10": "Sa veti ekaṃsena so arahaṃ.",
  "atk-s0517a:1652_11": "Bhūtapariññātoti dukkhaṃ pariññātavā.",
  "atk-s0517a:1652_12": "Vītataṇhoti vigatataṇho.",
  "atk-s0517a:1652_13": "Bhavābhaveti khuddake ca mahante ca bhave.",
  "atk-s0517a:1652_14": "Vuddhiatthepi hi a-",
  "atk-s0517a:1652_15": "kārassa sambhavato abhavoti mahābhavo.",
  "atk-s0517a:1652_16": "So pana khuddakamahantabhāvo upādāyupādāya veditabbo.",
  "atk-s0517a:1652_17": "Atha vā bhaveti sassate.",
  "atk-s0517a:1652_18": "Abhaveti ucchede.",
  "atk-s0517a:1652_19": "Tadubhayepi diṭṭhirāgābhāvena vītataṇho.",
  "atk-s0517a:1652_20": "Bhūtassa vibhavāti vaṭṭadukkhassa samucchedā.",
  "atk-s0517a:1652_21": "Nāgacchati punabbhavanti arahato parinibbānaṃ vuttaṃ.",
  "atk-s0517a:1653_0": "150.",
  "atk-s0517a:1653_1": "Tayo puggalātiādi micchādiṭṭhikagarahaṇatthaṃ sammādiṭṭhikapasaṃsanatthaṃ vuttaṃ.",
  "atk-s0517a:1653_2": "Tattha virūpabhāvaṃ pannā gatā diṭṭhi etesanti vipannadiṭṭhī.",
  "atk-s0517a:1653_3": "Sundarabhāvaṃ pannā gatā diṭṭhi etesanti sampannadiṭṭhī.",
  "atk-s0517a:1653_4": "Titthiyoti titthaṃ vuccati diṭṭhi,",
  "atk-s0517a:1653_5": "taṃ paṭipannattā titthe sādhu,",
  "atk-s0517a:1653_6": "titthaṃ yassa atthīti vā titthiyo.",
  "atk-s0517a:1653_7": "Ito bahiddhā pabbajjūpagato.",
  "atk-s0517a:1653_8": "Titthiyasāvakoti tesaṃ diṭṭhānugatimāpanno gahaṭṭho.",
  "atk-s0517a:1653_9": "Yo ca micchādiṭṭhikoti tadubhayabhāvaṃ anupagantvā yāya kāyaci diṭṭhiyā micchādiṭṭhiko.",
  "atk-s0517a:1654_0": "Tathāgatoti sammāsambuddho.",
  "atk-s0517a:1654_1": "Paccekabuddhopi ettheva saṅgahito.",
  "atk-s0517a:1654_2": "Tathāgatasāvakoti maggappatto phalappatto ca.",
  "atk-s0517a:1654_3": "Yo ca sammādiṭṭhikoti tadubhayavinimutto lokiyasammādiṭṭhiyā sammādiṭṭhiko.",
  "atk-s0517a:1655_0": "Gāthāsu kodhanoti yo abhiṇhaṃ kujjhati, so.",
  "atk-s0517a:1655_1": "Upanāhīti tameva kodhaṃ vaḍḍhetvā upanandhanasīlo.",
  "atk-s0517a:1655_2": "Pāpamakkhīti lāmakabhūtamakkhavā.",
  "atk-s0517a:1655_3": "Māyāvīti katapāpapaṭicchādanavā.",
  "atk-s0517a:1655_4": "Vasaloti hīnajacco.",
  "atk-s0517a:1655_5": "Visuddhoti ñāṇadassanavisuddhiyā visuddho.",
  "atk-s0517a:1655_6": "Suddhataṃ gatoti maggaphalasaṅkhātaṃ suddhabhāvaṃ gato.",
  "atk-s0517a:1655_7": "Medhāvīti paññavā.",
  "atk-s0517a:1655_8": "Imāya gāthāya lokuttarasammādiṭṭhisampanno eva thomito.",
  "atk-s0517a:1656_0": "Vipannadiṭṭhiyo sampannadiṭṭhiyoti puggalavohāraṃ pahāya dhammameva garahanto thomento ca āha.",
  "atk-s0517a:1656_1": "Etaṃ mamāti taṇhāmaññanavasena diṭṭhi.",
  "atk-s0517a:1656_2": "Esohamasmīti mānamaññanamūlikā diṭṭhi.",
  "atk-s0517a:1656_3": "Eso me attāti diṭṭhimaññanameva.",
  "atk-s0517a:1657_0": "Etaṃ mamāti kā diṭṭhītiādīhi tissannaṃ vipannadiṭṭhīnaṃ vibhāgañca gaṇanañca kālasaṅgahañca pucchitvā vissajjanaṃ kataṃ.",
  "atk-s0517a:1657_1": "Tattha kā diṭṭhīti anekāsu diṭṭhīsu katamā diṭṭhīti attho.",
  "atk-s0517a:1657_2": "Katamantānuggahitāti pubbantāparantasaṅkhātakāladvaye katamena kālena anuggahitā,",
  "atk-s0517a:1657_3": "anubaddhāti attho.",
  "atk-s0517a:1657_4": "Yasmā “etaṃ mamā”ti parāmasanto “etaṃ mama ahosi,",
  "atk-s0517a:1657_5": "evaṃ mama ahosi,",
  "atk-s0517a:1657_6": "ettakaṃ mama ahosī”ti atītaṃ vatthuṃ apadisitvā parāmasati,",
  "atk-s0517a:1657_7": "tasmā pubbantānudiṭṭhi hoti.",
  "atk-s0517a:1657_8": "Pubbantānuggahitā ca tā diṭṭhiyo honti.",
  "atk-s0517a:1657_9": "Yasmā “esohamasmī”ti parāmasanto “imināhaṃ sīlena vā vatena vā tapena vā brahmacariyena vā esosmi visujjhissāmī”ti anāgataphalaṃ upādāya parāmasati,",
  "atk-s0517a:1657_10": "tasmā aparantānudiṭṭhi hoti.",
  "atk-s0517a:1657_11": "Aparantānuggahitā ca tā diṭṭhiyo honti.",
  "atk-s0517a:1657_12": "Yasmā “eso me attā”ti parāmasanto atītānāgataṃ upādinnasantatiṃ upādāya “eso me attā”ti parāmasati,",
  "atk-s0517a:1657_13": "sakkāyadiṭṭhivasena ca parāmasati,",
  "atk-s0517a:1657_14": "tasmā sakkāyadiṭṭhi hoti.",
  "atk-s0517a:1657_15": "Pubbantāparantānuggahitā ca tā diṭṭhiyo honti.",
  "atk-s0517a:1657_16": "Yasmā pana sakkāyadiṭṭhippamukhāyeva dvāsaṭṭhi diṭṭhiyo honti,",
  "atk-s0517a:1657_17": "sakkāyadiṭṭhisamugghāteneva ca dvāsaṭṭhi diṭṭhiyo samugghātaṃ gacchanti,",
  "atk-s0517a:1657_18": "tasmā sakkāyadiṭṭhippamukhena dvāsaṭṭhi diṭṭhigatānīti vuttā,",
  "atk-s0517a:1657_19": "sakkāyadiṭṭhippamukhena sakkāyadiṭṭhidvārena dvāsaṭṭhi diṭṭhigatāni hontīti attho.",
  "atk-s0517a:1657_20": "Sakkāyadiṭṭhippamukhānīti pāṭho sundarataro.",
  "atk-s0517a:1657_21": "Sakkāyadiṭṭhi pamukhā ādi etesanti sakkāyadiṭṭhippamukhāni.",
  "atk-s0517a:1657_22": "Kāni tāni?",
  "atk-s0517a:1657_23": "Dvāsaṭṭhi diṭṭhigatāni.",
  "atk-s0517a:1658_0": "“Kā diṭṭhī”ti pucchāya vīsativatthukā attānudiṭṭhi,",
  "atk-s0517a:1658_1": "vīsativatthukā sakkāyadiṭṭhīti vissajjanaṃ.",
  "atk-s0517a:1658_2": "“Kati diṭṭhiyo”ti pucchāya sakkāyadiṭṭhippamukhāni dvāsaṭṭhi diṭṭhigatānīti vissajjanaṃ.",
  "atk-s0517a:1658_3": "Sāyeva pana sakkāyadiṭṭhi “eso me attā”ti vacanasāmaññena attānudiṭṭhīti vuttā.",
  "atk-s0517a:1658_4": "Tassā vuttāya attavādapaṭisaññuttā diṭṭhipi vuttāyeva hoti.",
  "atk-s0517a:1659_0": "151. Ye keci,",
  "atk-s0517a:1659_1": "bhikkhavetiādisuttāharaṇaṃ sampannadiṭṭhipuggalasambandhena sampannadiṭṭhipuggalavibhāgadassanatthaṃ kataṃ.",
  "atk-s0517a:1659_2": "Tattha niṭṭhaṃ gatāti maggañāṇavasena sammāsambuddho bhagavāti nicchayaṃ gatā,",
  "atk-s0517a:1659_3": "nibbematikāti attho.",
  "atk-s0517a:1659_4": "Niṭṭhāgatāti pāṭho samāsapadaṃ hoti,",
  "atk-s0517a:1659_5": "attho pana soyeva.",
  "atk-s0517a:1659_6": "Diṭṭhisampannāti diṭṭhiyā sundarabhāvaṃ gatā.",
  "atk-s0517a:1659_7": "Idha niṭṭhāti imissā kāmadhātuyā parinibbānaṃ.",
  "atk-s0517a:1659_8": "Idha vihāya niṭṭhāti imaṃ kāmabhavaṃ vijahitvā suddhāvāsabrahmaloke parinibbānaṃ.",
  "atk-s0517a:1659_9": "Sattakkhattuparamassāti sattakkhattuṃparamā sattavāraparamā bhavūpapatti attabhāvaggahaṇaṃ assa,",
  "atk-s0517a:1659_10": "tato paraṃ aṭṭhamaṃ bhavaṃ nādiyatīti sattakkhattuparamo.",
  "atk-s0517a:1659_11": "Tassa sattakkhattuparamassa sotāpannassa.",
  "atk-s0517a:1659_12": "Kolaṃkolassāti kulato kulaṃ gacchatīti kolaṃkolo.",
  "atk-s0517a:1659_13": "Sotāpattiphalasacchikiriyato hi paṭṭhāya nīce kule upapatti nāma natthi,",
  "atk-s0517a:1659_14": "mahābhogakulesuyeva nibbattatīti attho.",
  "atk-s0517a:1659_15": "Tassa kolaṃkolassa sotāpannassa.",
  "atk-s0517a:1659_16": "Ekabījissāti khandhabījaṃ nāma kathitaṃ.",
  "atk-s0517a:1659_17": "Yassa hi sotāpannassa ekaṃyeva khandhabījaṃ atthi,",
  "atk-s0517a:1659_18": "ekaṃ attabhāvaggahaṇaṃ,",
  "atk-s0517a:1659_19": "so ekabījī nāma.",
  "atk-s0517a:1659_20": "Tassa ekabījissa sotāpannassa.",
  "atk-s0517a:1659_21": "Bhagavatā gahitanāmavasenevetāni etesaṃ nāmāni.",
  "atk-s0517a:1659_22": "Ettakañhi ṭhānaṃ gato sattakkhattuparamo nāma hoti,",
  "atk-s0517a:1659_23": "ettakaṃ kolaṃkolo,",
  "atk-s0517a:1659_24": "ettakaṃ ekabījīti bhagavatā etesaṃ nāmaṃ gahitaṃ.",
  "atk-s0517a:1659_25": "Bhagavā hi “ayaṃ ettakaṃ ṭhānaṃ gamissati,",
  "atk-s0517a:1659_26": "ayaṃ ettakaṃ ṭhānaṃ gamissatī”ti ñatvā tesaṃ tāni tāni nāmāni aggahesi.",
  "atk-s0517a:1659_27": "Mudupañño hi sotāpanno satta bhave nibbattento sattakkhattuparamo nāma,",
  "atk-s0517a:1659_28": "majjhimapañño paraṃ chaṭṭhaṃ bhavaṃ nibbattento kolaṃkolo nāma,",
  "atk-s0517a:1659_29": "tikkhapañño ekaṃ bhavaṃ nibbattento ekabījī nāma.",
  "atk-s0517a:1659_30": "Taṃ panetaṃ tesaṃ mudumajjhimatikkhapaññataṃ pubbahetu niyameti.",
  "atk-s0517a:1659_31": "Ime tayopi sotāpannā kāmabhavavasena vuttā,",
  "atk-s0517a:1659_32": "rūpārūpabhave pana bahukāpi paṭisandhiyo gaṇhanti.",
  "atk-s0517a:1659_33": "Sakadāgāmissāti paṭisandhivasena sakiṃ kāmabhavaṃ āgacchatīti sakadāgāmī.",
  "atk-s0517a:1659_34": "Tassa sakadāgāmissa.",
  "atk-s0517a:1659_35": "Diṭṭheva dhamme arahāti imasmiṃyeva attabhāve arahā.",
  "atk-s0517a:1659_36": "Arahantipi pāṭho.",
  "atk-s0517a:1659_37": "Idha niṭṭhāti kāmabhavaṃ saṃsaranteyeva sandhāya vuttaṃ.",
  "atk-s0517a:1659_38": "Rūpārūpabhave uppannā pana ariyā kāmabhave na uppajjanti,",
  "atk-s0517a:1659_39": "tattheva parinibbāyanti.",
  "atk-s0517a:1660_0": "Antarāparinibbāyissāti āyuvemajjhassa antarāyeva kilesaparinibbānena parinibbāyanato antarāparinibbāyī.",
  "atk-s0517a:1660_1": "So pana uppannasamanantarā parinibbāyī,",
  "atk-s0517a:1660_2": "āyuvemajjhaṃ appatvā parinibbāyī,",
  "atk-s0517a:1660_3": "āyuvemajjhaṃ patvā parinibbāyīti tividho hoti.",
  "atk-s0517a:1660_4": "Tassa antarāparinibbāyissa anāgāmino.",
  "atk-s0517a:1660_5": "Upahaccaparinibbāyissāti āyuvemajjhaṃ atikkamitvā vā kālakiriyaṃ upagantvā vā kilesaparinibbānena parinibbāyantassa anāgāmino.",
  "atk-s0517a:1660_6": "Asaṅkhāraparinibbāyissāti asaṅkhārena appayogena adhimattappayogaṃ akatvāva kilesaparinibbānena parinibbāyanadhammassa anāgāmino.",
  "atk-s0517a:1660_7": "Sasaṅkhāraparinibbāyissāti sasaṅkhārena dukkhena kasirena adhimattappayogaṃ katvāva kilesaparinibbānena parinibbāyanadhammassa anāgāmino.",
  "atk-s0517a:1660_8": "Uddhaṃsotassa akaniṭṭhagāminoti uddhaṃvāhibhāvena uddhamassa taṇhāsotaṃ vaṭṭasotaṃ vāti uddhaṃsoto,",
  "atk-s0517a:1660_9": "uddhaṃ vā gantvā paṭilabhitabbato uddhamassa maggasotanti uddhaṃsoto,",
  "atk-s0517a:1660_10": "akaniṭṭhaṃ gacchatīti akaniṭṭhagāmī.",
  "atk-s0517a:1660_11": "Tassa uddhaṃsotassa akaniṭṭhagāmino anāgāmissa.",
  "atk-s0517a:1660_12": "Ayaṃ pana anāgāmī catuppabhedo –",
  "atk-s0517a:1660_13": "yo avihato paṭṭhāya cattāro brahmaloke sodhetvā akaniṭṭhaṃ gantvā parinibbāyati,",
  "atk-s0517a:1660_14": "ayaṃ uddhaṃsoto akaniṭṭhagāmī nāma.",
  "atk-s0517a:1660_15": "Yo heṭṭhā tayo brahmaloke sodhetvā sudassībrahmaloke ṭhatvā parinibbāyati,",
  "atk-s0517a:1660_16": "ayaṃ uddhaṃsoto na akaniṭṭhagāmī nāma.",
  "atk-s0517a:1660_17": "Yo ito akaniṭṭhameva gantvā parinibbāyati,",
  "atk-s0517a:1660_18": "ayaṃ na uddhaṃsoto akaniṭṭhagāmī nāma.",
  "atk-s0517a:1660_19": "Yo heṭṭhā catūsu brahmalokesu tattha tattheva parinibbāyati,",
  "atk-s0517a:1660_20": "ayaṃ na uddhaṃsoto na akaniṭṭhagāmī nāmāti.",
  "atk-s0517a:1660_21": "Ime pañca anāgāmino suddhāvāsaṃ gahetvā vuttā.",
  "atk-s0517a:1660_22": "Anāgāmino pana rūparāgārūparāgānaṃ appahīnattā ākaṅkhamānā sesarūpārūpabhavesupi nibbattanti.",
  "atk-s0517a:1660_23": "Suddhāvāse nibbattā pana aññattha na nibbattanti.",
  "atk-s0517a:1660_24": "Aveccappasannāti ariyamaggavasena jānitvā bujjhitvā acalappasādena pasannā.",
  "atk-s0517a:1660_25": "Sotāpannāti ariyamaggasotaṃ āpannā.",
  "atk-s0517a:1660_26": "Iminā sabbepi ariyaphalaṭṭhā puggalā gahitāti.",
  "atk-s0517a:1661_0": "Bhavavibhavadiṭṭhiniddesavaṇṇanā niṭṭhitā.",
  "atk-s0517a:1662_0": "Saddhammappakāsiniyā paṭisambhidāmaggaṭṭhakathāya",
  "atk-s0517a:1663_0": "Diṭṭhikathāvaṇṇanā niṭṭhitā.",
  "atk-s0517a:1664_0": "3. Ānāpānassatikathā",
  "atk-s0517a:1665_0": "1. Gaṇanavāravaṇṇanā",
  "atk-s0517a:1666_0": "152.",
  "atk-s0517a:1666_1": "Idāni diṭṭhikathānantaraṃ kathitāya ānāpānassatikathāya apubbatthānuvaṇṇanā anuppattā.",
  "atk-s0517a:1666_2": "Ayañhi ānāpānassatikathā diṭṭhikathāya suviditadiṭṭhādīnavassa micchādiṭṭhimalavisodhanena suvisuddhacittassa",
  "atk-s0517a:1666_3": "yathābhūtāvabodhāya samādhibhāvanā sukarā hoti,",
  "atk-s0517a:1666_4": "sabbasamādhibhāvanāsu ca sabbasabbaññubodhisattānaṃ bodhimūle imināva samādhinā samāhitacittānaṃ yathābhūtāvabodhato",
  "atk-s0517a:1666_5": "ayameva samādhibhāvanā padhānāti ca diṭṭhikathānantaraṃ kathitā.",
  "atk-s0517a:1666_6": "Tattha soḷasavatthukaṃ ānāpānassatisamādhiṃ bhāvayato samadhikāni dve ñāṇasatāni uppajjantīti ñāṇagaṇanuddeso,",
  "atk-s0517a:1666_7": "aṭṭha paripanthe ñāṇānītiādi ñāṇagaṇananiddeso,",
  "atk-s0517a:1666_8": "katamāni aṭṭha paripanthe ñāṇānītiādi.",
  "atk-s0517a:1666_9": "Imāni ekavīsati vimuttisukhe ñāṇānītipariyantaṃ sabbañāṇānaṃ vitthāraniddeso,",
  "atk-s0517a:1666_10": "ante soḷasavatthukaṃ ānāpānassatisamādhiṃ bhāvayatotiādi nigamananti evaṃ tāva pāḷivavatthānaṃ veditabbaṃ.",
  "atk-s0517a:1667_0": "Tattha gaṇanuddese gaṇanavāre tāva soḷasavatthukanti dīghaṃ rassaṃ sabbakāyapaṭisaṃvedī passambhayaṃ kāyasaṅkhāranti kāyānupassanācatukkaṃ,",
  "atk-s0517a:1667_1": "pītipaṭisaṃvedī sukhapaṭisaṃvedī cittasaṅkhārapaṭisaṃvedī passambhayaṃ cittasaṅkhāranti vedanānupassanācatukkaṃ,",
  "atk-s0517a:1667_2": "cittapaṭisaṃvedī abhippamodayaṃ cittaṃ samādahaṃ cittaṃ vimocayaṃ cittanti cittānupassanācatukkaṃ,",
  "atk-s0517a:1667_3": "aniccānupassī virāgānupassī nirodhānupassī paṭinissaggānupassīti dhammānupassanācatukkanti imesaṃ catunnaṃ",
  "atk-s0517a:1667_4": "catukkānaṃ vasena soḷasa vatthūni patiṭṭhā ārammaṇāni assāti soḷasavatthuko.",
  "atk-s0517a:1667_5": "Taṃ soḷasavatthukaṃ.",
  "atk-s0517a:1667_6": "Samāsavasena panettha vibhattilopo kato.",
  "atk-s0517a:1667_7": "Ānanti abbhantaraṃ pavisanavāto.",
  "atk-s0517a:1667_8": "Apānanti bahinikkhamanavāto.",
  "atk-s0517a:1667_9": "Keci pana vipariyāyena vadanti.",
  "atk-s0517a:1667_10": "Apānañhi apetaṃ ānatoti apānanti vuccati,",
  "atk-s0517a:1667_11": "niddese pana nā-",
  "atk-s0517a:1667_12": "kārassa dīghattamajjhupekkhitvā āpānanti.",
  "atk-s0517a:1667_13": "Tasmiṃ ānāpāne sati ānāpānassati,",
  "atk-s0517a:1667_14": "assāsapassāsapariggāhikāya satiyā etaṃ adhivacanaṃ.",
  "atk-s0517a:1667_15": "Ānāpānassatiyā yutto samādhi,",
  "atk-s0517a:1667_16": "ānāpānassatiyaṃ vā samādhi ānāpānassatisamādhi.",
  "atk-s0517a:1667_17": "Bhāvayatoti nibbedhabhāgiyaṃ bhāventassa.",
  "atk-s0517a:1667_18": "Samadhikānīti saha adhikena vattantīti samadhikāni,",
  "atk-s0517a:1667_19": "sātirekānīti attho. Ma-",
  "atk-s0517a:1667_20": "kāro panettha padasandhikaro.",
  "atk-s0517a:1667_21": "Keci pana “saṃadhikānī”ti vadanti.",
  "atk-s0517a:1667_22": "Evaṃ sati dve ñāṇasatāniyeva adhikānīti āpajjati,",
  "atk-s0517a:1667_23": "taṃ na yujjati.",
  "atk-s0517a:1667_24": "Imāni hi vīsatiadhikāni dve ñāṇasatāni hontīti.",
  "atk-s0517a:1668_0": "Paripanthe ñāṇānīti paripanthaṃ ārammaṇaṃ katvā pavattañāṇāni.",
  "atk-s0517a:1668_1": "Tathā upakāre upakkilese ñāṇāni.",
  "atk-s0517a:1668_2": "Vodāne ñāṇānīti vodāyati,",
  "atk-s0517a:1668_3": "tena cittaṃ parisuddhaṃ hotīti vodānaṃ. Kiṃ taṃ? Ñāṇaṃ.",
  "atk-s0517a:1668_4": "“Vodānañāṇānī”ti vattabbe “sutamaye ñāṇa”ntiādīsu viya “vodāne ñāṇānī”ti vuttaṃ.",
  "atk-s0517a:1668_5": "Sato sampajāno hutvā karotīti satokārī,",
  "atk-s0517a:1668_6": "tassa satokārissa ñāṇāni.",
  "atk-s0517a:1668_7": "Nibbidāñāṇānīti nibbidābhūtāni ñāṇāni.",
  "atk-s0517a:1668_8": "Nibbidānulomañāṇānīti nibbidāya anukūlāni ñāṇāni.",
  "atk-s0517a:1668_9": "Nibbidānulomiñāṇānītipi pāṭho,",
  "atk-s0517a:1668_10": "nibbidānulomo etesaṃ atthīti nibbidānulomīti attho.",
  "atk-s0517a:1668_11": "Nibbidāpaṭippassaddhiñāṇānīti nibbidāya paṭippassaddhiyaṃ ñāṇāni.",
  "atk-s0517a:1668_12": "Vimuttisukhe ñāṇānīti vimuttisukhena sampayuttāni ñāṇāni.",
  "atk-s0517a:1669_0": "Katamāni aṭṭhātiādīhi paripanthaupakārānaṃ paṭipakkhavipakkhayugalattā tesu ñāṇāni saheva niddiṭṭhāni.",
  "atk-s0517a:1669_1": "Kāmacchandanekkhammādīni heṭṭhā vuttatthāni.",
  "atk-s0517a:1669_2": "Upakāranti ca liṅgavipallāsavasena napuṃsakavacanaṃ kataṃ.",
  "atk-s0517a:1669_3": "Sabbepi akusalā dhammāti vuttāvasesā ye keci akusalā dhammā.",
  "atk-s0517a:1669_4": "Tathā sabbepi nibbedhabhāgiyā kusalā dhammā.",
  "atk-s0517a:1669_5": "“Paripantho upakāra”nti ca taṃ tadeva apekkhitvā ekavacanaṃ kataṃ.",
  "atk-s0517a:1669_6": "Ettha ca paripanthe ñāṇāni ca upakāre ñāṇāni ca pucchitvā tesaṃ ārammaṇāneva vissajjitvā teheva tāni",
  "atk-s0517a:1669_7": "vissajjitāni hontīti tadārammaṇāni ñāṇāni nigametvā dassesi.",
  "atk-s0517a:1669_8": "Upakkilese ñāṇādīsupi eseva nayo.",
  "atk-s0517a:1670_0": "Gaṇanavāravaṇṇanā niṭṭhitā.",
  "atk-s0517a:1671_0": "2. Soḷasañāṇaniddesavaṇṇanā",
  "atk-s0517a:1672_0": "153.",
  "atk-s0517a:1672_1": "Soḷasahi ākārehīti ubhayapakkhavasena vuttehi soḷasahi ñāṇakoṭṭhāsehi.",
  "atk-s0517a:1672_2": "Uducitaṃ cittaṃ samuducitanti upacārabhūmiyaṃ cittaṃ uddhaṃ ucitaṃ,",
  "atk-s0517a:1672_3": "sammā uddhaṃ ucitaṃ,",
  "atk-s0517a:1672_4": "uparūpari kataparicayaṃ sammā uparūpari kataparicayanti attho.",
  "atk-s0517a:1672_5": "Udujitaṃ cittaṃ samudujitantipi pāṭho.",
  "atk-s0517a:1672_6": "Uparibhāvāya jitaṃ,",
  "atk-s0517a:1672_7": "uparibhāvakarehi vā ñāṇehi jitaṃ udujitaṃ.",
  "atk-s0517a:1672_8": "Samudujitanti samā uparibhāvāya,",
  "atk-s0517a:1672_9": "uparibhāvakarehi vā ñāṇehi jitaṃ.",
  "atk-s0517a:1672_10": "Samāti cettha visamabhāvapaṭikkhepo.",
  "atk-s0517a:1672_11": "Imasmiṃ pāṭhe u, du-",
  "atk-s0517a:1672_12": "iti dve dve upasaggā honti.",
  "atk-s0517a:1672_13": "Urūjitaṃ cittaṃ sammārūjitantipi pāṭho.",
  "atk-s0517a:1672_14": "Etthāpi jitatthoyeva.",
  "atk-s0517a:1672_15": "Urū arūti idaṃ pana nipātamattamevāti vadanti.",
  "atk-s0517a:1672_16": "Vīṇopamaṭṭhakathāya tajjitaṃ sutajjitanti ca attho vutto,",
  "atk-s0517a:1672_17": "so idha na yujjati.",
  "atk-s0517a:1672_18": "Ekatte santiṭṭhatīti upacārabhūmiyaṃ tāva nānārammaṇavikkhepābhāvena ekatte patiṭṭhāti.",
  "atk-s0517a:1672_19": "Niyyānāvaraṇaṭṭhena nīvaraṇāti ettha aratipi sabbepi akusalā āvaraṇaṭṭhena nīvaraṇāti vuttā.",
  "atk-s0517a:1672_20": "Niyyānāvaraṇaṭṭhenāti niyyānānaṃ āgamanamaggapidahanaṭṭhena.",
  "atk-s0517a:1672_21": "Niyyānavāraṇaṭṭhenātipi pāṭho,",
  "atk-s0517a:1672_22": "niyyānānaṃ paṭikkhepanaṭṭhenāti attho.",
  "atk-s0517a:1672_23": "Nekkhammaṃ ariyānaṃ niyyānanti maggaṭṭhānaṃ ariyānaṃ niyyānasaṅkhātassa ariyamaggassa hetuttā phalūpacārena ariyānaṃ niyyānaṃ.",
  "atk-s0517a:1672_24": "Tena ca hetubhūtena maggakkhaṇe ariyā niyyanti nigacchanti.",
  "atk-s0517a:1672_25": "Keci pana “niyyānanti maggo”ti vadanti.",
  "atk-s0517a:1672_26": "Idha upacārassa adhippetattā maggakkhaṇe ca ālokasaññāya sabbakusaladhammānañca abhāvā taṃ na yujjati.",
  "atk-s0517a:1672_27": "Nivutattāti paṭicchannattā.",
  "atk-s0517a:1672_28": "Nappajānātīti puggalavasena vuttaṃ.",
  "atk-s0517a:1673_0": "Visuddhacittassāti upacārabhūmiyaṃyeva.",
  "atk-s0517a:1673_1": "Khaṇikasamodhānāti cittakkhaṇe cittakkhaṇe uppajjanato khaṇo etesaṃ atthīti khaṇikā,",
  "atk-s0517a:1673_2": "upakkilesā,",
  "atk-s0517a:1673_3": "khaṇikānaṃ samodhāno samāgamo pabandho khaṇikasamodhāno.",
  "atk-s0517a:1673_4": "Tasmā khaṇikasamodhānā,",
  "atk-s0517a:1673_5": "uppajjamānā upakkilesā khaṇikappabandhavasena khaṇikaparamparāvasena uppajjanti,",
  "atk-s0517a:1673_6": "na ekacittakkhaṇavasenāti vuttaṃ hoti.",
  "atk-s0517a:1674_0": "Soḷasañāṇaniddesavaṇṇanā niṭṭhitā.",
  "atk-s0517a:1675_0": "3. Upakkilesañāṇaniddesavaṇṇanā",
  "atk-s0517a:1676_0": "Paṭhamacchakkaṃ",
  "atk-s0517a:1677_0": "154.",
  "atk-s0517a:1677_1": "Paṭhamacchakke assāsādimajjhapariyosānanti abbhantarapavisanavātassa nāsikaggaṃ vā mukhanimittaṃ vā ādi,",
  "atk-s0517a:1677_2": "hadayaṃ majjhaṃ,",
  "atk-s0517a:1677_3": "nābhi pariyosānaṃ.",
  "atk-s0517a:1677_4": "Taṃ tassa ādimajjhapariyosānaṃ satiyā anugacchato yogissa ṭhānanānattānugamanena cittaṃ ajjhattaṃ vikkhepaṃ gacchati,",
  "atk-s0517a:1677_5": "taṃ ajjhattavikkhepagataṃ cittaṃ ekatte asaṇṭhahanato samādhissa paripantho.",
  "atk-s0517a:1677_6": "Passāsādimajjhapariyosānanti bahinikkhamanavātassa nābhi ādi,",
  "atk-s0517a:1677_7": "hadayaṃ majjhaṃ,",
  "atk-s0517a:1677_8": "nāsikaggaṃ vā mukhanimittaṃ vā bahiākāso vā pariyosānaṃ.",
  "atk-s0517a:1677_9": "Yojanā panettha vuttanayeneva veditabbā.",
  "atk-s0517a:1677_10": "Assāsapaṭikaṅkhanā nikantitaṇhācariyāti “nāsikāvātāyattamidaṃ kammaṭṭhāna”nti sallakkhetvā oḷārikoḷārikassa",
  "atk-s0517a:1677_11": "assāsassa patthanāsaṅkhātā nikāmanā eva taṇhāpavatti.",
  "atk-s0517a:1677_12": "Taṇhāpavattiyā sati ekatte asaṇṭhahanato samādhissa paripantho.",
  "atk-s0517a:1677_13": "Passāsapaṭikaṅkhanā nikantīti puna assāsapubbakassa passāsassa patthanāsaṅkhātā nikanti.",
  "atk-s0517a:1677_14": "Sesaṃ vuttanayeneva yojetabbaṃ.",
  "atk-s0517a:1677_15": "Assāsenābhitunnassāti atidīghaṃ atirassaṃ vā assāsaṃ karontassa assāsamūlakassa kāyacittakilamathassa sabbhāvato tena assāsena viddhassa pīḷitassa.",
  "atk-s0517a:1677_16": "Passāsapaṭilābhe mucchanāti assāsena pīḷitattāyeva passāse assādasaññino passāsaṃ patthayato tasmiṃ passāsapaṭilābhe rajjanā.",
  "atk-s0517a:1677_17": "Passāsamūlakepi eseva nayo.",
  "atk-s0517a:1678_0": "Vuttasseva atthassa anuvaṇṇanatthaṃ vuttesu gāthābandhesu anugacchanāti anugacchamānā.",
  "atk-s0517a:1678_1": "Satīti ajjhattabahiddhāvikkhepahetubhūtā sati.",
  "atk-s0517a:1678_2": "Vikkhipati anena cittanti vikkhepo. Ko so? Assāso.",
  "atk-s0517a:1678_3": "Ajjhattaṃ vikkhepo ajjhattavikkhepo,",
  "atk-s0517a:1678_4": "tassa ākaṅkhanā ajjhattavikkhepākaṅkhanā,",
  "atk-s0517a:1678_5": "asammāmanasikāravasena ajjhattavikkhepakassa assāsassa ākaṅkhanāti vuttaṃ hoti.",
  "atk-s0517a:1678_6": "Eteneva nayena bahiddhāvikkhepapatthanā veditabbā.",
  "atk-s0517a:1678_7": "Yehīti yehi upakkilesehi.",
  "atk-s0517a:1678_8": "Vikkhippamānassāti vikkhipiyamānassa vikkhepaṃ āpādiyamānassa.",
  "atk-s0517a:1678_9": "No ca cittaṃ vimuccatīti cittaṃ assāsapassāsārammaṇe ca nādhimuccati,",
  "atk-s0517a:1678_10": "paccanīkadhammehi ca na vimuccati.",
  "atk-s0517a:1678_11": "Cittaṃ no ca vimuccati parapattiyā ca hontīti sambandho.",
  "atk-s0517a:1678_12": "Vimokkhaṃ appajānantāti so vā añño vā ārammaṇādhimuttivimokkhañca paccanīkavimuttivimokkhañca evaṃ appajānantā.",
  "atk-s0517a:1678_13": "Parapattiyāti parapaccayaṃ parasaddahanaṃ arahanti,",
  "atk-s0517a:1678_14": "na attapaccakkhaṃ ñāṇanti “parapaccayikā”ti vattabbe “parapattiyā”ti vuttaṃ.",
  "atk-s0517a:1678_15": "Attho pana soyeva.",
  "atk-s0517a:1679_0": "Dutiyacchakkaṃ",
  "atk-s0517a:1680_0": "155.",
  "atk-s0517a:1680_1": "Dutiyacchakke nimittanti assāsapassāsānaṃ phusanaṭṭhānaṃ.",
  "atk-s0517a:1680_2": "Assāsapassāsā hi dīghanāsikassa nāsāpuṭaṃ ghaṭṭentā pavattanti,",
  "atk-s0517a:1680_3": "rassanāsikassa uttaroṭṭhaṃ.",
  "atk-s0517a:1680_4": "Yadi hi ayaṃ yogī taṃ nimittameva āvajjati,",
  "atk-s0517a:1680_5": "tassa nimittameva āvajjamānassa assāse cittaṃ vikampati,",
  "atk-s0517a:1680_6": "na patiṭṭhātīti attho.",
  "atk-s0517a:1680_7": "Tassa tasmiṃ citte appatiṭṭhite samādhissa abhāvato taṃ vikampanaṃ samādhissa paripantho.",
  "atk-s0517a:1680_8": "Yadi assāsameva āvajjati,",
  "atk-s0517a:1680_9": "tassa cittaṃ abbhantarapavesanavasena vikkhepaṃ āvahati,",
  "atk-s0517a:1680_10": "nimitte na patiṭṭhāti,",
  "atk-s0517a:1680_11": "tasmā nimitte vikampati.",
  "atk-s0517a:1680_12": "Iminā nayena sesesupi yojanā kātabbā.",
  "atk-s0517a:1680_13": "Gāthāsu vikkhippateti vikkhipīyati vikkhepaṃ āpādīyati.",
  "atk-s0517a:1681_0": "Tatiyacchakkaṃ",
  "atk-s0517a:1682_0": "156.",
  "atk-s0517a:1682_1": "Tatiyacchakke atītānudhāvanaṃ cittanti phusanaṭṭhānaṃ atikkamitvā gataṃ assāsaṃ vā passāsaṃ vā anugacchamānaṃ cittaṃ.",
  "atk-s0517a:1682_2": "Vikkhepānupatitanti vikkhepena anugataṃ,",
  "atk-s0517a:1682_3": "vikkhepaṃ vā sayaṃ anupatitaṃ anugataṃ.",
  "atk-s0517a:1682_4": "Anāgatapaṭikaṅkhanaṃ cittanti phusanaṭṭhānaṃ appattaṃ assāsaṃ vā passāsaṃ vā paṭikaṅkhamānaṃ paccāsīsamānaṃ cittaṃ.",
  "atk-s0517a:1682_5": "Vikampitanti tasmiṃ appatiṭṭhāneneva vikkhepena vikampitaṃ.",
  "atk-s0517a:1682_6": "Līnanti atisithilavīriyatādīhi saṅkucitaṃ.",
  "atk-s0517a:1682_7": "Kosajjānupatitanti kusītabhāvānugataṃ.",
  "atk-s0517a:1682_8": "Atipaggahitanti accāraddhavīriyatādīhi atiussāhitaṃ.",
  "atk-s0517a:1682_9": "Uddhaccānupatitanti vikkhepānugataṃ.",
  "atk-s0517a:1682_10": "Abhinatanti assādavatthūsu bhusaṃ nataṃ allīnaṃ.",
  "atk-s0517a:1682_11": "Apanatanti nirassādavatthūsu patihataṃ,",
  "atk-s0517a:1682_12": "tato apagataṃ vā,",
  "atk-s0517a:1682_13": "apagatanataṃ vā,",
  "atk-s0517a:1682_14": "na tato apagatanti attho.",
  "atk-s0517a:1682_15": "Rāgānupatitanti ettha assāsapassāsanimittaṃ manasikaroto uppannapītisukhe vā pubbe hasitalapitakīḷitavatthūsu vā rāgo anupatati.",
  "atk-s0517a:1682_16": "Byāpādānupatitanti ettha manasikāre nirassādagatacittassa uppannadomanassavasena vā pubbe samudāciṇṇesu āghātavatthūsu vā byāpādo anupatati.",
  "atk-s0517a:1682_17": "Gāthāsu na samādhiyatīti na samāhitaṃ hoti.",
  "atk-s0517a:1682_18": "Adhicittanti cittasīsena niddiṭṭho adhiko samādhi.",
  "atk-s0517a:1683_0": "157.",
  "atk-s0517a:1683_1": "Ettāvatā tīhi chakkehi aṭṭhārasa upakkilese niddisitvā idāni tesaṃ upakkilesānaṃ samādhissa paripanthabhāvasādhanena",
  "atk-s0517a:1683_2": "ādīnavaṃ dassento puna assāsādimajjhapariyosānantiādimāha.",
  "atk-s0517a:1683_3": "Tattha kāyopi cittampi sāraddhā ca hontīti vikkhepasamuṭṭhānarūpānaṃ vasena rūpakāyopi,",
  "atk-s0517a:1683_4": "vikkhepasantativasena cittampi mahatā khobhena khubhitā sadarathā ca honti.",
  "atk-s0517a:1683_5": "Tato mandatarena iñjitā kampitā,",
  "atk-s0517a:1683_6": "tato mandatarena phanditā calitā honti.",
  "atk-s0517a:1683_7": "Balavāpi majjhimopi mandopi khobho hotiyeva,",
  "atk-s0517a:1683_8": "na sakkā khobhena na bhavitunti vuttaṃ hoti.",
  "atk-s0517a:1683_9": "Cittaṃ vikampitattāti cittassa vikampitattā.",
  "atk-s0517a:1683_10": "Gāthāsu paripuṇṇā abhāvitāti yathā paripuṇṇā hoti,",
  "atk-s0517a:1683_11": "tathā abhāvitā.",
  "atk-s0517a:1683_12": "Iñjitoti kampito.",
  "atk-s0517a:1683_13": "Phanditoti mandakampito.",
  "atk-s0517a:1683_14": "Heṭṭhā nīvaraṇānaṃ anantarattā “imehi ca pana nīvaraṇehī”ti accantasamīpanidassanavacanaṃ kataṃ.",
  "atk-s0517a:1683_15": "Idha pana nigamane nīvaraṇānaṃ santarattā tehi ca pana nīvaraṇehīti parammukhanidassanavacanaṃ kataṃ.",
  "atk-s0517a:1684_0": "Upakkilesañāṇaniddesavaṇṇanā niṭṭhitā.",
  "atk-s0517a:1685_0": "4. Vodānañāṇaniddesavaṇṇanā",
  "atk-s0517a:1686_0": "158.",
  "atk-s0517a:1686_1": "Vodāne ñāṇānīti visuddhañāṇāni.",
  "atk-s0517a:1686_2": "Taṃ vivajjayitvāti yaṃ pubbe vuttaṃ atītānudhāvanaṃ cittaṃ vikkhepānupatitaṃ,",
  "atk-s0517a:1686_3": "taṃ vivajjayitvāti sambandhitabbaṃ.",
  "atk-s0517a:1686_4": "Ekaṭṭhāne samādahatīti assāsapassāsānaṃ phusanaṭṭhāne samaṃ ādahati patiṭṭhāpeti.",
  "atk-s0517a:1686_5": "Tattheva adhimocetīti ekaṭṭhāneti vutte assāsapassāsānaṃ phusanaṭṭhāneyeva sanniṭṭhapeti sanniṭṭhānaṃ karoti.",
  "atk-s0517a:1686_6": "Paggaṇhitvāti dhammavicayapītisambojjhaṅgabhāvanāya paggahetvā.",
  "atk-s0517a:1686_7": "Viniggaṇhitvāti passaddhisamādhiupekkhāsambojjhaṅgabhāvanāya viniggaṇhitvā.",
  "atk-s0517a:1686_8": "“Satindriyavīriyindriyehi paggahetvā,",
  "atk-s0517a:1686_9": "satindriyasamādhindriyehi viniggahetvā”tipi vadanti.",
  "atk-s0517a:1686_10": "Sampajāno hutvāti asubhabhāvanādīhi.",
  "atk-s0517a:1686_11": "Puna sampajāno hutvāti mettābhāvanādīhi.",
  "atk-s0517a:1686_12": "Yena rāgena anupatitaṃ,",
  "atk-s0517a:1686_13": "yena byāpādena anupatitaṃ,",
  "atk-s0517a:1686_14": "taṃ pajahatīti sambandho.",
  "atk-s0517a:1686_15": "Taṃ cittaṃ īdisanti sampajānanto tappaṭipakkhena rāgaṃ pajahati,",
  "atk-s0517a:1686_16": "byāpādaṃ pajahatīti vā attho.",
  "atk-s0517a:1686_17": "Parisuddhanti nirupakkilesaṃ.",
  "atk-s0517a:1686_18": "Pariyodātanti pabhassaraṃ.",
  "atk-s0517a:1686_19": "Ekattagataṃ hotīti taṃ taṃ visesaṃ pattassa taṃ taṃ ekattaṃ gataṃ hoti.",
  "atk-s0517a:1687_0": "Katame te ekattāti idha yujjamānāyujjamānepi ekatte ekato katvā pucchati.",
  "atk-s0517a:1687_1": "Dānūpasaggupaṭṭhānekattanti dānavatthusaṅkhātassa dānassa upasaggo vosajjanaṃ dānūpasaggo,",
  "atk-s0517a:1687_2": "dānavatthupariccāgacetanā.",
  "atk-s0517a:1687_3": "Tassa upaṭṭhānaṃ ārammaṇakaraṇavasena upagantvā ṭhānaṃ dānūpasaggupaṭṭhānaṃ,",
  "atk-s0517a:1687_4": "tadeva ekattaṃ,",
  "atk-s0517a:1687_5": "tena vā ekattaṃ ekaggabhāvo dānūpasaggupaṭṭhānekattaṃ.",
  "atk-s0517a:1687_6": "Dānavosaggupaṭṭhānekattanti pāṭho sundarataro,",
  "atk-s0517a:1687_7": "so evattho.",
  "atk-s0517a:1687_8": "Etena paduddhāravasena cāgānussatisamādhi vutto.",
  "atk-s0517a:1687_9": "Paduddhāravasena vuttopi cesa itaresaṃ tiṇṇampi ekattānaṃ upanissayapaccayo hoti,",
  "atk-s0517a:1687_10": "tasmā idha niddiṭṭhanti vadanti.",
  "atk-s0517a:1687_11": "Visākhāpi hi mahāupāsikā āha – “idha, bhante,",
  "atk-s0517a:1687_12": "disāsu vassaṃvuṭṭhā bhikkhū sāvatthiṃ āgacchissanti bhagavantaṃ dassanāya,",
  "atk-s0517a:1687_13": "te bhagavantaṃ upasaṅkamitvā pucchissanti ‘itthannāmo, bhante,",
  "atk-s0517a:1687_14": "bhikkhu kālaṅkato,",
  "atk-s0517a:1687_15": "tassa kā gati,",
  "atk-s0517a:1687_16": "ko abhisamparāyo’ti?",
  "atk-s0517a:1687_17": "Taṃ bhagavā byākarissati sotāpattiphale vā sakadāgāmiphale vā anāgāmiphale vā arahatte vā.",
  "atk-s0517a:1687_18": "Tyāhaṃ upasaṅkamitvā pucchissāmi ‘āgatapubbā nu kho, bhante,",
  "atk-s0517a:1687_19": "tena ayyena sāvatthī’ti?",
  "atk-s0517a:1687_20": "Sace me vakkhanti ‘āgatapubbā tena bhikkhunā sāvatthī’ti.",
  "atk-s0517a:1687_21": "Niṭṭhamettha gacchissāmi nissaṃsayaṃ paribhuttaṃ tena ayyena vassikasāṭikā vā āgantukabhattaṃ vā gamikabhattaṃ",
  "atk-s0517a:1687_22": "vā gilānabhattaṃ vā gilānupaṭṭhākabhattaṃ vā gilānabhesajjaṃ vā dhuvayāgu vāti.",
  "atk-s0517a:1687_23": "Tassā me tadanussarantiyā pāmojjaṃ jāyissati,",
  "atk-s0517a:1687_24": "pamuditāya pīti jāyissati,",
  "atk-s0517a:1687_25": "pītimanāya kāyo passambhissati,",
  "atk-s0517a:1687_26": "passaddhakāyā sukhaṃ vedayissāmi,",
  "atk-s0517a:1687_27": "sukhiniyā cittaṃ samādhiyissati,",
  "atk-s0517a:1687_28": "sā me bhavissati indriyabhāvanā balabhāvanā bojjhaṅgabhāvanā”ti.",
  "atk-s0517a:1687_29": "Atha vā ekattesu paṭhamaṃ upacārasamādhivasena vuttaṃ,",
  "atk-s0517a:1687_30": "dutiyaṃ appanāsamādhivasena,",
  "atk-s0517a:1687_31": "tatiyaṃ vipassanāvasena,",
  "atk-s0517a:1687_32": "catutthaṃ maggaphalavasenāti veditabbaṃ.",
  "atk-s0517a:1687_33": "Samathassa nimittaṃ samathanimittaṃ.",
  "atk-s0517a:1687_34": "Vayo bhaṅgo eva lakkhaṇaṃ vayalakkhaṇaṃ.",
  "atk-s0517a:1687_35": "Nirodho nibbānaṃ.",
  "atk-s0517a:1687_36": "Sesametesu tīsu vuttanayeneva yojetabbaṃ.",
  "atk-s0517a:1688_0": "Cāgādhimuttānanti dāne adhimuttānaṃ.",
  "atk-s0517a:1688_1": "Adhicittanti vipassanāpādakasamādhi.",
  "atk-s0517a:1688_2": "Vipassakānanti bhaṅgānupassanato paṭṭhāya tīhi anupassanāhi saṅkhāre vipassantānaṃ.",
  "atk-s0517a:1688_3": "Ariyapuggalānanti aṭṭhannaṃ.",
  "atk-s0517a:1688_4": "Dutiyādīni tīṇi ekattāni ānāpānassativasena sesakammaṭṭhānavasena ca yujjanti.",
  "atk-s0517a:1688_5": "Catūhi ṭhānehīti catūhi kāraṇehi.",
  "atk-s0517a:1688_6": "Samādhivipassanāmaggaphalānaṃ vasena “ekattagataṃ cittaṃ paṭipadāvisuddhipakkhandañceva hoti upekkhānubrūhitañca",
  "atk-s0517a:1688_7": "ñāṇena ca sampahaṃsita”nti uddesapadāni.",
  "atk-s0517a:1688_8": "“Paṭhamassa jhānassa ko ādī”tiādīni tesaṃ uddesapadānaṃ vitthāretukamyatāpucchāpubbaṅgamāni niddesapadāni.",
  "atk-s0517a:1688_9": "Tattha paṭipadāvisuddhipakkhandanti paṭipadā eva nīvaraṇamalavisodhanato visuddhi,",
  "atk-s0517a:1688_10": "taṃ paṭipadāvisuddhiṃ pakkhandaṃ paviṭṭhaṃ.",
  "atk-s0517a:1688_11": "Upekkhānubrūhitanti tatramajjhattupekkhāya brūhitaṃ vaḍḍhitaṃ.",
  "atk-s0517a:1688_12": "Ñāṇena ca sampahaṃsitanti pariyodāpakena ñāṇena sampahaṃsitaṃ pariyodāpitaṃ visodhitaṃ.",
  "atk-s0517a:1688_13": "Paṭipadāvisuddhi nāma sasambhāriko upacāro,",
  "atk-s0517a:1688_14": "upekkhānubrūhanā nāma appanā,",
  "atk-s0517a:1688_15": "sampahaṃsanā nāma paccavekkhaṇāti evameke vaṇṇayanti.",
  "atk-s0517a:1688_16": "Yasmā pana “ekattagataṃ cittaṃ paṭipadāvisuddhipakkhandañceva hotī”tiādi vuttaṃ,",
  "atk-s0517a:1688_17": "tasmā antoappanāyameva āgamanavasena paṭipadāvisuddhi,",
  "atk-s0517a:1688_18": "tatramajjhattupekkhāya kiccavasena upekkhānubrūhanā,",
  "atk-s0517a:1688_19": "dhammānaṃ anativattanādibhāvasādhanena pariyodāpakassa ñāṇassa kiccanipphattivasena sampahaṃsanā veditabbā. Kathaṃ?",
  "atk-s0517a:1688_20": "Yasmiñhi vāre appanā uppajjati,",
  "atk-s0517a:1688_21": "tasmiṃ yo nīvaraṇasaṅkhāto kilesagaṇo tassa jhānassa paripantho,",
  "atk-s0517a:1688_22": "tato cittaṃ visujjhati,",
  "atk-s0517a:1688_23": "visuddhattā āvaraṇavirahitaṃ hutvā majjhimaṃ samathanimittaṃ paṭipajjati.",
  "atk-s0517a:1688_24": "Majjhimaṃ samathanimittaṃ nāma samappavatto appanāsamādhiyeva.",
  "atk-s0517a:1688_25": "Tadanantaraṃ pana purimacittaṃ ekasantatipariṇāmanayena tathattaṃ upagacchamānaṃ majjhimaṃ samathanimittaṃ paṭipajjati nāma.",
  "atk-s0517a:1688_26": "Evaṃ paṭipannattā tathattupagamanena tattha pakkhandati nāma.",
  "atk-s0517a:1688_27": "Evaṃ tāva purimacitte vijjamānākāranipphādikā paṭhamassa jhānassa uppādakkhaṇeyeva āgamanavasena paṭipadāvisuddhi veditabbā.",
  "atk-s0517a:1688_28": "Evaṃ visuddhassa pana tassa puna visodhetabbābhāvato visodhane byāpāraṃ akaronto visuddhaṃ cittaṃ ajjhupekkhati nāma.",
  "atk-s0517a:1688_29": "Samathabhāvūpagamanena samathapaṭipannassa puna samādāne byāpāraṃ akaronto samathapaṭipannaṃ ajjhupekkhati nāma.",
  "atk-s0517a:1688_30": "Samathapaṭipannabhāvato eva cassa kilesasaṃsaggaṃ pahāya ekattena upaṭṭhitassa puna ekattupaṭṭhāne byāpāraṃ",
  "atk-s0517a:1688_31": "akaronto ekattupaṭṭhānaṃ ajjhupekkhati nāma.",
  "atk-s0517a:1688_32": "Evaṃ tatramajjhattupekkhāya kiccavasena upekkhānubrūhanā veditabbā.",
  "atk-s0517a:1689_0": "Ye panete evaṃ upekkhānubrūhite tattha jātā samādhipaññāsaṅkhātā yuganaddhadhammā aññamaññaṃ anativattamānā hutvā pavattā,",
  "atk-s0517a:1689_1": "yāni ca saddhādīni indriyāni nānākilesehi vimuttattā vimuttirasena ekarasāni hutvā pavattāni,",
  "atk-s0517a:1689_2": "yaṃ cesa tadupagaṃ tesaṃ anativattanaekarasabhāvānaṃ anucchavikaṃ vīriyaṃ vāhayati,",
  "atk-s0517a:1689_3": "yā cassa tasmiṃ khaṇe pavattā āsevanā,",
  "atk-s0517a:1689_4": "sabbepi te ākārā yasmā ñāṇena saṃkilesavodānesu taṃ taṃ ādīnavañca ānisaṃsañca disvā tathā tathā sampahaṃsitattā",
  "atk-s0517a:1689_5": "visodhitattā pariyodāpitattā nipphannā,",
  "atk-s0517a:1689_6": "tasmā dhammānaṃ anativattanādibhāvasādhanena pariyodāpakassa ñāṇassa kiccanipphattivasena sampahaṃsanā veditabbāti vuttaṃ.",
  "atk-s0517a:1689_7": "Tattha yasmā upekkhāvasena ñāṇaṃ pākaṭaṃ hoti, yathāha –",
  "atk-s0517a:1689_8": "“tathāpaggahitaṃ cittaṃ sādhukaṃ ajjhupekkhati,",
  "atk-s0517a:1689_9": "upekkhāvasena paññāvasena paññindriyaṃ adhimattaṃ hoti.",
  "atk-s0517a:1689_10": "Upekkhāvasena nānattakilesehi cittaṃ vimuccati,",
  "atk-s0517a:1689_11": "vimokkhavasena paññāvasena paññindriyaṃ adhimattaṃ hoti.",
  "atk-s0517a:1689_12": "Vimuttattā te dhammā ekarasā honti,",
  "atk-s0517a:1689_13": "ekarasaṭṭhena bhāvanā”ti.",
  "atk-s0517a:1689_14": "Tasmā ñāṇakiccabhūtā sampahaṃsanā pariyosānanti vuttā.",
  "atk-s0517a:1690_0": "Evaṃ tivattagatantiādīni tasseva cittassa thomanavacanāni.",
  "atk-s0517a:1690_1": "Tattha evaṃ tivattagatanti evaṃ yathāvuttena vidhinā paṭipadāvisuddhipakkhandanaupekkhānubrūhanāñāṇasampahaṃsanāvasena tividhabhāvaṃ gataṃ.",
  "atk-s0517a:1690_2": "Vitakkasampannanti kilesakkhobhavirahitattā vitakkena sundarabhāvaṃ pannaṃ gataṃ.",
  "atk-s0517a:1690_3": "Cittassa adhiṭṭhānasampannanti tasmiṃyeva ārammaṇe cittassa nirantarappavattisaṅkhātena adhiṭṭhānena sampannaṃ anūnaṃ.",
  "atk-s0517a:1690_4": "Yathā adhiṭṭhānavasiyaṃ adhiṭṭhānanti jhānappavatti,",
  "atk-s0517a:1690_5": "tathā idhāpi cittassa adhiṭṭhānanti cittekaggatāpi yujjati.",
  "atk-s0517a:1690_6": "Tena hi ekasmiṃyeva ārammaṇe cittaṃ adhiṭṭhāti,",
  "atk-s0517a:1690_7": "na ettha vikkhipatīti.",
  "atk-s0517a:1690_8": "“Samādhisampanna”nti visuṃ vuttattā pana vuttanayeneva gahetabbaṃ.",
  "atk-s0517a:1690_9": "Atha vā samādhisseva jhānasaṅgahitattā cittassa adhiṭṭhānasampannanti jhānaṅgapañcakavasena vuttaṃ.",
  "atk-s0517a:1690_10": "Samādhisampannanti indriyasaṅgahitattā indriyapañcakavasena,",
  "atk-s0517a:1690_11": "dutiyajjhānādīsu pana alabbhamānāni padāni pahāya labbhamānakavasena pītisampannantiādi vuttaṃ.",
  "atk-s0517a:1691_0": "Aniccānupassanādīsu aṭṭhārasasu mahāvipassanāsu vitakkādayo paripuṇṇāyeva tāsaṃ kāmāvacarattā.",
  "atk-s0517a:1691_1": "Etāsu ca appanāya abhāvato paṭipadāvisuddhiādayo khaṇikasamādhivasena yojetabbā.",
  "atk-s0517a:1691_2": "Catūsu maggesu paṭhamajjhānikavasena vitakkādīnaṃ labbhanato labbhamānakavaseneva vitakkādayo paripuṇṇā vuttā.",
  "atk-s0517a:1691_3": "Dutiyajjhānikādīsu hi maggesu vitakkādayo jhānesu viya parihāyantīti.",
  "atk-s0517a:1691_4": "Ettāvatā terasa vodānañāṇāni vitthārato niddiṭṭhāni honti. Kathaṃ?",
  "atk-s0517a:1691_5": "Ekaṭṭhāne samādahanena tattheva adhimuccanena kosajjappajahanena uddhaccappajahanena rāgappajahanena byāpādappajahanena sampayuttāni cha ñāṇāni,",
  "atk-s0517a:1691_6": "catūhi ekattehi sampayuttāni cattāri ñāṇāni,",
  "atk-s0517a:1691_7": "paṭipadāvisuddhiupekkhānubrūhanāsampahaṃsanāhi sampayuttāni tīṇi ñāṇānīti evaṃ terasa ñāṇāni niddiṭṭhāni.",
  "atk-s0517a:1692_0": "159.",
  "atk-s0517a:1692_1": "Evaṃ santepi ānāpānassatisamādhibhāvanāvasena tesaṃ nipphattiṃ dassetukāmo tāni ñāṇāni anigametvāva nimittaṃ",
  "atk-s0517a:1692_2": "assāsapassāsātiādinā nayena codanāpubbaṅgamaṃ ānāpānassatisamādhibhāvanāvidhiṃ dassetvā ante tāni ñāṇāni",
  "atk-s0517a:1692_3": "nigametvā dassesi.",
  "atk-s0517a:1692_4": "Tattha nimittaṃ vuttameva.",
  "atk-s0517a:1692_5": "Anārammaṇāmekacittassāti anārammaṇā ekacittassa. Ma-",
  "atk-s0517a:1692_6": "kāro panettha padasandhikaro.",
  "atk-s0517a:1692_7": "Anārammaṇamekacittassātipi pāṭho,",
  "atk-s0517a:1692_8": "ekassa cittassa ārammaṇaṃ na bhavantīti attho.",
  "atk-s0517a:1692_9": "Tayo dhammeti nimittādayo tayo dhamme.",
  "atk-s0517a:1692_10": "Bhāvanāti ānāpānassatisamādhibhāvanā.",
  "atk-s0517a:1692_11": "Kathanti paṭhamaṃ vuttāya codanāgāthāya anantaraṃ vuttāya parihāragāthāya atthaṃ kathetukamyatāpucchā.",
  "atk-s0517a:1692_12": "Na cimeti na ca ime.",
  "atk-s0517a:1692_13": "Na cametipi pāṭho,",
  "atk-s0517a:1692_14": "soyeva padacchedo.",
  "atk-s0517a:1692_15": "Kathaṃ na ca aviditā honti,",
  "atk-s0517a:1692_16": "kathaṃ na ca cittaṃ vikkhepaṃ gacchatīti evaṃ kathaṃ saddo sesehi pañcahi yojetabbo.",
  "atk-s0517a:1692_17": "Padhānañca paññāyatīti ānāpānassatisamādhibhāvanārambhakaṃ vīriyaṃ sandissati.",
  "atk-s0517a:1692_18": "Vīriyañhi padahanti tenāti padhānanti vuccati.",
  "atk-s0517a:1692_19": "Payogañca sādhetīti nīvaraṇavikkhambhakaṃ jhānañca yogī nipphādeti.",
  "atk-s0517a:1692_20": "Jhānañhi nīvaraṇavikkhambhanāya payuñjīyatīti payogoti vuttaṃ.",
  "atk-s0517a:1692_21": "Visesamadhigacchatīti saṃyojanappahānakaraṃ maggañca paṭilabhati.",
  "atk-s0517a:1692_22": "Maggo hi samathavipassanānaṃ ānisaṃsattā visesoti vutto.",
  "atk-s0517a:1692_23": "Visesassa ca pamukhabhūtattā ca-",
  "atk-s0517a:1692_24": "kārena samuccayo na kato.",
  "atk-s0517a:1693_0": "Idāni taṃ pucchitamatthaṃ upamāya sādhento seyyathāpi rukkhotiādimāha.",
  "atk-s0517a:1693_1": "Tassattho –",
  "atk-s0517a:1693_2": "yathā nāma kakacena phālanatthaṃ vāsiyā tacchitvā rukkho phālanakāle niccalabhāvatthaṃ same bhūmipadese payogakkhamaṃ katvā ṭhapito.",
  "atk-s0517a:1693_3": "Kakacenāti hatthakakacena.",
  "atk-s0517a:1693_4": "Āgateti rukkhaṃ phusitvā attano samīpabhāgaṃ āgate.",
  "atk-s0517a:1693_5": "Gateti rukkhaṃ phusitvā parabhāgaṃ gate. Vā-",
  "atk-s0517a:1693_6": "saddo samuccayattho.",
  "atk-s0517a:1693_7": "Na aviditā hontīti rukkhe kakacadantehi phuṭṭhaṃ purisena pekkhamānaṃ ṭhānaṃ appatvā tesaṃ āgamanagamanābhāvato sabbepi kakacadantā viditāva honti.",
  "atk-s0517a:1693_8": "Padhānanti rukkhacchedanavīriyaṃ.",
  "atk-s0517a:1693_9": "Payoganti rukkhacchedanakiriyaṃ.",
  "atk-s0517a:1693_10": "“Visesamadhigacchatī”ti vacanaṃ upamāya natthi.",
  "atk-s0517a:1693_11": "Upanibandhanā nimittanti upanibandhanāya satiyā nimittabhūtaṃ kāraṇabhūtaṃ nāsikaggaṃ vā mukhanimittaṃ vā.",
  "atk-s0517a:1693_12": "Upanibandhati etāya ārammaṇe cittanti upanibandhanā nāma sati.",
  "atk-s0517a:1693_13": "Nāsikagge vāti dīghanāsiko nāsikagge.",
  "atk-s0517a:1693_14": "Mukhanimitte vāti rassanāsiko uttaroṭṭhe.",
  "atk-s0517a:1693_15": "Uttaroṭṭho hi mukhe satiyā nimittanti mukhanimittanti vutto.",
  "atk-s0517a:1693_16": "Āgateti phuṭṭhaṭṭhānato abbhantaraṃ āgate.",
  "atk-s0517a:1693_17": "Gateti phuṭṭhaṭṭhānato bahiddhā gate.",
  "atk-s0517a:1693_18": "Na aviditā hontīti phusanaṭṭhānaṃ appatvā assāsapassāsānaṃ āgamanagamanābhāvato sabbepi te viditā eva honti.",
  "atk-s0517a:1693_19": "Kammaniyaṃ hotīti yena vīriyena kāyopi cittampi kammaniyaṃ bhāvanākammakkhamaṃ bhāvanākammayoggaṃ hoti.",
  "atk-s0517a:1693_20": "Idaṃ vīriyaṃ padhānaṃ nāmāti phalena kāraṇaṃ vuttaṃ hoti.",
  "atk-s0517a:1693_21": "Upakkilesā pahīyantīti vikkhambhanavasena nīvaraṇāni pahīyanti.",
  "atk-s0517a:1693_22": "Vitakkā vūpasammantīti nānārammaṇacārino anavaṭṭhitā vitakkā upasamaṃ gacchanti.",
  "atk-s0517a:1693_23": "Yena jhānena upakkilesā pahīyanti,",
  "atk-s0517a:1693_24": "vitakkā vūpasammanti.",
  "atk-s0517a:1693_25": "Ayaṃ payogoti payogamapekkhitvā pulliṅganiddeso kato.",
  "atk-s0517a:1693_26": "Saññojanā pahīyantīti taṃtaṃmaggavajjhā saññojanā samucchedappahānena pahīyanti.",
  "atk-s0517a:1693_27": "Anusayā byantīhontīti pahīnānaṃ puna anuppattidhammakattā vigato uppādanto vā vayanto vā etesanti byantā,",
  "atk-s0517a:1693_28": "pubbe abyantā byantā hontīti byantīhonti,",
  "atk-s0517a:1693_29": "vinassantīti attho.",
  "atk-s0517a:1693_30": "Saññojanappahānaṃ anusayappahānena hoti,",
  "atk-s0517a:1693_31": "na aññathāti dassanatthaṃ anusayappahānamāha.",
  "atk-s0517a:1693_32": "Yena maggena saññojanā pahīyanti anusayā byantīhonti,",
  "atk-s0517a:1693_33": "ayaṃ visesoti attho.",
  "atk-s0517a:1693_34": "Catutthacatukke ariyamaggassāpi niddiṭṭhattā idha ariyamaggo vutto.",
  "atk-s0517a:1693_35": "Ekacittassa ārammaṇadvayābhāvassa avuttepi siddhattā taṃ avissajjetvāva evaṃ ime tayo dhammā ekacittassa ārammaṇā na hontīti nigamanaṃ kataṃ.",
  "atk-s0517a:1694_0": "160.",
  "atk-s0517a:1694_1": "Idāni taṃ bhāvanāsiddhisādhakaṃ yogāvacaraṃ thunanto ānāpānassati yassāti gāthaṃ vatvā tassā niddesamāha.",
  "atk-s0517a:1694_2": "Tattha ānāpānassatiyo yathā buddhena desitā,",
  "atk-s0517a:1694_3": "tathā paripuṇṇā subhāvitā anupubbaṃ paricitā yassa atthi saṃvijjanti.",
  "atk-s0517a:1694_4": "So imaṃ lokaṃ pabhāseti. Kiṃ viya?",
  "atk-s0517a:1694_5": "Abbhā muttova candimā yathā abbhādīhi mutto candimā imaṃ okāsalokaṃ pabhāseti,",
  "atk-s0517a:1694_6": "tathā so yogāvacaro imaṃ khandhādilokaṃ pabhāsetīti gāthāya sambandho.",
  "atk-s0517a:1694_7": "“Abbhā muttova candimā”ti ca padassa niddese mahikādīnampi vuttattā ettha ādisaddalopo katoti veditabbo.",
  "atk-s0517a:1694_8": "Gāthāniddese no passāso no assāsoti so soyeva attho paṭisedhena visesetvā vutto.",
  "atk-s0517a:1694_9": "Upaṭṭhānaṃ satīti asammussanatāya tameva assāsaṃ upagantvā ṭhānaṃ sati nāmāti attho.",
  "atk-s0517a:1694_10": "Tathā passāsaṃ.",
  "atk-s0517a:1694_11": "Ettāvatā ānāpānesu sati ānāpānassatīti attho vutto hoti.",
  "atk-s0517a:1695_0": "Idāni sativaseneva “yassā”ti vuttaṃ puggalaṃ niddisitukāmo yo assasati,",
  "atk-s0517a:1695_1": "tassupaṭṭhāti.",
  "atk-s0517a:1695_2": "Yo passasati,",
  "atk-s0517a:1695_3": "tassupaṭṭhātīti vuttaṃ.",
  "atk-s0517a:1695_4": "Yo assasati,",
  "atk-s0517a:1695_5": "tassa sati assāsaṃ upagantvā tiṭṭhati.",
  "atk-s0517a:1695_6": "Yo passasati,",
  "atk-s0517a:1695_7": "tassa sati passāsaṃ upagantvā tiṭṭhatīti attho.",
  "atk-s0517a:1695_8": "Paripuṇṇāti jhānavipassanāmaggaparamparāya arahattamaggappattiyā paripuṇṇā.",
  "atk-s0517a:1695_9": "Teyeva hi jhānavipassanāmaggadhamme sandhāya pariggahaṭṭhenātiādimāha.",
  "atk-s0517a:1695_10": "Te hi dhammā iminā yoginā pariggayhamānattā pariggahā,",
  "atk-s0517a:1695_11": "tena pariggahaṭṭhena paripuṇṇā.",
  "atk-s0517a:1695_12": "Tattha sabbesaṃ cittacetasikānaṃ aññamaññaparivārattā parivāraṭṭhena paripuṇṇā.",
  "atk-s0517a:1695_13": "Bhāvanāpāripūrivasena paripūraṭṭhena paripuṇṇā.",
  "atk-s0517a:1695_14": "Catasso bhāvanātiādīni subhāvitāti vuttapadassa atthavasena vuttāni.",
  "atk-s0517a:1695_15": "Catasso bhāvanā heṭṭhā vuttāyeva.",
  "atk-s0517a:1695_16": "Yānīkatāti yuttayānasadisā katā.",
  "atk-s0517a:1695_17": "Vatthukatāti patiṭṭhaṭṭhena vatthusadisā katā.",
  "atk-s0517a:1695_18": "Anuṭṭhitāti paccupaṭṭhitā.",
  "atk-s0517a:1695_19": "Paricitāti samantato citā upacitā.",
  "atk-s0517a:1695_20": "Susamāraddhāti suṭṭhu samāraddhā sukatā.",
  "atk-s0517a:1695_21": "Yattha yattha ākaṅkhatīti yesu yesu jhānesu yāsu yāsu vipassanāsu sace icchati.",
  "atk-s0517a:1695_22": "Tattha tatthāti tesu tesu jhānesu tāsu tāsu vipassanāsu.",
  "atk-s0517a:1695_23": "Vasippattoti vasībhāvaṃ bahubhāvaṃ patto.",
  "atk-s0517a:1695_24": "Balappattoti samathavipassanābalappatto.",
  "atk-s0517a:1695_25": "Vesārajjappattoti visāradabhāvaṃ paṭubhāvaṃ patto.",
  "atk-s0517a:1695_26": "Te dhammāti samathavipassanā dhammā.",
  "atk-s0517a:1695_27": "Āvajjanapaṭibaddhāti āvajjanāyattā,",
  "atk-s0517a:1695_28": "āvajjitamatteyeva tassa santānena,",
  "atk-s0517a:1695_29": "ñāṇena vā sampayogaṃ gacchantīti attho.",
  "atk-s0517a:1695_30": "Ākaṅkhapaṭibaddhāti ruciāyattā,",
  "atk-s0517a:1695_31": "rocitamatteyeva vuttanayena sampayogaṃ gacchantīti attho.",
  "atk-s0517a:1695_32": "Manasikāro panettha āvajjanāya cittuppādo.",
  "atk-s0517a:1695_33": "Ākaṅkhanāya vevacanavasena atthavivaraṇatthaṃ vutto.",
  "atk-s0517a:1695_34": "Tena vuccati yānīkatāti evaṃ katattāyeva te yuttayānasadisā katā hontīti vuttaṃ hoti.",
  "atk-s0517a:1696_0": "Yasmiṃ yasmiṃ vatthusminti soḷasasu vatthūsu ekekasmiṃ.",
  "atk-s0517a:1696_1": "Svādhiṭṭhitanti suppatiṭṭhitaṃ.",
  "atk-s0517a:1696_2": "Sūpaṭṭhitāti suṭṭhu upaṭṭhitā.",
  "atk-s0517a:1696_3": "Sampayuttacittasatīnaṃ saheva sakasakakiccakaraṇato anulomapaṭilomavasena yojetvā te dve dhammā dassitā.",
  "atk-s0517a:1696_4": "Tena vuccati vatthukatāti evaṃ bhūtattāyeva katapatiṭṭhā hontīti vuttaṃ hoti.",
  "atk-s0517a:1696_5": "Yena yena cittaṃ abhinīharatīti pubbappavattito apanetvā yattha yattha bhāvanāvisese cittaṃ upaneti.",
  "atk-s0517a:1696_6": "Tena tena sati anuparivattatīti tasmiṃ tasmiṃyeva bhāvanāvisese sati anukūlā hutvā pubbappavattito nivattitvā pavattati. “Yena,",
  "atk-s0517a:1696_7": "tenā”ti cettha “yena bhagavā tenupasaṅkamī”tiādīsu viya bhummattho veditabbo.",
  "atk-s0517a:1696_8": "Tena vuccati anuṭṭhitāti evaṃ karaṇatoyeva taṃ taṃ bhāvanaṃ anugantvā ṭhitā hontīti vuttaṃ hoti.",
  "atk-s0517a:1696_9": "Ānāpānassatiyā satipadhānattā vatthukatānuṭṭhitapadesu satiyā saha yojanā katāti veditabbā.",
  "atk-s0517a:1697_0": "Yasmā pana paripuṇṇāyeva paricitā honti vaḍḍhitā laddhāsevanā,",
  "atk-s0517a:1697_1": "tasmā “paripuṇṇā”tipade vuttā tayo atthā “paricitā”tipadepi vuttā,",
  "atk-s0517a:1697_2": "catuttho visesatthopi vutto.",
  "atk-s0517a:1697_3": "Tattha satiyā pariggaṇhantoti sampayuttāya,",
  "atk-s0517a:1697_4": "pubbabhāgāya vā satiyā pariggahetabbe pariggaṇhanto yogī.",
  "atk-s0517a:1697_5": "Jināti pāpake akusale dhammeti samucchedavasena lāmake kilese jināti abhibhavati.",
  "atk-s0517a:1697_6": "Ayañca puggalādhiṭṭhānā dhammadesanā.",
  "atk-s0517a:1697_7": "Dhammesu hi jinantesu taṃdhammasamaṅgīpuggalopi jināti nāma.",
  "atk-s0517a:1697_8": "Te ca dhammā satiṃ avihāya attano pavattikkhaṇe jinitumāraddhā jitāti vuccanti yathā “bhuñjitumāraddho bhutto”ti vuccati.",
  "atk-s0517a:1697_9": "Lakkhaṇaṃ panettha saddasatthato veditabbaṃ.",
  "atk-s0517a:1697_10": "Evaṃ santepi “parijitā”ti vattabbe ja-",
  "atk-s0517a:1697_11": "kārassa ca-",
  "atk-s0517a:1697_12": "kāraṃ katvā “paricitā”ti vuttaṃ,",
  "atk-s0517a:1697_13": "yathā sammā gado assāti sugatoti atthavikappe da-",
  "atk-s0517a:1697_14": "kārassa ta-",
  "atk-s0517a:1697_15": "kāro niruttilakkhaṇena kato,",
  "atk-s0517a:1697_16": "evamidhāpi veditabbo.",
  "atk-s0517a:1697_17": "Imasmiṃ atthavikappe paricitāti padaṃ kattusādhanaṃ,",
  "atk-s0517a:1697_18": "purimāni tīṇi kammasādhanāni.",
  "atk-s0517a:1698_0": "Cattāro susamāraddhāti cattāro susamāraddhatthāti vuttaṃ hoti,",
  "atk-s0517a:1698_1": "atthasaddassa lopo daṭṭhabbo.",
  "atk-s0517a:1698_2": "Susamāraddhāti padassa atthāpi hi idha susamāraddhāti vuttāti veditabbā,",
  "atk-s0517a:1698_3": "susamāraddhadhammā vā.",
  "atk-s0517a:1698_4": "Caturatthabhedato cattāroti vuttāti veditabbā,",
  "atk-s0517a:1698_5": "na dhammabhedato.",
  "atk-s0517a:1698_6": "Yasmā pana subhāvitāyeva susamāraddhā honti, na aññe,",
  "atk-s0517a:1698_7": "tasmā tayo bhāvanatthā idhāpi vuttā.",
  "atk-s0517a:1698_8": "Āsevanatthopi tīsu vuttesu vuttoyeva hoti,",
  "atk-s0517a:1698_9": "tasmā taṃ avatvā tappaccanīkānaṃ susamūhatattho vutto.",
  "atk-s0517a:1698_10": "Paccanīkasamugghātena hi āraddhapariyosānaṃ paññāyati,",
  "atk-s0517a:1698_11": "tena susamāraddhassa sikhāppatto attho vutto hoti.",
  "atk-s0517a:1698_12": "Tattha tappaccanīkānanti tesaṃ jhānavipassanāmaggānaṃ paṭipakkhabhūtānaṃ.",
  "atk-s0517a:1698_13": "Kilesānanti kāmacchandādīnaṃ niccasaññādisampayuttānaṃ sakkāyadiṭṭhādīnañca.",
  "atk-s0517a:1698_14": "Susamūhatattāti vikkhambhanatadaṅgasamucchedavasena suṭṭhu samūhatattā nāsitattā.",
  "atk-s0517a:1698_15": "Potthakesu pana “susamugghātattā”ti likhanti,",
  "atk-s0517a:1698_16": "taṃ na sundaraṃ.",
  "atk-s0517a:1699_0": "161.",
  "atk-s0517a:1699_1": "Puna tasseva padassa aññampi atthavikappaṃ dassento susamantiādimāha.",
  "atk-s0517a:1699_2": "Tattha tattha jātāti tasmiṃ sikhāppattabhāvanāvisese jātā.",
  "atk-s0517a:1699_3": "Anavajjāti kilesānaṃ ārammaṇabhāvānupagamanena kilesadosavirahitā.",
  "atk-s0517a:1699_4": "Kusalāti jātivasena kusalā.",
  "atk-s0517a:1699_5": "Bodhipakkhiyāti bujjhanaṭṭhena bodhīti laddhanāmassa ariyassa pakkhe bhavattā bodhipakkhiyā.",
  "atk-s0517a:1699_6": "Pakkhe bhavattāti hi upakārabhāve ṭhitattā.",
  "atk-s0517a:1699_7": "Te ca “cattāro satipaṭṭhānā,",
  "atk-s0517a:1699_8": "cattāro sammappadhānā,",
  "atk-s0517a:1699_9": "cattāro iddhipādā,",
  "atk-s0517a:1699_10": "pañcindriyāni,",
  "atk-s0517a:1699_11": "pañca balāni,",
  "atk-s0517a:1699_12": "satta bojjhaṅgā,",
  "atk-s0517a:1699_13": "ariyo aṭṭhaṅgiko maggo”ti sattatiṃsa dhammā.",
  "atk-s0517a:1699_14": "Idaṃ samanti idaṃ maggakkhaṇe dhammajātaṃ samucchedavasena kilese sameti vināsetīti samaṃ nāma.",
  "atk-s0517a:1699_15": "Nirodho nibbānanti dukkhanirodhattā nirodho,",
  "atk-s0517a:1699_16": "vānasaṅkhātāya taṇhāya abhāvā nibbānaṃ.",
  "atk-s0517a:1699_17": "Idaṃ susamanti idaṃ nibbānaṃ sabbasaṅkhatavisamāpagatattā suṭṭhu samanti susamaṃ nāma.",
  "atk-s0517a:1699_18": "Ñātanti bodhipakkhiyasaṅkhātaṃ samaṃ asammohato ñāṇena ñātaṃ,",
  "atk-s0517a:1699_19": "nibbānasaṅkhātaṃ susamaṃ ārammaṇato ñāṇena ñātaṃ.",
  "atk-s0517a:1699_20": "Tadeva dvayaṃ teneva cakkhunā viya diṭṭhaṃ.",
  "atk-s0517a:1699_21": "Viditanti tadeva dvayaṃ santāne uppādanena ārammaṇakaraṇena ca paṭiladdhaṃ.",
  "atk-s0517a:1699_22": "Ñātaṃ viya paññāya sacchikataṃ phassitañca.",
  "atk-s0517a:1699_23": "“Asallīnaṃ asammuṭṭhā asāraddho ekagga”nti purimassa purimassa padassa atthappakāsanaṃ.",
  "atk-s0517a:1699_24": "Tattha āraddhanti paṭṭhapitaṃ.",
  "atk-s0517a:1699_25": "Asallīnanti asaṅkucitaṃ.",
  "atk-s0517a:1699_26": "Upaṭṭhitāti upagantvā ṭhitā.",
  "atk-s0517a:1699_27": "Asammuṭṭhāti avinaṭṭhā.",
  "atk-s0517a:1699_28": "Passaddhoti nibbuto.",
  "atk-s0517a:1699_29": "Asāraddhoti niddaratho.",
  "atk-s0517a:1699_30": "Samāhitanti samaṃ ṭhapitaṃ.",
  "atk-s0517a:1699_31": "Ekagganti avikkhittaṃ.",
  "atk-s0517a:1700_0": "“Cattāro susamāraddhā”tiādi sakalassa susamāraddhavacanassa mūlattho.",
  "atk-s0517a:1700_1": "“Atthi sama”ntiādi pana susamavacanassa,",
  "atk-s0517a:1700_2": "“ñāta”ntiādi āraddhavacanassa vikappatthā.",
  "atk-s0517a:1700_3": "Tatthāyaṃ padatthasaṃsandanā –",
  "atk-s0517a:1700_4": "“samā ca susamā ca samasusamā”ti vattabbe ekadesasarūpekasesaṃ katvā “susamā” icceva vuttā yathā nāmañca rūpañca nāmarūpañca nāmarūpanti.",
  "atk-s0517a:1700_5": "“Idaṃ samaṃ,",
  "atk-s0517a:1700_6": "idaṃ susama”nti pana anaññāpekkhaṃ katvā napuṃsakavacanaṃ kataṃ.",
  "atk-s0517a:1700_7": "Yasmā pana ñātampi diṭṭhanti vuccati,",
  "atk-s0517a:1700_8": "diṭṭhañca āraddhañca atthato ekaṃ.",
  "atk-s0517a:1700_9": "Viditasacchikataphassitāni pana ñātavevacanāni,",
  "atk-s0517a:1700_10": "tasmā ñātanti āraddhatthoyeva vutto hoti.",
  "atk-s0517a:1701_0": "Āraddhaṃ hoti vīriyaṃ asallīnanti ayaṃ pana āraddhavacanassa ujukatthoyeva.",
  "atk-s0517a:1701_1": "Upaṭṭhitā satītiādīni pana sampayuttavīriyassa upakārakadhammadassanatthaṃ vuttāni,",
  "atk-s0517a:1701_2": "na āraddhavacanassa atthadassanatthaṃ.",
  "atk-s0517a:1701_3": "Purimena atthena suṭṭhu samāraddhāti susamāraddhā ca,",
  "atk-s0517a:1701_4": "iminā atthena susamā āraddhāti susamāraddhā ca ekasese kate “susamāraddhā”ti vuccanti.",
  "atk-s0517a:1701_5": "Imamatthaṃ pariggahetvā “tena vuccati susamāraddhā”ti vuttaṃ.",
  "atk-s0517a:1702_0": "Anupubbanti yathānukkamenāti attho,",
  "atk-s0517a:1702_1": "pubbaṃ pubbaṃ anūti vuttaṃ hoti.",
  "atk-s0517a:1702_2": "Dīghaṃ assāsavasenāti dīghanti vuttaassāsavasena.",
  "atk-s0517a:1702_3": "Purimā purimāti purimā purimā sati.",
  "atk-s0517a:1702_4": "Etena pubbantipadassa attho vutto hoti.",
  "atk-s0517a:1702_5": "Pacchimā pacchimāti satiyeva.",
  "atk-s0517a:1702_6": "Etena anūtipadassa attho vutto hoti.",
  "atk-s0517a:1702_7": "Ubhayena pubbañca anu ca paricitāti attho vutto hoti.",
  "atk-s0517a:1702_8": "Upari soḷasa vatthūni vitthāretvā vacanato idha saṅkhipitvā “paṭinissaggānupassī”ti antimameva dassitaṃ.",
  "atk-s0517a:1702_9": "Yasmā sikhāppattabhāvanassa sabbāpi ānāpānassatiyo punappunaṃ yathāruci pavattanato anuparicitāpi honti.",
  "atk-s0517a:1702_10": "Tena vuttaṃ –",
  "atk-s0517a:1702_11": "“aññamaññaṃ paricitā ceva honti anuparicitā cā”ti.",
  "atk-s0517a:1703_0": "Yathatthāti yathāsabhāvatthā.",
  "atk-s0517a:1703_1": "Attadamathatthoti arahattamaggakkhaṇe attano nibbisevanattho.",
  "atk-s0517a:1703_2": "Samathatthoti sītibhāvattho.",
  "atk-s0517a:1703_3": "Parinibbāpanatthoti kilesaparinibbānena.",
  "atk-s0517a:1703_4": "Abhiññatthoti sabbadhammavasena.",
  "atk-s0517a:1703_5": "Pariññatthādayo maggañāṇakiccavasena.",
  "atk-s0517a:1703_6": "Saccābhisamayattho catunnaṃ saccānaṃ ekapaṭivedhadassanavasena.",
  "atk-s0517a:1703_7": "Nirodhe patiṭṭhāpakattho ārammaṇakaraṇavasena.",
  "atk-s0517a:1704_0": "Buddhotipadassa abhāvepi buddhenātipade yo so buddho,",
  "atk-s0517a:1704_1": "taṃ niddisitukāmena buddhoti vuttaṃ.",
  "atk-s0517a:1704_2": "Sayambhūti upadesaṃ vinā sayameva bhūto.",
  "atk-s0517a:1704_3": "Anācariyakoti sayambhūpadassa atthavivaraṇaṃ.",
  "atk-s0517a:1704_4": "Yo hi ācariyaṃ vinā saccāni paṭivijjhati,",
  "atk-s0517a:1704_5": "so sayambhū nāma hoti.",
  "atk-s0517a:1704_6": "Pubbe ananussutesūtiādi anācariyakabhāvassa atthappakāsanaṃ.",
  "atk-s0517a:1704_7": "Ananussutesūti ācariyaṃ ananussutesu.",
  "atk-s0517a:1704_8": "Sāmanti sayameva.",
  "atk-s0517a:1704_9": "Abhisambujjhīti bhusaṃ sammā paṭivijjhi.",
  "atk-s0517a:1704_10": "Tattha ca sabbaññutaṃ pāpuṇīti tesu ca saccesu sabbaññubhāvaṃ pāpuṇi.",
  "atk-s0517a:1704_11": "Yathā saccāni paṭivijjhantā sabbaññuno honti,",
  "atk-s0517a:1704_12": "tathā saccānaṃ paṭividdhattā evaṃ vuttaṃ.",
  "atk-s0517a:1704_13": "Sabbaññutaṃ pattotipi pāṭho.",
  "atk-s0517a:1704_14": "Balesu ca vasībhāvanti dasasu ca tathāgatabalesu issarabhāvaṃ pāpuṇi.",
  "atk-s0517a:1704_15": "Yo so evaṃ bhūto,",
  "atk-s0517a:1704_16": "so buddhoti vuttaṃ hoti.",
  "atk-s0517a:1704_17": "Tattha sabbesu dhammesu appaṭihatañāṇanimittānuttaravimokkhādhigamaparibhāvitaṃ khandhasantānaṃ upādāya paṇṇattiko,",
  "atk-s0517a:1704_18": "sabbaññutapadaṭṭhānaṃ vā saccābhisambodhimupādāya paṇṇattiko sattaviseso buddho.",
  "atk-s0517a:1704_19": "Ettāvatā atthato buddhavibhāvanā katā hoti.",
  "atk-s0517a:1705_0": "162.",
  "atk-s0517a:1705_1": "Idāni byañjanato vibhāvento buddhoti kenaṭṭhena buddhotiādimāha.",
  "atk-s0517a:1705_2": "Tattha yathā loke avagantā avagatoti vuccati,",
  "atk-s0517a:1705_3": "evaṃ bujjhitā saccānīti buddho.",
  "atk-s0517a:1705_4": "Yathā paṇṇasosā vātā paṇṇasusāti vuccanti,",
  "atk-s0517a:1705_5": "evaṃ bodhetā pajāyāti buddho.",
  "atk-s0517a:1705_6": "Sabbaññutāya buddhoti sabbadhammabujjhanasamatthāya buddhiyā buddhoti vuttaṃ hoti.",
  "atk-s0517a:1705_7": "Sabbadassāvitāya buddhoti sabbadhammānaṃ ñāṇacakkhunā diṭṭhattā buddhoti vuttaṃ hoti.",
  "atk-s0517a:1705_8": "Anaññaneyyatāya buddhoti aññena abodhanīyato sayameva buddhattā buddhoti vuttaṃ hoti.",
  "atk-s0517a:1705_9": "Visavitāya buddhoti nānāguṇavisavanato padumamiva vikasanaṭṭhena buddhoti vuttaṃ hoti.",
  "atk-s0517a:1705_10": "Khīṇāsavasaṅkhātena buddhotiādīhi chahi pariyāyehi cittasaṅkocakaradhammappahānena niddakkhayavibuddho",
  "atk-s0517a:1705_11": "puriso viya sabbakilesaniddakkhayavibuddhattā buddhoti vuttaṃ hoti.",
  "atk-s0517a:1705_12": "Saṅkhā saṅkhātanti atthato ekattā saṅkhātenāti vacanassa koṭṭhāsenāti attho.",
  "atk-s0517a:1705_13": "Taṇhālepadiṭṭhilepābhāvena nirupalepasaṅkhātena.",
  "atk-s0517a:1705_14": "Savāsanānaṃ sabbakilesānaṃ pahīnattā ekantavacanena visesetvā ekantavītarāgotiādi vuttaṃ.",
  "atk-s0517a:1705_15": "Ekantanikkilesoti rāgadosamohāvasesehi sabbakilesehi nikkileso.",
  "atk-s0517a:1705_16": "Ekāyanamaggaṃ gatoti buddhoti gamanatthānaṃ dhātūnaṃ bujjhanatthattā bujjhanatthāpi dhātuyo gamanatthā honti,",
  "atk-s0517a:1705_17": "tasmā ekāyanamaggaṃ gatattā buddhoti vuttaṃ hoti.",
  "atk-s0517a:1705_18": "Ekāyanamaggoti cettha –",
  "atk-s0517a:1706_0": "“Maggo pantho patho pajjo, añjasaṃ vaṭumāyanaṃ;",
  "atk-s0517a:1707_0": "Nāvā uttarasetu ca, kullo ca bhisi saṅkamo”ti. –",
  "atk-s0517a:1708_0": "Maggassa bahūsu nāmesu ayananāmena vutto.",
  "atk-s0517a:1708_1": "Tasmā ekamaggabhūto maggo,",
  "atk-s0517a:1708_2": "na dvedhāpathabhūtoti attho.",
  "atk-s0517a:1708_3": "Atha vā ekena ayitabbo maggoti ekāyanamaggo.",
  "atk-s0517a:1708_4": "Ekenāti gaṇasaṅgaṇikaṃ pahāya pavivekena cittena.",
  "atk-s0517a:1708_5": "Ayitabboti paṭipajjitabbo.",
  "atk-s0517a:1708_6": "Ayanti vā etenāti ayano,",
  "atk-s0517a:1708_7": "saṃsārato nibbānaṃ gacchantīti attho.",
  "atk-s0517a:1708_8": "Ekesaṃ ayano ekāyano.",
  "atk-s0517a:1708_9": "Eketi seṭṭhā,",
  "atk-s0517a:1708_10": "sabbasattaseṭṭhā ca sammāsambuddhā,",
  "atk-s0517a:1708_11": "tasmā ekāyanamaggoti sammāsambuddhānaṃ ayanabhūto maggoti vuttaṃ hoti.",
  "atk-s0517a:1708_12": "Ayatīti vā ayano,",
  "atk-s0517a:1708_13": "gacchati pavattatīti attho.",
  "atk-s0517a:1708_14": "Ekasmiṃ ayano maggoti ekāyanamaggo,",
  "atk-s0517a:1708_15": "ekasmiṃyeva buddhasāsane pavattamāno maggo,",
  "atk-s0517a:1708_16": "na aññatthāti vuttaṃ hoti.",
  "atk-s0517a:1708_17": "Api ca ekaṃ ayatīti ekāyano,",
  "atk-s0517a:1708_18": "pubbabhāge nānāmukhabhāvanānayappavattopi aparabhāge ekaṃ nibbānameva gacchatīti vuttaṃ hoti,",
  "atk-s0517a:1708_19": "tasmā ekāyanamaggoti ekanibbānagamanamaggoti attho.",
  "atk-s0517a:1708_20": "Eko anuttaraṃ sammāsambodhiṃ abhisambuddhoti buddhoti na parehi buddhattā buddho,",
  "atk-s0517a:1708_21": "kiṃ pana sayameva anuttaraṃ sammāsambodhiṃ abhisambuddhattā buddhoti vuttaṃ hoti.",
  "atk-s0517a:1708_22": "Abuddhivihatattā buddhipaṭilābhā buddhoti buddhi buddhaṃ bodhoti pariyāyavacanametaṃ.",
  "atk-s0517a:1708_23": "Tattha yathā nīlarattaguṇayogā nīlo paṭo ratto paṭoti vuccati,",
  "atk-s0517a:1708_24": "evaṃ buddhaguṇayogā buddhoti ñāpetuṃ vuttaṃ.",
  "atk-s0517a:1709_0": "Tato paraṃ buddhoti netaṃ nāmantiādi “atthamanugatā ayaṃ paññattī”ti ñāpanatthaṃ vuttaṃ.",
  "atk-s0517a:1709_1": "Tattha mittā sahāyā.",
  "atk-s0517a:1709_2": "Amaccā bhaccā.",
  "atk-s0517a:1709_3": "Ñātī pitupakkhikā.",
  "atk-s0517a:1709_4": "Sālohitā mātupakkhikā.",
  "atk-s0517a:1709_5": "Samaṇā pabbajjūpagatā.",
  "atk-s0517a:1709_6": "Brāhmaṇā bhovādino,",
  "atk-s0517a:1709_7": "samitapāpabāhitapāpā vā.",
  "atk-s0517a:1709_8": "Devatā sakkādayo brahmāno ca.",
  "atk-s0517a:1709_9": "Vimokkhantikanti vimokkho arahattamaggo,",
  "atk-s0517a:1709_10": "vimokkhassa anto arahattaphalaṃ,",
  "atk-s0517a:1709_11": "tasmiṃ vimokkhante bhavaṃ vimokkhantikaṃ nāma.",
  "atk-s0517a:1709_12": "Sabbaññubhāvo hi arahattamaggena sijjhati,",
  "atk-s0517a:1709_13": "arahattaphalodaye siddho hoti,",
  "atk-s0517a:1709_14": "tasmā sabbaññubhāvo vimokkhante bhavo hoti.",
  "atk-s0517a:1709_15": "Taṃ nemittikampi nāmaṃ vimokkhante bhavaṃ nāma hoti.",
  "atk-s0517a:1709_16": "Tena vuttaṃ –",
  "atk-s0517a:1709_17": "“vimokkhantikametaṃ buddhānaṃ bhagavantāna”nti.",
  "atk-s0517a:1709_18": "Bodhiyā mūle saha sabbaññutaññāṇassa paṭilābhāti mahābodhirukkhamūle yathāvuttakkhaṇe sabbaññutaññāṇassa paṭilābhena saha.",
  "atk-s0517a:1709_19": "Sacchikā paññattīti arahattaphalasacchikiriyāya,",
  "atk-s0517a:1709_20": "sabbadhammasacchikiriyāya vā jātā paññatti.",
  "atk-s0517a:1709_21": "Yadidaṃ buddhoti yā ayaṃ buddhoti paññatti,",
  "atk-s0517a:1709_22": "ayaṃ byañjanato buddhavibhāvanā.",
  "atk-s0517a:1710_0": "“Yathā buddhena desitā”tigāthāpādassa pana iminā padabhājanīye vuttatthena ayaṃ saṃsandanā –",
  "atk-s0517a:1710_1": "ānāpānassatiyo ca yathā buddhena desitā,",
  "atk-s0517a:1710_2": "yena pakārena desitā.",
  "atk-s0517a:1710_3": "Yathāsaddena saṅgahitā dasa yathatthā ca yathā buddhena desitā,",
  "atk-s0517a:1710_4": "yena pakārena desitāti pakāratthassa ca yathāsaddassa,",
  "atk-s0517a:1710_5": "sabhāvatthassa ca yathāsaddassa sarūpekasesavasena ekasesaṃ katvā “yathā”ti vuttanti veditabbaṃ.",
  "atk-s0517a:1710_6": "Padabhājanīye panassa yathatthesu ekekassa yojanāvasena “desito”ti ekavacanaṃ kataṃ.",
  "atk-s0517a:1711_0": "“Soti gahaṭṭho vā hoti pabbajito vā”ti vuttattā ādipadepi yassa gahaṭṭhassa vā pabbajitassa vāti vuttameva hoti.",
  "atk-s0517a:1711_1": "Lokattho vuttoyeva.",
  "atk-s0517a:1711_2": "Pabhāsetīti attano ñāṇassa pākaṭaṃ karotīti attho.",
  "atk-s0517a:1711_3": "Abhisambuddhattāti sāvakapāramiñāṇenapi paṭividdhabhāvena.",
  "atk-s0517a:1711_4": "Obhāsetīti kāmāvacarabhūtaṃ lokaṃ.",
  "atk-s0517a:1711_5": "Bhāsetīti rūpāvacarabhūtaṃ lokaṃ.",
  "atk-s0517a:1711_6": "Pabhāsetīti arūpāvacarabhūtaṃ lokaṃ.",
  "atk-s0517a:1712_0": "Ariyañāṇanti arahattamaggañāṇaṃ.",
  "atk-s0517a:1712_1": "Mahikā muttoti mahikāya mutto.",
  "atk-s0517a:1712_2": "Mahikāti nīhāro vuccati.",
  "atk-s0517a:1712_3": "Mahiyā muttotipi pāṭho.",
  "atk-s0517a:1712_4": "Dhūmarajā muttoti dhūmato ca rajato ca mutto.",
  "atk-s0517a:1712_5": "Rāhugahaṇā vippamuttoti rāhuno candassa āsannupakkilesattā dvīhi upasaggehi visesetvā vuttaṃ.",
  "atk-s0517a:1712_6": "Bhāsate iti saobhāsaṭṭhena.",
  "atk-s0517a:1712_7": "Tapate iti satejaṭṭhena.",
  "atk-s0517a:1712_8": "Virocate iti ruciraṭṭhena.",
  "atk-s0517a:1712_9": "Evamevanti evaṃ evaṃ.",
  "atk-s0517a:1712_10": "Yasmā pana candopi sayaṃ bhāsanto tapanto virocanto imaṃ okāsalokaṃ obhāseti,",
  "atk-s0517a:1712_11": "bhikkhu ca paññāya bhāsanto tapanto virocanto imaṃ khandhādilokaṃ paññāya obhāseti,",
  "atk-s0517a:1712_12": "tasmā ubhayatrāpi “bhāsetī”ti avatvā “bhāsate” icceva vuttaṃ.",
  "atk-s0517a:1712_13": "Evañhi vutte hetuatthopi vutto hoti.",
  "atk-s0517a:1712_14": "Ativisadatarābhasūriyopamaṃ aggahetvā kasmā candopamā gahitāti ce?",
  "atk-s0517a:1712_15": "Sabbakilesapariḷāhavūpasamena santassa bhikkhuno santaguṇayuttacandopamā anucchavikāti gahitāti veditabbaṃ.",
  "atk-s0517a:1712_16": "Evaṃ ānāpānassatibhāvanāsiddhisādhakaṃ yogāvacaraṃ thunitvā imāni terasa vodāne ñāṇānīti tāni ñāṇāni nigametvā dassetīti.",
  "atk-s0517a:1713_0": "Vodānañāṇaniddesavaṇṇanā niṭṭhitā.",
  "atk-s0517a:1714_0": "5. Satokāriñāṇaniddesavaṇṇanā",
  "atk-s0517a:1715_0": "163.",
  "atk-s0517a:1715_1": "Satokāriñāṇaniddese mātikāyaṃ idha bhikkhūti imasmiṃ sāsane bhikkhu.",
  "atk-s0517a:1715_2": "Ayañhi ettha idha-",
  "atk-s0517a:1715_3": "saddo sabbappakāraānāpānassatisamādhinibbattakassa puggalassa sannissayabhūtasāsanaparidīpano,",
  "atk-s0517a:1715_4": "aññasāsanassa tathābhāvapaṭisedhano ca.",
  "atk-s0517a:1715_5": "Vuttañhetaṃ – “idheva,",
  "atk-s0517a:1715_6": "bhikkhave,",
  "atk-s0517a:1715_7": "samaṇo…pe…",
  "atk-s0517a:1715_8": "suññā parappavādā samaṇebhi aññehī”ti.",
  "atk-s0517a:1716_0": "Araññagato vā rukkhamūlagato vā suññāgāragato vāti idamassa ānāpānassatisamādhi bhāvanānurūpasenāsanapariggahaparidīpanaṃ.",
  "atk-s0517a:1716_1": "Imassa hi bhikkhuno dīgharattaṃ rūpādīsu ārammaṇesu anuvisaṭaṃ cittaṃ ānāpānassatisamādhiārammaṇaṃ abhiruhituṃ na icchati,",
  "atk-s0517a:1716_2": "kūṭagoṇayuttaratho viya uppathameva dhāvati.",
  "atk-s0517a:1716_3": "Tasmā seyyathāpi nāma gopo kūṭadhenuyā sabbaṃ khīraṃ pivitvā vaḍḍhitaṃ kūṭavacchaṃ dametukāmo dhenuto",
  "atk-s0517a:1716_4": "apanetvā ekamante mahantaṃ thambhaṃ nikhaṇitvā tattha yottena bandheyya,",
  "atk-s0517a:1716_5": "athassa so vaccho ito cito ca vipphanditvā palāyituṃ asakkonto tameva thambhaṃ upanisīdeyya vā upanipajjeyya vā,",
  "atk-s0517a:1716_6": "evameva imināpi bhikkhunā dīgharattaṃ rūpārammaṇādirasapānavaḍḍhitaṃ duṭṭhacittaṃ dametukāmena rūpādiārammaṇato",
  "atk-s0517a:1716_7": "apanetvā araññaṃ vā rukkhamūlaṃ vā suññāgāraṃ vā pavesetvā tattha assāsapassāsathambhe satiyottena bandhitabbaṃ.",
  "atk-s0517a:1716_8": "Evamassa taṃ cittaṃ ito cito ca vipphanditvāpi pubbe āciṇṇārammaṇaṃ alabhamānaṃ satiyottaṃ chinditvā",
  "atk-s0517a:1716_9": "palāyituṃ asakkontaṃ tamevārammaṇaṃ upacārappanāvasena upanisīdati ceva upanipajjati ca.",
  "atk-s0517a:1716_10": "Tenāhu porāṇā –",
  "atk-s0517a:1717_0": "“Yathā thambhe nibandheyya, vacchaṃ damaṃ naro idha;",
  "atk-s0517a:1718_0": "Bandheyyevaṃ sakaṃ cittaṃ, satiyārammaṇe daḷha”nti. –",
  "atk-s0517a:1719_0": "Evamassa taṃ senāsanaṃ bhāvanānurūpaṃ hoti.",
  "atk-s0517a:1719_1": "Atha vā yasmā idaṃ kammaṭṭhānappabhede muddhabhūtaṃ sabbabuddhapaccekabuddhabuddhasāvakānaṃ visesādhigamadiṭṭhadhammasukhavihārapadaṭṭhānaṃ",
  "atk-s0517a:1719_2": "ānāpānassatikammaṭṭhānaṃ itthipurisahatthiassādisaddasamākulaṃ gāmantaṃ apariccajitvā na sukaraṃ bhāvetuṃ",
  "atk-s0517a:1719_3": "saddakaṇṭakattā jhānassa.",
  "atk-s0517a:1719_4": "Agāmake pana araññe sukaraṃ yogāvacarena idaṃ kammaṭṭhānaṃ pariggahetvā ānāpānacatukkajjhānaṃ nibbattetvā",
  "atk-s0517a:1719_5": "tadeva pādakaṃ katvā saṅkhāre sammasitvā aggaphalaṃ arahattaṃ pāpuṇituṃ.",
  "atk-s0517a:1719_6": "Tasmā tassa anurūpaṃ senāsanaṃ upadisanto bhagavā “araññagato vā”tiādimāha,",
  "atk-s0517a:1719_7": "tatheva thero.",
  "atk-s0517a:1720_0": "Vatthuvijjācariyo viya hi bhagavā,",
  "atk-s0517a:1720_1": "so yathā vatthuvijjācariyo nagarabhūmiṃ passitvā suṭṭhu upaparikkhitvā “ettha nagaraṃ māpethā”ti upadisati,",
  "atk-s0517a:1720_2": "sotthinā ca nagare niṭṭhite rājakulato mahāsakkāraṃ labhati,",
  "atk-s0517a:1720_3": "evamevaṃ yogāvacarassa anurūpaṃ senāsanaṃ upaparikkhitvā “ettha kammaṭṭhānaṃ anuyuñjitabba”nti upadisati,",
  "atk-s0517a:1720_4": "tato tattha kammaṭṭhānamanuyuttena yoginā kamena arahatte patte “sammāsambuddho vata so bhagavā”ti mahantaṃ sakkāraṃ labhati.",
  "atk-s0517a:1720_5": "Ayaṃ pana bhikkhu “dīpisadiso”ti vuccati.",
  "atk-s0517a:1720_6": "Yathā hi mahādīpirājā araññe tiṇagahanaṃ vā vanagahanaṃ vā pabbatagahanaṃ vā nissāya nilīyitvā vanamahiṃsagokaṇṇasūkarādayo mige gaṇhāti,",
  "atk-s0517a:1720_7": "evamevaṃ ayaṃ araññādīsu kammaṭṭhānamanuyuñjanto bhikkhu yathākkamena sotāpattisakadāgāmianāgāmiarahattamagge",
  "atk-s0517a:1720_8": "ceva ariyaphalāni ca gaṇhātīti veditabbo.",
  "atk-s0517a:1720_9": "Tenāhu porāṇā –",
  "atk-s0517a:1721_0": "“Yathāpi dīpiko nāma, nilīyitvā gaṇhate mige;",
  "atk-s0517a:1722_0": "Tathevāyaṃ buddhaputto, yuttayogo vipassako;",
  "atk-s0517a:1723_0": "Araññaṃ pavisitvāna, gaṇhāti phalamuttama”nti. ;",
  "atk-s0517a:1724_0": "Tenassa parakkamajavayoggabhūmiṃ araññasenāsanaṃ dassento “araññagato vā”tiādimāha.",
  "atk-s0517a:1725_0": "Tattha araññagatoti upari vuttalakkhaṇaṃ yaṃkiñci pavivekasukhaṃ araññaṃ gato.",
  "atk-s0517a:1725_1": "Rukkhamūlagatoti rukkhasamīpaṃ gato.",
  "atk-s0517a:1725_2": "Suññāgāragatoti suññaṃ vivittokāsaṃ gato.",
  "atk-s0517a:1725_3": "Ettha ca ṭhapetvā araññañca rukkhamūlañca avasesasattavidhasenāsanaṃ gatopi “suññāgāragato”ti vattuṃ vaṭṭati.",
  "atk-s0517a:1725_4": "Navavidhañhi senāsanaṃ. Yathāha –",
  "atk-s0517a:1725_5": "“so vivittaṃ senāsanaṃ bhajati araññaṃ rukkhamūlaṃ pabbataṃ kandaraṃ giriguhaṃ susānaṃ vanapatthaṃ abbhokāsaṃ palālapuñja”nti.",
  "atk-s0517a:1725_6": "Evamassa ututtayānukūlaṃ dhātucariyānukūlañca ānāpānassatibhāvanānurūpaṃ senāsanaṃ upadisitvā alīnānuddhaccapakkhikaṃ",
  "atk-s0517a:1725_7": "santamiriyāpathaṃ upadisanto nisīdatīti āha.",
  "atk-s0517a:1725_8": "Athassa nisajjāya daḷhabhāvaṃ assāsapassāsānaṃ pavattanasamatthataṃ ārammaṇapariggahūpāyañca dassento pallaṅkaṃ ābhujitvātiādimāha.",
  "atk-s0517a:1725_9": "Tattha pallaṅkanti samantato ūrubaddhāsanaṃ.",
  "atk-s0517a:1725_10": "Ābhujitvāti bandhitvā.",
  "atk-s0517a:1725_11": "Ujuṃ kāyaṃ paṇidhāyāti uparimasarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.",
  "atk-s0517a:1725_12": "Evañhi nisinnassa dhammamaṃsanhārūni na paṇamanti.",
  "atk-s0517a:1725_13": "Athassa yā tesaṃ paṇamanapaccayā khaṇe khaṇe vedanā uppajjeyyuṃ,",
  "atk-s0517a:1725_14": "tā na uppajjanti.",
  "atk-s0517a:1725_15": "Tāsu anuppajjamānāsu cittaṃ ekaggaṃ hoti,",
  "atk-s0517a:1725_16": "kammaṭṭhānaṃ na paripatati,",
  "atk-s0517a:1725_17": "vuddhiṃ phātiṃ upagacchati.",
  "atk-s0517a:1726_0": "Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā.",
  "atk-s0517a:1726_1": "So satova assasati sato passasatīti so bhikkhu evaṃ nisīditvā evañca satiṃ upaṭṭhapetvā taṃ satiṃ avijahanto sato eva assasati sato passasati,",
  "atk-s0517a:1726_2": "satokārī hotīti vuttaṃ hoti.",
  "atk-s0517a:1727_0": "Idāni yehi pakārehi satokārī hoti,",
  "atk-s0517a:1727_1": "te pakāre dassetuṃ dīghaṃ vā assasantotiādimāha.",
  "atk-s0517a:1727_2": "Tattha dīghaṃ vā assasantoti dīghaṃ vā assāsaṃ pavattayanto.",
  "atk-s0517a:1727_3": "Tathā rassaṃ.",
  "atk-s0517a:1727_4": "Yā pana nesaṃ dīgharassatā,",
  "atk-s0517a:1727_5": "sā kālavasena veditabbā.",
  "atk-s0517a:1727_6": "Kadāci hi manussā hatthiahiādayo viya kālavasena dīghaṃ assasanti ca passasanti ca,",
  "atk-s0517a:1727_7": "kadāci sunakhasasādayo viya rassaṃ.",
  "atk-s0517a:1727_8": "Aññathā hi cuṇṇavicuṇṇā assāsapassāsā dīgharassā nāma na honti.",
  "atk-s0517a:1727_9": "Tasmā te dīghaṃ kālaṃ pavisantā ca nikkhamantā ca dīghā,",
  "atk-s0517a:1727_10": "rassaṃ kālaṃ pavisantā ca nikkhamantā ca rassāti veditabbā.",
  "atk-s0517a:1727_11": "Tatrāyaṃ bhikkhu upari vuttehi navahākārehi dīghaṃ assasanto ca passasanto ca dīghaṃ assasāmi,",
  "atk-s0517a:1727_12": "passasāmīti pajānāti,",
  "atk-s0517a:1727_13": "tathā rassaṃ.",
  "atk-s0517a:1728_0": "Evaṃ pajānato ca –",
  "atk-s0517a:1729_0": "“Dīgho rasso ca assāso, passāsopi ca tādiso;",
  "atk-s0517a:1730_0": "Cattāro vaṇṇā vattanti, nāsikaggeva bhikkhuno”ti. ;",
  "atk-s0517a:1731_0": "Navannañcassa ākārānaṃ ekenākārena kāyānupassanāsatipaṭṭhānabhāvanā sampajjatīti veditabbā.",
  "atk-s0517a:1731_1": "Sabbakāyapaṭisaṃvedī assasissāmīti sikkhati.",
  "atk-s0517a:1731_2": "Sabbakāyapaṭisaṃvedī passasissāmīti sikkhatīti sakalassa assāsakāyassādimajjhapariyosānaṃ viditaṃ karonto pākaṭaṃ karonto assasissāmīti sikkhati.",
  "atk-s0517a:1731_3": "Sakalassa passāsakāyassādimajjhapariyosānaṃ viditaṃ karonto pākaṭaṃ karonto passasissāmīti sikkhati.",
  "atk-s0517a:1731_4": "Evaṃ viditaṃ karonto pākaṭaṃ karonto ñāṇasampayuttacittena assasati ceva passasati ca.",
  "atk-s0517a:1731_5": "Tasmā “assasissāmi passasissāmīti sikkhatī”ti vuccati.",
  "atk-s0517a:1731_6": "Ekassa hi bhikkhuno cuṇṇavicuṇṇavisaṭe assāsakāye,",
  "atk-s0517a:1731_7": "passāsakāye vā ādi pākaṭo hoti,",
  "atk-s0517a:1731_8": "na majjhapariyosānaṃ.",
  "atk-s0517a:1731_9": "So ādimeva pariggahetuṃ sakkoti,",
  "atk-s0517a:1731_10": "majjhapariyosāne kilamati.",
  "atk-s0517a:1731_11": "Ekassa majjhaṃ pākaṭaṃ hoti,",
  "atk-s0517a:1731_12": "na ādipariyosānaṃ.",
  "atk-s0517a:1731_13": "So majjhameva pariggahetuṃ sakkoti,",
  "atk-s0517a:1731_14": "ādipariyosāne kilamati.",
  "atk-s0517a:1731_15": "Ekassa pariyosānaṃ pākaṭaṃ hoti,",
  "atk-s0517a:1731_16": "na ādimajjhaṃ.",
  "atk-s0517a:1731_17": "So pariyosānaṃyeva pariggahetuṃ sakkoti,",
  "atk-s0517a:1731_18": "ādimajjhe kilamati.",
  "atk-s0517a:1731_19": "Ekassa sabbaṃ pākaṭaṃ hoti,",
  "atk-s0517a:1731_20": "so sabbampi pariggahetuṃ sakkoti,",
  "atk-s0517a:1731_21": "na katthaci kilamati.",
  "atk-s0517a:1731_22": "Tādisena bhavitabbanti dassento āha –",
  "atk-s0517a:1731_23": "“sabbakāyapaṭisaṃvedī”tiādi.",
  "atk-s0517a:1732_0": "Tattha sikkhatīti evaṃ ghaṭati vāyamati.",
  "atk-s0517a:1732_1": "Yo vā tathābhūtassa saṃvaro,",
  "atk-s0517a:1732_2": "ayamettha adhisīlasikkhā.",
  "atk-s0517a:1732_3": "Yo tathābhūtassa samādhi,",
  "atk-s0517a:1732_4": "ayaṃ adhicittasikkhā.",
  "atk-s0517a:1732_5": "Yā tathābhūtassa paññā,",
  "atk-s0517a:1732_6": "ayaṃ adhipaññāsikkhāti imā tisso sikkhāyo tasmiṃ ārammaṇe tāya satiyā tena manasikārena sikkhati āsevati",
  "atk-s0517a:1732_7": "bhāveti bahulīkarotīti evamettha attho daṭṭhabbo.",
  "atk-s0517a:1732_8": "Tattha yasmā purimanayena kevalaṃ assasitabbaṃ passasitabbameva ca,",
  "atk-s0517a:1732_9": "na aññaṃ kiñci kātabbaṃ,",
  "atk-s0517a:1732_10": "ito paṭṭhāya pana ñāṇuppādanādīsu yogo karaṇīyo.",
  "atk-s0517a:1732_11": "Tasmā tattha “assasāmīti pajānāti passasāmīti pajānāti”cceva vattamānakālavasena pāḷiṃ vatvā ito paṭṭhāya kattabbassa ñāṇuppādanādino ā-",
  "atk-s0517a:1732_12": "kārassa dassanatthaṃ “sabbakāyapaṭisaṃvedī assasissāmī”tiādinā nayena anāgatakālavasena pāḷi āropitāti veditabbā.",
  "atk-s0517a:1733_0": "Passambhayaṃ kāyasaṅkhāraṃ…pe…",
  "atk-s0517a:1733_1": "sikkhatīti oḷārikaṃ assāsapassāsasaṅkhātaṃ kāyasaṅkhāraṃ passambhento paṭippassambhento nirodhento vūpasamento assasissāmi passasissāmīti sikkhati.",
  "atk-s0517a:1734_0": "Tatrevaṃ oḷārikasukhumatā ca passaddhi ca veditabbā –",
  "atk-s0517a:1734_1": "imassa hi bhikkhuno pubbe apariggahitakāle kāyo ca cittañca sadarathā honti oḷārikā.",
  "atk-s0517a:1734_2": "Kāyacittānaṃ oḷārikatte avūpasante assāsapassāsāpi oḷārikā honti,",
  "atk-s0517a:1734_3": "balavatarā hutvā pavattanti,",
  "atk-s0517a:1734_4": "nāsikā nappahoti,",
  "atk-s0517a:1734_5": "mukhena assasantopi passasantopi tiṭṭhati.",
  "atk-s0517a:1734_6": "Yadā panassa kāyopi cittampi pariggahitā honti,",
  "atk-s0517a:1734_7": "tadā te santā honti vūpasantā.",
  "atk-s0517a:1734_8": "Tesu vūpasantesu assāsapassāsā sukhumā hutvā pavattanti,",
  "atk-s0517a:1734_9": "“atthi nu kho,",
  "atk-s0517a:1734_10": "natthī”ti vicetabbākārappattā honti.",
  "atk-s0517a:1734_11": "Seyyathāpi purisassa dhāvitvā pabbatā vā orohitvā mahābhāraṃ vā sīsato oropetvā ṭhitassa oḷārikā assāsapassāsā honti,",
  "atk-s0517a:1734_12": "nāsikā nappahoti,",
  "atk-s0517a:1734_13": "mukhena assasantopi passasantopi tiṭṭhati.",
  "atk-s0517a:1734_14": "Yadā panesa taṃ parissamaṃ vinodetvā nhatvā ca pivitvā ca allasāṭakaṃ hadaye katvā sītāya chāyāya nipanno hoti,",
  "atk-s0517a:1734_15": "athassa te assāsapassāsā sukhumā honti “atthi nu kho,",
  "atk-s0517a:1734_16": "natthī”ti vicetabbākārappattā,",
  "atk-s0517a:1734_17": "evamevaṃ imassa bhikkhuno apariggahitakāleti vitthāretabbaṃ.",
  "atk-s0517a:1734_18": "Tathā hissa pubbe apariggahitakāle “oḷārikoḷārike kāyasaṅkhāre passambhemī”ti ābhogasamannāhāramanasikāro natthi,",
  "atk-s0517a:1734_19": "pariggahitakāle pana atthi.",
  "atk-s0517a:1734_20": "Tenassa apariggahitakālato pariggahitakāle kāyasaṅkhāro sukhumo hoti.",
  "atk-s0517a:1734_21": "Tenāhu porāṇā –",
  "atk-s0517a:1735_0": "“Sāraddhe kāye citte ca, adhimattaṃ pavattati;",
  "atk-s0517a:1736_0": "Asāraddhamhi kāyamhi, sukhumaṃ sampavattatī”ti. ;",
  "atk-s0517a:1737_0": "Pariggahepi oḷāriko,",
  "atk-s0517a:1737_1": "paṭhamajjhānūpacāre sukhumo.",
  "atk-s0517a:1737_2": "Tasmimpi oḷāriko,",
  "atk-s0517a:1737_3": "paṭhamajjhāne sukhumo.",
  "atk-s0517a:1737_4": "Paṭhamajjhāne ca dutiyajjhānūpacāre ca oḷāriko,",
  "atk-s0517a:1737_5": "dutiyajjhāne sukhumo.",
  "atk-s0517a:1737_6": "Dutiyajjhāne ca tatiyajjhānūpacāre ca oḷāriko,",
  "atk-s0517a:1737_7": "tatiyajjhāne sukhumo.",
  "atk-s0517a:1737_8": "Tatiyajjhāne ca catutthajjhānūpacāre ca oḷāriko,",
  "atk-s0517a:1737_9": "catutthajjhāne atisukhumo appavattimeva pāpuṇāti.",
  "atk-s0517a:1737_10": "Idaṃ tāva dīghabhāṇakasaṃyuttabhāṇakānaṃ mataṃ.",
  "atk-s0517a:1738_0": "Majjhimabhāṇakā pana “paṭhamajjhāne oḷāriko,",
  "atk-s0517a:1738_1": "dutiyajjhānūpacāre sukhumo”ti evaṃ heṭṭhimaheṭṭhimajjhānato uparūparijjhānūpacārepi sukhumataraṃ icchanti.",
  "atk-s0517a:1738_2": "Sabbesaṃyeva pana matena apariggahitakāle pavattakāyasaṅkhāro pariggahitakāle paṭippassambhati,",
  "atk-s0517a:1738_3": "pariggahitakāle pavattakāyasaṅkhāro paṭhamajjhānūpacāre…pe…",
  "atk-s0517a:1738_4": "catutthajjhānūpacāre pavattakāyasaṅkhāro catutthajjhāne paṭippassambhati.",
  "atk-s0517a:1738_5": "Ayaṃ tāva samathe nayo.",
  "atk-s0517a:1739_0": "Vipassanāyaṃ pana apariggahitakāle pavattakāyasaṅkhāro oḷāriko,",
  "atk-s0517a:1739_1": "mahābhūtapariggahe sukhumo.",
  "atk-s0517a:1739_2": "Sopi oḷāriko,",
  "atk-s0517a:1739_3": "upādārūpapariggahe sukhumo.",
  "atk-s0517a:1739_4": "Sopi oḷāriko,",
  "atk-s0517a:1739_5": "sakalarūpapariggahe sukhumo.",
  "atk-s0517a:1739_6": "Sopi oḷāriko,",
  "atk-s0517a:1739_7": "arūpapariggahe sukhumo.",
  "atk-s0517a:1739_8": "Sopi oḷāriko,",
  "atk-s0517a:1739_9": "rūpārūpapariggahe sukhumo.",
  "atk-s0517a:1739_10": "Sopi oḷāriko,",
  "atk-s0517a:1739_11": "paccayapariggahe sukhumo.",
  "atk-s0517a:1739_12": "Sopi oḷāriko,",
  "atk-s0517a:1739_13": "sappaccayanāmarūpadassane sukhumo.",
  "atk-s0517a:1739_14": "Sopi oḷāriko,",
  "atk-s0517a:1739_15": "lakkhaṇārammaṇika vipassanāya sukhumo.",
  "atk-s0517a:1739_16": "Sopi dubbalavipassanāya oḷāriko,",
  "atk-s0517a:1739_17": "balavavipassanāya sukhumo.",
  "atk-s0517a:1739_18": "Tattha pubbe vuttanayeneva purimassa purimassa pacchimena pacchimena paṭippassaddhi veditabbā.",
  "atk-s0517a:1739_19": "Evamettha oḷārikasukhumatā paṭippassaddhi ca veditabbā.",
  "atk-s0517a:1739_20": "Ayaṃ tāvettha kāyānupassanāvasena vuttassa paṭhamacatukkassa anupubbapadavaṇṇanā.",
  "atk-s0517a:1740_0": "Yasmā panettha idameva catukkaṃ ādikammikassa kammaṭṭhānavasena vuttaṃ,",
  "atk-s0517a:1740_1": "itarāni pana tīṇi catukkāni ettha pattajjhānassa vedanācittadhammānupassanāvasena,",
  "atk-s0517a:1740_2": "tasmā imaṃ kammaṭṭhānaṃ bhāvetvā ānāpānacatukkajjhānapadaṭṭhānāya vipassanāya saha paṭisambhidāhi arahattaṃ",
  "atk-s0517a:1740_3": "pāpuṇitukāmena ādikammikena kulaputtena visuddhimagge vuttanayena sīlaparisodhanādīni sabbakiccāni katvā",
  "atk-s0517a:1740_4": "sattaṅgasamannāgatassa ācariyassa santike pañcasandhikaṃ kammaṭṭhānaṃ uggahetabbaṃ.",
  "atk-s0517a:1740_5": "Tatrime pañca sandhayo uggaho paripucchā upaṭṭhānaṃ appanā lakkhaṇanti.",
  "atk-s0517a:1740_6": "Tattha uggaho nāma kammaṭṭhānassa uggaṇhanaṃ.",
  "atk-s0517a:1740_7": "Paripucchā nāma kammaṭṭhānassa paripucchanaṃ.",
  "atk-s0517a:1740_8": "Upaṭṭhānaṃ nāma kammaṭṭhānassa upaṭṭhānaṃ.",
  "atk-s0517a:1740_9": "Appanā nāma kammaṭṭhānassa appanā.",
  "atk-s0517a:1740_10": "Lakkhaṇaṃ nāma kammaṭṭhānassa lakkhaṇaṃ,",
  "atk-s0517a:1740_11": "“evaṃ lakkhaṇamidaṃ kammaṭṭhāna”nti kammaṭṭhānasabhāvūpadhāraṇanti vuttaṃ hoti.",
  "atk-s0517a:1741_0": "Evaṃ pañcasandhikaṃ kammaṭṭhānaṃ uggaṇhanto attanāpi na kilamati,",
  "atk-s0517a:1741_1": "ācariyampi na viheseti.",
  "atk-s0517a:1741_2": "Tasmā thokaṃ uddisāpetvā bahuṃ kālaṃ sajjhāyitvā evaṃ pañcasandhikaṃ kammaṭṭhānaṃ uggahetvā ācariyassa",
  "atk-s0517a:1741_3": "santike vā aññattha vā aṭṭhārasa dosayutte vihāre vajjetvā pañcaṅgasamannāgate senāsane vasantena upacchinnakhuddakapalibodhena",
  "atk-s0517a:1741_4": "katabhattakiccena bhattasammadaṃ paṭivinodetvā sukhanisinnena ratanattayaguṇānussaraṇena cittaṃ sampahaṃsetvā",
  "atk-s0517a:1741_5": "ācariyuggahato ekapadampi aparihāpentena idaṃ ānāpānassatikammaṭṭhānaṃ manasi kātabbaṃ.",
  "atk-s0517a:1741_6": "Tatrāyaṃ manasikāravidhi –",
  "atk-s0517a:1742_0": "“Gaṇanā anubandhanā, phusanā ṭhapanā sallakkhaṇā;",
  "atk-s0517a:1743_0": "Vivaṭṭanā pārisuddhi, tesañca paṭipassanā”ti.",
  "atk-s0517a:1744_0": "Tattha gaṇanāti gaṇanāyeva.",
  "atk-s0517a:1744_1": "Anubandhanāti anugamanā.",
  "atk-s0517a:1744_2": "Phusanāti phuṭṭhaṭṭhānaṃ.",
  "atk-s0517a:1744_3": "Ṭhapanāti appanā.",
  "atk-s0517a:1744_4": "Sallakkhaṇāti vipassanā.",
  "atk-s0517a:1744_5": "Vivaṭṭanāti maggo.",
  "atk-s0517a:1744_6": "Pārisuddhīti phalaṃ.",
  "atk-s0517a:1744_7": "Tesañca paṭipassanāti paccavekkhaṇā.",
  "atk-s0517a:1744_8": "Tattha iminā ādikammikena kulaputtena paṭhamaṃ gaṇanāya idaṃ kammaṭṭhānaṃ manasi kātabbaṃ.",
  "atk-s0517a:1744_9": "Gaṇentena pana pañcannaṃ heṭṭhā na ṭhapetabbaṃ,",
  "atk-s0517a:1744_10": "dasannaṃ upari na netabbaṃ,",
  "atk-s0517a:1744_11": "antarā khaṇḍaṃ na dassetabbaṃ.",
  "atk-s0517a:1744_12": "Pañcannaṃ heṭṭhā ṭhapentassa hi sambādhe okāse cittuppādo vipphandati sambādhe vaje sanniruddhagogaṇo viya.",
  "atk-s0517a:1744_13": "Dasannaṃ upari nentassa gaṇananissitova cittuppādo hoti.",
  "atk-s0517a:1744_14": "Antarā khaṇḍaṃ dassentassa “sikhāppattaṃ nu kho me kammaṭṭhānaṃ,",
  "atk-s0517a:1744_15": "no”ti cittaṃ vikampati,",
  "atk-s0517a:1744_16": "tasmā ete dose vajjetvā gaṇetabbaṃ.",
  "atk-s0517a:1745_0": "Gaṇentena ca paṭhamaṃ dandhagaṇanāya dhaññamāpakagaṇanāya gaṇetabbaṃ.",
  "atk-s0517a:1745_1": "Dhaññamāpako hi nāḷiṃ pūretvā “eka”nti vatvā okirati,",
  "atk-s0517a:1745_2": "puna pūrento kiñci kacavaraṃ disvā chaḍḍento “ekaṃ eka”nti vadati.",
  "atk-s0517a:1745_3": "Eseva nayo dve dvetiādīsu.",
  "atk-s0517a:1745_4": "Evamevaṃ imināpi assāsapassāsesu yo upaṭṭhāti,",
  "atk-s0517a:1745_5": "taṃ gahetvā “ekaṃ eka”ntiādiṃ katvā yāva “dasa dasā”ti pavattamānaṃ pavattamānaṃ upalakkhetvāva gaṇetabbaṃ.",
  "atk-s0517a:1745_6": "Tassa evaṃ gaṇayato nikkhamantā ca pavisantā ca assāsapassāsā pākaṭā honti.",
  "atk-s0517a:1746_0": "Athānena taṃ dandhagaṇanaṃ dhaññamāpakagaṇanaṃ pahāya sīghagaṇanāya gopālakagaṇanāya gaṇetabbaṃ.",
  "atk-s0517a:1746_1": "Cheko hi gopālako sakkharādayo ucchaṅgena gahetvā rajjudaṇḍahattho pātova vajaṃ gantvā gāvo piṭṭhiyaṃ",
  "atk-s0517a:1746_2": "paharitvā palighatthambhamatthake nisinno dvāraṃ pattaṃ pattaṃyeva gāvaṃ “eko dve”ti sakkharaṃ khipitvā",
  "atk-s0517a:1746_3": "khipitvā gaṇeti.",
  "atk-s0517a:1746_4": "Tiyāmarattiṃ sambādhe okāse dukkhaṃ vutthagogaṇo nikkhamanto aññamaññaṃ upanighaṃsanto vegena vegena puñjapuñjo hutvā nikkhamati.",
  "atk-s0517a:1746_5": "So vegena vegena “tīṇi cattāri pañca dasā”ti gaṇetiyeva,",
  "atk-s0517a:1746_6": "evamassāpi purimanayena gaṇayato assāsapassāsā pākaṭā hutvā sīghaṃ sīghaṃ punappunaṃ sañcaranti.",
  "atk-s0517a:1746_7": "Tato tena “punappunaṃ sañcarantī”ti ñatvā anto ca bahi ca aggahetvā dvārappattaṃ dvārappattaṃyeva gahetvā “eko dve tīṇi cattāri pañca,",
  "atk-s0517a:1746_8": "eko dve tīṇi cattāri pañca cha,",
  "atk-s0517a:1746_9": "eko dve tīṇi cattāri pañca cha satta…pe…",
  "atk-s0517a:1746_10": "aṭṭha nava dasā”ti sīghaṃ sīghaṃ gaṇetabbameva.",
  "atk-s0517a:1746_11": "Gaṇanāpaṭibaddhe hi kammaṭṭhāne gaṇanabaleneva cittaṃ ekaggaṃ hoti arittupatthambhanavasena caṇḍasote nāvāṭhapanamiva.",
  "atk-s0517a:1747_0": "Tassevaṃ sīghaṃ sīghaṃ gaṇayato kammaṭṭhānaṃ nirantaraṃ pavattaṃ viya hutvā upaṭṭhāti.",
  "atk-s0517a:1747_1": "Atha “nirantaraṃ pavattatī”ti ñatvā anto ca bahi ca vātaṃ apariggahetvā purimanayeneva vegena vegena gaṇetabbaṃ.",
  "atk-s0517a:1747_2": "Antopavisanavātena hi saddhiṃ cittaṃ pavesayato abbhantaraṃ vātabbhāhataṃ medapūritaṃ viya hoti.",
  "atk-s0517a:1747_3": "Bahinikkhamanavātena saddhiṃ cittaṃ nīharato bahiddhā puthuttārammaṇe cittaṃ vikkhipati.",
  "atk-s0517a:1747_4": "Phuṭṭhaphuṭṭhokāse pana satiṃ ṭhapetvā bhāventasseva bhāvanā sampajjati.",
  "atk-s0517a:1747_5": "Tena vuttaṃ –",
  "atk-s0517a:1747_6": "“anto ca bahi ca vātaṃ apariggahetvā purimanayeneva vegena vegena gaṇetabba”nti.",
  "atk-s0517a:1748_0": "Kīvaciraṃ panetaṃ gaṇetabbanti?",
  "atk-s0517a:1748_1": "Yāva vinā gaṇanāya assāsapassāsārammaṇe sati santiṭṭhati.",
  "atk-s0517a:1748_2": "Bahi visaṭavitakkavicchedaṃ katvā assāsapassāsārammaṇe sati saṇṭhāpanatthaṃyeva hi gaṇanāti.",
  "atk-s0517a:1749_0": "Evaṃ gaṇanāya manasi katvā anubandhanāya manasi kātabbaṃ.",
  "atk-s0517a:1749_1": "Anubandhanā nāma gaṇanaṃ paṭisaṃharitvā satiyā nirantaraṃ assāsapassāsānaṃ anugamanaṃ.",
  "atk-s0517a:1749_2": "Tañca kho na ādimajjhapariyosānānugamanavasena.",
  "atk-s0517a:1749_3": "Ādimajjhapariyosānāni tassānugamane ādīnavā ca heṭṭhā vuttāyeva.",
  "atk-s0517a:1750_0": "Tasmā anubandhanāya manasikarontena na ādimajjhapariyosānavasena manasi kātabbaṃ,",
  "atk-s0517a:1750_1": "apica kho phusanāvasena ca ṭhapanāvasena ca manasi kātabbaṃ.",
  "atk-s0517a:1750_2": "Gaṇanānubandhanāvasena viya hi phusanāṭhapanāvasena visuṃ manasikāro natthi,",
  "atk-s0517a:1750_3": "phuṭṭhaphuṭṭhaṭṭhāneyeva pana gaṇento gaṇanāya ca phusanāya ca manasi karoti,",
  "atk-s0517a:1750_4": "tattheva gaṇanaṃ paṭisaṃharitvā te satiyā anubandhanto,",
  "atk-s0517a:1750_5": "appanāvasena ca cittaṃ ṭhapento “anubandhanāya ca phusanāya ca ṭhapanāya ca manasi karotī”ti vuccati.",
  "atk-s0517a:1750_6": "Svāyamattho aṭṭhakathāsu vuttapaṅguḷadovārikopamāhi idheva pāḷiyaṃ vuttakakacūpamāya ca veditabbo.",
  "atk-s0517a:1751_0": "Tatrāyaṃ paṅguḷopamā –",
  "atk-s0517a:1751_1": "seyyathāpi paṅguḷo dolāya kīḷataṃ mātāputtānaṃ dolaṃ khipitvā tattheva dolāthambhamūle nisinno kamena",
  "atk-s0517a:1751_2": "āgacchantassa ca gacchantassa ca dolāphalakassa ubho koṭiyo majjhañca passati,",
  "atk-s0517a:1751_3": "na ca ubhokoṭimajjhānaṃ dassanatthaṃ byāvaṭo hoti,",
  "atk-s0517a:1751_4": "evameva bhikkhu sativasena upanibandhanatthambhamūle ṭhatvā assāsapassāsadolaṃ khipitvā tattheva nimitte",
  "atk-s0517a:1751_5": "satiyā nisīdanto kamena āgacchantānañca gacchantānañca phuṭṭhaṭṭhāne assāsapassāsānaṃ ādimajjhapariyosānaṃ",
  "atk-s0517a:1751_6": "satiyā anugacchanto tattheva cittaṃ ṭhapetvā passati,",
  "atk-s0517a:1751_7": "na ca tesaṃ dassanatthaṃ byāvaṭo hoti.",
  "atk-s0517a:1751_8": "Ayaṃ paṅguḷopamā.",
  "atk-s0517a:1752_0": "Ayaṃ pana dovārikopamā –",
  "atk-s0517a:1752_1": "seyyathāpi dovāriko nagarassa anto ca bahi ca purise “ko tvaṃ,",
  "atk-s0517a:1752_2": "kuto vā āgato,",
  "atk-s0517a:1752_3": "kuhiṃ vā gacchasi,",
  "atk-s0517a:1752_4": "kiṃ vā te hatthe”ti na vīmaṃsati.",
  "atk-s0517a:1752_5": "Na hi tassa te bhārā,",
  "atk-s0517a:1752_6": "dvārappattaṃ dvārappattaṃyeva pana vīmaṃsati,",
  "atk-s0517a:1752_7": "evameva imassa bhikkhuno antopaviṭṭhavātā ca bahinikkhantavātā ca na bhārā honti,",
  "atk-s0517a:1752_8": "dvārappattā dvārappattāyeva bhārāti ayaṃ dovārikopamā.",
  "atk-s0517a:1753_0": "Kakacūpamā pana “nimittaṃ assāsapassāsā”tiādinā nayena idha vuttāyeva.",
  "atk-s0517a:1753_1": "Idha panassa āgatāgatavasena amanasikāramattameva payojananti veditabbaṃ.",
  "atk-s0517a:1754_0": "Idaṃ kammaṭṭhānaṃ manasikaroto kassaci na cireneva nimittañca uppajjati,",
  "atk-s0517a:1754_1": "avasesajhānaṅgapaṭimaṇḍitā appanāsaṅkhātā ṭhapanā ca sampajjati.",
  "atk-s0517a:1754_2": "Kassaci pana gaṇanāvaseneva manasikārakālato pabhuti yathā sāraddhakāyassa mañce vā pīṭhe vā nisīdato mañcapīṭhaṃ onamati vikūjati,",
  "atk-s0517a:1754_3": "paccattharaṇaṃ valiṃ gaṇhāti,",
  "atk-s0517a:1754_4": "asāraddhakāyassa pana nisīdato neva mañcapīṭhaṃ onamati na vikūjati,",
  "atk-s0517a:1754_5": "na paccattharaṇaṃ valiṃ gaṇhāti,",
  "atk-s0517a:1754_6": "tūlapicupūritaṃ viya mañcapīṭhaṃ hoti. Kasmā?",
  "atk-s0517a:1754_7": "Yasmā asāraddho kāyo lahuko hoti,",
  "atk-s0517a:1754_8": "evamevaṃ gaṇanāvasena manasikārakālato pabhuti anukkamato oḷārikaassāsapassāsanirodhavasena kāyadarathe vūpasante kāyopi cittampi lahukaṃ hoti,",
  "atk-s0517a:1754_9": "sarīraṃ ākāse laṅghanākārappattaṃ viya hoti.",
  "atk-s0517a:1755_0": "Tassa oḷārike assāsapassāse niruddhe sukhumaassāsapassāsanimittārammaṇaṃ cittaṃ pavattati.",
  "atk-s0517a:1755_1": "Tasmimpi niruddhe aparāparaṃ tato sukhumataraṃ sukhumataraṃ assāsapassāsanimittārammaṇaṃ pavattatiyeva.",
  "atk-s0517a:1755_2": "Svāyamattho upari vuttakaṃsathālopamāya veditabbo.",
  "atk-s0517a:1756_0": "Yathā hi aññāni kammaṭṭhānāni uparūpari vibhūtāni honti,",
  "atk-s0517a:1756_1": "na tathā idaṃ.",
  "atk-s0517a:1756_2": "Idaṃ pana uparūpari bhāventassa sukhumattaṃ gacchati,",
  "atk-s0517a:1756_3": "upaṭṭhānampi na upagacchati.",
  "atk-s0517a:1756_4": "Evaṃ anupaṭṭhahante pana tasmiṃ tena bhikkhunā “ācariyaṃ pucchissāmī”ti vā “naṭṭhaṃ dāni me kammaṭṭhāna”nti vā uṭṭhāyāsanā na gantabbaṃ.",
  "atk-s0517a:1756_5": "Iriyāpathaṃ vikopetvā gacchato hi kammaṭṭhānaṃ navanavameva hoti.",
  "atk-s0517a:1756_6": "Tasmā yathānisinneneva desato āharitabbaṃ.",
  "atk-s0517a:1757_0": "Tatrāyaṃ āharaṇūpāyo –",
  "atk-s0517a:1757_1": "tena bhikkhunā kammaṭṭhānassa anupaṭṭhānabhāvaṃ ñatvā iti paṭisañcikkhitabbaṃ “ime assāsapassāsā nāma kattha atthi,",
  "atk-s0517a:1757_2": "kattha natthi.",
  "atk-s0517a:1757_3": "Kassa vā atthi,",
  "atk-s0517a:1757_4": "kassa vā natthī”ti.",
  "atk-s0517a:1757_5": "Athevaṃ paṭisañcikkhato “ime antomātukucchiyaṃ natthi,",
  "atk-s0517a:1757_6": "udake nimuggānaṃ natthi,",
  "atk-s0517a:1757_7": "tathā asaññībhūtānaṃ matānaṃ catutthajjhānasamāpannānaṃ rūpārūpabhavasamaṅgīnaṃ nirodhasamāpannāna”nti ñatvā evaṃ attanāva attā paṭicodetabbo “nanu,",
  "atk-s0517a:1757_8": "tvaṃ paṇḍita,",
  "atk-s0517a:1757_9": "neva mātukucchigato,",
  "atk-s0517a:1757_10": "na udake nimuggo,",
  "atk-s0517a:1757_11": "na asaññībhūto, na mato,",
  "atk-s0517a:1757_12": "na catutthajjhānasamāpanno,",
  "atk-s0517a:1757_13": "na rūpārūpabhavasamaṅgī,",
  "atk-s0517a:1757_14": "na nirodhasamāpanno.",
  "atk-s0517a:1757_15": "Atthiyeva te assāsapassāsā,",
  "atk-s0517a:1757_16": "mandapaññatāya pana pariggahetuṃ na sakkosī”ti.",
  "atk-s0517a:1757_17": "Athānena pakatiphuṭṭhavasena cittaṃ ṭhapetvā manasikāro pavattetabbo.",
  "atk-s0517a:1757_18": "Ime hi dīghanāsikassa nāsāpuṭaṃ ghaṭṭentā pavattanti,",
  "atk-s0517a:1757_19": "rassanāsikassa uttaroṭṭhaṃ.",
  "atk-s0517a:1757_20": "Tasmānena imaṃ nāma ṭhānaṃ ghaṭṭentīti nimittaṃ ṭhapetabbaṃ.",
  "atk-s0517a:1757_21": "Imameva hi atthavasaṃ paṭicca vuttaṃ bhagavatā – “nāhaṃ,",
  "atk-s0517a:1757_22": "bhikkhave,",
  "atk-s0517a:1757_23": "muṭṭhassatissa asampajānassa ānāpānassatibhāvanaṃ vadāmī”ti.",
  "atk-s0517a:1757_24": "Kiñcāpi hi yaṃkiñci kammaṭṭhānaṃ satassa sampajānasseva sampajjati,",
  "atk-s0517a:1757_25": "ito aññaṃ pana manasikarontassa pākaṭaṃ hoti.",
  "atk-s0517a:1757_26": "Idaṃ pana ānāpānassatikammaṭṭhānaṃ garukaṃ garukabhāvanaṃ buddhapaccekabuddhabuddhaputtānaṃ mahāpurisānaṃyeva manasikārabhūmibhūtaṃ,",
  "atk-s0517a:1757_27": "na ceva ittaraṃ,",
  "atk-s0517a:1757_28": "na ca ittarasattasamāsevitaṃ.",
  "atk-s0517a:1757_29": "Yathā yathā manasi karīyati,",
  "atk-s0517a:1757_30": "tathā tathā santañceva hoti sukhumañca.",
  "atk-s0517a:1757_31": "Tasmā ettha balavatī sati ca paññā ca icchitabbā.",
  "atk-s0517a:1758_0": "Yathā hi maṭṭhasāṭakassa tunnakaraṇakāle sūcipi sukhumā icchitabbā,",
  "atk-s0517a:1758_1": "sūcipāsavedhanampi tato sukhumataraṃ,",
  "atk-s0517a:1758_2": "evamevaṃ maṭṭhasāṭakasadisassa imassa kammaṭṭhānassa bhāvanākāle sūcipaṭibhāgā satipi sūcipāsavedhanapaṭibhāgā",
  "atk-s0517a:1758_3": "taṃsampayuttā paññāpi balavatī icchitabbā.",
  "atk-s0517a:1758_4": "Tāhi ca pana satipaññāhi samannāgatena bhikkhunā na te assāsapassāsā aññatra pakatiphuṭṭhokāsā pariyesitabbā.",
  "atk-s0517a:1759_0": "Yathā hi kassako khettaṃ kasitvā balībadde muñcitvā gocaramukhe katvā chāyāya nisinno vissameyya,",
  "atk-s0517a:1759_1": "athassa te balībaddā vegena aṭaviṃ paviseyyuṃ.",
  "atk-s0517a:1759_2": "Yo hoti cheko kassako,",
  "atk-s0517a:1759_3": "so puna te gahetvā yojetukāmo na tesaṃ anupadaṃ gantvā aṭaviṃ āhiṇḍati.",
  "atk-s0517a:1759_4": "Atha kho rasmiñca patodañca gahetvā ujukameva tesaṃ nipātanatitthaṃ gantvā nisīdati vā nipajjati vā.",
  "atk-s0517a:1759_5": "Atha te goṇe divasabhāgaṃ caritvā nipātanatitthaṃ otaritvā nhatvā ca pivitvā ca paccuttaritvā ṭhite disvā",
  "atk-s0517a:1759_6": "rasmiyā bandhitvā patodena vijjhanto ānetvā yojetvā puna kammaṃ karoti.",
  "atk-s0517a:1759_7": "Evamevaṃ tena bhikkhunā na te assāsapassāsā aññatra pakatiphuṭṭhokāsā pariyesitabbā.",
  "atk-s0517a:1759_8": "Satirasmiṃ pana paññāpatodañca gahetvā pakatiphuṭṭhokāse cittaṃ ṭhapetvā manasikāro pavattetabbo.",
  "atk-s0517a:1759_9": "Evaṃ hissa manasikaroto na cirasseva te upaṭṭhahanti nipātanatitthe viya goṇā.",
  "atk-s0517a:1759_10": "Tato tena satirasmiyā bandhitvā tasmiṃyeva ṭhāne yojetvā paññāpatodena vijjhantena punappunaṃ kammaṭṭhānaṃ anuyuñjitabbaṃ.",
  "atk-s0517a:1759_11": "Tassevamanuyuñjato na cirasseva nimittaṃ upaṭṭhāti.",
  "atk-s0517a:1759_12": "Taṃ panetaṃ na sabbesaṃ ekasadisaṃ hoti,",
  "atk-s0517a:1759_13": "apica kho kassaci sukhasamphassaṃ uppādayamāno tūlapicu viya kappāsapicu viya vātadhārā viya ca upaṭṭhātīti ekacce āhu.",
  "atk-s0517a:1760_0": "Ayaṃ pana aṭṭhakathāsu vinicchayo –",
  "atk-s0517a:1760_1": "idañhi kassaci tārakarūpaṃ viya maṇiguḷikā viya muttāguḷikā viya ca,",
  "atk-s0517a:1760_2": "kassaci kharasamphassaṃ hutvā kappāsaṭṭhi viya dārusārasūci viya ca,",
  "atk-s0517a:1760_3": "kassaci dīghapāmaṅgasuttaṃ viya kusumadāmaṃ viya dhūmasikhā viya ca,",
  "atk-s0517a:1760_4": "kassaci vitthataṃ makkaṭakasuttaṃ viya valāhakapaṭalaṃ viya padumapupphaṃ viya rathacakkaṃ viya candamaṇḍalaṃ viya sūriyamaṇḍalaṃ viya ca upaṭṭhāti,",
  "atk-s0517a:1760_5": "tañca panetaṃ yathā sambahulesu bhikkhūsu suttantaṃ sajjhāyitvā nisinnesu ekena bhikkhunā “tumhākaṃ kīdisaṃ",
  "atk-s0517a:1760_6": "hutvā idaṃ suttaṃ upaṭṭhātī”ti vutte eko “mayhaṃ mahatī pabbateyyā nadī viya hutvā upaṭṭhātī”ti āha.",
  "atk-s0517a:1760_7": "Aparo “mayhaṃ ekā vanarāji viya”.",
  "atk-s0517a:1760_8": "Añño “mayhaṃ eko sītacchāyo sākhāsampanno phalabhārabharito rukkho viyā”ti.",
  "atk-s0517a:1760_9": "Tesañhi taṃ ekameva suttaṃ saññānānatāya nānato upaṭṭhāti.",
  "atk-s0517a:1760_10": "Evaṃ ekameva kammaṭṭhānaṃ saññānānatāya nānato upaṭṭhāti.",
  "atk-s0517a:1760_11": "Saññajañhi etaṃ saññānidānaṃ saññāpabhavaṃ,",
  "atk-s0517a:1760_12": "tasmā saññānānatāya nānato upaṭṭhātīti veditabbaṃ.",
  "atk-s0517a:1761_0": "Evaṃ upaṭṭhite pana nimitte tena bhikkhunā ācariyassa santikaṃ gantvā ārocetabbaṃ “mayhaṃ, bhante,",
  "atk-s0517a:1761_1": "evarūpaṃ nāma upaṭṭhātī”ti.",
  "atk-s0517a:1761_2": "Ācariyena pana “nimittamidaṃ, āvuso,",
  "atk-s0517a:1761_3": "kammaṭṭhānaṃ punappunaṃ manasi karohi sappurisā”ti vattabbo.",
  "atk-s0517a:1761_4": "Athānena nimitteyeva cittaṃ ṭhapetabbaṃ.",
  "atk-s0517a:1761_5": "Evamassāyaṃ ito pabhuti ṭhapanāvasena bhāvanā hoti.",
  "atk-s0517a:1761_6": "Vuttañhetaṃ porāṇehi –",
  "atk-s0517a:1762_0": "“Nimitte ṭhapayaṃ cittaṃ, nānākāraṃ vibhāvayaṃ;",
  "atk-s0517a:1763_0": "Dhīro assāsapassāse, sakaṃ cittaṃ nibandhatī”ti. ;",
  "atk-s0517a:1764_0": "Tassevaṃ nimittupaṭṭhānato pabhuti nīvaraṇāni vikkhambhitāneva honti,",
  "atk-s0517a:1764_1": "kilesā sannisinnāva,",
  "atk-s0517a:1764_2": "cittaṃ upacārasamādhinā samāhitameva.",
  "atk-s0517a:1764_3": "Athānena taṃ nimittaṃ neva vaṇṇato manasi kātabbaṃ,",
  "atk-s0517a:1764_4": "na lakkhaṇato paccavekkhitabbaṃ,",
  "atk-s0517a:1764_5": "apica kho khattiyamahesiyā cakkavattigabbho viya kassakena sāliyavagabbho viya ca āvāsādīni satta asappāyāni",
  "atk-s0517a:1764_6": "vajjetvā tāneva satta sappāyāni sevantena sādhukaṃ rakkhitabbaṃ,",
  "atk-s0517a:1764_7": "atha naṃ evaṃ rakkhitvā punappunaṃ manasikāravasena vuddhiṃ virūḷhiṃ gamayitvā dasavidhaṃ appanākosallaṃ sampādetabbaṃ,",
  "atk-s0517a:1764_8": "vīriyasamatā yojetabbā.",
  "atk-s0517a:1764_9": "Tassevaṃ ghaṭentassa visuddhimagge vuttānukkamena tasmiṃ nimitte catukkapañcakajjhānāni nibbattanti.",
  "atk-s0517a:1764_10": "Evaṃ nibbattacatukkapañcakajjhāno panettha bhikkhu sallakkhaṇāvivaṭṭanāvasena kammaṭṭhānaṃ vaḍḍhetvā",
  "atk-s0517a:1764_11": "pārisuddhiṃ pattukāmo tadeva jhānaṃ pañcahākārehi vasippattaṃ paguṇaṃ katvā nāmarūpaṃ vavatthapetvā vipassanaṃ",
  "atk-s0517a:1764_12": "paṭṭhapeti. Kathaṃ?",
  "atk-s0517a:1764_13": "So hi samāpattito vuṭṭhāya assāsapassāsānaṃ samudayo karajakāyo ca cittañcāti passati.",
  "atk-s0517a:1764_14": "Yathā hi kammāragaggariyā dhamamānāya bhastañca purisassa ca tajjaṃ vāyāmaṃ paṭicca vāto sañcarati,",
  "atk-s0517a:1764_15": "evamevaṃ kāyañca cittañca paṭicca assāsapassāsāti.",
  "atk-s0517a:1764_16": "Tato assāsapassāse ca kāyañca rūpanti,",
  "atk-s0517a:1764_17": "cittañca taṃsampayutte ca dhamme arūpanti vavatthapeti.",
  "atk-s0517a:1765_0": "Evaṃ nāmarūpaṃ vavatthapetvā tassa paccayaṃ pariyesati,",
  "atk-s0517a:1765_1": "pariyesanto ca taṃ disvā tīsupi addhāsu nāmarūpassa pavattiṃ ārabbha kaṅkhaṃ vitarati,",
  "atk-s0517a:1765_2": "vitiṇṇakaṅkho kalāpasammasanavasena “aniccaṃ dukkhamanattā”ti tilakkhaṇaṃ āropetvā udayabbayānupassanāya",
  "atk-s0517a:1765_3": "pubbabhāge uppanne obhāsādayo dasa vipassanupakkilese pahāya upakkilesavimuttaṃ udayabbayānupassanāñāṇaṃ",
  "atk-s0517a:1765_4": "“maggo”ti vavatthapetvā udayaṃ pahāya bhaṅgānupassanaṃ patvā nirantaraṃ bhaṅgānupassanena bhayato upaṭṭhitesu",
  "atk-s0517a:1765_5": "sabbasaṅkhāresu nibbindanto virajjanto vimuccanto yathākkamena cattāro ariyamagge pāpuṇitvā arahattaphale",
  "atk-s0517a:1765_6": "patiṭṭhāya ekūnavīsatibhedassa paccavekkhaṇāñāṇassa pariyantaṃ patto sadevakassa lokassa aggadakkhiṇeyyo hoti.",
  "atk-s0517a:1765_7": "Ettāvatā cassa gaṇanaṃ ādiṃ katvā vipassanāpariyosānā ānāpānassatisamādhibhāvanā samattā hotīti.",
  "atk-s0517a:1765_8": "Ayaṃ sabbākārato paṭhamacatukkavaṇṇanā.",
  "atk-s0517a:1766_0": "Itaresu pana tīsu catukkesu yasmā visuṃ kammaṭṭhānabhāvanānayo nāma natthi,",
  "atk-s0517a:1766_1": "tasmā anupadavaṇṇanānayeneva tesaṃ evamattho veditabbo.",
  "atk-s0517a:1766_2": "Pītipaṭisaṃvedīti pītiṃ paṭisaṃviditaṃ karonto pākaṭaṃ karonto assasissāmi passasissāmīti sikkhati.",
  "atk-s0517a:1766_3": "Tattha dvīhākārehi pīti paṭisaṃviditā hoti ārammaṇato ca asammohato ca.",
  "atk-s0517a:1767_0": "Kathaṃ ārammaṇato pīti paṭisaṃviditā hoti?",
  "atk-s0517a:1767_1": "Sappītike dve jhāne samāpajjati,",
  "atk-s0517a:1767_2": "tassa samāpattikkhaṇe jhānapaṭilābhena ārammaṇato pīti paṭisaṃviditā hoti ārammaṇassa paṭisaṃviditattā.",
  "atk-s0517a:1768_0": "Kathaṃ asammohato?",
  "atk-s0517a:1768_1": "Sappītike dve jhāne samāpajjitvā vuṭṭhāya jhānasampayuttaṃ pītiṃ khayato vayato sammasati,",
  "atk-s0517a:1768_2": "tassa vipassanākkhaṇe lakkhaṇapaṭivedhena asammohato pīti paṭisaṃviditā hoti.",
  "atk-s0517a:1768_3": "Eteneva nayena avasesapadānipi atthato veditabbāni.",
  "atk-s0517a:1768_4": "Idaṃ panettha visesamattaṃ –",
  "atk-s0517a:1768_5": "tiṇṇaṃ jhānānaṃ vasena sukhapaṭisaṃviditā hoti.",
  "atk-s0517a:1768_6": "Catunnampi jhānānaṃ vasena cittasaṅkhārapaṭisaṃviditā veditabbā.",
  "atk-s0517a:1768_7": "Cittasaṅkhāroti vedanāsaññākkhandhā.",
  "atk-s0517a:1768_8": "Passambhayaṃ cittasaṅkhāranti oḷārikaṃ oḷārikaṃ cittasaṅkhāraṃ passambhento,",
  "atk-s0517a:1768_9": "nirodhentoti attho.",
  "atk-s0517a:1768_10": "So vitthārato kāyasaṅkhāre vuttanayena veditabbo.",
  "atk-s0517a:1768_11": "Apicettha pītipade pītisīsena vedanā vuttā,",
  "atk-s0517a:1768_12": "sukhapade sarūpeneva vedanā.",
  "atk-s0517a:1768_13": "Dvīsu cittasaṅkhārapadesu “saññā ca vedanā ca cetasikā,",
  "atk-s0517a:1768_14": "ete dhammā cittapaṭibaddhā cittasaṅkhārā”ti vacanato saññāsampayuttā vedanāti evaṃ vedanānupassanānayena idaṃ catukkaṃ bhāsitanti veditabbaṃ.",
  "atk-s0517a:1769_0": "Tatiyacatukkepi catunnaṃ jhānānaṃ vasena cittapaṭisaṃviditā veditabbā.",
  "atk-s0517a:1769_1": "Abhippamodayaṃ cittanti cittaṃ modento pamodento hāsento pahāsento assasissāmi passasissāmīti sikkhati.",
  "atk-s0517a:1769_2": "Tattha dvīhākārehi abhippamodo hoti samādhivasena ca vipassanāvasena ca.",
  "atk-s0517a:1770_0": "Kathaṃ samādhivasena?",
  "atk-s0517a:1770_1": "Sappītike dve jhāne samāpajjati,",
  "atk-s0517a:1770_2": "so samāpattikkhaṇe sampayuttāya pītiyā cittaṃ āmodeti pamodeti.",
  "atk-s0517a:1770_3": "Kathaṃ vipassanāvasena?",
  "atk-s0517a:1770_4": "Sappītike dve jhāne samāpajjitvā vuṭṭhāya jhānasampayuttaṃ pītiṃ khayato vayato sammasati.",
  "atk-s0517a:1770_5": "Evaṃ vipassanākkhaṇe jhānasampayuttaṃ pītiṃ ārammaṇaṃ katvā cittaṃ āmodeti pamodeti.",
  "atk-s0517a:1770_6": "Evaṃ paṭipanno “abhippamodayaṃ cittaṃ assasissāmi passasissāmīti sikkhatī”ti vuccati.",
  "atk-s0517a:1771_0": "Samādahaṃ cittanti paṭhamajjhānādivasena ārammaṇe cittaṃ samaṃ ādahanto samaṃ ṭhapento,",
  "atk-s0517a:1771_1": "tāni vā pana jhānāni samāpajjitvā vuṭṭhāya jhānasampayuttaṃ cittaṃ khayato vayato sammasato vipassanākkhaṇe",
  "atk-s0517a:1771_2": "lakkhaṇapaṭivedhena uppajjati khaṇikacittekaggatā,",
  "atk-s0517a:1771_3": "evaṃ uppannāya khaṇikacittekaggatāya vasenapi ārammaṇe cittaṃ samaṃ ādahanto samaṃ ṭhapento “samādahaṃ",
  "atk-s0517a:1771_4": "cittaṃ assasissāmi passasissāmīti sikkhatī”ti vuccati.",
  "atk-s0517a:1772_0": "Vimocayaṃ cittanti paṭhamajjhānena nīvaraṇehi cittaṃ mocento vimocento,",
  "atk-s0517a:1772_1": "dutiyena vitakkavicārehi,",
  "atk-s0517a:1772_2": "tatiyena pītiyā,",
  "atk-s0517a:1772_3": "catutthena sukhadukkhehi cittaṃ mocento vimocento,",
  "atk-s0517a:1772_4": "tāni vā pana jhānāni samāpajjitvā vuṭṭhāya jhānasampayuttaṃ cittaṃ khayato vayato sammasati.",
  "atk-s0517a:1772_5": "So vipassanākkhaṇe aniccānupassanāya niccasaññāto cittaṃ mocento vimocento,",
  "atk-s0517a:1772_6": "dukkhānupassanāya sukhasaññāto,",
  "atk-s0517a:1772_7": "anattānupassanāya attasaññāto,",
  "atk-s0517a:1772_8": "nibbidānupassanāya nandito,",
  "atk-s0517a:1772_9": "virāgānupassanāya rāgato,",
  "atk-s0517a:1772_10": "nirodhānupassanāya samudayato,",
  "atk-s0517a:1772_11": "paṭinissaggānupassanāya ādānato cittaṃ mocento vimocento assasati ceva passasati ca.",
  "atk-s0517a:1772_12": "Tena vuccati –",
  "atk-s0517a:1772_13": "“vimocayaṃ cittaṃ assasissāmi passasissāmīti sikkhatī”ti.",
  "atk-s0517a:1772_14": "Evaṃ cittānupassanāvasena idaṃ catukkaṃ bhāsitanti veditabbaṃ.",
  "atk-s0517a:1773_0": "Catutthacatukke pana aniccānupassīti ettha tāva aniccaṃ veditabbaṃ,",
  "atk-s0517a:1773_1": "aniccatā veditabbā,",
  "atk-s0517a:1773_2": "aniccānupassanā veditabbā,",
  "atk-s0517a:1773_3": "aniccānupassī veditabbo.",
  "atk-s0517a:1773_4": "Tattha aniccanti pañcakkhandhā. Kasmā?",
  "atk-s0517a:1773_5": "Uppādavayaññathattabhāvā.",
  "atk-s0517a:1773_6": "Aniccatāti tesaṃyeva uppādavayaññathattaṃ,",
  "atk-s0517a:1773_7": "hutvā abhāvo vā,",
  "atk-s0517a:1773_8": "nibbattānaṃ tenevākārena aṭṭhatvā khaṇabhaṅgena bhedoti attho.",
  "atk-s0517a:1773_9": "Aniccānupassanāti tassā aniccatāya vasena rūpādīsu “anicca”nti anupassanā.",
  "atk-s0517a:1773_10": "Aniccānupassīti tāya anupassanāya samannāgato.",
  "atk-s0517a:1773_11": "Tasmā evaṃbhūto assasanto ca passasanto ca idha “aniccānupassī assasissāmi passasissāmīti sikkhatī”ti veditabbo.",
  "atk-s0517a:1774_0": "Virāgānupassīti ettha pana dve virāgā khayavirāgo ca accantavirāgo ca.",
  "atk-s0517a:1774_1": "Tattha khayavirāgoti saṅkhārānaṃ khaṇabhaṅgo.",
  "atk-s0517a:1774_2": "Accantavirāgoti nibbānaṃ.",
  "atk-s0517a:1774_3": "Virāgānupassanāti tadubhayadassanavasena pavattā vipassanā ca maggo ca.",
  "atk-s0517a:1774_4": "Tāya duvidhāyapi anupassanāya samannāgato hutvā assasanto ca passasanto ca “virāgānupassī assasissāmi passasissāmīti sikkhatī”ti veditabbo.",
  "atk-s0517a:1774_5": "Nirodhānupassīpadepi eseva nayo.",
  "atk-s0517a:1775_0": "Paṭinissaggānupassīti etthāpi dve paṭinissaggā pariccāgapaṭinissaggo ca pakkhandanapaṭinissaggo ca.",
  "atk-s0517a:1775_1": "Paṭinissaggoyeva anupassanā paṭinissaggānupassanā,",
  "atk-s0517a:1775_2": "vipassanāmaggānametaṃ adhivacanaṃ.",
  "atk-s0517a:1775_3": "Vipassanāti tadaṅgavasena saddhiṃ khandhābhisaṅkhārehi kilese pariccajati,",
  "atk-s0517a:1775_4": "saṅkhatadosadassanena ca tabbiparīte nibbāne tanninnatāya pakkhandatīti pariccāgapaṭinissaggo ceva pakkhandanapaṭinissaggo cāti vuccati.",
  "atk-s0517a:1775_5": "Maggo samucchedavasena saddhiṃ khandhābhisaṅkhārehi kilese pariccajati,",
  "atk-s0517a:1775_6": "ārammaṇakaraṇena ca nibbāne pakkhandatīti pariccāgapaṭinissaggo ceva pakkhandanapaṭinissaggo cāti vuccati.",
  "atk-s0517a:1775_7": "Ubhayampi pana purimapurimañāṇānaṃ anuanu passanato anupassanāti vuccati.",
  "atk-s0517a:1775_8": "Tāya duvidhāyapi paṭinissaggānupassanāya samannāgato hutvā assasanto ca passasanto ca “paṭinissaggānupassī",
  "atk-s0517a:1775_9": "assasissāmi passasissāmīti sikkhatī”ti veditabbo.",
  "atk-s0517a:1776_0": "Ettha ca “aniccānupassī”ti taruṇavipassanāya vasena vuttaṃ,",
  "atk-s0517a:1776_1": "“virāgānupassī”ti tato balavatarāya saṅkhāresu virajjanasamatthāya vipassanāya vasena,",
  "atk-s0517a:1776_2": "“nirodhānupassī”ti tato balavatarāya kilesanirodhanasamatthāya vipassanāya vasena,",
  "atk-s0517a:1776_3": "“paṭinissaggānupassī”ti maggassa āsannabhūtāya atitikkhāya vipassanāya vasena vuttanti veditabbaṃ.",
  "atk-s0517a:1776_4": "Yattha pana maggopi labbhati,",
  "atk-s0517a:1776_5": "so abhinnoyeva.",
  "atk-s0517a:1776_6": "Evamidaṃ catukkaṃ suddhavipassanāvasena vuttaṃ,",
  "atk-s0517a:1776_7": "purimāni pana tīṇi samathavipassanāvasenāti.",
  "atk-s0517a:1777_0": "Ānāpānassatimātikāvaṇṇanā niṭṭhitā.",
  "atk-s0517a:1778_0": "164.",
  "atk-s0517a:1778_1": "Idāni yathānikkhittaṃ mātikaṃ paṭipāṭiyā bhājetvā dassetuṃ idhāti imissā diṭṭhiyātiādi āraddhaṃ.",
  "atk-s0517a:1778_2": "Tattha imissā diṭṭhiyātiādīhi dasahi padehi sikkhattayasaṅkhātaṃ sabbaññubuddhasāsanameva kathitaṃ.",
  "atk-s0517a:1778_3": "Tañhi buddhena bhagavatā diṭṭhattā diṭṭhīti vuccati,",
  "atk-s0517a:1778_4": "tasseva khamanavasena khanti,",
  "atk-s0517a:1778_5": "ruccanavasena ruci,",
  "atk-s0517a:1778_6": "gahaṇavasena ādāyo,",
  "atk-s0517a:1778_7": "sabhāvaṭṭhena dhammo,",
  "atk-s0517a:1778_8": "sikkhitabbaṭṭhena vinayo,",
  "atk-s0517a:1778_9": "tadubhayenapi dhammavinayo,",
  "atk-s0517a:1778_10": "pavuttavasena pāvacanaṃ,",
  "atk-s0517a:1778_11": "seṭṭhacariyaṭṭhena brahmacariyaṃ,",
  "atk-s0517a:1778_12": "anusiṭṭhidānavasena satthusāsananti vuccati.",
  "atk-s0517a:1778_13": "Tasmā “imissā diṭṭhiyā”tiādīsu imissā buddhadiṭṭhiyā,",
  "atk-s0517a:1778_14": "imissā buddhakhantiyā,",
  "atk-s0517a:1778_15": "imissā buddharuciyā,",
  "atk-s0517a:1778_16": "imasmiṃ buddhaādāye,",
  "atk-s0517a:1778_17": "imasmiṃ buddhadhamme,",
  "atk-s0517a:1778_18": "imasmiṃ buddhavinaye,",
  "atk-s0517a:1778_19": "imasmiṃ buddhadhammavinaye,",
  "atk-s0517a:1778_20": "imasmiṃ buddhapāvacane,",
  "atk-s0517a:1778_21": "imasmiṃ buddhabrahmacariye,",
  "atk-s0517a:1778_22": "imasmiṃ buddhasatthusāsaneti attho veditabbo.",
  "atk-s0517a:1778_23": "Apicetaṃ sikkhattayasaṅkhātaṃ sakalaṃ pāvacanaṃ bhagavatā diṭṭhattā sammādiṭṭhipaccayattā sammādiṭṭhipubbaṅgamattā ca diṭṭhi.",
  "atk-s0517a:1778_24": "Bhagavato khamanavasena khanti.",
  "atk-s0517a:1778_25": "Ruccanavasena ruci.",
  "atk-s0517a:1778_26": "Gahaṇavasena ādāyo.",
  "atk-s0517a:1778_27": "Attano kārakaṃ apāye apatamānaṃ dhāretīti dhammo.",
  "atk-s0517a:1778_28": "Sova saṃkilesapakkhaṃ vinetīti vinayo.",
  "atk-s0517a:1778_29": "Dhammo ca so vinayo cāti dhammavinayo,",
  "atk-s0517a:1778_30": "kusaladhammehi vā akusaladhammānaṃ esa vinayoti dhammavinayo.",
  "atk-s0517a:1778_31": "Teneva vuttaṃ –",
  "atk-s0517a:1778_32": "“ye ca kho tvaṃ, gotami,",
  "atk-s0517a:1778_33": "dhamme jāneyyāsi ime dhammā virāgāya saṃvattanti,",
  "atk-s0517a:1778_34": "no sarāgāya…pe… ekaṃsena, gotami,",
  "atk-s0517a:1778_35": "dhāreyyāsi eso dhammo eso vinayo etaṃ satthusāsana”nti.",
  "atk-s0517a:1778_36": "Dhammena vā vinayo,",
  "atk-s0517a:1778_37": "na daṇḍādīhīti dhammavinayo.",
  "atk-s0517a:1778_38": "Vuttampi cetaṃ –",
  "atk-s0517a:1779_0": "“Daṇḍeneke damayanti, aṅkusehi kasāhi ca;",
  "atk-s0517a:1780_0": "Adaṇḍena asatthena, nāgo danto mahesinā”ti. ;",
  "atk-s0517a:1781_0": "Tathā “dhammena nayamānānaṃ,",
  "atk-s0517a:1781_1": "kā usūyā vijānata”nti.",
  "atk-s0517a:1781_2": "Dhammāya vā vinayo dhammavinayo.",
  "atk-s0517a:1781_3": "Anavajjadhammatthaṃ hesa vinayo,",
  "atk-s0517a:1781_4": "na bhavabhogāmisatthaṃ.",
  "atk-s0517a:1781_5": "Tenāha bhagavā – “nayidaṃ,",
  "atk-s0517a:1781_6": "bhikkhave,",
  "atk-s0517a:1781_7": "brahmacariyaṃ vussati janakuhanattha”nti vitthāro.",
  "atk-s0517a:1781_8": "Puṇṇattheropi āha –",
  "atk-s0517a:1781_9": "“anupādāparinibbānatthaṃ kho, āvuso,",
  "atk-s0517a:1781_10": "bhagavati brahmacariyaṃ vussatī”ti.",
  "atk-s0517a:1781_11": "Visuddhaṃ vā nayatīti vinayo,",
  "atk-s0517a:1781_12": "dhammato vinayo dhammavinayo.",
  "atk-s0517a:1781_13": "Saṃsāradhammato hi sokādidhammato vā esa visuddhaṃ nibbānaṃ nayati,",
  "atk-s0517a:1781_14": "dhammassa vā vinayo,",
  "atk-s0517a:1781_15": "na titthakarānanti dhammavinayo.",
  "atk-s0517a:1781_16": "Dhammabhūto hi bhagavā,",
  "atk-s0517a:1781_17": "tasseva esa vinayo.",
  "atk-s0517a:1781_18": "Yasmā vā dhammā eva abhiññeyyā pariññeyyā pahātabbā bhāvetabbā sacchikātabbā ca,",
  "atk-s0517a:1781_19": "tasmā esa dhammesu vinayo,",
  "atk-s0517a:1781_20": "na sattesu na jīvesu cāti dhammavinayo.",
  "atk-s0517a:1781_21": "Sātthasabyañjanatādīhi aññesaṃ vacanato padhānaṃ vacananti pavacanaṃ,",
  "atk-s0517a:1781_22": "pavacanameva pāvacanaṃ.",
  "atk-s0517a:1781_23": "Sabbacariyāhi visiṭṭhacariyabhāvena brahmacariyaṃ.",
  "atk-s0517a:1781_24": "Devamanussānaṃ satthubhūtassa bhagavato sāsananti satthusāsanaṃ,",
  "atk-s0517a:1781_25": "satthubhūtaṃ vā sāsanantipi satthusāsanaṃ. “Yo vo, ānanda,",
  "atk-s0517a:1781_26": "mayā dhammo ca vinayo ca desito paññatto,",
  "atk-s0517a:1781_27": "so vo mamaccayena satthā”ti hi dhammavinayova satthāti vutto.",
  "atk-s0517a:1781_28": "Evametesaṃ padānaṃ attho veditabbo.",
  "atk-s0517a:1781_29": "Yasmā pana imasmiṃyeva sāsane sabbākāraānāpānassatisamādhinibbattako bhikkhu vijjati,",
  "atk-s0517a:1781_30": "na aññatra,",
  "atk-s0517a:1781_31": "tasmā tattha tattha “imissā”ti ca “imasmi”nti ca ayaṃ niyamo katoti veditabbo.",
  "atk-s0517a:1781_32": "Ayaṃ “idhā”timātikāya niddesassa attho.",
  "atk-s0517a:1782_0": "Puthujjanakalyāṇako vātiādinā ca bhikkhusaddassa vacanatthaṃ avatvā idhādhippetabhikkhuyeva dassito.",
  "atk-s0517a:1782_1": "Tattha puthujjano ca so kilesānaṃ asamucchinnattā,",
  "atk-s0517a:1782_2": "kalyāṇo ca sīlādipaṭipattiyuttattāti puthujjanakalyāṇo,",
  "atk-s0517a:1782_3": "puthujjanakalyāṇova puthujjanakalyāṇako.",
  "atk-s0517a:1782_4": "Adhisīlādīni sikkhatīti sekkho.",
  "atk-s0517a:1782_5": "Sotāpanno vā sakadāgāmī vā anāgāmī vā.",
  "atk-s0517a:1782_6": "Akuppo calayitumasakkuṇeyyo arahattaphaladhammo assāti akuppadhammo.",
  "atk-s0517a:1782_7": "Sopi hi imaṃ samādhiṃ bhāveti.",
  "atk-s0517a:1783_0": "Araññaniddese vinayapariyāyena tāva “ṭhapetvā gāmañca gāmūpacārañca avasesaṃ arañña”nti āgataṃ.",
  "atk-s0517a:1783_1": "Suttantapariyāyena āraññakaṃ bhikkhuṃ sandhāya “āraññakaṃ nāma senāsanaṃ pañcadhanusatikaṃ pacchima”nti āgataṃ.",
  "atk-s0517a:1783_2": "Vinayasuttantā pana ubhopi pariyāyadesanā nāma,",
  "atk-s0517a:1783_3": "abhidhammo nippariyāyadesanāti abhidhammapariyāyena araññaṃ dassetuṃ nikkhamitvā bahi indakhīlāti vuttaṃ,",
  "atk-s0517a:1783_4": "indakhīlato bahi nikkhamitvāti attho.",
  "atk-s0517a:1783_5": "Nikkhamitvā bahi indakhīlantipi pāṭho,",
  "atk-s0517a:1783_6": "indakhīlaṃ atikkamitvā bahīti vuttaṃ hoti.",
  "atk-s0517a:1783_7": "Indakhīloti cettha gāmassa vā nagarassa vā ummāro.",
  "atk-s0517a:1784_0": "Rukkhamūlaniddese rukkhamūlassa pākaṭattā taṃ avatvāva yatthātiādimāha.",
  "atk-s0517a:1784_1": "Tattha yatthāti yasmiṃ rukkhamūle.",
  "atk-s0517a:1784_2": "Āsanti nisīdanti etthāti āsanaṃ.",
  "atk-s0517a:1784_3": "Paññattanti ṭhapitaṃ.",
  "atk-s0517a:1784_4": "Mañco vātiādīni āsanassa pabhedavacanāni.",
  "atk-s0517a:1784_5": "Mañcopi hi nisajjāyapi okāsattā idha āsanesu vutto.",
  "atk-s0517a:1784_6": "So pana masārakabundikābaddhakuḷīrapādakaāhaccapādakānaṃ aññataro.",
  "atk-s0517a:1784_7": "Pīṭhaṃ tesaṃ aññatarameva.",
  "atk-s0517a:1784_8": "Bhisīti uṇṇābhisicoḷabhisivākabhisitiṇabhisipaṇṇabhisīnaṃ aññatarā.",
  "atk-s0517a:1784_9": "Taṭṭikāti tālapaṇṇādīhi cinitvā katā.",
  "atk-s0517a:1784_10": "Cammakhaṇḍoti nisajjāraho yo koci cammakhaṇḍo.",
  "atk-s0517a:1784_11": "Tiṇasantharādayo tiṇādīni gumbetvā katā.",
  "atk-s0517a:1784_12": "Tatthāti tasmiṃ rukkhamūle.",
  "atk-s0517a:1784_13": "Caṅkamati vātiādīhi rukkhamūlassa catuiriyāpathapavattanayogyatā kathitā.",
  "atk-s0517a:1784_14": "“Yatthā”tiādīhi sabbapadehi rukkhamūlassa sandacchāyatā janavivittatā ca vuttā hoti.",
  "atk-s0517a:1784_15": "Kenacīti kenaci samūhena.",
  "atk-s0517a:1784_16": "Taṃ samūhaṃ bhinditvā vitthārento gahaṭṭhehi vā pabbajitehi vāti āha.",
  "atk-s0517a:1784_17": "Anākiṇṇanti asaṃkiṇṇaṃ asambādhaṃ.",
  "atk-s0517a:1784_18": "Yassa senāsanassa samantā gāvutampi aḍḍhayojanampi pabbatagahanaṃ vanagahanaṃ nadīgahanaṃ hoti,",
  "atk-s0517a:1784_19": "na koci avelāya upasaṅkamituṃ sakkoti,",
  "atk-s0517a:1784_20": "idaṃ santikepi anākiṇṇaṃ nāma.",
  "atk-s0517a:1784_21": "Yaṃ pana aḍḍhayojanikaṃ vā yojanikaṃ vā hoti,",
  "atk-s0517a:1784_22": "idaṃ dūratāya eva anākiṇṇaṃ nāma.",
  "atk-s0517a:1785_0": "Vihāroti aḍḍhayogādimuttako avasesāvāso.",
  "atk-s0517a:1785_1": "Aḍḍhayogoti supaṇṇavaṅkagehaṃ.",
  "atk-s0517a:1785_2": "Pāsādoti dve kaṇṇikā gahetvā kato dīghapāsādo.",
  "atk-s0517a:1785_3": "Hammiyanti upariākāsatale patiṭṭhitakūṭāgārapāsādoyeva.",
  "atk-s0517a:1785_4": "Guhāti iṭṭhakāguhā silāguhā dāruguhā paṃsuguhāti evañhi khandhakaṭṭhakathāyaṃ vuttaṃ.",
  "atk-s0517a:1785_5": "Vibhaṅgaṭṭhakathāyaṃ pana vihāroti samantā parihārapathaṃ antoyeva rattiṭṭhānadivāṭṭhānāni ca dassetvā katasenāsanaṃ.",
  "atk-s0517a:1785_6": "Guhāti bhūmiguhā,",
  "atk-s0517a:1785_7": "yattha rattindivaṃ dīpaṃ laddhuṃ vaṭṭati.",
  "atk-s0517a:1785_8": "Pabbataguhā vā bhūmiguhā vāti idaṃ dvayaṃ visesetvā vuttaṃ.",
  "atk-s0517a:1785_9": "Mātikāya sabbakālasādhāraṇalakkhaṇavasena “nisīdatī”ti vattamānavacanaṃ kataṃ,",
  "atk-s0517a:1785_10": "idha pana nisinnassa bhāvanārambhasabbhāvato nisajjārambhapariyosānadassanatthaṃ nisinnoti niṭṭhānavacanaṃ kataṃ.",
  "atk-s0517a:1785_11": "Yasmā pana ujuṃ kāyaṃ paṇidhāya nisinnassa kāyo ujuko hoti,",
  "atk-s0517a:1785_12": "tasmā byañjane ādaraṃ akatvā adhippetama eva dassento ujukotiādimāha.",
  "atk-s0517a:1785_13": "Tattha ṭhito supaṇihitoti ujukaṃ paṇihitattā ujuko hutvā ṭhito,",
  "atk-s0517a:1785_14": "na sayamevāti attho.",
  "atk-s0517a:1785_15": "Pariggahaṭṭhoti pariggahitaṭṭho.",
  "atk-s0517a:1785_16": "Kiṃ pariggahitaṃ? Niyyānaṃ.",
  "atk-s0517a:1785_17": "Kiṃ niyyānaṃ?",
  "atk-s0517a:1785_18": "Ānāpānassatisamādhiyeva yāva arahattamaggā niyyānaṃ.",
  "atk-s0517a:1785_19": "Tenāhaniyyānaṭṭhoti mukhasaddassa jeṭṭhakatthavasena saṃsārato niyyānaṭṭho vutto.",
  "atk-s0517a:1785_20": "Upaṭṭhānaṭṭhoti sabhāvaṭṭhoyeva.",
  "atk-s0517a:1785_21": "Sabbehi panetehi padehi pariggahitaniyyānaṃ satiṃ katvāti attho vutto hoti.",
  "atk-s0517a:1785_22": "Keci pana “pariggahaṭṭhoti satiyā pariggahaṭṭho,",
  "atk-s0517a:1785_23": "niyyānaṭṭhoti assāsapassāsānaṃ pavisananikkhamanadvāraṭṭho”ti vaṇṇayanti.",
  "atk-s0517a:1785_24": "Pariggahitaassāsapassāsaniyyānaṃ satiṃ upaṭṭhapetvāti vuttaṃ hoti.",
  "atk-s0517a:1786_0": "165.",
  "atk-s0517a:1786_1": "Bāttiṃsāya ākārehīti tāsu tāsu avatthāsu yathākkamena labbhamānānaṃ anavasesapariyādānavasena vuttaṃ.",
  "atk-s0517a:1786_2": "Dīghaṃ assāsavasenāti mātikāya “dīgha”ntivuttaassāsavasena.",
  "atk-s0517a:1786_3": "Evaṃ sesesu.",
  "atk-s0517a:1786_4": "Ekaggatanti ekaggabhāvaṃ.",
  "atk-s0517a:1786_5": "Avikkhepanti avikkhipanaṃ.",
  "atk-s0517a:1786_6": "Ekaggatā eva hi nānārammaṇesu cittassa avikkhipanato avikkhepoti vuccati.",
  "atk-s0517a:1786_7": "Pajānatoti asammohavasena pajānantassa,",
  "atk-s0517a:1786_8": "vindantassāti vā attho.",
  "atk-s0517a:1786_9": "“Avikkhepo me paṭiladdho”ti ārammaṇakaraṇavasena pajānantassa vā.",
  "atk-s0517a:1786_10": "Tāya satiyāti tāya upaṭṭhitāya satiyā.",
  "atk-s0517a:1786_11": "Tena ñāṇenāti tena avikkhepajānanañāṇena.",
  "atk-s0517a:1786_12": "Sato kārī hotīti ettha yasmā ñāṇasampayuttā eva sati satīti adhippetā, yathāha –",
  "atk-s0517a:1786_13": "“satimā hoti paramena satinepakkena samannāgato”ti.",
  "atk-s0517a:1786_14": "Tasmā “sato”ti vacaneneva ñāṇampi gahitameva hoti.",
  "atk-s0517a:1787_0": "166.",
  "atk-s0517a:1787_1": "Addhānasaṅkhāteti dīghasaṅkhāte kāle.",
  "atk-s0517a:1787_2": "Dīgho hi maggo addhānoti vuccati.",
  "atk-s0517a:1787_3": "Ayampi kālo dīghattā addhāno viya addhānoti vutto.",
  "atk-s0517a:1787_4": "“Assasatī”ti ca “passasatī”ti ca assāsañca passāsañca visuṃ visuṃ vatvāpi bhāvanāya nirantarappavattidassanatthaṃ",
  "atk-s0517a:1787_5": "“assasatipi passasatipī”ti puna samāsetvā vuttaṃ.",
  "atk-s0517a:1787_6": "Chando uppajjatīti bhāvanābhivuddhiyā bhiyyobhāvāya chando jāyati.",
  "atk-s0517a:1787_7": "Sukhumataranti passambhanasabbhāvato vuttaṃ.",
  "atk-s0517a:1787_8": "Pāmojjaṃ uppajjatīti bhāvanāpāripūriyā pīti jāyati.",
  "atk-s0517a:1787_9": "Assāsapassāsāpi cittaṃ vivattatīti assāsapassāse nissāya paṭibhāganimitte uppajjante pakatiassāsapassāsato cittaṃ nivattati.",
  "atk-s0517a:1787_10": "Upekkhā saṇṭhātīti tasmiṃ paṭibhāganimitte upacārappanāsamādhipattiyā puna samādhāne byāpārābhāvato tatramajjhattupekkhā saṇṭhāti nāma.",
  "atk-s0517a:1787_11": "Navahākārehīti ettha bhāvanārambhato pabhuti pure chanduppādā “assasatipi passasatipī”ti vuttā tayo ākārā,",
  "atk-s0517a:1787_12": "chanduppādato pabhuti pure pāmojjuppādā tayo,",
  "atk-s0517a:1787_13": "pāmojjuppādato pabhuti tayoti nava ākārā.",
  "atk-s0517a:1787_14": "Kāyoti cuṇṇavicuṇṇāpi assāsapassāsā samūhaṭṭhena kāyo.",
  "atk-s0517a:1787_15": "Pakatiassāsapakatipassāse nissāya uppannanimittampi assāsapassāsāti nāmaṃ labhati.",
  "atk-s0517a:1787_16": "Upaṭṭhānaṃ satīti taṃ ārammaṇaṃ upecca tiṭṭhatīti sati upaṭṭhānaṃ nāma.",
  "atk-s0517a:1787_17": "Anupassanā ñāṇanti samathavasena nimittakāyānupassanā,",
  "atk-s0517a:1787_18": "vipassanāvasena nāmakāyarūpakāyānupassanā ñāṇanti attho.",
  "atk-s0517a:1787_19": "Kāyo upaṭṭhānanti so kāyo upecca tiṭṭhati ettha satīti upaṭṭhānaṃ nāma.",
  "atk-s0517a:1787_20": "No satīti so kāyo sati nāma na hotīti attho.",
  "atk-s0517a:1787_21": "Tāya satiyāti idāni vuttāya satiyā.",
  "atk-s0517a:1787_22": "Tena ñāṇenāti idāneva vuttena ñāṇena.",
  "atk-s0517a:1787_23": "Taṃ kāyaṃ anupassatīti samathavipassanāvasena yathāvuttaṃ kāyaṃ anugantvā jhānasampayuttañāṇena vā vipassanāñāṇena vā passati.",
  "atk-s0517a:1788_0": "Mātikāya kāyādīnaṃ padānaṃ abhāvepi imassa catukkassa kāyānupassanāvasena vuttattā idāni vattabbaṃ “kāye",
  "atk-s0517a:1788_1": "kāyānupassanāsatipaṭṭhānabhāvanā”ti vacanaṃ sandhāya kāyapadaniddeso kato.",
  "atk-s0517a:1788_2": "Kāye kāyānupassanāti bahuvidhe kāye tassa tassa kāyassa anupassanā.",
  "atk-s0517a:1788_3": "Atha vā kāye kāyānupassanā,",
  "atk-s0517a:1788_4": "na aññadhammānupassanāti vuttaṃ hoti.",
  "atk-s0517a:1788_5": "Aniccadukkhānattāsubhabhūte kāye na niccasukhattasubhānupassanā,",
  "atk-s0517a:1788_6": "atha kho aniccadukkhānattāsubhato kāyasseva anupassanā.",
  "atk-s0517a:1788_7": "Atha vā kāye ahanti vā mamanti vā itthīti vā purisoti vā gahetabbassa kassaci ananupassanato tasseva kāyamattassa anupassanāti vuttaṃ hoti.",
  "atk-s0517a:1788_8": "Upari vedanāsu vedanānupassanātiādīsu tīsupi eseva nayo.",
  "atk-s0517a:1788_9": "Satiyeva upaṭṭhānaṃ satipaṭṭhānaṃ,",
  "atk-s0517a:1788_10": "kāyānupassanāya sampayuttaṃ satipaṭṭhānaṃ kāyānupassanāsatipaṭṭhānaṃ,",
  "atk-s0517a:1788_11": "tassa bhāvanā kāyānupassanāsatipaṭṭhānabhāvanā.",
  "atk-s0517a:1789_0": "167.",
  "atk-s0517a:1789_1": "Taṃ kāyanti aniddiṭṭhepi nāmarūpakāye kāyasaddena tassāpi saṅgahitattā niddiṭṭhaṃ viya katvā vuttaṃ.",
  "atk-s0517a:1789_2": "Aniccānupassanādayo hi nāmarūpakāye eva labbhanti,",
  "atk-s0517a:1789_3": "na nimittakāye.",
  "atk-s0517a:1789_4": "Anupassanā ca bhāvanā ca vuttatthā eva.",
  "atk-s0517a:1789_5": "Dīghaṃ assāsapassāsavasenātiādi ānāpānassatibhāvanāya ānisaṃsaṃ dassetuṃ vuttaṃ.",
  "atk-s0517a:1789_6": "Tassā hi sativepullatāñāṇavepullatā ca ānisaṃso.",
  "atk-s0517a:1789_7": "Tattha cittassa ekaggataṃ avikkhepaṃ pajānatoti paṭiladdhajjhānassa vipassanākāle cittekaggataṃ sandhāya vuttaṃ.",
  "atk-s0517a:1789_8": "Viditā vedanāti sāmaññato udayadassanena viditā vedanā.",
  "atk-s0517a:1789_9": "Viditā upaṭṭhahantīti khayato vayato suññato viditā upaṭṭhahanti.",
  "atk-s0517a:1789_10": "Viditā abbhatthaṃ gacchantīti sāmaññato vayadassanena viditā vināsaṃ gacchanti,",
  "atk-s0517a:1789_11": "bhijjantīti attho.",
  "atk-s0517a:1789_12": "Saññāvitakkesupi eseva nayo.",
  "atk-s0517a:1789_13": "Imesu pana tīsu vuttesu sesā rūpadhammāpi vuttā honti.",
  "atk-s0517a:1789_14": "Kasmā pana ime tayo eva vuttāti ce?",
  "atk-s0517a:1789_15": "Duppariggahattā.",
  "atk-s0517a:1789_16": "Vedanāsu tāva sukhadukkhā pākaṭā,",
  "atk-s0517a:1789_17": "upekkhā pana sukhumā duppariggahā,",
  "atk-s0517a:1789_18": "na suṭṭhu pākaṭā.",
  "atk-s0517a:1789_19": "Sāpi cassa pākaṭā hoti,",
  "atk-s0517a:1789_20": "saññā ākāramattaggāhakattā na yathāsabhāvaggāhinī.",
  "atk-s0517a:1789_21": "Sā ca sabhāvasāmaññalakkhaṇaggāhakena vipassanāñāṇena sampayuttā ati viya apākaṭā.",
  "atk-s0517a:1789_22": "Sāpi cassa pākaṭā hoti,",
  "atk-s0517a:1789_23": "vitakko ñāṇapatirūpakattā ñāṇato visuṃ katvā duppariggaho.",
  "atk-s0517a:1789_24": "Ñāṇapatirūpako hi vitakko. Yathāha –",
  "atk-s0517a:1789_25": "“yā cāvuso visākha,",
  "atk-s0517a:1789_26": "sammādiṭṭhi yo ca sammāsaṅkappo,",
  "atk-s0517a:1789_27": "ime dhammā paññākkhandhe saṅgahitā”ti.",
  "atk-s0517a:1789_28": "Sopi cassa vitakko pākaṭo hotīti evaṃ duppariggahesu vuttesu sesā vuttāva hontīti.",
  "atk-s0517a:1789_29": "Imesaṃ pana padānaṃ niddese kathaṃ viditā vedanā uppajjantīti pucchitvā taṃ avissajjetvāva vedanuppādassa",
  "atk-s0517a:1789_30": "viditatteyeva vissajjite vedanāya viditattaṃ vissajjitaṃ hotīti kathaṃ vedanāya uppādo vidito hotītiādimāha.",
  "atk-s0517a:1789_31": "Sesesupi eseva nayo.",
  "atk-s0517a:1789_32": "Avijjāsamudayā avijjānirodhātiādayo heṭṭhā vuttatthā eva.",
  "atk-s0517a:1789_33": "Imināva nayena saññāvitakkāpi veditabbā.",
  "atk-s0517a:1789_34": "Vitakkavāre pana “phassasamudayā phassanirodhā”ti avatvā phassaṭṭhāne saññāsamudayā saññānirodhāti vuttaṃ.",
  "atk-s0517a:1789_35": "Taṃ kasmā iti ce?",
  "atk-s0517a:1789_36": "Saññāmūlakattā vitakkassa.",
  "atk-s0517a:1789_37": "“Saññānānattaṃ paṭicca uppajjati saṅkappanānatta”nti hi vuttaṃ.",
  "atk-s0517a:1790_0": "Aniccato manasikarototiādīsu ca “vedanaṃ aniccato manasikaroto”tiādinā nayena tasmiṃ tasmiṃ vāre so soyeva dhammo yojetabbo.",
  "atk-s0517a:1790_1": "Yasmā pana vipassanāsampayuttā vedanā vipassanākiccakaraṇe asamatthattā vipassanāya anupakārikā,",
  "atk-s0517a:1790_2": "tasmāyeva ca bodhipakkhiyadhammesu nāgatā.",
  "atk-s0517a:1790_3": "Vipassanāsampayuttāya pana saññāya kiccameva aparibyattaṃ,",
  "atk-s0517a:1790_4": "tasmā sā vipassanāya ekantamanupakārikā eva.",
  "atk-s0517a:1790_5": "Vitakkaṃ pana vinā vipassanākiccameva natthi.",
  "atk-s0517a:1790_6": "Vitakkasahāyā hi vipassanā sakakiccaṃ karoti. Yathāha –",
  "atk-s0517a:1791_0": "“Paññā attano dhammatāya aniccaṃ dukkhamanattāti ārammaṇaṃ nicchetuṃ na sakkoti,",
  "atk-s0517a:1791_1": "vitakke pana ākoṭetvā ākoṭetvā dente sakkoti. Kathaṃ?",
  "atk-s0517a:1791_2": "Yathā hi heraññiko kahāpaṇaṃ hatthe ṭhapetvā sabbabhāgesu oloketukāmo samānopi na cakkhutaleneva parivattetuṃ sakkoti,",
  "atk-s0517a:1791_3": "aṅgulipabbehi pana parivattetvā parivattetvā ito cito ca oloketuṃ sakkoti,",
  "atk-s0517a:1791_4": "evameva na paññā attano dhammatāya aniccādivasena ārammaṇaṃ nicchetuṃ sakkoti,",
  "atk-s0517a:1791_5": "abhiniropanalakkhaṇena pana āhananapariyāhananarasena vitakkena ākoṭentena viya parivattentena viya ca ādāyādāya dinnameva nicchetuṃ sakkotī”ti.",
  "atk-s0517a:1792_0": "Tasmā vedanāsaññānaṃ vipassanāya anupakārattā lakkhaṇamattavaseneva dassetuṃ “vedanāya saññāyā”ti tattha tattha ekavacanena niddeso kato.",
  "atk-s0517a:1792_1": "Yattako pana vipassanāya bhedo,",
  "atk-s0517a:1792_2": "tattako eva vitakkassāti dassetuṃ “vitakkāna”nti tattha tattha bahuvacanena niddeso katoti vattuṃ yujjati.",
  "atk-s0517a:1793_0": "168.",
  "atk-s0517a:1793_1": "Puna dīghaṃ assāsapassāsavasenātiādi ānāpānassatibhāvanāya sampattiṃ bhāvanāphalañca dassetuṃ vuttaṃ.",
  "atk-s0517a:1793_2": "Tattha samodhānetīti ārammaṇaṃ ṭhapeti,",
  "atk-s0517a:1793_3": "ārammaṇaṃ patiṭṭhāpetīti vā attho.",
  "atk-s0517a:1793_4": "Samodahanabyāpārābhāvepi bhāvanāpāripūriyā eva samodahati nāma.",
  "atk-s0517a:1793_5": "Gocaranti vipassanākkhaṇe saṅkhārārammaṇaṃ,",
  "atk-s0517a:1793_6": "maggakkhaṇe phalakkhaṇe ca nibbānārammaṇaṃ.",
  "atk-s0517a:1793_7": "Samatthanti samameva attho,",
  "atk-s0517a:1793_8": "samassa vā atthoti samattho.",
  "atk-s0517a:1793_9": "Taṃ samatthaṃ.",
  "atk-s0517a:1793_10": "Sesesupi eseva nayo.",
  "atk-s0517a:1793_11": "Maggaṃ samodhānetīti maggaphalakkhaṇeyeva gocaraṃ nibbānameva.",
  "atk-s0517a:1793_12": "Ayaṃ puggaloti ānāpānassatibhāvanaṃ anuyutto yogāvacarova.",
  "atk-s0517a:1793_13": "Imasmiṃ ārammaṇeti ettha pana “kāye”tipadena saṅgahite nāmarūpakāyasaṅkhāte saṅkhatārammaṇe teneva kamena magge nibbānārammaṇe ca.",
  "atk-s0517a:1793_14": "Yaṃ tassātiādīhi ārammaṇagocarasaddānaṃ ekatthatā vuttā.",
  "atk-s0517a:1793_15": "Tassāti tassa puggalassa.",
  "atk-s0517a:1793_16": "Pajānātīti puggalo pajānanā paññāti puggalo paññāya pajānātīti vuttaṃ hoti.",
  "atk-s0517a:1793_17": "Ārammaṇassa upaṭṭhānanti vipassanākkhaṇe saṅkhārārammaṇassa,",
  "atk-s0517a:1793_18": "maggaphalakkhaṇe nibbānārammaṇassa upaṭṭhānaṃ sati.",
  "atk-s0517a:1793_19": "Ettha ca kammatthe sāmivacanaṃ yathā rañño upaṭṭhānanti.",
  "atk-s0517a:1793_20": "Avikkhepoti samādhi.",
  "atk-s0517a:1793_21": "Adhiṭṭhānanti yathāvuttasaṅkhārārammaṇaṃ nibbānārammaṇañca.",
  "atk-s0517a:1793_22": "Tañhi adhiṭṭhāti ettha cittanti adhiṭṭhānaṃ.",
  "atk-s0517a:1793_23": "Vodānanti ñāṇaṃ.",
  "atk-s0517a:1793_24": "Tañhi vodāyati visujjhati tena cittanti vodānaṃ.",
  "atk-s0517a:1793_25": "Līnapakkhiko samādhi alīnabhāvappattiyā samabhūtattā samaṃ,",
  "atk-s0517a:1793_26": "uddhaccapakkhikaṃ ñāṇaṃ anuddhatabhāvappattiyā samabhūtattā samaṃ.",
  "atk-s0517a:1793_27": "Tena vipassanāmaggaphalakkhaṇesu samathavipassanānaṃ yuganaddhatā vuttā hoti.",
  "atk-s0517a:1793_28": "Sati pana sabbatthikattā tadubhayasamatāya upakārikāti samaṃ,",
  "atk-s0517a:1793_29": "ārammaṇaṃ samatādhiṭṭhānattā samaṃ.",
  "atk-s0517a:1793_30": "Anavajjaṭṭhoti vipassanāya anavajjasabhāvo.",
  "atk-s0517a:1793_31": "Niklesaṭṭhoti maggassa nikkilesasabhāvo.",
  "atk-s0517a:1793_32": "Nikkilesaṭṭhoti vā pāṭho.",
  "atk-s0517a:1793_33": "Vodānaṭṭhoti phalassa parisuddhasabhāvo.",
  "atk-s0517a:1793_34": "Paramaṭṭhoti nibbānassa sabbadhammuttamasabhāvo.",
  "atk-s0517a:1793_35": "Paṭivijjhatīti taṃ taṃ sabhāvaṃ asammohato paṭivijjhati.",
  "atk-s0517a:1793_36": "Ettha ca “ārammaṇassa upaṭṭhāna”ntiādīhi sammā paṭivedho vutto.",
  "atk-s0517a:1793_37": "Ettheva ca vodānaṭṭhapaṭivedhassa vuttattā tena ekalakkhaṇā anavajjaṭṭhanikkilesaṭṭhaparamaṭṭhā lakkhaṇahāravasena vuttāyeva honti. Yathāha –",
  "atk-s0517a:1794_0": "“Vuttamhi ekadhamme, ye dhammā ekalakkhaṇā keci;",
  "atk-s0517a:1795_0": "Vuttā bhavanti sabbe, so hāro lakkhaṇo nāmā”ti. ;",
  "atk-s0517a:1796_0": "Anavajjaṭṭho nikkilesaṭṭho cettha avikkhepasaṅkhātassa samassa attho payojananti samattho,",
  "atk-s0517a:1796_1": "vodānaṭṭho vipassanāmaggavodānaṃ sandhāya samameva atthoti samattho,",
  "atk-s0517a:1796_2": "phalavodānaṃ sandhāya maggavodānasaṅkhātassa samassa atthoti samattho,",
  "atk-s0517a:1796_3": "paramaṭṭho pana samameva atthoti vā nibbānapayojanattā sabbassa samassa atthoti vā samattho,",
  "atk-s0517a:1796_4": "taṃ vuttappakāraṃ samañca samatthañca ekadesasarūpekasesaṃ katvā samatthañca paṭivijjhatīti vuttaṃ.",
  "atk-s0517a:1796_5": "Indriyabalabojjhaṅgadhammā vipassanāmaggaphalakkhaṇepi labbhanti,",
  "atk-s0517a:1796_6": "maggo ca tisso ca visuddhiyo maggaphalakkhaṇeyeva,",
  "atk-s0517a:1796_7": "vimokkho ca vijjā ca khaye ñāṇañca maggakkhaṇeyeva,",
  "atk-s0517a:1796_8": "vimutti ca anuppāde ñāṇañca phalakkhaṇeyeva,",
  "atk-s0517a:1796_9": "sesā vipassanākkhaṇepīti.",
  "atk-s0517a:1796_10": "Dhammavāre ime dhamme imasmiṃ ārammaṇe samodhānetīti nibbānaṃ ṭhapetvā sesā yathāyogaṃ veditabbā.",
  "atk-s0517a:1796_11": "Idaṃ pana yebhuyyavasena vuttaṃ.",
  "atk-s0517a:1796_12": "Avuttatthā panettha heṭṭhā vuttā eva.",
  "atk-s0517a:1796_13": "Ekekacatukkavasenettha niyyāne dassitepi catukkantogadhassa ekekassāpi bhāgassa niyyānassa upanissayattā ekekabhāgavasena niyyānaṃ dassitaṃ.",
  "atk-s0517a:1796_14": "Na hi ekekaṃ vinā niyyānaṃ hotīti.",
  "atk-s0517a:1797_0": "Dīghaṃassāsapassāsaniddesavaṇṇanā niṭṭhitā.",
  "atk-s0517a:1798_0": "169. Rassaniddese ittarasaṅkhāteti parittasaṅkhāte kāle. Sesamettha vuttanayena veditabbaṃ.",
  "atk-s0517a:1799_0": "170.",
  "atk-s0517a:1799_1": "Sabbakāyapaṭisaṃvediniddese arūpadhammesu vedanāya oḷārikattā sukhaggahaṇatthaṃ paṭhamaṃ iṭṭhāniṭṭhārammaṇasaṃvedikā vedanā vuttā,",
  "atk-s0517a:1799_2": "tato yaṃ vedeti,",
  "atk-s0517a:1799_3": "taṃ sañjānātīti evaṃ vedanāvisayassa ākāraggāhikā saññā,",
  "atk-s0517a:1799_4": "tato saññāvasena abhisaṅkhārikā cetanā,",
  "atk-s0517a:1799_5": "tato “phuṭṭho vedeti,",
  "atk-s0517a:1799_6": "phuṭṭho sañjānāti,",
  "atk-s0517a:1799_7": "phuṭṭho cetetī”ti vacanato phasso,",
  "atk-s0517a:1799_8": "tato sabbesaṃ sādhāraṇalakkhaṇo manasikāro,",
  "atk-s0517a:1799_9": "cetanādīhi saṅkhārakkhandho vutto.",
  "atk-s0517a:1799_10": "Evaṃ tīsu khandhesu vuttesu taṃnissayo viññāṇakkhandho vuttova hoti.",
  "atk-s0517a:1799_11": "Nāmañcāti vuttappakāraṃ nāmañca.",
  "atk-s0517a:1799_12": "Nāmakāyo cāti idaṃ pana nāmena nibbānassapi saṅgahitattā lokuttarānañca avipassanupagattā taṃ apanetuṃ vuttaṃ.",
  "atk-s0517a:1799_13": "“Kāyo”ti hi vacanena nibbānaṃ apanītaṃ hoti nibbānassa rāsivinimuttattā.",
  "atk-s0517a:1799_14": "Ye ca vuccanti cittasaṅkhārāti “saññā ca vedanā ca cetasikā ete dhammā cittapaṭibaddhā cittasaṅkhārā”ti",
  "atk-s0517a:1799_15": "evaṃ vuccamānāpi cittasaṅkhārā idha nāmakāyeneva saṅgahitāti vuttaṃ hoti.",
  "atk-s0517a:1799_16": "Mahābhūtāti mahantapātubhāvato mahābhūtasāmaññato mahāparihārato mahāvikārato mahantabhūtattā cāti mahābhūtā. Te pana –",
  "atk-s0517a:1799_17": "pathavī āpo tejo vāyoti cattāro.",
  "atk-s0517a:1799_18": "Catunnañca mahābhūtānaṃ upādāyarūpanti upayogatthe sāmivacanaṃ,",
  "atk-s0517a:1799_19": "cattāro mahābhūte upādāya nissāya amuñcitvā pavattarūpanti attho.",
  "atk-s0517a:1799_20": "Taṃ pana –",
  "atk-s0517a:1799_21": "cakkhu sotaṃ ghānaṃ jivhā kāyo rūpaṃ saddo gandho raso itthindriyaṃ purisindriyaṃ jīvitindriyaṃ hadayavatthu",
  "atk-s0517a:1799_22": "ojā kāyaviññatti vacīviññatti ākāsadhātu rūpassa lahutā mudutā kammaññattā upacayo santati jaratā aniccatāti",
  "atk-s0517a:1799_23": "catuvīsatividhaṃ.",
  "atk-s0517a:1799_24": "Assāso ca passāso cāti pākatikoyeva.",
  "atk-s0517a:1799_25": "Assāsapassāse nissāya uppannaṃ paṭibhāganimittampi tadeva nāmaṃ labhati pathavīkasiṇādīni viya.",
  "atk-s0517a:1799_26": "Rūpasarikkhakattā rūpanti ca nāmaṃ labhati “bahiddhā rūpāni passatī”tiādīsu viya.",
  "atk-s0517a:1799_27": "Nimittañca upanibandhanāti satiupanibandhanāya nimittabhūtaṃ assāsapassāsānaṃ phusanaṭṭhānaṃ.",
  "atk-s0517a:1799_28": "Ye ca vuccanti kāyasaṅkhārāti “assāsapassāsā kāyikā ete dhammā kāyapaṭibaddhā kāyasaṅkhārā”ti evaṃ vuccamānāpi",
  "atk-s0517a:1799_29": "kāyasaṅkhārā idha rūpakāyeneva saṅgahitāti vuttaṃ hoti.",
  "atk-s0517a:1800_0": "Te kāyā paṭividitā hontīti jhānakkhaṇe assāsapassāsanimittakāyā vipassanākkhaṇe avasesarūpārūpakāyā ārammaṇato paṭividitā honti,",
  "atk-s0517a:1800_1": "maggakkhaṇe asammohato paṭividitā honti.",
  "atk-s0517a:1800_2": "Assāsapassāsavasena paṭiladdhajjhānassa yogissa uppannavipassanāmaggepi sandhāya dīghaṃ assāsapassāsavasenātiādi vuttaṃ.",
  "atk-s0517a:1801_0": "Āvajjato pajānatotiādīni sīlakathāyaṃ vuttatthāni.",
  "atk-s0517a:1801_1": "Te vuttappakāre kāye antokaritvā “sabbakāyapaṭisaṃvedī”ti vuttaṃ.",
  "atk-s0517a:1802_0": "Sabbakāyapaṭisaṃvedī assāsapassāsānaṃ saṃvaraṭṭhenātiādīsu “sabbakāyapaṭisaṃvedī”tivuttaassāsapassāsato",
  "atk-s0517a:1802_1": "uppannajjhānavipassanāmaggesu saṃvaroyeva saṃvaraṭṭhena sīlavisuddhi.",
  "atk-s0517a:1802_2": "Avikkhepoyeva avikkhepaṭṭhena cittavisuddhi.",
  "atk-s0517a:1802_3": "Paññāyeva dassanaṭṭhena diṭṭhivisuddhi.",
  "atk-s0517a:1802_4": "Jhānavipassanāsu viratiabhāvepi pāpābhāvamattameva saṃvaro nāmāti veditabbaṃ.",
  "atk-s0517a:1803_0": "171.",
  "atk-s0517a:1803_1": "Passambhayantiādīnaṃ niddese kāyikāti rūpakāye bhavā.",
  "atk-s0517a:1803_2": "Kāyapaṭibaddhāti kāyaṃ paṭibaddhā kāyaṃ nissitā,",
  "atk-s0517a:1803_3": "kāye sati honti,",
  "atk-s0517a:1803_4": "asati na honti,",
  "atk-s0517a:1803_5": "tasmāyeva te kāyena saṅkharīyantīti kāyasaṅkhārā.",
  "atk-s0517a:1803_6": "Passambhentoti nibbāpento sannisīdāpento.",
  "atk-s0517a:1803_7": "Passambhanavacaneneva oḷārikānaṃ passambhanaṃ siddhaṃ.",
  "atk-s0517a:1803_8": "Nirodhentoti oḷārikānaṃ anuppādanena nirodhento.",
  "atk-s0517a:1803_9": "Vūpasamentoti oḷārikeyeva ekasantatipariṇāmanayena santabhāvaṃ nayanto.",
  "atk-s0517a:1803_10": "Sikkhatīti adhikāravasena assasissāmīti sikkhatīti sambandho,",
  "atk-s0517a:1803_11": "tisso sikkhā sikkhatīti vā attho.",
  "atk-s0517a:1804_0": "Idāni oḷārikapassambhanaṃ dassetuṃ yathārūpehītiādimāha.",
  "atk-s0517a:1804_1": "Tattha yathārūpehīti yādisehi.",
  "atk-s0517a:1804_2": "Ānamanāti pacchato namanā.",
  "atk-s0517a:1804_3": "Vinamanāti ubhayapassato namanā.",
  "atk-s0517a:1804_4": "Sannamanāti sabbatopi namantassa suṭṭhu namanā.",
  "atk-s0517a:1804_5": "Paṇamanāti purato namanā.",
  "atk-s0517a:1804_6": "Iñjanāti kampanā.",
  "atk-s0517a:1804_7": "Phandanāti īsakaṃ calanā.",
  "atk-s0517a:1804_8": "Pakampanāti bhusaṃ kampanā.",
  "atk-s0517a:1804_9": "Yathārūpehi kāyasaṅkhārehi kāyassa ānamanā…pe…",
  "atk-s0517a:1804_10": "pakampanā,",
  "atk-s0517a:1804_11": "tathārūpaṃ kāyasaṅkhāraṃ passambhayanti ca,",
  "atk-s0517a:1804_12": "yā kāyassa ānamanā…pe…",
  "atk-s0517a:1804_13": "pakampanā,",
  "atk-s0517a:1804_14": "tañca passambhayanti ca sambandho kātabbo.",
  "atk-s0517a:1804_15": "Kāyasaṅkhāresu hi passambhitesu kāyassa ānamanādayo ca passambhitāyeva hontīti.",
  "atk-s0517a:1804_16": "Yathārūpehi kāyasaṅkhārehi kāyassa na ānamanādikā hoti,",
  "atk-s0517a:1804_17": "tathārūpaṃ santaṃ sukhumampi kāyasaṅkhāraṃ passambhayanti ca,",
  "atk-s0517a:1804_18": "yā kāyassa na ānamanādikā,",
  "atk-s0517a:1804_19": "tañca santaṃ sukhumaṃ passambhayanti ca sambandhato veditabbaṃ.",
  "atk-s0517a:1804_20": "Santaṃ sukhumanti ca bhāvanapuṃsakavacanametaṃ.",
  "atk-s0517a:1804_21": "Iti kirāti ettha iti evamatthe,",
  "atk-s0517a:1804_22": "kira yadiatthe.",
  "atk-s0517a:1804_23": "Yadi evaṃ sukhumakepi assāsapassāse passambhayaṃ assasissāmi passasissāmīti sikkhatīti codakena codanā āraddhā hoti.",
  "atk-s0517a:1804_24": "Atha vā kirāti codakavacanattā asaddahanatthe asahanatthe parokkhatthe ca yujjatiyeva,",
  "atk-s0517a:1804_25": "evaṃ sukhumānampi passambhanaṃ sikkhatīti na saddahāmi na sahāmi apaccakkhaṃ meti vuttaṃ hoti.",
  "atk-s0517a:1805_0": "Evaṃ santeti evaṃ sukhumānaṃ passambhane sante.",
  "atk-s0517a:1805_1": "Vātūpaladdhiyā ca pabhāvanā na hotīti assāsapassāsavātassa upaladdhiyā.",
  "atk-s0517a:1805_2": "Upaladdhīti viññāṇaṃ.",
  "atk-s0517a:1805_3": "Assāsapassāsavātaṃ upalabbhamānassa tadārammaṇassa bhāvanāviññāṇassa pabhāvanā uppādanā na hoti,",
  "atk-s0517a:1805_4": "tassa ārammaṇassa bhāvanā na hotīti attho.",
  "atk-s0517a:1805_5": "Assāsapassāsānañca pabhāvanā na hotīti bhāvanāya sukhumakānampi assāsapassāsānaṃ nirodhanato tesañca uppādanā pavattanā na hotīti attho.",
  "atk-s0517a:1805_6": "Ānāpānassatiyā ca pabhāvanā na hotīti assāsapassāsābhāvatoyeva tadārammaṇāya bhāvanāviññāṇasampayuttāya satiyā ca pavattanā na hoti.",
  "atk-s0517a:1805_7": "Tasmāyeva taṃsampayuttassa ānāpānassatisamādhissa ca bhāvanā na hoti.",
  "atk-s0517a:1805_8": "Na ca naṃ tanti ettha ca nanti nipātamattaṃ “bhikkhu ca na”ntiādīsu viya.",
  "atk-s0517a:1805_9": "Taṃ vuttavidhiṃ samāpattiṃ paṇḍitā na samāpajjantipi tato na vuṭṭhahantipīti sambandho.",
  "atk-s0517a:1805_10": "Codanāpakkhassa parihāravacane iti kirāti evameva.",
  "atk-s0517a:1805_11": "Ettha evakāratthe kirasaddo daṭṭhabbo.",
  "atk-s0517a:1805_12": "Evaṃ santeti evaṃ passambhane sante eva.",
  "atk-s0517a:1806_0": "Yathā kathaṃ viyāti yathā taṃ vuttavidhānaṃ hoti,",
  "atk-s0517a:1806_1": "tathā taṃ kathaṃ viyāti upamaṃ pucchati.",
  "atk-s0517a:1806_2": "Idāni seyyathāpīti taṃ upamaṃ dasseti.",
  "atk-s0517a:1806_3": "Kaṃseti kaṃsamayabhājane.",
  "atk-s0517a:1806_4": "Nimittanti tesaṃ saddānaṃ ākāraṃ.",
  "atk-s0517a:1806_5": "“Nimitta”nti ca sāmiatthe upayogavacanaṃ,",
  "atk-s0517a:1806_6": "nimittassāti attho.",
  "atk-s0517a:1806_7": "Saddanimittañca saddato anaññaṃ.",
  "atk-s0517a:1806_8": "Suggahitattāti suṭṭhu uggahitattā.",
  "atk-s0517a:1806_9": "Sugahitattātipi pāṭho,",
  "atk-s0517a:1806_10": "suṭṭhu gahitattāti attho.",
  "atk-s0517a:1806_11": "Sumanasikatattāti suṭṭhu āvajjitattā.",
  "atk-s0517a:1806_12": "Sūpadhāritattāti suṭṭhu citte ṭhapitattā.",
  "atk-s0517a:1806_13": "Sukhumasaddanimittārammaṇatāpīti tadā sukhumānampi saddānaṃ niruddhattā anuggahitasaddanimittassa anārammaṇampi",
  "atk-s0517a:1806_14": "sukhumataraṃ saddanimittaṃ ārammaṇaṃ katvā sukhumataraṃ saddanimittārammaṇampi cittaṃ pavattati,",
  "atk-s0517a:1806_15": "sukhumatarasaddanimittārammaṇabhāvatopīti vā attho.",
  "atk-s0517a:1806_16": "Imināva nayena appanāyampi attho veditabbo.",
  "atk-s0517a:1807_0": "Passambhayantiādīsu “passambhayaṃ kāyasaṅkhāra”nti vuttā assāsapassāsā kāyoti vā “passambhayaṃ kāyasaṅkhāra”nti",
  "atk-s0517a:1807_1": "ettha assāsapassāsā kāyoti vā yojanā veditabbā.",
  "atk-s0517a:1807_2": "Bhāvanāvisuddhiyā kāyasaṅkhāre passambhamānepi oḷārikaṃ kāyasaṅkhāraṃ passambhemīti yogino ābhoge sati tenādarena ativiya passambhati.",
  "atk-s0517a:1807_3": "Anupaṭṭhahantampi sukhumaṃ suānayaṃ hoti.",
  "atk-s0517a:1808_0": "Aṭṭha anupassanāñāṇānīti “dīghaṃ rassaṃ sabbakāyapaṭisaṃvedī passambhayaṃ kāyasaṅkhāra”nti vuttesu catūsu vatthūsu assāsavasena catasso,",
  "atk-s0517a:1808_1": "passāsavasena catassoti aṭṭha anupassanāñāṇāni.",
  "atk-s0517a:1808_2": "Aṭṭha ca upaṭṭhānānussatiyoti “dīghaṃ assāsavasena cittassa ekaggataṃ avikkhepaṃ pajānato sati upaṭṭhitā",
  "atk-s0517a:1808_3": "hotī”tiādinā nayena vuttesu catūsu vatthūsu assāsavasena catasso,",
  "atk-s0517a:1808_4": "passāsavasena catassoti aṭṭha ca upaṭṭhānānussatiyo.",
  "atk-s0517a:1808_5": "Aṭṭha cupaṭṭhānānussatiyotipi pāṭho.",
  "atk-s0517a:1808_6": "Cattāri suttantikavatthūnīti bhagavatā ānāpānassatisuttante vuttattā paṭhamacatukkavasena cattāri suttantikavatthūnīti.",
  "atk-s0517a:1809_0": "Paṭhamacatukkaniddesavaṇṇanā niṭṭhitā.",
  "atk-s0517a:1810_0": "172.",
  "atk-s0517a:1810_1": "Dutiyacatukkassa pītipaṭisaṃvediniddese uppajjati pīti pāmojjanti ettha pītīti mūlapadaṃ.",
  "atk-s0517a:1810_2": "Pāmojjanti tassa atthapadaṃ,",
  "atk-s0517a:1810_3": "pamuditabhāvoti attho.",
  "atk-s0517a:1810_4": "Yā pīti pāmojjantiādīsu yā “pītī”ti ca “pāmojja”nti ca evamādīni nāmāni labhati,",
  "atk-s0517a:1810_5": "sā pītīti vuttaṃ hoti.",
  "atk-s0517a:1810_6": "Tattha pītīti sabhāvapadaṃ.",
  "atk-s0517a:1810_7": "Pamuditassa bhāvo pāmojjaṃ.",
  "atk-s0517a:1810_8": "Āmodanākāro āmodanā.",
  "atk-s0517a:1810_9": "Pamodanākāro pamodanā.",
  "atk-s0517a:1810_10": "Yathā vā bhesajjānaṃ vā telānaṃ vā uṇhodakasītodakānaṃ vā ekatokaraṇaṃ modanāti vuccati,",
  "atk-s0517a:1810_11": "evamayampi dhammānaṃ ekatokaraṇena modanā,",
  "atk-s0517a:1810_12": "upasaggavasena pana padaṃ maṇḍetvā āmodanā pamodanāti vuttaṃ.",
  "atk-s0517a:1810_13": "Hāsetīti hāso,",
  "atk-s0517a:1810_14": "pahāsetīti pahāso,",
  "atk-s0517a:1810_15": "haṭṭhapahaṭṭhākārānametaṃ adhivacanaṃ.",
  "atk-s0517a:1810_16": "Vittīti vittaṃ,",
  "atk-s0517a:1810_17": "dhanassetaṃ nāmaṃ.",
  "atk-s0517a:1810_18": "Ayaṃ pana somanassapaccayattā vittisarikkhatāya vitti.",
  "atk-s0517a:1810_19": "Yathā hi dhanino dhanaṃ paṭicca somanassaṃ uppajjati,",
  "atk-s0517a:1810_20": "evaṃ pītimatopi pītiṃ paṭicca somanassaṃ uppajjati.",
  "atk-s0517a:1810_21": "Tasmā “vittī”ti vuttā.",
  "atk-s0517a:1810_22": "Tuṭṭhisabhāvasaṇṭhitāya hi pītiyā etaṃ nāmaṃ.",
  "atk-s0517a:1810_23": "Pītimā pana puggalo kāyacittānaṃ uggatattā abbhuggatattā “udaggo”ti vuccati,",
  "atk-s0517a:1810_24": "udaggassa bhāgo odagyaṃ.",
  "atk-s0517a:1810_25": "Attano manatā attamanatā.",
  "atk-s0517a:1810_26": "Anabhiraddhassa hi mano dukkhapadaṭṭhānattā na attano mano nāma hoti,",
  "atk-s0517a:1810_27": "abhiraddhassa sukhapadaṭṭhānattā attano mano nāma hoti,",
  "atk-s0517a:1810_28": "iti attano manatā attamanatā,",
  "atk-s0517a:1810_29": "sakamanatā sakamanassa bhāvoti attho.",
  "atk-s0517a:1810_30": "Sā pana yasmā na aññassa kassaci attano manatā,",
  "atk-s0517a:1810_31": "cittasseva paneso bhāvo cetasiko dhammo,",
  "atk-s0517a:1810_32": "tasmā attamanatā cittassāti vuttā.",
  "atk-s0517a:1810_33": "Sesamettha ca upari ca heṭṭhā vuttanayena yojetvā veditabbaṃ.",
  "atk-s0517a:1811_0": "173.",
  "atk-s0517a:1811_1": "Sukhapaṭisaṃvediniddese dve sukhānīti samathavipassanābhūmidassanatthaṃ vuttaṃ.",
  "atk-s0517a:1811_2": "Kāyikañhi sukhaṃ vipassanāya bhūmi,",
  "atk-s0517a:1811_3": "cetasikaṃ sukhaṃ samathassa ca vipassanāya ca bhūmi.",
  "atk-s0517a:1811_4": "Kāyikanti pasādakāyaṃ vinā anuppattito kāye niyuttanti kāyikaṃ.",
  "atk-s0517a:1811_5": "Cetasikanti avippayogavasena cetasi niyuttanti cetasikaṃ.",
  "atk-s0517a:1811_6": "Tattha kāyikapadena cetasikaṃ sukhaṃ paṭikkhipati,",
  "atk-s0517a:1811_7": "sukhapadena kāyikaṃ dukkhaṃ.",
  "atk-s0517a:1811_8": "Tathā cetasikapadena kāyikaṃ sukhaṃ paṭikkhipati,",
  "atk-s0517a:1811_9": "sukhapadena cetasikaṃ dukkhaṃ.",
  "atk-s0517a:1811_10": "Sātanti madhuraṃ sumadhuraṃ.",
  "atk-s0517a:1811_11": "Sukhanti sukhameva,",
  "atk-s0517a:1811_12": "na dukkhaṃ.",
  "atk-s0517a:1811_13": "Kāyasamphassajanti kāyasamphasse jātaṃ.",
  "atk-s0517a:1811_14": "Sātaṃ sukhaṃ vedayitanti sātaṃ vedayitaṃ,",
  "atk-s0517a:1811_15": "na asātaṃ vedayitaṃ.",
  "atk-s0517a:1811_16": "Sukhaṃ vedayitaṃ,",
  "atk-s0517a:1811_17": "na dukkhaṃ vedayitaṃ.",
  "atk-s0517a:1811_18": "Parato tīṇi padāni itthiliṅgavasena vuttāni.",
  "atk-s0517a:1811_19": "Sātā vedanā, na asātā.",
  "atk-s0517a:1811_20": "Sukhā vedanā,",
  "atk-s0517a:1811_21": "na dukkhāti ayameva panettha attho.",
  "atk-s0517a:1812_0": "Cetasikasukhaniddeso vuttapaṭipakkhanayena yojetabbo.",
  "atk-s0517a:1812_1": "Te sukhāti liṅgavipallāso kato,",
  "atk-s0517a:1812_2": "tāni sukhānīti vuttaṃ hoti.",
  "atk-s0517a:1812_3": "Sesamettha catukke heṭṭhā paṭhamacatukke vuttanayeneva veditabbaṃ.",
  "atk-s0517a:1812_4": "Cattāri suttantikavatthūni dutiyacatukkavasena veditabbānīti.",
  "atk-s0517a:1813_0": "Dutiyacatukkaniddesavaṇṇanā niṭṭhitā.",
  "atk-s0517a:1814_0": "176.",
  "atk-s0517a:1814_1": "Tatiyacatukkaniddese cittanti mūlapadaṃ.",
  "atk-s0517a:1814_2": "Viññāṇanti atthapadaṃ.",
  "atk-s0517a:1814_3": "Yaṃ cittantiādi pītiyaṃ vuttanayena yojetabbaṃ.",
  "atk-s0517a:1814_4": "Tattha cittantiādīsu cittavicittatāya cittaṃ.",
  "atk-s0517a:1814_5": "Ārammaṇaṃ minamānaṃ jānātīti mano.",
  "atk-s0517a:1814_6": "Mānasanti manoyeva.",
  "atk-s0517a:1814_7": "“Antalikkhacaro pāso,",
  "atk-s0517a:1814_8": "yvāyaṃ carati mānaso”ti hi ettha pana sampayuttakadhammo mānasoti vutto.",
  "atk-s0517a:1815_0": "“Kathañhi bhagavā tuyhaṃ, sāvako sāsane rato;",
  "atk-s0517a:1816_0": "Appattamānaso sekkho, kālaṃ kayirā jane sutā”ti. –",
  "atk-s0517a:1817_0": "Ettha arahattaṃ mānasanti vuttaṃ. Idha pana manova mānasaṃ. Byañjanavasena hetaṃ padaṃ vaḍḍhitaṃ.",
  "atk-s0517a:1818_0": "Hadayanti cittaṃ.",
  "atk-s0517a:1818_1": "“Cittaṃ vā te khipissāmi,",
  "atk-s0517a:1818_2": "hadayaṃ vā te phālessāmī”ti ettha uro hadayanti vuttaṃ.",
  "atk-s0517a:1818_3": "“Hadayā hadayaṃ maññe aññāya tacchatī”ti ettha cittaṃ.",
  "atk-s0517a:1818_4": "“Vakkaṃ hadaya”nti ettha hadayavatthu.",
  "atk-s0517a:1818_5": "Idha pana cittameva abbhantaraṭṭhena “hadaya”nti vuttaṃ.",
  "atk-s0517a:1818_6": "Tadeva parisuddhaṭṭhena paṇḍaraṃ.",
  "atk-s0517a:1818_7": "Bhavaṅgaṃ sandhāyetaṃ vuttaṃ. Yathāha –",
  "atk-s0517a:1818_8": "“pabhassaramidaṃ,",
  "atk-s0517a:1818_9": "bhikkhave, cittaṃ,",
  "atk-s0517a:1818_10": "tañca kho āgantukehi upakkilesehi upakkiliṭṭha”nti.",
  "atk-s0517a:1818_11": "Tato nikkhantattā pana akusalampi gaṅgāya nikkhantā nadī gaṅgā viya,",
  "atk-s0517a:1818_12": "godhāvarito nikkhantā godhāvarī viya ca “paṇḍara”ntveva vuttaṃ.",
  "atk-s0517a:1818_13": "Yasmā pana ārammaṇavijānanalakkhaṇaṃ cittaṃ upakkilesena kileso na hoti,",
  "atk-s0517a:1818_14": "sabhāvato parisuddhameva hoti,",
  "atk-s0517a:1818_15": "upakkilesayoge pana sati upakkiliṭṭhaṃ nāma hoti,",
  "atk-s0517a:1818_16": "tasmāpi “paṇḍara”nti vattuṃ yujjati.",
  "atk-s0517a:1819_0": "Mano manāyatananti idha pana manogahaṇaṃ manasseva āyatanabhāvadīpanatthaṃ.",
  "atk-s0517a:1819_1": "Tenetaṃ dīpeti –",
  "atk-s0517a:1819_2": "“nayidaṃ devāyatanaṃ viya manassa āyatanattā manāyatanaṃ,",
  "atk-s0517a:1819_3": "atha kho mano eva āyatanaṃ manāyatana”nti.",
  "atk-s0517a:1820_0": "Āyatanaṭṭho heṭṭhā vuttoyeva.",
  "atk-s0517a:1820_1": "Manate iti mano,",
  "atk-s0517a:1820_2": "vijānātīti attho.",
  "atk-s0517a:1820_3": "Aṭṭhakathācariyā panāhu –",
  "atk-s0517a:1820_4": "nāḷiyā minamāno viya mahātulāya dhārayamāno viya ca ārammaṇaṃ jānātīti mano,",
  "atk-s0517a:1820_5": "tadeva mananalakkhaṇe indaṭṭhaṃ kāretīti indriyaṃ,",
  "atk-s0517a:1820_6": "manova indriyaṃ manindriyaṃ.",
  "atk-s0517a:1821_0": "Vijānātīti viññāṇaṃ.",
  "atk-s0517a:1821_1": "Viññāṇameva khandho viññāṇakkhandho.",
  "atk-s0517a:1821_2": "Ruḷhito khandho vutto.",
  "atk-s0517a:1821_3": "Rāsaṭṭhena hi viññāṇakkhandhassa ekadeso ekaṃ viññāṇaṃ.",
  "atk-s0517a:1821_4": "Tasmā yathā rukkhassa ekadesaṃ chindanto rukkhaṃ chindatīti vuccati,",
  "atk-s0517a:1821_5": "evameva viññāṇakkhandhassa ekadesabhūtaṃ ekampi viññāṇaṃ ruḷhito “viññāṇakkhandho”ti vuttaṃ.",
  "atk-s0517a:1821_6": "Yasmā pana rāsaṭṭhoyeva khandhaṭṭho na hoti,",
  "atk-s0517a:1821_7": "koṭṭhāsaṭṭhopi khandhaṭṭhoyeva,",
  "atk-s0517a:1821_8": "tasmā koṭṭhāsaṭṭhena viññāṇakoṭṭhāsotipi attho.",
  "atk-s0517a:1821_9": "Tajjā manoviññāṇadhātūti tesaṃ phassādīnaṃ sampayuttadhammānaṃ anucchavikā manoviññāṇadhātu.",
  "atk-s0517a:1821_10": "Imasmiñhi pade ekameva cittaṃ minanaṭṭhena mano,",
  "atk-s0517a:1821_11": "vijānanaṭṭhena viññāṇaṃ,",
  "atk-s0517a:1821_12": "sabhāvaṭṭhena,",
  "atk-s0517a:1821_13": "nissattaṭṭhena vā dhātūti tīhi nāmehi vuttaṃ.",
  "atk-s0517a:1822_0": "177.",
  "atk-s0517a:1823_0": "Abhippamodoti adhikā tuṭṭhi.",
  "atk-s0517a:1824_0": "178.",
  "atk-s0517a:1824_1": "Samādhiniddese acalabhāvena ārammaṇe tiṭṭhatīti ṭhiti.",
  "atk-s0517a:1824_2": "Parato padadvayaṃ upasaggavasena vaḍḍhitaṃ.",
  "atk-s0517a:1824_3": "Apica sampayuttadhamme ārammaṇamhi sampiṇḍetvā tiṭṭhatīti saṇṭhiti.",
  "atk-s0517a:1824_4": "Ārammaṇaṃ ogāhetvā anupavisitvā tiṭṭhatīti avaṭṭhiti.",
  "atk-s0517a:1824_5": "Kusalapakkhasmiṃ hi cattāro dhammā ārammaṇaṃ ogāhanti saddhā sati samādhi paññāti.",
  "atk-s0517a:1824_6": "Teneva saddhā “okappanā”ti vuttā,",
  "atk-s0517a:1824_7": "sati “apilāpanatā”ti,",
  "atk-s0517a:1824_8": "samādhi “avaṭṭhitī”ti,",
  "atk-s0517a:1824_9": "paññā “pariyogāhanā”ti.",
  "atk-s0517a:1824_10": "Akusalapakkhe pana tayo dhammā ārammaṇaṃ ogāhanti taṇhā diṭṭhi avijjāti.",
  "atk-s0517a:1824_11": "Teneva te “oghā”ti vuttā.",
  "atk-s0517a:1824_12": "Uddhaccavicikicchāvasena pavattassa visāhārassa paṭipakkhato avisāhāro,",
  "atk-s0517a:1824_13": "avisāharaṇanti attho.",
  "atk-s0517a:1824_14": "Uddhaccavicikicchāvaseneva gacchantaṃ cittaṃ vikkhipati nāma,",
  "atk-s0517a:1824_15": "ayaṃ pana tathā na hotīti avikkhepo.",
  "atk-s0517a:1824_16": "Uddhaccavicikicchāvaseneva cittaṃ visāhaṭaṃ nāma hoti,",
  "atk-s0517a:1824_17": "ito cito ca harīyati,",
  "atk-s0517a:1824_18": "ayaṃ pana avisāhaṭassa mānasassa bhāvoti avisāhaṭamānasatā.",
  "atk-s0517a:1825_0": "Samathoti tividho samatho cittasamatho adhikaraṇasamatho sabbasaṅkhārasamathoti.",
  "atk-s0517a:1825_1": "Tattha aṭṭhasu samāpattīsu cittekaggatā cittasamatho nāma.",
  "atk-s0517a:1825_2": "Tañhi āgamma cittacalanaṃ cittavipphandanaṃ sammati vūpasammati,",
  "atk-s0517a:1825_3": "tasmā so “cittasamatho”ti vuccati.",
  "atk-s0517a:1825_4": "Sammukhāvinayādisattavidho adhikaraṇasamatho nāma.",
  "atk-s0517a:1825_5": "Tañhi āgamma tāni tāni adhikaraṇāni sammanti vūpasammanti,",
  "atk-s0517a:1825_6": "tasmā so “adhikaraṇasamatho”ti vuccati.",
  "atk-s0517a:1825_7": "Yasmā pana sabbe saṅkhārā nibbānaṃ āgamma sammanti vūpasammanti,",
  "atk-s0517a:1825_8": "tasmā taṃ sabbasaṅkhārasamathoti vuccati.",
  "atk-s0517a:1825_9": "Imasmiṃ atthe cittasamatho adhippeto.",
  "atk-s0517a:1825_10": "Samādhilakkhaṇe indaṭṭhaṃ kāretīti samādhindriyaṃ.",
  "atk-s0517a:1825_11": "Uddhacce na kampatīti samādhibalaṃ.",
  "atk-s0517a:1825_12": "Sammāsamādhīti yāthāvasamādhi niyyānikasamādhi kusalasamādhi.",
  "atk-s0517a:1826_0": "179.",
  "atk-s0517a:1826_1": "Rāgato vimocayaṃ cittantiādīhi dasahi kilesavatthūhi vimocanaṃ vuttaṃ.",
  "atk-s0517a:1826_2": "Thinaggahaṇeneva cettha middhaggahaṇaṃ,",
  "atk-s0517a:1826_3": "uddhaccaggahaṇeneva ca kukkuccaggahaṇaṃ kataṃ hotīti aññesu pāṭhesu sahacārittā kilesavatthuto vimocanavacaneneva",
  "atk-s0517a:1826_4": "paṭhamajjhānādīhi nīvaraṇādito vimocanaṃ,",
  "atk-s0517a:1826_5": "aniccānupassanādīhi niccasaññādito ca vimocanaṃ vuttameva hotīti.",
  "atk-s0517a:1826_6": "Kathaṃ taṃ cittaṃ anupassatīti ettha peyyāle ca aniccānupassanādīhi niccasaññādīnaṃ pahānaṃ vuttameva.",
  "atk-s0517a:1826_7": "Cattāri suttantikavatthūni tatiyacatukkavasena veditabbānīti.",
  "atk-s0517a:1827_0": "Tatiyacatukkaniddesavaṇṇanā niṭṭhitā.",
  "atk-s0517a:1828_0": "180.",
  "atk-s0517a:1828_1": "Catutthacatukkaniddese “aniddiṭṭhe napuṃsaka”nti vacanato asukanti aniddiṭṭhattā “aniccanti kiṃ anicca”nti napuṃsakavacanena pucchā katā.",
  "atk-s0517a:1828_2": "Uppādavayaṭṭhenāti uppādavayasaṅkhātena atthena,",
  "atk-s0517a:1828_3": "uppādavayasabhāvenāti attho.",
  "atk-s0517a:1828_4": "Ettha ca pañcakkhandhā sabhāvalakkhaṇaṃ,",
  "atk-s0517a:1828_5": "pañcannaṃ khandhānaṃ uppādavayā vikāralakkhaṇaṃ.",
  "atk-s0517a:1828_6": "Etena hutvā abhāvena aniccāti vuttaṃ hoti.",
  "atk-s0517a:1828_7": "Teneva ca aṭṭhakathāyaṃ “saṅkhatalakkhaṇavasena aniccatāti tesaṃyeva uppādavayaññathatta”nti ca vatvāpi “hutvā abhāvo vā”ti vuttaṃ.",
  "atk-s0517a:1828_8": "Etena hutvā abhāvākāro aniccalakkhaṇanti vuttaṃ hoti.",
  "atk-s0517a:1828_9": "“Pañcannaṃ khandhānaṃ udayabbayaṃ passanto imāni paññāya lakkhaṇānī”ti peyyālaṃ katvā vuttaṃ.",
  "atk-s0517a:1828_10": "Dhammāti rūpakkhandhādayo yathāvuttadhammā.",
  "atk-s0517a:1829_0": "Virāgānupassīniddese rūpe ādīnavaṃ disvāti bhaṅgānupassanato paṭṭhāya parato vuttehi aniccaṭṭhādīhi rūpakkhandhe ādīnavaṃ disvā.",
  "atk-s0517a:1829_1": "Rūpavirāgeti nibbāne.",
  "atk-s0517a:1829_2": "Nibbānañhi āgamma rūpaṃ virajjati apunaruppattidhammataṃ āpajjanena nirujjhati,",
  "atk-s0517a:1829_3": "tasmā nibbānaṃ “rūpavirāgo”ti vuccati.",
  "atk-s0517a:1829_4": "Chandajāto hotīti anussavavasena uppannadhammacchando hoti.",
  "atk-s0517a:1829_5": "Saddhādhimuttoti tasmiṃyeva nibbāne saddhāya ca adhimutto nicchito.",
  "atk-s0517a:1829_6": "Cittañcassa svādhiṭṭhitanti assa yogissa cittaṃ khayavirāgasaṅkhāte rūpabhaṅge ārammaṇavasena,",
  "atk-s0517a:1829_7": "accanta virāgasaṅkhāte rūpavirāge nibbāne anussavavasena suṭṭhu adhiṭṭhitaṃ suṭṭhu patiṭṭhitaṃ hotīti sambandhato veditabbaṃ.",
  "atk-s0517a:1829_8": "Rūpe virāgānupassīti rūpassa khayavirāgo rūpe virāgoti pakatibhummavacanena vutto.",
  "atk-s0517a:1829_9": "Rūpassa accantavirāgo rūpe virāgoti nimittatthe bhummavacanena vutto.",
  "atk-s0517a:1829_10": "Taṃ duvidhampi virāgaṃ ārammaṇato ajjhāsayato ca anupassanasīlo “rūpe virāgānupassī”ti vutto.",
  "atk-s0517a:1829_11": "Esa nayo vedanādīsu.",
  "atk-s0517a:1829_12": "Nirodhānupassīpadaniddesepi eseva nayo.",
  "atk-s0517a:1830_0": "181.",
  "atk-s0517a:1830_1": "Katihākārehītiādi panettha viseso –",
  "atk-s0517a:1830_2": "tattha avijjādīnaṃ paṭiccasamuppādaṅgānaṃ ādīnavanirodhadassaneneva rūpādīnampi ādīnavanirodhā dassitā honti tesampi paṭiccasamuppādaṅgānativattanato.",
  "atk-s0517a:1830_3": "Iminā eva ca visesavacanena virāgānupassanato nirodhānupassanāya visiṭṭhabhāvo vutto hoti.",
  "atk-s0517a:1830_4": "Tattha aniccaṭṭhenāti khayaṭṭhena,",
  "atk-s0517a:1830_5": "hutvā abhāvaṭṭhena vā.",
  "atk-s0517a:1830_6": "Dukkhaṭṭhenāti bhayaṭṭhena,",
  "atk-s0517a:1830_7": "paṭipīḷanaṭṭhena vā.",
  "atk-s0517a:1830_8": "Anattaṭṭhenāti asārakaṭṭhena,",
  "atk-s0517a:1830_9": "avasavattanaṭṭhena vā.",
  "atk-s0517a:1830_10": "Santāpaṭṭhenāti kilesasantāpanaṭṭhena.",
  "atk-s0517a:1830_11": "Vipariṇāmaṭṭhenāti jarābhaṅgavasena dvidhā pariṇāmanaṭṭhena.",
  "atk-s0517a:1830_12": "Nidānanirodhenāti mūlapaccayābhāvena.",
  "atk-s0517a:1830_13": "Nirujjhatīti na bhavati.",
  "atk-s0517a:1830_14": "Samudayanirodhenāti āsannapaccayābhāvena.",
  "atk-s0517a:1830_15": "Mūlapaccayo hi byādhissa asappāyabhojanaṃ viya nidānanti vutto,",
  "atk-s0517a:1830_16": "āsannapaccayo byādhissa vātapittasemhā viya samudayoti vutto.",
  "atk-s0517a:1830_17": "Nidānañhi nicchayena dadāti phalamiti nidānaṃ,",
  "atk-s0517a:1830_18": "samudayo pana suṭṭhu udeti etasmā phalamiti samudayo.",
  "atk-s0517a:1830_19": "Jātinirodhenāti mūlapaccayassa uppattiabhāvena.",
  "atk-s0517a:1830_20": "Pabhavanirodhenāti āsannapaccayassa uppattiabhāvena.",
  "atk-s0517a:1830_21": "Jātiyeva hi pabhavati etasmā dukkhanti pabhavoti vattuṃ yujjati.",
  "atk-s0517a:1830_22": "Hetunirodhenāti janakapaccayābhāvena.",
  "atk-s0517a:1830_23": "Paccayanirodhenāti upatthambhakapaccayābhāvena.",
  "atk-s0517a:1830_24": "Mūlapaccayopi hi āsannapaccayo ca janakapaccayo upatthambhakapaccayo ca hotiyeva.",
  "atk-s0517a:1830_25": "Etehi tikkhavipassanākkhaṇe tadaṅganirodho,",
  "atk-s0517a:1830_26": "maggakkhaṇe samucchedanirodho vutto hoti.",
  "atk-s0517a:1830_27": "Ñāṇuppādenāti tikkhavipassanāñāṇassa vā maggañāṇassa vā uppādena.",
  "atk-s0517a:1830_28": "Nirodhupaṭṭhānenāti vipassanākkhaṇe paccakkhato khayanirodhassa anussavavasena nirodhasaṅkhātassa nibbānassa upaṭṭhānena,",
  "atk-s0517a:1830_29": "maggakkhaṇe paccakkhato ca nibbānassa upaṭṭhānena.",
  "atk-s0517a:1830_30": "Etehi visayavisayiniyamova kato hoti,",
  "atk-s0517a:1830_31": "tadaṅgasamucchedanirodho ca vutto hoti.",
  "atk-s0517a:1831_0": "182.",
  "atk-s0517a:1831_1": "Paṭinissaggānupassīpadaniddese rūpaṃ pariccajatīti ādīnavadassanena nirapekkhatāya rūpakkhandhaṃ pariccajati.",
  "atk-s0517a:1831_2": "Pariccāgapaṭinissaggoti pariccāgaṭṭhena paṭinissaggoti vuttaṃ hoti.",
  "atk-s0517a:1831_3": "Etena paṭinissaggapadassa pariccāgaṭṭho vutto,",
  "atk-s0517a:1831_4": "tasmā kilesānaṃ pajahananti attho.",
  "atk-s0517a:1831_5": "Ettha ca vuṭṭhānagāminī vipassanā kilese tadaṅgavasena pariccajati,",
  "atk-s0517a:1831_6": "maggo samucchedavasena.",
  "atk-s0517a:1831_7": "Rūpanirodhe nibbāne cittaṃ pakkhandatīti vuṭṭhānagāminī taṃninnatāya pakkhandati,",
  "atk-s0517a:1831_8": "maggo ārammaṇakaraṇena.",
  "atk-s0517a:1831_9": "Pakkhandanapaṭinissaggoti pakkhandanaṭṭhena paṭinissaggoti vuttaṃ hoti.",
  "atk-s0517a:1831_10": "Etena paṭinissaggapadassa pakkhandanaṭṭho vutto,",
  "atk-s0517a:1831_11": "tasmā cittassa nibbāne vissajjananti attho.",
  "atk-s0517a:1831_12": "Cattāri suttantikavatthūni catutthacatukkavasena veditabbāni.",
  "atk-s0517a:1831_13": "Imasmiṃ catukke jarāmaraṇe vattabbaṃheṭṭhā vuttanayeneva veditabbaṃ.",
  "atk-s0517a:1831_14": "Satipaṭṭhānesu ca “kāye kāyānupassanā,",
  "atk-s0517a:1831_15": "citte cittānupassanā”ti kāyacittānaṃ ekattavohāravasena ekavacananiddeso kato.",
  "atk-s0517a:1831_16": "“Vedanāsu vedanānupassanā,",
  "atk-s0517a:1831_17": "dhammesu dhammānupassanā”ti vedanādhammānaṃ nānattavohāravasena bahuvacananiddeso katoti veditabboti.",
  "atk-s0517a:1832_0": "Catutthacatukkaniddesavaṇṇanā niṭṭhitā.",
  "atk-s0517a:1833_0": "Niṭṭhitā ca satokāriñāṇaniddesavaṇṇanā.",
  "atk-s0517a:1834_0": "6. Ñāṇarāsichakkaniddesavaṇṇanā",
  "atk-s0517a:1835_0": "183.",
  "atk-s0517a:1835_1": "Idāni chahi rāsīhi uddiṭṭhañāṇesu catuvīsatisamādhiñāṇaniddese tāva kāyānupassanādīnaṃ tiṇṇaṃ catukkānaṃ",
  "atk-s0517a:1835_2": "vasena dvādasannaṃ vatthūnaṃ ekekasmiṃ assāsavasena eko,",
  "atk-s0517a:1835_3": "passāsavasena ekoti dve dve samādhīti dvādasasu vatthūsu catuvīsati samādhayo honti.",
  "atk-s0517a:1835_4": "Jhānakkhaṇe tehi sampayuttāni catuvīsatisamādhivasena ñāṇāni.",
  "atk-s0517a:1836_0": "Dvāsattativipassanāñāṇaniddese dīghaṃ assāsāti “dīgha”ntivuttaassāsato.",
  "atk-s0517a:1836_1": "Kiṃ vuttaṃ hoti?",
  "atk-s0517a:1836_2": "Dīghaṃ assāsahetu jhānaṃ paṭilabhitvā samāhitena cittena vipassanākkhaṇe aniccato anupassanaṭṭhena vipassanāti vuttaṃ hoti.",
  "atk-s0517a:1836_3": "Esa nayo uttaratrāpi.",
  "atk-s0517a:1836_4": "Tesaṃyeva dvādasannaṃ vatthūnaṃ ekekasmiṃ assāsavasena tisso,",
  "atk-s0517a:1836_5": "passāsavasena tissoti cha cha anupassanāti dvādasasu vatthūsu dvāsattati anupassanā honti.",
  "atk-s0517a:1836_6": "Tā eva dvāsattati anupassanā dvāsattativipassanāvasena ñāṇāni.",
  "atk-s0517a:1837_0": "Nibbidāñāṇaniddese aniccānupassī assasanti aniccānupassī hutvā assasanto,",
  "atk-s0517a:1837_1": "aniccānupassī hutvā vattentoti attho.",
  "atk-s0517a:1837_2": "“Assasa”nti ca idaṃ vacanaṃ hetuatthe daṭṭhabbaṃ.",
  "atk-s0517a:1837_3": "Yathābhūtaṃ jānāti passatīti nibbidāñāṇanti kalāpasammasanato paṭṭhāya yāva bhaṅgānupassanā pavattavipassanāñāṇena saṅkhārānaṃ yathāsabhāvaṃ jānāti,",
  "atk-s0517a:1837_4": "cakkhunā diṭṭhamiva ca teneva ñāṇacakkhunā passati.",
  "atk-s0517a:1837_5": "Tasmā nibbidāñāṇaṃ nāmāti attho,",
  "atk-s0517a:1837_6": "saṅkhāresu nibbindañāṇaṃ nāmāti vuttaṃ hoti.",
  "atk-s0517a:1837_7": "Upari bhayatūpaṭṭhānādīnaṃ muñcitukamyatādīnañca ñāṇānaṃ visuṃ āgatattā idha yathāvuttāneva vipassanāñāṇāni nibbidāñāṇānīti veditabbāni.",
  "atk-s0517a:1838_0": "Nibbidānulomañāṇaniddese aniccānupassī assasanti aniccānupassino assasantassa.",
  "atk-s0517a:1838_1": "Sāmiatthe paccattavacanaṃ.",
  "atk-s0517a:1838_2": "Bhayatupaṭṭhāne paññātivacaneneva bhayatupaṭṭhānaādīnavānupassanānibbidānupassanāñāṇāni vuttāni honti tiṇṇaṃ ekalakkhaṇattā.",
  "atk-s0517a:1838_3": "Imāni tīṇi ñāṇāni anantarā vuttānaṃ nibbidāñāṇānaṃ anukūlabhāvena anulomato nibbidānulomañāṇānīti vuttāni.",
  "atk-s0517a:1839_0": "Nibbidāpaṭippassaddhiñāṇaniddese aniccānupassī assasanti anantarasadisameva.",
  "atk-s0517a:1839_1": "Paṭisaṅkhā santiṭṭhanā paññātivacaneneva muñcitukamyatāpaṭisaṅkhānupassanāsaṅkhārupekkhāñāṇāni vuttāni honti tiṇṇaṃ ekalakkhaṇattā.",
  "atk-s0517a:1839_2": "“Paṭisaṅkhā santiṭṭhanā”tivacaneneva anulomañāṇamaggañāṇānipi gahitāni honti.",
  "atk-s0517a:1839_3": "Saṅkhārupekkhāñāṇaanulomañāṇānipi hi nibbidāya sikhāppattattā nibbidājananabyāpārappahānena nibbidāpaṭippassaddhiñāṇāni nāma honti.",
  "atk-s0517a:1839_4": "Maggañāṇaṃ pana nibbidāpaṭippassaddhante uppajjanato nibbidāpaṭippassaddhiñāṇaṃ nāma hotīti ativiya yujjatīti.",
  "atk-s0517a:1839_5": "Nibbidānulomañāṇesu viya ādibhūtaṃ muñcitukamyatāñāṇaṃ aggahetvā “paṭisaṅkhā santiṭṭhanā”ti ante ñāṇadvayaggahaṇaṃ maggañāṇasaṅgahaṇatthaṃ.",
  "atk-s0517a:1839_6": "Muñcitukamyatāti hi vutte anulomañāṇaṃ saṅgayhati,",
  "atk-s0517a:1839_7": "na maggañāṇaṃ.",
  "atk-s0517a:1839_8": "Maggañāṇañhi muñcitukamyatā nāma na hoti,",
  "atk-s0517a:1839_9": "kiccasiddhiyaṃ santiṭṭhanato pana santiṭṭhanā nāma hoti.",
  "atk-s0517a:1839_10": "Aṭṭhakathāyampi ca “phusanāti appanā”ti vuttaṃ.",
  "atk-s0517a:1839_11": "Idañca maggañāṇaṃ nibbāne appanāti katvā santiṭṭhanā nāma hotīti “santiṭṭhanā”tivacanena maggañāṇampi saṅgayhati.",
  "atk-s0517a:1839_12": "Nibbidānulomañāṇānipi atthato nibbidāñāṇāneva hontīti tānipi nibbidāñāṇehi saṅgahetvā nibbidāpaṭippassaddhiñāṇānīti nibbidāgahaṇameva kataṃ,",
  "atk-s0517a:1839_13": "na nibbidānulomaggahaṇaṃ.",
  "atk-s0517a:1839_14": "Tīsupi cetesu ñāṇaṭṭhakaniddesesu catutthassa dhammānupassanācatukkassa vasena vuttānaṃ catunnaṃ vatthūnaṃ ekekasmiṃ assāsavasena ekaṃ,",
  "atk-s0517a:1839_15": "passāsavasena ekanti dve dve ñāṇānīti catūsu vatthūsu aṭṭha ñāṇāni honti.",
  "atk-s0517a:1840_0": "Vimuttisukhañāṇaniddese pahīnattāti pahānaṃ dassetvā tassa pahānassa samucchedappahānattaṃ dassento samucchinnattāti āha.",
  "atk-s0517a:1840_1": "Vimuttisukhe ñāṇanti phalavimuttisukhasampayuttañāṇañca phalavimuttisukhārammaṇapaccavekkhaṇañāṇañca.",
  "atk-s0517a:1840_2": "Anusayavatthussa kilesassa pahānena pariyuṭṭhānaduccaritavatthuppahānaṃ hotīti dassanatthaṃ puna anusayānaṃ pahānaṃ vuttaṃ.",
  "atk-s0517a:1840_3": "Ekavīsatiphalañāṇaṃ sandhāya pahīnakilesagaṇanāyapi ñāṇagaṇanā katā hoti,",
  "atk-s0517a:1840_4": "paccavekkhaṇañāṇañca sandhāya pahīnakilesapaccavekkhaṇagaṇanāya phalapaccavekkhaṇañāṇagaṇanā katā hotīti.",
  "atk-s0517a:1841_0": "Ñāṇarāsichakkaniddesavaṇṇanā niṭṭhitā.",
  "atk-s0517a:1842_0": "Saddhammappakāsiniyā paṭisambhidāmaggaṭṭhakathāya",
  "atk-s0517a:1843_0": "Ānāpānassatikathāvaṇṇanā niṭṭhitā.",
  "atk-s0517a:1844_0": "4. Indriyakathā",
  "atk-s0517a:1845_0": "1. Paṭhamasuttantaniddesavaṇṇanā",
  "atk-s0517a:1846_0": "184.",
  "atk-s0517a:1846_1": "Idāni ānāpānassatikathānantaraṃ kathitāya indriyakathāya apubbatthānuvaṇṇanā anuppattā.",
  "atk-s0517a:1846_2": "Ayañhi indriyakathā ānāpānassatibhāvanāya upakārakānaṃ indriyānaṃ abhāve ānāpānassatibhāvanāya abhāvato",
  "atk-s0517a:1846_3": "tadupakārakānaṃ indriyānaṃ visodhanādividhidassanatthaṃ ānāpānassatikathānantaraṃ kathitāti tañca kathetabbaṃ",
  "atk-s0517a:1846_4": "indriyakathaṃ attanā bhagavato sammukhā sutaṃ viññātādhippāyasuttantikadesanaṃ pubbaṅgamaṃ katvā tadatthappakāsanavasena",
  "atk-s0517a:1846_5": "kathetukāmo paṭhamaṃ tāva evaṃ me sutantiādimāha.",
  "atk-s0517a:1847_0": "Tattha evanti nipātapadaṃ.",
  "atk-s0517a:1847_1": "Metiādīni nāmapadāni.",
  "atk-s0517a:1847_2": "Viharatīti ettha vi-",
  "atk-s0517a:1847_3": "iti upasaggapadaṃ,",
  "atk-s0517a:1847_4": "haratīti ākhyātapadanti iminā tāva nayena padavibhāgo veditabbo.",
  "atk-s0517a:1848_0": "Atthato pana upamūpadesagarahapasaṃsanākāravacanaggahaṇesu evaṃ-",
  "atk-s0517a:1848_1": "saddo dissati nidassanatthe ca avadhāraṇatthe ca.",
  "atk-s0517a:1848_2": "Idha pana evaṃsaddo ākāratthe nidassanatthe ca viññujanena pavutto,",
  "atk-s0517a:1848_3": "tatheva avadhāraṇatthe ca.",
  "atk-s0517a:1849_0": "Tattha ākāratthena evaṃsaddena etamatthaṃ dīpeti –",
  "atk-s0517a:1849_1": "nānānayanipuṇamanekajjhāsayasamuṭṭhānaṃ atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ",
  "atk-s0517a:1849_2": "sabbasattānaṃ sakasakabhāsānurūpato sotapathamāgacchantaṃ tassa bhagavato vacanaṃ sabbappakārena ko samattho viññātuṃ,",
  "atk-s0517a:1849_3": "sabbathāmena pana sotukāmataṃ janetvāpi evaṃ me sutaṃ,",
  "atk-s0517a:1849_4": "mayāpi ekenākārena sutanti.",
  "atk-s0517a:1850_0": "Nidassanatthena “nāhaṃ sayambhū,",
  "atk-s0517a:1850_1": "na mayā idaṃ sacchikata”nti attānaṃ parimocento “evaṃ me sutaṃ,",
  "atk-s0517a:1850_2": "mayāpi evaṃ suta”nti idāni vattabbaṃ sakalaṃ suttaṃ nidasseti.",
  "atk-s0517a:1851_0": "Avadhāraṇatthena thero sāriputto “etadaggaṃ,",
  "atk-s0517a:1851_1": "bhikkhave,",
  "atk-s0517a:1851_2": "mama sāvakānaṃ bhikkhūnaṃ mahāpaññānaṃ yadidaṃ sāriputto”ti, “nāhaṃ,",
  "atk-s0517a:1851_3": "bhikkhave,",
  "atk-s0517a:1851_4": "aññaṃ ekapuggalampi samanupassāmi,",
  "atk-s0517a:1851_5": "yo evaṃ tathāgatena anuttaraṃ dhammacakkaṃ pavattitaṃ sammadeva anuppavatteti yathayidaṃ,",
  "atk-s0517a:1851_6": "bhikkhave,",
  "atk-s0517a:1851_7": "sāriputto.",
  "atk-s0517a:1851_8": "Sāriputto,",
  "atk-s0517a:1851_9": "bhikkhave,",
  "atk-s0517a:1851_10": "tathāgatena anuttaraṃ dhammacakkaṃ pavattitaṃ sammadeva anuppavattetī”tievamādinā nayena bhagavatā pasatthabhāvānurūpaṃ",
  "atk-s0517a:1851_11": "attano dhāraṇabalaṃ dassento sattānaṃ sotukāmataṃ janeti “evaṃ me sutaṃ,",
  "atk-s0517a:1851_12": "tañca kho atthato vā byañjanato vā anūnamanadhikaṃ, evameva,",
  "atk-s0517a:1851_13": "na aññathā daṭṭhabba”nti.",
  "atk-s0517a:1852_0": "Mesaddo karaṇasampadānasāmiatthesu dissati.",
  "atk-s0517a:1852_1": "Idha pana “mayā sutaṃ,",
  "atk-s0517a:1852_2": "mama suta”nti ca atthadvaye yujjati.",
  "atk-s0517a:1853_0": "Sutanti ayaṃsaddo saupasaggo anupasaggo ca vissutagamanakilinnaupacitaanuyogasotaviññeyyesu dissati viññātepi ca sotadvārānusārena.",
  "atk-s0517a:1853_1": "Idha panassa sotadvārānusārena upadhāritanti vā upadhāraṇanti vā attho. Me-",
  "atk-s0517a:1853_2": "saddassa hi mayātiatthe sati “evaṃ mayā sutaṃ sotadvārānusārena upadhārita”nti yujjati,",
  "atk-s0517a:1853_3": "mamātiatthe sati “evaṃ mama sutaṃ sotadvārānusārena upadhāraṇa”nti yujjati.",
  "atk-s0517a:1854_0": "Apica “evaṃ me suta”nti attanā uppāditabhāvaṃ appaṭijānanto purimasavanaṃ vivaranto “sammukhā paṭiggahitamidaṃ",
  "atk-s0517a:1854_1": "mayā tassa bhagavato catuvesārajjavisāradassa dasabaladharassa āsabhaṭṭhānaṭṭhāyino sīhanādanādino sabbasattuttamassa",
  "atk-s0517a:1854_2": "dhammissarassa dhammarājassa dhammādhipatino dhammadīpassa dhammasaraṇassa saddhammavaracakkavattino",
  "atk-s0517a:1854_3": "sammāsambuddhassa vacanaṃ,",
  "atk-s0517a:1854_4": "na ettha atthe vā dhamme vā pade vā byañjane vā kaṅkhā vā vimati vā kātabbā”ti imasmiṃ dhamme assaddhiyaṃ vināseti,",
  "atk-s0517a:1854_5": "saddhāsampadaṃ uppādetīti.",
  "atk-s0517a:1854_6": "Tenetaṃ vuccati –",
  "atk-s0517a:1855_0": "“Vināsayati assaddhaṃ, saddhaṃ vaḍḍheti sāsane;",
  "atk-s0517a:1856_0": "Evaṃ me sutamiccevaṃ, vadaṃ gotamasāvako”ti.",
  "atk-s0517a:1857_0": "Ekanti gaṇanaparicchedaniddeso.",
  "atk-s0517a:1857_1": "Samayanti paricchinnaniddeso.",
  "atk-s0517a:1857_2": "Ekaṃ samayanti aniyamitaparidīpanaṃ.",
  "atk-s0517a:1857_3": "Tattha samayasaddo –",
  "atk-s0517a:1858_0": "Samavāye khaṇe kāle, samūhe hetudiṭṭhisu;",
  "atk-s0517a:1859_0": "Paṭilābhe pahāne ca, paṭivedhe ca dissati.",
  "atk-s0517a:1860_0": "Idha panassa kālo attho.",
  "atk-s0517a:1860_1": "Tena saṃvaccharautumāsaddhamāsarattindivapubbaṇhamajjhanhikasāyanhapaṭhama-",
  "atk-s0517a:1860_2": "majjhimapacchimayāmamuhuttādīsu kālappabhedabhūtesu samayesu ekaṃ samayanti dīpeti.",
  "atk-s0517a:1861_0": "Tattha kiñcāpi etesu saṃvaccharādīsu samayesu yaṃ yaṃ suttaṃ yamhi yamhi saṃvacchare utumhi māse pakkhe rattibhāge divasabhāge vā vuttaṃ,",
  "atk-s0517a:1861_1": "sabbaṃ taṃ therassa suviditaṃ suvavatthāpitaṃ paññāya.",
  "atk-s0517a:1861_2": "Yasmā pana “evaṃ me sutaṃ asukasaṃvacchare asukautumhi asukamāse asukapakkhe asukarattibhāge asukadivasabhāge",
  "atk-s0517a:1861_3": "vā”ti evaṃ vutte na sakkā sukhena dhāretuṃ vā uddisituṃ vā uddisāpetuṃ vā,",
  "atk-s0517a:1861_4": "bahu ca vattabbaṃ hoti,",
  "atk-s0517a:1861_5": "tasmā ekeneva padena tamatthaṃ samodhānetvā “ekaṃ samaya”nti āha.",
  "atk-s0517a:1862_0": "Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo māravijayasamayo",
  "atk-s0517a:1862_1": "abhisambodhisamayo diṭṭhadhammasukhavihārasamayo desanāsamayo parinibbānasamayotievamādayo bhagavato",
  "atk-s0517a:1862_2": "devamanussesu ativiya pakāsā anekakālappabhedā eva samayā,",
  "atk-s0517a:1862_3": "tesu samayesu desanāsamayasaṅkhātaṃ ekaṃ samayanti dīpeti.",
  "atk-s0517a:1862_4": "Yo cāyaṃ ñāṇakaruṇākiccasamayesu karuṇākiccasamayo,",
  "atk-s0517a:1862_5": "attahitaparahitapaṭipattisamayesu parahitapaṭipattisamayo,",
  "atk-s0517a:1862_6": "sannipatitānaṃ karaṇīyadvayasamayesu dhammikathāsamayo,",
  "atk-s0517a:1862_7": "desanāpaṭipattisamayesu desanāsamayo,",
  "atk-s0517a:1862_8": "tesupi samayesu aññataraṃ samayaṃ sandhāya “ekaṃ samaya”nti āha.",
  "atk-s0517a:1863_0": "Yasmā pana “ekaṃ samaya”nti accantasaṃyogattho sambhavati.",
  "atk-s0517a:1863_1": "Yañhi samayaṃ bhagavā imaṃ aññaṃ vā suttantaṃ desesi,",
  "atk-s0517a:1863_2": "accantameva taṃ samayaṃ karuṇāvihārena vihāsi,",
  "atk-s0517a:1863_3": "tasmā tadatthajotanatthaṃ idha upayogavacananiddeso katoti.",
  "atk-s0517a:1864_0": "Tenetaṃ vuccati –",
  "atk-s0517a:1865_0": "“Taṃ taṃ atthamapekkhitvā, bhummena karaṇena ca;",
  "atk-s0517a:1866_0": "Aññatra samayo vutto, upayogena so idhā”ti.",
  "atk-s0517a:1867_0": "Porāṇā pana vaṇṇayanti –",
  "atk-s0517a:1867_1": "“tasmiṃ samaye”ti vā “tena samayenā”ti vā “taṃ samaya”nti vā abhilāpamattabhedo esa,",
  "atk-s0517a:1867_2": "sabbattha bhummamevatthoti.",
  "atk-s0517a:1867_3": "Tasmā “ekaṃ samaya”nti vuttepi “ekasmiṃ samaye”ti attho veditabbo.",
  "atk-s0517a:1868_0": "Bhagavāti garu.",
  "atk-s0517a:1868_1": "Garuñhi loke “bhagavā”ti vadanti.",
  "atk-s0517a:1868_2": "Ayañca sabbaguṇavisiṭṭhatāya sabbasattānaṃ garu,",
  "atk-s0517a:1868_3": "tasmā “bhagavā”ti veditabbo.",
  "atk-s0517a:1868_4": "Porāṇehipi vuttaṃ –",
  "atk-s0517a:1869_0": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0517a:1870_0": "Garu gāravayutto so, bhagavā tena vuccatī”ti.",
  "atk-s0517a:1871_0": "Apica –",
  "atk-s0517a:1872_0": "“Bhāgyavā bhaggavā yutto, bhagehi ca vibhattavā;",
  "atk-s0517a:1873_0": "Bhattavā vantagamano, bhavesu bhagavā tato”ti. –",
  "atk-s0517a:1874_0": "Imissāpi gāthāya vasena assa padassa vitthārato attho veditabbo.",
  "atk-s0517a:1874_1": "So ca visuddhimagge buddhānussatiniddese vuttoyeva.",
  "atk-s0517a:1875_0": "Ettāvatā cettha evanti vacanena desanāsampattiṃ niddisati,",
  "atk-s0517a:1875_1": "me sutanti sāvakasampattiṃ,",
  "atk-s0517a:1875_2": "ekaṃ samayanti kālasampattiṃ,",
  "atk-s0517a:1875_3": "bhagavāti desakasampattiṃ.",
  "atk-s0517a:1876_0": "Sāvatthiyanti ettha ca savatthassa isino nivāsaṭṭhānabhūtā nagarī sāvatthī,",
  "atk-s0517a:1876_1": "yathā kākandī mākandīti evaṃ tāva akkharacintakā.",
  "atk-s0517a:1876_2": "Aṭṭhakathācariyā pana bhaṇanti –",
  "atk-s0517a:1876_3": "yaṃ kiñci manussānaṃ upabhogaparibhogaṃ sabbamettha atthīti sāvatthī,",
  "atk-s0517a:1876_4": "satthasamāyoge ca kiṃ bhaṇḍamatthīti pucchite sabbamatthītipi vacanamupādāya sāvatthī.",
  "atk-s0517a:1877_0": "“Sabbadā sabbūpakaraṇaṃ, sāvatthiyaṃ samohitaṃ;",
  "atk-s0517a:1878_0": "Tasmā sabbamupādāya, sāvatthīti pavuccatī”ti. –",
  "atk-s0517a:1879_0": "Tassaṃ sāvatthiyaṃ.",
  "atk-s0517a:1879_1": "Samīpatthe bhummavacanaṃ.",
  "atk-s0517a:1879_2": "Viharatīti avisesena iriyāpathadibbabrahmaariyavihāresu aññataravihārasamaṅgiparidīpanametaṃ,",
  "atk-s0517a:1879_3": "idha pana ṭhānagamanāsanasayanappabhedesu iriyāpathesu aññatarairiyāpathasamāyogaparidīpanaṃ.",
  "atk-s0517a:1879_4": "Tena ṭhitopi gacchantopi nisinnopi sayānopi bhagavā “viharati”cceva veditabbo.",
  "atk-s0517a:1879_5": "So hi bhagavā ekaṃ iriyāpathabādhanaṃ aññena iriyāpathena vicchinditvā aparipatantamattabhāvaṃ harati pavatteti,",
  "atk-s0517a:1879_6": "tasmā “viharatī”ti vuccati.",
  "atk-s0517a:1880_0": "Jetavaneti ettha attano paccatthikajanaṃ jinātīti jeto,",
  "atk-s0517a:1880_1": "rañño vā attano paccatthikajane jite jātoti jeto,",
  "atk-s0517a:1880_2": "maṅgalakamyatāya vā tassa evaṃnāmameva katanti jeto,",
  "atk-s0517a:1880_3": "vanayatīti vanaṃ,",
  "atk-s0517a:1880_4": "attasampadāya sattānaṃ bhattiṃ kāreti,",
  "atk-s0517a:1880_5": "attani sinehaṃ uppādetīti attho.",
  "atk-s0517a:1880_6": "Vanute iti vā vanaṃ,",
  "atk-s0517a:1880_7": "nānāvidhakusumagandhasammodamattakokilādivihaṅgābhirutehi mandamārutacalitarukkhasākhāviṭapapallavapalāsehi",
  "atk-s0517a:1880_8": "“etha maṃ paribhuñjathā”ti pāṇino yācati viyāti attho.",
  "atk-s0517a:1880_9": "Jetassa vanaṃ jetavanaṃ.",
  "atk-s0517a:1880_10": "Tañhi jetena rājakumārena ropitaṃ saṃvaddhitaṃ paripālitaṃ,",
  "atk-s0517a:1880_11": "so ca tassa sāmī ahosi,",
  "atk-s0517a:1880_12": "tasmā jetavananti vuccati.",
  "atk-s0517a:1880_13": "Tasmiṃ jetavane.",
  "atk-s0517a:1880_14": "Vanañca nāma ropimaṃ sayaṃjātanti duvidhaṃ.",
  "atk-s0517a:1880_15": "Idañca veḷuvanādīni ca ropimāni,",
  "atk-s0517a:1880_16": "andhavanamahāvanādīni sayaṃjātāni.",
  "atk-s0517a:1881_0": "Anāthapiṇḍikassa ārāmeti sudatto nāma so gahapati mātāpitūhi katanāmavasena.",
  "atk-s0517a:1881_1": "Sabbakāmasamiddhatāya pana vigatamaccheratāya karuṇādiguṇasamaṅgitāya ca niccakālaṃ anāthānaṃ piṇḍamadāsi,",
  "atk-s0517a:1881_2": "tena anāthapiṇḍikoti saṅkhaṃ gato.",
  "atk-s0517a:1881_3": "Āramanti ettha pāṇino,",
  "atk-s0517a:1881_4": "visesena vā pabbajitāti ārāmo,",
  "atk-s0517a:1881_5": "tassa pupphaphalādisobhāya nātidūranaccāsannatādipañcavidhasenāsanaṅgasampattiyā ca tato tato āgamma ramanti abhiramanti,",
  "atk-s0517a:1881_6": "anukkaṇṭhitā hutvā nivasantīti attho.",
  "atk-s0517a:1881_7": "Vuttappakārāya vā sampattiyā tattha tattha gatepi attano abbhantaraṃ ānetvā ramāpetīti ārāmo.",
  "atk-s0517a:1881_8": "So hi anāthapiṇḍikena gahapatinā jetassa rājakumārassa hatthato aṭṭhārasahi hiraññakoṭīhi koṭisantharena",
  "atk-s0517a:1881_9": "kīṇitvā aṭṭhārasahi hiraññakoṭīhi senāsanāni kārāpetvā aṭṭhārasahi hiraññakoṭīhi vihāramahaṃ niṭṭhāpetvā",
  "atk-s0517a:1881_10": "evaṃ catupaññāsahiraññakoṭipariccāgena buddhappamukhassa bhikkhusaṅghassa niyyādito,",
  "atk-s0517a:1881_11": "tasmā “anāthapiṇḍikassa ārāmo”ti vuccati.",
  "atk-s0517a:1881_12": "Tasmiṃ anāthapiṇḍikassa ārāme.",
  "atk-s0517a:1882_0": "Ettha ca “jetavane”tivacanaṃ purimasāmiparikittanaṃ,",
  "atk-s0517a:1882_1": "“anāthapiṇḍikassa ārāme”ti pacchimasāmiparikittanaṃ.",
  "atk-s0517a:1882_2": "Kimetesaṃ parikittane payojananti?",
  "atk-s0517a:1882_3": "Puññakāmānaṃ diṭṭhānugatiāpajjanaṃ.",
  "atk-s0517a:1882_4": "Tattha hi dvārakoṭṭhakapāsādamāpane bhūmivikkayaladdhā aṭṭhārasa hiraññakoṭiyo anekakoṭiagghanakā rukkhā ca jetassa pariccāgo,",
  "atk-s0517a:1882_5": "catupaññāsa hiraññakoṭiyo anāthapiṇḍikassa.",
  "atk-s0517a:1882_6": "Iti tesaṃ parikittanena evaṃ puññakāmā puññāni karontīti dassento āyasmā sāriputto aññepi puññakāme tesaṃ diṭṭhānugatiāpajjane niyojeti.",
  "atk-s0517a:1883_0": "Tattha siyā –",
  "atk-s0517a:1883_1": "yadi tāva bhagavā sāvatthiyaṃ viharati,",
  "atk-s0517a:1883_2": "“jetavane anāthapiṇḍikassa ārāme”ti na vattabbaṃ.",
  "atk-s0517a:1883_3": "Atha tattha viharati,",
  "atk-s0517a:1883_4": "“sāvatthiya”nti na vattabbaṃ.",
  "atk-s0517a:1883_5": "Na hi sakkā ubhayattha ekaṃ samayaṃ viharitunti.",
  "atk-s0517a:1883_6": "Na kho panetaṃ evaṃ daṭṭhabbaṃ,",
  "atk-s0517a:1883_7": "nanu avocumha “samīpatthe bhummavacana”nti.",
  "atk-s0517a:1883_8": "Tasmā yathā gaṅgāyamunādīnaṃ samīpe goyūthāni carantāni “gaṅgāya caranti,",
  "atk-s0517a:1883_9": "yamunāya carantī”ti vuccanti,",
  "atk-s0517a:1883_10": "evamidhāpi yadidaṃ sāvatthiyā samīpe jetavanaṃ anāthapiṇḍikassa ārāmo,",
  "atk-s0517a:1883_11": "tattha viharanto vuccati “sāvatthiyaṃ viharati jetavane anāthapiṇḍikassa ārāme”ti.",
  "atk-s0517a:1883_12": "Gocaragāmanidassanatthaṃ hissa sāvatthivacanaṃ,",
  "atk-s0517a:1883_13": "pabbajitānurūpanivāsaṭṭhānanidassanatthaṃ sesavacanaṃ.",
  "atk-s0517a:1884_0": "Tattha sāvatthikittanena āyasmā sāriputto bhagavato gahaṭṭhānuggahakaraṇaṃ dasseti,",
  "atk-s0517a:1884_1": "jetavanādikittanena pabbajitānuggahakaraṇaṃ.",
  "atk-s0517a:1884_2": "Tathā purimena paccayaggahaṇato attakilamathānuyogavivajjanaṃ,",
  "atk-s0517a:1884_3": "pacchimena vatthukāmappahānato kāmasukhallikānuyogavivajjanūpāyaṃ.",
  "atk-s0517a:1884_4": "Atha vā purimena ca dhammadesanābhiyogaṃ,",
  "atk-s0517a:1884_5": "pacchimena vivekādhimuttiṃ.",
  "atk-s0517a:1884_6": "Purimena karuṇāya upagamanaṃ,",
  "atk-s0517a:1884_7": "pacchimena paññāya apagamanaṃ.",
  "atk-s0517a:1884_8": "Purimena sattānaṃ hitasukhanipphādanādhimuttataṃ,",
  "atk-s0517a:1884_9": "pacchimena parahitasukhakaraṇe nirupalepataṃ.",
  "atk-s0517a:1884_10": "Purimena dhammikasukhāpariccāganimittaṃ phāsuvihāraṃ,",
  "atk-s0517a:1884_11": "pacchimena uttarimanussadhammānuyoganimittaṃ.",
  "atk-s0517a:1884_12": "Purimena manussānaṃ upakārabahulataṃ,",
  "atk-s0517a:1884_13": "pacchimena devānaṃ.",
  "atk-s0517a:1884_14": "Purimena loke jātassa loke saṃvaddhabhāvaṃ,",
  "atk-s0517a:1884_15": "pacchimena lokena anupalittataṃ.",
  "atk-s0517a:1884_16": "Purimena “ekapuggalo,",
  "atk-s0517a:1884_17": "bhikkhave,",
  "atk-s0517a:1884_18": "loke uppajjamāno uppajjati bahujanahitāya bahujanasukhāya lokānukampāya atthāya hitāya sukhāya devamanussānaṃ.",
  "atk-s0517a:1884_19": "Katamo ekapuggalo?",
  "atk-s0517a:1884_20": "Tathāgato arahaṃ sammāsambuddho”ti vacanato yadatthaṃ bhagavā uppanno,",
  "atk-s0517a:1884_21": "tadatthaparidīpanaṃ,",
  "atk-s0517a:1884_22": "pacchimena yattha uppanno,",
  "atk-s0517a:1884_23": "tadanurūpavihāraparidīpanaṃ.",
  "atk-s0517a:1884_24": "Bhagavā hi paṭhamaṃ lumbinivane,",
  "atk-s0517a:1884_25": "dutiyaṃ bodhimaṇḍeti lokiyalokuttarassa uppattiyā vaneyeva uppanno,",
  "atk-s0517a:1884_26": "tenassa vaneyeva vihāraṃ dassetīti evamādinā nayenettha atthayojanā veditabbā.",
  "atk-s0517a:1885_0": "Tatrāti desakālaparidīpanaṃ.",
  "atk-s0517a:1885_1": "Tañhi yaṃ samayaṃ viharati,",
  "atk-s0517a:1885_2": "tatra samaye,",
  "atk-s0517a:1885_3": "yasmiñca jetavane viharati,",
  "atk-s0517a:1885_4": "tatra jetavaneti dīpeti.",
  "atk-s0517a:1885_5": "Bhāsitabbayutte vā desakāle dīpeti.",
  "atk-s0517a:1885_6": "Na hi bhagavā ayutte dese kāle vā dhammaṃ deseti.",
  "atk-s0517a:1885_7": "“Akālo kho tāva bāhiyā”tiādi cettha sādhakaṃ.",
  "atk-s0517a:1885_8": "Khoti padapūraṇamatte avadhāraṇatthe ādikālatthe vā nipāto.",
  "atk-s0517a:1885_9": "Bhagavāti lokagarudīpanaṃ.",
  "atk-s0517a:1885_10": "Bhikkhūti kathāsavanayuttapuggalavacanaṃ.",
  "atk-s0517a:1885_11": "Apicettha “bhikkhakoti bhikkhu,",
  "atk-s0517a:1885_12": "bhikkhācariyaṃ ajjhupagatoti bhikkhū”tiādinā nayena vacanattho veditabbo.",
  "atk-s0517a:1885_13": "Āmantesīti ālapi abhāsi sambodhesi,",
  "atk-s0517a:1885_14": "ayamettha attho.",
  "atk-s0517a:1885_15": "Aññatra pana ñāpanepi pakkosanepi.",
  "atk-s0517a:1885_16": "Bhikkhavoti āmantanākāradīpanaṃ.",
  "atk-s0517a:1885_17": "Tena tesaṃ bhikkhūnaṃ bhikkhanasīlatābhikkhanadhammatābhikkhanesādhukāritādiguṇayogasiddhena vacanena",
  "atk-s0517a:1885_18": "hīnādhikajanasevitaṃ vuttiṃ pakāsento uddhatadīnabhāvaniggahaṃ karoti.",
  "atk-s0517a:1885_19": "“Bhikkhavo”ti iminā ca karuṇāvipphārasommahadayanayananipātapubbaṅgamena vacanena te attano mukhābhimukhe",
  "atk-s0517a:1885_20": "karonto teneva kathetukamyatādīpakena vacanena nesaṃ sotukamyataṃ janeti.",
  "atk-s0517a:1885_21": "Teneva ca sambodhanatthena vacanena sādhukasavanamanasikārepi te niyojeti.",
  "atk-s0517a:1885_22": "Sādhukasavanamanasikārāyattā hi sāsanasampatti.",
  "atk-s0517a:1886_0": "Aparesu devamanussesu vijjamānesu kasmā bhikkhūyeva āmantesīti ce?",
  "atk-s0517a:1886_1": "Jeṭṭhaseṭṭhāsannasadāsannihitabhājanabhāvato.",
  "atk-s0517a:1886_2": "Sabbaparisasādhāraṇā hi bhagavato dhammadesanā.",
  "atk-s0517a:1886_3": "Parisāya ca jeṭṭhā bhikkhū paṭhamuppannattā,",
  "atk-s0517a:1886_4": "seṭṭhā anagāriyabhāvaṃ ādiṃ katvā satthu cariyānuvidhāyakattā sakalasāsanapaṭiggāhakattā ca,",
  "atk-s0517a:1886_5": "āsannā tattha nisinnesu satthusannikattā,",
  "atk-s0517a:1886_6": "sadāsannihitā satthusantikāvacarattā,",
  "atk-s0517a:1886_7": "dhammadesanāya ca te eva bhājanaṃ yathānusiṭṭhaṃ paṭipattisabbhāvato.",
  "atk-s0517a:1887_0": "Tattha siyā –",
  "atk-s0517a:1887_1": "kimatthaṃ pana bhagavā dhammaṃ desento paṭhamaṃ bhikkhū āmantesi,",
  "atk-s0517a:1887_2": "na dhammameva desesīti?",
  "atk-s0517a:1887_3": "Satijananatthaṃ.",
  "atk-s0517a:1887_4": "Parisāya hi bhikkhū aññaṃ cintentāpi vikkhittacittāpi dhammaṃ paccavekkhantāpi kammaṭṭhānaṃ manasikarontāpi nisinnā honti,",
  "atk-s0517a:1887_5": "te anāmantetvā dhamme desiyamāne “ayaṃ desanā kiṃnidānā kiṃpaccayā katamāya atthuppattiyā desitā”ti sallakkhetuṃ asakkontā vikkhepaṃ āpajjeyyuṃ,",
  "atk-s0517a:1887_6": "duggahitaṃ vā gaṇheyyuṃ.",
  "atk-s0517a:1887_7": "Tena tesaṃ satijananatthaṃ bhagavā paṭhamaṃ āmantetvā pacchā dhammaṃ deseti.",
  "atk-s0517a:1888_0": "Bhadanteti gāravavacanametaṃ,",
  "atk-s0517a:1888_1": "satthuno paṭivacanadānaṃ vā.",
  "atk-s0517a:1888_2": "Apicettha “bhikkhavo”ti vadamāno bhagavā te bhikkhū ālapati,",
  "atk-s0517a:1888_3": "“bhadante”ti vadamānā te bhagavantaṃ paccālapanti.",
  "atk-s0517a:1888_4": "Tathā “bhikkhavo”ti bhagavā ābhāsati,",
  "atk-s0517a:1888_5": "“bhadante”ti te paccābhāsanti.",
  "atk-s0517a:1888_6": "“Bhikkhavo”ti paṭivacanaṃ dāpeti,",
  "atk-s0517a:1888_7": "bhadanteti paṭivacanaṃ denti.",
  "atk-s0517a:1888_8": "Te bhikkhūti ye bhagavā āmantesi.",
  "atk-s0517a:1888_9": "Bhagavato paccassosunti bhagavato āmantanaṃ paṭiassosuṃ,",
  "atk-s0517a:1888_10": "abhimukhā hutvā suṇiṃsu sampaṭicchiṃsu paṭiggahesunti attho.",
  "atk-s0517a:1888_11": "Bhagavā etadavocāti bhagavā etaṃ idāni vattabbaṃ sakalasuttaṃ avoca.",
  "atk-s0517a:1889_0": "Ettāvatā ca yaṃ āyasmatā sāriputtena kamalakuvalayujjalavimalasādurasasalilāya pokkharaṇiyā sukhāvataraṇatthaṃ",
  "atk-s0517a:1889_1": "nimmalasilātalaracanavilāsasopānaṃ vippakiṇṇamuttājālasadisavālikākiṇṇapaṇḍarabhūmibhāgaṃ titthaṃ viya,",
  "atk-s0517a:1889_2": "suvibhattabhittivicitravedikāparikkhittassa nakkhattapathaṃ phusitukāmatāya viya,",
  "atk-s0517a:1889_3": "vijambhitasamussayassa pāsādavarassa sukhārohaṇatthaṃ dantamayasaṇhamuduphalakakañcanalatāvinaddhamaṇigaṇappabhāsamudayujjalasobhaṃ sopānaṃ viya,",
  "atk-s0517a:1889_4": "suvaṇṇavalayanūpurādisaṅghaṭṭanasaddasammissitakathitahasitamadhurassaragehajanavicaritassa uḷārissariyavibhavasobhitassa",
  "atk-s0517a:1889_5": "mahāgharassa sukhappavesanatthaṃ suvaṇṇarajatamaṇimuttāpavāḷādijutivisadavijjotitasuppatiṭṭhitavisāladvārakavāṭaṃ",
  "atk-s0517a:1889_6": "mahādvāraṃ viya atthabyañjanasampannassa buddhānaṃ desanāñāṇagambhīrabhāvasaṃsūcakassa imassa suttassa",
  "atk-s0517a:1889_7": "sukhāvagāhaṇatthaṃ kāladesadesakaparisāpadesapaṭimaṇḍitaṃ nidānaṃ bhāsitaṃ,",
  "atk-s0517a:1889_8": "tassa atthavaṇṇanā samattā.",
  "atk-s0517a:1890_0": "Suttante pañcāti gaṇanaparicchedo.",
  "atk-s0517a:1890_1": "Imāni indriyānīti paricchinnadhammanidassanaṃ.",
  "atk-s0517a:1890_2": "Indriyaṭṭho heṭṭhā vutto.",
  "atk-s0517a:1891_0": "185.",
  "atk-s0517a:1891_1": "Idāni imaṃ suttantaṃ dassetvā imasmiṃ suttante vuttānaṃ indriyānaṃ visuddhibhāvanāvidhānaṃ bhāvitattaṃ",
  "atk-s0517a:1891_2": "paṭippassaddhiñca dassetukāmo imāni pañcindriyānītiādimāha.",
  "atk-s0517a:1891_3": "Tattha visujjhantīti visuddhiṃ pāpuṇanti.",
  "atk-s0517a:1891_4": "Assaddheti tīsu ratanesu saddhāvirahite.",
  "atk-s0517a:1891_5": "Saddheti tīsu ratanesu saddhāsampanne.",
  "atk-s0517a:1891_6": "Sevatoti cittena sevantassa.",
  "atk-s0517a:1891_7": "Bhajatoti upasaṅkamantassa.",
  "atk-s0517a:1891_8": "Payirupāsatoti sakkaccaṃ upanisīdantassa.",
  "atk-s0517a:1891_9": "Pasādanīye suttanteti pasādajanake ratanattayaguṇapaṭisaṃyutte suttante.",
  "atk-s0517a:1891_10": "Kusīteti kucchitena ākārena sīdantīti kusīdā,",
  "atk-s0517a:1891_11": "kusīdā eva kusītā.",
  "atk-s0517a:1891_12": "Te kusīte.",
  "atk-s0517a:1891_13": "Sammappadhāneti catukiccasādhakavīriyapaṭisaṃyuttasuttante.",
  "atk-s0517a:1891_14": "Muṭṭhassatīti naṭṭhassatike.",
  "atk-s0517a:1891_15": "Satipaṭṭhāneti satipaṭṭhānādhikārake suttante.",
  "atk-s0517a:1891_16": "Jhānavimokkheti catutthajjhānaaṭṭhavimokkhatividhavimokkhādhikārake suttante.",
  "atk-s0517a:1891_17": "Duppaññeti nippaññe,",
  "atk-s0517a:1891_18": "paññābhāvato vā duṭṭhā paññā etesanti duppaññā.",
  "atk-s0517a:1891_19": "Te duppaññe.",
  "atk-s0517a:1891_20": "Gambhīrañāṇacariyanti catusaccapaṭiccasamuppādādipaṭisaṃyutte suttante,",
  "atk-s0517a:1891_21": "ñāṇakathāsadise vā.",
  "atk-s0517a:1891_22": "Suttantakkhandheti suttantakoṭṭhāse.",
  "atk-s0517a:1891_23": "Assaddhiyantiādīsu assaddhiyanti assaddhabhāvaṃ.",
  "atk-s0517a:1891_24": "Assaddhiye ādīnavadassāvī assaddhiyaṃ pajahanto saddhindriyaṃ bhāveti,",
  "atk-s0517a:1891_25": "saddhindriye ānisaṃsadassāvī saddhindriyaṃ bhāvento assaddhiyaṃ pajahati.",
  "atk-s0517a:1891_26": "Esa nayo sesesu.",
  "atk-s0517a:1891_27": "Kosajjanti kusītabhāvaṃ.",
  "atk-s0517a:1891_28": "Pamādanti sativippavāsaṃ.",
  "atk-s0517a:1891_29": "Uddhaccanti uddhatabhāvaṃ,",
  "atk-s0517a:1891_30": "vikkhepanti attho.",
  "atk-s0517a:1891_31": "Pahīnattāti appanāvasena jhānapāripūriyā pahīnattā.",
  "atk-s0517a:1891_32": "Suppahīnattāti vuṭṭhānagāminivasena vipassanāpāripūriyā suṭṭhu pahīnattā.",
  "atk-s0517a:1891_33": "Bhāvitaṃ hoti subhāvitanti vuttakkameneva yojetabbaṃ.",
  "atk-s0517a:1891_34": "Vipassanāya hi vipakkhavasena pahīnattā “suppahīnattā”ti vattuṃ yujjati.",
  "atk-s0517a:1891_35": "Tasmāyeva ca “subhāvita”nti,",
  "atk-s0517a:1891_36": "na tathā jhānena.",
  "atk-s0517a:1891_37": "Yasmā pana pahātabbānaṃ pahānena bhāvanāsiddhi,",
  "atk-s0517a:1891_38": "bhāvanāsiddhiyā ca pahātabbānaṃ pahānasiddhi hoti,",
  "atk-s0517a:1891_39": "tasmā yamakaṃ katvā niddiṭṭhaṃ.",
  "atk-s0517a:1892_0": "186.",
  "atk-s0517a:1892_1": "Paṭippassaddhivāre bhāvitāni ceva honti subhāvitāni cāti bhāvitānaṃyeva subhāvitatā.",
  "atk-s0517a:1892_2": "Paṭippassaddhāni ca suppaṭippassaddhāni cāti paṭippassaddhānaṃyeva suppaṭippassaddhatā vuttā.",
  "atk-s0517a:1892_3": "Phalakkhaṇe maggakiccanibbattivasena bhāvitatā paṭippassaddhatā ca veditabbā.",
  "atk-s0517a:1892_4": "Samucchedavisuddhiyoti maggavisuddhiyoyeva.",
  "atk-s0517a:1892_5": "Paṭippassaddhivisuddhiyoti phalavisuddhiyo eva.",
  "atk-s0517a:1893_0": "Idāni tathā vuttavidhānāni indriyāni kārakapuggalavasena yojetvā dassetuṃ katinaṃ puggalānantiādimāha.",
  "atk-s0517a:1893_1": "Tattha savanena buddhoti sammāsambuddhato dhammakathāsavanena catusaccaṃ buddhavā,",
  "atk-s0517a:1893_2": "ñātavāti attho.",
  "atk-s0517a:1893_3": "Idaṃ bhāvitindriyabhāvassa kāraṇavacanaṃ.",
  "atk-s0517a:1893_4": "Bhāvanābhisamayavasena hi maggassa buddhattā phalakkhaṇe bhāvitindriyo hoti.",
  "atk-s0517a:1893_5": "Aṭṭhannampi ariyānaṃ tathāgatassa sāvakattā visesetvā arahattaphalaṭṭhameva dassento khīṇāsavoti āha.",
  "atk-s0517a:1893_6": "Soyeva hi sabbakiccanipphattiyā bhāvitindriyoti vutto.",
  "atk-s0517a:1893_7": "Itarepi pana taṃtaṃmaggakiccanipphattiyā pariyāyena bhāvitindriyā eva.",
  "atk-s0517a:1893_8": "Tasmā eva ca catūsu phalakkhaṇesu “pañcindriyāni bhāvitāni ceva honti subhāvitāni cā”ti vuttaṃ.",
  "atk-s0517a:1893_9": "Yasmā pana tesaṃ uparimaggatthāya indriyabhāvanā atthiyeva,",
  "atk-s0517a:1893_10": "tasmā te na nippariyāyena bhāvitindriyā.",
  "atk-s0517a:1893_11": "Sayaṃ bhūtaṭṭhenāti anācariyo hutvā sayameva ariyāya jātiyā bhūtaṭṭhena jātaṭṭhena bhagavā.",
  "atk-s0517a:1893_12": "Sopi hi bhāvanāsiddhivasena phalakkhaṇe sayambhū nāma hoti.",
  "atk-s0517a:1893_13": "Evaṃ sayaṃ bhūtaṭṭhena bhāvitindriyo.",
  "atk-s0517a:1893_14": "Appameyyaṭṭhenāti anantaguṇayogato pamāṇetuṃ asakkuṇeyyaṭṭhena.",
  "atk-s0517a:1893_15": "Bhagavā phalakkhaṇe bhāvanāsiddhito appameyyoti.",
  "atk-s0517a:1893_16": "Tasmāyeva bhāvitindriyo.",
  "atk-s0517a:1894_0": "Paṭhamasuttantaniddesavaṇṇanā niṭṭhitā.",
  "atk-s0517a:1895_0": "2. Dutiyasuttantaniddesavaṇṇanā",
  "atk-s0517a:1896_0": "187.",
  "atk-s0517a:1896_1": "Puna aññaṃ suttantaṃ nikkhipitvā indriyavidhānaṃ niddisitukāmo pañcimāni,",
  "atk-s0517a:1896_2": "bhikkhavetiādikaṃ suttantaṃ dasseti.",
  "atk-s0517a:1896_3": "Tattha ye hi kecīti anavasesapariyādānaṃ, hi-",
  "atk-s0517a:1896_4": "kāro padapūraṇamatte nipāto.",
  "atk-s0517a:1896_5": "Samaṇā vā brāhmaṇā vāti lokavohāravasena vuttaṃ.",
  "atk-s0517a:1896_6": "Samudayanti paccayaṃ.",
  "atk-s0517a:1896_7": "Atthaṅgamanti uppannānaṃ abhāvagamanaṃ,",
  "atk-s0517a:1896_8": "anuppannānaṃ anuppādaṃ vā.",
  "atk-s0517a:1896_9": "Assādanti ānisaṃsaṃ.",
  "atk-s0517a:1896_10": "Ādīnavanti dosaṃ.",
  "atk-s0517a:1896_11": "Nissaraṇanti niggamanaṃ.",
  "atk-s0517a:1896_12": "Yathābhūtanti yathāsabhāvaṃ.",
  "atk-s0517a:1896_13": "Samaṇesūti samitapāpesu.",
  "atk-s0517a:1896_14": "Samaṇasammatāti na mayā samaṇāti sammatā.",
  "atk-s0517a:1896_15": "“Sammatā”ti vattamānakālavasena vuccamāne saddalakkhaṇavasena “me”ti ettha sāmivacanameva hoti.",
  "atk-s0517a:1896_16": "Brāhmaṇesūti bāhitapāpesu.",
  "atk-s0517a:1896_17": "Sāmaññatthanti samaṇabhāvassa atthaṃ.",
  "atk-s0517a:1896_18": "Brahmaññatthanti brāhmaṇabhāvassa atthaṃ.",
  "atk-s0517a:1896_19": "Dvayenāpi arahattaphalameva vuttaṃ.",
  "atk-s0517a:1896_20": "Atha vā sāmaññatthanti heṭṭhā tīṇi phalāni.",
  "atk-s0517a:1896_21": "Brahmaññatthanti arahattaphalaṃ.",
  "atk-s0517a:1896_22": "Sāmaññabrahmaññanti hi ariyamaggoyeva.",
  "atk-s0517a:1896_23": "Diṭṭheva dhammeti paccakkheyeva attabhāve.",
  "atk-s0517a:1896_24": "Sayaṃ abhiññā sacchikatvāti attanāyeva adhikena ñāṇena paccakkhaṃ katvā.",
  "atk-s0517a:1896_25": "Upasampajjāti pāpuṇitvā,",
  "atk-s0517a:1896_26": "nipphādetvā vā.",
  "atk-s0517a:1897_0": "188.",
  "atk-s0517a:1897_1": "Suttantaniddese paṭhamaṃ indriyasamudayādīnaṃ pabhedagaṇanaṃ pucchitvā puna pabhedagaṇanā vissajjitā.",
  "atk-s0517a:1897_2": "Tattha asītisatanti asītiuttaraṃ sataṃ.",
  "atk-s0517a:1897_3": "Paṇḍitehi “asītisata”nti vuttehi ākārehīti yojanā.",
  "atk-s0517a:1898_0": "Puna pabhedagaṇanāpucchāpubbaṅgame gaṇanāniddese adhimokkhatthāyāti adhimuccanatthāya saddahanatthāya.",
  "atk-s0517a:1898_1": "Āvajjanāya samudayoti manodvārāvajjanacittassa samudayo.",
  "atk-s0517a:1898_2": "Saddhindriyassa samudayoti saddhindriyassa paccayo,",
  "atk-s0517a:1898_3": "saddhaṃ uppādessāmīti pubbabhāgāvajjanaṃ saddhindriyassa upanissayapaccayo,",
  "atk-s0517a:1898_4": "saddhindriyajavanassa āvajjanaṃ paṭhamassa javanassa anantarapaccayo,",
  "atk-s0517a:1898_5": "dutiyajavanādīnaṃ upanissayapaccayo.",
  "atk-s0517a:1898_6": "Adhimokkhavasenāti chandasampayuttaadhimokkhavasena.",
  "atk-s0517a:1898_7": "Chandassa samudayoti pubbabhāgāvajjanapaccayā uppannassa adhimokkhasampayuttassa yevāpanakabhūtassa dhammacchandassa samudayo.",
  "atk-s0517a:1898_8": "So pana saddhindriyassa sahajātaaññamaññanissayasampayuttaatthiavigatavasena paccayo hoti,",
  "atk-s0517a:1898_9": "chandādhipatikāle adhipatipaccayo ca hoti,",
  "atk-s0517a:1898_10": "soyeva dutiyassa anantarasamanantaraanantarūpanissayāsevananatthivigatavasena paccayo hoti.",
  "atk-s0517a:1898_11": "Imināva nayena manasikārassapi yojanā kātabbā.",
  "atk-s0517a:1898_12": "Kevalañhettha manasikāroti sāraṇalakkhaṇo yevāpanakamanasikāro.",
  "atk-s0517a:1898_13": "Adhipatipaccayatā panassa na hoti.",
  "atk-s0517a:1898_14": "Sampayuttesu imesaṃ dvinnaṃyeva gahaṇaṃ balavapaccayattāti veditabbaṃ.",
  "atk-s0517a:1898_15": "Saddhindriyassa vasenāti bhāvanābhivuddhiyā indriyabhāvaṃ pattassa saddhindriyassa vasena.",
  "atk-s0517a:1898_16": "Ekattupaṭṭhānanti ekārammaṇe acalabhāvena bhusaṃ ṭhānaṃ uparūpari saddhindriyassa paccayo hoti.",
  "atk-s0517a:1898_17": "Saddhindriye vuttanayeneva sesindriyānipi veditabbāni.",
  "atk-s0517a:1898_18": "Evamekekassa indriyassa cattāro cattāro samudayāti pañcannaṃ indriyānaṃ vīsati samudayā honti.",
  "atk-s0517a:1898_19": "Puna catunnaṃ samudayānaṃ ekekasmiṃ samudaye pañca pañca indriyāni yojetvā vīsati samudayā vuttā.",
  "atk-s0517a:1898_20": "Paṭhamavīsati nānāmaggavasena daṭṭhabbā,",
  "atk-s0517a:1898_21": "dutiyavīsati ekamaggavasena daṭṭhabbāti vadanti.",
  "atk-s0517a:1898_22": "Evaṃ cattālīsa ākārā honti.",
  "atk-s0517a:1898_23": "Atthaṅgamavāropi imināva nayena veditabbo.",
  "atk-s0517a:1898_24": "So pana atthaṅgamo indriyabhāvanaṃ ananuyuttassa appaṭiladdhā paṭilābhatthaṅgamo,",
  "atk-s0517a:1898_25": "indriyabhāvanāya parihīnassa paṭiladdhaparihāni atthaṅgamo,",
  "atk-s0517a:1898_26": "phalappattassa paṭippassaddhiatthaṅgamo.",
  "atk-s0517a:1898_27": "Ekattaanupaṭṭhānanti ekatte anupaṭṭhānaṃ.",
  "atk-s0517a:1899_0": "Ka. assādaniddesavaṇṇanā",
  "atk-s0517a:1900_0": "189.",
  "atk-s0517a:1900_1": "Assādaniddese assaddhiyassa anupaṭṭhānanti assaddhe puggale parivajjayato saddhe puggale sevato pasādanīyasuttante",
  "atk-s0517a:1900_2": "paccavekkhato tattha yonisomanasikāraṃ bahulīkaroto ca assaddhiyassa anupaṭṭhānaṃ hoti.",
  "atk-s0517a:1900_3": "Assaddhiyapariḷāhassa anupaṭṭhānanti ettha assaddhassa saddhākathāya pavattamānāya dukkhaṃ domanassaṃ uppajjati.",
  "atk-s0517a:1900_4": "Ayaṃ assaddhiyapariḷāho.",
  "atk-s0517a:1900_5": "Adhimokkhacariyāya vesārajjanti saddhāvatthuvasena vā bhāvanāya vā vasippattassa saddhāpavattiyā visāradabhāvo hoti.",
  "atk-s0517a:1900_6": "Santo ca vihārādhigamoti samathassa vā vipassanāya vā paṭilābho.",
  "atk-s0517a:1900_7": "Sukhaṃ somanassanti ettha cetasikasukhabhāvadassanatthaṃ somanassavacanaṃ.",
  "atk-s0517a:1900_8": "Saddhindriyasamuṭṭhitapaṇītarūpaphuṭṭhakāyassa kāyikasukhampi labbhatiyeva.",
  "atk-s0517a:1900_9": "Sukhasomanassassa padhānassādattā “ayaṃ saddhindriyassa assādo”ti visesetvā vuttaṃ.",
  "atk-s0517a:1900_10": "Imināva nayena sesindriyassādāpi yojetvā veditabbā.",
  "atk-s0517a:1901_0": "Kha. ādīnavaniddesavaṇṇanā",
  "atk-s0517a:1902_0": "190.",
  "atk-s0517a:1902_1": "Ādīnavaniddese aniccaṭṭhenāti saddhindriyassa aniccaṭṭhena.",
  "atk-s0517a:1902_2": "So aniccaṭṭho saddhindriyassa ādīnavoti vuttaṃ hoti.",
  "atk-s0517a:1902_3": "Itaradvayepi eseva nayo.",
  "atk-s0517a:1902_4": "Ime samudayatthaṅgamassādādīnavā lokiyaindriyānamevāti veditabbā.",
  "atk-s0517a:1903_0": "Ga. nissaraṇaniddesavaṇṇanā",
  "atk-s0517a:1904_0": "191.",
  "atk-s0517a:1904_1": "Nissaraṇaniddese adhimokkhaṭṭhenātiādīsu ekekasmiṃ indriye pañca pañca katvā pañcannaṃ indriyānaṃ pañcavīsati",
  "atk-s0517a:1904_2": "nissaraṇāni maggaphalavasena niddiṭṭhāni.",
  "atk-s0517a:1904_3": "Tattha tato paṇītatarasaddhindriyassa paṭilābhāti tato vipassanākkhaṇe pavattasaddhindriyato maggakkhaṇe",
  "atk-s0517a:1904_4": "paṇītatarassa saddhindriyassa paṭilābhavasena.",
  "atk-s0517a:1904_5": "Purimatarasaddhindriyā nissaṭaṃ hotīti tasmiṃ maggakkhaṇe saddhindriyaṃ purimatarato vipassanākkhaṇe pavattasaddhindriyato nikkhantaṃ hoti.",
  "atk-s0517a:1904_6": "Imināva nayena phalakkhaṇe saddhindriyampi ubhayattha sesindriyānipi yojetabbāni.",
  "atk-s0517a:1905_0": "192.",
  "atk-s0517a:1905_1": "Pubbabhāge pañcahi indriyehīti paṭhamajjhānūpacāre pañcahi indriyehi paṭhamajjhānādiaṭṭhasamāpattivasena aṭṭha nissaraṇāni,",
  "atk-s0517a:1905_2": "aniccānupassanādiaṭṭhārasamahāvipassanāvasena aṭṭhārasa nissaraṇāni,",
  "atk-s0517a:1905_3": "sotāpattimaggādivasena aṭṭha lokuttaranissaraṇāni.",
  "atk-s0517a:1905_4": "Evaṃ jhānasamāpattimahāvipassanāmaggaphalavasena catuttiṃsa nissaraṇāni purimapurimasamatikkamato niddiṭṭhāni.",
  "atk-s0517a:1905_5": "Nekkhamme pañcindriyānītiādīni pana sattatiṃsa nissaraṇāni paṭipakkhapahānavasena paṭipakkhato niddiṭṭhāni.",
  "atk-s0517a:1905_6": "Tattha nekkhammādīsu sattasu satta nissaraṇāni upacārabhūmivasena vuttāni,",
  "atk-s0517a:1905_7": "phalāni pana paṭipakkhapahānābhāvato na vuttāni.",
  "atk-s0517a:1906_0": "193.",
  "atk-s0517a:1906_1": "Diṭṭhekaṭṭhehīti yāva sotāpattimaggā diṭṭhiyā saha ekasmiṃ puggale ṭhitāti diṭṭhekaṭṭhā.",
  "atk-s0517a:1906_2": "Tehi diṭṭhekaṭṭhehi.",
  "atk-s0517a:1906_3": "Oḷārikehīti thūlehi kāmarāgabyāpādehi.",
  "atk-s0517a:1906_4": "Aṇusahagatehīti sukhumabhūtehi kāmarāgabyāpādehiyeva.",
  "atk-s0517a:1906_5": "Sabbakilesehīti rūparāgādīhi.",
  "atk-s0517a:1906_6": "Tesu hi pahīnesu sabbakilesā pahīnā honti,",
  "atk-s0517a:1906_7": "tasmā “sabbakilesehī”ti vuttaṃ.",
  "atk-s0517a:1906_8": "Avuttatthāni panettha padāni heṭṭhā vuttatthānevāti.",
  "atk-s0517a:1906_9": "Sabbesaññeva khīṇāsavānaṃ tattha tattha pañcindriyānīti “adhimokkhaṭṭhenā”tiādīsu pubbe vuttesu ṭhānesu",
  "atk-s0517a:1906_10": "tasmiṃ tasmiṃ ṭhāne pañcindriyāni buddhapaccekabuddhasāvakānaṃ khīṇāsavānaṃ yathāyogaṃ tato tato nissaṭāni honti.",
  "atk-s0517a:1906_11": "Imasmiṃ vāre paṭhamaṃ vuttanayā eva yathāyogaṃ khīṇāsavavasena vuttā.",
  "atk-s0517a:1907_0": "Kathaṃ panetāni nissaraṇāni asītisataṃ hontīti? Vuccate –",
  "atk-s0517a:1907_1": "maggaphalavasena vuttāni pañcavīsati,",
  "atk-s0517a:1907_2": "samatikkamavasena vuttāni catuttiṃsa,",
  "atk-s0517a:1907_3": "paṭipakkhavasena vuttāni sattatiṃsāti paṭhamavāre sabbāni channavuti nissaraṇāni honti,",
  "atk-s0517a:1907_4": "etāniyeva dutiyavāre khīṇāsavānaṃ vasena dvādasasu apanītesu caturāsīti honti.",
  "atk-s0517a:1907_5": "Iti purimāni channavuti,",
  "atk-s0517a:1907_6": "imāni ca caturāsītīti asītisataṃ honti.",
  "atk-s0517a:1907_7": "Katamāni pana dvādasa khīṇāsavānaṃ apanetabbāni?",
  "atk-s0517a:1907_8": "Samatikkamato vuttesu maggaphalavasena vuttāni aṭṭha nissaraṇāni,",
  "atk-s0517a:1907_9": "paṭipakkhato vuttesu maggavasena vuttāni cattārīti imāni dvādasa apanetabbāni.",
  "atk-s0517a:1907_10": "Arahattaphalavasena vuttāni kasmā apanetabbānīti ce?",
  "atk-s0517a:1907_11": "Sabbapaṭhamaṃ vuttānaṃ pañcavīsatiyā nissaraṇānaṃ maggaphalavaseneva labbhanato.",
  "atk-s0517a:1907_12": "Arahattaphalavasena nissaraṇāni vuttāneva honti.",
  "atk-s0517a:1907_13": "Heṭṭhimaṃ heṭṭhimaṃ pana phalasamāpattiṃ uparimā uparimā na samāpajjantiyevāti heṭṭhā tīṇipi phalāni na labbhantiyeva.",
  "atk-s0517a:1907_14": "Jhānasamāpattivipassanānekkhammādīni ca kiriyāvasena labbhanti.",
  "atk-s0517a:1907_15": "Pañcapi cetāni indriyāni pubbameva paṭipakkhānaṃ paṭippassaddhattā paṭipakkhato nissaṭāneva hontīti.",
  "atk-s0517a:1908_0": "Dutiyasuttantaniddesavaṇṇanā niṭṭhitā.",
  "atk-s0517a:1909_0": "3. Tatiyasuttantaniddesavaṇṇanā",
  "atk-s0517a:1910_0": "194.",
  "atk-s0517a:1910_1": "Puna aññaṃ suttantaṃ nikkhipitvā indriyavidhānaṃ niddisitukāmo pañcimāni,",
  "atk-s0517a:1910_2": "bhikkhavetiādimāha.",
  "atk-s0517a:1910_3": "Tattha sotāpattiyaṅgesūti ettha soto ariyo aṭṭhaṅgiko maggo,",
  "atk-s0517a:1910_4": "sotassa āpatti bhusaṃ pāpuṇanaṃ sotāpatti,",
  "atk-s0517a:1910_5": "sotāpattiyā aṅgāni sambhārāni sotāpattiaṅgāni.",
  "atk-s0517a:1910_6": "Sotāpannatāya pubbabhāgapaṭilābhaaṅgāni.",
  "atk-s0517a:1910_7": "Sappurisasaṃsevo sotāpattiaṅgaṃ,",
  "atk-s0517a:1910_8": "saddhammassavanaṃ sotāpattiaṅgaṃ,",
  "atk-s0517a:1910_9": "yonisomanasikāro sotāpattiaṅgaṃ,",
  "atk-s0517a:1910_10": "dhammānudhammapaṭipatti sotāpattiaṅgaṃ,",
  "atk-s0517a:1910_11": "imāni cattāri sotāpattiaṅgāni.",
  "atk-s0517a:1910_12": "Sesā heṭṭhā vuttā eva.",
  "atk-s0517a:1910_13": "Idañca imesaṃ indriyānaṃ sakavisaye jeṭṭhakabhāvadassanatthaṃ vuttaṃ.",
  "atk-s0517a:1910_14": "Yathā hi cattāro seṭṭhiputtā rājātirājapañcamesu sahāyesu “nakkhattaṃ kīḷissāmā”ti vīthiṃ otiṇṇesu ekassa",
  "atk-s0517a:1910_15": "seṭṭhiputtassa gehaṃ gatakāle itare cattāro tuṇhī nisīdanti,",
  "atk-s0517a:1910_16": "gehasāmikova “imesaṃ khādanīyaṃ bhojanīyaṃ detha,",
  "atk-s0517a:1910_17": "imesaṃ gandhamālālaṅkārādīni dethā”ti gehe vicāreti,",
  "atk-s0517a:1910_18": "dutiyassa tatiyassa catutthassa gehaṃ gatakāle itare cattāro tuṇhī nisīdanti,",
  "atk-s0517a:1910_19": "gehasāmikova “imesaṃ khādanīyaṃ bhojanīyaṃ detha,",
  "atk-s0517a:1910_20": "imesaṃ gandhamālālaṅkārādīni dethā”ti gehe vicāreti,",
  "atk-s0517a:1910_21": "atha sabbapacchā rañño gehaṃ gatakāle kiñcāpi rājā sabbattha issarova,",
  "atk-s0517a:1910_22": "imasmiṃ pana kāle attano geheyeva “imesaṃ khādanīyaṃ bhojanīyaṃ detha,",
  "atk-s0517a:1910_23": "imesaṃ gandhamālālaṅkārādīni dethā”ti vicāreti,",
  "atk-s0517a:1910_24": "evameva saddhāpañcamakesu indriyesu tesu sahāyesu ekato vīthiṃ otarantesu viya ekārammaṇe uppajjamānesupi",
  "atk-s0517a:1910_25": "yathā paṭhamassa gehe itare cattāro tuṇhī nisīdanti,",
  "atk-s0517a:1910_26": "gehasāmikova vicāreti,",
  "atk-s0517a:1910_27": "evaṃ sotāpattiaṅgāni patvā adhimokkhalakkhaṇaṃ saddhindriyameva jeṭṭhakaṃ hoti pubbaṅgamaṃ,",
  "atk-s0517a:1910_28": "sesāni tadanvayāni honti.",
  "atk-s0517a:1910_29": "Yathā dutiyassa gehe itare cattāro tuṇhī nisīdanti,",
  "atk-s0517a:1910_30": "gehasāmikova vicāreti,",
  "atk-s0517a:1910_31": "evaṃ sammappadhānāni patvā paggahaṇalakkhaṇaṃ vīriyindriyameva jeṭṭhakaṃ hoti pubbaṅgamaṃ,",
  "atk-s0517a:1910_32": "sesāni tadanvayāni honti.",
  "atk-s0517a:1910_33": "Yathā tatiyassa gehe itare cattāro tuṇhī nisīdanti,",
  "atk-s0517a:1910_34": "gehasāmikova vicāreti,",
  "atk-s0517a:1910_35": "evaṃ satipaṭṭhānāni patvā upaṭṭhānalakkhaṇaṃ satindriyameva jeṭṭhakaṃ hoti pubbaṅgamaṃ,",
  "atk-s0517a:1910_36": "sesāni tadanvayāni honti.",
  "atk-s0517a:1910_37": "Yathā catutthassa gehe itare cattāro tuṇhī nisīdanti,",
  "atk-s0517a:1910_38": "gehasāmikova vicāreti,",
  "atk-s0517a:1910_39": "evaṃ jhānāni patvā avikkhepalakkhaṇaṃ samādhindriyameva jeṭṭhakaṃ hoti pubbaṅgamaṃ,",
  "atk-s0517a:1910_40": "sesāni tadanvayāni honti.",
  "atk-s0517a:1910_41": "Sabbapacchā rañño gehaṃ gatakāle pana yathā itare cattāro tuṇhī nisīdanti,",
  "atk-s0517a:1910_42": "rājāva vicāreti,",
  "atk-s0517a:1910_43": "evaṃ ariyasaccāni patvā pajānanalakkhaṇaṃ paññindriyameva jeṭṭhakaṃ hoti pubbaṅgamaṃ,",
  "atk-s0517a:1910_44": "sesāni tadanvayāni hontīti.",
  "atk-s0517a:1911_0": "Ka. pabhedagaṇananiddesavaṇṇanā",
  "atk-s0517a:1912_0": "195.",
  "atk-s0517a:1912_1": "Suttantassa pabhedagaṇanāpucchāpubbaṅgameva pabhedagaṇananiddese sappurisasaṃseveti sobhanānaṃ purisānaṃ sammā sevane.",
  "atk-s0517a:1912_2": "Adhimokkhādhipateyyaṭṭhenāti adhimokkhasaṅkhātena sesindriyesu adhipatibhāvaṭṭhena,",
  "atk-s0517a:1912_3": "sesindriyānaṃ pubbaṅgamaṭṭhenāti attho.",
  "atk-s0517a:1912_4": "Saddhammasavaneti sataṃ dhammo,",
  "atk-s0517a:1912_5": "sobhano vā dhammoti saddhammo.",
  "atk-s0517a:1912_6": "Tassa saddhammassa savane.",
  "atk-s0517a:1912_7": "Yonisomanasikāreti upāyena manasikāre.",
  "atk-s0517a:1912_8": "Dhammānudhammapaṭipattiyāti ettha nava lokuttaradhamme anugato dhammo dhammānudhammo,",
  "atk-s0517a:1912_9": "sīlasamādhipaññāsaṅkhātassa dhammānudhammassa paṭipatti paṭipajjanaṃ dhammānudhammapaṭipatti.",
  "atk-s0517a:1912_10": "Sammappadhānādīsupi eseva nayo.",
  "atk-s0517a:1913_0": "Kha. cariyāvāravaṇṇanā",
  "atk-s0517a:1914_0": "196.",
  "atk-s0517a:1914_1": "Cariyāvārepi imināva nayena attho veditabbo.",
  "atk-s0517a:1914_2": "Kevalaṃ paṭhamavāro indriyānaṃ uppādanakālavasena vutto,",
  "atk-s0517a:1914_3": "cariyāvāro uppannānaṃ āsevanakālavasena ca pāripūrikālavasena ca vutto.",
  "atk-s0517a:1914_4": "Cariyā pakati ussannatāti hi atthato ekaṃ.",
  "atk-s0517a:1915_0": "Cāravihāraniddesavaṇṇanā",
  "atk-s0517a:1916_0": "197.",
  "atk-s0517a:1916_1": "Idāni cariyāsambandheneva cāravihāraniddesavasena aparena pariyāyena indriyavidhānaṃ niddisitukāmo cāro",
  "atk-s0517a:1916_2": "ca vihāro cātiādikaṃ uddesaṃ uddisitvā tassa niddesamāha.",
  "atk-s0517a:1916_3": "Tattha uddese tāva yathā carantaṃ viharantaṃ viññū sabrahmacārī gambhīresu ṭhānesu okappeyyuṃ –",
  "atk-s0517a:1916_4": "addhā ayamāyasmā patto vā pāpuṇissati vāti,",
  "atk-s0517a:1916_5": "tathā indriyasampannassa cāro ca vihāro ca viññūhi sabrahmacārīhi anubuddho hoti paṭividdhoti uddesassa sambandho veditabbo.",
  "atk-s0517a:1916_6": "Uddesaniddese cariyā cāroyeva.",
  "atk-s0517a:1916_7": "Cāro cariyāti hi atthato ekaṃ.",
  "atk-s0517a:1916_8": "Tasmā “cāro”tipadassa niddese “cariyā”ti vuttaṃ.",
  "atk-s0517a:1916_9": "Iriyāpathacariyāti iriyāpathānaṃ cariyā,",
  "atk-s0517a:1916_10": "pavattananti attho.",
  "atk-s0517a:1916_11": "Sesesupi eseva nayo.",
  "atk-s0517a:1916_12": "Āyatanacariyā pana āyatanesu satisampajaññānaṃ cariyā.",
  "atk-s0517a:1916_13": "Pattīti phalāni.",
  "atk-s0517a:1916_14": "Tāni hi pāpuṇiyantīti “pattī”ti vuttā.",
  "atk-s0517a:1916_15": "Sattalokassa diṭṭhadhammikasamparāyikā atthā lokatthāti ayaṃ viseso.",
  "atk-s0517a:1917_0": "Idāni tāsaṃ cariyānaṃ bhūmiṃ dassento catūsu iriyāpathesūtiādimāha.",
  "atk-s0517a:1917_1": "Satipaṭṭhānesūti ārammaṇasatipaṭṭhānesu.",
  "atk-s0517a:1917_2": "Satipaṭṭhānesupi vuccamānesu satito anaññāni vohāravasena aññāni viya katvā vuttaṃ.",
  "atk-s0517a:1917_3": "Ariyasaccesūti pubbabhāgalokiyasaccañāṇena visuṃ visuṃ saccapariggahavasena vuttaṃ.",
  "atk-s0517a:1917_4": "Ariyamaggesu sāmaññaphalesūti ca vohāravaseneva vuttaṃ.",
  "atk-s0517a:1917_5": "Padeseti lokatthacariyāya ekadese.",
  "atk-s0517a:1917_6": "Nippadesato hi lokatthacariyaṃ buddhā eva karonti.",
  "atk-s0517a:1917_7": "Puna tā eva cariyāyo kārakapuggalavasena dassento paṇidhisampannānantiādimāha.",
  "atk-s0517a:1917_8": "Tattha paṇidhisampannā nāma iriyāpathānaṃ santattā iriyāpathaguttiyā sampannā akampitairiyāpathā bhikkhubhāvānurūpena santena iriyāpathena sampannā.",
  "atk-s0517a:1917_9": "Indriyesu guttadvārānanti cakkhādīsu chasu indriyesu attano attano visaye pavattaekekadvāravasena guttaṃ dvāraṃ etesanti guttadvārā.",
  "atk-s0517a:1917_10": "Tesaṃ guttadvārānaṃ.",
  "atk-s0517a:1917_11": "Dvāranti cettha uppattidvāravasena cakkhādayo eva.",
  "atk-s0517a:1917_12": "Appamādavihārīnanti sīlādīsu appamādavihāravataṃ.",
  "atk-s0517a:1917_13": "Adhicittamanuyuttānanti vipassanāya pādakabhāvena adhicittasaṅkhātaṃ samādhimanuyuttānaṃ.",
  "atk-s0517a:1917_14": "Buddhisampannānanti nāmarūpavavatthānaṃ ādiṃ katvā yāva gotrabhu,",
  "atk-s0517a:1917_15": "tāva pavattena ñāṇena sampannānaṃ.",
  "atk-s0517a:1917_16": "Sammāpaṭipannānanti catumaggakkhaṇe.",
  "atk-s0517a:1917_17": "Adhigataphalānanti catuphalakkhaṇe.",
  "atk-s0517a:1918_0": "Adhimuccantoti adhimokkhaṃ karonto.",
  "atk-s0517a:1918_1": "Saddhāya caratīti saddhāvasena pavattati.",
  "atk-s0517a:1918_2": "Paggaṇhantoti catusammappadhānavīriyena padahanto.",
  "atk-s0517a:1918_3": "Upaṭṭhāpentoti satiyā ārammaṇaṃ upaṭṭhāpento.",
  "atk-s0517a:1918_4": "Avikkhepaṃ karontoti samādhivasena vikkhepaṃ akaronto.",
  "atk-s0517a:1918_5": "Pajānantoti catusaccapajānanapaññāya pakārena jānanto.",
  "atk-s0517a:1918_6": "Vijānantoti indriyasampayuttajavanapubbaṅgamena āvajjanaviññāṇena ārammaṇaṃ vijānanto.",
  "atk-s0517a:1918_7": "Viññāṇacariyāyāti āvajjanaviññāṇacariyavasena.",
  "atk-s0517a:1918_8": "Evaṃ paṭipannassāti sahajavanāya indriyacariyāya paṭipannassa.",
  "atk-s0517a:1918_9": "Kusalā dhammā āyāpentīti samathavipassanāvasena pavattā kusalā dhammā bhusaṃ yāpenti,",
  "atk-s0517a:1918_10": "pavattantīti attho.",
  "atk-s0517a:1918_11": "Āyatanacariyāyāti kusalānaṃ dhammānaṃ bhusaṃ yatanacariyāya,",
  "atk-s0517a:1918_12": "ghaṭanacariyāya pavattanacariyāyāti vuttaṃ hoti.",
  "atk-s0517a:1918_13": "Visesamadhigacchatīti vikkhambhanatadaṅgasamucchedapaṭippassaddhivasena visesaṃ adhigacchati.",
  "atk-s0517a:1918_14": "Dassanacariyādayo vuttatthāyeva.",
  "atk-s0517a:1919_0": "Saddhāya viharatītiādīsu saddhādisamaṅgissa iriyāpathavihāro daṭṭhabbo.",
  "atk-s0517a:1919_1": "Anubuddhoti anumānabuddhiyā.",
  "atk-s0517a:1919_2": "Paṭividdhoti paccakkhabuddhiyā.",
  "atk-s0517a:1919_3": "Yasmā adhimokkhaṭṭhādīsu anubuddhesu paṭividdhesu ca cāro ca vihāro ca anubuddho hoti paṭividdho,",
  "atk-s0517a:1919_4": "tasmā anubodhapaṭivedhesu adhimokkhaṭṭhādayo ca niddiṭṭhā.",
  "atk-s0517a:1920_0": "Evaṃ saddhāya carantantiādīsu evanti vuttappakāraṃ niddisanto yathāsaddassa atthaṃ niddisati.",
  "atk-s0517a:1920_1": "Viññūtiādīsupi yathāsabhāvaṃ jānantīti viññū.",
  "atk-s0517a:1920_2": "Viññātaṃ sabhāvaṃ vibhāventi pākaṭaṃ karontīti vibhāvī.",
  "atk-s0517a:1920_3": "Asani viya siluccaye kilese medhati hiṃsatīti medhā,",
  "atk-s0517a:1920_4": "khippaṃ gahaṇadhāraṇaṭṭhena vā medhā,",
  "atk-s0517a:1920_5": "medhā etesaṃ atthīti medhāvī.",
  "atk-s0517a:1920_6": "Ñāṇagatiyā paṇḍanti gacchanti pavattantīti paṇḍitā.",
  "atk-s0517a:1920_7": "Buddhisampadāya samannāgatattā buddhisampannā.",
  "atk-s0517a:1920_8": "Saha brahmaṃ cariyaṃ uttamaṃ paṭipadaṃ carantīti sabrahmacārino.",
  "atk-s0517a:1920_9": "Apalokanakammādicatubbidhaṃ kammaṃ ekato karaṇavasena ekaṃ kammaṃ.",
  "atk-s0517a:1920_10": "Tathā pañcavidho pātimokkhuddeso ekuddeso.",
  "atk-s0517a:1920_11": "Samā sikkhā etesanti samasikkhā,",
  "atk-s0517a:1920_12": "samasikkhānaṃ bhāvo samasikkhatā.",
  "atk-s0517a:1920_13": "Samasikkhātātipi paṭhanti.",
  "atk-s0517a:1920_14": "Yesaṃ ekaṃ kammaṃ eko uddeso samasikkhatā,",
  "atk-s0517a:1920_15": "te sabrahmacārīti vuttaṃ hoti.",
  "atk-s0517a:1920_16": "“Jhānānī”ti vattabbe jhānāti liṅgavipallāso kato.",
  "atk-s0517a:1920_17": "Vimokkhāti tayo vā aṭṭha vā vimokkhā.",
  "atk-s0517a:1920_18": "Samādhīti savitakkasavicāraavitakkavicāramattaavitakkāvicārā tayo samādhī.",
  "atk-s0517a:1920_19": "Samāpattiyoti suññatānimittāppaṇihitā.",
  "atk-s0517a:1920_20": "Abhiññāyoti cha abhiññā.",
  "atk-s0517a:1921_0": "Eko aṃso bhāgo,",
  "atk-s0517a:1921_1": "na dutiyoti ekaṃso,",
  "atk-s0517a:1921_2": "ekaṃsassa atthassa vacanaṃ ekaṃsavacanaṃ.",
  "atk-s0517a:1921_3": "Evaṃ sesesupi yojanā kātabbā.",
  "atk-s0517a:1921_4": "Visesato pana samaṃ,",
  "atk-s0517a:1921_5": "samantā vā seti pavattatīti saṃsayo,",
  "atk-s0517a:1921_6": "natthettha saṃsayoti nissaṃsayo.",
  "atk-s0517a:1921_7": "Ekasmiṃyeva anicchayatā hutvā itarampi kaṅkhatīti kaṅkhā,",
  "atk-s0517a:1921_8": "natthettha kaṅkhāti nikkaṅkho.",
  "atk-s0517a:1921_9": "Dvidhā bhāvo dvejjhaṃ,",
  "atk-s0517a:1921_10": "natthettha dvejjhanti advejjho.",
  "atk-s0517a:1921_11": "Dvidhā elayati kampetīti dveḷhakaṃ,",
  "atk-s0517a:1921_12": "natthettha dveḷhakanti adveḷhako.",
  "atk-s0517a:1921_13": "Niyogena niyamena vacanaṃ niyogavacanaṃ.",
  "atk-s0517a:1921_14": "Niyyogavacanantipi paṭhanti.",
  "atk-s0517a:1921_15": "Apaṇṇakassa aviraddhassa niyyānikassa atthassa vacanaṃ apaṇṇakavacanaṃ.",
  "atk-s0517a:1921_16": "Avatthāpanavacananti nicchayavacanaṃ.",
  "atk-s0517a:1921_17": "Sabbampi hetaṃ vicikicchābhāvassa vevacanaṃ.",
  "atk-s0517a:1921_18": "Piyassa atthassa sabbhāvato vacanaṃ,",
  "atk-s0517a:1921_19": "piyamevāti piyavacanaṃ.",
  "atk-s0517a:1921_20": "Tathā garuvacanaṃ.",
  "atk-s0517a:1921_21": "Saha gāravena garubhāvena sagāravaṃ.",
  "atk-s0517a:1921_22": "Patissayanaṃ patissayo paraṃ garuṃ katvā nissayanaṃ apassayananti attho.",
  "atk-s0517a:1921_23": "Patissavanaṃ vā patissavo,",
  "atk-s0517a:1921_24": "nivātavuttitāya paravacanasavananti attho.",
  "atk-s0517a:1921_25": "Ubhayathāpi parajeṭṭhakabhāvassetaṃ nāmaṃ.",
  "atk-s0517a:1921_26": "Saha gāravena vattatīti sagāravaṃ.",
  "atk-s0517a:1921_27": "Saha patissayena,",
  "atk-s0517a:1921_28": "patissavena vā vattatīti sappatissayaṃ.",
  "atk-s0517a:1921_29": "“Sappatissava”nti vā vattabbe ya- kāraṃ, va-",
  "atk-s0517a:1921_30": "kāraṃ vā lopaṃ katvā “sappatissa”nti vuttaṃ.",
  "atk-s0517a:1921_31": "Adhikaṃ visiṭṭhaṃ vacanaṃ adhivacanaṃ,",
  "atk-s0517a:1921_32": "sagāravañca taṃ sappatissañcāti sagāravasappatissaṃ,",
  "atk-s0517a:1921_33": "sagāravasappatissaṃ adhivacanaṃ sagāravasappatissādhivacanaṃ.",
  "atk-s0517a:1921_34": "Ubhayatthāpi vevacanavikappanānattavasena punappunaṃ etanti vuttaṃ.",
  "atk-s0517a:1921_35": "Patto vā pāpuṇissati vāti jhānādīniyevāti.",
  "atk-s0517a:1922_0": "Tatiyasuttantaniddesavaṇṇanā niṭṭhitā.",
  "atk-s0517a:1923_0": "4. Catutthasuttantaniddesavaṇṇanā",
  "atk-s0517a:1924_0": "198.",
  "atk-s0517a:1924_1": "Puna paṭhamasuttameva nikkhipitvā aparena ākārena indriyāni niddisati.",
  "atk-s0517a:1924_2": "Tattha katihākārehi kenaṭṭhena daṭṭhabbānīti katihi ākārehi daṭṭhabbāni.",
  "atk-s0517a:1924_3": "Kenaṭṭhena daṭṭhabbānīti daṭṭhabbākāre ca daṭṭhabbaṭṭhañca pucchati.",
  "atk-s0517a:1924_4": "Chahākārehi tenaṭṭhena daṭṭhabbānīti chahi ākārehi daṭṭhabbāni,",
  "atk-s0517a:1924_5": "teneva chaākārasaṅkhātenaṭṭhena daṭṭhabbāni.",
  "atk-s0517a:1924_6": "Ādhipateyyaṭṭhenāti adhipatibhāvaṭṭhena.",
  "atk-s0517a:1924_7": "Ādivisodhanaṭṭhenāti kusalānaṃ dhammānaṃ ādibhūtassa sīlassa visodhanaṭṭhena.",
  "atk-s0517a:1924_8": "Adhimattaṭṭhenāti balavaṭṭhena.",
  "atk-s0517a:1924_9": "Balavañhi adhikā mattā pamāṇaṃ assāti adhimattanti vuccati.",
  "atk-s0517a:1924_10": "Adhiṭṭhānaṭṭhenāti patiṭṭhānaṭṭhena.",
  "atk-s0517a:1924_11": "Pariyādānaṭṭhenāti khepanaṭṭhena.",
  "atk-s0517a:1924_12": "Patiṭṭhāpakaṭṭhenāti patiṭṭhāpanaṭṭhena.",
  "atk-s0517a:1925_0": "Ka. ādhipateyyaṭṭhaniddesavaṇṇanā",
  "atk-s0517a:1926_0": "199.",
  "atk-s0517a:1926_1": "Ādhipateyyaṭṭhaniddese assaddhiyaṃ pajahatotiādi ekekasseva indriyassa paṭipakkhapajahanavacanaṃ ekakkhaṇepi",
  "atk-s0517a:1926_2": "attano attano paṭipakkhapahānakiccasādhane adhipatibhāvasādhanatthaṃ vuttaṃ.",
  "atk-s0517a:1926_3": "Sesāni cattāri indriyāni taṃsampayuttāneva vuttāni.",
  "atk-s0517a:1926_4": "Nānākkhaṇesu vā ekekaṃ indriyaṃ dhuraṃ katvā tassa tassa paṭipakkhassa taṃ taṃ indriyaṃ jeṭṭhakaṃ katvā",
  "atk-s0517a:1926_5": "sesāni tadanvayāni katvā vuttantipi veditabbaṃ.",
  "atk-s0517a:1926_6": "Kāmacchandaṃ pajahatotiādi pana ekakkhaṇavaseneva vuttaṃ.",
  "atk-s0517a:1927_0": "Kha. ādivisodhanaṭṭhaniddesavaṇṇanā",
  "atk-s0517a:1928_0": "200.",
  "atk-s0517a:1928_1": "Ādivisodhanaṭṭhaniddese assaddhiyasaṃvaraṭṭhena sīlavisuddhīti assaddhiyassa nivāraṇaṭṭhena viratiatthena sīlamalavisodhanato sīlavisuddhi nāma.",
  "atk-s0517a:1928_2": "Saddhindriyassa ādivisodhanāti saddhindriyassa upanissayavasena ādibhūtassa sīlassa visodhanā.",
  "atk-s0517a:1928_3": "Imināva nayena sesānipi kāmacchandādisaṃvaraṇamūlakāni ca indriyāni veditabbāni.",
  "atk-s0517a:1929_0": "Ga. adhimattaṭṭhaniddesavaṇṇanā",
  "atk-s0517a:1930_0": "201.",
  "atk-s0517a:1930_1": "Adhimattaṭṭhaniddese saddhindriyassa bhāvanāya chando uppajjatīti saddhassa puggalassa saddhāpaṭisaṃyuttaṃ",
  "atk-s0517a:1930_2": "dhammaṃ sutvā vā saddhindriyabhāvanāya assādaṃ disvā vā saddhindriye kusalo dhammacchando jāyati.",
  "atk-s0517a:1930_3": "Pāmojjaṃ uppajjatīti chandajātattā dubbalapīti uppajjati.",
  "atk-s0517a:1930_4": "Pīti uppajjatīti pamuditattā balavapīti uppajjati.",
  "atk-s0517a:1930_5": "Passaddhi uppajjatīti pītiyā pīṇitattā kāyacittapassaddhi uppajjati.",
  "atk-s0517a:1930_6": "Sukhaṃ uppajjatīti passaddhakāyacittattā cetasikaṃ sukhaṃ uppajjati.",
  "atk-s0517a:1930_7": "Obhāso uppajjatīti sukhena abhisannattā ñāṇobhāso uppajjati.",
  "atk-s0517a:1930_8": "Saṃvego uppajjatīti ñāṇobhāsena viditasaṅkhārādīnavattā saṅkhārapavattiyaṃ saṃvego uppajjati.",
  "atk-s0517a:1930_9": "Saṃvejetvā cittaṃ samādahatīti saṃvegaṃ uppādetvā teneva saṃvegena cittaṃ samāhitaṃ karoti.",
  "atk-s0517a:1930_10": "Sādhukaṃ paggaṇhātīti līnuddhatabhāvaṃ mocetvā suṭṭhu paggaṇhāti.",
  "atk-s0517a:1930_11": "Sādhukaṃ ajjhupekkhatīti vīriyassa samaṃ hutvā pavattattā puna vīriyasamatāniyojane byāpāraṃ akaronto",
  "atk-s0517a:1930_12": "tatramajjhattupekkhāvasena sādhukaṃ ajjhupekkhati nāma.",
  "atk-s0517a:1930_13": "Upekkhāvasenāti samavāhitalakkhaṇāya tatramajjhattupekkhāya vasena.",
  "atk-s0517a:1930_14": "Nānattakilesehīti vipassanāya paṭipakkhabhūtehi nānāsabhāvehi kilesehi.",
  "atk-s0517a:1930_15": "Vimokkhavasenāti bhaṅgānupassanato paṭṭhāya nānattakilesehi vimuccanavasena.",
  "atk-s0517a:1930_16": "Vimuttattāti nānattakilesehi vimuttattā.",
  "atk-s0517a:1931_0": "Te dhammāti chandādayo dhammā.",
  "atk-s0517a:1931_1": "Ekarasā hontīti vimuttirasena ekarasā honti.",
  "atk-s0517a:1931_2": "Bhāvanāvasenāti ekarasabhāvanāvasena.",
  "atk-s0517a:1931_3": "Tato paṇītatare vivaṭṭantīti tena kāraṇena vipassanārammaṇato paṇītatare nibbānārammaṇe vivaṭṭanānupassanāsaṅkhātena",
  "atk-s0517a:1931_4": "gotrabhuñāṇena chandādayo dhammā nivattanti,",
  "atk-s0517a:1931_5": "saṅkhārārammaṇato apagantvā nibbānārammaṇe pavattantīti attho.",
  "atk-s0517a:1931_6": "Vivaṭṭanāvasenāti evaṃ gotrabhukhaṇe saṅkhārārammaṇato vivaṭṭanavasena.",
  "atk-s0517a:1931_7": "Vivaṭṭitattā tato vosajjatīti maggasamaṅgipuggalo maggassa uppādakkhaṇeyeva dubhatovuṭṭhānavasena vivaṭṭitattā",
  "atk-s0517a:1931_8": "teneva kāraṇena kilese ca khandhe ca vosajjati.",
  "atk-s0517a:1931_9": "Vosajjitattā tato nirujjhantīti maggassa uppādakkhaṇeyeva kilese ca khandhe ca vosajjitattā teneva kāraṇena",
  "atk-s0517a:1931_10": "kilesā ca khandhā ca anuppattinirodhavasena nirujjhanti.",
  "atk-s0517a:1931_11": "Vosajjitattāti ca āsaṃsāyaṃ bhūtavacanaṃ kataṃ.",
  "atk-s0517a:1931_12": "Kilesanirodhe sati khandhanirodhasabbhāvato ca khandhanirodho vutto.",
  "atk-s0517a:1931_13": "Nirodhavasenāti yathāvuttanirodhavasena.",
  "atk-s0517a:1931_14": "Tasseva maggassa uppādakkhaṇe dve vosagge dassetukāmo nirodhavasena dve vosaggātiādimāha.",
  "atk-s0517a:1931_15": "Dvepi heṭṭhā vuttatthā eva.",
  "atk-s0517a:1931_16": "Assaddhiyassa pahānāya chando uppajjatītiādīsupi imināva nayena vitthārato attho veditabbo.",
  "atk-s0517a:1931_17": "Vīriyindriyādimūlakesupi vāresu eseva nayo.",
  "atk-s0517a:1931_18": "Imināva nayena adhiṭṭhānaṭṭhaniddesopi vitthārato veditabbo.",
  "atk-s0517a:1931_19": "Kevalañhettha adhiṭṭhātīti viseso,",
  "atk-s0517a:1931_20": "patiṭṭhātīti attho.",
  "atk-s0517a:1932_0": "Gha-ṅa. pariyādānaṭṭhapatiṭṭhāpakaṭṭhaniddesavaṇṇanā",
  "atk-s0517a:1933_0": "202- 203.",
  "atk-s0517a:1933_1": "Pariyādānaṭṭhaniddese pariyādiyatīti khepeti.",
  "atk-s0517a:1933_2": "Patiṭṭhāpakaṭṭhaniddese saddho saddhindriyaṃ adhimokkhe patiṭṭhāpetīti saddhāsampanno “sabbe saṅkhārā",
  "atk-s0517a:1933_3": "aniccā dukkhā anattā”ti adhimuccanto saddhindriyaṃ adhimokkhe patiṭṭhāpeti.",
  "atk-s0517a:1933_4": "Iminā puggalavisesena indriyabhāvanāviseso niddiṭṭho.",
  "atk-s0517a:1933_5": "Saddhassa saddhindriyaṃ adhimokkhe patiṭṭhāpetīti saddhāsampannassa puggalassa saddhindriyaṃ taṃyeva saddhaṃ patiṭṭhāpeti.",
  "atk-s0517a:1933_6": "Tathā adhimuccantaṃ adhimokkhe patiṭṭhāpetīti.",
  "atk-s0517a:1933_7": "Iminā indriyabhāvanāvisesena puggalaviseso niddiṭṭho.",
  "atk-s0517a:1933_8": "Evaṃ cittaṃ paggaṇhanto paggahe patiṭṭhāpeti,",
  "atk-s0517a:1933_9": "satiṃ upaṭṭhāpento upaṭṭhāne patiṭṭhāpeti,",
  "atk-s0517a:1933_10": "cittaṃ samādahanto avikkhepe patiṭṭhāpeti,",
  "atk-s0517a:1933_11": "aniccaṃ dukkhaṃ anattāti passanto dassane patiṭṭhāpetīti sesesupi yojanā veditabbā.",
  "atk-s0517a:1933_12": "Yogāvacaroti samathayoge,",
  "atk-s0517a:1933_13": "vipassanāyoge vā avacaratīti yogāvacaro.",
  "atk-s0517a:1933_14": "Avacaratīti pavisitvā caratīti.",
  "atk-s0517a:1934_0": "Catutthasuttantaniddesavaṇṇanā niṭṭhitā.",
  "atk-s0517a:1935_0": "5. Indriyasamodhānavaṇṇanā",
  "atk-s0517a:1936_0": "204.",
  "atk-s0517a:1936_1": "Idāni samādhiṃ bhāvayato vipassanaṃ bhāvayato ca indriyasamodhānaṃ dassetukāmo paṭhamaṃ tāva upaṭṭhānakosallappabhedaṃ",
  "atk-s0517a:1936_2": "niddisituṃ puthujjano samādhiṃ bhāventotiādimāha.",
  "atk-s0517a:1936_3": "Tattha puthujjano samādhiṃ bhāventoti nibbedhabhāgiyaṃ samādhiṃ bhāvento.",
  "atk-s0517a:1936_4": "Sekkhassa vītarāgassa ca pana lokuttaropi samādhi labbhati.",
  "atk-s0517a:1936_5": "Āvajjitattāti kasiṇādinimittassa āvajjitattā,",
  "atk-s0517a:1936_6": "kasiṇādiparikammaṃ katvā tattha uppāditanimittattāti vuttaṃ hoti.",
  "atk-s0517a:1936_7": "Ārammaṇūpaṭṭhānakusaloti tassa uppāditassa nimittasseva upaṭṭhāne kusalo.",
  "atk-s0517a:1936_8": "Samathanimittūpaṭṭhānakusaloti accāraddhavīriyatādīhi uddhate citte passaddhisamādhiupekkhāsambojjhaṅgabhāvanāvasena",
  "atk-s0517a:1936_9": "cittopasamanimittassa upaṭṭhāne kusalo.",
  "atk-s0517a:1936_10": "Paggahanimittūpaṭṭhānakusaloti atisithilavīriyatādīhi līne citte dhammavicayavīriyapītisambojjhaṅgabhāvanāvasena",
  "atk-s0517a:1936_11": "cittapaggahanimittassa upaṭṭhāne kusalo.",
  "atk-s0517a:1936_12": "Avikkhepūpaṭṭhānakusaloti anuddhatālīnacittassa sampayuttassa samādhissa upaṭṭhāne kusalo.",
  "atk-s0517a:1936_13": "Obhāsūpaṭṭhānakusaloti paññāpayogamandatāya nirassāde citte aṭṭhasaṃvegavatthupaccavekkhaṇena cittaṃ saṃvejetvā ñāṇobhāsassa upaṭṭhāne kusalo.",
  "atk-s0517a:1936_14": "Aṭṭha saṃvegavatthūni nāma jātijarābyādhimaraṇāni cattāri,",
  "atk-s0517a:1936_15": "apāyadukkhaṃ pañcamaṃ,",
  "atk-s0517a:1936_16": "atīte vaṭṭamūlakaṃ dukkhaṃ,",
  "atk-s0517a:1936_17": "anāgate vaṭṭamūlakaṃ dukkhaṃ,",
  "atk-s0517a:1936_18": "paccuppanne āhārapariyeṭṭhimūlakaṃ dukkhanti.",
  "atk-s0517a:1936_19": "Sampahaṃsanūpaṭṭhānakusaloti upasamasukhānadhigamena nirassāde citte buddhadhammasaṅghaguṇānussaraṇena",
  "atk-s0517a:1936_20": "cittaṃ pasādento sampahaṃsanassa upaṭṭhāne kusalo.",
  "atk-s0517a:1936_21": "Upekkhūpaṭṭhānakusaloti uddhatādidosavirahite citte niggahapaggahādīsu byāpārābhāvakaraṇena upekkhāya upaṭṭhāne kusalo.",
  "atk-s0517a:1936_22": "Sekkhoti tisso sikkhā sikkhatīti sekkho.",
  "atk-s0517a:1936_23": "Ekattūpaṭṭhānakusaloti sakkāyadiṭṭhādīnaṃ pahīnattā nekkhammādino ekattassa upaṭṭhāne kusalo.",
  "atk-s0517a:1937_0": "Vītarāgoti sabbaso pahīnarāgattā vītarāgo khīṇāsavo.",
  "atk-s0517a:1937_1": "Ñāṇūpaṭṭhānakusaloti arahā dhammesu vigatasammohattā tattha tattha asammohañāṇassa upaṭṭhāne kusalo.",
  "atk-s0517a:1937_2": "Vimuttūpaṭṭhānakusaloti arahattaphalavimuttiyā upaṭṭhāne kusalo.",
  "atk-s0517a:1937_3": "Vimuttīti hi sabbakilesehi vimuttattā arahattaphalavimutti adhippetā.",
  "atk-s0517a:1938_0": "205.",
  "atk-s0517a:1938_1": "Vipassanābhāvanāya upaṭṭhānānupaṭṭhānesu aniccatotiādīni niccatotiādīni ca sīlakathāyaṃ vuttanayeneva veditabbāni.",
  "atk-s0517a:1938_2": "Pāṭhato pana “āyūhanānupaṭṭhānakusalo vipariṇāmūpaṭṭhānakusalo animittūpaṭṭhānakusalo nimittānupaṭṭhānakusalo",
  "atk-s0517a:1938_3": "appaṇihitūpaṭṭhānakusalo paṇidhianupaṭṭhānakusalo abhinivesānupaṭṭhānakusalo”ti etesu sāmivacanena samāsapadacchedo kātabbo.",
  "atk-s0517a:1938_4": "Sesesu pana nissakkavacanena pāṭho.",
  "atk-s0517a:1939_0": "206.",
  "atk-s0517a:1939_1": "Suññatūpaṭṭhānakusaloti panettha suññato upaṭṭhānakusaloti vā suññatāya upaṭṭhānakusaloti vā padacchedo kātabbo.",
  "atk-s0517a:1939_2": "Yasmā pana nibbidāvirāganirodhapaṭinissaggānupassanā adhipaññādhammavipassanā yathābhūtañāṇadassanaṃ",
  "atk-s0517a:1939_3": "paṭisaṅkhānupassanā vivaṭṭanānupassanāti imā aṭṭha mahāvipassanā attano sabhāvavisesena visesitā,",
  "atk-s0517a:1939_4": "na ārammaṇavisesena,",
  "atk-s0517a:1939_5": "tasmā imāsaṃ aṭṭhannaṃ “aniccato upaṭṭhānakusalo hotī”tiādīni vacanāni viya “nibbidāto upaṭṭhānakusalo hotī”tiādīni vacanāni na yujjanti.",
  "atk-s0517a:1939_6": "Tasmā eva imā aṭṭha na yojitā.",
  "atk-s0517a:1939_7": "Ādīnavānupassanā pana “suññatūpaṭṭhānakusalo hoti,",
  "atk-s0517a:1939_8": "abhinivesānupaṭṭhānakusalo hotī”ti iminā yugalakavacaneneva atthato “ādīnavato upaṭṭhānakusalo hoti,",
  "atk-s0517a:1939_9": "ālayābhinivesānupaṭṭhānakusalo hotī”ti yojitāva hotīti sarūpena na yojitā.",
  "atk-s0517a:1939_10": "Iti purimā ca aṭṭha,",
  "atk-s0517a:1939_11": "ayañca ādīnavānupassanāti aṭṭhārasasu mahāvipassanāsu imā nava ayojetvā itarā eva nava yojitāti veditabbā.",
  "atk-s0517a:1939_12": "Ñāṇūpaṭṭhānakusaloti sekkho vipassanūpakkilesānaṃ abhāvato vipassanābhāvanāya ñāṇassa upaṭṭhāne kusalo.",
  "atk-s0517a:1939_13": "Samādhibhāvanāya pana nikantisabbhāvato ñāṇūpaṭṭhāne kusaloti na vutto.",
  "atk-s0517a:1940_0": "Visaññogūpaṭṭhānakusaloti “kāmayogavisaññogo bhavayogavisaññogo diṭṭhiyogavisaññogo avijjāyogavisaññogo”ti",
  "atk-s0517a:1940_1": "catudhā vuttassa visaññogassa upaṭṭhāne kusalo.",
  "atk-s0517a:1940_2": "Saññogānupaṭṭhānakusaloti kāmayogabhavayogadiṭṭhiyogāvijjāyogavasena catudhā vuttassa saññogassa anupaṭṭhāne kusalo.",
  "atk-s0517a:1940_3": "Nirodhūpaṭṭhānakusaloti “puna caparaṃ,",
  "atk-s0517a:1940_4": "bhikkhave,",
  "atk-s0517a:1940_5": "khīṇāsavassa bhikkhuno nibbānaninnaṃ cittaṃ hoti nibbānapoṇaṃ nibbānapabbhāraṃ vivekaṭṭhaṃ nekkhammābhirataṃ",
  "atk-s0517a:1940_6": "byantībhūtaṃ sabbaso āsavaṭṭhāniyehi dhammehī”ti vuttakhīṇāsavabalavasena nibbānaninnacittattā khīṇāsavova",
  "atk-s0517a:1940_7": "nirodhasaṅkhātassa nibbānassa upaṭṭhāne kusalo.",
  "atk-s0517a:1941_0": "Ārammaṇūpaṭṭhānakusalavasenātiādīsu kusalanti ñāṇaṃ.",
  "atk-s0517a:1941_1": "Ñāṇampi hi kusalapuggalayogato kusalaṃ yathā paṇḍitapuggalayogato “paṇḍitā dhammā”ti.",
  "atk-s0517a:1941_2": "Tasmā kosallavasenāti attho.",
  "atk-s0517a:1942_0": "207.",
  "atk-s0517a:1942_1": "Idāni catusaṭṭhiyā ākārehītiādi ñāṇakathāyaṃ vuttampi indriyakathāsambandhena idhānetvā vuttaṃ.",
  "atk-s0517a:1942_2": "Taṃ heṭṭhā vuttanayeneva veditabbaṃ.",
  "atk-s0517a:1943_0": "208.",
  "atk-s0517a:1943_1": "Puna samantacakkhusambandhena indriyavidhānaṃ vattukāmo na tassa addiṭṭhamidhatthi kiñcītiādimāha.",
  "atk-s0517a:1943_2": "Tattha samantacakkhūti sabbaññutaññāṇaṃ.",
  "atk-s0517a:1943_3": "Paññindriyassa vasenātiādinā pañcannaṃ indriyānaṃ aviyogitaṃ dasseti.",
  "atk-s0517a:1943_4": "Saddahanto paggaṇhātītiādīhi ekekindriyamūlakehi pañcahi catukkehi pañcannaṃ indriyānaṃ ninnapayogakāle",
  "atk-s0517a:1943_5": "vā maggakkhaṇe vā ekarasabhāvaṃ aññamaññapaccayabhāvañca dasseti.",
  "atk-s0517a:1943_6": "Saddahitattā paggahitantiādīhi ekekindriyamūlakehi pañcahi catukkehi pañcannaṃ indriyānaṃ nibbattikāle",
  "atk-s0517a:1943_7": "vā phalakāle vā ekarasabhāvaṃ aññamaññapaccayabhāvañca dasseti.",
  "atk-s0517a:1943_8": "Puna buddhacakkhusambandhena indriyavidhānaṃ vattukāmo yaṃ buddhacakkhūtiādimāha.",
  "atk-s0517a:1943_9": "Tattha buddhacakkhūti indriyaparopariyattañāṇaṃ āsayānusayañāṇañca.",
  "atk-s0517a:1943_10": "Buddhañāṇanti ca idaṃ tadeva dvayaṃ,",
  "atk-s0517a:1943_11": "sesaṃ heṭṭhā vuttatthamevāti.",
  "atk-s0517a:1944_0": "Indriyasamodhānavaṇṇanā niṭṭhitā.",
  "atk-s0517a:1945_0": "Saddhammappakāsiniyā paṭisambhidāmagga-aṭṭhakathāya",
  "atk-s0517a:1946_0": "Indriyakathāvaṇṇanā niṭṭhitā.",
  "atk-s0517a:1947_0": "5. Vimokkhakathā",
  "atk-s0517a:1948_0": "1. Vimokkhuddesavaṇṇanā",
  "atk-s0517a:1949_0": "209.",
  "atk-s0517a:1949_1": "Idāni indriyakathānantaraṃ kathitāya vimokkhakathāya apubbatthānuvaṇṇanā anuppattā.",
  "atk-s0517a:1949_2": "Ayañhi vimokkhakathā indriyabhāvanānuyuttassa vimokkhasabbhāvato indriyakathānantaraṃ kathitā.",
  "atk-s0517a:1949_3": "Tañca kathento bhagavato sammukhā sutasuttantadesanāpubbaṅgamaṃ katvā kathesi.",
  "atk-s0517a:1949_4": "Tattha suttante tāva suññato vimokkhotiādīsu suññatākārena nibbānaṃ ārammaṇaṃ katvā pavatto ariyamaggo suññato vimokkho.",
  "atk-s0517a:1949_5": "So hi suññatāya dhātuyā uppannattā suññato,",
  "atk-s0517a:1949_6": "kilesehi vimuttattā vimokkho.",
  "atk-s0517a:1949_7": "Eteneva nayena animittākārena nibbānaṃ ārammaṇaṃ katvā pavatto animitto,",
  "atk-s0517a:1949_8": "appaṇihitākārena nibbānaṃ ārammaṇaṃ katvā pavatto appaṇihitoti veditabbo.",
  "atk-s0517a:1950_0": "Eko hi āditova aniccato saṅkhāre sammasati.",
  "atk-s0517a:1950_1": "Yasmā pana na aniccato sammasanamatteneva maggavuṭṭhānaṃ hoti,",
  "atk-s0517a:1950_2": "dukkhatopi anattatopi sammasitabbameva,",
  "atk-s0517a:1950_3": "tasmā dukkhatopi anattatopi sammasati.",
  "atk-s0517a:1950_4": "Tassa evaṃ paṭipannassa aniccato ce sammasanakāle maggavuṭṭhānaṃ hoti,",
  "atk-s0517a:1950_5": "ayaṃ aniccato abhinivisitvā aniccato vuṭṭhāti nāma.",
  "atk-s0517a:1950_6": "Sace panassa dukkhato anattato sammasanakāle maggavuṭṭhānaṃ hoti,",
  "atk-s0517a:1950_7": "ayaṃ aniccato abhinivisitvā dukkhato,",
  "atk-s0517a:1950_8": "anattato vuṭṭhāti nāma.",
  "atk-s0517a:1950_9": "Esa nayo dukkhato anattato abhinivisitvā vuṭṭhānesupi.",
  "atk-s0517a:1950_10": "Ettha ca yopi aniccato abhiniviṭṭho,",
  "atk-s0517a:1950_11": "yopi dukkhato,",
  "atk-s0517a:1950_12": "yopi anattato.",
  "atk-s0517a:1950_13": "Vuṭṭhānakāle ce aniccato vuṭṭhānaṃ hoti,",
  "atk-s0517a:1950_14": "tayopi janā adhimokkhabahulā honti,",
  "atk-s0517a:1950_15": "saddhindriyaṃ paṭilabhanti,",
  "atk-s0517a:1950_16": "animittavimokkhena vimuccanti,",
  "atk-s0517a:1950_17": "paṭhamamaggakkhaṇe saddhānusārino honti,",
  "atk-s0517a:1950_18": "sattasu ṭhānesu saddhāvimuttā.",
  "atk-s0517a:1950_19": "Sace pana dukkhato vuṭṭhānaṃ hoti,",
  "atk-s0517a:1950_20": "tayopi janā passaddhibahulā honti,",
  "atk-s0517a:1950_21": "samādhindriyaṃ paṭilabhanti,",
  "atk-s0517a:1950_22": "appaṇihitavimokkhena vimuccanti,",
  "atk-s0517a:1950_23": "sabbattha kāyasakkhino honti.",
  "atk-s0517a:1950_24": "Yassa panettha arūpajjhānaṃ pādakaṃ hoti,",
  "atk-s0517a:1950_25": "so aggaphale ubhatobhāgavimutto hoti.",
  "atk-s0517a:1950_26": "Atha nesaṃ anattato vuṭṭhānaṃ hoti,",
  "atk-s0517a:1950_27": "tayopi janā vedabahulā honti,",
  "atk-s0517a:1950_28": "paññindriyaṃ paṭilabhanti,",
  "atk-s0517a:1950_29": "suññatavimokkhena vimuccanti,",
  "atk-s0517a:1950_30": "paṭhamamaggakkhaṇe dhammānusārino honti,",
  "atk-s0517a:1950_31": "chasu ṭhānesu diṭṭhippattā,",
  "atk-s0517a:1950_32": "aggaphale paññāvimuttāti.",
  "atk-s0517a:1951_0": "Apica maggo nāma pañcahi kāraṇehi nāmaṃ labhati sarasena vā paccanīkena vā saguṇena vā ārammaṇena vā āgamanena vā.",
  "atk-s0517a:1951_1": "Sace hi saṅkhārupekkhā aniccato saṅkhāre sammasitvā vuṭṭhāti,",
  "atk-s0517a:1951_2": "animittavimokkhena vimuccati.",
  "atk-s0517a:1951_3": "Sace dukkhato sammasitvā vuṭṭhāti,",
  "atk-s0517a:1951_4": "appaṇihitavimokkhena vimuccati.",
  "atk-s0517a:1951_5": "Sace anattato sammasitvā vuṭṭhāti,",
  "atk-s0517a:1951_6": "suññatavimokkhena vimuccati.",
  "atk-s0517a:1951_7": "Idaṃ sarasato nāmaṃ nāma.",
  "atk-s0517a:1951_8": "Aniccānupassanāya pana saṅkhārānaṃ ghanavinibbhogaṃ katvā niccanimittadhuvanimittasassatanimittāni pahāya āgatattā animitto,",
  "atk-s0517a:1951_9": "dukkhānupassanāya sukhasaññaṃ pahāya paṇidhipatthanaṃ sukkhāpetvā āgatattā appaṇihito,",
  "atk-s0517a:1951_10": "anattānupassanāya attasattapuggalasaññaṃ pahāya saṅkhāre suññato diṭṭhattā suññatoti idaṃ paccanīkato nāmaṃ nāma.",
  "atk-s0517a:1951_11": "Rāgādīhi pana suññattā suññato,",
  "atk-s0517a:1951_12": "rūpanimittādīnaṃ,",
  "atk-s0517a:1951_13": "rāganimittādīnaṃyeva vā abhāvena animitto,",
  "atk-s0517a:1951_14": "rāgapaṇidhiādīnaṃ abhāvato appaṇihitoti idamassa saguṇato nāmaṃ nāma.",
  "atk-s0517a:1951_15": "Soyaṃ suññaṃ animittaṃ appaṇihitañca nibbānaṃ ārammaṇaṃ karotītipi suññato animitto appaṇihitoti vuccati.",
  "atk-s0517a:1951_16": "Idamassa ārammaṇato nāmaṃ nāma.",
  "atk-s0517a:1951_17": "Āgamanaṃ pana duvidhaṃ vipassanāgamanaṃ maggāgamanañca.",
  "atk-s0517a:1951_18": "Tattha magge vipassanāgamanaṃ labbhati,",
  "atk-s0517a:1951_19": "phale maggāgamanaṃ.",
  "atk-s0517a:1951_20": "Anattānupassanā hi suññatā nāma,",
  "atk-s0517a:1951_21": "suññatavipassanāya maggo suññato,",
  "atk-s0517a:1951_22": "suññatamaggassa phalaṃ suññataṃ.",
  "atk-s0517a:1951_23": "Aniccānupassanā animittā nāma,",
  "atk-s0517a:1951_24": "animittavipassanāya maggo animitto.",
  "atk-s0517a:1951_25": "Idaṃ pana nāmaṃ abhidhammapariyāye na labbhati,",
  "atk-s0517a:1951_26": "suttantapariyāye pana labbhati.",
  "atk-s0517a:1951_27": "Tattha hi gotrabhuñāṇaṃ animittaṃ nibbānaṃ ārammaṇaṃ katvā animittanāmakaṃ hutvā sayaṃ āgamanīyaṭṭhāne ṭhatvā maggassa nāmaṃ detīti vadanti.",
  "atk-s0517a:1951_28": "Tena maggo animittoti vutto.",
  "atk-s0517a:1951_29": "Maggāgamanena phalaṃ animittanti yujjatiyeva.",
  "atk-s0517a:1951_30": "Dukkhānupassanā saṅkhāresu paṇidhiṃ sukkhāpetvā āgatattā appaṇihitā nāma,",
  "atk-s0517a:1951_31": "appaṇihitavipassanāya maggo appaṇihito,",
  "atk-s0517a:1951_32": "appaṇihitamaggassa phalaṃ appaṇihitanti evaṃ vipassanā attano nāmaṃ maggassa deti,",
  "atk-s0517a:1951_33": "maggo phalassāti idaṃ āgamanato nāmaṃ nāma.",
  "atk-s0517a:1951_34": "Evaṃ saṅkhārupekkhā vimokkhavisesaṃ niyametīti.",
  "atk-s0517a:1952_0": "Evaṃ bhagavatā desite tayo mahāvatthuke vimokkhe uddisitvā taṃniddesavaseneva aparepi vimokkhe niddisitukāmo apica aṭṭhasaṭṭhi vimokkhātiādimāha.",
  "atk-s0517a:1952_1": "Tattha apicāti aparapariyāyadassanaṃ.",
  "atk-s0517a:1952_2": "Kathaṃ te aṭṭhasaṭṭhi honti,",
  "atk-s0517a:1952_3": "nanu te pañcasattatīti?",
  "atk-s0517a:1952_4": "Saccaṃ yathārutavasena pañcasattati.",
  "atk-s0517a:1952_5": "Bhagavatā pana desite tayo vimokkhe ṭhapetvā aññavimokkhe niddisanato imesaṃ tadavarodhato ca ime tayo na gaṇetabbā,",
  "atk-s0517a:1952_6": "ajjhattavimokkhādayo tayopi vimokkhā catudhā vitthāravacaneyeva antogadhattā na gaṇetabbā,",
  "atk-s0517a:1952_7": "“paṇihito vimokkho,",
  "atk-s0517a:1952_8": "appaṇihito vimokkho”ti ettha appaṇihito vimokkho paṭhamaṃ uddiṭṭhena ekanāmikattā na gaṇetabbo,",
  "atk-s0517a:1952_9": "evaṃ imesu sattasu apanītesu sesā aṭṭhasaṭṭhi vimokkhā honti.",
  "atk-s0517a:1952_10": "Evaṃ sante suññatavimokkhādayo tayo puna kasmā uddiṭṭhāti ce?",
  "atk-s0517a:1952_11": "Uddesena saṅgahetvā tesampi niddesakaraṇatthaṃ.",
  "atk-s0517a:1952_12": "Ajjhattavuṭṭhānādayo pana tayo pabhedaṃ vinā mūlarāsivasena uddiṭṭhā,",
  "atk-s0517a:1952_13": "paṇihitavimokkhapaṭipakkhavasena puna appaṇihito vimokkho uddiṭṭhoti veditabbo.",
  "atk-s0517a:1953_0": "Ajjhattavuṭṭhānādīsu ajjhattato vuṭṭhātīti ajjhattavuṭṭhāno.",
  "atk-s0517a:1953_1": "Anulomentīti anulomā.",
  "atk-s0517a:1953_2": "Ajjhattavuṭṭhānānaṃ paṭippassaddhi apagamā ajjhattavuṭṭhānapaṭippassaddhi.",
  "atk-s0517a:1953_3": "Rūpīti ajjhattaṃ kesādīsu uppāditaṃ rūpajjhānaṃ rūpaṃ,",
  "atk-s0517a:1953_4": "taṃ rūpamassa atthīti rūpī rūpāni passatīti bahiddhā nīlakasiṇādirūpāni jhānacakkhunā passati.",
  "atk-s0517a:1953_5": "Iminā ajjhattabahiddhāvatthukesu kasiṇesu jhānapaṭilābho dassito.",
  "atk-s0517a:1953_6": "Ajjhattaṃ arūpasaññīti ajjhattaṃ na rūpasaññī,",
  "atk-s0517a:1953_7": "attano kesādīsu anuppāditarūpāvacarajjhānoti attho.",
  "atk-s0517a:1953_8": "Iminā bahiddhā parikammaṃ katvā bahiddhāva paṭiladdhajjhānatā dassitā.",
  "atk-s0517a:1953_9": "Subhanteva adhimuttoti “subha”micceva ārammaṇe adhimutto.",
  "atk-s0517a:1953_10": "Tattha kiñcāpi antoappanāyaṃ “subha”nti ābhogo natthi,",
  "atk-s0517a:1953_11": "yo pana appaṭikūlākārena sattārammaṇaṃ pharanto viharati,",
  "atk-s0517a:1953_12": "so yasmā “subha”nteva adhimutto hoti,",
  "atk-s0517a:1953_13": "tasmā evaṃ uddeso katoti.",
  "atk-s0517a:1953_14": "Appitappitasamaye eva vikkhambhanavimuttisabbhāvato samayavimokkho.",
  "atk-s0517a:1953_15": "Soyeva sakiccakaraṇavasena appitasamaye eva niyuttoti sāmayiko.",
  "atk-s0517a:1953_16": "Sāmāyikotipi pāṭho.",
  "atk-s0517a:1953_17": "Kopetuṃ bhañjituṃ sakkuṇeyyatāya kuppo.",
  "atk-s0517a:1953_18": "Lokaṃ anatikkamanato loke niyuttoti lokiko.",
  "atk-s0517a:1953_19": "Lokiyotipi pāṭho.",
  "atk-s0517a:1953_20": "Lokaṃ uttarati,",
  "atk-s0517a:1953_21": "uttiṇṇoti vā lokuttaro.",
  "atk-s0517a:1953_22": "Ārammaṇakaraṇavasena saha āsavehīti sāsavo.",
  "atk-s0517a:1953_23": "Ārammaṇakaraṇavasena sampayogavasena ca natthettha āsavāti anāsavo.",
  "atk-s0517a:1953_24": "Rūpasaṅkhātena saha āmisenāti sāmiso.",
  "atk-s0517a:1953_25": "Sabbaso rūpārūpappahānā nirāmisatopi nirāmisataroti nirāmisā nirāmisataro.",
  "atk-s0517a:1953_26": "Paṇihitoti taṇhāvasena paṇihito patthito.",
  "atk-s0517a:1953_27": "Ārammaṇakaraṇavasena saññojanehi saṃyuttattā saññutto.",
  "atk-s0517a:1953_28": "Ekattavimokkhoti kilesehi anajjhāruḷhattā ekasabhāvo vimokkho.",
  "atk-s0517a:1953_29": "Saññāvimokkhoti vipassanāñāṇameva viparītasaññāya vimuccanato saññāvimokkho.",
  "atk-s0517a:1953_30": "Tadeva vipassanāñāṇaṃ sammohato vimuccanavasena ñāṇameva vimokkhoti ñāṇavimokkho.",
  "atk-s0517a:1953_31": "Sītisiyāvimokkhoti vipassanāñāṇameva sīti bhaveyyāti pavatto vimokkho sītisiyāvimokkho.",
  "atk-s0517a:1953_32": "Sītisikāvimokkhotipi pāṭho,",
  "atk-s0517a:1953_33": "sītibhāvikāya vimokkhoti tassa atthaṃ vaṇṇayanti.",
  "atk-s0517a:1953_34": "Jhānavimokkhoti upacārappanābhedaṃ lokiyalokuttarabhedañca jhānameva vimokkho.",
  "atk-s0517a:1953_35": "Anupādā cittassa vimokkhoti anupādiyitvā gahaṇaṃ akatvā cittassa vimokkho.",
  "atk-s0517a:1953_36": "Sesaṃ vuttanayeneva veditabbanti.",
  "atk-s0517a:1954_0": "Vimokkhuddesavaṇṇanā niṭṭhitā.",
  "atk-s0517a:1955_0": "2. Vimokkhaniddesavaṇṇanā",
  "atk-s0517a:1956_0": "210.",
  "atk-s0517a:1956_1": "Katamotiādike uddesassa niddese iti paṭisañcikkhatīti evaṃ upaparikkhati.",
  "atk-s0517a:1956_2": "Suññamidanti idaṃ khandhapañcakaṃ suññaṃ.",
  "atk-s0517a:1956_3": "Kena suññaṃ?",
  "atk-s0517a:1956_4": "Attena vā attaniyena vā.",
  "atk-s0517a:1956_5": "Tattha attena vāti bālajanaparikappitassa attano abhāvā tena attanā ca suññaṃ.",
  "atk-s0517a:1956_6": "Attaniyena vāti tassa parikappitassa attano santakena ca suññaṃ.",
  "atk-s0517a:1956_7": "Attano abhāveneva attaniyābhāvo.",
  "atk-s0517a:1956_8": "Attaniyañca nāma niccaṃ vā siyā sukhaṃ vā,",
  "atk-s0517a:1956_9": "tadubhayampi natthi.",
  "atk-s0517a:1956_10": "Tena niccapaṭikkhepena aniccānupassanā,",
  "atk-s0517a:1956_11": "sukhapaṭikkhepena dukkhānupassanā ca vuttā hoti.",
  "atk-s0517a:1956_12": "Suññamidaṃ attena vāti anattānupassanāyeva vuttā.",
  "atk-s0517a:1956_13": "Soti so evaṃ tīhi anupassanāhi vipassamāno bhikkhu.",
  "atk-s0517a:1956_14": "Abhinivesaṃ na karotīti anattānupassanāvasena attābhinivesaṃ na karoti.",
  "atk-s0517a:1957_0": "Nimittaṃ na karotīti aniccānupassanāvasena niccanimittaṃ na karoti.",
  "atk-s0517a:1957_1": "Paṇidhiṃ na karotīti dukkhānupassanāvasena paṇidhiṃ na karoti.",
  "atk-s0517a:1957_2": "Ime tayo vimokkhā pariyāyena vipassanākkhaṇe tadaṅgavasenāpi labbhanti,",
  "atk-s0517a:1957_3": "nippariyāyena pana samucchedavasena maggakkhaṇeyeva.",
  "atk-s0517a:1957_4": "Cattāri jhānāni ajjhattaṃ nīvaraṇādīhi vuṭṭhānato ajjhattavuṭṭhāno vimokkho.",
  "atk-s0517a:1957_5": "Catasso arūpasamāpattiyo ārammaṇehi vuṭṭhānato bahiddhāvuṭṭhāno vimokkho.",
  "atk-s0517a:1957_6": "Ārammaṇampi hi bāhirāyatanāni viya idha “bahiddhā”ti vuttaṃ.",
  "atk-s0517a:1957_7": "Ime dve vikkhambhanavimokkhā,",
  "atk-s0517a:1957_8": "dubhato vuṭṭhāno pana samucchedavimokkho.",
  "atk-s0517a:1958_0": "Nīvaraṇehi vuṭṭhātītiādīhi ajjhattavuṭṭhānaṃ sarūpato vuttaṃ.",
  "atk-s0517a:1958_1": "Rūpasaññāyātiādīhi kasiṇādiārammaṇasamatikkamassa pākaṭattā taṃ avatvā suttantesu vuttarūpasaññādisamatikkamo vutto.",
  "atk-s0517a:1958_2": "Sakkāyadiṭṭhivicikicchāsīlabbataparāmāsāti samāsapadaṃ,",
  "atk-s0517a:1958_3": "sakkāyadiṭṭhiyā vicikicchāya sīlabbataparāmāsāti vicchedo.",
  "atk-s0517a:1958_4": "Ayameva vā pāṭho.",
  "atk-s0517a:1959_0": "211.",
  "atk-s0517a:1959_1": "Vitakko cātiādīhi jhānānaṃ samāpattīnañca upacārabhūmiyo vuttā.",
  "atk-s0517a:1959_2": "Aniccānupassanātiādīhi catunnaṃ maggānaṃ pubbabhāgavipassanā vuttā.",
  "atk-s0517a:1959_3": "Paṭilābho vāti pañcavidhavasippattiyā byāpito patthaṭo lābhoti paṭilābho.",
  "atk-s0517a:1959_4": "Vasippattiyā hi sabbo jhānapayogo ca samāpattipayogo ca paṭippassaddho hoti,",
  "atk-s0517a:1959_5": "tasmā paṭilābho “paṭippassaddhivimokkho”ti vutto.",
  "atk-s0517a:1959_6": "Vipāko pana jhānassa samāpattiyā ca paṭippassaddhi hotīti ujukameva.",
  "atk-s0517a:1959_7": "Keci pana “upacārapayogassa paṭippassaddhattā jhānassa samāpattiyā ca paṭilābho hoti,",
  "atk-s0517a:1959_8": "tasmā jhānasamāpattipaṭilābho ‘paṭippassaddhivimokkho’ti vuccatī”ti vadanti.",
  "atk-s0517a:1960_0": "212.",
  "atk-s0517a:1960_1": "Ajjhattanti attānaṃ adhikicca pavattaṃ.",
  "atk-s0517a:1960_2": "Paccattanti attānaṃ paṭicca pavattaṃ.",
  "atk-s0517a:1960_3": "Ubhayenāpi niyakajjhattameva dīpeti nīlanimittanti nīlameva.",
  "atk-s0517a:1960_4": "Nīlasaññaṃ paṭilabhatīti tasmiṃ nīlanimitte nīlamitisaññaṃ paṭilabhati.",
  "atk-s0517a:1960_5": "Suggahitaṃ karotīti parikammabhūmiyaṃ suṭṭhu uggahitaṃ karoti.",
  "atk-s0517a:1960_6": "Sūpadhāritaṃ upadhāretīti upacārabhūmiyaṃ suṭṭhu upadhāritaṃ katvā upadhāreti.",
  "atk-s0517a:1960_7": "Svāvatthitaṃ avatthāpetīti appanābhūmiyaṃ suṭṭhu nicchitaṃ nicchināti.",
  "atk-s0517a:1960_8": "Vavatthāpetītipi pāṭho.",
  "atk-s0517a:1960_9": "Ajjhattañhi nīlaparikammaṃ karonto kese vā pitte vā akkhitārakāyaṃ vā karoti.",
  "atk-s0517a:1960_10": "Bahiddhā nīlanimitteti nīlapupphanīlavatthanīladhātūnaṃ aññatare nīlakasiṇe.",
  "atk-s0517a:1960_11": "Cittaṃ upasaṃharatīti cittaṃ upaneti.",
  "atk-s0517a:1960_12": "Pītādīsupi eseva nayo.",
  "atk-s0517a:1960_13": "Āsevatīti tameva saññaṃ ādito sevati.",
  "atk-s0517a:1960_14": "Bhāvetīti vaḍḍheti.",
  "atk-s0517a:1960_15": "Bahulīkarotīti punappunaṃ karoti.",
  "atk-s0517a:1960_16": "Rūpanti nīlanimittaṃ rūpaṃ.",
  "atk-s0517a:1960_17": "Rūpasaññīti tasmiṃ rūpe saññā rūpasaññā,",
  "atk-s0517a:1960_18": "sā assa atthīti rūpasaññī.",
  "atk-s0517a:1960_19": "Ajjhattaṃ pītanimittādīsu pītaparikammaṃ karonto mede vā chaviyā vā akkhīnaṃ pītaṭṭhāne vā karoti.",
  "atk-s0517a:1960_20": "Lohitaparikammaṃ karonto maṃse vā lohite vā jivhāya vā hatthatalapādatalesu vā akkhīnaṃ rattaṭṭhāne vā karoti.",
  "atk-s0517a:1960_21": "Odātaparikammaṃ karonto aṭṭhimhi vā dante vā nakhe vā akkhīnaṃ setaṭṭhāne vā karoti.",
  "atk-s0517a:1960_22": "Ajjhattaṃ arūpanti ajjhattaṃ rūpanimittaṃ natthīti attho.",
  "atk-s0517a:1961_0": "Mettāsahagatenāti paṭhamadutiyatatiyajjhānavasena mettāya samannāgatena.",
  "atk-s0517a:1961_1": "Cetasāti cittena.",
  "atk-s0517a:1961_2": "Ekaṃ disanti ekaṃ ekissā disāya paṭhamapariggahitaṃ sattaṃ upādāya ekadisāpariyāpannasattapharaṇavasena vuttaṃ.",
  "atk-s0517a:1961_3": "Pharitvāti phusitvā ārammaṇaṃ katvā.",
  "atk-s0517a:1961_4": "Viharatīti brahmavihārādhiṭṭhitaṃ iriyāpathavihāraṃ pavatteti.",
  "atk-s0517a:1961_5": "Tathā dutiyanti yathā puratthimādīsu yaṃkiñci ekaṃ disaṃ pharitvā viharati,",
  "atk-s0517a:1961_6": "tatheva tadanantaraṃ dutiyaṃ tatiyaṃ catutthaṃ vāti attho.",
  "atk-s0517a:1961_7": "Iti uddhanti eteneva nayena uparimaṃ disanti vuttaṃ hoti.",
  "atk-s0517a:1961_8": "Adho tiriyanti adhodisampi tiriyaṃ disampi evameva.",
  "atk-s0517a:1961_9": "Tattha ca adhoti heṭṭhā.",
  "atk-s0517a:1961_10": "Tiriyanti anudisā.",
  "atk-s0517a:1961_11": "Evaṃ sabbadisāsu assamaṇḍalikāya assamiva mettāsahagataṃ cittaṃ sāretipi paccāsāretipīti.",
  "atk-s0517a:1961_12": "Ettāvatā ekamekaṃ disaṃ pariggahetvā odhiso mettāpharaṇaṃ dassitaṃ.",
  "atk-s0517a:1961_13": "Sabbadhītiādi pana anodhiso dassanatthaṃ vuttaṃ.",
  "atk-s0517a:1961_14": "Tattha sabbadhīti sabbattha.",
  "atk-s0517a:1961_15": "Sabbattatāyāti sabbesu hīnamajjhimukkaṭṭhamittasapattamajjhattādippabhedesu attatāya,",
  "atk-s0517a:1961_16": "“ayaṃ parasatto”ti vibhāgaṃ akatvā attasamatāyāti vuttaṃ hoti.",
  "atk-s0517a:1961_17": "Atha vā sabbattatāyāti sabbena cittabhāvena,",
  "atk-s0517a:1961_18": "īsakampi bahi avikkhipamānoti vuttaṃ hoti.",
  "atk-s0517a:1961_19": "Sabbāvantanti sabbasattavantaṃ,",
  "atk-s0517a:1961_20": "sabbasattayuttanti attho.",
  "atk-s0517a:1961_21": "Sabbavantantipi pāṭho.",
  "atk-s0517a:1961_22": "Lokanti sattalokaṃ.",
  "atk-s0517a:1962_0": "Vipulenāti evamādipariyāyadassanato panettha puna “mettāsahagatenā”ti vuttaṃ.",
  "atk-s0517a:1962_1": "Yasmā vā ettha odhiso pharaṇe viya puna tathāsaddo vā iti-",
  "atk-s0517a:1962_2": "saddo vā na vutto,",
  "atk-s0517a:1962_3": "tasmā puna “mettāsahagatena cetasā”ti vuttaṃ,",
  "atk-s0517a:1962_4": "nigamanavasena vā etaṃ vuttaṃ.",
  "atk-s0517a:1962_5": "Vipulenāti ettha pharaṇavasena vipulatā daṭṭhabbā.",
  "atk-s0517a:1962_6": "Bhūmivasena pana taṃ mahaggataṃ.",
  "atk-s0517a:1962_7": "Tañhi kilesavikkhambhanasamatthatāya vipulaphalatāya dīghasantānatāya ca mahantabhāvaṃ gataṃ,",
  "atk-s0517a:1962_8": "mahantehi vā uḷāracchandavīriyacittapaññehi gataṃ paṭipannanti mahaggataṃ.",
  "atk-s0517a:1962_9": "Paguṇavasena appamāṇasattārammaṇavasena ca appamāṇaṃ.",
  "atk-s0517a:1962_10": "Byāpādapaccatthikappahānena averaṃ.",
  "atk-s0517a:1962_11": "Domanassappahānato abyāpajjaṃ,",
  "atk-s0517a:1962_12": "niddukkhanti vuttaṃ hoti.",
  "atk-s0517a:1962_13": "Appaṭikūlā hontīti bhikkhuno cittassa appaṭikūlā hutvā upaṭṭhahanti.",
  "atk-s0517a:1962_14": "Sesesupi vuttanayeneva karuṇāmuditāupekkhāvasena yojetabbaṃ.",
  "atk-s0517a:1962_15": "Karuṇāya vihesāpaccatthikappahānena averaṃ,",
  "atk-s0517a:1962_16": "muditāya aratipaccatthikappahānena.",
  "atk-s0517a:1963_0": "Upekkhāsahagatenāti catutthajjhānavasena upekkhāya samannāgatena.",
  "atk-s0517a:1963_1": "Rāgapaccatthikappahānena averaṃ,",
  "atk-s0517a:1963_2": "gehasitasomanassappahānato abyāpajjaṃ.",
  "atk-s0517a:1963_3": "Sabbampi hi akusalaṃ kilesapariḷāhayogato sabyāpajjamevāti ayametesaṃ viseso.",
  "atk-s0517a:1964_0": "213.",
  "atk-s0517a:1964_1": "Sabbasoti sabbākārena,",
  "atk-s0517a:1964_2": "sabbāsaṃ vā,",
  "atk-s0517a:1964_3": "anavasesānanti attho.",
  "atk-s0517a:1964_4": "Rūpasaññānanti saññāsīsena vuttarūpāvacarajjhānānañceva tadārammaṇānañca.",
  "atk-s0517a:1964_5": "Rūpāvacarajjhānampi hi rūpanti vuccati “rūpī rūpāni passatī”tiādīsu,",
  "atk-s0517a:1964_6": "tassa ārammaṇampi bahiddhā rūpāni passati “suvaṇṇadubbaṇṇānī”tiādīsu.",
  "atk-s0517a:1964_7": "Tasmā idha rūpe saññā rūpasaññāti evaṃ saññāsīsena vuttarūpāvacarajjhānassetaṃ adhivacanaṃ.",
  "atk-s0517a:1964_8": "Rūpaṃ saññā assāti rūpasaññaṃ,",
  "atk-s0517a:1964_9": "rūpamassa nāmanti vuttaṃ hoti.",
  "atk-s0517a:1964_10": "Evaṃ pathavīkasiṇādibhedassa tadārammaṇassa cetaṃ adhivacananti veditabbaṃ.",
  "atk-s0517a:1964_11": "Samatikkamāti virāgā nirodhā ca.",
  "atk-s0517a:1964_12": "Kiṃ vuttaṃ hoti?",
  "atk-s0517a:1964_13": "Etāsaṃ kusalavipākakiriyāvasena pañcadasannaṃ jhānasaṅkhātānaṃ rūpasaññānaṃ,",
  "atk-s0517a:1964_14": "etesañca pathavīkasiṇādivasena navannaṃ ārammaṇasaṅkhātānaṃ rūpasaññānaṃ sabbākārena,",
  "atk-s0517a:1964_15": "anavasesānaṃ vā virāgā ca nirodhā ca virāgahetu ceva nirodhahetu ca ākāsānañcāyatanaṃ upasampajja viharati.",
  "atk-s0517a:1964_16": "Na hi sakkā sabbaso anatikkantarūpasaññena etaṃ upasampajja viharitunti.",
  "atk-s0517a:1964_17": "Yasmā pana ārammaṇasamatikkamena pattabbā etā samāpattiyo,",
  "atk-s0517a:1964_18": "na ekasmiṃyeva ārammaṇe paṭhamajjhānādīni viya.",
  "atk-s0517a:1964_19": "Ārammaṇe avirattassa ca saññāsamatikkamo na hoti,",
  "atk-s0517a:1964_20": "tasmā ayaṃ ārammaṇasamatikkamavasenāpi atthavaṇṇanā katāti veditabbā.",
  "atk-s0517a:1965_0": "Paṭighasaññānaṃ atthaṅgamāti cakkhādīnaṃ vatthūnaṃ rūpādīnaṃ ārammaṇānañca paṭighātena uppannā saññā paṭighasaññā,",
  "atk-s0517a:1965_1": "rūpasaññādīnaṃ etaṃ adhivacanaṃ.",
  "atk-s0517a:1965_2": "Tāsaṃ kusalavipākānaṃ pañcannaṃ,",
  "atk-s0517a:1965_3": "akusalavipākānaṃ pañcannanti sabbaso dasannampi paṭighasaññānaṃ atthaṅgamā pahānā asamuppādā,",
  "atk-s0517a:1965_4": "appavattiṃ katvāti vuttaṃ hoti.",
  "atk-s0517a:1965_5": "Kāmañcetā paṭhamajjhānādīni samāpannassapi na santi,",
  "atk-s0517a:1965_6": "na hi tasmiṃ samaye pañcadvāravasena cittaṃ pavattati,",
  "atk-s0517a:1965_7": "evaṃ santepi aññattha pahīnānaṃ sukhadukkhānaṃ catutthajjhāne viya sakkāyadiṭṭhādīnaṃ tatiyamagge viya",
  "atk-s0517a:1965_8": "ca imasmiṃ jhāne ussāhajananatthaṃ imassa jhānassa pasaṃsāvasena etāsaṃ ettha vacanaṃ veditabbaṃ.",
  "atk-s0517a:1965_9": "Atha vā kiñcāpi tā rūpāvacaraṃ samāpannassa na santi,",
  "atk-s0517a:1965_10": "atha kho na pahīnattā na santi.",
  "atk-s0517a:1965_11": "Na hi rūpavirāgāya rūpāvacarabhāvanā saṃvattati,",
  "atk-s0517a:1965_12": "rūpāyattāyeva ca etāsaṃ pavatti.",
  "atk-s0517a:1965_13": "Ayaṃ pana bhāvanā rūpavirāgāya saṃvattati,",
  "atk-s0517a:1965_14": "tasmā tā ettha pahīnāti vattuṃ vaṭṭati.",
  "atk-s0517a:1965_15": "Na kevalañca vattuṃ,",
  "atk-s0517a:1965_16": "ekaṃseneva evaṃ dhāretumpi vaṭṭati.",
  "atk-s0517a:1965_17": "Tāsañhi ito pubbe appahīnattāyeva “paṭhamajjhānaṃ samāpannassa saddo kaṇṭako”ti vutto bhagavatā.",
  "atk-s0517a:1965_18": "Idha ca pahīnattāyeva arūpasamāpattīnaṃ āneñjatā santavimokkhatā ca vuttā.",
  "atk-s0517a:1966_0": "Nānattasaññānaṃ amanasikārāti nānatte vā gocare pavattānaṃ saññānaṃ,",
  "atk-s0517a:1966_1": "nānattānaṃ vā saññānaṃ.",
  "atk-s0517a:1966_2": "Yasmā hetā rūpasaddādibhede nānatte nānāsabhāve gocare pavattanti,",
  "atk-s0517a:1966_3": "yasmā cetā aṭṭha kāmāvacarakusalasaññā,",
  "atk-s0517a:1966_4": "dvādasa akusalasaññā,",
  "atk-s0517a:1966_5": "ekādasa kāmāvacarakusalavipākasaññā,",
  "atk-s0517a:1966_6": "dve akusalavipākasaññā,",
  "atk-s0517a:1966_7": "ekādasa kāmāvacarakiriyāsaññāti evaṃ catucattālīsampi saññā nānattā nānāsabhāvā aññamaññavisadisā,",
  "atk-s0517a:1966_8": "tasmā “nānattasaññā”ti vuttā.",
  "atk-s0517a:1966_9": "Tāsaṃ sabbaso nānattasaññānaṃ amanasikārā anāvajjanā citte ca anuppādanā.",
  "atk-s0517a:1966_10": "Yasmā tā nāvajjati citte ca na uppādeti na manasikaroti na paccavekkhati,",
  "atk-s0517a:1966_11": "tasmāti vuttaṃ hoti.",
  "atk-s0517a:1966_12": "Yasmā cettha purimā rūpasaññā paṭighasaññā ca iminā jhānena nibbatte bhavepi na vijjanti,",
  "atk-s0517a:1966_13": "pageva tasmiṃ bhave imaṃ jhānaṃ upasampajja viharaṇakāle,",
  "atk-s0517a:1966_14": "tasmā tāsaṃ samatikkamā atthaṅgamāti dvedhāpi abhāvoyeva vutto.",
  "atk-s0517a:1966_15": "Nānattasaññāsu pana yasmā aṭṭha kāmāvacarakusalasaññā,",
  "atk-s0517a:1966_16": "nava kiriyāsaññā,",
  "atk-s0517a:1966_17": "dasākusalasaññāti imā sattavīsati saññā iminā jhānena nibbatte bhave vijjanti,",
  "atk-s0517a:1966_18": "tasmā tāsaṃ amanasikārāti vuttanti veditabbaṃ.",
  "atk-s0517a:1966_19": "Tatthāpi hi imaṃ jhānaṃ upasampajja viharanto tāsaṃ amanasikārāyeva upasampajja viharati.",
  "atk-s0517a:1966_20": "Tā pana manasikaronto asamāpanno hotīti.",
  "atk-s0517a:1966_21": "Saṅkhepato cettha “rūpasaññānaṃ samatikkamā”tiiminā sabbarūpāvacaradhammānaṃ pahānaṃ vuttaṃ.",
  "atk-s0517a:1966_22": "“Paṭighasaññānaṃ atthaṅgamā nānattasaññānaṃ amanasikārā”tiiminā sabbesaṃ kāmāvacaracittacetasikānaṃ pahānañca amanasikāro ca vuttoti veditabbo.",
  "atk-s0517a:1967_0": "Ananto ākāsoti ettha paññattimattattā nāssa uppādanto vā vayanto vā paññāyatīti ananto,",
  "atk-s0517a:1967_1": "anantapharaṇavasenāpi ananto.",
  "atk-s0517a:1967_2": "Na hi so yogī ekadesavasena pharati,",
  "atk-s0517a:1967_3": "sakalavaseneva pharati.",
  "atk-s0517a:1967_4": "Ākāsoti kasiṇugghāṭimākāso.",
  "atk-s0517a:1967_5": "Ākāsānañcāyatanādīni vuttatthāni.",
  "atk-s0517a:1967_6": "Upasampajja viharatīti taṃ patvā nipphādetvā tadanurūpena iriyāpathena viharati.",
  "atk-s0517a:1967_7": "Tadeva samāpajjitabbato samāpatti.",
  "atk-s0517a:1968_0": "Ākāsānañcāyatanaṃ samatikkammāti pubbe vuttanayena jhānampi ākāsānañcāyatanaṃ ārammaṇampi.",
  "atk-s0517a:1968_1": "Ārammaṇampi hi pubbe vuttanayeneva ākāsānañcaṃ ca taṃ paṭhamassa āruppajjhānassa ārammaṇattā devānaṃ",
  "atk-s0517a:1968_2": "devāyatanaṃ viya adhiṭṭhānaṭṭhena āyatanañcāti ākāsānañcāyatanaṃ,",
  "atk-s0517a:1968_3": "tathā ākāsānañcaṃ ca taṃ tassa jhānassa sañjātihetuttā “kambojā assānaṃ āyatana”ntiādīni viya sañjātidesaṭṭhena āyatanañcātipi ākāsānañcāyatanaṃ.",
  "atk-s0517a:1968_4": "Evametaṃ jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva yasmā",
  "atk-s0517a:1968_5": "idaṃ viññāṇañcāyatanaṃ upasampajja vihātabbaṃ,",
  "atk-s0517a:1968_6": "tasmā ubhayampetamekajjhaṃ katvā “ākāsānañcāyatanaṃ samatikkammā”ti idaṃ vuttanti veditabbaṃ.",
  "atk-s0517a:1968_7": "Anantaṃ viññāṇanti taṃyeva “ananto ākāso”ti pharitvā pavattaṃ viññāṇaṃ “anantaṃ viññāṇa”nti manasikarontoti vuttaṃ hoti.",
  "atk-s0517a:1968_8": "Manasikāravasena vā anantaṃ.",
  "atk-s0517a:1968_9": "So hi taṃ ākāsārammaṇaṃ viññāṇaṃ anavasesato manasikaronto anantaṃ manasi karoti.",
  "atk-s0517a:1969_0": "Viññāṇañcāyatanaṃ samatikkammāti etthāpi ca pubbe vuttanayeneva jhānampi viññāṇañcāyatanaṃ ārammaṇampi.",
  "atk-s0517a:1969_1": "Ārammaṇampi hi pubbe vuttanayeneva viññāṇañcaṃ ca taṃ dutiyassa āruppajjhānassa ārammaṇattā adhiṭṭhānaṭṭhena āyatanañcāti viññāṇañcāyatanaṃ,",
  "atk-s0517a:1969_2": "tathā viññāṇañcaṃ ca taṃ tasseva jhānassa sañjātihetuttā sañjātidesaṭṭhena āyatanañcātipi viññāṇañcāyatanaṃ.",
  "atk-s0517a:1969_3": "Evametaṃ jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva yasmā",
  "atk-s0517a:1969_4": "idaṃ ākiñcaññāyatanaṃ upasampajja vihātabbaṃ,",
  "atk-s0517a:1969_5": "tasmā ubhayampetamekajjhaṃ katvā “viññāṇañcāyatanaṃ samatikkammā”ti idaṃ vuttanti veditabbaṃ.",
  "atk-s0517a:1969_6": "Natthi kiñcīti natthi natthi,",
  "atk-s0517a:1969_7": "suññaṃ suññaṃ,",
  "atk-s0517a:1969_8": "vivittaṃ vivittanti evaṃ manasikarontoti vuttaṃ hoti.",
  "atk-s0517a:1970_0": "Ākiñcaññāyatanaṃ samatikkammāti etthāpi pubbe vuttanayeneva jhānampi ākiñcaññāyatanaṃ ārammaṇampi.",
  "atk-s0517a:1970_1": "Ārammaṇampi hi pubbe vuttanayeneva ākiñcaññañca taṃ tatiyassa āruppajjhānassa ārammaṇattā adhiṭṭhānaṭṭhena āyatanañcāti ākiñcaññāyatanaṃ,",
  "atk-s0517a:1970_2": "tathā ākiñcaññañca taṃ tasseva jhānassa sañjātihetuttā sañjātidesaṭṭhena āyatanañcātipi ākiñcaññāyatanaṃ.",
  "atk-s0517a:1970_3": "Evametaṃ jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva yasmā",
  "atk-s0517a:1970_4": "idaṃ nevasaññānāsaññāyatanaṃ upasampajja vihātabbaṃ,",
  "atk-s0517a:1970_5": "tasmā ubhayampetamekajjhaṃ katvā “ākiñcaññāyatanaṃ samatikkammā”ti idaṃ vuttanti veditabbaṃ.",
  "atk-s0517a:1970_6": "Saññāvedayitanirodhakathā heṭṭhā kathitāva.",
  "atk-s0517a:1971_0": "“Rūpī rūpāni passatī”tiādikā satta vimokkhā paccanīkadhammehi suṭṭhu vimuccanaṭṭhena ārammaṇe abhirativasena suṭṭhu muccanaṭṭhena ca vimokkhā,",
  "atk-s0517a:1971_1": "nirodhasamāpatti pana cittacetasikehi vimuttaṭṭhena vimokkho.",
  "atk-s0517a:1971_2": "Samāpattisamāpannasamaye vimutto hoti,",
  "atk-s0517a:1971_3": "vuṭṭhitasamaye avimutto hotīti samayavimokkho.",
  "atk-s0517a:1971_4": "Samucchedavimuttivasena accantavimuttattā ariyamaggā,",
  "atk-s0517a:1971_5": "paṭippassaddhivimuttivasena accantavimuttattā sāmaññaphalāni,",
  "atk-s0517a:1971_6": "nissaraṇavimuttivasena accantavimuttattā nibbānaṃ asamayavimokkho.",
  "atk-s0517a:1971_7": "Tathā sāmayikāsāmayikavimokkhā.",
  "atk-s0517a:1972_0": "Pamādaṃ āgamma parihāyatīti kuppo.",
  "atk-s0517a:1972_1": "Tathā na parihāyatīti akuppo.",
  "atk-s0517a:1972_2": "Lokāya saṃvattatīti lokiyo.",
  "atk-s0517a:1972_3": "Ariyamaggā lokaṃ uttarantīti lokuttarā,",
  "atk-s0517a:1972_4": "sāmaññaphalāni nibbānañca lokato uttiṇṇāti lokuttarā.",
  "atk-s0517a:1972_5": "Ādittaṃ ayoguḷaṃ makkhikā viya tejussadaṃ lokuttaraṃ dhammaṃ āsavā nālambantīti anāsavo.",
  "atk-s0517a:1972_6": "Rūpappaṭisaññuttoti rūpajjhānāni.",
  "atk-s0517a:1972_7": "Arūpappaṭisaññuttoti arūpasamāpattiyo.",
  "atk-s0517a:1972_8": "Taṇhāya ālambito paṇihito.",
  "atk-s0517a:1972_9": "Anālambito appaṇihito.",
  "atk-s0517a:1972_10": "Maggaphalāni ekārammaṇattā ekaniṭṭhattā ca ekattavimokkho,",
  "atk-s0517a:1972_11": "nibbānaṃ adutiyattā ekattavimokkho,",
  "atk-s0517a:1972_12": "ārammaṇanānattā vipākanānattā ca nānattavimokkho.",
  "atk-s0517a:1973_0": "214.",
  "atk-s0517a:1973_1": "Siyāti bhaveyya,",
  "atk-s0517a:1973_2": "dasa hontīti ca eko hotīti ca bhaveyyāti attho.",
  "atk-s0517a:1973_3": "“Siyā”ti ca etaṃ vidhivacanaṃ,",
  "atk-s0517a:1973_4": "na pucchāvacanaṃ.",
  "atk-s0517a:1973_5": "Vatthuvasenāti niccasaññādidasavatthuvasena dasa honti.",
  "atk-s0517a:1973_6": "Pariyāyenāti vimuccanapariyāyena eko hoti.",
  "atk-s0517a:1973_7": "Siyāti kathañca siyāti yaṃ vā siyāti vihitaṃ,",
  "atk-s0517a:1973_8": "taṃ kathaṃ siyāti pucchati.",
  "atk-s0517a:1973_9": "Aniccānupassanañāṇanti samāsapadaṃ.",
  "atk-s0517a:1973_10": "Aniccānupassanāñāṇanti vā pāṭho.",
  "atk-s0517a:1973_11": "Tathā sesesupi.",
  "atk-s0517a:1973_12": "Niccato saññāyāti niccato pavattāya saññāya,",
  "atk-s0517a:1973_13": "“nicca”nti pavattāya saññāyāti attho.",
  "atk-s0517a:1973_14": "Esa nayo sukhato attato nimittato saññāyāti etthāpi.",
  "atk-s0517a:1973_15": "Nimittatoti ca niccanimittato.",
  "atk-s0517a:1973_16": "Nandiyā saññāyāti nandivasena pavattāya saññāya,",
  "atk-s0517a:1973_17": "nandisampayuttāya saññāyāti attho.",
  "atk-s0517a:1973_18": "Esa nayo rāgato samudayato ādānato paṇidhito abhinivesato saññāyāti etthāpi.",
  "atk-s0517a:1973_19": "Yasmā pana khayavayavipariṇāmānupassanā tisso aniccānupassanādīnaṃ balavabhāvāya balavapaccayabhūtā bhaṅgānupassanāvisesā.",
  "atk-s0517a:1973_20": "Bhaṅgadassanena hi aniccānupassanā balavatī hoti.",
  "atk-s0517a:1973_21": "Aniccānupassanāya ca balavatiyā jātāya “yadaniccaṃ taṃ dukkhaṃ,",
  "atk-s0517a:1973_22": "yaṃ dukkhaṃ tadanattā”ti dukkhānattānupassanāpi balavatiyo honti.",
  "atk-s0517a:1973_23": "Tasmā aniccānupassanādīsu vuttāsu tāpi tisso vuttāva honti.",
  "atk-s0517a:1973_24": "Yasmā ca suññatānupassanā “abhinivesato saññāya muccatī”ti vacaneneva sārādānābhinivesasammohābhinivesaālayābhinivesasaññogābhinivesato",
  "atk-s0517a:1973_25": "saññāya muccatīti vuttameva hoti,",
  "atk-s0517a:1973_26": "abhinivesābhāveneva appaṭisaṅkhāto saññāya muccatīti vuttameva hoti,",
  "atk-s0517a:1973_27": "tasmā adhipaññādhammavipassanādayo pañcapi anupassanā na vuttāti veditabbā.",
  "atk-s0517a:1973_28": "Evaṃ aṭṭhārasasu mahāvipassanāsu etā aṭṭha anupassanā avatvā daseva anupassanā vuttāti veditabbā.",
  "atk-s0517a:1974_0": "215.",
  "atk-s0517a:1974_1": "Aniccānupassanā yathābhūtaṃ ñāṇanti aniccānupassanāyeva yathābhūtañāṇaṃ.",
  "atk-s0517a:1974_2": "Ubhayampi paccattavacanaṃ.",
  "atk-s0517a:1974_3": "Yathābhūtañāṇanti ñāṇattho vutto.",
  "atk-s0517a:1974_4": "Evaṃ sesesupi.",
  "atk-s0517a:1974_5": "Sammohā aññāṇāti sammohabhūtā aññāṇā.",
  "atk-s0517a:1974_6": "Muccatīti vimokkhattho vutto.",
  "atk-s0517a:1975_0": "216.",
  "atk-s0517a:1975_1": "Aniccānupassanā anuttaraṃ sītibhāvañāṇanti ettha sāsaneyeva sabbhāvato uttamaṭṭhena anuttaraṃ,",
  "atk-s0517a:1975_2": "anuttarassa paccayattā vā anuttaraṃ,",
  "atk-s0517a:1975_3": "sītibhāvo eva ñāṇaṃ sītibhāvañāṇaṃ.",
  "atk-s0517a:1975_4": "Taṃ aniccānupassanāsaṅkhātaṃ anuttaraṃ sītibhāvañāṇaṃ. “Chahi,",
  "atk-s0517a:1975_5": "bhikkhave,",
  "atk-s0517a:1975_6": "dhammehi samannāgato bhikkhu bhabbo anuttaraṃ sītibhāvaṃ sacchikātu”nti ettha nibbānaṃ anuttaro sītibhāvo nāma.",
  "atk-s0517a:1975_7": "Idha pana vipassanā anuttaro sītibhāvo.",
  "atk-s0517a:1975_8": "Niccato santāpapariḷāhadarathā muccatīti etthāpi “nicca”nti pavattakilesā eva idha cāmutra ca santāpanaṭṭhena santāpo,",
  "atk-s0517a:1975_9": "paridahanaṭṭhena pariḷāho,",
  "atk-s0517a:1975_10": "uṇhaṭṭhena darathoti vuccanti.",
  "atk-s0517a:1976_0": "217.",
  "atk-s0517a:1976_1": "Nekkhammaṃ jhāyatīti jhānantiādayo heṭṭhā vuttatthā.",
  "atk-s0517a:1976_2": "Nekkhammādīni cettha aṭṭha samāpattiyo ca nibbedhabhāgiyāneva.",
  "atk-s0517a:1977_0": "218.",
  "atk-s0517a:1977_1": "Anupādā cittassa vimokkhoti idha vipassanāyeva.",
  "atk-s0517a:1977_2": "“Etadatthā kathā,",
  "atk-s0517a:1977_3": "etadatthā mantanā,",
  "atk-s0517a:1977_4": "yadidaṃ anupādā cittassa vimokkho”ti ettha pana nibbānaṃ anupādā cittassa vimokkho.",
  "atk-s0517a:1977_5": "Katihupādānehīti katihi upādānehi.",
  "atk-s0517a:1977_6": "Katamā ekupādānāti katamato ekupādānato.",
  "atk-s0517a:1977_7": "Idaṃ ekupādānāti ito ekato upādānato.",
  "atk-s0517a:1977_8": "Idanti pubbañāṇāpekkhaṃ vā.",
  "atk-s0517a:1977_9": "Upādānato muccanesu yasmā ādito saṅkhārānaṃ udayabbayaṃ passitvā passitvā aniccānupassanāya vipassati,",
  "atk-s0517a:1977_10": "pacchā saṅkhārānaṃ bhaṅgameva passitvā animittānupassanāya vipassati.",
  "atk-s0517a:1977_11": "Aniccānupassanāvisesoyeva hi animittānupassanā.",
  "atk-s0517a:1977_12": "Saṅkhārānaṃ udayabbayadassanena ca bhaṅgadassanena ca attābhāvo pākaṭo hoti.",
  "atk-s0517a:1977_13": "Tena diṭṭhupādānassa ca attavādupādānassa ca pahānaṃ hoti.",
  "atk-s0517a:1977_14": "Diṭṭhippahāneneva ca “sīlabbatena attā sujjhatī”ti dassanassa abhāvato sīlabbatupādānassa pahānaṃ hoti.",
  "atk-s0517a:1977_15": "Yasmā ca anattānupassanāya ujukameva attābhāvaṃ passati,",
  "atk-s0517a:1977_16": "anattānupassanāvisesoyeva ca suññatānupassanā,",
  "atk-s0517a:1977_17": "tasmā imāni cattāri ñāṇāni diṭṭhupādānādīhi tīhi upādānehi muccanti.",
  "atk-s0517a:1977_18": "Dukkhānupassanādīnaṃyeva pana catassannaṃ taṇhāya ujuvipaccanīkattā aniccānupassanādīnaṃ catassannaṃ kāmupādānato muccanaṃ na vuttaṃ.",
  "atk-s0517a:1977_19": "Yasmā ādito dukkhānupassanāya “saṅkhārā dukkhā”ti passato pacchā appaṇihitānupassanāya ca “saṅkhārā dukkhā”ti passato saṅkhārānaṃ patthanā pahīyati.",
  "atk-s0517a:1977_20": "Dukkhānupassanāvisesoyeva hi appaṇihitānupassanā.",
  "atk-s0517a:1977_21": "Yasmā ca saṅkhāresu nibbidānupassanāya nibbindantassa virāgānupassanāya virajjantassa saṅkhārānaṃ patthanā pahīyati,",
  "atk-s0517a:1977_22": "tasmā imāni cattāri ñāṇāni kāmupādānato muccanti.",
  "atk-s0517a:1977_23": "Yasmā nirodhānupassanāya kilese nirodheti,",
  "atk-s0517a:1977_24": "paṭinissaggānupassanāya kilese pariccajati,",
  "atk-s0517a:1977_25": "tasmā imāni dve ñāṇāni catūhi upādānehi muccantīti evaṃ sabhāvanānattena ca ākāranānattena ca aṭṭhasaṭṭhi vimokkhā niddiṭṭhā.",
  "atk-s0517a:1978_0": "219.",
  "atk-s0517a:1978_1": "Idāni ādito uddiṭṭhānaṃ tiṇṇaṃ vimokkhānaṃ mukhāni dassetvā vimokkhamukhapubbaṅgamaṃ indriyavisesaṃ puggalavisesañca",
  "atk-s0517a:1978_2": "dassetukāmo tīṇi kho panimānītiādimāha.",
  "atk-s0517a:1978_3": "Tattha vimokkhamukhānīti tiṇṇaṃ vimokkhānaṃ mukhāni.",
  "atk-s0517a:1978_4": "Lokaniyyānāya saṃvattantīti tedhātukalokato niyyānāya niggamanāya saṃvattanti.",
  "atk-s0517a:1978_5": "Sabbasaṅkhāre paricchedaparivaṭumato samanupassanatāyāti sabbesaṃ saṅkhārānaṃ udayabbayavasena paricchedato ceva parivaṭumato ca samanupassanatāya.",
  "atk-s0517a:1978_6": "Lokaniyyānaṃ hotīti pāṭhaseso.",
  "atk-s0517a:1978_7": "Aniccānupassanā hi udayato pubbe saṅkhārā natthīti paricchinditvā tesaṃ gatiṃ samannesamānā vayato paraṃ na gacchanti,",
  "atk-s0517a:1978_8": "ettheva antaradhāyantīti parivaṭumato pariyantato samanupassati.",
  "atk-s0517a:1978_9": "Sabbasaṅkhārā hi udayena pubbantaparicchinnā,",
  "atk-s0517a:1978_10": "vayena aparantaparicchinnā.",
  "atk-s0517a:1978_11": "Animittāya ca dhātuyā cittasampakkhandanatāyāti vipassanākkhaṇepi nibbānaninnatāya animittākārena upaṭṭhānato",
  "atk-s0517a:1978_12": "animittasaṅkhātāya nibbānadhātuyā cittapavisanatāya ca lokaniyyānaṃ hoti.",
  "atk-s0517a:1978_13": "Manosamuttejanatāyāti cittasaṃvejanatāya.",
  "atk-s0517a:1978_14": "Dukkhānupassanāya hi saṅkhāresu cittaṃ saṃvijjati.",
  "atk-s0517a:1978_15": "Appaṇihitāya ca dhātuyāti vipassanākkhaṇepi nibbānaninnatāya appaṇihitākārena upaṭṭhānato appaṇihitasaṅkhātāya nibbānadhātuyā.",
  "atk-s0517a:1978_16": "Sabbadhammeti nibbānassa avipassanupagattepi anattasabhāvasabbhāvato “sabbasaṅkhāre”ti avatvā “sabbadhamme”ti vuttaṃ.",
  "atk-s0517a:1978_17": "Parato samanupassanatāyāti paccayāyattattā avasatāya avidheyyatāya ca “nāhaṃ na mama”nti evaṃ anattato samanupassanatāya.",
  "atk-s0517a:1978_18": "Suññatāya ca dhātuyāti vipassanākkhaṇepi nibbānaninnatāya suññatākārena upaṭṭhānato suññatāsaṅkhātāya nibbānadhātuyā.",
  "atk-s0517a:1978_19": "Iti imāni tīṇi vacanāni aniccadukkhānattānupassanānaṃ vasena vuttāni.",
  "atk-s0517a:1978_20": "Teneva tadanantaraṃ aniccato manasikarototiādi vuttaṃ.",
  "atk-s0517a:1978_21": "Tattha khayatoti khīyanato.",
  "atk-s0517a:1978_22": "Bhayatoti sabhayato.",
  "atk-s0517a:1978_23": "Suññatoti attarahitato.",
  "atk-s0517a:1979_0": "Adhimokkhabahulanti aniccānupassanāya “khaṇabhaṅgavasena saṅkhārā bhijjantī”ti saddhāya paṭipannassa",
  "atk-s0517a:1979_1": "paccakkhato khaṇabhaṅgadassanena “saccaṃ vatāha bhagavā”ti bhagavati saddhāya saddhābahulaṃ cittaṃ hoti.",
  "atk-s0517a:1979_2": "Atha vā paccuppannānaṃ padesasaṅkhārānaṃ aniccataṃ passitvā “evaṃ aniccā atītānāgatapaccuppannā sabbe",
  "atk-s0517a:1979_3": "saṅkhārā”ti adhimuccanato adhimokkhabahulaṃ cittaṃ hoti.",
  "atk-s0517a:1979_4": "Passaddhibahulanti dukkhānupassanāya cittakkhobhakarāya paṇidhiyā pajahanato cittadarathābhāvena passaddhibahulaṃ cittaṃ hoti.",
  "atk-s0517a:1979_5": "Atha vā dukkhānupassanāya saṃvegajananato saṃviggassa ca yoniso padahanato vikkhepābhāvena passaddhibahulaṃ cittaṃ hoti.",
  "atk-s0517a:1979_6": "Vedabahulanti anattānupassanāya bāhirakehi adiṭṭhaṃ gambhīraṃ anattalakkhaṇaṃ passato ñāṇabahulaṃ cittaṃ hoti.",
  "atk-s0517a:1979_7": "Atha vā “sadevakena lokena adiṭṭhaṃ anattalakkhaṇaṃ diṭṭha”nti tuṭṭhassa tuṭṭhibahulaṃ cittaṃ hoti.",
  "atk-s0517a:1980_0": "Adhimokkhabahulo saddhindriyaṃ paṭilabhatīti pubbabhāge adhimokkho bahulaṃ pavattamāno bhāvanāpāripūriyā saddhindriyaṃ nāma hoti,",
  "atk-s0517a:1980_1": "taṃ so paṭilabhati nāma.",
  "atk-s0517a:1980_2": "Passaddhibahulo samādhindriyaṃ paṭilabhatīti pubbabhāge passaddhibahulassa “passaddhakāyo sukhaṃ vedeti,",
  "atk-s0517a:1980_3": "sukhino cittaṃ samādhiyatī”ti vacanato bhāvanāpāripūriyā passaddhipaccayā samādhindriyaṃ hoti,",
  "atk-s0517a:1980_4": "taṃ so paṭilabhati nāma.",
  "atk-s0517a:1980_5": "Vedabahulo paññindriyaṃ paṭilabhatīti pubbabhāge vedo bahulaṃ pavattamāno bhāvanāpāripūriyā paññindriyaṃ nāma hoti,",
  "atk-s0517a:1980_6": "taṃ so paṭilabhati nāma.",
  "atk-s0517a:1981_0": "Ādhipateyyaṃ hotīti chandādike adhipatibhūtepi sakiccanipphādanavasena adhipati hoti padhāno hoti.",
  "atk-s0517a:1981_1": "Bhāvanāyāti bhummavacanaṃ,",
  "atk-s0517a:1981_2": "uparūpari bhāvanatthāya vā.",
  "atk-s0517a:1981_3": "Tadanvayā hontīti taṃ anugāminī taṃ anuvattinī honti.",
  "atk-s0517a:1981_4": "Sahajātapaccayā hontīti uppajjamānā ca sahauppādanabhāvena upakārakā honti pakāsassa padīpo viya.",
  "atk-s0517a:1981_5": "Aññamaññapaccayā hontīti aññamaññaṃ uppādanupatthambhanabhāvena upakārakā honti aññamaññūpatthambhakaṃ tidaṇḍaṃ viya.",
  "atk-s0517a:1981_6": "Nissayapaccayā hontīti adhiṭṭhānākārena nissayākārena ca upakārakā honti tarucittakammānaṃ pathavīpaṭādi viya.",
  "atk-s0517a:1981_7": "Sampayuttapaccayā hontīti ekavatthukaekārammaṇaekuppādaekanirodhasaṅkhātena sampayuttabhāvena upakārakā honti.",
  "atk-s0517a:1982_0": "220.",
  "atk-s0517a:1982_1": "Paṭivedhakāleti maggakkhaṇe saccapaṭivedhakāle.",
  "atk-s0517a:1982_2": "Paññindriyaṃ ādhipateyyaṃ hotīti maggakkhaṇe nibbānaṃ ārammaṇaṃ katvā saccadassanakiccakaraṇavasena ca",
  "atk-s0517a:1982_3": "kilesappahānakiccakaraṇavasena ca paññindriyameva jeṭṭhakaṃ hoti.",
  "atk-s0517a:1982_4": "Paṭivedhāyāti saccapaṭivijjhanatthāya.",
  "atk-s0517a:1982_5": "Ekarasāti vimuttirasena.",
  "atk-s0517a:1982_6": "Dassanaṭṭhenāti saccadassanaṭṭhena.",
  "atk-s0517a:1982_7": "Evaṃ paṭivijjhantopi bhāveti,",
  "atk-s0517a:1982_8": "bhāventopi paṭivijjhatīti maggakkhaṇe sakiṃyeva bhāvanāya ca paṭivedhassa ca sabbhāvadassanatthaṃ vuttaṃ.",
  "atk-s0517a:1982_9": "Anattānupassanāya vipassanākkhaṇepi paññindriyasseva ādhipateyyattā “paṭivedhakālepī”ti apisaddo payutto.",
  "atk-s0517a:1983_0": "221.",
  "atk-s0517a:1983_1": "Aniccato manasikaroto katamindriyaṃ adhimattaṃ hotītiādi indriyavisesena puggalavisesaṃ dassetuṃ vuttaṃ.",
  "atk-s0517a:1983_2": "Tattha adhimattanti adhikaṃ.",
  "atk-s0517a:1983_3": "Tattha saddhindriyasamādhindriyapaññindriyānaṃ adhimattatā saṅkhārupekkhāya veditabbā.",
  "atk-s0517a:1983_4": "Saddhāvimuttoti ettha avisesetvā vuttepi upari visesetvā vuttattā sotāpattimaggaṃ ṭhapetvā sesesu sattasu ṭhānesu saddhāvimuttoti vuttaṃ hoti.",
  "atk-s0517a:1983_5": "Saddhāvimutto saddhindriyassa adhimattattā hoti,",
  "atk-s0517a:1983_6": "na saddhindriyassa adhimattattā sabbattha saddhāvimuttotipi vuttaṃ hoti.",
  "atk-s0517a:1983_7": "Sotāpattimaggakkhaṇe saddhindriyassa adhimattattāyeva sesesu samādhindriyapaññindriyādhimattattepi sati saddhāvimuttoyeva nāma hotīti vadanti.",
  "atk-s0517a:1983_8": "Kāyasakkhī hotīti aṭṭhasupi ṭhānesu kāyasakkhī nāma hoti.",
  "atk-s0517a:1983_9": "Diṭṭhippatto hotīti saddhāvimutte vuttanayeneva veditabbaṃ.",
  "atk-s0517a:1984_0": "Saddahanto vimuttoti saddhāvimuttoti saddhindriyassa adhimattattā sotāpattimaggakkhaṇe saddahanto catūsupi",
  "atk-s0517a:1984_1": "phalakkhaṇesu vimuttoti saddhāvimuttoti vuttaṃ hoti.",
  "atk-s0517a:1984_2": "Uparimaggattayakkhaṇe saddhāvimuttattaṃ idāni vakkhati.",
  "atk-s0517a:1984_3": "Sotāpattimaggakkhaṇe pana saddhānusārittaṃ pacchā vakkhati.",
  "atk-s0517a:1984_4": "Phuṭṭhattā sacchikatoti kāyasakkhīti sukkhavipassakatte sati upacārajjhānaphassassa rūpārūpajjhānalābhitte",
  "atk-s0517a:1984_5": "sati rūpārūpajjhānaphassassa phuṭṭhattā nibbānaṃ sacchikatoti kāyasakkhī,",
  "atk-s0517a:1984_6": "nāmakāyena vuttappakāre jhānaphasse ca nibbāne ca sakkhīti vuttaṃ hoti.",
  "atk-s0517a:1984_7": "Diṭṭhattā pattoti diṭṭhippattoti sotāpattimaggakkhaṇe sampayuttena paññindriyena paṭhamaṃ nibbānassa",
  "atk-s0517a:1984_8": "diṭṭhattā pacchā sotāpattiphalādivasena nibbānaṃ pattoti diṭṭhippatto,",
  "atk-s0517a:1984_9": "paññindriyasaṅkhātāya diṭṭhiyā nibbānaṃ pattoti vuttaṃ hoti.",
  "atk-s0517a:1984_10": "Sotāpattimaggakkhaṇe pana dhammānusārittaṃ pacchā vakkhati.",
  "atk-s0517a:1984_11": "Saddahanto vimuccatīti saddhāvimuttoti saddhindriyassa adhimattattā sakadāgāmianāgāmiarahattamaggakkhaṇesu saddahanto vimuccatīti saddhāvimutto.",
  "atk-s0517a:1984_12": "Ettha vimuccamānopi āsaṃsāya bhūtavacanavasena “vimutto”ti vutto.",
  "atk-s0517a:1984_13": "Jhānaphassanti tividhaṃ jhānaphassaṃ.",
  "atk-s0517a:1984_14": "“Jhānaphassa”ntiādīni “dukkhā saṅkhārā”tiādīni ca paṭhamaṃ vuttaṃ dvayameva visesetvā vuttāni.",
  "atk-s0517a:1984_15": "Ñātaṃ hotītiādīni heṭṭhā vuttatthāni.",
  "atk-s0517a:1984_16": "Ettha ca jhānalābhī puggalo samādhindriyassa anukūlāya dukkhānupassanāya eva vuṭṭhahitvā maggaphalāni pāpuṇātīti ācariyānaṃ adhippāyo.",
  "atk-s0517a:1985_0": "Siyāti siyuṃ,",
  "atk-s0517a:1985_1": "bhaveyyunti attho.",
  "atk-s0517a:1985_2": "“Siyā”ti etaṃ vidhivacanameva.",
  "atk-s0517a:1985_3": "Tayo puggalāti vipassanāniyamena indriyaniyamena ca vuttā tayo puggalā.",
  "atk-s0517a:1985_4": "Vatthuvasenāti tīsu anupassanāsu ekekaindriyavatthuvasena.",
  "atk-s0517a:1985_5": "Pariyāyenāti teneva pariyāyena.",
  "atk-s0517a:1985_6": "Iminā vārena kiṃ dassitaṃ hoti?",
  "atk-s0517a:1985_7": "Heṭṭhā ekekissā anupassanāya ekekassa indriyassa ādhipaccaṃ yebhuyyavasena vuttanti ca,",
  "atk-s0517a:1985_8": "kadāci tīsupi anupassanāsu ekekasseva indriyassa ādhipaccaṃ hotīti ca dassitaṃ hoti.",
  "atk-s0517a:1985_9": "Atha vā pubbabhāgavipassanākkhaṇe tissannampi anupassanānaṃ sabbhāvato tāsu pubbabhāgavipassanāsu tesaṃ",
  "atk-s0517a:1985_10": "tesaṃ indriyānaṃ ādhipaccaṃ apekkhitvā maggaphalakkhaṇesu saddhāvimuttādīni nāmāni hontīti.",
  "atk-s0517a:1985_11": "Evañhi vuccamāne heṭṭhā vuṭṭhānagāminivipassanāya upari ca kato indriyādhipaccapuggalaniyamo sukatoyeva niccaloyeva ca hoti.",
  "atk-s0517a:1985_12": "Anantaravāre siyāti aññoyevāti evaṃ siyāti attho.",
  "atk-s0517a:1985_13": "Ettha pubbe vuttoyeva niyamo.",
  "atk-s0517a:1986_0": "Idāni maggaphalavasena puggalavisesaṃ vibhajitvā dassetuṃ aniccato manasikaroto…pe…",
  "atk-s0517a:1986_1": "sotāpattimaggaṃ paṭilabhatītiādimāha.",
  "atk-s0517a:1986_2": "Tattha saddhaṃ anussarati anugacchati,",
  "atk-s0517a:1986_3": "saddhāya vā nibbānaṃ anussarati anugacchatīti saddhānusārī.",
  "atk-s0517a:1986_4": "Sacchikatanti paccakkhakataṃ.",
  "atk-s0517a:1986_5": "Arahattanti arahattaphalaṃ.",
  "atk-s0517a:1986_6": "Paññāsaṅkhātaṃ dhammaṃ anussarati,",
  "atk-s0517a:1986_7": "tena vā dhammena nibbānaṃ anussaratīti dhammānusārī.",
  "atk-s0517a:1987_0": "222.",
  "atk-s0517a:1987_1": "Puna aparehi pariyāyehi indriyattayavisesena puggalavisesaṃ vaṇṇetukāmo ye hi kecītiādimāha.",
  "atk-s0517a:1987_2": "Tattha bhāvitā vāti atīte bhāvayiṃsu vā.",
  "atk-s0517a:1987_3": "Bhāventi vāti paccuppanne.",
  "atk-s0517a:1987_4": "Bhāvissanti vāti anāgate.",
  "atk-s0517a:1987_5": "Adhigatā vātiādi ekekantikaṃ purimassa purimassa atthavivaraṇatthaṃ vuttaṃ.",
  "atk-s0517a:1987_6": "Phassitā vāti ñāṇaphusanāya phusiṃsu vā.",
  "atk-s0517a:1987_7": "Vasippattāti issarabhāvaṃ pattā.",
  "atk-s0517a:1987_8": "Pāramippattāti vosānaṃ pattā.",
  "atk-s0517a:1987_9": "Vesārajjappattāti visāradabhāvaṃ pattā.",
  "atk-s0517a:1987_10": "Sabbattha saddhāvimuttādayo heṭṭhā vuttakkhaṇesuyeva,",
  "atk-s0517a:1987_11": "satipaṭṭhānādayo maggakkhaṇeyeva.",
  "atk-s0517a:1987_12": "Aṭṭha vimokkheti “rūpī rūpāni passatī”tiādike paṭisambhidāmaggappattiyā eva pattā.",
  "atk-s0517a:1988_0": "Tisso sikkhāti adhisīlasikkhā adhicittasikkhā adhipaññāsikkhā maggappattā eva sikkhamānā.",
  "atk-s0517a:1988_1": "Dukkhaṃ parijānantītiādīni maggakkhaṇeyeva.",
  "atk-s0517a:1988_2": "Pariññāpaṭivedhaṃ paṭivijjhatīti pariññāpaṭivedhena paṭivijjhati,",
  "atk-s0517a:1988_3": "pariññāya paṭivijjhitabbanti vā pariññāpaṭivedhaṃ.",
  "atk-s0517a:1988_4": "Evaṃ sesesupi.",
  "atk-s0517a:1988_5": "Sabbadhammādīhi visesetvā abhiññāpaṭivedhādayo vuttā.",
  "atk-s0517a:1988_6": "Sacchikiriyāpaṭivedho pana maggakkhaṇeyeva nibbānapaccavekkhaṇañāṇasiddhivasena veditabboti.",
  "atk-s0517a:1988_7": "Evamidha pañca ariyapuggalā niddiṭṭhā honti,",
  "atk-s0517a:1988_8": "ubhatobhāgavimutto ca paññāvimutto cāti ime dve aniddiṭṭhā.",
  "atk-s0517a:1988_9": "Aññattha pana “yo pana dukkhato manasikaronto passaddhibahulo samādhindriyaṃ paṭilabhati,",
  "atk-s0517a:1988_10": "so sabbattha kāyasakkhī nāma hoti,",
  "atk-s0517a:1988_11": "arūpajjhānaṃ pana patvā aggaphalaṃ patto ubhatobhāgavimutto nāma hoti.",
  "atk-s0517a:1988_12": "Yo pana anattato manasikaronto vedabahulo paññindriyaṃ paṭilabhati,",
  "atk-s0517a:1988_13": "sotāpattimaggakkhaṇe dhammānusārī hoti,",
  "atk-s0517a:1988_14": "chasu ṭhānesu diṭṭhippatto,",
  "atk-s0517a:1988_15": "aggaphale paññāvimutto”ti vuttaṃ.",
  "atk-s0517a:1988_16": "Te idha kāyasakkhidiṭṭhippattehiyeva saṅgahitā.",
  "atk-s0517a:1988_17": "Atthato pana arūpajjhānena ceva ariyamaggena cāti ubhatobhāgena vimuttoti ubhatobhāgavimutto.",
  "atk-s0517a:1988_18": "Pajānanto vimuttoti paññāvimuttoti.",
  "atk-s0517a:1988_19": "Ettāvatā indriyapuggalavisesā niddiṭṭhā honti.",
  "atk-s0517a:1989_0": "223- 226.",
  "atk-s0517a:1989_1": "Idāni vimokkhapubbaṅgamameva vimokkhavisesaṃ puggalavisesañca dassetukāmo aniccato manasikarototiādimāha.",
  "atk-s0517a:1989_2": "Tattha dve vimokkhāti appaṇihitasuññatavimokkhā.",
  "atk-s0517a:1989_3": "Aniccānupassanāgamanavasena hi animittavimokkhoti laddhanāmo maggo rāgadosamohapaṇidhīnaṃ abhāvā saguṇato",
  "atk-s0517a:1989_4": "ca tesaṃyeva paṇidhīnaṃ abhāvā appaṇihitanti laddhanāmaṃ nibbānaṃ ārammaṇaṃ karotīti ārammaṇato ca appaṇihitavimokkhoti",
  "atk-s0517a:1989_5": "nāmampi labhati.",
  "atk-s0517a:1989_6": "Tathā rāgadosamohehi suññattā saguṇato ca rāgādīhiyeva suññattā suññatanti laddhanāmaṃ nibbānaṃ ārammaṇaṃ",
  "atk-s0517a:1989_7": "karotīti ārammaṇato ca suññatavimokkhoti nāmampi labhati.",
  "atk-s0517a:1989_8": "Tasmā te dve vimokkhā animittavimokkhanvayā nāma honti.",
  "atk-s0517a:1989_9": "Animittamaggato anaññepi aṭṭhannaṃ maggaṅgānaṃ ekekassa maggaṅgassa vasena sahajātādipaccayā ca hontīti veditabbā.",
  "atk-s0517a:1989_10": "Puna dve vimokkhāti suññatānimittavimokkhā.",
  "atk-s0517a:1989_11": "Dukkhānupassanāgamanavasena hi appaṇihitavimokkhoti laddhanāmo maggo rūpanimittādīnaṃ rāganimittādīnaṃ",
  "atk-s0517a:1989_12": "niccanimittādīnañca abhāvā saguṇato ca tesaṃyeva nimittānaṃ abhāvā animittasaṅkhātaṃ nibbānaṃ ārammaṇaṃ",
  "atk-s0517a:1989_13": "karotīti ārammaṇato ca animittavimokkhoti nāmampi labhati.",
  "atk-s0517a:1989_14": "Sesaṃ vuttanayeneva yojetabbaṃ.",
  "atk-s0517a:1989_15": "Puna dve vimokkhāti animittaappaṇihitavimokkhā.",
  "atk-s0517a:1989_16": "Yojanā panettha vuttanayā eva.",
  "atk-s0517a:1990_0": "Paṭivedhakāleti indriyānaṃ vuttakkameneva vuttaṃ.",
  "atk-s0517a:1990_1": "Maggakkhaṇaṃ pana muñcitvā vipassanākkhaṇe vimokkho nāma natthi.",
  "atk-s0517a:1990_2": "Paṭhamaṃ vuttoyeva pana maggavimokkho “paṭivedhakāle”ti vacanena visesetvā dassito.",
  "atk-s0517a:1990_3": "“Yo cāyaṃ puggalo saddhāvimutto”tiādikā dve vārā ca “aniccato manasikaronto sotāpattimaggaṃ paṭilabhatī”tiādiko vāro ca saṅkhitto,",
  "atk-s0517a:1990_4": "vimokkhavasena pana yojetvā vitthārato veditabbo.",
  "atk-s0517a:1990_5": "Ye hi keci nekkhammantiādiko vāro vuttanayeneva veditabboti.",
  "atk-s0517a:1990_6": "Ettāvatā vimokkhapuggalavisesā niddiṭṭhā hontīti.",
  "atk-s0517a:1991_0": "227.",
  "atk-s0517a:1991_1": "Puna vimokkhamukhāni ca vimokkhe ca anekadhā niddisitukāmo aniccato manasikarontotiādimāha.",
  "atk-s0517a:1991_2": "Tattha yathābhūtanti yathāsabhāvena.",
  "atk-s0517a:1991_3": "Jānātīti ñāṇena jānāti.",
  "atk-s0517a:1991_4": "Passatīti teneva ñāṇena cakkhunā viya passati.",
  "atk-s0517a:1991_5": "Tadanvayenāti tadanugamanena,",
  "atk-s0517a:1991_6": "tassa paccakkhato ñāṇena diṭṭhassa anugamanenāti attho.",
  "atk-s0517a:1991_7": "Kaṅkhā pahīyatīti aniccānupassanāya niccāniccakaṅkhā,",
  "atk-s0517a:1991_8": "itarāhi itarakaṅkhā.",
  "atk-s0517a:1991_9": "Nimittanti santatighanavinibbhogena niccasaññāya pahīnattā ārammaṇabhūtaṃ saṅkhāranimittaṃ yathābhūtaṃ jānāti.",
  "atk-s0517a:1991_10": "Tena vuccati sammādassananti tena yathābhūtajānanena taṃ ñāṇaṃ “sammādassana”nti vuccati.",
  "atk-s0517a:1991_11": "Pavattanti dukkhappattākāre sukhasaññaṃ ugghāṭetvā sukhasaññāya pahānena paṇidhisaṅkhātāya taṇhāya pahīnattā",
  "atk-s0517a:1991_12": "sukhasammatampi vipākapavattaṃ yathābhūtaṃ jānāti.",
  "atk-s0517a:1991_13": "Nimittañca pavattañcāti nānādhātumanasikārasambhavena samūhaghanavinibbhogena ubhayathāpi attasaññāya",
  "atk-s0517a:1991_14": "pahīnattā saṅkhāranimittañca vipākapavattañca yathābhūtaṃ jānāti.",
  "atk-s0517a:1991_15": "Yañca yathābhūtaṃ ñāṇantiādittayaṃ idāni vuttameva, na aññaṃ.",
  "atk-s0517a:1991_16": "Bhayato upaṭṭhātīti niccasukhaattābhāvadassanato yathākkamaṃ taṃ taṃ bhayato upaṭṭhāti.",
  "atk-s0517a:1991_17": "Yā ca bhayatupaṭṭhāne paññātiādinā “udayabbayānupassanāñāṇaṃ bhaṅgānupassanāñāṇaṃ bhayatupaṭṭhānañāṇaṃ",
  "atk-s0517a:1991_18": "ādīnavānupassanāñāṇaṃ nibbidānupassanāñāṇaṃ muñcitukamyatāñāṇaṃ paṭisaṅkhānupassanāñāṇaṃ saṅkhārupekkhāñāṇaṃ",
  "atk-s0517a:1991_19": "anulomañāṇa”nti vuttesu paṭipadāñāṇadassanavisuddhisaṅkhātesu navasu vipassanāñāṇesu bhayatupaṭṭhānasambandhena",
  "atk-s0517a:1991_20": "avatthābhedena bhinnāni ekaṭṭhāni tīṇi ñāṇāni vuttāni,",
  "atk-s0517a:1991_21": "na sesāni.",
  "atk-s0517a:1992_0": "Puna tīsu anupassanāsu ante ṭhitāya anantarāya anattānupassanāya sambandhena tāya saha suññatānupassanāya",
  "atk-s0517a:1992_1": "ekaṭṭhataṃ dassetuṃ yā ca anattānupassanā yā ca suññatānupassanātiādimāha.",
  "atk-s0517a:1992_2": "Imāni hi dve ñāṇāni atthato ekameva,",
  "atk-s0517a:1992_3": "avatthābhedena pana bhinnāni.",
  "atk-s0517a:1992_4": "Yathā ca imāni,",
  "atk-s0517a:1992_5": "tathā aniccānupassanā ca animittānupassanā ca atthato ekameva ñāṇaṃ,",
  "atk-s0517a:1992_6": "dukkhānupassanā ca appaṇihitānupassanā ca atthato ekameva ñāṇaṃ,",
  "atk-s0517a:1992_7": "kevalaṃ avatthābhedeneva bhinnāni.",
  "atk-s0517a:1992_8": "Anattānupassanāsuññatānupassanānañca ekaṭṭhatāya vuttāya tesaṃ dvinnaṃ dvinnampi ñāṇānaṃ ekalakkhaṇattā ekaṭṭhatā vuttāva hotīti.",
  "atk-s0517a:1992_9": "Nimittaṃ paṭisaṅkhā ñāṇaṃ uppajjatīti “saṅkhāranimittaṃ addhuvaṃ tāvakālika”nti aniccalakkhaṇavasena jānitvā ñāṇaṃ uppajjati.",
  "atk-s0517a:1992_10": "Kāmañca na paṭhamaṃ jānitvā pacchā ñāṇaṃ uppajjati,",
  "atk-s0517a:1992_11": "vohāravasena pana “manañca paṭicca dhamme ca uppajjati manoviññāṇa”ntiādīni viya evaṃ vuccati.",
  "atk-s0517a:1992_12": "Saddasatthavidūpi ca “ādiccaṃ pāpuṇitvā tamo vigacchatī”tiādīsu viya samānakālepi imaṃ padaṃ icchanti.",
  "atk-s0517a:1992_13": "Ekattanayena vā purimañca pacchimañca ekaṃ katvā evaṃ vuttanti veditabbaṃ.",
  "atk-s0517a:1992_14": "Iminā nayena itarasmimpi padadvaye attho veditabbo.",
  "atk-s0517a:1992_15": "Muñcitukamyatādīnaṃ tiṇṇaṃ ñāṇānaṃ ekaṭṭhatā heṭṭhā vuttanayā eva.",
  "atk-s0517a:1993_0": "Nimittā cittaṃ vuṭṭhātīti saṅkhāranimitte dosadassanena tattha anallīnatāya saṅkhāranimittā cittaṃ vuṭṭhāti nāma.",
  "atk-s0517a:1993_1": "Animitte cittaṃ pakkhandatīti saṅkhāranimittapaṭipakkhena animittasaṅkhāte nibbāne tanninnatāya cittaṃ pavisati.",
  "atk-s0517a:1993_2": "Sesānupassanādvayepi iminā nayena attho veditabbo.",
  "atk-s0517a:1993_3": "Nirodhe nibbānadhātuyāti idha vutteneva paṭhamānupassanādvayampi vuttameva hoti.",
  "atk-s0517a:1993_4": "Nirodhetipi pāṭho.",
  "atk-s0517a:1993_5": "Bahiddhāvuṭṭhānavivaṭṭane paññāti vuṭṭhānasambandhena gotrabhuñāṇaṃ vuttaṃ.",
  "atk-s0517a:1993_6": "Gotrabhū dhammāti gotrabhuñāṇameva.",
  "atk-s0517a:1993_7": "Itarathā hi ekaṭṭhatā na yujjati.",
  "atk-s0517a:1993_8": "“Asaṅkhatā dhammā,",
  "atk-s0517a:1993_9": "appaccayā dhammā”tiādīsu viya vā catumaggavasena vā bahuvacanaṃ katanti veditabbaṃ.",
  "atk-s0517a:1993_10": "Yasmā vimokkhoti maggo,",
  "atk-s0517a:1993_11": "maggo ca dubhatovuṭṭhāno,",
  "atk-s0517a:1993_12": "tasmā tena sambandhena yā ca dubhatovuṭṭhānavivaṭṭane paññātiādi vuttaṃ.",
  "atk-s0517a:1994_0": "228.",
  "atk-s0517a:1994_1": "Puna vimokkhānaṃ nānākkhaṇānaṃ ekakkhaṇapariyāyaṃ dassetukāmo katihākārehītiādimāha.",
  "atk-s0517a:1994_2": "Tattha ādhipateyyaṭṭhenāti jeṭṭhakaṭṭhena.",
  "atk-s0517a:1994_3": "Adhiṭṭhānaṭṭhenāti patiṭṭhānaṭṭhena.",
  "atk-s0517a:1994_4": "Abhinīhāraṭṭhenāti vipassanāvīthito nīharaṇaṭṭhena.",
  "atk-s0517a:1994_5": "Niyyānaṭṭhenāti nibbānupagamanaṭṭhena.",
  "atk-s0517a:1994_6": "Aniccato manasikarototi vuṭṭhānagāminivipassanākkhaṇeyeva.",
  "atk-s0517a:1994_7": "Animitto vimokkhoti maggakkhaṇeyeva.",
  "atk-s0517a:1994_8": "Esa nayo sesesu.",
  "atk-s0517a:1994_9": "Cittaṃ adhiṭṭhātīti cittaṃ adhikaṃ katvā ṭhāti,",
  "atk-s0517a:1994_10": "cittaṃ patiṭṭhāpetīti adhippāyo.",
  "atk-s0517a:1994_11": "Cittaṃ abhinīharatīti vipassanāvīthito cittaṃ nīharati.",
  "atk-s0517a:1994_12": "Nirodhaṃ nibbānaṃ niyyātīti nirodhasaṅkhātaṃ nibbānaṃ upagacchatīti evaṃ ākāranānattato catudhā nānākkhaṇatā dassitā.",
  "atk-s0517a:1995_0": "Ekakkhaṇatāya samodhānaṭṭhenāti ekajjhaṃ samosaraṇaṭṭhena.",
  "atk-s0517a:1995_1": "Adhigamanaṭṭhenāti vindanaṭṭhena.",
  "atk-s0517a:1995_2": "Paṭilābhaṭṭhenāti pāpuṇanaṭṭhena.",
  "atk-s0517a:1995_3": "Paṭivedhaṭṭhenāti ñāṇena paṭivijjhanaṭṭhena.",
  "atk-s0517a:1995_4": "Sacchikiriyaṭṭhenāti paccakkhakaraṇaṭṭhena.",
  "atk-s0517a:1995_5": "Phassanaṭṭhenāti ñāṇaphusanāya phusanaṭṭhena.",
  "atk-s0517a:1995_6": "Abhisamayaṭṭhenāti abhimukhaṃ samāgamanaṭṭhena.",
  "atk-s0517a:1995_7": "Ettha “samodhānaṭṭhenā”ti mūlapadaṃ,",
  "atk-s0517a:1995_8": "sesāni adhigamavevacanāni.",
  "atk-s0517a:1995_9": "Tasmāyeva hi sabbesaṃ ekato vissajjanaṃ kataṃ.",
  "atk-s0517a:1995_10": "Nimittā muccatīti niccanimittato muccati.",
  "atk-s0517a:1995_11": "Iminā vimokkhaṭṭho vutto.",
  "atk-s0517a:1995_12": "Yato muccatīti yato nimittato muccati.",
  "atk-s0517a:1995_13": "Tattha na paṇidahatīti tasmiṃ nimitte patthanaṃ na karoti.",
  "atk-s0517a:1995_14": "Yattha na paṇidahatīti yasmiṃ nimitte na paṇidahati.",
  "atk-s0517a:1995_15": "Tena suññoti tena nimittena suñño.",
  "atk-s0517a:1995_16": "Yena suññoti yena nimittena suñño.",
  "atk-s0517a:1995_17": "Tena nimittena animittoti iminā animittaṭṭho vutto.",
  "atk-s0517a:1996_0": "Paṇidhiyā muccatīti paṇidhito muccati.",
  "atk-s0517a:1996_1": "“Paṇidhi muccatī”ti pāṭho nissakkatthoyeva.",
  "atk-s0517a:1996_2": "Iminā vimokkhaṭṭho vutto.",
  "atk-s0517a:1996_3": "Yattha na paṇidahatīti yasmiṃ dukkhe na paṇidahati.",
  "atk-s0517a:1996_4": "Tena suññoti tena dukkhena suñño.",
  "atk-s0517a:1996_5": "Yena suññoti yena dukkhanimittena suñño.",
  "atk-s0517a:1996_6": "Yena nimittenāti yena dukkhanimittena.",
  "atk-s0517a:1996_7": "Tattha na paṇidahatīti iminā appaṇihitaṭṭho vutto.",
  "atk-s0517a:1996_8": "Abhinivesā muccatīti iminā vimokkhaṭṭho vutto.",
  "atk-s0517a:1996_9": "Yena suññoti yena abhinivesanimittena suñño.",
  "atk-s0517a:1996_10": "Yena nimittenāti yena abhinivesanimittena.",
  "atk-s0517a:1996_11": "Yattha na paṇidahati,",
  "atk-s0517a:1996_12": "tena suññoti yasmiṃ abhinivesanimitte na paṇidahati,",
  "atk-s0517a:1996_13": "tena abhinivesanimittena suñño.",
  "atk-s0517a:1996_14": "Iminā suññataṭṭho vutto.",
  "atk-s0517a:1997_0": "229.",
  "atk-s0517a:1997_1": "Puna aṭṭhavimokkhādīni niddisitukāmo atthi vimokkhotiādimāha.",
  "atk-s0517a:1997_2": "Tattha niccato abhinivesātiādīni saññāvimokkhe vuttanayena veditabbāni.",
  "atk-s0517a:1997_3": "Sabbābhinivesehīti vuttappakārehi abhinivesehi.",
  "atk-s0517a:1997_4": "Iti abhinivesamuccanavasena suññatavimokkhā nāma jātā,",
  "atk-s0517a:1997_5": "teyeva niccādinimittamuccanavasena animittavimokkhā,",
  "atk-s0517a:1997_6": "niccantiādipaṇidhīhi muccanavasena appaṇihitavimokkhā.",
  "atk-s0517a:1997_7": "Ettha ca paṇidhi muccatīti sabbattha nissakkattho veditabbo.",
  "atk-s0517a:1997_8": "Paṇidhiyā muccatīti vā pāṭho.",
  "atk-s0517a:1997_9": "“Sabbapaṇidhīhi muccatī”ti cettha sādhakaṃ.",
  "atk-s0517a:1997_10": "Evaṃ tisso anupassanā tadaṅgavimokkhattā ca samucchedavimokkhassa paccayattā ca pariyāyena vimokkhāti vuttā.",
  "atk-s0517a:1998_0": "230.",
  "atk-s0517a:1998_1": "Tattha jātāti anantare vipassanāvimokkhepi sati imissā kathāya maggavimokkhādhikārattā tasmiṃ maggavimokkhe jātāti vuttaṃ hoti.",
  "atk-s0517a:1998_2": "Anavajjakusalāti rāgādivajjavirahitā kusalā.",
  "atk-s0517a:1998_3": "Vicchedaṃ katvā vā pāṭho.",
  "atk-s0517a:1998_4": "Bodhipakkhiyā dhammāti “cattāro satipaṭṭhānā,",
  "atk-s0517a:1998_5": "cattāro sammappadhānā,",
  "atk-s0517a:1998_6": "cattāro iddhipādā,",
  "atk-s0517a:1998_7": "pañcindriyāni,",
  "atk-s0517a:1998_8": "pañca balāni,",
  "atk-s0517a:1998_9": "satta bojjhaṅgā,",
  "atk-s0517a:1998_10": "ariyo aṭṭhaṅgiko maggo”ti vuttā sattatiṃsa bodhipakkhiyadhammā.",
  "atk-s0517a:1998_11": "Idaṃ mukhanti idaṃ vuttappakāraṃ dhammajātaṃ ārammaṇato nibbānapavesāya mukhattā mukhaṃ nāmāti vuttaṃ hoti.",
  "atk-s0517a:1998_12": "Tesaṃ dhammānanti tesaṃ bodhipakkhiyānaṃ dhammānaṃ.",
  "atk-s0517a:1998_13": "Idaṃ vimokkhamukhanti nibbānaṃ vikkhambhanatadaṅgasamucchedapaṭippassaddhinissaraṇavimokkhesu nissaraṇavimokkhova, “yāvatā,",
  "atk-s0517a:1998_14": "bhikkhave,",
  "atk-s0517a:1998_15": "dhammā saṅkhatā vā asaṅkhatā vā,",
  "atk-s0517a:1998_16": "virāgo tesaṃ dhammānaṃ aggamakkhāyatī”ti vuttattā uttamaṭṭhena mukhañcāti vimokkhamukhaṃ.",
  "atk-s0517a:1998_17": "Vimokkhañca taṃ mukhañca vimokkhamukhanti kammadhārayasamāsavasena ayameva attho vutto.",
  "atk-s0517a:1998_18": "Vimokkhañcāti ettha liṅgavipallāso kato.",
  "atk-s0517a:1998_19": "Tīṇi akusalamūlānīti lobhadosamohā.",
  "atk-s0517a:1998_20": "Tīṇi duccaritānīti kāyavacīmanoduccaritāni.",
  "atk-s0517a:1998_21": "Sabbepi akusalā dhammāti akusalamūlehi sampayuttā duccaritehi sampayuttā ca asampayuttā ca sevitabbadomanassādīni ṭhapetvā sabbepi akusalā dhammā.",
  "atk-s0517a:1998_22": "Kusalamūlasucaritāni vuttapaṭipakkhena veditabbāni.",
  "atk-s0517a:1998_23": "Sabbepi kusalā dhammāti vuttanayeneva sampayuttā asampayuttā ca vimokkhassa upanissayabhūtā sabbepi kusalā dhammā.",
  "atk-s0517a:1998_24": "Vivaṭṭakathā heṭṭhā vuttā.",
  "atk-s0517a:1998_25": "Vimokkhavivaṭṭasambandhena panettha sesavivaṭṭāpi vuttā.",
  "atk-s0517a:1998_26": "Āsevanāti ādito sevanā.",
  "atk-s0517a:1998_27": "Bhāvanāti tasseva vaḍḍhanā.",
  "atk-s0517a:1998_28": "Bahulīkammanti tasseva vasippattiyā punappunaṃ karaṇaṃ.",
  "atk-s0517a:1998_29": "Maggassa pana ekakkhaṇeyeva kiccasādhanavasena āsevanādīni veditabbāni.",
  "atk-s0517a:1998_30": "Paṭilābho vā vipāko vātiādīni heṭṭhā vuttatthānevāti.",
  "atk-s0517a:1999_0": "Vimokkhaniddesavaṇṇanā niṭṭhitā.",
  "atk-s0517a:2000_0": "Saddhammappakāsiniyā paṭisambhidāmagga-aṭṭhakathāya",
  "atk-s0517a:2001_0": "Vimokkhakathāvaṇṇanā niṭṭhitā.",
  "atk-s0517a:2002_0": "6. Gatikathā",
  "atk-s0517a:2003_0": "Gatikathāvaṇṇanā",
  "atk-s0517a:2004_0": "231.",
  "atk-s0517a:2004_1": "Idāni tassā vimokkhuppattiyā hetubhūtaṃ hetusampattiṃ dassentena kathitāya gatikathāya apubbatthānuvaṇṇanā.",
  "atk-s0517a:2004_2": "Duhetukapaṭisandhikassāpi hi “natthi jhānaṃ apaññassā”ti vacanato jhānampi na uppajjati,",
  "atk-s0517a:2004_3": "kiṃ pana vimokkho.",
  "atk-s0517a:2004_4": "Tattha gatisampattiyāti nirayatiracchānayonipettivisayamanussadevasaṅkhātāsu pañcasu gatīsu manussadevasaṅkhātāya gatisampattiyā.",
  "atk-s0517a:2004_5": "Etena purimā tisso gativipattiyo paṭikkhipati.",
  "atk-s0517a:2004_6": "Gatiyā sampatti gatisampatti,",
  "atk-s0517a:2004_7": "sugatīti vuttaṃ hoti.",
  "atk-s0517a:2004_8": "Gatīti ca sahokāsā khandhā.",
  "atk-s0517a:2004_9": "Pañcasu ca gatīsu pettivisayaggahaṇeneva asurakāyopi gahito.",
  "atk-s0517a:2004_10": "Devāti cha kāmāvacaradevā brahmāno ca.",
  "atk-s0517a:2004_11": "Devaggahaṇena asurāpi saṅgahitā.",
  "atk-s0517a:2004_12": "Ñāṇasampayutteti ñāṇasampayuttapaṭisandhikkhaṇe.",
  "atk-s0517a:2004_13": "Khaṇopi hi ñāṇasampayuttayogena teneva vohārena vuttoti veditabbo.",
  "atk-s0517a:2004_14": "Katinaṃ hetūnanti alobhādosāmohahetūsu katinaṃ hetūnaṃ.",
  "atk-s0517a:2004_15": "Upapattīti upapajjanaṃ,",
  "atk-s0517a:2004_16": "nibbattīti attho.",
  "atk-s0517a:2005_0": "Yasmā pana suddakulajātāpi tihetukā honti,",
  "atk-s0517a:2005_1": "tasmā te sandhāya paṭhamapucchā.",
  "atk-s0517a:2005_2": "Yasmā ca yebhuyyena mahāpuññā tīsu mahāsālakulesu jāyanti,",
  "atk-s0517a:2005_3": "tasmā tesaṃ tiṇṇaṃ kulānaṃ vasena tisso pucchā.",
  "atk-s0517a:2005_4": "Pāṭho pana saṅkhitto.",
  "atk-s0517a:2005_5": "Mahatī sālā etesanti mahāsālā,",
  "atk-s0517a:2005_6": "mahāgharā mahāvibhavāti attho.",
  "atk-s0517a:2005_7": "Atha vā mahā sāro etesanti mahāsārāti vattabbe ra-",
  "atk-s0517a:2005_8": "kārassa la-",
  "atk-s0517a:2005_9": "kāraṃ katvā “mahāsālā”ti vuttaṃ.",
  "atk-s0517a:2005_10": "Khattiyā mahāsālā,",
  "atk-s0517a:2005_11": "khattiyesu vā mahāsālāti khattiyamahāsālā.",
  "atk-s0517a:2005_12": "Sesesupi eseva nayo.",
  "atk-s0517a:2005_13": "Tattha yassa khattiyassa gehe pacchimantena koṭisataṃ dhanaṃ nidhānagataṃ hoti,",
  "atk-s0517a:2005_14": "kahāpaṇānañca vīsati ambaṇāni divasaṃ valañje nikkhamanti,",
  "atk-s0517a:2005_15": "ayaṃ khattiyamahāsālo nāma.",
  "atk-s0517a:2005_16": "Yassa brāhmaṇassa gehe pacchimantena asītikoṭidhanaṃ nidhānagataṃ hoti,",
  "atk-s0517a:2005_17": "kahāpaṇānañca dasa ambaṇāni divasaṃ valañje nikkhamanti,",
  "atk-s0517a:2005_18": "ayaṃ brāhmaṇamahāsālo nāma.",
  "atk-s0517a:2005_19": "Yassa gahapatissa gehe pacchimantena cattālīsakoṭidhanaṃ nidhānagataṃ hoti,",
  "atk-s0517a:2005_20": "kahāpaṇānañca pañca ambaṇāni divasaṃ valañje nikkhamanti,",
  "atk-s0517a:2005_21": "ayaṃ gahapatimahāsālo nāma.",
  "atk-s0517a:2006_0": "Rūpāvacarānaṃ arūpāvacarānañca ekantatihetukattā “ñāṇasampayutte”ti na vuttaṃ,",
  "atk-s0517a:2006_1": "manussesu pana duhetukāhetukānañca sabbhāvato,",
  "atk-s0517a:2006_2": "kāmāvacaresu devesu duhetukānañca sabbhāvato sesesu “ñāṇasampayutte”ti vuttaṃ.",
  "atk-s0517a:2006_3": "Ettha ca kāmāvacaradevā pañcakāmaguṇaratiyā kīḷanti,",
  "atk-s0517a:2006_4": "sarīrajutiyā ca jotantīti devā,",
  "atk-s0517a:2006_5": "rūpāvacarabrahmāno jhānaratiyā kīḷanti,",
  "atk-s0517a:2006_6": "sarīrajutiyā ca jotantīti devā,",
  "atk-s0517a:2006_7": "arūpāvacarabrahmāno jhānaratiyā kīḷanti,",
  "atk-s0517a:2006_8": "ñāṇajutiyā ca jotantīti devā.",
  "atk-s0517a:2007_0": "232.",
  "atk-s0517a:2007_1": "Kusalakammassa javanakkhaṇeti atītajātiyā idha tihetukapaṭisandhijanakassa tihetukakāmāvacarakusalakammassa",
  "atk-s0517a:2007_2": "ca javanavīthiyaṃ punappunaṃ uppattivasena sattavāraṃ javanakkhaṇe,",
  "atk-s0517a:2007_3": "pavattanakāleti attho.",
  "atk-s0517a:2007_4": "Tayo hetū kusalāti alobho kusalahetu adoso kusalahetu amoho kusalahetu.",
  "atk-s0517a:2007_5": "Tasmiṃ khaṇe jātacetanāyāti tasmiṃ vuttakkhaṇeyeva jātāya kusalacetanāya.",
  "atk-s0517a:2007_6": "Sahajātapaccayā hontīti uppajjamānā ca sahauppādanabhāvena upakārakā honti.",
  "atk-s0517a:2007_7": "Tena vuccatīti tena sahajātapaccayabhāveneva vuccati.",
  "atk-s0517a:2007_8": "Kusalamūlapaccayāpi saṅkhārāti ekacittakkhaṇikapaccayākāranayena vuttaṃ.",
  "atk-s0517a:2007_9": "“Saṅkhārā”ti ca bahuvacanena tattha saṅkhārakkhandhasaṅgahitā sabbe cetasikā gahitāti veditabbaṃ.",
  "atk-s0517a:2007_10": "Apisaddena saṅkhārapaccayāpi kusalamūlānītipi vuttaṃ hoti.",
  "atk-s0517a:2008_0": "Nikantikkhaṇeti attano vipākaṃ dātuṃ paccupaṭṭhitakamme vā tathā paccupaṭṭhitakammena upaṭṭhāpite kammanimitte",
  "atk-s0517a:2008_1": "vā gatinimitte vā uppajjamānānaṃ nikantikkhaṇe.",
  "atk-s0517a:2008_2": "Nikantīti nikāmanā patthanā.",
  "atk-s0517a:2008_3": "Āsannamaraṇassa hi mohena ākulacittattā avīcijālāyapi nikanti uppajjati,",
  "atk-s0517a:2008_4": "kiṃ pana sesesu nimittesu.",
  "atk-s0517a:2008_5": "Dve hetūti lobho akusalahetu moho akusalahetu.",
  "atk-s0517a:2008_6": "Bhavanikanti pana paṭisandhianantaraṃ pavattabhavaṅgavīthito vuṭṭhitamattasseva attano khandhasantānaṃ ārabbha sabbesampi uppajjati.",
  "atk-s0517a:2008_7": "“Yassa vā pana yattha akusalā dhammā na uppajjittha,",
  "atk-s0517a:2008_8": "tassa tattha kusalā dhammā na uppajjitthāti āmantā”ti evamādi idameva sandhāya vuttaṃ.",
  "atk-s0517a:2008_9": "Tasmiṃ khaṇe jātacetanāyāti akusalacetanāya.",
  "atk-s0517a:2009_0": "Paṭisandhikkhaṇeti tena kammena gahitapaṭisandhikkhaṇe.",
  "atk-s0517a:2009_1": "Tayo hetūti alobho abyākatahetu adoso abyākatahetu amoho abyākatahetu.",
  "atk-s0517a:2009_2": "Tasmiṃ khaṇe jātacetanāyāti vipākābyākatacetanāya.",
  "atk-s0517a:2009_3": "Nāmarūpapaccayāpi viññāṇanti ettha tasmiṃ paṭisandhikkhaṇe tayo vipākahetū sesacetasikā ca nāmaṃ,",
  "atk-s0517a:2009_4": "hadayavatthu rūpaṃ.",
  "atk-s0517a:2009_5": "Tato nāmarūpapaccayatopi paṭisandhiviññāṇaṃ pavattati.",
  "atk-s0517a:2009_6": "Viññāṇapaccayāpi nāmarūpanti etthāpi nāmaṃ vuttappakārameva,",
  "atk-s0517a:2009_7": "rūpaṃ pana idha sahetukamanussapaṭisandhiyā adhippetattā gabbhaseyyakānaṃ vatthudasakaṃ kāyadasakaṃ bhāvadasakanti samatiṃsa rūpāni,",
  "atk-s0517a:2009_8": "saṃsedajānaṃ opapātikānañca paripuṇṇāyatanānaṃ cakkhudasakaṃ sotadasakaṃ ghānadasakaṃ jivhādasakañcāti samasattati rūpāni.",
  "atk-s0517a:2009_9": "Taṃ vuttappakāraṃ nāmarūpaṃ paṭisandhikkhaṇe paṭisandhiviññāṇapaccayā pavattati.",
  "atk-s0517a:2010_0": "Pañcakkhandhāti ettha paṭisandhicittena paṭisandhikkhaṇe labbhamānāni rūpāni rūpakkhandho,",
  "atk-s0517a:2010_1": "sahajātā vedanā vedanākkhandho,",
  "atk-s0517a:2010_2": "saññā saññākkhandho,",
  "atk-s0517a:2010_3": "sesacetasikā saṅkhārakkhandho,",
  "atk-s0517a:2010_4": "paṭisandhicittaṃ viññāṇakkhandho.",
  "atk-s0517a:2010_5": "Sahajātapaccayā hontīti cattāro arūpino khandhā aññamaññaṃ sahajātapaccayā honti,",
  "atk-s0517a:2010_6": "rūpakkhandhe cattāro mahābhūtā aññamaññaṃ sahajātapaccayā honti,",
  "atk-s0517a:2010_7": "arūpino khandhā ca hadayarūpañca aññamaññaṃ sahajātapaccayā honti,",
  "atk-s0517a:2010_8": "mahābhūtāpi upādārūpānaṃ sahajātapaccayā honti.",
  "atk-s0517a:2010_9": "Aññamaññapaccayā hontīti aññamaññaṃ uppādanupatthambhanabhāvena upakārakā honti,",
  "atk-s0517a:2010_10": "cattāro arūpino khandhā ca aññamaññapaccayā honti,",
  "atk-s0517a:2010_11": "cattāro mahābhūtā aññamaññapaccayā honti.",
  "atk-s0517a:2010_12": "Nissayapaccayā hontīti adhiṭṭhānākārena nissayākārena ca upakārakā honti,",
  "atk-s0517a:2010_13": "cattāro arūpino khandhā ca aññamaññaṃ nissayapaccayā hontīti sahajātā viya vitthāretabbā.",
  "atk-s0517a:2010_14": "Vippayuttapaccayā hontīti ekavatthukādibhāvānupagamanena vippayuttabhāvena upakārakā honti,",
  "atk-s0517a:2010_15": "arūpino khandhā paṭisandhirūpānaṃ vippayuttapaccayā honti,",
  "atk-s0517a:2010_16": "hadayarūpaṃ arūpīnaṃ khandhānaṃ vippayuttapaccayo hoti.",
  "atk-s0517a:2010_17": "“Pañcakkhandhā”ti hettha evaṃ yathālābhavasena vuttaṃ.",
  "atk-s0517a:2011_0": "Cattāro mahābhūtāti ettha tayo paccayā paṭhamaṃ vuttāyeva.",
  "atk-s0517a:2011_1": "Tayo jīvitasaṅkhārāti āyu ca usmā ca viññāṇañca.",
  "atk-s0517a:2011_2": "Āyūti rūpajīvitindriyaṃ arūpajīvitindriyañca.",
  "atk-s0517a:2011_3": "Usmāti tejodhātu.",
  "atk-s0517a:2011_4": "Viññāṇanti paṭisandhiviññāṇaṃ.",
  "atk-s0517a:2011_5": "Etāni hi uparūpari jīvitasaṅkhāraṃ saṅkharonti pavattentīti jīvitasaṅkhārā.",
  "atk-s0517a:2011_6": "Sahajātapaccayā hontīti arūpajīvitindriyaṃ paṭisandhiviññāṇañca sampayuttakānaṃ khandhānañca hadayarūpassa ca aññamaññasahajātapaccayā honti,",
  "atk-s0517a:2011_7": "tejodhātu tiṇṇaṃ mahābhūtānaṃ aññamaññasahajātapaccayo hoti,",
  "atk-s0517a:2011_8": "upādārūpānaṃ sahajātapaccayova,",
  "atk-s0517a:2011_9": "rūpajīvitindriyaṃ sahajātarūpānaṃ pariyāyena sahajātapaccayo hotīti veditabbaṃ.",
  "atk-s0517a:2011_10": "Aññamaññapaccayā honti,",
  "atk-s0517a:2011_11": "nissayapaccayā hontīti dvayaṃ arūpajīvitindriyaṃ paṭisandhiviññāṇañca sampayuttakhandhānaṃ aññamaññapaccayā honti.",
  "atk-s0517a:2011_12": "Aññamaññanissayapaccayā hontīti vuttanayeneva yojetvā veditabbaṃ.",
  "atk-s0517a:2011_13": "Vippayuttapaccayā hontīti arūpajīvitindriyaṃ paṭisandhiviññāṇañca paṭisandhirūpānaṃ vippayuttapaccayā honti.",
  "atk-s0517a:2011_14": "Rūpajīvitindriyaṃ pana aññamaññanissayavippayuttapaccayatte na yujjati.",
  "atk-s0517a:2011_15": "Tasmā “tayo jīvitasaṅkhārā”ti yathālābhavasena vuttaṃ.",
  "atk-s0517a:2011_16": "Nāmañca rūpañca vuttanayeneva catupaccayatte yojetabbaṃ.",
  "atk-s0517a:2011_17": "Cuddasa dhammāti pañcakkhandhā,",
  "atk-s0517a:2011_18": "cattāro mahābhūtā,",
  "atk-s0517a:2011_19": "tayo jīvitasaṅkhārā,",
  "atk-s0517a:2011_20": "nāmañca rūpañcāti evaṃ gaṇanāvasena cuddasa dhammā.",
  "atk-s0517a:2011_21": "Tesañca upari aññesañca sahajātādipaccayabhāvo vuttanayo eva.",
  "atk-s0517a:2011_22": "Sampayuttapaccayā hontīti puna ekavatthukaekārammaṇaekuppādaekanirodhasaṅkhātena sampayuttabhāvena upakārakā honti.",
  "atk-s0517a:2012_0": "Pañcindriyānīti saddhindriyādīni.",
  "atk-s0517a:2012_1": "Nāmañcāti idha vedanādayo tayo khandhā.",
  "atk-s0517a:2012_2": "Viññāṇañcāti paṭisandhiviññāṇaṃ.",
  "atk-s0517a:2012_3": "Puna cuddasa dhammāti cattāro khandhā,",
  "atk-s0517a:2012_4": "pañcindriyāni,",
  "atk-s0517a:2012_5": "tayo hetū,",
  "atk-s0517a:2012_6": "nāmañca viññāṇañcāti evaṃ gaṇanāvasena cuddasa dhammā.",
  "atk-s0517a:2012_7": "Aṭṭhavīsati dhammāti purimā ca cuddasa,",
  "atk-s0517a:2012_8": "ime ca cuddasāti aṭṭhavīsati.",
  "atk-s0517a:2012_9": "Idha rūpassāpi paviṭṭhattā sampayuttapaccayaṃ apanetvā vippayuttapaccayo vutto.",
  "atk-s0517a:2013_0": "Evaṃ paṭisandhikkhaṇe vijjamānassa tassa tassa paccayuppannassa dhammassa taṃ taṃ paccayabhedaṃ dassetvā",
  "atk-s0517a:2013_1": "paṭhamaṃ niddiṭṭhe hetū nigametvā dassento imesaṃ aṭṭhannaṃ hetūnaṃ paccayā upapatti hotīti āha.",
  "atk-s0517a:2013_2": "Kammāyūhanakkhaṇe tayo kusalahetū,",
  "atk-s0517a:2013_3": "nikantikkhaṇe dve akusalahetū,",
  "atk-s0517a:2013_4": "paṭisandhikkhaṇe tayo abyākatahetūti evaṃ aṭṭha hetū.",
  "atk-s0517a:2013_5": "Tattha tayo kusalahetū,",
  "atk-s0517a:2013_6": "dve akusalahetū ca idha paṭisandhikkhaṇe pavattiyā upanissayapaccayā honti.",
  "atk-s0517a:2013_7": "Tayo abyākatahetū yathāyogaṃ hetupaccayasahajātapaccayavasena paccayā honti.",
  "atk-s0517a:2013_8": "Sesavāresupi eseva nayo.",
  "atk-s0517a:2014_0": "Arūpāvacarānaṃ pana rūpābhāvā nāmapaccayāpi viññāṇaṃ,",
  "atk-s0517a:2014_1": "viññāṇapaccayāpi nāmanti vuttaṃ.",
  "atk-s0517a:2014_2": "Rūpamissakacuddasakopi ca parihīno.",
  "atk-s0517a:2014_3": "Tassa parihīnattā “aṭṭhavīsati dhammā”ti vāro ca na labbhati.",
  "atk-s0517a:2015_0": "233.",
  "atk-s0517a:2015_1": "Idāni vimokkhassa paccayabhūtaṃ tihetukapaṭisandhiṃ dassetvā teneva sambandhena duhetukapaṭisandhivisesañca",
  "atk-s0517a:2015_2": "dassetukāmo gatisampattiyā ñāṇavippayuttetiādimāha.",
  "atk-s0517a:2015_3": "Kusalakammassa javanakkhaṇeti atītajātiyā idha paṭisandhijanakassa duhetukakusalakammassa vuttanayeneva javanakkhaṇe.",
  "atk-s0517a:2015_4": "Dve hetūti ñāṇavippayuttattā alobho kusalahetu adoso kusalahetu.",
  "atk-s0517a:2015_5": "Dve abyākatahetūpi alobhādosāyeva.",
  "atk-s0517a:2016_0": "Cattāri indriyānīti paññindriyavajjāni saddhindriyādīni cattāri.",
  "atk-s0517a:2016_1": "Dvādasa dhammāti paññindriyassa amohahetussa ca parihīnattā dvādasa.",
  "atk-s0517a:2016_2": "Tesaṃ dvinnaṃyeva parihīnattā chabbīsati.",
  "atk-s0517a:2016_3": "Channaṃ hetūnanti dvinnaṃ kusalahetūnaṃ,",
  "atk-s0517a:2016_4": "dvinnaṃ akusalahetūnaṃ,",
  "atk-s0517a:2016_5": "dvinnaṃ vipākahetūnanti evaṃ channaṃ hetūnaṃ.",
  "atk-s0517a:2016_6": "Rūpārūpāvacarā panettha ekantatihetukattā na gahitā.",
  "atk-s0517a:2016_7": "Sesaṃ paṭhamavāre vuttanayeneva veditabbaṃ.",
  "atk-s0517a:2016_8": "Imasmiṃ vāre duhetukapaṭisandhiyā duhetukakammasseva vuttattā tihetukakammena duhetukapaṭisandhi na hotīti vuttaṃ hoti.",
  "atk-s0517a:2016_9": "Tasmā yaṃ dhammasaṅgahaṭṭhakathāyaṃ tipiṭakamahādhammarakkhitattheravāde “tihetukakammena paṭisandhi tihetukāva hoti,",
  "atk-s0517a:2016_10": "duhetukāhetukā na hoti.",
  "atk-s0517a:2016_11": "Duhetukakammena duhetukāhetukā hoti,",
  "atk-s0517a:2016_12": "tihetukā na hotī”ti vuttaṃ,",
  "atk-s0517a:2016_13": "taṃ imāya pāḷiyā sameti.",
  "atk-s0517a:2016_14": "Yaṃ pana tipiṭakacūḷanāgattherassa ca moravāpivāsimahādattattherassa ca vādesu “tihetukakammena paṭisandhi tihetukāpi hoti duhetukāpi,",
  "atk-s0517a:2016_15": "ahetukā na hoti.",
  "atk-s0517a:2016_16": "Duhetukakammena duhetukāpi hoti ahetukāpi,",
  "atk-s0517a:2016_17": "tihetukā na hotī”ti vuttaṃ,",
  "atk-s0517a:2016_18": "taṃ imāya pāḷiyā viruddhaṃ viya dissati.",
  "atk-s0517a:2016_19": "Imissā kathāya hetuadhikārattā ahetukapaṭisandhi na vuttāti.",
  "atk-s0517a:2017_0": "Gatikathāvaṇṇanā niṭṭhitā.",
  "atk-s0517a:2018_0": "7. Kammakathāvaṇṇanā",
  "atk-s0517a:2019_0": "Kammakathāvaṇṇanā",
  "atk-s0517a:2020_0": "234.",
  "atk-s0517a:2020_1": "Idāni tassā hetusampattiyā paccayabhūtaṃ kammaṃ dassentena kathitāya kammakathāya apubbatthānuvaṇṇanā.",
  "atk-s0517a:2020_2": "Tattha ahosi kammaṃ ahosi kammavipākotiādīsu atītabhavesu katassa kammassa atītabhavesuyeva vipakkavipākaṃ",
  "atk-s0517a:2020_3": "gahetvā “ahosi kammaṃ ahosi kammavipāko”ti vuttaṃ.",
  "atk-s0517a:2020_4": "Tasseva atītassa kammassa diṭṭhadhammavedanīyassa upapajjavedanīyassa ca paccayavekallena atītabhavesuyeva",
  "atk-s0517a:2020_5": "avipakkavipākañca atīteyeva parinibbutassa ca diṭṭhadhammavedanīyaupapajjavedanīyaaparapariyāyavedanīyassa",
  "atk-s0517a:2020_6": "kammassa avipakkavipākañca gahetvā ahosi kammaṃ nāhosi kammavipākoti vuttaṃ.",
  "atk-s0517a:2020_7": "Atītasseva kammassa avipakkavipākassa paccuppannabhave paccayasampattiyā vipaccamānaṃ vipākaṃ gahetvā ahosi kammaṃ atthi kammavipākoti vuttaṃ.",
  "atk-s0517a:2020_8": "Atītasseva kammassa atikkantavipākakālassa ca paccuppannabhave parinibbāyantassa ca avipaccamānaṃ vipākaṃ",
  "atk-s0517a:2020_9": "gahetvā ahosi kammaṃ natthi kammavipākoti vuttaṃ.",
  "atk-s0517a:2020_10": "Atītasseva kammassa vipākārahassa avipakkavipākassa anāgate bhave paccayasampattiyā vipaccitabbaṃ vipākaṃ",
  "atk-s0517a:2020_11": "gahetvā ahosi kammaṃ bhavissati kammavipākoti vuttaṃ.",
  "atk-s0517a:2020_12": "Atītasseva kammassa atikkantavipākakālassa ca anāgatabhave parinibbāyitabbassa ca avipaccitabbaṃ vipākaṃ",
  "atk-s0517a:2020_13": "gahetvā ahosi kammaṃ na bhavissati kammavipākoti vuttaṃ.",
  "atk-s0517a:2020_14": "Evaṃ atītakammaṃ atītapaccuppannānāgatavipākāvipākavasena chadhā dassitaṃ.",
  "atk-s0517a:2021_0": "Paccuppannabhave katassa diṭṭhadhammavedanīyassa kammassa idheva vipaccamānaṃ vipākaṃ gahetvā atthi kammaṃ atthi kammavipākoti vuttaṃ.",
  "atk-s0517a:2021_1": "Tasseva paccuppannassa kammassa paccayavekallena idha avipaccamānañca diṭṭheva dhamme parinibbāyantassa",
  "atk-s0517a:2021_2": "idha avipaccamānañca vipākaṃ gahetvā atthi kammaṃ natthi kammavipākoti vuttaṃ.",
  "atk-s0517a:2021_3": "Paccuppannasseva kammassa upapajjavedanīyassa ca aparapariyāyavedanīyassa ca anāgatabhave vipaccitabbaṃ",
  "atk-s0517a:2021_4": "vipākaṃ gahetvā atthi kammaṃ bhavissati kammavipākoti vuttaṃ.",
  "atk-s0517a:2021_5": "Paccuppannasseva kammassa upapajjavedanīyassa paccayavekallena anāgatabhave avipaccitabbañca anāgatabhave",
  "atk-s0517a:2021_6": "parinibbāyitabbassa aparapariyāyavedanīyassa avipaccitabbañca vipākaṃ gahetvā atthi kammaṃ na bhavissati",
  "atk-s0517a:2021_7": "kammavipākoti vuttaṃ.",
  "atk-s0517a:2021_8": "Evaṃ paccuppannakammaṃ paccuppannānāgatavipākāvipākavasena catudhā dassitaṃ.",
  "atk-s0517a:2022_0": "Anāgatabhave kātabbassa kammassa anāgatabhave vipaccitabbaṃ vipākaṃ gahetvā bhavissati kammaṃ bhavissati kammavipākoti vuttaṃ.",
  "atk-s0517a:2022_1": "Tasseva anāgatassa kammassa paccayavekallena avipaccitabbañca anāgatabhave parinibbāyitabbassa avipaccitabbañca",
  "atk-s0517a:2022_2": "vipākaṃ gahetvā bhavissati kammaṃ na bhavissati kammavipākoti vuttaṃ.",
  "atk-s0517a:2022_3": "Evaṃ anāgatakammaṃ anāgatavipākāvipākavasena dvidhā dassitaṃ.",
  "atk-s0517a:2022_4": "Taṃ sabbaṃ ekato katvā dvādasavidhena kammaṃ dassitaṃ hoti.",
  "atk-s0517a:2023_0": "Imasmiṃ ṭhāne ṭhatvā tīṇi kammacatukkāni āharitvā vuccanti –",
  "atk-s0517a:2023_1": "tesu hi vuttesu ayamattho pākaṭataro bhavissatīti.",
  "atk-s0517a:2023_2": "Catubbidhañhi kammaṃ diṭṭhadhammavedanīyaṃ upapajjavedanīyaṃ aparapariyāyavedanīyaṃ ahosikammanti.",
  "atk-s0517a:2023_3": "Tesu ekajavanavīthiyaṃ sattasu cittesu kusalā vā akusalā vā paṭhamajavanacetanā diṭṭhadhammavedanīyakammaṃ nāma.",
  "atk-s0517a:2023_4": "Taṃ imasmiṃyeva attabhāve vipākaṃ deti.",
  "atk-s0517a:2023_5": "Tathā asakkontaṃ pana “ahosi kammaṃ nāhosi kammavipāko,",
  "atk-s0517a:2023_6": "na bhavissati kammavipāko,",
  "atk-s0517a:2023_7": "natthi kammavipāko”ti imassa tikassa vasena ahosikammaṃ nāma hoti.",
  "atk-s0517a:2023_8": "Atthasādhikā pana sattamajavanacetanā upapajjavedanīyakammaṃ nāma.",
  "atk-s0517a:2023_9": "Taṃ anantare attabhāve vipākaṃ deti.",
  "atk-s0517a:2023_10": "Tathā asakkontaṃ vuttanayeneva ahosikammaṃ nāma hoti.",
  "atk-s0517a:2023_11": "Ubhinnaṃ antare pana pañcajavanacetanā aparapariyāyavedanīyakammaṃ nāma.",
  "atk-s0517a:2023_12": "Taṃ anāgate yadā okāsaṃ labhati,",
  "atk-s0517a:2023_13": "tadā vipākaṃ deti.",
  "atk-s0517a:2023_14": "Sati saṃsārappavattiyā ahosikammaṃ nāma na hoti.",
  "atk-s0517a:2024_0": "Aparampi catubbidhaṃ kammaṃ yaggarukaṃ yabbahulaṃ yadāsannaṃ kaṭattā vā pana kammanti.",
  "atk-s0517a:2024_1": "Tattha kusalaṃ vā hotu akusalaṃ vā,",
  "atk-s0517a:2024_2": "garukāgarukesu yaṃ garukaṃ mātughātādikammaṃ vā mahaggatakammaṃ vā,",
  "atk-s0517a:2024_3": "tadeva paṭhamaṃ vipaccati.",
  "atk-s0517a:2024_4": "Tathā bahulābahulesupi yaṃ bahulaṃ hoti susīlyaṃ vā dussīlyaṃ vā,",
  "atk-s0517a:2024_5": "tadeva paṭhamaṃ vipaccati.",
  "atk-s0517a:2024_6": "Yadāsannaṃ nāma maraṇakāle anussaritakammaṃ vā katakammaṃ vā.",
  "atk-s0517a:2024_7": "Yañhi āsannamaraṇe anussarituṃ sakkoti kātuṃ vā,",
  "atk-s0517a:2024_8": "teneva upapajjati.",
  "atk-s0517a:2024_9": "Etehi pana tīhi muttaṃ punappunaṃ laddhāsevanaṃ kaṭattā vā pana kammaṃ nāma hoti.",
  "atk-s0517a:2024_10": "Tesaṃ abhāve taṃ paṭisandhiṃ ākaḍḍhati.",
  "atk-s0517a:2025_0": "Aparaṃ vā catubbidhaṃ kammaṃ janakaṃ upatthambhakaṃ upapīḷakaṃ upaghātakanti.",
  "atk-s0517a:2025_1": "Tattha janakaṃ nāma kusalampi hoti akusalampi.",
  "atk-s0517a:2025_2": "Taṃ paṭisandhiyaṃ pavattepi rūpārūpavipākaṃ janeti.",
  "atk-s0517a:2025_3": "Upatthambhakaṃ pana janetuṃ na sakkoti,",
  "atk-s0517a:2025_4": "aññena kammena dinnāya paṭisandhiyā janite vipāke uppajjanakasukhadukkhaṃ upatthambheti,",
  "atk-s0517a:2025_5": "addhānaṃ pavatteti.",
  "atk-s0517a:2025_6": "Upapīḷakaṃ aññena kammena dinnāya paṭisandhiyā janite vipāke uppajjanakasukhadukkhaṃ pīḷeti bādhati,",
  "atk-s0517a:2025_7": "addhānaṃ pavattituṃ na deti.",
  "atk-s0517a:2025_8": "Upaghātakaṃ pana kusalampi akusalampi samānaṃ aññaṃ dubbalakammaṃ ghātetvā tassa vipākaṃ paṭibāhitvā attano vipākassa okāsaṃ karoti.",
  "atk-s0517a:2025_9": "Evaṃ pana kammena kate okāse taṃ vipākaṃ uppannaṃ nāma vuccati.",
  "atk-s0517a:2026_0": "Iti imesaṃ dvādasannaṃ kammānaṃ kammantarañca vipākantarañca buddhānaṃ kammavipākañāṇasseva yāthāvasarasato pākaṭaṃ hoti asādhāraṇaṃ sāvakehi.",
  "atk-s0517a:2026_1": "Vipassakena pana kammantaraṃ vipākantarañca ekadesato jānitabbaṃ.",
  "atk-s0517a:2026_2": "Tasmā ayaṃ mukhamattadassanena kammaviseso pakāsitoti.",
  "atk-s0517a:2027_0": "235.",
  "atk-s0517a:2027_1": "Evaṃ suddhikakammavasena paṭhamavāraṃ vatvā tadeva kammaṃ dvidhā vibhajitvā kusalākusalādiyugalavasena dasahi pariyāyehi apare dasa vārā vuttā.",
  "atk-s0517a:2027_2": "Tattha ārogyaṭṭhena kusalaṃ,",
  "atk-s0517a:2027_3": "anārogyaṭṭhena akusalaṃ,",
  "atk-s0517a:2027_4": "idaṃ dukaṃ jātivasena vuttaṃ.",
  "atk-s0517a:2027_5": "Akusalameva rāgādidosasaṃyogena sāvajjaṃ,",
  "atk-s0517a:2027_6": "kusalaṃ tadabhāvena anavajjaṃ.",
  "atk-s0517a:2027_7": "Akusalaṃ aparisuddhattā,",
  "atk-s0517a:2027_8": "kaṇhābhijātihetuttā vā kaṇhaṃ,",
  "atk-s0517a:2027_9": "kusalaṃ parisuddhattā,",
  "atk-s0517a:2027_10": "sukkābhijātihetuttā vā sukkaṃ.",
  "atk-s0517a:2027_11": "Kusalaṃ sukhavuddhimattā sukhudrayaṃ,",
  "atk-s0517a:2027_12": "akusalaṃ dukkhavuddhimattā dukkhudrayaṃ.",
  "atk-s0517a:2027_13": "Kusalaṃ sukhaphalavattā sukhavipākaṃ,",
  "atk-s0517a:2027_14": "akusalaṃ dukkhaphalavattā dukkhavipākanti evametesaṃ nānākāro veditabboti.",
  "atk-s0517a:2028_0": "Kammakathāvaṇṇanā niṭṭhitā.",
  "atk-s0517a:2029_0": "8. Vipallāsakathā",
  "atk-s0517a:2030_0": "Vipallāsakathāvaṇṇanā",
  "atk-s0517a:2031_0": "236.",
  "atk-s0517a:2031_1": "Idāni tassa kammassa paccayabhūte vipallāse dassentena kathitāya suttantapubbaṅgamāya vipallāsakathāya apubbatthānuvaṇṇanā.",
  "atk-s0517a:2031_2": "Suttante tāva saññāvipallāsāti saññāya vipallatthabhāvā viparītabhāvā,",
  "atk-s0517a:2031_3": "viparītasaññāti attho.",
  "atk-s0517a:2031_4": "Sesadvayesupi eseva nayo.",
  "atk-s0517a:2031_5": "Cittakiccassa dubbalaṭṭhāne diṭṭhivirahitāya akusalasaññāya sakakiccassa balavakāle saññāvipallāso.",
  "atk-s0517a:2031_6": "Diṭṭhivirahitasseva akusalacittassa sakakiccassa balavakāle cittavipallāso.",
  "atk-s0517a:2031_7": "Diṭṭhisampayutte citte diṭṭhivipallāso.",
  "atk-s0517a:2031_8": "Tasmā sabbadubbalo saññāvipallāso,",
  "atk-s0517a:2031_9": "tato balavataro cittavipallāso,",
  "atk-s0517a:2031_10": "sabbabalavataro diṭṭhivipallāso.",
  "atk-s0517a:2031_11": "Ajātabuddhidārakassa kahāpaṇadassanaṃ viya hi saññā ārammaṇassa upaṭṭhānākāramattaggahaṇato.",
  "atk-s0517a:2031_12": "Gāmikapurisassa kahāpaṇadassanaṃ viya cittaṃ lakkhaṇapaṭivedhassāpi sampāpanato.",
  "atk-s0517a:2031_13": "Kammārassa mahāsaṇḍāsena ayogahaṇaṃ viya diṭṭhi abhinivissa parāmasanato.",
  "atk-s0517a:2031_14": "Anicce niccanti saññāvipallāsoti anicce vatthusmiṃ “niccaṃ ida”nti evaṃ gahetvā uppajjanakasaññā saññāvipallāso.",
  "atk-s0517a:2031_15": "Iminā nayena sabbapadesu attho veditabbo.",
  "atk-s0517a:2031_16": "Na saññāvipallāso na cittavipallāso na diṭṭhivipallāsoti catūsu vatthūsu dvādasannaṃ vipallāsaggāhānaṃ abhāvā yāthāvaggahaṇaṃ vuttaṃ.",
  "atk-s0517a:2032_0": "Gāthāsu anattani ca attāti anattani attāti evaṃsaññinoti attho.",
  "atk-s0517a:2032_1": "Micchādiṭṭhihatāti na kevalaṃ saññinova,",
  "atk-s0517a:2032_2": "saññāya viya uppajjamānāya micchādiṭṭhiyāpi hatā.",
  "atk-s0517a:2032_3": "Khittacittāti saññādiṭṭhīhi viya uppajjamānena khittena vibbhantena cittena samannāgatā.",
  "atk-s0517a:2032_4": "Visaññinoti desanāmattametaṃ,",
  "atk-s0517a:2032_5": "viparītasaññācittadiṭṭhinoti attho.",
  "atk-s0517a:2032_6": "Atha vā saññāpubbaṅgamattā diṭṭhiyā paṭhamaṃ catūhi padehi saññāvipallāso vutto,",
  "atk-s0517a:2032_7": "tato micchādiṭṭhihatāti diṭṭhivipallāso,",
  "atk-s0517a:2032_8": "khittacittāti cittavipallāso.",
  "atk-s0517a:2032_9": "Visaññinoti tīhi vipallāsaggāhehi pakatisaññāvirahitā mohaṃ gatā “mucchito visavegena,",
  "atk-s0517a:2032_10": "visaññī samapajjathā”tiettha viya.",
  "atk-s0517a:2032_11": "Te yogayuttā mārassāti te janā sattā mārassa yoge yuttā nāma honti.",
  "atk-s0517a:2032_12": "Ayogakkheminoti catūhi yogehi ītīhi khemaṃ nibbānaṃ appattā.",
  "atk-s0517a:2032_13": "Sattā gacchanti saṃsāranti teyeva puggalā saṃsāraṃ saṃsaranti. Kasmā?",
  "atk-s0517a:2032_14": "Jātimaraṇagāmino hi te,",
  "atk-s0517a:2032_15": "tasmā saṃsarantīti attho.",
  "atk-s0517a:2032_16": "Buddhāti catusaccabuddhā sabbaññuno.",
  "atk-s0517a:2032_17": "Kālattayasādhāraṇavasena bahuvacanaṃ.",
  "atk-s0517a:2032_18": "Lokasminti okāsaloke.",
  "atk-s0517a:2032_19": "Pabhaṅkarāti lokassa paññālokaṃ karā.",
  "atk-s0517a:2032_20": "Imaṃ dhammaṃ pakāsentīti vipallāsappahānaṃ dhammaṃ jotenti.",
  "atk-s0517a:2032_21": "Dukkhūpasamagāminanti dukkhavūpasamaṃ nibbānaṃ gacchantaṃ.",
  "atk-s0517a:2032_22": "Tesaṃ sutvānāti tesaṃ buddhānaṃ dhammaṃ sutvāna.",
  "atk-s0517a:2032_23": "Sappaññāti bhabbabhūtā paññavanto.",
  "atk-s0517a:2032_24": "Sacittaṃ paccaladdhūti vipallāsavajjitaṃ sakacittaṃ paṭilabhitvā.",
  "atk-s0517a:2032_25": "Paṭialaddhūti padacchedo.",
  "atk-s0517a:2032_26": "Atha vā paṭilabhiṃsu paṭialaddhunti padacchedo.",
  "atk-s0517a:2032_27": "Aniccato dakkhunti aniccavaseneva addasaṃsu.",
  "atk-s0517a:2032_28": "Anattani anattāti anattānaṃ anattāti addakkhuṃ.",
  "atk-s0517a:2032_29": "Atha vā anattani vatthusmiṃ attā natthīti addakkhuṃ.",
  "atk-s0517a:2032_30": "Sammādiṭṭhisamādānāti gahitasammādassanā.",
  "atk-s0517a:2032_31": "Sabbaṃ dukkhaṃ upaccagunti sakalaṃ vaṭṭadukkhaṃ samatikkantā.",
  "atk-s0517a:2033_0": "Pahīnāpahīnapucchāya diṭṭhisampannassāti sotāpannassa.",
  "atk-s0517a:2033_1": "Dukkhe sukhanti saññā uppajjati.",
  "atk-s0517a:2033_2": "Cittaṃ uppajjatīti mohakālussiyassa appahīnattā saññāmattaṃ vā cittamattaṃ vā uppajjati,",
  "atk-s0517a:2033_3": "anāgāmissapi uppajjati,",
  "atk-s0517a:2033_4": "kiṃ pana sotāpannassa.",
  "atk-s0517a:2033_5": "Ime dve arahatoyeva pahīnā.",
  "atk-s0517a:2033_6": "Asubhe subhanti saññā uppajjati.",
  "atk-s0517a:2033_7": "Cittaṃ uppajjatīti sakadāgāmissapi uppajjati,",
  "atk-s0517a:2033_8": "kiṃ pana sotāpannassa.",
  "atk-s0517a:2033_9": "Ime dve anāgāmissa pahīnāti aṭṭhakathāyaṃ vuttaṃ.",
  "atk-s0517a:2033_10": "Tasmā idaṃ dvayaṃ sotāpannasakadāgāmino sandhāya vuttanti veditabbaṃ.",
  "atk-s0517a:2033_11": "Anāgāmino kāmarāgassa pahīnattā “asubhe subha”nti saññācittavipallāsānañca pahānaṃ vuttanti veditabbaṃ.",
  "atk-s0517a:2033_12": "Dvīsu vatthūsūtiādīhi padehi pahīnāpahīne nigametvā dasseti.",
  "atk-s0517a:2033_13": "Tattha “anicce nicca”nti,",
  "atk-s0517a:2033_14": "“anattani attā”ti imesu dvīsu vatthūsu cha vipallāsā pahīnā.",
  "atk-s0517a:2033_15": "“Dukkhe sukha”nti,",
  "atk-s0517a:2033_16": "“asubhe subha”nti imesu dvīsu vatthūsu dve diṭṭhivipallāsā pahīnā.",
  "atk-s0517a:2033_17": "Kesuci potthakesu dveti paṭhamaṃ likhitaṃ,",
  "atk-s0517a:2033_18": "pacchā chāti.",
  "atk-s0517a:2033_19": "Catūsu vatthūsūti cattāri ekato katvā vuttaṃ.",
  "atk-s0517a:2033_20": "Aṭṭhāti dvīsu cha,",
  "atk-s0517a:2033_21": "dvīsu dveti aṭṭha.",
  "atk-s0517a:2033_22": "Cattāroti dukkhāsubhavatthūsu ekekasmiṃ dve dve saññācittavipallāsāti cattāro.",
  "atk-s0517a:2033_23": "Kesuci potthakesu “cha dvīsū”ti vuttaṭṭhānesupi evameva likhitanti.",
  "atk-s0517a:2034_0": "Vipallāsakathāvaṇṇanā niṭṭhitā.",
  "atk-s0517a:2035_0": "9. Maggakathā",
  "atk-s0517a:2036_0": "Maggakathāvaṇṇanā",
  "atk-s0517a:2037_0": "237.",
  "atk-s0517a:2037_1": "Idāni tesaṃ tiṇṇaṃ vipallāsānaṃ pahānakaraṃ ariyamaggaṃ dassentena kathitāya maggakathāya apubbatthānuvaṇṇanā.",
  "atk-s0517a:2037_2": "Tattha maggoti kenaṭṭhena maggoti yo buddhasāsane maggoti vuccati,",
  "atk-s0517a:2037_3": "so kenaṭṭhena maggo nāma hotīti attho.",
  "atk-s0517a:2037_4": "Micchādiṭṭhiyā pahānāyātiādīsu dasasu pariyāyesu paṭhamo paṭhamo tassa tassa maggaṅgassa ujuvipaccanīkavasena vutto.",
  "atk-s0517a:2037_5": "Maggo ceva hetu cāti tassa tassa kiccassa karaṇāya paṭipadaṭṭhena maggo,",
  "atk-s0517a:2037_6": "sampāpakaṭṭhena hetu.",
  "atk-s0517a:2037_7": "Tena maggassa paṭipadaṭṭho sampāpakaṭṭho ca vutto hoti.",
  "atk-s0517a:2037_8": "“Ayaṃ maggo ayaṃ paṭipadā”tiādīsu hi paṭipadā maggo,",
  "atk-s0517a:2037_9": "“maggassa niyyānaṭṭho hetuṭṭho”tiādīsu sampāpako hetu.",
  "atk-s0517a:2037_10": "Evaṃ dvīhi dvīhi padehi “maggoti kenaṭṭhena maggo”ti pucchāya vissajjanaṃ kataṃ hoti.",
  "atk-s0517a:2037_11": "Sahajātānaṃ dhammānaṃ upatthambhanāyāti attanā sahajātānaṃ arūpadhammānaṃ sahajātaaññamaññanissayādibhāvena upatthambhanabhāvāya.",
  "atk-s0517a:2037_12": "Kilesānaṃ pariyādānāyāti taṃtaṃmaggavajjhānaṃ vuttāvasesakilesānaṃ khepanāya.",
  "atk-s0517a:2037_13": "Paṭivedhādivisodhanāyāti ettha yasmā “ko cādi kusalānaṃ dhammānaṃ,",
  "atk-s0517a:2037_14": "sīlañca suvisuddhaṃ diṭṭhi ca ujukā”ti vacanato sīlañca diṭṭhi ca saccapaṭivedhassa ādi.",
  "atk-s0517a:2037_15": "So ca ādimaggakkhaṇe visujjhati.",
  "atk-s0517a:2037_16": "Tasmā “paṭivedhādivisodhanāyā”ti vuttaṃ.",
  "atk-s0517a:2037_17": "Cittassa adhiṭṭhānāyāti sampayuttacittassa sakakicce patiṭṭhānāya.",
  "atk-s0517a:2037_18": "Cittassa vodānāyāti cittassa parisuddhabhāvāya.",
  "atk-s0517a:2037_19": "Visesādhigamāyāti lokiyato visesapaṭilābhāya.",
  "atk-s0517a:2037_20": "Uttari paṭivedhāyāti lokiyato uttari paṭivijjhanatthāya.",
  "atk-s0517a:2037_21": "Saccābhisamayāyāti catunnaṃ saccānaṃ ekābhisamayāya kiccanipphattivasena ekapaṭivedhāya.",
  "atk-s0517a:2037_22": "Nirodhe patiṭṭhāpanāyāti cittassa vā puggalassa vā nibbāne patiṭṭhāpanatthāya.",
  "atk-s0517a:2037_23": "Sakadāgāmimaggakkhaṇādīsu aṭṭha maggaṅgāni ekato katvā taṃtaṃmaggavajjhakilesappahānaṃ vuttaṃ.",
  "atk-s0517a:2037_24": "Evaṃ vacane kāraṇaṃ heṭṭhā vuttameva.",
  "atk-s0517a:2037_25": "Yasmā uparūparimaggenāpi suṭṭhu ādivisodhanā suṭṭhu cittavodānañca hoti,",
  "atk-s0517a:2037_26": "tasmā tānipi padāni vuttāni.",
  "atk-s0517a:2038_0": "Dassanamaggotiādīhi yāva pariyosānā tassa dhammassa lakkhaṇavasena maggaṭṭho vutto.",
  "atk-s0517a:2038_1": "Tāni sabbānipi padāni abhiññeyyaniddese vuttatthāneva.",
  "atk-s0517a:2038_2": "Evamettha yathāsambhavaṃ lokiyalokuttaro maggo niddiṭṭho.",
  "atk-s0517a:2038_3": "Hetuṭṭhena maggoti ca aṭṭhaṅgiko maggo niddiṭṭho.",
  "atk-s0517a:2038_4": "Nippariyāyamaggattā cassa puna “maggo”ti na vuttaṃ.",
  "atk-s0517a:2038_5": "Ādhipateyyaṭṭhena indriyāti ādīni ca indriyādīnaṃ atthavasena vuttāni,",
  "atk-s0517a:2038_6": "na maggaṭṭhavasena.",
  "atk-s0517a:2038_7": "Saccānīti cettha saccañāṇāni.",
  "atk-s0517a:2038_8": "Sabbepi te dhammā nibbānassa paṭipadaṭṭhena maggo.",
  "atk-s0517a:2038_9": "Ante vuttaṃ nibbānaṃ pana saṃsāradukkhābhibhūtehi dukkhanissaraṇatthikehi sappurisehi maggīyati gavesīyatīti maggoti vuttanti veditabbanti.",
  "atk-s0517a:2039_0": "Maggakathāvaṇṇanā niṭṭhitā.",
  "atk-s0517a:2040_0": "10. Maṇḍapeyyakathā",
  "atk-s0517a:2041_0": "Maṇḍapeyyakathāvaṇṇanā",
  "atk-s0517a:2042_0": "238.",
  "atk-s0517a:2042_1": "Idāni tassa maggassa maṇḍapeyyattaṃ dassentena kathitāya bhagavato vacanekadesapubbaṅgamāya maṇḍapeyyakathāya apubbatthānuvaṇṇanā.",
  "atk-s0517a:2042_2": "Tattha maṇḍapeyyanti yathā sampannaṃ nimmalaṃ vippasannaṃ sappi sappimaṇḍoti vuccati,",
  "atk-s0517a:2042_3": "evaṃ vippasannaṭṭhena maṇḍo,",
  "atk-s0517a:2042_4": "pātabbaṭṭhena peyyaṃ.",
  "atk-s0517a:2042_5": "Yañhi pivitvā antaravīthiyaṃ patitā visaññino attano sāṭakādīnampi assāmikā honti,",
  "atk-s0517a:2042_6": "taṃ pasannampi na pātabbaṃ.",
  "atk-s0517a:2042_7": "Mayhaṃ pana idaṃ sikkhattayasaṅgahitaṃ sāsanabrahmacariyaṃ sampannattā nimmalattā vippasannattā maṇḍañca",
  "atk-s0517a:2042_8": "hitasukhāvahattā peyyañcāti maṇḍapeyyanti dīpeti.",
  "atk-s0517a:2042_9": "Maṇḍo peyyo etthāti maṇḍapeyyaṃ. Kiṃ taṃ?",
  "atk-s0517a:2042_10": "Sāsanabrahmacariyaṃ.",
  "atk-s0517a:2042_11": "Kasmā sikkhattayaṃ brahmacariyaṃ nāma?",
  "atk-s0517a:2042_12": "Uttamaṭṭhena nibbānaṃ brahmaṃ nāma,",
  "atk-s0517a:2042_13": "sikkhattayaṃ nibbānatthāya pavattanato brahmatthāya cariyāti brahmacariyanti vuccati.",
  "atk-s0517a:2042_14": "Sāsanabrahmacariyanti taṃyeva.",
  "atk-s0517a:2042_15": "Satthā sammukhībhūtoti idamettha kāraṇavacanaṃ.",
  "atk-s0517a:2042_16": "Yasmā pana satthā sammukhībhūto,",
  "atk-s0517a:2042_17": "tasmā vīriyapayogaṃ katvā pivathetaṃ maṇḍaṃ.",
  "atk-s0517a:2042_18": "Bāhirakañhi bhesajjamaṇḍaṃ vejjassa asammukhā pivantānaṃ pamāṇaṃ vā uggamananiggamanaṃ vā na jānāmāti āsaṅkā hoti.",
  "atk-s0517a:2042_19": "Vejjassa sammukhā pana vejjo jānissatīti nirāsaṅkā pivanti.",
  "atk-s0517a:2042_20": "Evamevaṃ amhākañca dhammassāmī satthā sammukhībhūtoti vīriyaṃ katvā pivathāti maṇḍapāne sanniyojeti.",
  "atk-s0517a:2042_21": "Diṭṭhadhammikasamparāyikaparamatthehi yathārahaṃ anusāsatīti satthā.",
  "atk-s0517a:2042_22": "Apica “satthā bhagavā satthavāho”tiādinā niddesanayenapettha attho veditabbo.",
  "atk-s0517a:2042_23": "Sandissamāno mukho bhūtoti sammukhībhūto.",
  "atk-s0517a:2043_0": "Maṇḍapeyyaniddese tidhattamaṇḍoti tidhābhāvo tidhattaṃ.",
  "atk-s0517a:2043_1": "Tidhattena maṇḍo tidhattamaṇḍo,",
  "atk-s0517a:2043_2": "tividhena maṇḍoti attho.",
  "atk-s0517a:2043_3": "Satthari sammukhībhūteti idaṃ sabbākāraparipuṇṇamaṇḍattayadassanatthaṃ vuttaṃ.",
  "atk-s0517a:2043_4": "Parinibbutepi pana satthari ekadesena maṇḍattayaṃ pavattatiyeva.",
  "atk-s0517a:2043_5": "Teneva cassa niddese “satthari sammukhībhūte”ti avatvā katamo desanāmaṇḍotiādi vuttanti veditabbaṃ.",
  "atk-s0517a:2044_0": "Desanāmaṇḍoti dhammadesanā eva maṇḍo.",
  "atk-s0517a:2044_1": "Paṭiggahamaṇḍoti desanāpaṭiggāhako eva maṇḍo.",
  "atk-s0517a:2044_2": "Brahmacariyamaṇḍoti maggabrahmacariyameva maṇḍo.",
  "atk-s0517a:2045_0": "Ācikkhanāti desetabbānaṃ saccādīnaṃ imāni nāmānīti nāmavasena kathanā.",
  "atk-s0517a:2045_1": "Desanāti dassanā.",
  "atk-s0517a:2045_2": "Paññāpanāti jānāpanā,",
  "atk-s0517a:2045_3": "ñāṇamukhe ṭhapanā vā.",
  "atk-s0517a:2045_4": "Āsanaṃ ṭhapento hi “āsanaṃ paññāpetī”ti vuccati.",
  "atk-s0517a:2045_5": "Paṭṭhapanāti paññāpanā,",
  "atk-s0517a:2045_6": "pavattanāti attho,",
  "atk-s0517a:2045_7": "ñāṇamukhe ṭhapanā vā.",
  "atk-s0517a:2045_8": "Vivaraṇāti vivaṭakaraṇaṃ,",
  "atk-s0517a:2045_9": "vivaritvā dassanāti attho.",
  "atk-s0517a:2045_10": "Vibhajanāti vibhāgakiriyā,",
  "atk-s0517a:2045_11": "vibhāgato dassanāti attho.",
  "atk-s0517a:2045_12": "Uttānīkammanti pākaṭabhāvakaraṇaṃ.",
  "atk-s0517a:2045_13": "Atha vā ācikkhanāti desanādīnaṃ channaṃ padānaṃ mūlapadaṃ.",
  "atk-s0517a:2045_14": "Desanādīni cha padāni tassa atthavivaraṇatthaṃ vuttāni.",
  "atk-s0517a:2045_15": "Tattha desanāti ugghaṭitaññūnaṃ vasena saṅkhepato paṭhamaṃ uddesavasena desanā.",
  "atk-s0517a:2045_16": "Ugghaṭitaññū hi saṅkhepena vuttaṃ paṭhamaṃ vuttañca paṭivijjhanti.",
  "atk-s0517a:2045_17": "Paññāpanāti vipañcitaññūnaṃ vasena tesaṃ cittatosanena buddhinisānena ca paṭhamaṃ saṅkhittassa vitthārato niddesavasena paññāpanā.",
  "atk-s0517a:2045_18": "Paṭṭhapanāti tesaṃyeva niddiṭṭhassa niddesassa paṭiniddesavasena vitthārataravacanena paññāpanā.",
  "atk-s0517a:2045_19": "Vivaraṇāti niddiṭṭhassāpi punappunaṃ vacanena vivaraṇā.",
  "atk-s0517a:2045_20": "Vibhajanāti punappunaṃ vuttassāpi vibhāgakaraṇena vibhajanā.",
  "atk-s0517a:2045_21": "Uttānīkammanti vivaṭassa vitthārataravacanena,",
  "atk-s0517a:2045_22": "vibhattassa ca nidassanavacanena uttānīkaraṇaṃ.",
  "atk-s0517a:2045_23": "Ayaṃ desanā neyyānampi paṭivedhāya hoti.",
  "atk-s0517a:2045_24": "Yevāpanaññepi kecīti piyaṅkaramātādikā vinipātikā gahitā.",
  "atk-s0517a:2045_25": "Viññātāroti paṭivedhavasena lokuttaradhammaṃ viññātāro.",
  "atk-s0517a:2045_26": "Ete hi bhikkhuādayo paṭivedhavasena dhammadesanaṃ paṭiggaṇhantīti paṭiggahā.",
  "atk-s0517a:2045_27": "Ayamevātiādīni paṭhamañāṇaniddese vuttatthāni.",
  "atk-s0517a:2045_28": "Ariyamaggo nibbānena saṃsandanato brahmatthāya cariyāti brahmacariyanti vuccati.",
  "atk-s0517a:2046_0": "239.",
  "atk-s0517a:2046_1": "Idāni adhimokkhamaṇḍotiādīhi tasmiṃ maggakkhaṇe vijjamānāni indriyabalabojjhaṅgamaggaṅgāni maṇḍapeyyavidhāne yojetvā dasseti.",
  "atk-s0517a:2046_2": "Tattha adhimokkhamaṇḍoti adhimokkhasaṅkhāto maṇḍo.",
  "atk-s0517a:2046_3": "Kasaṭoti pasādavirahito āvilo.",
  "atk-s0517a:2046_4": "Chaḍḍetvāti samucchedavasena pahāya.",
  "atk-s0517a:2046_5": "Saddhindriyassa adhimokkhamaṇḍaṃ pivatīti maṇḍapeyyanti saddhindriyato adhimokkhamaṇḍassa anaññattepi sati aññaṃ viya katvā vohāravasena vuccati,",
  "atk-s0517a:2046_6": "yathā loke nisadapotako nisadapotasarīrassa anaññattepi sati nisadapotassa sarīranti vuccati,",
  "atk-s0517a:2046_7": "yathā ca pāḷiyaṃ “phusitatta”ntiādīsu dhammato anaññopi bhāvo añño viya vutto,",
  "atk-s0517a:2046_8": "yathā ca aṭṭhakathāyaṃ “phusanalakkhaṇo phasso”tiādīsu dhammato anaññampi lakkhaṇaṃ aññaṃ viya vuttaṃ,",
  "atk-s0517a:2046_9": "evamidanti veditabbaṃ.",
  "atk-s0517a:2046_10": "Pivatīti cettha taṃsamaṅgipuggaloti vuttaṃ hoti.",
  "atk-s0517a:2046_11": "Taṃsamaṅgipuggalo taṃ maṇḍaṃ pivatīti katvā tena puggalena so maṇḍo pātabbato maṇḍapeyyaṃ nāma hotīti vuttaṃ hoti.",
  "atk-s0517a:2046_12": "“Maṇḍapeyyo”ti ca vattabbe “maṇḍapeyya”nti liṅgavipallāso kato.",
  "atk-s0517a:2046_13": "Sesānampi iminā nayena attho veditabbo.",
  "atk-s0517a:2046_14": "Apubbesu pana pariḷāhoti pīṇanalakkhaṇāya pītiyā paṭipakkho kilesasantāpo.",
  "atk-s0517a:2046_15": "Duṭṭhullanti upasamapaṭipakkho kilesavasena oḷārikabhāvo asantabhāvo.",
  "atk-s0517a:2046_16": "Appaṭisaṅkhāti paṭisaṅkhānapaṭipakkho kilesavasena asamavāhitabhāvo.",
  "atk-s0517a:2047_0": "240.",
  "atk-s0517a:2047_1": "Puna aññena pariyāyena maṇḍapeyyavidhiṃ niddisitukāmo atthi maṇḍotiādimāha.",
  "atk-s0517a:2047_2": "Tattha tatthāti tasmiṃ saddhindriye.",
  "atk-s0517a:2047_3": "Attharasotiādīsu saddhindriyassa adhimuccanaṃ attho,",
  "atk-s0517a:2047_4": "saddhindriyaṃ dhammo,",
  "atk-s0517a:2047_5": "tadeva nānākilesehi vimuttattā vimutti,",
  "atk-s0517a:2047_6": "tassa atthassa sampatti attharaso.",
  "atk-s0517a:2047_7": "Tassa dhammassa sampatti dhammaraso.",
  "atk-s0517a:2047_8": "Tassā vimuttiyā sampatti vimuttiraso.",
  "atk-s0517a:2047_9": "Atha vā atthapaṭilābharati attharaso,",
  "atk-s0517a:2047_10": "dhammapaṭilābharati dhammaraso,",
  "atk-s0517a:2047_11": "vimuttipaṭilābharati vimuttiraso.",
  "atk-s0517a:2047_12": "Ratīti ca taṃsampayuttā,",
  "atk-s0517a:2047_13": "tadārammaṇā vā pīti.",
  "atk-s0517a:2047_14": "Iminā nayena sesapadesupi attho veditabbo.",
  "atk-s0517a:2047_15": "Imasmiṃ pariyāye maṇḍassa peyyaṃ maṇḍapeyyanti attho vutto hoti.",
  "atk-s0517a:2048_0": "Evaṃ indriyādibodhipakkhiyadhammapaṭipāṭiyā indriyabalabojjhaṅgamaggaṅgānaṃ vasena maṇḍapeyyaṃ dassetvā",
  "atk-s0517a:2048_1": "puna ante ṭhitaṃ brahmacariyamaṇḍaṃ dassento maggassa padhānattā maggaṃ pubbaṅgamaṃ katvā uppaṭipāṭivasena",
  "atk-s0517a:2048_2": "maggaṅgabojjhaṅgabalaindriyāni dassesi.",
  "atk-s0517a:2048_3": "Ādhipateyyaṭṭhena indriyā maṇḍotiādayo yathāyogaṃ lokiyalokuttarā maṇḍā.",
  "atk-s0517a:2048_4": "Taṃ heṭṭhā vuttanayena veditabbaṃ.",
  "atk-s0517a:2048_5": "Tathaṭṭhena saccā maṇḍoti ettha pana dukkhasamudayānaṃ maṇḍattābhāvā mahāhatthipadasutte viya saccañāṇāni saccāti vuttanti veditabbaṃ.",
  "atk-s0517a:2049_0": "Saddhammappakāsiniyā paṭisambhidāmagga-aṭṭhakathāya",
  "atk-s0517a:2050_0": "Maṇḍapeyyakathāvaṇṇanā niṭṭhitā.",
  "atk-s0517a:2051_0": "Niṭṭhitā ca mahāvaggavaṇṇanā.",
  "atk-s0517a:2052_0": "(2) Yuganaddhavaggo",
  "atk-s0517a:2053_0": "1. Yuganaddhakathā",
  "atk-s0517a:2054_0": "Yuganaddhakathāvaṇṇanā",
  "atk-s0517a:2055_0": "1.",
  "atk-s0517a:2055_1": "Idāni maṇḍapeyyaguṇassa ariyamaggassa yuganaddhaguṇaṃ dassentena kathitāya suttantapubbaṅgamāya yuganaddhakathāya apubbatthānuvaṇṇanā.",
  "atk-s0517a:2055_2": "Yasmā pana dhammasenāpati dhammarāje dharamāneyeva dhammarājassa parinibbānasaṃvacchare parinibbuto,",
  "atk-s0517a:2055_3": "tasmā dhammarāje dharamāneyeva dhammabhaṇḍāgārikena desitaṃ idaṃ suttantaṃ tasseva sammukhā sutvā evaṃ me sutantiādimāhāti veditabbaṃ.",
  "atk-s0517a:2055_4": "Tattha āyasmāti piyavacanaṃ garuvacanaṃ sagāravasappatissavacanaṃ,",
  "atk-s0517a:2055_5": "āyumāti attho.",
  "atk-s0517a:2055_6": "Ānandoti tassa therassa nāmaṃ.",
  "atk-s0517a:2055_7": "So hi jāyamānoyeva kule ānandaṃ bhusaṃ tuṭṭhiṃ akāsi.",
  "atk-s0517a:2055_8": "Tasmāssa “ānando”ti nāmaṃ katanti veditabbaṃ.",
  "atk-s0517a:2055_9": "Kosambiyanti evaṃnāmake nagare.",
  "atk-s0517a:2055_10": "Tassa hi nagarassa ārāmapokkharaṇīādīsu tesu tesu ṭhānesu kosambarukkhā ussannā ahesuṃ,",
  "atk-s0517a:2055_11": "tasmā taṃ kosambīti saṅkhaṃ agamāsi.",
  "atk-s0517a:2055_12": "“Kusambassa isino assamato avidūre māpitattā”ti eke.",
  "atk-s0517a:2056_0": "Ghositārāmeti ghositaseṭṭhinā kārite ārāme.",
  "atk-s0517a:2056_1": "Kosambiyañhi tayo seṭṭhino ahesuṃ ghositaseṭṭhi kukkuṭaseṭṭhi pāvārikaseṭṭhīti.",
  "atk-s0517a:2056_2": "Te tayopi “loke buddho uppanno”ti sutvā pañcahi pañcahi sakaṭasatehi dānūpakaraṇāni gāhāpetvā sāvatthiṃ",
  "atk-s0517a:2056_3": "gantvā jetavanasamīpe khandhāvāraṃ bandhitvā satthu santikaṃ gantvā vanditvā paṭisanthāraṃ katvā nisinnā",
  "atk-s0517a:2056_4": "satthu dhammadesanaṃ sutvā sotāpattiphale patiṭṭhahitvā satthāraṃ nimantetvā buddhappamukhassa bhikkhusaṅghassa",
  "atk-s0517a:2056_5": "aḍḍhamāsamattaṃ mahādānaṃ datvā bhagavato pādamūle nipajjitvā sakajanapadagamanatthaṃ bhagavantaṃ yācitvā",
  "atk-s0517a:2056_6": "“suññāgāre kho gahapatayo tathāgatā abhiramantī”ti bhagavatā vutte “dinnā no bhagavatā paṭiññā”ti ñatvā",
  "atk-s0517a:2056_7": "ativiya tuṭṭhā dasabalaṃ vanditvā nikkhantā antarāmagge yojane yojane bhagavato nivāsatthaṃ vihāraṃ kārentā",
  "atk-s0517a:2056_8": "anupubbena kosambiṃ patvā attano attano ārāme mahantaṃ dhanapariccāgaṃ katvā bhagavato vihāre kārāpayiṃsu.",
  "atk-s0517a:2056_9": "Tattha ghositaseṭṭhinā kārito ghositārāmo nāma ahosi,",
  "atk-s0517a:2056_10": "kukkuṭaseṭṭhinā kārito kukkuṭārāmo nāma,",
  "atk-s0517a:2056_11": "pāvārikaseṭṭhinā ambavane kārito pāvārikambavanaṃ nāma.",
  "atk-s0517a:2056_12": "Taṃ sandhāya vuttaṃ “ghositaseṭṭhinā kārite ārāme”ti.",
  "atk-s0517a:2057_0": "Āvuso bhikkhavoti ettha buddhā bhagavanto sāvake ālapantā “bhikkhavo”ti ālapanti.",
  "atk-s0517a:2057_1": "Sāvakā pana “buddhehi sadisā mā homā”ti “āvuso”ti paṭhamaṃ vatvā pacchā “bhikkhavo”ti vadanti.",
  "atk-s0517a:2057_2": "Buddhehi ca ālapite bhikkhusaṅgho “bhadante”ti paṭivacanaṃ deti,",
  "atk-s0517a:2057_3": "sāvakehi ālapite “āvuso”ti.",
  "atk-s0517a:2058_0": "Yo hi kocīti aniyamavacanaṃ.",
  "atk-s0517a:2058_1": "Etena tādisānaṃ sabbabhikkhūnaṃ pariyādānaṃ.",
  "atk-s0517a:2058_2": "Mama santiketi mama samīpe.",
  "atk-s0517a:2058_3": "Arahattappattanti attanā arahattassa pattaṃ.",
  "atk-s0517a:2058_4": "Napuṃsake bhāve siddhavacanaṃ.",
  "atk-s0517a:2058_5": "Arahattaṃ pattanti vā padacchedo,",
  "atk-s0517a:2058_6": "attanā pattaṃ arahattanti attho.",
  "atk-s0517a:2058_7": "Arahattappattaṃ attānanti vā pāṭhaseso.",
  "atk-s0517a:2058_8": "Catūhi maggehīti upari vuccamānehi catūhi paṭipadāmaggehi,",
  "atk-s0517a:2058_9": "na ariyamaggehi.",
  "atk-s0517a:2058_10": "“Catūhi maggehī”ti visuñca vuttattā kassaci arahato paṭhamassa ariyamaggassa dhammuddhaccapubbaṅgamo maggo,",
  "atk-s0517a:2058_11": "ekassa ariyamaggassa samathapubbaṅgamo,",
  "atk-s0517a:2058_12": "ekassa vipassanāpubbaṅgamo,",
  "atk-s0517a:2058_13": "ekassa yuganaddhapubbaṅgamoti evaṃ cattāropi paṭipadā maggā hontīti veditabbaṃ.",
  "atk-s0517a:2058_14": "Etesaṃ vā aññatarenāti etesaṃ catunnaṃ paṭipadānaṃ maggānaṃ ekena vā,",
  "atk-s0517a:2058_15": "paṭipadāmaggena arahattappattaṃ byākarotīti attho.",
  "atk-s0517a:2058_16": "Sukkhavipassakassa hi arahato dhammuddhaccapubbaṅgamaṃ sotāpattimaggaṃ patvā sesamaggattayampi suddhavipassanāhiyeva",
  "atk-s0517a:2058_17": "pattassa arahattappatti dhammuddhaccapubbaṅgamamaggā hoti.",
  "atk-s0517a:2058_18": "Dhammuddhaccaviggahaṃ patvā vā appatvā vā samathapubbaṅgamādīnaṃ tiṇṇaṃ paṭipadānaṃ maggānaṃ ekekassa",
  "atk-s0517a:2058_19": "vasena pattacatumaggassa arahato arahattappatti itaraekekamaggapubbaṅgamā hoti.",
  "atk-s0517a:2058_20": "Tasmā āha –",
  "atk-s0517a:2058_21": "“etesaṃ vā aññatarenā”ti.",
  "atk-s0517a:2059_0": "Samathapubbaṅgamaṃ vipassanaṃ bhāvetīti samathaṃ pubbaṅgamaṃ purecārikaṃ katvā vipassanaṃ bhāveti,",
  "atk-s0517a:2059_1": "paṭhamaṃ samādhiṃ uppādetvā pacchā vipassanaṃ bhāvetīti attho.",
  "atk-s0517a:2059_2": "Maggo sañjāyatīti paṭhamo lokuttaramaggo nibbattati.",
  "atk-s0517a:2059_3": "So taṃ maggantiādīsu ekacittakkhaṇikassa maggassa āsevanādīni nāma natthi,",
  "atk-s0517a:2059_4": "dutiyamaggādayo pana uppādento tameva maggaṃ “āsevati bhāveti bahulīkarotī”ti vuccati.",
  "atk-s0517a:2059_5": "Saññojanāni pahīyanti,",
  "atk-s0517a:2059_6": "anusayā byantīhontīti yāva arahattamaggā kamena sabbe saññojanā pahīyanti,",
  "atk-s0517a:2059_7": "anusayā byantīhonti.",
  "atk-s0517a:2059_8": "Anusayā byantīhontīti ca puna anuppattiyā vigatantā hontīti attho.",
  "atk-s0517a:2060_0": "Puna caparanti puna ca aparaṃ kāraṇaṃ.",
  "atk-s0517a:2060_1": "Vipassanāpubbaṅgamaṃ samathaṃ bhāvetīti vipassanaṃ pubbaṅgamaṃ purecārikaṃ katvā samathaṃ bhāveti,",
  "atk-s0517a:2060_2": "paṭhamaṃ vipassanaṃ uppādetvā pacchā samādhiṃ bhāvetīti attho.",
  "atk-s0517a:2060_3": "Yuganaddhaṃ bhāvetīti yuganaddhaṃ katvā bhāveti.",
  "atk-s0517a:2060_4": "Ettha teneva cittena samāpattiṃ samāpajjitvā teneva saṅkhāre sammasituṃ na sakkā.",
  "atk-s0517a:2060_5": "Ayaṃ pana yāvatā samāpattiyo samāpajjati,",
  "atk-s0517a:2060_6": "tāvatā saṅkhāre sammasati.",
  "atk-s0517a:2060_7": "Yāvatā saṅkhāre sammasati,",
  "atk-s0517a:2060_8": "tāvatā samāpattiyo samāpajjati. Kathaṃ?",
  "atk-s0517a:2060_9": "Paṭhamajjhānaṃ samāpajjati,",
  "atk-s0517a:2060_10": "tato vuṭṭhāya saṅkhāre sammasati.",
  "atk-s0517a:2060_11": "Saṅkhāre sammasitvā dutiyajjhānaṃ samāpajjati,",
  "atk-s0517a:2060_12": "tato vuṭṭhāya saṅkhāre sammasati.",
  "atk-s0517a:2060_13": "Saṅkhāre sammasitvā tatiyajjhānaṃ…pe…",
  "atk-s0517a:2060_14": "nevasaññānāsaññāyatanasamāpattiṃ samāpajjati,",
  "atk-s0517a:2060_15": "tato vuṭṭhāya saṅkhāre sammasati.",
  "atk-s0517a:2060_16": "Evaṃ samathavipassanaṃ yuganaddhaṃ bhāveti nāma.",
  "atk-s0517a:2061_0": "Dhammuddhaccaviggahitaṃ mānasaṃ hotīti ettha mandapaññānaṃ vipassakānaṃ upakkilesavatthuttā vipassanupakkilesasaññitesu",
  "atk-s0517a:2061_1": "obhāsādīsu dasasu dhammesu bhantatāvasena uddhaccasahagatacittuppattiyā vikkhepasaṅkhātaṃ uddhaccaṃ dhammuddhaccaṃ,",
  "atk-s0517a:2061_2": "tena dhammuddhaccena viggahitaṃ virūpaggahitaṃ virodhamāpāditaṃ mānasaṃ cittaṃ dhammuddhaccaviggahitaṃ mānasaṃ hoti,",
  "atk-s0517a:2061_3": "tena vā dhammuddhaccena kāraṇabhūtena tammūlakataṇhāmānadiṭṭhuppattiyā viggahitaṃ mānasaṃ hoti.",
  "atk-s0517a:2061_4": "Dhammuddhaccaviggahitamānasanti vā pāṭho.",
  "atk-s0517a:2061_5": "Hoti so āvuso samayoti iminā maggāmaggavavatthānena taṃ dhammuddhaccaṃ paṭibāhitvā puna vipassanāvīthiṃ paṭipannakālaṃ dasseti.",
  "atk-s0517a:2061_6": "Yaṃ taṃ cittanti yasmiṃ samaye taṃ vipassanāvīthiṃ okkamitvā pavattaṃ cittaṃ.",
  "atk-s0517a:2061_7": "Ajjhattameva santiṭṭhatīti vipassanāvīthiṃ paccotaritvā tasmiṃ samaye gocarajjhattasaṅkhāte ārammaṇe santiṭṭhati patiṭṭhāti.",
  "atk-s0517a:2061_8": "Sannisīdatīti tattheva pavattivasena sammā nisīdati.",
  "atk-s0517a:2061_9": "Ekodi hotīti ekaggaṃ hoti.",
  "atk-s0517a:2061_10": "Samādhiyatīti sammā ādhiyati suṭṭhu ṭhitaṃ hotīti.",
  "atk-s0517a:2062_0": "Ayaṃ suttantavaṇṇanā.",
  "atk-s0517a:2063_0": "1. Suttantaniddesavaṇṇanā",
  "atk-s0517a:2064_0": "2.",
  "atk-s0517a:2064_1": "Tassa suttantassa niddesakathāya tattha jāte dhammeti tasmiṃ samādhismiṃ jāte cittacetasike dhamme.",
  "atk-s0517a:2064_2": "Aniccato anupassanaṭṭhenātiādinā vipassanāya bhedaṃ dasseti.",
  "atk-s0517a:2064_3": "Sammādiṭṭhi maggoti sammādiṭṭhisaṅkhāto maggo.",
  "atk-s0517a:2064_4": "Aṭṭhasu maggaṅgesu ekekopi hi maggoti vuccati.Āsevatīti sotāpattimaggavasena.",
  "atk-s0517a:2064_5": "Bhāvetīti sakadāgāmimagguppādanena.",
  "atk-s0517a:2064_6": "Bahulīkarotīti anāgāmiarahattamagguppādanena.",
  "atk-s0517a:2064_7": "Imesaṃ tiṇṇaṃ avatthābhedepi sati āvajjanādīnaṃ sādhāraṇattā sadisameva vissajjanaṃ kataṃ.",
  "atk-s0517a:2065_0": "3.",
  "atk-s0517a:2065_1": "Ālokasaññāpaṭinissaggānupassanānaṃ antarāpeyyāle avikkhepādīni ca jhāna samāpattikasiṇānussatiasubhā",
  "atk-s0517a:2065_2": "ca dīghaṃ assāsādīni ca ānantarikasamādhiñāṇaniddese niddiṭṭhattā saṅkhittāni.",
  "atk-s0517a:2065_3": "Tattha ca avikkhepavasenāti pubbabhāgāvikkhepavasena gahetabbaṃ.",
  "atk-s0517a:2065_4": "Aniccānupassī assāsavasenātiādike suddhavipassanāvasena vuttacatukke pana taruṇavipassanākāle vipassanāsampayuttasamādhipubbaṅgamā",
  "atk-s0517a:2065_5": "balavavipassanā veditabbā.",
  "atk-s0517a:2066_0": "4.",
  "atk-s0517a:2066_1": "Vipassanāpubbaṅgamavāre paṭhamaṃ aniccatotiādinā ārammaṇaṃ aniyametvā vipassanā vuttā,",
  "atk-s0517a:2066_2": "pacchā rūpaṃ aniccatotiādinā ārammaṇaṃ niyametvā vuttā.",
  "atk-s0517a:2066_3": "Tattha jātānanti tassā vipassanāya jātānaṃ cittacetasikānaṃ dhammānaṃ.",
  "atk-s0517a:2066_4": "Vosaggārammaṇatāti ettha vosaggo nibbānaṃ.",
  "atk-s0517a:2066_5": "Nibbānañhi saṅkhatavosaggato pariccāgato “vosaggo”ti vutto.",
  "atk-s0517a:2066_6": "Vipassanā ca taṃsampayuttadhammā ca nibbānaninnatāya ajjhāsayavasena nibbāne patiṭṭhitattā nibbānapatiṭṭhā nibbānārammaṇā.",
  "atk-s0517a:2066_7": "Patiṭṭhāpi hi ālambīyatīti ārammaṇaṃ nāma hoti,",
  "atk-s0517a:2066_8": "nibbāne patiṭṭhaṭṭheneva nibbānārammaṇā.",
  "atk-s0517a:2066_9": "Aññattha pāḷiyampi hi patiṭṭhā “ārammaṇa”nti vuccanti. Yathāha –",
  "atk-s0517a:2066_10": "“seyyathāpi, āvuso,",
  "atk-s0517a:2066_11": "naḷāgāraṃ vā tiṇāgāraṃ vā sukkhaṃ koḷāpaṃ terovassikaṃ puratthimāya cepi disāya puriso ādittāya tiṇukkāya upasaṅkameyya,",
  "atk-s0517a:2066_12": "labhetha aggi otāraṃ,",
  "atk-s0517a:2066_13": "labhetha aggi ārammaṇa”ntiādi.",
  "atk-s0517a:2066_14": "Tasmā tattha jātānaṃ dhammānaṃ vosaggārammaṇatāya nibbānapatiṭṭhābhāvena hetubhūtena uppādito yo cittassa",
  "atk-s0517a:2066_15": "ekaggatāsaṅkhāto upacārappanābhedo avikkhepo,",
  "atk-s0517a:2066_16": "so samādhīti vipassanāto pacchā uppādito nibbedhabhāgiyo samādhi niddiṭṭho hoti.",
  "atk-s0517a:2066_17": "Tasmāyeva hi iti paṭhamaṃ vipassanā,",
  "atk-s0517a:2066_18": "pacchā samathoti vuttaṃ.",
  "atk-s0517a:2067_0": "5.",
  "atk-s0517a:2067_1": "Yuganaddhaniddese yasmā heṭṭhā suttantavaṇṇanāyaṃ vutto yuganaddhakkamo purimadvayaniddesanayeneva pākaṭo,",
  "atk-s0517a:2067_2": "maggakkhaṇe yuganaddhakkamo pana na pākaṭo,",
  "atk-s0517a:2067_3": "tasmā pubbabhāge anekantikaṃ yuganaddhabhāvanaṃ avatvā maggakkhaṇe ekantena labbhamānayuganaddhabhāvanameva dassento soḷasahi ākārehītiādimāha.",
  "atk-s0517a:2067_4": "Tattha ārammaṇaṭṭhenātiādīsu sattarasasu ākāresu ante uddiṭṭhaṃ yuganaddhaṃ mūlapadena ekaṭṭhattā taṃ vippahāya sesānaṃ vasena “soḷasahī”ti vuttaṃ.",
  "atk-s0517a:2067_5": "Ārammaṇaṭṭhenāti ālambanaṭṭhena,",
  "atk-s0517a:2067_6": "ārammaṇavasenāti attho.",
  "atk-s0517a:2067_7": "Evaṃ sesesupi.",
  "atk-s0517a:2067_8": "Gocaraṭṭhenāti ārammaṇaṭṭhepi sati nissayitabbaṭṭhānaṭṭhena.",
  "atk-s0517a:2067_9": "Pahānaṭṭhenāti pajahanaṭṭhena.",
  "atk-s0517a:2067_10": "Pariccāgaṭṭhenāti pahānepi sati puna anādiyanena pariccāgaṭṭhena.",
  "atk-s0517a:2067_11": "Vuṭṭhānaṭṭhenāti uggamanaṭṭhena.",
  "atk-s0517a:2067_12": "Vivaṭṭanaṭṭhenāti uggamanepi sati apunarāvaṭṭanena nivattanaṭṭhena.",
  "atk-s0517a:2067_13": "Santaṭṭhenāti nibbutaṭṭhena.",
  "atk-s0517a:2067_14": "Paṇītaṭṭhenāti nibbutaṭṭhepi sati uttamaṭṭhena,",
  "atk-s0517a:2067_15": "atappakaṭṭhena vā.",
  "atk-s0517a:2067_16": "Vimuttaṭṭhenāti bandhanāpagataṭṭhena.",
  "atk-s0517a:2067_17": "Anāsavaṭṭhenāti bandhanamokkhepi sati ārammaṇaṃ katvā pavattamānāsavavirahitaṭṭhena.",
  "atk-s0517a:2067_18": "Taraṇaṭṭhenāti anosīditvā pilavanaṭṭhena,",
  "atk-s0517a:2067_19": "atikkamanaṭṭhena vā.",
  "atk-s0517a:2067_20": "Animittaṭṭhenāti saṅkhāranimittavirahitaṭṭhena.",
  "atk-s0517a:2067_21": "Appaṇihitaṭṭhenāti paṇidhivirahitaṭṭhena.",
  "atk-s0517a:2067_22": "Suññataṭṭhenāti abhinivesavirahitaṭṭhena.",
  "atk-s0517a:2067_23": "Ekarasaṭṭhenāti ekakiccaṭṭhena.",
  "atk-s0517a:2067_24": "Anativattanaṭṭhenāti aññamaññaṃ anatikkamanaṭṭhena.",
  "atk-s0517a:2067_25": "Yuganaddhaṭṭhenāti yugalakaṭṭhena.",
  "atk-s0517a:2068_0": "Uddhaccaṃ pajahato,",
  "atk-s0517a:2068_1": "avijjaṃ pajahatoti yogino tassa tassa paṭipakkhappahānavasena vuttaṃ.",
  "atk-s0517a:2068_2": "Nirodho cettha nibbānameva.",
  "atk-s0517a:2068_3": "Aññamaññaṃ nātivattantīti samatho ce vipassanaṃ ativatteyya,",
  "atk-s0517a:2068_4": "līnapakkhikattā samathassa cittaṃ kosajjāya saṃvatteyya.",
  "atk-s0517a:2068_5": "Vipassanā ce samathaṃ ativatteyya,",
  "atk-s0517a:2068_6": "uddhaccapakkhikattā vipassanāya cittaṃ uddhaccāya saṃvatteyya.",
  "atk-s0517a:2068_7": "Tasmā samatho ca vipassanaṃ anativattamāno kosajjapātaṃ na karoti,",
  "atk-s0517a:2068_8": "vipassanā samathaṃ anativattamānā uddhaccapātaṃ na karoti.",
  "atk-s0517a:2068_9": "Samatho samaṃ pavattamāno vipassanaṃ uddhaccapātato rakkhati,",
  "atk-s0517a:2068_10": "vipassanā samaṃ pavattamānā samathaṃ kosajjapātato rakkhati.",
  "atk-s0517a:2068_11": "Evamime ubho aññamaññaṃ anativattanakiccena ekakiccā,",
  "atk-s0517a:2068_12": "samā hutvā pavattamānena aññamaññaṃ anativattamānā atthasiddhikarā honti.",
  "atk-s0517a:2068_13": "Tesaṃ maggakkhaṇe yuganaddhattaṃ vuṭṭhānagāminivipassanākkhaṇe yuganaddhattāyeva hoti.",
  "atk-s0517a:2068_14": "Pahānapariccāgavuṭṭhānavivaṭṭanakaraṇānaṃ maggakiccavasena vuttattā sakalassa maggakiccassa dassanatthaṃ",
  "atk-s0517a:2068_15": "uddhaccasahagatakilesā ca khandhā ca avijjāsahagatakilesā ca khandhā ca niddiṭṭhā.",
  "atk-s0517a:2068_16": "Sesānaṃ na tathā vuttattā paṭipakkhadhammamattadassanavasena uddhaccāvijjā eva niddiṭṭhā.",
  "atk-s0517a:2068_17": "Vivaṭṭatoti nivattantassa.",
  "atk-s0517a:2069_0": "Samādhi kāmāsavā vimutto hotīti samādhissa kāmacchandapaṭipakkhattā vuttaṃ.",
  "atk-s0517a:2069_1": "Rāgavirāgāti rāgassa virāgo samatikkamo etissā atthīti rāgavirāgā,",
  "atk-s0517a:2069_2": "“rāgavirāgato”ti nissakkavacanaṃ vā.",
  "atk-s0517a:2069_3": "Tathā avijjāvirāgā.",
  "atk-s0517a:2069_4": "Cetovimuttīti maggasampayutto samādhi.",
  "atk-s0517a:2069_5": "Paññāvimuttīti maggasampayuttā paññā.",
  "atk-s0517a:2069_6": "Taratoti tarantassa.",
  "atk-s0517a:2069_7": "Sabbapaṇidhīhīti rāgadosamohapaṇidhīhi,",
  "atk-s0517a:2069_8": "sabbapatthanāhi vā.",
  "atk-s0517a:2069_9": "Evaṃ cuddasa ākāre vissajjitvā ekarasaṭṭhañca anativattanaṭṭhañca avibhajitvāva imehi soḷasahi ākārehīti āha. Kasmā?",
  "atk-s0517a:2069_10": "Tesaṃ cuddasannaṃ ākārānaṃ ekekassa avasāne “ekarasā honti,",
  "atk-s0517a:2069_11": "yuganaddhā honti,",
  "atk-s0517a:2069_12": "aññamaññaṃ nātivattantī”ti niddiṭṭhattā te dvepi ākārā niddiṭṭhāva honti.",
  "atk-s0517a:2069_13": "Tasmā “soḷasahī”ti āha.",
  "atk-s0517a:2069_14": "Yuganaddhaṭṭho pana uddesepi na bhaṇitoyevāti.",
  "atk-s0517a:2070_0": "2. Dhammuddhaccavāraniddesavaṇṇanā",
  "atk-s0517a:2071_0": "6.",
  "atk-s0517a:2071_1": "Dhammuddhaccavāre aniccato manasikaroto obhāso uppajjatīti udayabbayānupassanāya ṭhitassa tīhi anupassanāhi",
  "atk-s0517a:2071_2": "punappunaṃ saṅkhāre vipassantassa vipassantassa vipassanāñāṇesu paripākagatesu tadaṅgavasena kilesappahānena",
  "atk-s0517a:2071_3": "parisuddhacittassa aniccato vā dukkhato vā anattato vā manasikārakkhaṇe vipassanāñāṇānubhāvena pakatiyāva",
  "atk-s0517a:2071_4": "obhāso uppajjatīti paṭhamaṃ tāva aniccato manasikaroto obhāso kathito.",
  "atk-s0517a:2071_5": "Akusalo vipassako tasmiṃ obhāse uppanne “na ca vata me ito pubbe evarūpo obhāso uppannapubbo,",
  "atk-s0517a:2071_6": "addhā maggaṃ pattomhi,",
  "atk-s0517a:2071_7": "phalaṃ pattomhī”ti amaggaṃyeva “maggo”ti,",
  "atk-s0517a:2071_8": "aphalameva “phala”nti gaṇhāti.",
  "atk-s0517a:2071_9": "Tassa amaggaṃ “maggo”ti,",
  "atk-s0517a:2071_10": "aphalaṃ “phala”nti gaṇhato vipassanāvīthi ukkantā hoti.",
  "atk-s0517a:2071_11": "So attano vipassanāvīthiṃ vissajjetvā vikkhepamāpanno vā obhāsameva taṇhādiṭṭhimaññanāhi maññamāno vā nisīdati.",
  "atk-s0517a:2071_12": "So kho panāyaṃ obhāso kassaci bhikkhuno pallaṅkaṭṭhānamattameva obhāsento uppajjati,",
  "atk-s0517a:2071_13": "kassaci antogabbhaṃ,",
  "atk-s0517a:2071_14": "kassaci bahigabbhampi,",
  "atk-s0517a:2071_15": "kassaci sakalavihāraṃ,",
  "atk-s0517a:2071_16": "gāvutaṃ aḍḍhayojanaṃ yojanaṃ dviyojanaṃ…pe…",
  "atk-s0517a:2071_17": "kassaci pathavitalato yāva akaniṭṭhabrahmalokā ekālokaṃ kurumāno.",
  "atk-s0517a:2071_18": "Bhagavato pana dasasahassilokadhātuṃ obhāsento udapādi.",
  "atk-s0517a:2071_19": "Ayañhi obhāso caturaṅgasamannāgatepi andhakāre taṃ taṃ ṭhānaṃ obhāsento uppajjati.",
  "atk-s0517a:2072_0": "Obhāso dhammoti obhāsaṃ āvajjatīti ayaṃ obhāso maggadhammo phaladhammoti vā taṃ taṃ obhāsaṃ manasi karoti.",
  "atk-s0517a:2072_1": "Tato vikkhepo uddhaccanti tato obhāsato dhammoti āvajjanakaraṇato vā yo uppajjati vikkhepo,",
  "atk-s0517a:2072_2": "so uddhaccaṃ nāmāti attho.",
  "atk-s0517a:2072_3": "Tena uddhaccena viggahitamānasoti tena evaṃ uppajjamānena uddhaccena virodhitacitto,",
  "atk-s0517a:2072_4": "tena vā uddhaccena kāraṇabhūtena tammūlakakilesuppattiyā virodhitacitto vipassako vipassanāvīthiṃ okkamitvā",
  "atk-s0517a:2072_5": "vikkhepaṃ vā tammūlakakilesesu vā ṭhitattā aniccato dukkhato anattato upaṭṭhānāni yathābhūtaṃ nappajānāti.",
  "atk-s0517a:2072_6": "“Tena vuccati dhammuddhaccaviggahitamānaso”ti evaṃ iti-",
  "atk-s0517a:2072_7": "saddo yojetabbo.",
  "atk-s0517a:2072_8": "Hoti so samayoti evaṃ assādavasena upakkiliṭṭhacittassāpi yogino sace upaparikkhā uppajjati,",
  "atk-s0517a:2072_9": "so evaṃ pajānāti –",
  "atk-s0517a:2072_10": "“vipassanā nāma saṅkhārārammaṇā,",
  "atk-s0517a:2072_11": "maggaphalāni nibbānārammaṇāni,",
  "atk-s0517a:2072_12": "imāni ca cittāni saṅkhārārammaṇāni,",
  "atk-s0517a:2072_13": "tasmā nāyamobhāso maggo,",
  "atk-s0517a:2072_14": "udayabbayānupassanāyeva nibbānassa lokiko maggo”ti maggāmaggaṃ vavatthapetvā taṃ vikkhepaṃ parivajjayitvā",
  "atk-s0517a:2072_15": "udayabbayānupassanāya ṭhatvā sādhukaṃ saṅkhāre aniccato dukkhato anattato vipassati.",
  "atk-s0517a:2072_16": "Evaṃ upaparikkhantassa so samayo hoti.",
  "atk-s0517a:2072_17": "Evaṃ apassanto pana “maggaphalappattomhī”ti adhimāniko hoti.",
  "atk-s0517a:2073_0": "Yaṃ taṃ cittanti yaṃ taṃ vipassanācittaṃ.",
  "atk-s0517a:2073_1": "Ajjhattamevāti aniccānupassanāya ārammaṇe gocarajjhatteyeva.",
  "atk-s0517a:2073_2": "Ñāṇaṃ uppajjatīti tasseva yogāvacarassa rūpārūpadhamme tulayantassa tīrayantassa vissaṭṭhaindavajiramiva",
  "atk-s0517a:2073_3": "avihatavegaṃ tikhiṇaṃ sūramativisadaṃ vipassanāñāṇaṃ uppajjati.",
  "atk-s0517a:2073_4": "Pīti uppajjatīti tasseva tasmiṃ samaye khuddikā pīti,",
  "atk-s0517a:2073_5": "khaṇikā pīti,",
  "atk-s0517a:2073_6": "okkantikā pīti,",
  "atk-s0517a:2073_7": "ubbegā pīti,",
  "atk-s0517a:2073_8": "pharaṇā pītīti ayaṃ pañcavidhā vipassanāsampayuttā pīti sakalasarīraṃ pūrayamānā uppajjati.",
  "atk-s0517a:2073_9": "Passaddhi uppajjatīti tasseva tasmiṃ samaye kāyacittānaṃ neva daratho,",
  "atk-s0517a:2073_10": "na gāravatā,",
  "atk-s0517a:2073_11": "na kakkhaḷatā,",
  "atk-s0517a:2073_12": "na akammaññatā,",
  "atk-s0517a:2073_13": "na gelaññatā,",
  "atk-s0517a:2073_14": "na vaṅkatā hoti.",
  "atk-s0517a:2073_15": "Atha kho panassa kāyacittāni passaddhāni lahūni mudūni kammaññāni paguṇāni suvisadāni ujukāniyeva honti.",
  "atk-s0517a:2073_16": "So imehi passaddhādīhi anuggahitakāyacitto tasmiṃ samaye amānusiṃ nāma ratiṃ anubhavati.",
  "atk-s0517a:2073_17": "Yaṃ sandhāya vuttaṃ –",
  "atk-s0517a:2074_0": "“Suññāgāraṃ paviṭṭhassa, santacittassa bhikkhuno;",
  "atk-s0517a:2075_0": "Amānusī ratī hoti, sammā dhammaṃ vipassato.",
  "atk-s0517a:2076_0": "“Yato yato sammasati, khandhānaṃ udayabbayaṃ;",
  "atk-s0517a:2077_0": "Labhatī pītipāmojjaṃ, amataṃ taṃ vijānata”nti. –",
  "atk-s0517a:2078_0": "Evamassa imaṃ amānusiṃ ratiṃ sādhayamānā lahutādīhi sahitā vipassanāsampayuttā kāyacittapassaddhi uppajjati.",
  "atk-s0517a:2078_1": "Sukhaṃ uppajjatīti tasseva tasmiṃ samaye sakalasarīraṃ abhisandayamānaṃ vipassanāsampayuttaṃ sukhaṃ uppajjati.",
  "atk-s0517a:2078_2": "Adhimokkho uppajjatīti tasseva tasmiṃ samaye cittacetasikānaṃ atisayapasādabhūtā vipassanāsampayuttā saddhā uppajjati.",
  "atk-s0517a:2078_3": "Paggaho uppajjatīti tasseva tasmiṃ samaye asithilamanaccāraddhaṃ supaggahitaṃ vipassanāsampayuttaṃ vīriyaṃ uppajjati.",
  "atk-s0517a:2078_4": "Upaṭṭhānaṃ uppajjatīti tasseva tasmiṃ samaye sūpaṭṭhitā suppatiṭṭhitā nikhātā acalā pabbatarājasadisā vipassanāsampayuttā sati uppajjati.",
  "atk-s0517a:2078_5": "So yaṃ yaṃ ṭhānaṃ āvajjati samannāharati manasi karoti paccavekkhati,",
  "atk-s0517a:2078_6": "taṃ taṃ ṭhānamassa okkantitvā pakkhanditvā dibbacakkhuno paraloko viya satiyā upaṭṭhāti.",
  "atk-s0517a:2079_0": "Upekkhāti vipassanupekkhā ceva āvajjanupekkhā ca.",
  "atk-s0517a:2079_1": "Tasmiñhi samaye sabbasaṅkhāresu majjhattabhūtā vipassanupekkhāpi balavatī uppajjati,",
  "atk-s0517a:2079_2": "manodvāre āvajjanupekkhāpi.",
  "atk-s0517a:2079_3": "Sā hissa taṃ taṃ ṭhānaṃ āvajjantassa vissaṭṭhaindavajiramiva pattapuṭe pakkhandatattanārāco viya ca sūrā tikhiṇā hutvā vahati.",
  "atk-s0517a:2079_4": "Evañhi visuddhimagge vuttaṃ.",
  "atk-s0517a:2079_5": "Vipassanupekkhāti cettha “vipassanāsampayuttā tatramajjhattupekkhā”ti ācariyā vadanti.",
  "atk-s0517a:2079_6": "Vipassanāñāṇe hi gayhamāne “ñāṇaṃ uppajjatī”ti vipassanāñāṇassa āgatattā punaruttidoso hoti.",
  "atk-s0517a:2079_7": "Tatiyajjhānavaṇṇanāyañca “saṅkhārupekkhāvipassanupekkhānampi atthato ekībhāvo.",
  "atk-s0517a:2079_8": "Paññā eva hi sā,",
  "atk-s0517a:2079_9": "kiccavasena dvidhā bhinnā”ti vuttaṃ.",
  "atk-s0517a:2079_10": "Tasmā vipassanāsampayuttāya tatramajjhattupekkhāya vuccamānāya punaruttidoso ca na hoti,",
  "atk-s0517a:2079_11": "tatiyajjhānavaṇṇanāya ca sameti.",
  "atk-s0517a:2079_12": "Yasmā ca pañcasu indriyesu “ñāṇaṃ adhimokkho paggaho upaṭṭhāna”nti paññindriyasaddhindriyavīriyindriyasatindriyāni niddiṭṭhāni,",
  "atk-s0517a:2079_13": "samādhindriyaṃ pana aniddiṭṭhaṃ hoti,",
  "atk-s0517a:2079_14": "yuganaddhavasenāpi ca samādhindriyaṃ niddisitabbameva hoti,",
  "atk-s0517a:2079_15": "tasmā samappavatto samādhi puna samādhāne byāpārappahānakaraṇena “upekkhā”ti vuttoti veditabbaṃ.",
  "atk-s0517a:2080_0": "Nikanti uppajjatīti evaṃ obhāsādipaṭimaṇḍitāya vipassanāya ālayaṃ kurumānā sukhumā santākārā nikanti uppajjati,",
  "atk-s0517a:2080_1": "yā kilesoti pariggahetumpi na sakkā hoti.",
  "atk-s0517a:2080_2": "Yathā ca obhāse,",
  "atk-s0517a:2080_3": "evaṃ etesupi aññatarasmiṃ uppanne yogāvacaro “na ca vata me ito pubbe evarūpaṃ ñāṇaṃ uppannapubbaṃ,",
  "atk-s0517a:2080_4": "evarūpā pīti passaddhi sukhaṃ adhimokkho paggaho upaṭṭhānaṃ upekkhā nikanti uppannapubbā,",
  "atk-s0517a:2080_5": "addhā maggaṃ pattomhi,",
  "atk-s0517a:2080_6": "phalaṃ pattomhī”ti amaggameva “maggo”ti,",
  "atk-s0517a:2080_7": "aphalameva “phala”nti gaṇhāti.",
  "atk-s0517a:2080_8": "Tassa amaggaṃ “maggo”ti,",
  "atk-s0517a:2080_9": "aphalañca “phala”nti gaṇhato vipassanāvīthi ukkantā hoti.",
  "atk-s0517a:2080_10": "So attano mūlakammaṭṭhānaṃ vissajjetvā nikantimeva assādento nisīdati.",
  "atk-s0517a:2080_11": "Ettha ca obhāsādayo upakkilesavatthutāya upakkilesāti vuttā,",
  "atk-s0517a:2080_12": "na akusalattā.",
  "atk-s0517a:2080_13": "Nikanti pana upakkileso ceva upakkilesavatthu ca.",
  "atk-s0517a:2080_14": "Vatthuvaseneva cete dasa,",
  "atk-s0517a:2080_15": "gāhavasena pana samatiṃsa honti. Kathaṃ?",
  "atk-s0517a:2080_16": "“Mama obhāso uppanno”ti gaṇhato hi diṭṭhiggāho hoti,",
  "atk-s0517a:2080_17": "“manāpo vata obhāso uppanno”ti gaṇhato mānaggāho,",
  "atk-s0517a:2080_18": "obhāsaṃ assādayato taṇhāggāho.",
  "atk-s0517a:2080_19": "Iti obhāse diṭṭhimānataṇhāvasena tayo gāhā.",
  "atk-s0517a:2080_20": "Tathā sesesupīti evaṃ gāhavasena samatiṃsa upakkilesā honti.",
  "atk-s0517a:2080_21": "Dukkhato manasikaroto,",
  "atk-s0517a:2080_22": "anattato manasikarototi vāresupi imināva nayena attho veditabbo.",
  "atk-s0517a:2080_23": "Ekekaanupassanāvasena hettha ekekassa vipassanupakkilesuppatti veditabbā,",
  "atk-s0517a:2080_24": "na ekasseva.",
  "atk-s0517a:2081_0": "Tīsu anupassanāsu.",
  "atk-s0517a:2081_1": "Evaṃ abhedato vipassanāvasena upakkilese dassetvā puna bhedavasena dassento rūpaṃ aniccato manasikarototiādimāha.",
  "atk-s0517a:2081_2": "Tattha jarāmaraṇaṃ aniccato upaṭṭhānanti jarāmaraṇassa aniccato upaṭṭhānaṃ.",
  "atk-s0517a:2082_0": "7.",
  "atk-s0517a:2082_1": "Yasmā pubbe vuttānaṃ samatiṃsāya upakkilesānaṃ vasena akusalo abyatto yogāvacaro obhāsādīsu vikampati,",
  "atk-s0517a:2082_2": "obhāsādīsu ekekaṃ “etaṃ mama,",
  "atk-s0517a:2082_3": "esohamasmi,",
  "atk-s0517a:2082_4": "eso me attā”ti samanupassati,",
  "atk-s0517a:2082_5": "tasmā tamatthaṃ dassento obhāse ceva ñāṇe cātiādigāthādvayamāha.",
  "atk-s0517a:2082_6": "Tattha vikampatīti obhāsādike ārammaṇe nānākilesavasena vividhā kampati vedhati.",
  "atk-s0517a:2082_7": "Yehi cittaṃ pavedhatīti yehi passaddhisukhehi cittaṃ nānākilesavasena nānappakārena vedhati kampati.",
  "atk-s0517a:2082_8": "Tasmā passaddhiyā sukhe ceva yogāvacaro vikampatīti sambandho veditabbo.",
  "atk-s0517a:2082_9": "Upekkhāvajjanāya cevāti upekkhāsaṅkhātāya āvajjanāya ceva vikampati,",
  "atk-s0517a:2082_10": "āvajjanupekkhāya ceva vikampatīti attho.",
  "atk-s0517a:2082_11": "Visuddhimagge pana “upekkhāvajjanāyañcā”ti vuttaṃ.",
  "atk-s0517a:2082_12": "Upekkhāya cāti heṭṭhā vuttappakārāya upekkhāya ca vikampati,",
  "atk-s0517a:2082_13": "nikantiyā ca vikampatīti attho.",
  "atk-s0517a:2082_14": "Ettha ca dvinnaṃ upekkhānaṃ niddiṭṭhattā heṭṭhā “upekkhā uppajjatī”ti vuttaṭṭhāne ca ubhayathā attho vutto.",
  "atk-s0517a:2082_15": "Aniccānupassanādīsu ca ekekissāyeva āvajjanupekkhāya sabbhāvato ekekāyeva anupassanā aniccaṃ aniccaṃ,",
  "atk-s0517a:2082_16": "dukkhaṃ dukkhaṃ,",
  "atk-s0517a:2082_17": "anattā anattāti punappunaṃ bhāvīyatīti vuttaṃ hoti.",
  "atk-s0517a:2082_18": "Yasmā pana kusalo paṇḍito byatto buddhisampanno yogāvacaro obhāsādīsu uppannesu “ayaṃ kho me obhāso uppanno,",
  "atk-s0517a:2082_19": "so kho panāyaṃ anicco saṅkhato paṭiccasamuppanno khayadhammo vayadhammo virāgadhammo nirodhadhammo”ti iti vā naṃ paññāya paricchindati upaparikkhati.",
  "atk-s0517a:2082_20": "Atha vā panassa evaṃ hoti –",
  "atk-s0517a:2082_21": "sace obhāso attā bhaveyya,",
  "atk-s0517a:2082_22": "“attā”ti gahetuṃ vaṭṭeyya.",
  "atk-s0517a:2082_23": "Anattāva panāyaṃ “attā”ti gahito.",
  "atk-s0517a:2082_24": "Tasmāyaṃ avasavattanaṭṭhena anattāti passanto diṭṭhiṃ ugghāṭeti.",
  "atk-s0517a:2082_25": "Sace obhāso nicco bhaveyya,",
  "atk-s0517a:2082_26": "“nicco”ti gahetuṃ vaṭṭeyya.",
  "atk-s0517a:2082_27": "Aniccova panāyaṃ “nicco”ti gahito.",
  "atk-s0517a:2082_28": "Tasmāyaṃ hutvā abhāvaṭṭhena aniccoti passanto mānaṃ samugghāṭeti.",
  "atk-s0517a:2082_29": "Sace obhāso sukho bhaveyya,",
  "atk-s0517a:2082_30": "“sukho”ti gahetuṃ vaṭṭeyya.",
  "atk-s0517a:2082_31": "Dukkhova panāyaṃ “sukho”ti gahito.",
  "atk-s0517a:2082_32": "Tasmāyaṃ uppādavayapaṭipīḷanaṭṭhena dukkhoti passanto nikantiṃ pariyādiyati.",
  "atk-s0517a:2082_33": "Yathā ca obhāse,",
  "atk-s0517a:2082_34": "evaṃ sesesupi.",
  "atk-s0517a:2083_0": "Evaṃ upaparikkhitvā obhāsaṃ “netaṃ mama,",
  "atk-s0517a:2083_1": "nesohamasmi,",
  "atk-s0517a:2083_2": "na meso attā”ti samanupassati. Ñāṇaṃ…pe…",
  "atk-s0517a:2083_3": "nikantiṃ “netaṃ mama,",
  "atk-s0517a:2083_4": "nesohamasmi,",
  "atk-s0517a:2083_5": "na meso attā”ti samanupassati.",
  "atk-s0517a:2083_6": "Evaṃ samanupassanto obhāsādīsu na kampati na vedhati.",
  "atk-s0517a:2083_7": "Tasmā tamatthaṃ dassento imāni dasa ṭhānānīti gāthamāha.",
  "atk-s0517a:2083_8": "Tattha dasa ṭhānānīti obhāsādīni.",
  "atk-s0517a:2083_9": "Paññā yassa pariccitāti yassa upakkilesavimuttāya paññāya paricitāni punappunaṃ phuṭṭhāni paribhāvitāni.",
  "atk-s0517a:2083_10": "Dhammuddhaccakusalo hotīti so paññāya paricitadasaṭṭhāno yogāvacaro pubbe vuttappakārassa dhammuddhaccassa yathāsabhāvapaṭivedhena cheko hoti.",
  "atk-s0517a:2083_11": "Na ca sammoha gacchatīti dhammuddhaccakusalattāyeva taṇhāmānadiṭṭhugghāṭavasena sammohañca na gacchati.",
  "atk-s0517a:2084_0": "Idāni pubbe vuttameva vidhiṃ aparena pariyāyena vibhāvetvā dassento vikkhipati ceva kilissati cātiādigāthamāha.",
  "atk-s0517a:2084_1": "Tattha mandapañño yogāvacaro obhāsādīsu vikkhepañca avasesakilesuppattiñca pāpuṇāti.",
  "atk-s0517a:2084_2": "Majjhimapañño vikkhepameva pāpuṇāti,",
  "atk-s0517a:2084_3": "nāvasesakilesuppattiṃ,",
  "atk-s0517a:2084_4": "so adhimāniko hoti.",
  "atk-s0517a:2084_5": "Tikkhapañño vikkhepaṃ pāpuṇitvāpi taṃ adhimānaṃ pahāya vipassanaṃ ārabhati.",
  "atk-s0517a:2084_6": "Atitikkhapañño na vikkhepaṃ pāpuṇāti,",
  "atk-s0517a:2084_7": "na cāvasesakilesuppattiṃ.",
  "atk-s0517a:2084_8": "Vikkhippati cevāti tesu mandapañño dhammuddhaccasaṅkhātaṃ vikkhepañceva pāpuṇīyati.",
  "atk-s0517a:2084_9": "Kilissati cāti taṇhāmānadiṭṭhikilesehi kilesīyati ca,",
  "atk-s0517a:2084_10": "upatāpīyati vibādhīyatīti attho.",
  "atk-s0517a:2084_11": "Cavati cittabhāvanāti tassa mandapaññassa vipassanācittabhāvanā kilesesuyeva ṭhānato paṭipakkhāvihatattā cavati,",
  "atk-s0517a:2084_12": "paripatatīti attho.",
  "atk-s0517a:2084_13": "Vikkhipati na kilissatīti majjhimapañño vikkhepena vikkhipati,",
  "atk-s0517a:2084_14": "kilesehi na kilissati.",
  "atk-s0517a:2084_15": "Bhāvanā parihāyatīti tassa majjhimapaññassa adhimānikattā vipassanārambhābhāvena vipassanā parihāyati,",
  "atk-s0517a:2084_16": "nappavattatīti attho.",
  "atk-s0517a:2084_17": "Vikkhipati na kilissatīti tikkhapaññopi vikkhepena vikkhipati,",
  "atk-s0517a:2084_18": "kilesehi na kilissati.",
  "atk-s0517a:2084_19": "Bhāvanā na parihāyatīti tassa tikkhapaññassa santepi vikkhepe taṃ adhimānavikkhepaṃ pahāya vipassanārambhasabbhāvena vipassanābhāvanā na parihāyati,",
  "atk-s0517a:2084_20": "pavattatīti attho.",
  "atk-s0517a:2084_21": "Na ca vikkhipate cittaṃ na kilissatīti atitikkhapaññassa cittaṃ na vikkhepena vikkhipati,",
  "atk-s0517a:2084_22": "na ca kilesehi kilissati.",
  "atk-s0517a:2084_23": "Na cavati cittabhāvanāti tassa vipassanācittabhāvanā na cavati,",
  "atk-s0517a:2084_24": "vikkhepakilesābhāvena yathāṭhāne tiṭṭhatīti attho.",
  "atk-s0517a:2085_0": "Imehi catūhi ṭhānehītiādīsu idāni vuttehi imehi catūhi ṭhānehi hetubhūtehi,",
  "atk-s0517a:2085_1": "karaṇabhūtehi vā obhāsādike dasa ṭhāne cittassa saṅkhepena ca vikkhepena ca viggahitaṃ mānasaṃ vikkhepakilesuppattivirahito",
  "atk-s0517a:2085_2": "catuttho kusalo mahāpañño yogāvacaro mandapaññādīnaṃ tiṇṇaṃ yogāvacarānaṃ mānasaṃ evañca evañca hotīti",
  "atk-s0517a:2085_3": "nānappakārato jānātīti sambandhato atthavaṇṇanā veditabbā.",
  "atk-s0517a:2085_4": "Saṅkhepoti cettha vikkhepassa ceva kilesānañca uppattivasena cittassa līnabhāvo veditabbo.",
  "atk-s0517a:2085_5": "Vikkhepoti “vikkhipati na kilissatī”ti dvīsu ṭhānesu vuttavikkhepavasena cittassa uddhatabhāvo veditabboti.",
  "atk-s0517a:2086_0": "Yuganaddhakathāvaṇṇanā niṭṭhitā.",
  "atk-s0517a:2087_0": "2. Saccakathā",
  "atk-s0517a:2088_0": "Saccakathāvaṇṇanā",
  "atk-s0517a:2089_0": "8.",
  "atk-s0517a:2089_1": "Idāni yuganaddhaguṇassa ariyamaggassa vasena saccaṭṭhaṃ saccapaṭivedhavisesaṃ saccalakkhaṇādividhānañca",
  "atk-s0517a:2089_2": "dassentena kathitāya suttantapubbaṅgamāya saccakathāya apubbatthānuvaṇṇanā.",
  "atk-s0517a:2089_3": "Tattha suttante tāva tathānīti yathāsabhāvavasena tacchāni.",
  "atk-s0517a:2089_4": "Yathāsabhāvabhūtāneva hi dhammajātāni saccaṭṭhena saccāni.",
  "atk-s0517a:2089_5": "Saccaṭṭho paṭhamañāṇaniddesavaṇṇanāyaṃ vutto.",
  "atk-s0517a:2089_6": "Avitathānīti vuttasabhāve vipariyāyavirahitāni.",
  "atk-s0517a:2089_7": "Na hi saccāni asaccāni nāma honti.",
  "atk-s0517a:2089_8": "Anaññathānīti aññasabhāvavirahitāni.",
  "atk-s0517a:2089_9": "Na hi asaccāni saccāni nāma honti.",
  "atk-s0517a:2089_10": "Idaṃ dukkhanti,",
  "atk-s0517a:2089_11": "bhikkhave,",
  "atk-s0517a:2089_12": "tathametanti bhikkhave,",
  "atk-s0517a:2089_13": "idaṃ dukkhanti yaṃ vuccati,",
  "atk-s0517a:2089_14": "etaṃ yathāsabhāvattā tathaṃ.",
  "atk-s0517a:2089_15": "Dukkhameva hi dukkhaṃ.",
  "atk-s0517a:2089_16": "Vuttasabhāve vipariyāyābhāvato avitathaṃ.",
  "atk-s0517a:2089_17": "Na hi dukkhaṃ adukkhaṃ nāma hoti.",
  "atk-s0517a:2089_18": "Aññasabhāvavirahitattā anaññathaṃ.",
  "atk-s0517a:2089_19": "Na hi dukkhaṃ samudayādisabhāvaṃ hoti.",
  "atk-s0517a:2089_20": "Samudayādīsupi eseva nayo.",
  "atk-s0517a:2090_0": "1. Paṭhamasuttantaniddesavaṇṇanā",
  "atk-s0517a:2091_0": "Tathaṭṭhenāti yathāsabhāvaṭṭhena. Pīḷanaṭṭhādayo ñāṇakathāyaṃ vuttatthāyeva.",
  "atk-s0517a:2092_0": "9.",
  "atk-s0517a:2092_1": "Ekappaṭivedhānīti ekena maggañāṇena paṭivedho,",
  "atk-s0517a:2092_2": "ekato vā paṭivedho etesanti ekappaṭivedhāni.",
  "atk-s0517a:2092_3": "Anattaṭṭhenāti catunnampi saccānaṃ attavirahitattā anattaṭṭhena.",
  "atk-s0517a:2092_4": "Vuttañhetaṃ visuddhimagge –",
  "atk-s0517a:2092_5": "paramatthato hi sabbāneva saccāni vedakakārakanibbutagamakābhāvato suññānīti veditabbāni.",
  "atk-s0517a:2092_6": "Tenetaṃ vuccati –",
  "atk-s0517a:2093_0": "“Dukkhameva hi, na koci dukkhito, kārako na, kiriyāva vijjati;",
  "atk-s0517a:2094_0": "Atthi nibbuti, na nibbuto pumā, maggamatthi, gamako na vijjatī”ti. ;",
  "atk-s0517a:2095_0": "Atha vā –",
  "atk-s0517a:2096_0": "“Dhuvasubhasukhattasuññaṃ, purimadvayamattasuññamamatapadaṃ;",
  "atk-s0517a:2097_0": "Dhuvasukhaattavirahito, maggo iti suññatā tesū”ti. ;",
  "atk-s0517a:2098_0": "Saccaṭṭhenāti avisaṃvādakaṭṭhena.",
  "atk-s0517a:2098_1": "Paṭivedhaṭṭhenāti maggakkhaṇe paṭivijjhitabbaṭṭhena.",
  "atk-s0517a:2098_2": "Ekasaṅgahitānīti tathaṭṭhādinā ekekeneva atthena saṅgahitāni,",
  "atk-s0517a:2098_3": "ekagaṇanaṃ gatānīti attho.",
  "atk-s0517a:2098_4": "Yaṃ ekasaṅgahitaṃ,",
  "atk-s0517a:2098_5": "taṃ ekattanti yasmā ekena saṅgahitaṃ,",
  "atk-s0517a:2098_6": "tasmā ekattanti attho.",
  "atk-s0517a:2098_7": "Saccānaṃ bahuttepi ekattamapekkhitvā ekavacanaṃ kataṃ.",
  "atk-s0517a:2098_8": "Ekattaṃ ekena ñāṇena paṭivijjhatīti pubbabhāge catunnaṃ saccānaṃ nānattekattaṃ svāvatthitaṃ vavatthapetvā",
  "atk-s0517a:2098_9": "ṭhito maggakkhaṇe ekena maggañāṇena tathaṭṭhāditaṃtaṃekattaṃ paṭivijjhati. Kathaṃ?",
  "atk-s0517a:2098_10": "Nirodhasaccassa tathaṭṭhādike ekatte paṭividdhe sesasaccānampi tathaṭṭhādikaṃ ekattaṃ paṭividdhameva hoti.",
  "atk-s0517a:2098_11": "Yathā pubbabhāge pañcannaṃ khandhānaṃ nānattekattaṃ svāvatthitaṃ vavatthapetvā ṭhitassa maggavuṭṭhānakāle",
  "atk-s0517a:2098_12": "aniccato vā dukkhato vā anattato vā vuṭṭhahantassa ekasmimpi khandhe aniccādito diṭṭhe sesakhandhāpi",
  "atk-s0517a:2098_13": "aniccādito diṭṭhāva honti,",
  "atk-s0517a:2098_14": "evamidanti daṭṭhabbaṃ.",
  "atk-s0517a:2098_15": "Dukkhassa dukkhaṭṭho tathaṭṭhoti dukkhasaccassa pīḷanaṭṭhādiko catubbidho attho sabhāvaṭṭhena tathaṭṭho.",
  "atk-s0517a:2098_16": "Sesasaccesupi eseva nayo.",
  "atk-s0517a:2098_17": "Soyeva catubbidho attho attābhāvato anattaṭṭho.",
  "atk-s0517a:2098_18": "Vuttasabhāve avisaṃvādakato saccaṭṭho.",
  "atk-s0517a:2098_19": "Maggakkhaṇe paṭivijjhitabbato paṭivedhaṭṭho vuttoti veditabbaṃ.",
  "atk-s0517a:2099_0": "10.",
  "atk-s0517a:2099_1": "Yaṃ aniccantiādi sāmaññalakkhaṇapubbaṅgamaṃ katvā dassitaṃ.",
  "atk-s0517a:2099_2": "Tattha yaṃ aniccaṃ,",
  "atk-s0517a:2099_3": "taṃ dukkhaṃ.",
  "atk-s0517a:2099_4": "Yaṃ dukkhaṃ,",
  "atk-s0517a:2099_5": "taṃ aniccanti dukkhasamudayamaggā gahitā.",
  "atk-s0517a:2099_6": "Tāni hi tīṇi saccāni aniccāni ceva aniccattā dukkhāni ca.",
  "atk-s0517a:2099_7": "Yaṃ aniccañca dukkhañca,",
  "atk-s0517a:2099_8": "taṃ anattāti tāniyeva tīṇi gahitāni.",
  "atk-s0517a:2099_9": "Yaṃ aniccañca dukkhañca anattā cāti tehi tīhi saha nirodhasaccañca saṅgahitaṃ.",
  "atk-s0517a:2099_10": "Cattāripi hi anattāyeva.",
  "atk-s0517a:2099_11": "Taṃ tathanti taṃ saccacatukkaṃ sabhāvabhūtaṃ.",
  "atk-s0517a:2099_12": "Taṃ saccanti tadeva saccacatukkaṃ yathāsabhāve avisaṃvādakaṃ.",
  "atk-s0517a:2099_13": "Navahākārehītiādīsu “sabbaṃ,",
  "atk-s0517a:2099_14": "bhikkhave,",
  "atk-s0517a:2099_15": "abhiññeyya”nti vacanato abhiññaṭṭhena,",
  "atk-s0517a:2099_16": "dukkhassa pariññaṭṭhe,",
  "atk-s0517a:2099_17": "samudayassa pahānaṭṭhe,",
  "atk-s0517a:2099_18": "maggassa bhāvanaṭṭhe,",
  "atk-s0517a:2099_19": "nirodhassa sacchikiriyaṭṭhe āvenikepi idha catūsupi saccesu ñātapariññāsabbhāvato pariññaṭṭhena,",
  "atk-s0517a:2099_20": "catusaccadassanena pahānasabbhāvato pahānaṭṭhena,",
  "atk-s0517a:2099_21": "catusaccabhāvanāsabbhāvato bhāvanaṭṭhena,",
  "atk-s0517a:2099_22": "catunnaṃ saccānaṃ sacchikiriyasabbhāvato sacchikiriyaṭṭhenāti niddiṭṭhanti veditabbaṃ.",
  "atk-s0517a:2099_23": "Navahākārehi tathaṭṭhenātiādīsu paṭhamaṃ vuttanayeneva yojanā kātabbā.",
  "atk-s0517a:2100_0": "11.",
  "atk-s0517a:2100_1": "Dvādasahi ākārehītiādīsu tathaṭṭhādayo ñāṇakathāyaṃ vuttatthā.",
  "atk-s0517a:2100_2": "Etesaṃ niddesepi vuttanayeneva yojanā veditabbā.",
  "atk-s0517a:2101_0": "12.",
  "atk-s0517a:2101_1": "Saccānaṃ kati lakkhaṇānītiādīsu upari vattabbāni cha lakkhaṇāni saṅkhatāsaṅkhatavasena dvidhā bhinditvā dve lakkhaṇānīti āha.",
  "atk-s0517a:2101_2": "Tattha saṅkhatalakkhaṇañca asaṅkhatalakkhaṇañcāti “tīṇimāni,",
  "atk-s0517a:2101_3": "bhikkhave,",
  "atk-s0517a:2101_4": "saṅkhatassa saṅkhatalakkhaṇāni uppādo paññāyati,",
  "atk-s0517a:2101_5": "vayo paññāyati,",
  "atk-s0517a:2101_6": "ṭhitassa aññathattaṃ paññāyati. Tīṇimāni,",
  "atk-s0517a:2101_7": "bhikkhave,",
  "atk-s0517a:2101_8": "asaṅkhatassa asaṅkhatalakkhaṇāni na uppādo paññāyati,",
  "atk-s0517a:2101_9": "na vayo paññāyati,",
  "atk-s0517a:2101_10": "na ṭhitassa aññathattaṃ paññāyatī”ti evaṃ vuttaṃ saṅkhatassa saṅkhatamiti lakkhaṇañca asaṅkhatassa asaṅkhatamiti lakkhaṇañca.",
  "atk-s0517a:2101_11": "Saṅkhataṃ pana na lakkhaṇaṃ,",
  "atk-s0517a:2101_12": "lakkhaṇaṃ na saṅkhataṃ.",
  "atk-s0517a:2101_13": "Na ca saṅkhataṃ vinā lakkhaṇaṃ paññāpetuṃ sakkā,",
  "atk-s0517a:2101_14": "napi lakkhaṇaṃ vinā saṅkhataṃ.",
  "atk-s0517a:2101_15": "Lakkhaṇena pana saṅkhataṃ pākaṭaṃ hoti.",
  "atk-s0517a:2102_0": "Puna tadeva lakkhaṇadvayaṃ vitthārato dassento cha lakkhaṇānīti āha.",
  "atk-s0517a:2102_1": "Saṅkhatānaṃ saccānanti dukkhasamudayamaggasaccānaṃ.",
  "atk-s0517a:2102_2": "Tāni hi paccayehi saṅgamma katattā saṅkhatāni.",
  "atk-s0517a:2102_3": "Uppādoti jāti.",
  "atk-s0517a:2102_4": "Paññāyatīti jānīyati.",
  "atk-s0517a:2102_5": "Vayoti bhaṅgo.",
  "atk-s0517a:2102_6": "Ṭhitānaṃ aññathattanti ṭhitippattānaṃ aññathābhāvo jarā.",
  "atk-s0517a:2102_7": "Tiṇṇaṃ saṅkhatasaccānaṃ nipphannattā uppādavayaññathattaṃ vuttaṃ,",
  "atk-s0517a:2102_8": "tesaṃyeva pana uppādassa,",
  "atk-s0517a:2102_9": "jarāya bhaṅgassa ca anipphannattā uppādavayaññathattaṃ na vattabbaṃ.",
  "atk-s0517a:2102_10": "Saṅkhatanissitattā uppādavayaññathattaṃ na paññāyatīti na vattabbaṃ.",
  "atk-s0517a:2102_11": "Saṅkhatavikārattā pana saṅkhatanti vattabbaṃ.",
  "atk-s0517a:2102_12": "Dukkhasamudayānaṃ uppādajarābhaṅgā saccapariyāpannā,",
  "atk-s0517a:2102_13": "maggasaccassa uppādajarābhaṅgā na saccapariyāpannāti vadanti.",
  "atk-s0517a:2102_14": "Tattha “saṅkhatānaṃ uppādakkhaṇe saṅkhatāpi uppādalakkhaṇampi kālasaṅkhāto tassa khaṇopi paññāyati,",
  "atk-s0517a:2102_15": "uppāde vītivatte saṅkhatāpi jarālakkhaṇampi kālasaṅkhāto tassa khaṇopi paññāyati,",
  "atk-s0517a:2102_16": "bhaṅgakkhaṇe saṅkhatāpi jarāpi bhaṅgalakkhaṇampi kālasaṅkhāto tassa khaṇopi paññāyatī”ti khandhakavaggaṭṭhakathāyaṃ vuttaṃ.",
  "atk-s0517a:2102_17": "Asaṅkhatassa saccassāti nirodhasaccassa.",
  "atk-s0517a:2102_18": "Tañhi paccayehi samāgamma akatattā sayameva nipphannanti asaṅkhataṃ.",
  "atk-s0517a:2102_19": "Ṭhitassāti niccattā ṭhitassa,",
  "atk-s0517a:2102_20": "na ṭhānappattattā.",
  "atk-s0517a:2102_21": "Puna tadeva lakkhaṇadvayaṃ vitthārato dassento dvādasa lakkhaṇānīti āha.",
  "atk-s0517a:2103_0": "Catunnaṃ saccānaṃ kati kusalātiādīsu abyākatanti vipākābyākataṃ kiriyābyākataṃ rūpābyākataṃ nibbānābyākatanti catūsu abyākatesu nibbānābyākataṃ.",
  "atk-s0517a:2103_1": "Cattāripi hi kusalākusalalakkhaṇena na byākatattā abyākatāni.",
  "atk-s0517a:2103_2": "Siyā kusalanti kāmāvacararūpāvacarārūpāvacarakusalānaṃ vasena kusalampi bhaveyya.",
  "atk-s0517a:2103_3": "Siyā akusalanti taṇhaṃ ṭhapetvā sesākusalavasena.",
  "atk-s0517a:2103_4": "Siyā abyākatanti kāmāvacararūpāvacarārūpāvacaravipākakiriyānaṃ rūpānañca vasena.",
  "atk-s0517a:2103_5": "Siyā tīṇi saccānītiādīsu saṅgahitānīti gaṇitāni.",
  "atk-s0517a:2103_6": "Vatthuvasenāti akusalakusalābyākatadukkhasamudayanirodhamaggasaṅkhātavatthuvasena.",
  "atk-s0517a:2103_7": "Yaṃ dukkhasaccaṃ akusalanti ṭhapetvā taṇhaṃ avasesaṃ akusalaṃ.",
  "atk-s0517a:2103_8": "Akusalaṭṭhena dve saccāni ekasaccena saṅgahitānīti imāni dve dukkhasamudayasaccāni akusalaṭṭhena ekasaccena saṅgahitāni,",
  "atk-s0517a:2103_9": "akusalasaccaṃ nāma hotīti attho.",
  "atk-s0517a:2103_10": "Ekasaccaṃ dvīhi saccehi saṅgahitanti ekaṃ akusalasaccaṃ dvīhi dukkhasamudayasaccehi saṅgahitaṃ.",
  "atk-s0517a:2103_11": "Yaṃ dukkhasaccaṃ kusalanti tebhūmakaṃ kusalaṃ.",
  "atk-s0517a:2103_12": "Imāni dve dukkhamaggasaccāni kusalaṭṭhena ekasaccena saṅgahitāni,",
  "atk-s0517a:2103_13": "kusalasaccaṃ nāma hoti.",
  "atk-s0517a:2103_14": "Ekaṃ kusalasaccaṃ dvīhi dukkhamaggasaccehi saṅgahitaṃ.",
  "atk-s0517a:2103_15": "Yaṃ dukkhasaccaṃ abyākatanti tebhūmakavipākakiriyā rūpañca.",
  "atk-s0517a:2103_16": "Imāni dve dukkhanirodhasaccāni abyākataṭṭhena ekasaccena saṅgahitāni,",
  "atk-s0517a:2103_17": "ekaṃ abyākatasaccaṃ nāma hoti.",
  "atk-s0517a:2103_18": "Ekaṃ abyākatasaccaṃ dvīhi dukkhanirodhasaccehi saṅgahitaṃ.",
  "atk-s0517a:2103_19": "Tīṇi saccāni ekasaccena saṅgahitānīti samudayamagganirodhasaccāni ekena akusalakusalābyākatabhūtena dukkhasaccena saṅgahitāni.",
  "atk-s0517a:2103_20": "Ekaṃ saccaṃ tīhi saccehi saṅgahitanti ekaṃ dukkhasaccaṃ visuṃ akusalakusalaabyākatabhūtehi samudayamagganirodhasaccehi saṅgahitaṃ.",
  "atk-s0517a:2103_21": "Keci pana “dukkhasamudayasaccāni akusalaṭṭhena samudayasaccena saṅgahitāni,",
  "atk-s0517a:2103_22": "dukkhamaggasaccāni kusalaṭṭhena maggasaccena saṅgahitāni,",
  "atk-s0517a:2103_23": "na dassanaṭṭhena.",
  "atk-s0517a:2103_24": "Dukkhanirodhasaccāni abyākataṭṭhena nirodhasaccena saṅgahitāni,",
  "atk-s0517a:2103_25": "na asaṅkhataṭṭhenā”ti vaṇṇayanti.",
  "atk-s0517a:2104_0": "2. Dutiyasuttantapāḷivaṇṇanā",
  "atk-s0517a:2105_0": "13.",
  "atk-s0517a:2105_1": "Puna aññassa suttantassa atthavasena saccappaṭivedhaṃ niddisitukāmo pubbe me,",
  "atk-s0517a:2105_2": "bhikkhavetiādikaṃ suttantaṃ āharitvā dassesi.",
  "atk-s0517a:2105_3": "Tattha pubbe me,",
  "atk-s0517a:2105_4": "bhikkhave,",
  "atk-s0517a:2105_5": "sambodhāti bhikkhave,",
  "atk-s0517a:2105_6": "mama sambodhito sabbaññutaññāṇato pubbe.",
  "atk-s0517a:2105_7": "Anabhisambuddhassāti sabbadhamme appaṭividdhassa.",
  "atk-s0517a:2105_8": "Bodhisattasseva satoti bodhisattabhūtasseva.",
  "atk-s0517a:2105_9": "Etadahosīti bodhipallaṅke nisinnassa etaṃ parivitakkitaṃ ahosi.",
  "atk-s0517a:2105_10": "Assādoti assādīyatīti assādo.",
  "atk-s0517a:2105_11": "Ādīnavoti doso.",
  "atk-s0517a:2105_12": "Nissaraṇanti apagamanaṃ.",
  "atk-s0517a:2105_13": "Sukhanti sukhayatīti sukhaṃ,",
  "atk-s0517a:2105_14": "yassuppajjati,",
  "atk-s0517a:2105_15": "taṃ sukhitaṃ karotīti attho.",
  "atk-s0517a:2105_16": "Somanassanti pītisomanassayogato sobhanaṃ mano assāti sumano,",
  "atk-s0517a:2105_17": "sumanassa bhāvo somanassaṃ,",
  "atk-s0517a:2105_18": "sukhameva pītiyogato visesitaṃ.",
  "atk-s0517a:2105_19": "Aniccanti addhuvaṃ.",
  "atk-s0517a:2105_20": "Dukkhanti dukkhavatthuttā saṅkhāradukkhattā ca dukkhaṃ.",
  "atk-s0517a:2105_21": "Vipariṇāmadhammanti avasī hutvā jarābhaṅgavasena parivattanapakatikaṃ.",
  "atk-s0517a:2105_22": "Etena anattabhāvo vutto hoti.",
  "atk-s0517a:2105_23": "Chandarāgavinayoti chandasaṅkhātassa rāgassa saṃvaraṇaṃ,",
  "atk-s0517a:2105_24": "na vaṇṇarāgassa.",
  "atk-s0517a:2105_25": "Chandarāgappahānanti tasseva chandarāgassa pajahanaṃ.",
  "atk-s0517a:2106_0": "Yāvakīvañcātiādīsu yāva imesaṃ pañcannaṃ upādānakkhandhānaṃ…pe…",
  "atk-s0517a:2106_1": "yathābhūtaṃ nābbhaññāsiṃ na adhikena ñāṇena paṭivijjhiṃ,",
  "atk-s0517a:2106_2": "tāva anuttaraṃ sammāsambodhiṃ anuttaraṃ sabbaññubhāvaṃ abhisambuddho abhisametāvī arahanti nevāhaṃ paccaññāsiṃ",
  "atk-s0517a:2106_3": "neva paṭiññaṃ akāsinti sambandhato attho.",
  "atk-s0517a:2106_4": "Kīvañcāti nipātamattaṃ.",
  "atk-s0517a:2106_5": "Yatoti yasmā, yadā vā.",
  "atk-s0517a:2106_6": "Athāti anantaraṃ.",
  "atk-s0517a:2106_7": "Ñāṇañca pana me dassanaṃ udapādīti dassanakiccakaraṇena dassanasaṅkhātaṃ paccavekkhaṇañāṇañca me uppajji.",
  "atk-s0517a:2106_8": "Akuppāti kopetuṃ cāletuṃ asakkuṇeyyā.",
  "atk-s0517a:2106_9": "Vimuttīti arahattaphalavimutti.",
  "atk-s0517a:2106_10": "Etāya eva phalapaccavekkhaṇāya magganibbānapaccavekkhaṇāpi vuttāva honti.",
  "atk-s0517a:2106_11": "Ayamantimā jātīti ayaṃ pacchimā khandhappavatti.",
  "atk-s0517a:2106_12": "Natthidāni punabbhavoti idāni puna uppatti natthi.",
  "atk-s0517a:2106_13": "Etena pahīnakilesapaccavekkhaṇā vuttā.",
  "atk-s0517a:2106_14": "Arahato hi avasiṭṭhakilesapaccavekkhaṇā na hoti.",
  "atk-s0517a:2107_0": "3. Dutiyasuttantaniddesavaṇṇanā",
  "atk-s0517a:2108_0": "14.",
  "atk-s0517a:2108_1": "Saccappaṭivedhañāṇayojanakkame ca ayaṃ rūpassa assādoti pahānappaṭivedhoti pubbabhāge “ayaṃ taṇhāsampayutto",
  "atk-s0517a:2108_2": "rūpassa assādo”ti ñatvā maggakkhaṇe samudayappahānasaṅkhāto samudayasaccappaṭivedho.",
  "atk-s0517a:2108_3": "Samudayasaccanti samudayasaccappaṭivedhañāṇaṃ.",
  "atk-s0517a:2108_4": "Ariyasaccārammaṇañāṇampi hi “ye keci kusalā dhammā,",
  "atk-s0517a:2108_5": "sabbe te catūsu ariyasaccesu saṅgahaṃ gacchantī”tiādīsu viya “sacca”nti vuccati.",
  "atk-s0517a:2108_6": "Ayaṃ rūpassa ādīnavoti pariññāpaṭivedhoti pubbabhāge “ayaṃ rūpassa ādīnavo”ti ñatvā maggakkhaṇe dukkhapariññāsaṅkhāto dukkhasaccappaṭivedho.",
  "atk-s0517a:2108_7": "Dukkhasaccanti dukkhasaccappaṭivedhañāṇaṃ.",
  "atk-s0517a:2108_8": "Idaṃ rūpassa nissaraṇanti sacchikiriyāpaṭivedhoti pubbabhāge “idaṃ rūpassa nissaraṇa”nti ñatvā maggakkhaṇe",
  "atk-s0517a:2108_9": "nirodhasacchikiriyāsaṅkhāto nirodhasaccappaṭivedho.",
  "atk-s0517a:2108_10": "Nirodhasaccanti nirodhasaccārammaṇaṃ nirodhasaccappaṭivedhañāṇaṃ.",
  "atk-s0517a:2108_11": "Yā imesu tīsu ṭhānesūti imesu yathāvuttesu tīsu samudayadukkhanirodhesu paṭivedhavasena pavattā yā diṭṭhi yo saṅkappoti yojanā.",
  "atk-s0517a:2108_12": "Bhāvanāpaṭivedhoti ayaṃ maggabhāvanāsaṅkhāto maggasaccappaṭivedho.",
  "atk-s0517a:2108_13": "Maggasaccanti maggasaccappaṭivedhañāṇaṃ.",
  "atk-s0517a:2109_0": "15.",
  "atk-s0517a:2109_1": "Puna aparena pariyāyena saccāni ca saccappaṭivedhañca dassento saccanti katihākārehi saccantiādimāha.",
  "atk-s0517a:2109_2": "Tattha yasmā sabbepi sabbaññubodhisattā bodhipallaṅke nisinnā jarāmaraṇādikassa dukkhasaccassa jātiādikaṃ samudayasaccaṃ “kiṃ nu kho”ti esanti,",
  "atk-s0517a:2109_3": "tathā esantā ca jarāmaraṇādikassa dukkhasaccassa jātiādikaṃ samudayasaccaṃ “paccayo”ti vavatthapento pariggaṇhanti,",
  "atk-s0517a:2109_4": "tasmā sā ca esanā so ca pariggaho saccānaṃ esanattā pariggahattā ca “sacca”nti katvā esanaṭṭhena pariggahaṭṭhenāti vuttaṃ.",
  "atk-s0517a:2109_5": "Ayañca vidhi paccekabuddhānampi paccayapariggahe labbhatiyeva,",
  "atk-s0517a:2109_6": "sāvakānaṃ pana anussavavasena paccayapariggahe labbhati.",
  "atk-s0517a:2109_7": "Paṭivedhaṭṭhenāti pubbabhāge tathā esitānaṃ pariggahitānañca maggakkhaṇe ekapaṭivedhaṭṭhena.",
  "atk-s0517a:2110_0": "Kiṃnidānantiādīsu nidānādīni sabbāni kāraṇavevacanāni.",
  "atk-s0517a:2110_1": "Kāraṇañhi yasmā phalaṃ nideti “handa naṃ gaṇhathā”ti appeti viya,",
  "atk-s0517a:2110_2": "tasmā “nidāna”nti vuccati.",
  "atk-s0517a:2110_3": "Yasmā phalaṃ tato samudeti, jāyati,",
  "atk-s0517a:2110_4": "pabhavati;",
  "atk-s0517a:2110_5": "tasmā samudayo, jāti,",
  "atk-s0517a:2110_6": "pabhavoti vuccati.",
  "atk-s0517a:2110_7": "Ayaṃ panettha attho –",
  "atk-s0517a:2110_8": "kiṃ nidānaṃ etassāti kiṃnidānaṃ.",
  "atk-s0517a:2110_9": "Ko samudayo etassāti kiṃsamudayaṃ.",
  "atk-s0517a:2110_10": "Kā jāti etassāti kiṃjātikaṃ.",
  "atk-s0517a:2110_11": "Ko pabhavo etassāti kiṃpabhavaṃ.",
  "atk-s0517a:2110_12": "Yasmā pana tassa jāti yathāvuttena atthena nidānañceva samudayo ca jāti ca pabhavo ca,",
  "atk-s0517a:2110_13": "tasmā jātinidānantiādimāha.",
  "atk-s0517a:2110_14": "Jarāmaraṇanti dukkhasaccaṃ.",
  "atk-s0517a:2110_15": "Jarāmaraṇasamudayanti tassa paccayaṃ samudayasaccaṃ.",
  "atk-s0517a:2110_16": "Jarāmaraṇanirodhanti nirodhasaccaṃ.",
  "atk-s0517a:2110_17": "Jarāmaraṇanirodhagāminiṃ paṭipadanti maggasaccaṃ.",
  "atk-s0517a:2110_18": "Imināva nayena sabbapadesu attho veditabbo.",
  "atk-s0517a:2111_0": "16.",
  "atk-s0517a:2111_1": "Nirodhappajānanāti ārammaṇakaraṇena nirodhassa pajānanā.",
  "atk-s0517a:2111_2": "Jāti siyā dukkhasaccaṃ,",
  "atk-s0517a:2111_3": "siyā samudayasaccanti bhavapaccayā paññāyanaṭṭhena dukkhasaccaṃ,",
  "atk-s0517a:2111_4": "jarāmaraṇassa paccayaṭṭhena samudayasaccaṃ.",
  "atk-s0517a:2111_5": "Esa nayo sesesupi.",
  "atk-s0517a:2111_6": "Avijjā siyā dukkhasaccanti pana āsavasamudayā avijjāsamudayaṭṭhenāti.",
  "atk-s0517a:2112_0": "Saccakathāvaṇṇanā niṭṭhitā.",
  "atk-s0517a:2113_0": "3. Bojjhaṅgakathā",
  "atk-s0517a:2114_0": "Bojjhaṅgakathāvaṇṇanā",
  "atk-s0517a:2115_0": "17.",
  "atk-s0517a:2115_1": "Idāni saccappaṭivedhasiddhaṃ bojjhaṅgavisesaṃ dassentena kathitāya suttantapubbaṅgamāya bojjhaṅgakathāya apubbatthānuvaṇṇanā.",
  "atk-s0517a:2115_2": "Tattha suttante tāva bojjhaṅgāti bodhiyā,",
  "atk-s0517a:2115_3": "bodhissa vā aṅgāti bojjhaṅgā.",
  "atk-s0517a:2115_4": "Kiṃ vuttaṃ hoti –",
  "atk-s0517a:2115_5": "yā hi ayaṃ dhammasāmaggī,",
  "atk-s0517a:2115_6": "yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṃ",
  "atk-s0517a:2115_7": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya dhammasāmaggiyā",
  "atk-s0517a:2115_8": "ariyasāvako bujjhatīti katvā bodhīti vuccati,",
  "atk-s0517a:2115_9": "bujjhatīti kilesasantānaniddāya vuṭṭhahati,",
  "atk-s0517a:2115_10": "cattāri vā ariyasaccāni paṭivijjhati,",
  "atk-s0517a:2115_11": "nibbānameva vā sacchikarotīti vuttaṃ hoti. Yathāha –",
  "atk-s0517a:2115_12": "“satta bojjhaṅge bhāvetvā anuttaraṃ sammāsambodhiṃ abhisambuddho”ti.",
  "atk-s0517a:2115_13": "Tassā dhammasāmaggīsaṅkhātāya bodhiyā aṅgāti bojjhaṅgā jhānaṅgamaggaṅgādayo viya.",
  "atk-s0517a:2115_14": "Yopesa yathāvuttappakārāya etāya dhammasāmaggiyā bujjhatīti katvā ariyasāvako bodhīti vuccati,",
  "atk-s0517a:2115_15": "tassa bodhissa aṅgātipi bojjhaṅgā senaṅgarathaṅgādayo viya.",
  "atk-s0517a:2115_16": "Tenāhu aṭṭhakathācariyā “bujjhanakassa puggalassa aṅgāti bojjhaṅgā”ti.",
  "atk-s0517a:2115_17": "Satisambojjhaṅgādīnaṃ attho abhiññeyyaniddese vutto.",
  "atk-s0517a:2116_0": "Bojjhaṅgatthaniddese bodhāya saṃvattantīti bujjhanatthāya saṃvattanti.",
  "atk-s0517a:2116_1": "Kassa bujjhanatthāya?",
  "atk-s0517a:2116_2": "Maggaphalehi nibbānassa paccavekkhaṇāya katakiccassa bujjhanatthāya,",
  "atk-s0517a:2116_3": "maggena vā kilesaniddāto pabujjhanatthāya phalena pabuddhabhāvatthāyāpīti vuttaṃ hoti.",
  "atk-s0517a:2116_4": "Balavavipassanāyapi bojjhaṅgā bodhāya saṃvattanti.",
  "atk-s0517a:2116_5": "Tasmā ayaṃ vipassanāmaggaphalabojjhaṅgānaṃ sādhāraṇattho.",
  "atk-s0517a:2116_6": "Tīsupi hi ṭhānesu bodhāya nibbānapaṭivedhāya saṃvattanti.",
  "atk-s0517a:2116_7": "Etena bodhiyā aṅgāti bojjhaṅgāti vuttaṃ hoti.",
  "atk-s0517a:2116_8": "Bujjhantīti bojjhaṅgātiādīhi pañcahi catukkehi vuttānaṃ bojjhaṅgānaṃ uppattiṭṭhānaṃ abhiññeyyaniddese vuttaṃ.",
  "atk-s0517a:2116_9": "Api ca bujjhantīti bojjhaṅgānaṃ sakiccakaraṇe samatthabhāvadassanatthaṃ kattuniddeso.",
  "atk-s0517a:2116_10": "Bujjhanaṭṭhenāti sakiccakaraṇasamatthattepi sati kattuno abhāvadassanatthaṃ bhāvaniddeso.",
  "atk-s0517a:2116_11": "Bodhentīti bojjhaṅgabhāvanāya bujjhantānaṃ yogīnaṃ payojakattā bojjhaṅgānaṃ hetukattuniddeso.",
  "atk-s0517a:2116_12": "Bodhanaṭṭhenāti paṭhamaṃ vuttanayeneva payojakahetukattunā bhāvaniddeso.",
  "atk-s0517a:2116_13": "Etehi bodhiyā aṅgā bojjhaṅgāti vuttaṃ hoti.",
  "atk-s0517a:2116_14": "Bodhipakkhiyaṭṭhenāti bujjhanaṭṭhena bodhīti laddhanāmassa yogissa pakkhe bhavattā.",
  "atk-s0517a:2116_15": "Ayametesaṃ yogino upakārakattaniddeso.",
  "atk-s0517a:2116_16": "Etehi bodhissa aṅgāti bojjhaṅgāti vuttaṃ hoti.",
  "atk-s0517a:2116_17": "Buddhilabhanaṭṭhenātiādike chakke buddhilabhanaṭṭhenāti yogāvacarena buddhiyā pāpuṇanaṭṭhena.",
  "atk-s0517a:2116_18": "Ropanaṭṭhenāti sattānaṃ patiṭṭhāpanaṭṭhena.",
  "atk-s0517a:2116_19": "Pāpanaṭṭhenāti patiṭṭhāpitāya niṭṭhāpanaṭṭhena.",
  "atk-s0517a:2116_20": "Ime vipassanābojjhaṅgā pati- abhi- saṃ-",
  "atk-s0517a:2116_21": "iti tīhi upasaggehi visesitā maggaphalabojjhaṅgāti vadanti.",
  "atk-s0517a:2116_22": "Sabbesampi dhammavohārena niddiṭṭhānaṃ bojjhaṅgānaṃ bodhiyā aṅgāti bojjhaṅgāti vuttaṃ hotīti veditabbaṃ.",
  "atk-s0517a:2117_0": "Mūlamūlakādidasakavaṇṇanā",
  "atk-s0517a:2118_0": "18.",
  "atk-s0517a:2118_1": "Mūlaṭṭhenātiādike mūlamūlake dasake mūlaṭṭhenāti vipassanādīsu purimā purimā bojjhaṅgā pacchimānaṃ pacchimānaṃ",
  "atk-s0517a:2118_2": "bojjhaṅgānañca sahajātadhammānañca aññamaññañca mūlaṭṭhena.",
  "atk-s0517a:2118_3": "Mūlacariyaṭṭhenāti mūlaṃ hutvā cariyā pavatti mūlacariyā.",
  "atk-s0517a:2118_4": "Tena mūlacariyaṭṭhena,",
  "atk-s0517a:2118_5": "mūlaṃ hutvā pavattanaṭṭhenāti attho.",
  "atk-s0517a:2118_6": "Mūlapariggahaṭṭhenāti te eva bojjhaṅgā ādito pabhuti uppādanatthāya parigayhamānattā pariggahā,",
  "atk-s0517a:2118_7": "mūlāniyeva pariggahā mūlapariggahā.",
  "atk-s0517a:2118_8": "Tena mūlapariggahaṭṭhena.",
  "atk-s0517a:2118_9": "Te eva aññamaññaṃ parivāravasena parivāraṭṭhena.",
  "atk-s0517a:2118_10": "Bhāvanāpāripūrivasena paripūraṇaṭṭhena.",
  "atk-s0517a:2118_11": "Niṭṭhaṃ pāpuṇanavasena paripākaṭṭhena.",
  "atk-s0517a:2118_12": "Te eva mūlāni ca chabbidhā pabhedabhinnattā paṭisambhidā cāti mūlapaṭisambhidā.",
  "atk-s0517a:2118_13": "Tena mūlapaṭisambhidaṭṭhena.",
  "atk-s0517a:2118_14": "Mūlapaṭisambhidāpāpanaṭṭhenāti bojjhaṅgabhāvanānuyuttassa yogino taṃ mūlapaṭisambhidaṃ pāpanaṭṭhena.",
  "atk-s0517a:2118_15": "Tasseva yogino tassā mūlapaṭisambhidāya vasībhāvaṭṭhena.",
  "atk-s0517a:2118_16": "Sesesupi īdisesu puggalavohāresu bodhissa aṅgāti bojjhaṅgāti vuttaṃ hotīti veditabbaṃ.",
  "atk-s0517a:2118_17": "Mūlapaṭisambhidāya vasībhāvappattānampīti īdisesupi niṭṭhāvacanesu phalabojjhaṅgāti veditabbaṃ.",
  "atk-s0517a:2118_18": "Vasībhāvaṃ pattānantipi pāṭho.",
  "atk-s0517a:2119_0": "Mūlamūlakadasakaṃ niṭṭhitaṃ.",
  "atk-s0517a:2120_0": "Sesesupi hetumūlakādīsu navasu dasakesu imināva nayena sādhāraṇavacanānaṃ attho veditabbo.",
  "atk-s0517a:2120_1": "Asādhāraṇesu pana yathāvuttā eva bojjhaṅgā yathāvuttānaṃ dhammānaṃ janakattā hetū nāma honti.",
  "atk-s0517a:2120_2": "Upatthambhakattā paccayā nāma.",
  "atk-s0517a:2120_3": "Te eva tadaṅgasamucchedapaṭippassaddhivisuddhibhūtattā visuddhi nāma.",
  "atk-s0517a:2120_4": "Vajjavirahitattā anavajjā nāma.",
  "atk-s0517a:2120_5": "“Sabbepi kusalā dhammā nekkhamma”nti vacanato nekkhammaṃ nāma.",
  "atk-s0517a:2120_6": "Kilesehi vimuttattā tadaṅgavimuttiādivasena vimutti nāma.",
  "atk-s0517a:2120_7": "Maggaphalabojjhaṅgā visayībhūtehi āsavehi virahitattā anāsavā.",
  "atk-s0517a:2120_8": "Tividhāpi bojjhaṅgā kilesehi suññattā tadaṅgavivekādivasena vivekā.",
  "atk-s0517a:2120_9": "Vipassanāmaggabojjhaṅgā pariccāgavosaggattā pakkhandanavosaggattā ca vosaggā.",
  "atk-s0517a:2120_10": "Phalabojjhaṅgā pakkhandanavosaggattā vosaggā.",
  "atk-s0517a:2121_0": "19.",
  "atk-s0517a:2121_1": "Mūlaṭṭhaṃ bujjhantītiādayo ekekapadavasena niddiṭṭhā nava dasakā vuttanayeneva veditabbā.",
  "atk-s0517a:2121_2": "Vasībhāvappattānanti padaṃ pana vattamānavacanābhāvena na yojitaṃ.",
  "atk-s0517a:2121_3": "Pariggahaṭṭhādayo abhiññeyyaniddese vuttatthā.",
  "atk-s0517a:2122_0": "20.",
  "atk-s0517a:2122_1": "Puna thero attanā desitaṃ suttantaṃ uddisitvā tassa niddesavasena bojjhaṅgavidhiṃ dassetukāmo ekaṃ samayantiādikaṃ",
  "atk-s0517a:2122_2": "nidānaṃ vatvā suttantaṃ tāva uddisi.",
  "atk-s0517a:2122_3": "Attanā desitasuttattā eva cettha evaṃ me sutanti na vuttaṃ.",
  "atk-s0517a:2122_4": "Āyasmā sāriputtoti panettha desakabyattibhāvatthaṃ attānaṃ paraṃ viya katvā vuttaṃ.",
  "atk-s0517a:2122_5": "Īdisañhi vacanaṃ loke ganthesu payujjanti.",
  "atk-s0517a:2122_6": "Pubbaṇhasamayanti sakalaṃ pubbaṇhasamayaṃ.",
  "atk-s0517a:2122_7": "Accantasaṃyogatthe upayogavacanaṃ.",
  "atk-s0517a:2122_8": "Sesadvayepi eseva nayo.",
  "atk-s0517a:2122_9": "Satisambojjhaṅgo iti ce me hotīti satisambojjhaṅgoti evañce mayhaṃ hoti.",
  "atk-s0517a:2122_10": "Appamāṇoti me hotīti appamāṇoti evaṃ me hoti.",
  "atk-s0517a:2122_11": "Susamāraddhoti me hotīti suṭṭhu paripuṇṇoti evaṃ me hoti.",
  "atk-s0517a:2122_12": "Tiṭṭhantanti nibbānārammaṇe pavattivasena tiṭṭhantaṃ.",
  "atk-s0517a:2122_13": "Cavatīti nibbānārammaṇato apagacchati.",
  "atk-s0517a:2122_14": "Sesabojjhaṅgesupi eseva nayo.",
  "atk-s0517a:2123_0": "Rājamahāmattassāti rañño mahāamaccassa,",
  "atk-s0517a:2123_1": "mahatiyā vā bhogamattāya bhogappamāṇena samannāgatassa.",
  "atk-s0517a:2123_2": "Nānārattānanti nānāraṅgarattānaṃ,",
  "atk-s0517a:2123_3": "pūraṇatthe sāmivacanaṃ,",
  "atk-s0517a:2123_4": "nānārattehīti attho.",
  "atk-s0517a:2123_5": "Dussakaraṇḍakoti dussapeḷā.",
  "atk-s0517a:2123_6": "Dussayuganti vatthayugalaṃ.",
  "atk-s0517a:2123_7": "Pārupitunti acchādetuṃ.",
  "atk-s0517a:2123_8": "Imasmiṃ suttante therassa phalabojjhaṅgā kathitā.",
  "atk-s0517a:2123_9": "Yadā hi thero satisambojjhaṅgaṃ sīsaṃ katvā phalasamāpattiṃ samāpajjati,",
  "atk-s0517a:2123_10": "tadā itare tadanvayā honti.",
  "atk-s0517a:2123_11": "Yadā dhammavicayādīsu aññataraṃ,",
  "atk-s0517a:2123_12": "tadā sesāpi tadanvayā hontīti evaṃ phalasamāpattiyā attano ciṇṇavasībhāvaṃ dassento thero imaṃ suttantaṃ kathesīti.",
  "atk-s0517a:2124_0": "Suttantaniddesavaṇṇanā",
  "atk-s0517a:2125_0": "21.",
  "atk-s0517a:2125_1": "Kathaṃ satisambojjhaṅgo iti ce hotīti bojjhaṅgoti satisambojjhaṅgaṃ sīsaṃ katvā phalasamāpattiṃ samāpajjantassa",
  "atk-s0517a:2125_2": "aññesu bojjhaṅgesu vijjamānesu evaṃ ayaṃ satisambojjhaṅgo hotīti iti ce pavattassa kathaṃ so satisambojjhaṅgo",
  "atk-s0517a:2125_3": "hotīti attho.",
  "atk-s0517a:2125_4": "Yāvatā nirodhūpaṭṭhātīti yattakena kālena nirodho upaṭṭhāti,",
  "atk-s0517a:2125_5": "yattake kāle ārammaṇato nibbānaṃ upaṭṭhātīti attho.",
  "atk-s0517a:2125_6": "Yāvatā accīti yattakena parimāṇena jālā.",
  "atk-s0517a:2125_7": "Kathaṃ appamāṇo iti ce hotīti bojjhaṅgoti na appamāṇepi satisambojjhaṅge vijjamāne evaṃ ayaṃ appamāṇo",
  "atk-s0517a:2125_8": "hotīti iti ce pavattassa so appamāṇo satisambojjhaṅgo kathaṃ hotīti attho.",
  "atk-s0517a:2125_9": "Pamāṇabaddhāti kilesā ca pariyuṭṭhānā ca ponobhavikasaṅkhārā ca pamāṇabaddhā nāma honti.",
  "atk-s0517a:2125_10": "“Rāgopamāṇakaraṇo,",
  "atk-s0517a:2125_11": "doso pamāṇakaraṇo,",
  "atk-s0517a:2125_12": "moho pamāṇakaraṇo”ti vacanato rāgādayo yassa uppajjanti,",
  "atk-s0517a:2125_13": "“ayaṃ ettako”ti tassa pamāṇakaraṇato pamāṇaṃ nāma.",
  "atk-s0517a:2125_14": "Tasmiṃ pamāṇe baddhā paṭibaddhā āyattāti kilesādayo pamāṇabaddhā nāma honti.",
  "atk-s0517a:2125_15": "Kilesāti anusayabhūtā,",
  "atk-s0517a:2125_16": "pariyuṭṭhānāti samudācārappattakilesā.",
  "atk-s0517a:2125_17": "Saṅkhārā ponobhavikāti punappunaṃ bhavakaraṇaṃ punabhavo,",
  "atk-s0517a:2125_18": "punabhavo sīlametesanti ponabhavikā,",
  "atk-s0517a:2125_19": "ponabhavikā eva ponobhavikā.",
  "atk-s0517a:2125_20": "Kusalākusalakammasaṅkhātā saṅkhārā.",
  "atk-s0517a:2125_21": "Appamāṇoti vuttappakārassa pamāṇassa abhāvena appamāṇo.",
  "atk-s0517a:2125_22": "Maggaphalānampi appamāṇattā tato visesanatthaṃ acalaṭṭhena asaṅkhataṭṭhenāti vuttaṃ.",
  "atk-s0517a:2125_23": "Bhaṅgābhāvato acalo,",
  "atk-s0517a:2125_24": "paccayābhāvato asaṅkhato.",
  "atk-s0517a:2125_25": "Yo hi acalo asaṅkhato ca,",
  "atk-s0517a:2125_26": "so ativiya pamāṇavirahito hoti.",
  "atk-s0517a:2126_0": "Kathaṃ susamāraddho iti ce hotīti bojjhaṅgoti anantaraṃ vuttanayena yojetabbaṃ.",
  "atk-s0517a:2126_1": "Visamāti sayañca visamattā,",
  "atk-s0517a:2126_2": "visamassa ca bhāvassa hetuttā visamā.",
  "atk-s0517a:2126_3": "Samadhammoti santaṭṭhena paṇītaṭṭhena samo dhammo.",
  "atk-s0517a:2126_4": "Pamāṇābhāvato santo. “Yāvatā,",
  "atk-s0517a:2126_5": "bhikkhave,",
  "atk-s0517a:2126_6": "dhammā saṅkhatā vā asaṅkhatā vā,",
  "atk-s0517a:2126_7": "virāgo tesaṃ dhammānaṃ aggamakkhāyatī”ti vacanato sabbadhammuttamaṭṭhena paṇīto.",
  "atk-s0517a:2126_8": "Tasmiṃ samadhammoti vutte susame āraddho susamāraddho.",
  "atk-s0517a:2126_9": "Āvajjitattāti phalasamāpattiyā pavattakālaṃ sandhāya vuttaṃ.",
  "atk-s0517a:2126_10": "Anuppādādisaṅkhāte nibbāne manodvārāvajjanassa uppannattāti vuttaṃ hoti.",
  "atk-s0517a:2126_11": "Tiṭṭhatīti pavattati.",
  "atk-s0517a:2126_12": "Uppādādīni heṭṭhā vuttatthāni.",
  "atk-s0517a:2126_13": "Sesabojjhaṅgamūlakesupi vāresu eseva nayo.",
  "atk-s0517a:2127_0": "Bojjhaṅgakathāvaṇṇanā niṭṭhitā.",
  "atk-s0517a:2128_0": "4. Mettākathā",
  "atk-s0517a:2129_0": "Mettākathāvaṇṇanā",
  "atk-s0517a:2130_0": "22.",
  "atk-s0517a:2130_1": "Idāni bojjhaṅgakathānantaraṃ kathitāya bojjhaṅgakathāgatiyā suttantapubbaṅgamāya mettākathāya apubbatthānuvaṇṇanā.",
  "atk-s0517a:2130_2": "Tattha suttante tāva āsevitāyāti ādarena sevitāya.",
  "atk-s0517a:2130_3": "Bhāvitāyāti vaḍḍhitāya.",
  "atk-s0517a:2130_4": "Bahulīkatāyāti punappunaṃ katāya.",
  "atk-s0517a:2130_5": "Yānīkatāyāti yuttayānasadisāya katāya.",
  "atk-s0517a:2130_6": "Vatthukatāyāti patiṭṭhānaṭṭhena vatthu viya katāya.",
  "atk-s0517a:2130_7": "Anuṭṭhitāyāti paccupaṭṭhitāya.",
  "atk-s0517a:2130_8": "Paricitāyāti samantato citāya upacitāya.",
  "atk-s0517a:2130_9": "Susamāraddhāyāti suṭṭhu samāraddhāya sukatāya.",
  "atk-s0517a:2130_10": "Ānisaṃsāti guṇā.",
  "atk-s0517a:2130_11": "Pāṭikaṅkhāti paṭikaṅkhitabbā icchitabbā.",
  "atk-s0517a:2130_12": "Sukhaṃ supatīti yathā sesajanā samparivattamānā kākacchamānā dukkhaṃ supanti,",
  "atk-s0517a:2130_13": "evaṃ asupitvā sukhaṃ supati.",
  "atk-s0517a:2130_14": "Niddaṃ okkantopi samāpattiṃ samāpanno viya hoti.",
  "atk-s0517a:2130_15": "Sukhaṃ paṭibujjhatīti yathā aññe nitthunantā vijambhantā samparivattantā dukkhaṃ paṭibujjhanti,",
  "atk-s0517a:2130_16": "evaṃ apaṭibujjhitvā vikasamānamiva padumaṃ sukhaṃ nibbikāraṃ paṭibujjhati.",
  "atk-s0517a:2130_17": "Na pāpakaṃ supinaṃ passatīti supinaṃ passantopi bhaddakameva supinaṃ passati.",
  "atk-s0517a:2130_18": "Cetiyaṃ vandanto viya pūjaṃ karonto viya dhammaṃ suṇanto viya ca hoti.",
  "atk-s0517a:2130_19": "Yathā panaññe attānaṃ corehi parivāritaṃ viya vāḷehi upaddutaṃ viya papāte patantaṃ viya ca passanti,",
  "atk-s0517a:2130_20": "na evaṃ pāpakaṃ supinaṃ passati.",
  "atk-s0517a:2130_21": "Manussānaṃ piyo hotīti ure āmuttamuttāhāro viya sīse piḷandhamālā viya ca manussānaṃ piyo hoti manāpo.",
  "atk-s0517a:2130_22": "Amanussānaṃ piyo hotīti yatheva ca manussānaṃ,",
  "atk-s0517a:2130_23": "evaṃ amanussānampi piyo hoti.",
  "atk-s0517a:2130_24": "Devatā rakkhantīti puttamiva mātāpitaro devatā rakkhanti.",
  "atk-s0517a:2130_25": "Nāssa aggi vā visaṃ vā satthaṃ vā kamatīti mettāvihārissa kāye aggi vā visaṃ vā satthaṃ vā na kamati na pavisati,",
  "atk-s0517a:2130_26": "nāssa kāyaṃ vikopetīti vuttaṃ hoti.",
  "atk-s0517a:2130_27": "Tuvaṭaṃ cittaṃ samādhiyatīti mettāvihārino khippameva cittaṃ samādhiyati,",
  "atk-s0517a:2130_28": "natthi tassa dandhāyitattaṃ.",
  "atk-s0517a:2130_29": "Mukhavaṇṇo vippasīdatīti bandhanā pamuttatālapakkaṃ viya cassa vippasannavaṇṇaṃ mukhaṃ hoti.",
  "atk-s0517a:2130_30": "Asammūḷho kālaṃ karotīti mettāvihārino sammohamaraṇaṃ nāma natthi,",
  "atk-s0517a:2130_31": "asammūḷho niddaṃ okkamanto viya kālaṃ karoti.",
  "atk-s0517a:2130_32": "Uttari appaṭivijjhantoti mettāsamāpattito uttariṃ arahattaṃ adhigantuṃ asakkonto ito cavitvā suttappabuddho",
  "atk-s0517a:2130_33": "viya brahmalokūpago hotīti brahmalokaṃ upapajjatīti attho.",
  "atk-s0517a:2131_0": "Mettāniddese anodhiso pharaṇāti odhi mariyādā,",
  "atk-s0517a:2131_1": "na odhi anodhi.",
  "atk-s0517a:2131_2": "Tato anodhiso,",
  "atk-s0517a:2131_3": "anodhitoti attho,",
  "atk-s0517a:2131_4": "nippadesato phusanāti vuttaṃ hoti.",
  "atk-s0517a:2131_5": "Odhisoti padesavasena.",
  "atk-s0517a:2131_6": "Disāpharaṇāti disāsu pharaṇā.",
  "atk-s0517a:2131_7": "Sabbeti anavasesapariyādānaṃ.",
  "atk-s0517a:2131_8": "Sattātipadassa attho ñāṇakathāmātikāvaṇṇanāyaṃ vutto,",
  "atk-s0517a:2131_9": "ruḷhīsaddena pana vītarāgesupi ayaṃ vohāro vattati vilīvamayepi bījanivisese tālavaṇṭavohāro viya.",
  "atk-s0517a:2131_10": "Averāti verarahitā.",
  "atk-s0517a:2131_11": "Abyāpajjāti byāpādarahitā.",
  "atk-s0517a:2131_12": "Anīghāti niddukkhā.",
  "atk-s0517a:2131_13": "Anigghātipi pāṭho.",
  "atk-s0517a:2131_14": "Sukhī attānaṃ pariharantūti sukhitā hutvā attabhāvaṃ vattayantu.",
  "atk-s0517a:2131_15": "“Averā”ti ca sakasantāne ca pare paṭicca,",
  "atk-s0517a:2131_16": "parasantāne ca itare paṭicca verābhāvo dassito,",
  "atk-s0517a:2131_17": "“abyāpajjā”tiādīsu verābhāvā tammūlakabyāpādābhāvo,",
  "atk-s0517a:2131_18": "“anīghā”ti byāpādābhāvā tammūlakadukkhābhāvo,",
  "atk-s0517a:2131_19": "“sukhī attānaṃ pariharantū”ti dukkhābhāvāsukhena attabhāvapariharaṇaṃ dassitanti evamettha vacanasambandho veditabboti.",
  "atk-s0517a:2131_20": "Imesu ca “averā hontū”tiādīsu catūsupi vacanesu yaṃ yaṃ pākaṭaṃ hoti,",
  "atk-s0517a:2131_21": "tassa tassa vasena mettāya pharati.",
  "atk-s0517a:2132_0": "Pāṇātiādīsu pāṇanatāya pāṇā,",
  "atk-s0517a:2132_1": "assāsapassāsāyattavuttitāyāti attho.",
  "atk-s0517a:2132_2": "Bhūtattā bhūtā,",
  "atk-s0517a:2132_3": "abhinibbattāti attho.",
  "atk-s0517a:2132_4": "Puṃ vuccati nirayo,",
  "atk-s0517a:2132_5": "taṃ puṃ galanti gacchantīti puggalā.",
  "atk-s0517a:2132_6": "Attabhāvo vuccati sarīraṃ,",
  "atk-s0517a:2132_7": "khandhapañcakameva vā,",
  "atk-s0517a:2132_8": "taṃ upādāya paññattimattasabbhāvato,",
  "atk-s0517a:2132_9": "tasmiṃ attabhāve pariyāpannā paricchinnā antogadhāti attabhāvapariyāpannā.",
  "atk-s0517a:2132_10": "Yathā ca sattāti vacanaṃ,",
  "atk-s0517a:2132_11": "evaṃ sesānipi ruḷhīvasena āropetvā sabbānetāni sabbasattavevacanānīti veditabbāni.",
  "atk-s0517a:2132_12": "Kāmañca aññānipi “sabbe jantū sabbe jīvā”tiādīni sabbasattavevacanāni atthi,",
  "atk-s0517a:2132_13": "pākaṭavasena pana imāneva pañca gahetvā “pañcahākārehi anodhiso pharaṇā mettācetovimuttī”ti vuccati.",
  "atk-s0517a:2132_14": "Ye pana “sattā pāṇā”tiādīnaṃ na kevalaṃ vacanamattatova,",
  "atk-s0517a:2132_15": "atha kho atthatopi nānattameva iccheyyuṃ,",
  "atk-s0517a:2132_16": "tesaṃ anodhiso pharaṇā virujjhati.",
  "atk-s0517a:2132_17": "Tasmā tathā atthaṃ aggahetvā imesu pañcasu ākāresu aññataravasena anodhiso mettāya pharati.",
  "atk-s0517a:2133_0": "Odhiso pharaṇe pana itthiyo purisāti liṅgavasena vuttaṃ,",
  "atk-s0517a:2133_1": "ariyā anariyāti ariyaputhujjanavasena,",
  "atk-s0517a:2133_2": "devāmanussā vinipātikāti upapattivasena.",
  "atk-s0517a:2133_3": "Disāpharaṇepi disāvibhāgaṃ akatvā sabbadisāsu “sabbe sattā”tiādinā nayena pharaṇato anodhiso pharaṇā hoti,",
  "atk-s0517a:2133_4": "sabbadisāsu “sabbā itthiyo”tiādinā nayena pharaṇato odhiso pharaṇā.",
  "atk-s0517a:2134_0": "Yasmā pana ayaṃ tividhāpi mettāpharaṇā appanāpattacittassa vasena vuttā,",
  "atk-s0517a:2134_1": "tasmā tīsu vāresu appanā gahetabbā.",
  "atk-s0517a:2134_2": "Anodhiso pharaṇe tāva “sabbe sattā averā hontū”ti ekā,",
  "atk-s0517a:2134_3": "“abyāpajjā hontū”ti ekā “anīghā hontū”ti ekā,",
  "atk-s0517a:2134_4": "“sukhī attānaṃ pariharantū”ti ekā.",
  "atk-s0517a:2134_5": "Tānipi hi cattāri hitopasaṃhāravaseneva vuttāni.",
  "atk-s0517a:2134_6": "Hitopasaṃhāralakkhaṇā hi mettā.",
  "atk-s0517a:2134_7": "Iti “sattā”tiādīsu pañcasu ākāresu catassannaṃ catassannaṃ appanānaṃ vasena vīsati appanā honti,",
  "atk-s0517a:2134_8": "odhiso pharaṇe “sabbā itthiyo”tiādīsu sattasu ākāresu catassannaṃ catassannaṃ vasena aṭṭhavīsati appanā.",
  "atk-s0517a:2134_9": "Disāpharaṇe pana “sabbe puratthimāya disāya sattā”tiādinā nayena ekamekissā disāya vīsati vīsati katvā dve satāni,",
  "atk-s0517a:2134_10": "“sabbā puratthimāya disāya itthiyo”tiādinā nayena ekamekissā disāya aṭṭhavīsati aṭṭhavīsati katvā asīti dve satānīti cattāri satāni asīti ca appanā.",
  "atk-s0517a:2134_11": "Iti sabbānipi idha vuttāni aṭṭhavīsādhikāni pañca appanāsatāni honti.",
  "atk-s0517a:2134_12": "Yathā ca mettāya tividhena pharaṇā vuttā,",
  "atk-s0517a:2134_13": "tathā karuṇāmuditāupekkhānampi vuttāva hotīti veditabbaṃ.",
  "atk-s0517a:2135_0": "1. Indriyavāravaṇṇanā",
  "atk-s0517a:2136_0": "23.",
  "atk-s0517a:2136_1": "Atha mettūpasaṃhārākāraṃ indriyādiparibhāvanañca dassetuṃ sabbesaṃ sattānaṃ pīḷanaṃ vajjetvātiādimāha.",
  "atk-s0517a:2136_2": "Tattha pīḷananti abbhantarato sarīrapīḷanaṃ.",
  "atk-s0517a:2136_3": "Upaghātanti bāhirato sarīropaghātaṃ.",
  "atk-s0517a:2136_4": "Santāpanti yathā tathā vā cittasantāpanaṃ.",
  "atk-s0517a:2136_5": "Pariyādānanti pakatiyā jīvitādiparikkhayaṃ.",
  "atk-s0517a:2136_6": "Vihesanti parato jīvitaviheṭhanaṃ.",
  "atk-s0517a:2136_7": "Vajjetvāti pīḷanādīsu ekekaṃ attano citteneva apanetvā.",
  "atk-s0517a:2136_8": "Imāni pīḷanādīni pañca padāni mettopasaṃhārassa paṭipakkhavivajjanavasena vuttāni,",
  "atk-s0517a:2136_9": "apīḷanāyātiādīni mettopasaṃhāravasena.",
  "atk-s0517a:2136_10": "Apīḷanāyāti apīḷanākārena,",
  "atk-s0517a:2136_11": "sabbe satte mettāyatīti sambandho.",
  "atk-s0517a:2136_12": "Evaṃ sesesupi.",
  "atk-s0517a:2136_13": "Mā verino mā dukkhino mā dukkhitattāti imānipi tīṇi mettopasaṃhārassa paṭipakkhapaṭikkhepavacanāni. Mā-",
  "atk-s0517a:2136_14": "vacanassa mā hontūti attho.",
  "atk-s0517a:2136_15": "Averino sukhino sukhitattāti imāni tīṇi mettopasaṃhāravacanāni.",
  "atk-s0517a:2136_16": "“Abyāpajjā anīghā”ti idaṃ dvayaṃ “sukhino”ti vacanena saṅgahitanti veditabbaṃ.",
  "atk-s0517a:2136_17": "Sukhitattāti tasseva sukhassa niccappavattidassanaṃ.",
  "atk-s0517a:2136_18": "“Sukhitattā”ti ca “sukhī attānaṃ pariharantū”ti ca atthato ekaṃ.",
  "atk-s0517a:2136_19": "“Apīḷanāyā”tiādīhi vā abyāpajjānīghavacanāni saṅgahitāni.",
  "atk-s0517a:2136_20": "Aṭṭhahākārehīti “apīḷanāyā”tiādayo pañca mettopasaṃhārākārā “averino hontū”tiādayo tayo mettopasaṃhārākārāti imehi aṭṭhahākārehi.",
  "atk-s0517a:2136_21": "Mettāyatīti siniyhati.",
  "atk-s0517a:2136_22": "Taṃ dhammaṃ cetayatīti taṃ hitopasaṃhāraṃ cetayati abhisandahati,",
  "atk-s0517a:2136_23": "pavattetīti attho.",
  "atk-s0517a:2136_24": "Sabbabyāpādapariyuṭṭhānehi vimuccatīti mettāya paṭipakkhabhūtehi sabbehi byāpādasamudācārehi vikkhambhanato vimuccati.",
  "atk-s0517a:2136_25": "Mettā ca ceto ca vimutti cāti ekāyeva mettā tidhā vaṇṇitā.",
  "atk-s0517a:2137_0": "Averino khemino sukhinoti imāni tīṇi padāni pubbe vutte ākāre saṅkhepena saṅgahetvā vuttāni.",
  "atk-s0517a:2137_1": "Saddhāya adhimuccatītiādinā nayena vuttāni pañcindriyāni mettāya sampayuttāniyeva.",
  "atk-s0517a:2137_2": "Āsevanātiādīsu chasu vāresu āsevīyati etehi mettāti āsevanā.",
  "atk-s0517a:2137_3": "Tathā bhāvanā bahulīkammaṃ.",
  "atk-s0517a:2137_4": "Alaṅkārāti vibhūsanā.",
  "atk-s0517a:2137_5": "Svālaṅkatāti suṭṭhu alaṅkatā bhūsitā.",
  "atk-s0517a:2137_6": "Parikkhārāti sambhārā.",
  "atk-s0517a:2137_7": "Suparikkhatāti suṭṭhu sambhatā.",
  "atk-s0517a:2137_8": "Parivārāti rakkhanaṭṭhena.",
  "atk-s0517a:2137_9": "Puna āsevanādīni aṭṭhavīsati padāni mettāya vaṇṇabhaṇanatthaṃ vuttāni.",
  "atk-s0517a:2137_10": "Tattha pāripūrīti paripuṇṇabhāvā.",
  "atk-s0517a:2137_11": "Sahagatāti mettāya sahagatā.",
  "atk-s0517a:2137_12": "Tathā sahajātādayo.",
  "atk-s0517a:2137_13": "Pakkhandanāti mettāya pavisanā,",
  "atk-s0517a:2137_14": "pakkhandati etehi mettāti vā pakkhandanā.",
  "atk-s0517a:2137_15": "Tathā saṃsīdanādayo.",
  "atk-s0517a:2137_16": "Etaṃ santanti phassanāti esā mettā santāti etehi phassanā hotīti etaṃ santanti phassanā “etadagga”ntiādīsu viya napuṃsakavacanaṃ.",
  "atk-s0517a:2137_17": "Svādhiṭṭhitāti suṭṭhu patiṭṭhitā.",
  "atk-s0517a:2137_18": "Susamuggatāti suṭṭhu samussitā.",
  "atk-s0517a:2137_19": "Suvimuttāti attano attano paccanīkehi suṭṭhu vimuttā.",
  "atk-s0517a:2137_20": "Nibbattentīti mettāsampayuttā hutvā mettaṃ nibbattenti.",
  "atk-s0517a:2137_21": "Jotentīti pākaṭaṃ karonti.",
  "atk-s0517a:2137_22": "Patāpentīti virocenti.",
  "atk-s0517a:2138_0": "2-4. Balādivārattayavaṇṇanā",
  "atk-s0517a:2139_0": "24- 27.",
  "atk-s0517a:2139_1": "Indriyavāre vuttanayeneva balavāropi veditabbo.",
  "atk-s0517a:2139_2": "Bojjhaṅgamaggaṅgavārā pariyāyena vuttā,",
  "atk-s0517a:2139_3": "na yathālakkhaṇavasena.",
  "atk-s0517a:2139_4": "Maggaṅgavāre sammāvācākammantājīvā mettāya pubbabhāgavasena vuttā,",
  "atk-s0517a:2139_5": "na appanāvasena.",
  "atk-s0517a:2139_6": "Na hi ete mettāya saha bhavanti.",
  "atk-s0517a:2139_7": "Sabbesaṃ pāṇānantiādīnaṃ sesavārānampi sattavāre vuttanayeneva attho veditabbo.",
  "atk-s0517a:2139_8": "Mettābhāvanāvidhānaṃ pana visuddhimaggato gahetabbanti.",
  "atk-s0517a:2140_0": "Mettākathāvaṇṇanā niṭṭhitā.",
  "atk-s0517a:2141_0": "5. Virāgakathā",
  "atk-s0517a:2142_0": "Virāgakathāvaṇṇanā",
  "atk-s0517a:2143_0": "28.",
  "atk-s0517a:2143_1": "Idāni maggapayojanapariyosānāya mettākathāya anantaraṃ kathitāya virāgasaṅkhātamaggapubbaṅgamāya virāgakathāya apubbatthānuvaṇṇanā.",
  "atk-s0517a:2143_2": "Tattha paṭhamaṃ tāva “nibbindaṃ virajjati virāgā vimuccatī”ti (mahāva 23) vuttānaṃ dvinnaṃ suttantapadānaṃ atthaṃ niddisitukāmena virāgo maggo,",
  "atk-s0517a:2143_3": "vimutti phalanti uddeso ṭhapito.",
  "atk-s0517a:2143_4": "Tattha paṭhamaṃ vacanatthaṃ tāva niddisitukāmo kathaṃ virāgo maggotiādimāha.",
  "atk-s0517a:2143_5": "Tattha virajjatīti virattā hoti.",
  "atk-s0517a:2143_6": "Sesāni maggañāṇaniddese vuttatthāni.",
  "atk-s0517a:2143_7": "Virāgoti yasmā sammādiṭṭhi virajjati,",
  "atk-s0517a:2143_8": "tasmā virāgo nāmāti attho.",
  "atk-s0517a:2143_9": "So ca virāgo yasmā virāgārammaṇo…pe…",
  "atk-s0517a:2143_10": "virāge patiṭṭhito,",
  "atk-s0517a:2143_11": "tasmā ca virāgoti evaṃ “virāgārammaṇo”tiādīnaṃ pañcannaṃ vacanānaṃ sambandho veditabbo.",
  "atk-s0517a:2143_12": "Tattha virāgārammaṇoti nibbānārammaṇo.",
  "atk-s0517a:2143_13": "Virāgagocaroti nibbānavisayo.",
  "atk-s0517a:2143_14": "Virāge samudāgatoti nibbāne samuppanno.",
  "atk-s0517a:2143_15": "Virāge ṭhitoti pavattivasena nibbāne ṭhito.",
  "atk-s0517a:2143_16": "Virāge patiṭṭhitoti anivattanavasena nibbāne patiṭṭhito.",
  "atk-s0517a:2144_0": "Nibbānañca virāgoti nibbānaṃ virāgahetuttā virāgo.",
  "atk-s0517a:2144_1": "Nibbānārammaṇatājātāti nibbānārammaṇe jātā,",
  "atk-s0517a:2144_2": "nibbānārammaṇabhāvena vā jātā.",
  "atk-s0517a:2144_3": "Te maggasampayuttā sabbeva phassādayo dhammā virajjanaṭṭhena virāgā hontīti virāgā nāma honti.",
  "atk-s0517a:2144_4": "Sahajātānīti sammādiṭṭhisahajātāni sammāsaṅkappādīni satta maggaṅgāni.",
  "atk-s0517a:2144_5": "Virāgaṃ gacchantīti virāgo maggoti virāgaṃ nibbānaṃ ārammaṇaṃ katvā gacchantīti virāgārammaṇattā virāgo nāma,",
  "atk-s0517a:2144_6": "magganaṭṭhena maggo nāma hotīti attho.",
  "atk-s0517a:2144_7": "Ekekampi maggaṅgaṃ maggoti nāmaṃ labhati.",
  "atk-s0517a:2144_8": "Iti ekekassa aṅgassa maggatte vutte sammādiṭṭhiyāpi maggattaṃ vuttameva hoti.",
  "atk-s0517a:2144_9": "Tasmāyeva ca etena maggenāti aṭṭha maggaṅgāni gahetvā vuttaṃ.",
  "atk-s0517a:2144_10": "Buddhā cāti paccekabuddhāpi saṅgahitā.",
  "atk-s0517a:2144_11": "Tepi hi “dveme,",
  "atk-s0517a:2144_12": "bhikkhave,",
  "atk-s0517a:2144_13": "buddhā tathāgato ca arahaṃ sammāsambuddho paccekabuddho cā”ti vuttattā buddhāyeva.",
  "atk-s0517a:2144_14": "Agatanti anamatagge saṃsāre agatapubbaṃ.",
  "atk-s0517a:2144_15": "Disanti sakalāyapaṭipattiyā dissati apadissati abhisandahīyatīti disā,",
  "atk-s0517a:2144_16": "sabbabuddhehi vā paramaṃ sukhanti dissati apadissati kathīyatīti disā,",
  "atk-s0517a:2144_17": "sabbadukkhaṃ vā dissanti vissajjenti ujjhanti etāyāti disā.",
  "atk-s0517a:2144_18": "Taṃ disaṃ.",
  "atk-s0517a:2144_19": "Aṭṭhaṅgiko maggoti kiṃ vuttaṃ hoti?",
  "atk-s0517a:2144_20": "Yo so aṭṭhaṅgiko dhammasamūho,",
  "atk-s0517a:2144_21": "so etena nibbānaṃ gacchantīti gamanaṭṭhena maggo nāmāti vuttaṃ hoti.",
  "atk-s0517a:2144_22": "Puthusamaṇabrāhmaṇānaṃ parappavādānanti visuṃ visuṃ samaṇānaṃ brāhmaṇānañca ito aññaladdhikānaṃ.",
  "atk-s0517a:2144_23": "Aggoti tesaṃ sesamaggānaṃ visiṭṭho.",
  "atk-s0517a:2144_24": "Seṭṭhoti sesamaggato ativiya pasaṃsanīyo.",
  "atk-s0517a:2144_25": "Mokkhoti mukhe sādhu,",
  "atk-s0517a:2144_26": "sesamaggānaṃ abhimukhe ayameva sādhūti attho.",
  "atk-s0517a:2144_27": "Uttamoti sesamagge ativiya uttiṇṇo.",
  "atk-s0517a:2144_28": "Pavaroti sesamaggato nānappakārehi saṃbhajanīyo.",
  "atk-s0517a:2144_29": "Itīti kāraṇatthe nipāto.",
  "atk-s0517a:2144_30": "Tasmā bhagavatā “maggānaṃ aṭṭhaṅgiko seṭṭho”ti vuttoti adhippāyo.",
  "atk-s0517a:2144_31": "Vuttañhi bhagavatā –",
  "atk-s0517a:2145_0": "“Maggānaṭṭhaṅgiko seṭṭho, saccānaṃ caturo padā;",
  "atk-s0517a:2146_0": "Virāgo seṭṭho dhammānaṃ, dvipadānañca cakkhumā”ti. ;",
  "atk-s0517a:2147_0": "Taṃ idha vicchinditvā “maggānaṃ aṭṭhaṅgiko seṭṭho”ti vuttaṃ.",
  "atk-s0517a:2147_1": "Sesavāresupi iminā ca nayena heṭṭhā vuttanayena ca attho veditabbo.",
  "atk-s0517a:2148_0": "Dassanavirāgotiādīsu dassanasaṅkhāto virāgo dassanavirāgo.",
  "atk-s0517a:2148_1": "Indriyaṭṭhato balassa visiṭṭhattā idha indriyato balaṃ paṭhamaṃ vuttanti veditabbaṃ.",
  "atk-s0517a:2148_2": "Ādhipateyyaṭṭhena indriyānītiādi indriyādīnaṃ atthavibhāvanā,",
  "atk-s0517a:2148_3": "na virāgassa.",
  "atk-s0517a:2148_4": "Tathaṭṭhena saccāti saccañāṇaṃ veditabbaṃ.",
  "atk-s0517a:2148_5": "Sīlavisuddhīti sammāvācākammantājīvā.",
  "atk-s0517a:2148_6": "Cittavisuddhīti sammāsamādhi.",
  "atk-s0517a:2148_7": "Diṭṭhivisuddhīti sammādiṭṭhisaṅkappā.",
  "atk-s0517a:2148_8": "Vimuttaṭṭhenāti taṃtaṃmaggavajjhakilesehi muttaṭṭhena.",
  "atk-s0517a:2148_9": "Vijjāti sammādiṭṭhi.",
  "atk-s0517a:2148_10": "Vimuttīti samucchedavimutti.",
  "atk-s0517a:2148_11": "Amatogadhaṃ nibbānaṃ pariyosānaṭṭhena maggoti maggaphalapaccavekkhaṇāhi maggīyatīti maggo.",
  "atk-s0517a:2149_0": "Imasmiṃ virāganiddese vuttā dhammā sabbepi maggakkhaṇeyeva.",
  "atk-s0517a:2149_1": "Vimuttiniddese phalakkhaṇe.",
  "atk-s0517a:2149_2": "Tasmā chandamanasikārāpi maggaphalasampayuttā.",
  "atk-s0517a:2150_0": "29.",
  "atk-s0517a:2150_1": "Virāganiddese vuttanayeneva vimuttiniddesepi attho veditabbo.",
  "atk-s0517a:2150_2": "Phalaṃ panettha paṭippassaddhivimuttattā vimutti,",
  "atk-s0517a:2150_3": "nibbānaṃ nissaraṇavimuttattā vimutti.",
  "atk-s0517a:2150_4": "“Sahajātāni sattaṅgānī”tiādīni vacanāni idha na labbhantīti na vuttāni.",
  "atk-s0517a:2150_5": "Sayaṃ phalavimuttattā pariccāgaṭṭhena vimuttīti ettakameva vuttaṃ.",
  "atk-s0517a:2150_6": "Sesaṃ vuttanayamevāti.",
  "atk-s0517a:2151_0": "Virāgakathāvaṇṇanā niṭṭhitā.",
  "atk-s0517a:2152_0": "6. Paṭisambhidākathā",
  "atk-s0517a:2153_0": "1. Dhammacakkapavattanavāravaṇṇanā",
  "atk-s0517a:2154_0": "30.",
  "atk-s0517a:2154_1": "Idāni virāgasaṅkhātamaggavasena siddhaṃ paṭisambhidāpabhedaṃ dassentena kathitāya dhammacakkappavattanasuttantapubbaṅgamāya",
  "atk-s0517a:2154_2": "paṭisambhidākathāya apubbatthānuvaṇṇanā.",
  "atk-s0517a:2154_3": "Suttante tāva bārāṇasiyanti bārāṇasā nāma nadī,",
  "atk-s0517a:2154_4": "bārāṇasāya avidūre bhavā nagarī bārāṇasī.",
  "atk-s0517a:2154_5": "Tassaṃ bārāṇasiyaṃ.",
  "atk-s0517a:2154_6": "Isipatane migadāyeti isīnaṃ patanuppatanavasena evaṃladdhanāme migānaṃ abhayadānadinnaṭṭhānattā migadāyasaṅkhāte ārāme.",
  "atk-s0517a:2154_7": "Tattha hi uppannuppannā sabbaññuisayo patanti,",
  "atk-s0517a:2154_8": "dhammacakkappavattanatthaṃ nisīdantīti attho.",
  "atk-s0517a:2154_9": "Nandamūlakapabbhārato sattāhaccayena nirodhasamāpattito vuṭṭhitā anotattadahe katamukhadhovanakiccā ākāsena",
  "atk-s0517a:2154_10": "āgantvā paccekabuddhaisayopettha samosaraṇavasena patanti,",
  "atk-s0517a:2154_11": "uposathatthañca anuposathatthañca sannipatanti,",
  "atk-s0517a:2154_12": "gandhamādanaṃ paṭigacchantā ca tato ca uppatantītipi iminā isīnaṃ patanuppatanavasena taṃ “isipatana”nti vuccati.",
  "atk-s0517a:2154_13": "“Isipadana”ntipi pāṭho.",
  "atk-s0517a:2154_14": "Pañcavaggiyeti –",
  "atk-s0517a:2155_0": "“Koṇḍañño bhaddiyo vappo, mahānāmo ca assaji;",
  "atk-s0517a:2156_0": "Ete pañca mahātherā, pañcavaggāti vuccare”ti. –",
  "atk-s0517a:2157_0": "Evaṃ vuttānaṃ pañcannaṃ bhikkhūnaṃ vaggo pañcavaggo.",
  "atk-s0517a:2157_1": "Tasmiṃ pañcavagge bhavā taṃpariyāpannattāti pañcavaggiyā,",
  "atk-s0517a:2157_2": "te pañcavaggiye.",
  "atk-s0517a:2157_3": "Bhikkhū āmantesīti dīpaṅkaradasabalassa pādamūle katābhinīhārato paṭṭhāya pāramiyo pūrento anupubbena",
  "atk-s0517a:2157_4": "pacchimabhavaṃ patvā pacchimabhave ca katābhinikkhamano anupubbena bodhimaṇḍaṃ patvā tattha aparājitapallaṅke",
  "atk-s0517a:2157_5": "nisinno mārabalaṃ bhinditvā paṭhamayāme pubbenivāsaṃ anussaritvā majjhimayāme dibbacakkhuṃ visodhetvā",
  "atk-s0517a:2157_6": "pacchimayāmāvasāne dasasahassilokadhātuṃ unnādento sampakampento sabbaññutaṃ patvā satta sattāhāni bodhimaṇḍe",
  "atk-s0517a:2157_7": "vītināmetvā mahābrahmunā āyācitadhammadesanā buddhacakkhunā lokaṃ voloketvā lokānuggahena bārāṇasiṃ gantvā",
  "atk-s0517a:2157_8": "pañcavaggiye bhikkhū saññāpetvā dhammacakkaṃ pavattetukāmo āmantesi.",
  "atk-s0517a:2158_0": "Dveme,",
  "atk-s0517a:2158_1": "bhikkhave,",
  "atk-s0517a:2158_2": "antāti dveme,",
  "atk-s0517a:2158_3": "bhikkhave, koṭṭhāsā.",
  "atk-s0517a:2158_4": "Imassa pana vacanassa samudāhārena samudāhāranigghoso heṭṭhā avīciṃ upari bhavaggaṃ patvā dasasahassiṃ lokadhātuṃ pattharitvā aṭṭhāsi,",
  "atk-s0517a:2158_5": "tasmiṃyeva samaye aṭṭhārasakoṭisaṅkhā brahmāno samāgacchiṃsu.",
  "atk-s0517a:2158_6": "Pacchimadisāya sūriyo atthaṅgameti,",
  "atk-s0517a:2158_7": "puratthimāya disāya uttarāsāḷhanakkhattena yutto puṇṇacando uggacchati.",
  "atk-s0517a:2158_8": "Tasmiṃ samaye bhagavā dhammacakkappavattanasuttantaṃ ārabhanto “dveme,",
  "atk-s0517a:2158_9": "bhikkhave,",
  "atk-s0517a:2158_10": "antā”tiādimāha.",
  "atk-s0517a:2159_0": "Tattha pabbajitenāti gihisaṃyojanaṃ vatthukāmaṃ chetvā pabbajitena.",
  "atk-s0517a:2159_1": "Na sevitabbāti na valañjetabbā.",
  "atk-s0517a:2159_2": "Pabbajitānaṃyeva visesato paṭipattiyā bhājanabhūtattā “pabbajitena na sevitabbā”ti vuttaṃ.",
  "atk-s0517a:2159_3": "Yo cāyaṃ kāmesu kāmasukhallikānuyogoti yo ca ayaṃ vatthukāmesu kilesakāmasukhassa,",
  "atk-s0517a:2159_4": "kilesakāmasukhanissayassa vā anuyogo.",
  "atk-s0517a:2159_5": "Hīnoti lāmako.",
  "atk-s0517a:2159_6": "Gammoti gāmavāsīnaṃ santako.",
  "atk-s0517a:2159_7": "Pothujjanikoti puthujjanena andhabālajanena āciṇṇo.",
  "atk-s0517a:2159_8": "Anariyoti na ariyo.",
  "atk-s0517a:2159_9": "Atha vā na visuddhānaṃ uttamānaṃ ariyānaṃ santako.",
  "atk-s0517a:2159_10": "Anatthasaṃhitoti na atthasaṃhito,",
  "atk-s0517a:2159_11": "sukhāvahakāraṇaṃ anissitoti attho.",
  "atk-s0517a:2159_12": "Attakilamathānuyogoti attano kilamathassa anuyogo,",
  "atk-s0517a:2159_13": "attano dukkhakaraṇanti attho.",
  "atk-s0517a:2159_14": "Dukkhoti kaṇṭakāpassayaseyyādīhi attamāraṇehi dukkhāvaho.",
  "atk-s0517a:2159_15": "Tapassīhi “uttamaṃ tapo”ti gahitattā tesaṃ cittānurakkhanatthaṃ idha “hīno”ti na vuttaṃ,",
  "atk-s0517a:2159_16": "pabbajitānaṃ dhammattā “gammo”ti ca,",
  "atk-s0517a:2159_17": "gihīhi asādhāraṇattā “pothujjaniko”ti ca na vuttaṃ.",
  "atk-s0517a:2159_18": "Tattha pana kehici pabbajitapaṭiññehi diṭṭhadhammanibbānavādehi “yato kho, bho,",
  "atk-s0517a:2159_19": "ayaṃ attā pañcahi kāmaguṇehi samappito samaṅgibhūto paricāreti,",
  "atk-s0517a:2159_20": "ettāvatā kho, bho,",
  "atk-s0517a:2159_21": "ayaṃ attā diṭṭhadhammanibbānappatto hotī”ti gahitattā tesaṃ cittānurakkhanatthañca paccuppanne sukhattā",
  "atk-s0517a:2159_22": "ca tassa dhammasamādānassa “dukkho”ti na vuttaṃ.",
  "atk-s0517a:2159_23": "Kāmasukhallikānuyogo paccuppanne taṇhādiṭṭhisaṃkiliṭṭhasukhattā āyatiñca dukkhavipākattā tadanuyuttānaṃ taṇhādiṭṭhibandhanabaddhattā ca na sevitabbo,",
  "atk-s0517a:2159_24": "attakilamathānuyogo paccuppanne diṭṭhisaṃkiliṭṭhadukkhattā āyatiñca dukkhavipākattā tadanuyuttānaṃ diṭṭhibandhanabaddhattā ca na sevitabbo,",
  "atk-s0517a:2159_25": "ete khoti te ete.",
  "atk-s0517a:2159_26": "Anupagammāti na upagantvā.",
  "atk-s0517a:2159_27": "Majjhimāti saṃkiliṭṭhasukhadukkhānaṃ abhāvā majjhe bhavāti majjhimā.",
  "atk-s0517a:2159_28": "Sā eva nibbānaṃ paṭipajjanti etāyāti paṭipadā.",
  "atk-s0517a:2159_29": "Abhisambuddhāti paṭividdhā.",
  "atk-s0517a:2159_30": "Cakkhukaraṇītiādīsu paññācakkhuṃ karotīti cakkhukaraṇī.",
  "atk-s0517a:2159_31": "Ñāṇakaraṇīti tasseva vevacanaṃ.",
  "atk-s0517a:2159_32": "Upasamāyāti kilesūpasamāya.",
  "atk-s0517a:2159_33": "Abhiññāyāti catunnaṃ saccānaṃ abhijānanatthāya.",
  "atk-s0517a:2159_34": "Sambodhāyāti tesaṃyeva sambujjhanatthāya.",
  "atk-s0517a:2159_35": "Nibbānāyāti nibbānasacchikiriyatthāya.",
  "atk-s0517a:2159_36": "Atha vā dassanamaggañāṇaṃ karotīti cakkhukaraṇī.",
  "atk-s0517a:2159_37": "Bhāvanāmaggañāṇaṃ karotīti ñāṇakaraṇī.",
  "atk-s0517a:2159_38": "Sabbakilesānaṃ upasamāya.",
  "atk-s0517a:2159_39": "Sabbadhammānaṃ abhiññāya.",
  "atk-s0517a:2159_40": "Arahattaphalasambodhāya.",
  "atk-s0517a:2159_41": "Kilesānañca khandhānañca nibbānāya.",
  "atk-s0517a:2159_42": "Saccakathā abhiññeyyaniddese vuttā.",
  "atk-s0517a:2160_0": "Evaṃ bhagavā saccāni pakāsetvā attani katabahumānānaṃ tesaṃ attano paṭivedhakkamaṃ sutvā paṭipattiyā",
  "atk-s0517a:2160_1": "bahumānāropanena paṭipattiyaṃ ṭhatvā saccappaṭivedhaṃ passanto idaṃ dukkhaṃ ariyasaccanti me,",
  "atk-s0517a:2160_2": "bhikkhavetiādinā attano paṭivedhakkamaṃ dassesi.",
  "atk-s0517a:2160_3": "Tattha ananussutesūti na anussutesu,",
  "atk-s0517a:2160_4": "paraṃ anugantvā assutesūti attho.",
  "atk-s0517a:2160_5": "Cakkhūtiādīnaṃ attho parato āvi bhavissati.",
  "atk-s0517a:2160_6": "Idaṃ dukkhaṃ ariyasaccaṃ,",
  "atk-s0517a:2160_7": "idaṃ dukkhasamudayaṃ,",
  "atk-s0517a:2160_8": "idaṃ dukkhanirodhaṃ,",
  "atk-s0517a:2160_9": "idaṃ dukkhanirodhagāminī paṭipadā ariyasaccanti catunnaṃ saccānaṃ dassanapaṭivedho sekhabhūmiyaṃ.",
  "atk-s0517a:2160_10": "Pariññeyyaṃ pahātabbaṃ sacchikātabbaṃ bhāvetabbanti catunnaṃ saccānaṃ bhāvanāpaṭivedho sekhabhūmiyaṃyeva.",
  "atk-s0517a:2160_11": "Pariññātaṃ pahīnaṃ sacchikataṃ bhāvitanti catunnaṃ saccānaṃ paccavekkhaṇā asekhabhūmiyaṃ.",
  "atk-s0517a:2161_0": "Tiparivaṭṭanti saccañāṇakiccañāṇakatañāṇasaṅkhātānaṃ tiṇṇaṃ parivaṭṭānaṃ vasena tayo parivaṭṭā assāti tiparivaṭṭaṃ.",
  "atk-s0517a:2161_1": "Ettha hi “idaṃ dukkhaṃ,",
  "atk-s0517a:2161_2": "idaṃ dukkhasamudayaṃ,",
  "atk-s0517a:2161_3": "idaṃ dukkhanirodhaṃ,",
  "atk-s0517a:2161_4": "idaṃ dukkhanirodhagāminī paṭipadā ariyasacca”nti evaṃ catūsu saccesu yathābhūtañāṇaṃ saccañāṇaṃ nāma.",
  "atk-s0517a:2161_5": "Tesuyeva “pariññeyyaṃ pahātabbaṃ sacchikātabbaṃ bhāvetabba”nti evaṃ kattabbakiccajānanañāṇaṃ kiccañāṇaṃ nāma.",
  "atk-s0517a:2161_6": "“Pariññātaṃ pahīnaṃ sacchikataṃ bhāvita”nti evaṃ tassa kiccassa katabhāvajānanañāṇaṃ katañāṇaṃ nāma.",
  "atk-s0517a:2161_7": "Dvādasākāranti tesaṃyeva ekekasmiṃ sacce tiṇṇaṃ tiṇṇaṃ ākārānaṃ vasena dvādasa ākārā assāti dvādasākāraṃ.",
  "atk-s0517a:2161_8": "Ñāṇadassananti etesaṃ tiparivaṭṭānaṃ dvādasannaṃ ākārānaṃ vasena uppannaṃ ñāṇasaṅkhātaṃ dassanaṃ.",
  "atk-s0517a:2161_9": "Attamanāti sakamanā.",
  "atk-s0517a:2161_10": "Sattānañhi sukhakāmattā dukkhapaṭikūlattā pītisomanassayuttamano sakamano nāma,",
  "atk-s0517a:2161_11": "pītisomanassehi attamanā gahitamanā byāpitamanāti vā attho.",
  "atk-s0517a:2161_12": "Abhinandunti abhimukhā hutvā nandiṃsu.",
  "atk-s0517a:2161_13": "Veyyākaraṇeti suttante.",
  "atk-s0517a:2161_14": "Niggāthako hi suttanto kevalaṃ atthassa byākaraṇato veyyākaraṇaṃ nāma.",
  "atk-s0517a:2161_15": "Bhaññamāneti kathiyamāne.",
  "atk-s0517a:2161_16": "Vattamānasamīpe vattamānavacanaṃ kataṃ,",
  "atk-s0517a:2161_17": "bhaṇiteti attho.",
  "atk-s0517a:2161_18": "Virajanti vigatarāgādirajaṃ.",
  "atk-s0517a:2161_19": "Vītamalanti vigatarāgādimalaṃ.",
  "atk-s0517a:2161_20": "Rāgādayo hi ajjhottharaṇaṭṭhena rajo nāma,",
  "atk-s0517a:2161_21": "dūsanaṭṭhena malaṃ nāma.",
  "atk-s0517a:2161_22": "Dhammacakkhunti katthaci paṭhamamaggañāṇaṃ,",
  "atk-s0517a:2161_23": "katthaci ādīni tīṇi maggañāṇāni,",
  "atk-s0517a:2161_24": "katthaci catutthamaggañāṇampi.",
  "atk-s0517a:2161_25": "Idha pana paṭhamamaggañāṇameva.",
  "atk-s0517a:2161_26": "Yaṃ kiñci samudayadhammaṃ,",
  "atk-s0517a:2161_27": "sabbaṃ taṃ nirodhadhammanti vipassanāvasena evaṃ pavattassa dhammacakkhuṃ udapādīti attho.",
  "atk-s0517a:2162_0": "Dhammacakketi paṭivedhañāṇe ca desanāñāṇe ca.",
  "atk-s0517a:2162_1": "Bodhipallaṅke nisinnassa hi bhagavato catūsu saccesu dvādasākāraṃ paṭivedhañāṇampi isipatane nisinnassa",
  "atk-s0517a:2162_2": "dvādasākārameva saccadesanāya pavattakadesanāñāṇampi dhammacakkaṃ nāma.",
  "atk-s0517a:2162_3": "Ubhayampi hetaṃ dasabalassa pavattañāṇameva.",
  "atk-s0517a:2162_4": "Taṃ imāya desanāya pakāsentena bhagavatā dhammacakkaṃ pavattitaṃ nāma.",
  "atk-s0517a:2162_5": "Taṃ panetaṃ dhammacakkaṃ yāva aññātakoṇḍaññatthero aṭṭhārasahi brahmakoṭīhi saddhiṃ sotāpattiphale na patiṭṭhāti,",
  "atk-s0517a:2162_6": "tāva bhagavā pavatteti nāma,",
  "atk-s0517a:2162_7": "patiṭṭhite pana pavattitaṃ nāma.",
  "atk-s0517a:2162_8": "Taṃ sandhāya “pavattite ca bhagavatā dhammacakke”ti vuttaṃ.",
  "atk-s0517a:2163_0": "Bhummā devāti bhūmaṭṭhakā devā.",
  "atk-s0517a:2163_1": "Saddamanussāvesunti ekappahāreneva sādhukāraṃ datvā etaṃ bhagavatātiādīni vadantā saddaṃ anussāvayiṃsu.",
  "atk-s0517a:2163_2": "Appaṭivattiyanti “nayidaṃ tathā”ti paṭilomaṃ vattetuṃ asakkuṇeyyaṃ.",
  "atk-s0517a:2163_3": "Sannipatitā cettha devabrahmāno desanāpariyosāne ekappahāreneva sādhukāraṃ adaṃsu,",
  "atk-s0517a:2163_4": "sannipātaṃ anāgatā pana bhummadevādayo tesaṃ tesaṃ saddaṃ sutvā sādhukāramadaṃsūti veditabbaṃ.",
  "atk-s0517a:2163_5": "Tesu pana pabbatarukkhādīsu nibbattā bhummadevā.",
  "atk-s0517a:2163_6": "Te cātumahārājikapariyāpannā hontāpi idha visuṃ katvā vuttā.",
  "atk-s0517a:2163_7": "Cātumahārājikāti ca dhataraṭṭhavirūḷhakavirūpakkhakuverasaṅkhātā catumahārājā devatā etesanti cātumahārājikā.",
  "atk-s0517a:2163_8": "Te sineruvemajjhe honti.",
  "atk-s0517a:2163_9": "Tesu pabbataṭṭhakāpi atthi ākāsaṭṭhakāpi.",
  "atk-s0517a:2163_10": "Tesaṃ paramparā cakkavāḷapabbataṃ pattā.",
  "atk-s0517a:2163_11": "Khiḍḍāpadosikā manopadosikā sītavalāhakā uṇhavalāhakā candimā devaputto sūriyo devaputtoti ete sabbepi cātumahārājikadevalokaṭṭhā eva.",
  "atk-s0517a:2163_12": "Tettiṃsa janā tattha uppannāti tāvatiṃsā.",
  "atk-s0517a:2163_13": "Apica “tāvatiṃsā”ti tesaṃ devānaṃ nāmamevātipi vuttaṃ.",
  "atk-s0517a:2163_14": "Tepi atthi pabbataṭṭhakā atthi ākāsaṭṭhakā.",
  "atk-s0517a:2163_15": "Tesaṃ paramparā cakkavāḷapabbataṃ pattā,",
  "atk-s0517a:2163_16": "tathā yāmādīnaṃ.",
  "atk-s0517a:2163_17": "Ekadevalokepi hi devānaṃ paramparā cakkavāḷapabbataṃ appattā nāma natthi.",
  "atk-s0517a:2163_18": "Dibbaṃ sukhaṃ yātā payātā sampattāti yāmā.",
  "atk-s0517a:2163_19": "Tuṭṭhā pahaṭṭhāti tusitā.",
  "atk-s0517a:2163_20": "Pakatipaṭiyattārammaṇato atirekena ramitukāmakāle yathārucite bhoge nimminitvā nimminitvā ramantīti nimmānaratī.",
  "atk-s0517a:2163_21": "Cittācāraṃ ñatvā paranimmitesu bhogesu vasaṃ vattentīti paranimmitavasavattī.",
  "atk-s0517a:2163_22": "Brahmakāye brahmaghaṭāya niyuttāti brahmakāyikā.",
  "atk-s0517a:2163_23": "Sabbepi pañcavokārabrahmāno gahitā.",
  "atk-s0517a:2164_0": "Tena khaṇenāti vacanaṃ visesetvā tena muhuttenāti vuttaṃ.",
  "atk-s0517a:2164_1": "Muhuttasaṅkhātena khaṇena,",
  "atk-s0517a:2164_2": "na paramatthakhaṇenāti vuttaṃ hoti.",
  "atk-s0517a:2164_3": "Yāva brahmalokāti brahmalokaṃ antokatvā.",
  "atk-s0517a:2164_4": "Saddoti sādhukārasaddo.",
  "atk-s0517a:2164_5": "Dasasahassīti dasasahassacakkavāḷavatī.",
  "atk-s0517a:2164_6": "Saṅkampīti uddhaṃ uggacchantī suṭṭhu kampi.",
  "atk-s0517a:2164_7": "Sampakampīti uddhaṃ uggacchantī adho okkamantī suṭṭhu pakampi.",
  "atk-s0517a:2164_8": "Sampavedhīti catudisā gacchantī suṭṭhu pavedhi.",
  "atk-s0517a:2164_9": "Sambuddhabhāvāya mātukucchiṃ okkamante ca bodhisatte tato nikkhamante ca mahāpathavī puññatejena akampittha,",
  "atk-s0517a:2164_10": "abhisambodhiyaṃ paṭivedhañāṇatejena.",
  "atk-s0517a:2164_11": "Dhammacakkappavattane desanāñāṇatejena sādhukāraṃ dātukāmā viya pathavī devatānubhāvena akampittha,",
  "atk-s0517a:2164_12": "āyusaṅkhārossajjane mahāparinibbāne ca kāruññena cittasaṅkhobhaṃ asahamānā viya pathavī devatānubhāvena akampittha.",
  "atk-s0517a:2164_13": "Appamāṇoti vuddhappamāṇo.",
  "atk-s0517a:2164_14": "Uḷāroti ettha “uḷārāni uḷārāni khādanīyāni khādantī”tiādīsu madhuraṃ uḷāranti vuttaṃ.",
  "atk-s0517a:2164_15": "“Uḷārāya vatthabhogāya cittaṃ na namatī”tiādīsu paṇītaṃ uḷāranti vuttaṃ.",
  "atk-s0517a:2164_16": "“Uḷārāya khalu bhavaṃ vacchāyano samaṇaṃ gotamaṃ pasaṃsāya pasaṃsatī”tiādīsu seṭṭhaṃ uḷāranti vuttaṃ.",
  "atk-s0517a:2164_17": "Idha pana “vipulo uḷāro”ti vutto.",
  "atk-s0517a:2164_18": "Obhāsoti desanāñāṇānubhāvena ca devatānubhāvena ca jātaobhāso.",
  "atk-s0517a:2164_19": "Loketi cakkavāḷassa dasasahassiyaṃyeva.",
  "atk-s0517a:2164_20": "Atikkammeva devānaṃ devānubhāvanti devānaṃ ayamānubhāvo –",
  "atk-s0517a:2164_21": "nivatthavatthappabhā dvādasa yojanāni pharati,",
  "atk-s0517a:2164_22": "tathā sarīrassa alaṅkārassa vimānassa ca.",
  "atk-s0517a:2164_23": "Taṃ devānaṃ devānubhāvaṃ atikkamitvāyevāti attho.",
  "atk-s0517a:2164_24": "Udānanti somanassañāṇamayikaṃ udāhāraṃ.",
  "atk-s0517a:2164_25": "Udānesīti udāhari.",
  "atk-s0517a:2164_26": "Aññāsi vata,",
  "atk-s0517a:2164_27": "bho koṇḍaññoti imassapi udānassa udāharaṇaghoso dasasahassilokadhātuṃ pharitvā aṭṭhāsi.",
  "atk-s0517a:2164_28": "Aññāsikoṇḍaññoti bhusaṃ ñātakoṇḍaññoti attho.",
  "atk-s0517a:2165_0": "Cakkhuādīnaṃ niddese dassanaṭṭhenātiādīsu ekameva ñāṇaṃ yathāvuttassa neyyassa cakkhu viya dassanakiccakaraṇena cakkhu.",
  "atk-s0517a:2165_1": "Ñāṇakiccakaraṇena ñāṇaṃ.",
  "atk-s0517a:2165_2": "Nānappakārato jānanakiccakaraṇena paññā.",
  "atk-s0517a:2165_3": "Anavasesapaṭivedhakaraṇena vijjā.",
  "atk-s0517a:2165_4": "Sabbathā obhāsakiccakaraṇena āloko nāmāti attho.",
  "atk-s0517a:2165_5": "Cakkhuṃ dhammotiādīsupi ekaṃyeva ñāṇaṃ kiccanānattena pañcadhā vaṇṇitaṃ.",
  "atk-s0517a:2165_6": "Ārammaṇāti upatthambhanaṭṭhena.",
  "atk-s0517a:2165_7": "Gocarāti visayaṭṭhena.",
  "atk-s0517a:2165_8": "Dassanaṭṭhenātiādīsu ñāṇakiccaṃ pañcadhā vuttaṃ.",
  "atk-s0517a:2165_9": "Iminā nayena tīsu vāresu ekekasmiṃ pañca pañca katvā pannarasa dhammā,",
  "atk-s0517a:2165_10": "pannarasa atthā,",
  "atk-s0517a:2165_11": "dvīsu pannarasakesu tiṃsa niruttiyo,",
  "atk-s0517a:2165_12": "pannarasasu dhammesu pannarasasu atthesu tiṃsāya niruttīsūti saṭṭhi ñāṇāni veditabbāni.",
  "atk-s0517a:2165_13": "Sesaariyasaccesupi eseva nayo.",
  "atk-s0517a:2165_14": "Catūsu ariyasaccesu ekekasmiṃ ariyasacce pannarasannaṃ pannarasannaṃ dhammānaṃ atthānañca vasena saṭṭhi dhammā,",
  "atk-s0517a:2165_15": "saṭṭhi atthā,",
  "atk-s0517a:2165_16": "saṭṭhiyā dhammesu saṭṭhiyā atthesu ca vīsasataṃ niruttiyo,",
  "atk-s0517a:2165_17": "vīsādhikaṃ satanti attho.",
  "atk-s0517a:2165_18": "Saṭṭhiyā dhammesu saṭṭhiyā atthesu vīsuttarasate niruttīsūti evaṃ cattārīsañca dve ca ñāṇasatāni.",
  "atk-s0517a:2166_0": "2-3. Satipaṭṭhānavārādivaṇṇanā",
  "atk-s0517a:2167_0": "31- 32.",
  "atk-s0517a:2167_1": "Satipaṭṭhānasuttantapubbaṅgame iddhipādasuttantapubbaṅgame ca paṭisambhidāniddese imināva nayena attho ca gaṇanā ca veditabbā.",
  "atk-s0517a:2168_0": "4-8. Sattabodhisattavārādivaṇṇanā",
  "atk-s0517a:2169_0": "33- 37.",
  "atk-s0517a:2169_1": "Sattannaṃ bodhisattānaṃ suttantesu ekekasmiṃyeva samudaye cakkhādayo pañca,",
  "atk-s0517a:2169_2": "nirodhe pañcāti dasa dhammā,",
  "atk-s0517a:2169_3": "samudaye dassanaṭṭhādayo pañca,",
  "atk-s0517a:2169_4": "nirodhe pañcāti dasa atthā,",
  "atk-s0517a:2169_5": "tesaṃ vasena vīsati niruttiyo cattārīsaṃ ñāṇāni.",
  "atk-s0517a:2169_6": "Satta ekato katvā vuttagaṇanā suviññeyyā eva.",
  "atk-s0517a:2169_7": "Sabbaññutaññāṇavasena vuttapaṭisambhidāniddese ekekamūlakesu “ñāto diṭṭho vidito sacchikato phassito",
  "atk-s0517a:2169_8": "paññāyā”ti imesu pañcasu vacanesu ekekasmiṃyeva cakkhādayo pañca,",
  "atk-s0517a:2169_9": "dassanaṭṭhādayo pañcāti pañcapañcakānaṃ vasena pañcavīsati dhammā,",
  "atk-s0517a:2169_10": "pañcavīsati atthā,",
  "atk-s0517a:2169_11": "taddiguṇā niruttiyo,",
  "atk-s0517a:2169_12": "taddiguṇāni ñāṇāni ñeyyāni.",
  "atk-s0517a:2169_13": "Pañca ekato katvā vuttavārepi pañcakkhattuṃ pañca pañcavīsati katvā pañcavīsasataṃ dhammā,",
  "atk-s0517a:2169_14": "pañcavīsasataṃ atthā,",
  "atk-s0517a:2169_15": "taddiguṇā niruttiyo,",
  "atk-s0517a:2169_16": "taddiguṇāni ñāṇāni ñeyyāni.",
  "atk-s0517a:2169_17": "Aḍḍhateyyānīti cettha dve satāni ca paññāsañca.",
  "atk-s0517a:2169_18": "Khandhādīsupi eseva nayo.",
  "atk-s0517a:2169_19": "Imināva nayena saccavārapaṭisambhidāvāre ca dhammādigaṇanā veditabbā.",
  "atk-s0517a:2170_0": "9. Chabuddhadhammavāravaṇṇanā",
  "atk-s0517a:2171_0": "38.",
  "atk-s0517a:2171_1": "Buddhadhammavāre diyaḍḍhasatanti chakkhattuṃ pañcavīsati satañca paññāsañca honti,",
  "atk-s0517a:2171_2": "taddiguṇā niruttiyo taddiguṇāni ñāṇāni.",
  "atk-s0517a:2171_3": "Paṭisambhidādhikaraṇeti paṭisambhidādhikāre.",
  "atk-s0517a:2171_4": "Aḍḍhanavadhammasatānīti paṭhamaṃ vuttesu catūsu saccesu saṭṭhi,",
  "atk-s0517a:2171_5": "catūsu satipaṭṭhānesu saṭṭhi,",
  "atk-s0517a:2171_6": "catūsu sammappadhānesu saṭṭhi,",
  "atk-s0517a:2171_7": "sattabodhisattaveyyākaraṇesu sattati,",
  "atk-s0517a:2171_8": "abhiññaṭṭhādīsu pañcasu pañcavīsasataṃ,",
  "atk-s0517a:2171_9": "khandhaṭṭhādīsu pañcasu pañcavīsasataṃ,",
  "atk-s0517a:2171_10": "puna catūsu ariyasaccesu sataṃ,",
  "atk-s0517a:2171_11": "catūsu paṭisambhidāsu sataṃ,",
  "atk-s0517a:2171_12": "chasu buddhadhammesu diyaḍḍhasatanti evaṃ aṭṭhasatāni ca paññāsañca dhammā honti.",
  "atk-s0517a:2171_13": "Evaṃ atthāpi tattakā eva honti.",
  "atk-s0517a:2171_14": "Evameva saccādīsu tīsu ṭhānesu vīsasataṃ niruttiyo,",
  "atk-s0517a:2171_15": "sattasu veyyākaraṇesu cattārīsasataṃ niruttiyo,",
  "atk-s0517a:2171_16": "abhiññaṭṭhādīsu khandhaṭṭhādīsu ca aḍḍhateyyāni aḍḍhateyyāni niruttisatāni,",
  "atk-s0517a:2171_17": "ariyasaccesu paṭisambhidāsu ca dve dve niruttisatāni,",
  "atk-s0517a:2171_18": "buddhadhammesu tīṇi niruttisatānīti evaṃ niruttisahassañca sattaniruttisatāni ca honti.",
  "atk-s0517a:2171_19": "Evameva saccādīsu tīsu ṭhānesu cattārīsādhikāni dve dve ñāṇasatāni,",
  "atk-s0517a:2171_20": "sattasu veyyākaraṇesu asītiadhikāni dve ñāṇasatāni,",
  "atk-s0517a:2171_21": "abhiññaṭṭhādīsu khandhaṭṭhādīsu ca pañcapañcañāṇasatāni,",
  "atk-s0517a:2171_22": "saccesu paṭisambhidāsu ca cattāri cattāri ñāṇasatāni,",
  "atk-s0517a:2171_23": "buddhadhammesu cha ñāṇasatānīti evaṃ tīṇi ca ñāṇasahassāni cattāri ca ñāṇasatāni hontīti.",
  "atk-s0517a:2172_0": "Paṭisambhidākathāvaṇṇanā niṭṭhitā.",
  "atk-s0517a:2173_0": "7. Dhammacakkakathā",
  "atk-s0517a:2174_0": "1. Saccavāravaṇṇanā",
  "atk-s0517a:2175_0": "39.",
  "atk-s0517a:2175_1": "Puna dhammacakkappavattanasuttantameva pubbaṅgamaṃ katvā kathitāya dhammacakkakathāya apubbatthānuvaṇṇanā.",
  "atk-s0517a:2175_2": "Tattha dukkhavatthukāti ekābhisamayavasena dukkhaṃ vatthu etesanti dukkhavatthukā.",
  "atk-s0517a:2175_3": "Tadeva dukkhaṃ visesetvā saccavatthukātiādimāha.",
  "atk-s0517a:2175_4": "Tattha saccaṃ ārammaṇaṃ upatthambho etesanti saccārammaṇā.",
  "atk-s0517a:2175_5": "Saccaṃ gocaro visayo etesanti saccagocarā.",
  "atk-s0517a:2175_6": "Saccasaṅgahitāti maggasaccena saṅgahitā.",
  "atk-s0517a:2175_7": "Saccapariyāpannāti maggasaccāyattā.",
  "atk-s0517a:2175_8": "Sacce samudāgatāti dukkhaparijānanena dukkhasacce samuppannā.",
  "atk-s0517a:2175_9": "Tathā tattheva ṭhitā patiṭṭhitā ca.",
  "atk-s0517a:2176_0": "40.",
  "atk-s0517a:2176_1": "Idāni “pavattite ca bhagavatā dhammacakke”ti vuttaṃ dhammacakkaṃ niddisitukāmo dhammacakkantiādimāha.",
  "atk-s0517a:2176_2": "Tattha duvidhaṃ dhammacakkaṃ paṭivedhadhammacakkaṃ desanādhammacakkañca.",
  "atk-s0517a:2176_3": "Paṭivedhadhammacakkaṃ bodhipallaṅke,",
  "atk-s0517a:2176_4": "desanādhammacakkaṃ isipatane.",
  "atk-s0517a:2176_5": "Dhammañca pavatteti cakkañcāti paṭivedhadhammacakkaṃ vuttaṃ,",
  "atk-s0517a:2176_6": "cakkañca pavatteti dhammañcāti desanādhammacakkaṃ. Kathaṃ?",
  "atk-s0517a:2176_7": "Bhagavā hi bodhipallaṅke nisinno maggakkhaṇe indriyabalabojjhaṅgamaggaṅgādibhedaṃ dhammañca pavatteti,",
  "atk-s0517a:2176_8": "soyeva ca dhammo kilesasattughātāya pavattanato paharaṇacakkaṃ viyāti cakkañca.",
  "atk-s0517a:2176_9": "Dhammaṃ pavattentoyeva bhagavā taṃ cakkaṃ pavatteti nāma.",
  "atk-s0517a:2176_10": "Etena dhammoyeva cakkanti kammadhārayasamāsatā vuttā hoti.",
  "atk-s0517a:2176_11": "Isipatane nisinno bhagavā dhammadesanakkhaṇe veneyyasantāne kilesasattughātāya pavattanato paharaṇacakkasadisaṃ desanācakkañca pavatteti,",
  "atk-s0517a:2176_12": "veneyyasantāne indriyabalabojjhaṅgamaggaṅgādibhedaṃ dhammacakkañca pavatteti.",
  "atk-s0517a:2176_13": "Etena dhammo ca cakkañca dhammacakkanti dvandasamāsatā vuttā hoti.",
  "atk-s0517a:2176_14": "Yasmā pana pavattake sati pavattanā nāma hoti,",
  "atk-s0517a:2176_15": "tasmā sabbatthāpi “pavattetī”ti vuttaṃ,",
  "atk-s0517a:2176_16": "pavattanaṭṭhena pana “cakka”nti vuttaṃ hotīti veditabbaṃ.",
  "atk-s0517a:2176_17": "Dhammena pavattetīti dhammacakkantiādīni desanādhammacakkameva sandhāya vuttānīti veditabbāni.",
  "atk-s0517a:2177_0": "Tattha dhammena pavattetīti yathāsabhāvattā dhammena pavattaṃ cakkanti dhammacakkanti vuttaṃ hoti.",
  "atk-s0517a:2177_1": "Dhammacariyāya pavattetīti veneyyasantāne dhammatthāya pavattaṃ cakkanti dhammacakkanti vuttaṃ hoti.",
  "atk-s0517a:2177_2": "Dhamme ṭhitotiādīhi bhagavato dhammabhūtatā dhammassāmitā ca vuttā hoti. Yathāha –",
  "atk-s0517a:2177_3": "“so hāvuso,",
  "atk-s0517a:2177_4": "bhagavā jānaṃ jānāti passaṃ passati cakkhubhūto ñāṇabhūto dhammabhūto brahmabhūto vattā pavattā atthassa",
  "atk-s0517a:2177_5": "ninnetā amatassa dātā dhammassāmī tathāgato”ti.",
  "atk-s0517a:2177_6": "Tasmā tehi dhammassa cakkanti dhammacakkanti vuttaṃ hoti.",
  "atk-s0517a:2177_7": "Ṭhitoti visayībhāvena ṭhito.",
  "atk-s0517a:2177_8": "Patiṭṭhitoti acalabhāvena patiṭṭhito.",
  "atk-s0517a:2177_9": "Vasippattoti issarabhāvaṃ patto.",
  "atk-s0517a:2177_10": "Pāramippattoti koṭippatto.",
  "atk-s0517a:2177_11": "Vesārajjappattoti visāradabhāvaṃ patto.",
  "atk-s0517a:2177_12": "Dhamme patiṭṭhāpentotiādīhi veneyyasantānamapekkhitvā vuttehi pana vacanehi dhammassāmitāya ca dhammatthāya cakkanti vuttaṃ hoti.",
  "atk-s0517a:2177_13": "Dhammaṃ sakkarontotihaādīhi dhammatthāya cakkanti vuttaṃ hoti.",
  "atk-s0517a:2177_14": "Yo hi dhammaṃ sakkārādivasena pavatteti,",
  "atk-s0517a:2177_15": "so dhammatthaṃ pavatteti.",
  "atk-s0517a:2177_16": "Dhammaṃ sakkarontoti yathā kato so dhammo sukato hoti,",
  "atk-s0517a:2177_17": "evameva naṃ karonto.",
  "atk-s0517a:2177_18": "Dhammaṃ garuṃ karontoti tasmiṃ gāravuppattiyā taṃ garuṃ karonto.",
  "atk-s0517a:2177_19": "Dhammaṃ mānentoti dhammaṃ piyañca bhāvanīyañca katvā viharanto.",
  "atk-s0517a:2177_20": "Dhammaṃ pūjentoti taṃ apadisitvā desanāpaṭipattipūjāya pūjaṃ karonto.",
  "atk-s0517a:2177_21": "Dhammaṃ apacāyamānoti tasseva dhammassa sakkāragarukārehi nīcavuttitaṃ karonto.",
  "atk-s0517a:2177_22": "Dhammaddhajo dhammaketūti taṃ dhammaṃ dhajamiva purakkhatvā ketumiva ca ukkhipitvā pavattiyā dhammaddhajo dhammaketu ca hutvāti attho.",
  "atk-s0517a:2177_23": "Dhammādhipateyyoti dhammādhipatito āgato bhāvanādhammavaseneva ca sabbakiriyānaṃ karaṇena dhammādhipateyyo hutvā.",
  "atk-s0517a:2177_24": "Taṃ kho pana dhammacakkaṃ appaṭivattiyanti kenaci nivattetuṃ asakkuṇeyyatāya appaṭihatapavattitā vuttā.",
  "atk-s0517a:2177_25": "Tasmā so dhammo pavattanaṭṭhena cakkanti vuttaṃ hoti.",
  "atk-s0517a:2178_0": "Saddhindriyaṃ dhammo,",
  "atk-s0517a:2178_1": "taṃ dhammaṃ pavattetīti veneyyasantāne maggasampayuttasaddhindriyuppādanena taṃ saddhindriyaṃ dhammaṃ pavattetīti attho.",
  "atk-s0517a:2178_2": "Eseva nayo sesesupi.",
  "atk-s0517a:2178_3": "Saccāti saccañāṇāni.",
  "atk-s0517a:2178_4": "Vipassanā ca vijjā ca maggañāṇameva.",
  "atk-s0517a:2178_5": "Anuppāde ñāṇanti arahattaphale ñāṇaṃ.",
  "atk-s0517a:2178_6": "Tampi veneyyasantāne pavattetiyeva,",
  "atk-s0517a:2178_7": "nibbānañca paṭivedhaṃ karonto pavattetiyeva nāma.",
  "atk-s0517a:2179_0": "Samudayavārādīsu samudayavatthukā nirodhavatthukā maggavatthukāti visesapadaṃ dassetvā saṅkhittā.",
  "atk-s0517a:2179_1": "Etthāpi vuttasadisaṃ paṭhamaṃ vuttanayeneva veditabbaṃ.",
  "atk-s0517a:2180_0": "2-3. Satipaṭṭhānavārādivaṇṇanā",
  "atk-s0517a:2181_0": "41- 42.",
  "atk-s0517a:2181_1": "Satipaṭṭhānaiddhipādapubbaṅgamavārāpi maggakkhaṇavasena vuttā.",
  "atk-s0517a:2181_2": "Tepi tattha tattha visesapadaṃ dassetvā saṅkhittāti.",
  "atk-s0517a:2182_0": "Dhammacakkakathāvaṇṇanā niṭṭhitā.",
  "atk-s0517a:2183_0": "8. Lokuttarakathā",
  "atk-s0517a:2184_0": "Lokuttarakathāvaṇṇanā",
  "atk-s0517a:2185_0": "43.",
  "atk-s0517a:2185_1": "Idāni lokuttaradhammavatiyā dhammacakkakathāya anantaraṃ kathitāya lokuttarakathāya apubbatthānuvaṇṇanā.",
  "atk-s0517a:2185_2": "Tattha lokuttarapadassa attho niddesavāre āvi bhavissati.",
  "atk-s0517a:2185_3": "Cattāro satipaṭṭhānātiādayo sattatiṃsa bodhipakkhiyadhammā yathāyogaṃ maggaphalasampayuttā.",
  "atk-s0517a:2185_4": "Te bujjhanaṭṭhena bodhīti evaṃladdhanāmassa ariyassa pakkhe bhavattā bodhipakkhiyā nāma.",
  "atk-s0517a:2185_5": "Pakkhe bhavattāti upakārabhāve ṭhitattā.",
  "atk-s0517a:2185_6": "Tesu ārammaṇesu okkantitvā pakkhanditvā upaṭṭhānato upaṭṭhānaṃ,",
  "atk-s0517a:2185_7": "satiyeva upaṭṭhānaṃ satipaṭṭhānaṃ.",
  "atk-s0517a:2185_8": "Kāyavedanācittadhammesu panassa asubhadukkhāniccānattākāragahaṇavasena subhasukhaniccaattasaññāpahānakiccasādhanavasena",
  "atk-s0517a:2185_9": "ca pavattito catudhā bhedo hoti.",
  "atk-s0517a:2185_10": "Tasmā cattāro satipaṭṭhānāti vuccati.",
  "atk-s0517a:2185_11": "Padahanti etenāti padhānaṃ,",
  "atk-s0517a:2185_12": "sobhanaṃ padhānaṃ sammappadhānaṃ,",
  "atk-s0517a:2185_13": "sammā vā padahanti etenāti sammappadhānaṃ,",
  "atk-s0517a:2185_14": "sobhanaṃ vā taṃ kilesavirūpapavattavirahitato padhānañca hitasukhanipphādakaṭṭhena seṭṭhabhāvāvahanato padhānabhāvakaraṇato vāti sammappadhānaṃ.",
  "atk-s0517a:2185_15": "Vīriyassetaṃ adhivacanaṃ.",
  "atk-s0517a:2185_16": "Tayidaṃ uppannānuppannānaṃ akusalānaṃ pahānānuppattikiccaṃ,",
  "atk-s0517a:2185_17": "anuppannuppannānañca kusalānaṃ uppattiṭṭhitikiccaṃ sādhayatīti catubbidhaṃ hoti.",
  "atk-s0517a:2185_18": "Tasmā cattāro sammappadhānāti vuccati.",
  "atk-s0517a:2185_19": "Nipphattipariyāyena ijjhanaṭṭhena,",
  "atk-s0517a:2185_20": "ijjhanti etāya sattā iddhā vuddhā ukkaṃsagatā hontīti iminā vā pariyāyena iddhi,",
  "atk-s0517a:2185_21": "tassā sampayuttāya pubbaṅgamaṭṭhena phalabhūtāya pubbabhāgakāraṇaṭṭhena ca iddhiyā pādoti iddhipādo.",
  "atk-s0517a:2185_22": "So chandavīriyacittavīmaṃsāvasena catubbidhova hoti.",
  "atk-s0517a:2185_23": "Tasmā cattāro iddhipādāti vuccati.",
  "atk-s0517a:2185_24": "Assaddhiyakosajjapamādavikkhepasammohānaṃ abhibhavanato abhibhavanasaṅkhātena adhipatiyaṭṭhena indriyaṃ.",
  "atk-s0517a:2185_25": "Assaddhiyādīhi anabhibhavanīyato akampiyaṭṭhena balaṃ.",
  "atk-s0517a:2185_26": "Tadubhayampi saddhāvīriyasatisamādhipaññāvasena pañcavidhaṃ hoti.",
  "atk-s0517a:2185_27": "Tasmā pañcindriyāni pañca balānīti vuccanti.",
  "atk-s0517a:2185_28": "Bujjhanakasattassa pana aṅgabhāvena satiādayo satta dhammā bojjhaṅgā,",
  "atk-s0517a:2185_29": "niyyānaṭṭhena ca sammādiṭṭhiādayo aṭṭha maggaṅgā honti.",
  "atk-s0517a:2185_30": "Tena vuccati satta bojjhaṅgā ariyo aṭṭhaṅgiko maggoti.",
  "atk-s0517a:2186_0": "Iti ime sattatiṃsa bodhipakkhiyā dhammā pubbabhāge lokiyavipassanāya vattamānāya cuddasavidhena kāyaṃ pariggaṇhato ca kāyānupassanāsatipaṭṭhānaṃ,",
  "atk-s0517a:2186_1": "navavidhena vedanaṃ pariggaṇhato ca vedanānupassanāsatipaṭṭhānaṃ,",
  "atk-s0517a:2186_2": "soḷasavidhena cittaṃ pariggaṇhato ca cittānupassanāsatipaṭṭhānaṃ,",
  "atk-s0517a:2186_3": "pañcavidhena dhamme pariggaṇhato ca dhammānupassanāsatipaṭṭhānaṃ.",
  "atk-s0517a:2186_4": "Iti imasmiṃ attabhāve anuppannapubbaṃ parassa uppannaṃ akusalaṃ disvā “yathā paṭipannassa tassa taṃ uppannaṃ,",
  "atk-s0517a:2186_5": "na tathā paṭipajjissāmi,",
  "atk-s0517a:2186_6": "evaṃ me etaṃ nuppajjissatī”ti tassa anuppādāya vāyamanakāle paṭhamaṃ sammappadhānaṃ,",
  "atk-s0517a:2186_7": "attano samudācārappattamakusalaṃ disvā tassa pahānāya vāyamanakāle dutiyaṃ,",
  "atk-s0517a:2186_8": "imasmiṃ attabhāve anuppannapubbaṃ jhānaṃ vā vipassanaṃ vā uppādetuṃ vāyamantassa tatiyaṃ,",
  "atk-s0517a:2186_9": "uppannaṃ yathā na parihāyati,",
  "atk-s0517a:2186_10": "evaṃ punappunaṃ uppādentassa catutthaṃ sammappadhānaṃ.",
  "atk-s0517a:2186_11": "Chandaṃ dhuraṃ katvā kusaluppādanakāle chandiddhipādo, vīriyaṃ, cittaṃ,",
  "atk-s0517a:2186_12": "vīmaṃsaṃ dhuraṃ katvā kusaluppādanakāle vīmaṃsiddhipādo.",
  "atk-s0517a:2186_13": "Micchāvācāya viramaṇakāle sammāvācā,",
  "atk-s0517a:2186_14": "micchākammantā,",
  "atk-s0517a:2186_15": "micchājīvā viramaṇakāle sammājīvoti evaṃ nānācittesu labbhanti.",
  "atk-s0517a:2186_16": "Catumaggakkhaṇe pana ekacitte labbhanti,",
  "atk-s0517a:2186_17": "phalakkhaṇe ṭhapetvā cattāro sammappadhāne avasesā tettiṃsa labbhanti.",
  "atk-s0517a:2186_18": "Evaṃ ekacitte labbhamānesu cetesu ekāva nibbānārammaṇā sati kāyādīsu subhasaññādipahānakiccasādhanavasena “cattāro satipaṭṭhānā”ti vuccati.",
  "atk-s0517a:2186_19": "Ekameva ca vīriyaṃ anuppannuppannānaṃ anuppādādikiccasādhanavasena “cattāro sammappadhānā”ti vuccati.",
  "atk-s0517a:2186_20": "Sesesu hāpanavaḍḍhanaṃ natthi.",
  "atk-s0517a:2187_0": "Apica tesu –",
  "atk-s0517a:2188_0": "Nava ekavidhā eko, dvedhātha catupañcadhā;",
  "atk-s0517a:2189_0": "Aṭṭhadhā navadhā ceva, iti chaddhā bhavanti te.",
  "atk-s0517a:2190_0": "Nava ekavidhāti chando cittaṃ pīti passaddhi upekkhā saṅkappo vācā kammanto ājīvoti ime nava chandiddhipādādivasena ekavidhāva honti,",
  "atk-s0517a:2190_1": "aññakoṭṭhāsaṃ na bhajanti.",
  "atk-s0517a:2190_2": "Eko dvedhāti saddhā indriyabalavasena dvedhā ṭhitā.",
  "atk-s0517a:2190_3": "Atha catupañcadhāti athañño eko catudhā,",
  "atk-s0517a:2190_4": "añño pañcadhā ṭhitoti attho.",
  "atk-s0517a:2190_5": "Tattha samādhi eko indriyabalabojjhaṅgamaggaṅgavasena catudhā ṭhito,",
  "atk-s0517a:2190_6": "paññā tesaṃ catunnaṃ iddhipādakoṭṭhāsassa ca vasena pañcadhā.",
  "atk-s0517a:2190_7": "Aṭṭhadhā navadhā cevāti aparo eko aṭṭhadhā,",
  "atk-s0517a:2190_8": "eko navadhā ṭhitoti attho.",
  "atk-s0517a:2190_9": "Catusatipaṭṭhānaindriyabalabojjhaṅgamaggaṅgavasena sati aṭṭhadhā ṭhitā,",
  "atk-s0517a:2190_10": "catusammappadhānaiddhipādaindriyabalabojjhaṅgamaggaṅgavasena vīriyaṃ navadhāti. Evaṃ –",
  "atk-s0517a:2191_0": "Cuddaseva asambhinnā, hontete bodhipakkhiyā;",
  "atk-s0517a:2192_0": "Koṭṭhāsato sattavidhā, sattatiṃsa pabhedato.",
  "atk-s0517a:2193_0": "Sakiccanipphādanato, sarūpena ca vuttito;",
  "atk-s0517a:2194_0": "Sabbeva ariyamaggassa, sambhave sambhavanti te.",
  "atk-s0517a:2195_0": "Evaṃ maggaphalasampayutte sattatiṃsa bodhipakkhiyadhamme dassetvā puna te maggaphalesu saṅkhipitvā cattāro ariyamaggā cattāri ca sāmaññaphalānīti āha.",
  "atk-s0517a:2195_1": "Samaṇabhāvo sāmaññaṃ,",
  "atk-s0517a:2195_2": "catunnaṃ ariyamaggānametaṃ nāmaṃ.",
  "atk-s0517a:2195_3": "Sāmaññānaṃ phalāni sāmaññaphalāni.",
  "atk-s0517a:2195_4": "Nibbānaṃ pana sabbehi asammissameva.",
  "atk-s0517a:2195_5": "Iti vitthārato sattatiṃsabodhipakkhiyacatumaggacatuphalanibbānānaṃ vasena chacattālīsa lokuttaradhammā,",
  "atk-s0517a:2195_6": "tato saṅkhepena catumaggacatuphalanibbānānaṃ vasena nava lokuttaradhammā,",
  "atk-s0517a:2195_7": "tatopi saṅkhepena maggaphalanibbānānaṃ vasena tayo lokuttaradhammāti veditabbaṃ.",
  "atk-s0517a:2195_8": "Satipaṭṭhānādīnaṃ maggaphalānañca lokuttaratte vutte taṃsampayuttānaṃ phassādīnampi lokuttarattaṃ vuttameva hoti.",
  "atk-s0517a:2195_9": "Padhānadhammavasena pana satipaṭṭhānādayova vuttā.",
  "atk-s0517a:2195_10": "Abhidhamme ca lokuttaradhammaniddese maggaphalasampayuttānaṃ phassādīnaṃ lokuttarattaṃ vuttamevāti.",
  "atk-s0517a:2196_0": "Lokaṃ tarantīti lokaṃ atikkamanti.",
  "atk-s0517a:2196_1": "Sabbamidha īdisaṃ vattamānakālavacanaṃ cattāro ariyamagge sandhāya vuttaṃ.",
  "atk-s0517a:2196_2": "Sotāpattimaggo hi apāyalokaṃ tarati,",
  "atk-s0517a:2196_3": "sakadāgāmimaggo kāmāvacaralokekadesaṃ tarati,",
  "atk-s0517a:2196_4": "anāgāmimaggo kāmāvacaralokaṃ tarati,",
  "atk-s0517a:2196_5": "arahattamaggo rūpārūpāvacaralokaṃ tarati.",
  "atk-s0517a:2196_6": "Lokā uttarantīti lokā uggacchanti.",
  "atk-s0517a:2196_7": "Lokatoti ca lokamhāti ca tadeva nissakkavacanaṃ visesetvā dassitaṃ.",
  "atk-s0517a:2196_8": "Lokaṃ samatikkamantīti paṭhamaṃ vuttatthameva.",
  "atk-s0517a:2196_9": "Tattha upasaggatthaṃ anapekkhitvā vuttaṃ,",
  "atk-s0517a:2196_10": "idha saha upasaggatthena vuttaṃ.",
  "atk-s0517a:2196_11": "Lokaṃ samatikkantāti yathāvuttaṃ lokaṃ sammā atikkantā.",
  "atk-s0517a:2196_12": "Sabbamidha īdisaṃ atītakālavacanaṃ phalanibbānāni sandhāya vuttaṃ,",
  "atk-s0517a:2196_13": "sotāpattiphalādīni hi yathāvuttaṃ lokaṃ atikkamitvā ṭhitāni,",
  "atk-s0517a:2196_14": "sadā nibbānaṃ sabbalokaṃ atikkamitvā ṭhitaṃ.",
  "atk-s0517a:2196_15": "Lokena atirekāti lokato adhikabhūtā.",
  "atk-s0517a:2196_16": "Idaṃ sabbepi lokuttaradhamme sandhāya vuttaṃ.",
  "atk-s0517a:2196_17": "Nissarantīti niggacchanti.",
  "atk-s0517a:2196_18": "Nissaṭāti niggatā.",
  "atk-s0517a:2196_19": "Loke na tiṭṭhantītiādīni aṭṭhārasa vacanāni sabbalokuttaresupi yujjanti.",
  "atk-s0517a:2196_20": "Na tiṭṭhantīti loke apariyāpannattā vuttaṃ.",
  "atk-s0517a:2196_21": "Loke na limpantīti khandhasantāne vattamānāpi tasmiṃ na limpantīti attho.",
  "atk-s0517a:2196_22": "Lokena na limpantīti akatapaṭivedhānaṃ kenaci cittena,",
  "atk-s0517a:2196_23": "katapaṭivedhānaṃ akusalena appamattenapi cittena na limpantīti attho.",
  "atk-s0517a:2196_24": "Asaṃlittā anupalittāti upasaggena visesitaṃ.",
  "atk-s0517a:2197_0": "Vippamuttāti alittattameva nānābyañjanena visesitaṃ.",
  "atk-s0517a:2197_1": "Ye keci hi yattha yena vā alittā,",
  "atk-s0517a:2197_2": "te tattha tena vā vippamuttā honti.",
  "atk-s0517a:2197_3": "Lokā vippamuttātiādīni tīṇi nissakkavasena vuttāni.",
  "atk-s0517a:2197_4": "Visaññuttāti vippamuttattavisesanaṃ.",
  "atk-s0517a:2197_5": "Ye keci hi yattha yena yato vippamuttā,",
  "atk-s0517a:2197_6": "te tattha tena tato visaññuttā nāma honti.",
  "atk-s0517a:2197_7": "Lokā sujjhantīti lokamalaṃ dhovitvā lokā sujjhanti.",
  "atk-s0517a:2197_8": "Visujjhantīti tadeva upasaggena visesitaṃ.",
  "atk-s0517a:2197_9": "Vuṭṭhahantīti uṭṭhitā honti.",
  "atk-s0517a:2197_10": "Vivaṭṭantīti nivaṭṭanti.",
  "atk-s0517a:2197_11": "Na sajjantīti na lagganti.",
  "atk-s0517a:2197_12": "Na gayhantīti na gaṇhīyanti.",
  "atk-s0517a:2197_13": "Na bajjhantīti na bādhīyanti.",
  "atk-s0517a:2197_14": "Samucchindantīti appavattiṃ karonti.",
  "atk-s0517a:2197_15": "Yathā ca lokaṃ samucchinnattāti,",
  "atk-s0517a:2197_16": "tatheva “lokā visuddhattā”tiādi vuttameva hoti.",
  "atk-s0517a:2197_17": "Paṭippassambhentīti nirodhenti.",
  "atk-s0517a:2197_18": "Apathātiādīni cattāri sabbesupi lokuttaresu yujjanti.",
  "atk-s0517a:2197_19": "Apathāti amaggā.",
  "atk-s0517a:2197_20": "Agatīti appatiṭṭhā.",
  "atk-s0517a:2197_21": "Avisayāti anāyattā.",
  "atk-s0517a:2197_22": "Asādhāraṇāti asamānā.",
  "atk-s0517a:2197_23": "Vamantīti uggilanti.",
  "atk-s0517a:2197_24": "Na paccāvamantīti vuttapaṭipakkhanayena vuttaṃ,",
  "atk-s0517a:2197_25": "vantaṃ puna na adantīti attho.",
  "atk-s0517a:2197_26": "Etena vantassa suvantabhāvo vutto hoti.",
  "atk-s0517a:2197_27": "Anantaradukattayepi eseva nayo.",
  "atk-s0517a:2197_28": "Visīnentīti vikiranti vimuccanti,",
  "atk-s0517a:2197_29": "na bandhantīti attho.",
  "atk-s0517a:2197_30": "Na ussīnentīti na vikiranti na vimuccanti.",
  "atk-s0517a:2197_31": "“Visinentī”ti “na ussinentī”ti rassaṃ katvā pāṭho sundaro.",
  "atk-s0517a:2197_32": "Vidhūpentīti nibbāpenti.",
  "atk-s0517a:2197_33": "Na saṃdhūpentīti na ujjalanti.",
  "atk-s0517a:2197_34": "Lokaṃ samatikkamma abhibhuyya tiṭṭhantīti sabbepi lokuttarā dhammā lokaṃ sammā atikkamitvā abhibhavitvā ca tiṭṭhantīti lokuttarā.",
  "atk-s0517a:2197_35": "Sabbehipi imehi yathāvuttehi pakārehi lokuttarānaṃ lokato uttarabhāvo adhikabhāvo ca vutto hotīti.",
  "atk-s0517a:2198_0": "Lokuttarakathāvaṇṇanā niṭṭhitā.",
  "atk-s0517a:2199_0": "9. Balakathā",
  "atk-s0517a:2200_0": "Balakathāvaṇṇanā",
  "atk-s0517a:2201_0": "44.",
  "atk-s0517a:2201_1": "Idāni lokuttarakathāya anantaraṃ kathitāya lokuttarakathāvatiyā suttantapubbaṅgamāya balakathāya apubbatthānuvaṇṇanā.",
  "atk-s0517a:2201_2": "Tattha ādito suttantavasena pañca balāni dassetvā tadaññānipi balāni dassetukāmo apica aṭṭhasaṭṭhi balānītiādimāha.",
  "atk-s0517a:2201_3": "Sabbānipi taṃtaṃpaṭipakkhehi akampiyaṭṭhena balāni nāma honti.",
  "atk-s0517a:2201_4": "Hiribalantiādīsu pāpato hirīyanti etāyāti hirī,",
  "atk-s0517a:2201_5": "lajjāyetaṃ nāmaṃ.",
  "atk-s0517a:2201_6": "Pāpato ottappanti etenāti ottappaṃ,",
  "atk-s0517a:2201_7": "pāpato ubbegassetaṃ nāmaṃ.",
  "atk-s0517a:2201_8": "Ajjhattasamuṭṭhānā hirī,",
  "atk-s0517a:2201_9": "bahiddhāsamuṭṭhānaṃ ottappaṃ.",
  "atk-s0517a:2201_10": "Attādhipati hirī,",
  "atk-s0517a:2201_11": "lokādhipati ottappaṃ.",
  "atk-s0517a:2201_12": "Lajjāsabhāvasaṇṭhitā hirī,",
  "atk-s0517a:2201_13": "bhayasabhāvasaṇṭhitaṃ ottappaṃ.",
  "atk-s0517a:2201_14": "Sappatissavalakkhaṇā hirī,",
  "atk-s0517a:2201_15": "vajjabhīrukabhayadassāvilakkhaṇaṃ ottappaṃ.",
  "atk-s0517a:2201_16": "Sā eva hirī ahirikena na kampatīti hiribalaṃ.",
  "atk-s0517a:2201_17": "Tadeva ottappaṃ anottappena na kampatīti ottappabalaṃ.",
  "atk-s0517a:2201_18": "Appaṭisaṅkhānena na kampatīti paṭisaṅkhānabalaṃ.",
  "atk-s0517a:2201_19": "Upaparikkhaṇapaññāyetaṃ nāmaṃ.",
  "atk-s0517a:2201_20": "Vīriyasīsena satta bojjhaṅge bhāventassa uppannabalaṃ bhāvanābalaṃ.",
  "atk-s0517a:2201_21": "Tathāpavattānaṃ catunnaṃ khandhānametaṃ nāmaṃ.",
  "atk-s0517a:2201_22": "Parisuddhāni sīlādīni anavajjabalaṃ.",
  "atk-s0517a:2201_23": "Cattāri saṅgahavatthūni saṅgahabalaṃ.",
  "atk-s0517a:2201_24": "Saṅgahe balantipi pāṭho.",
  "atk-s0517a:2201_25": "Dukkhamānaṃ adhivāsanaṃ khantibalaṃ.",
  "atk-s0517a:2201_26": "Dhammakathāya paresaṃ tosanaṃ paññattibalaṃ.",
  "atk-s0517a:2201_27": "Adhitassa atthassa adhigamāpanaṃ nijjhattibalaṃ.",
  "atk-s0517a:2201_28": "Kusalesu bahubhāvo issariyabalaṃ.",
  "atk-s0517a:2201_29": "Kusalesu yathāruci patiṭṭhānaṃ adhiṭṭhānabalaṃ.",
  "atk-s0517a:2201_30": "Hiribalādīnaṃ attho mātikāpadesu byañjanavasena visesato yujjamānaṃ gahetvā vutto.",
  "atk-s0517a:2201_31": "Samathabalaṃ vipassanābalanti balappattā samathavipassanā eva.",
  "atk-s0517a:2202_0": "Mātikāniddese assaddhiye na kampatīti saddhābalanti mūlabalaṭṭhaṃ vatvā tameva aparehi navahi pariyāyehi visesetvā dassesi.",
  "atk-s0517a:2202_1": "Yo hi dhammo akampiyo balappatto hoti,",
  "atk-s0517a:2202_2": "so sahajāte upatthambheti,",
  "atk-s0517a:2202_3": "attano paṭipakkhe kilese pariyādiyati,",
  "atk-s0517a:2202_4": "paṭivedhassa ādibhūtaṃ sīlaṃ diṭṭhiñca visodheti,",
  "atk-s0517a:2202_5": "cittaṃ ārammaṇe patiṭṭhāpeti,",
  "atk-s0517a:2202_6": "cittaṃ pabhassaraṃ karonto vodāpeti,",
  "atk-s0517a:2202_7": "vasiṃ pāpento visesaṃ adhigamāpeti,",
  "atk-s0517a:2202_8": "tato uttariṃ pāpento uttaripaṭivedhaṃ kāreti,",
  "atk-s0517a:2202_9": "kamena ariyamaggaṃ pāpetvā saccābhisamayaṃ kāreti,",
  "atk-s0517a:2202_10": "phalappattiyā nirodhe patiṭṭhāpeti.",
  "atk-s0517a:2202_11": "Tasmā navadhā balaṭṭho visesito.",
  "atk-s0517a:2202_12": "Esa nayo vīriyabalādīsu catūsu.",
  "atk-s0517a:2203_0": "Kāmacchandaṃ hirīyatīti nekkhammayutto yogī nekkhammena kāmacchandato hirīyati.",
  "atk-s0517a:2203_1": "Ottappepi eseva nayo.",
  "atk-s0517a:2203_2": "Etehi sabbākusalehipi hirīyanā ottappanā vuttāyeva honti.",
  "atk-s0517a:2203_3": "Byāpādantiādīnampi imināva nayena attho veditabbo.",
  "atk-s0517a:2203_4": "Paṭisaṅkhātīti asammohavasena ādīnavato upaparikkhati.",
  "atk-s0517a:2203_5": "Bhāvetīti vaḍḍheti.",
  "atk-s0517a:2203_6": "Vajjanti rāgādivajjaṃ.",
  "atk-s0517a:2203_7": "Saṅgaṇhātīti bandhati.",
  "atk-s0517a:2203_8": "Khamatīti tassa yogissa khamati ruccati.",
  "atk-s0517a:2203_9": "Paññāpetīti toseti.",
  "atk-s0517a:2203_10": "Nijjhāpetīti cintāpeti.",
  "atk-s0517a:2203_11": "Vasaṃ vattetīti citte pahu hutvā cittaṃ attano vasaṃ katvā pavatteti.",
  "atk-s0517a:2203_12": "Adhiṭṭhātīti vidahati.",
  "atk-s0517a:2203_13": "Bhāvanābalādīni sabbānipi nekkhammādīniyeva.",
  "atk-s0517a:2203_14": "Mātikāvaṇṇanāya aññathā vutto,",
  "atk-s0517a:2203_15": "attho pana byañjanavaseneva pākaṭattā idha na vuttoti veditabbaṃ.",
  "atk-s0517a:2203_16": "Samathabalaṃ vipassanābalañca vitthārato niddisitvā avasāne uddhaccasahagatakilese ca khandhe ca na kampatītiādi",
  "atk-s0517a:2203_17": "ca avijjāsahagatakilese ca khandhe ca na kampatītiādi ca samathabalavipassanābalānaṃ lakkhaṇadassanatthaṃ vuttaṃ.",
  "atk-s0517a:2204_0": "Sekhāsekhabalesu sammādiṭṭhiṃ sikkhatīti sekhabalanti sekhapuggalo sammādiṭṭhiṃ sikkhatīti sekho,",
  "atk-s0517a:2204_1": "sā sammādiṭṭhi tassa sekhassa balanti sekhabalanti attho.",
  "atk-s0517a:2204_2": "Tattha sikkhitattā asekhabalanti asekhapuggalo tattha sammādiṭṭhiyā sikkhitattā na sikkhatīti asekho,",
  "atk-s0517a:2204_3": "sāyeva sammādiṭṭhi tassa asekhassa balanti asekhabalaṃ.",
  "atk-s0517a:2204_4": "Eseva nayo sammāsaṅkappādīsu.",
  "atk-s0517a:2204_5": "Sammāñāṇanti paccavekkhaṇañāṇaṃ.",
  "atk-s0517a:2204_6": "Tampi hi lokikampi hontaṃ sekhassa pavattattā sekhabalaṃ,",
  "atk-s0517a:2204_7": "asekhassa pavattattā asekhabalanti vuttaṃ.",
  "atk-s0517a:2204_8": "Sammāvimuttīti aṭṭha maggaṅgāni ṭhapetvā sesā phalasampayuttā dhammā.",
  "atk-s0517a:2204_9": "Keci pana “ṭhapetvā lokuttaravimuttiṃ avasesā vimuttiyo sammāvimuttī”ti vadanti.",
  "atk-s0517a:2204_10": "Tassa sekhāsekhabalattaṃ vuttanayameva.",
  "atk-s0517a:2205_0": "Khīṇāsavabalesu sabbānipi ñāṇabalāni.",
  "atk-s0517a:2205_1": "Khīṇāsavassa bhikkhunoti karaṇatthe sāmivacanaṃ,",
  "atk-s0517a:2205_2": "khīṇāsavena bhikkhunāti attho.",
  "atk-s0517a:2205_3": "Aniccatoti hutvā abhāvākārena aniccato.",
  "atk-s0517a:2205_4": "Yathābhūtanti yathāsabhāvato.",
  "atk-s0517a:2205_5": "Paññāyāti sahavipassanāya maggapaññāya.",
  "atk-s0517a:2205_6": "Aniccato sudiṭṭhā dukkhato anattato sudiṭṭhā honti tammūlakattā.",
  "atk-s0517a:2205_7": "Yanti bhāvanapuṃsakavacanaṃ,",
  "atk-s0517a:2205_8": "yena kāraṇenāti vā attho.",
  "atk-s0517a:2205_9": "Āgammāti paṭicca.",
  "atk-s0517a:2205_10": "Paṭijānātīti sampaṭicchati paṭiññaṃ karoti.",
  "atk-s0517a:2205_11": "Aṅgārakāsūpamāti mahābhitāpaṭṭhena aṅgārakāsuyā upamitā.",
  "atk-s0517a:2205_12": "Kāmāti vatthukāmā ca kilesakāmā ca.",
  "atk-s0517a:2206_0": "Vivekaninnanti phalasamāpattivasena upadhivivekasaṅkhātanibbānaninnaṃ.",
  "atk-s0517a:2206_1": "Tayo hi vivekā –",
  "atk-s0517a:2206_2": "kāyaviveko cittaviveko upadhivivekoti.",
  "atk-s0517a:2206_3": "Kāyaviveko ca vivekaṭṭhakāyānaṃ nekkhammābhiratānaṃ.",
  "atk-s0517a:2206_4": "Cittaviveko ca adhicittamanuyuttānaṃ.",
  "atk-s0517a:2206_5": "Upadhiviveko ca nirupadhīnaṃ puggalānaṃ visaṅkhāragatānaṃ,",
  "atk-s0517a:2206_6": "nissaraṇavivekasaṅkhātanibbānaninnaṃ vā.",
  "atk-s0517a:2206_7": "Pañca hi vivekā –",
  "atk-s0517a:2206_8": "vikkhambhanaviveko tadaṅgaviveko samucchedaviveko paṭippassaddhiviveko nissaraṇavivekoti.",
  "atk-s0517a:2206_9": "Vivekaninnanti viveke ninnaṃ.",
  "atk-s0517a:2206_10": "Vivekapoṇanti viveke nataṃ.",
  "atk-s0517a:2206_11": "Vivekapabbhāranti vivekasīsabhāraṃ.",
  "atk-s0517a:2206_12": "Dvepi purimasseva vevacanāni.",
  "atk-s0517a:2206_13": "Vivekaṭṭhanti kilesehi vajjitaṃ,",
  "atk-s0517a:2206_14": "dūrībhūtaṃ vā.",
  "atk-s0517a:2206_15": "Nekkhammābhiratanti nibbāne abhirataṃ,",
  "atk-s0517a:2206_16": "pabbajjāya abhirataṃ vā.",
  "atk-s0517a:2206_17": "Byantībhūtanti vigatantībhūtaṃ,",
  "atk-s0517a:2206_18": "ekadesenāpi anallīnaṃ vippamuttaṃ visaṃsaṭṭhaṃ.",
  "atk-s0517a:2206_19": "Sabbasoti sabbathā.",
  "atk-s0517a:2206_20": "Āsavaṭṭhāniyehi dhammehīti saṃyogavasena āsavānaṃ kāraṇabhūtehi kilesadhammehīti attho.",
  "atk-s0517a:2206_21": "Atha vā byantībhūtanti vigatanikantibhūtaṃ,",
  "atk-s0517a:2206_22": "nittaṇhanti attho. Kuto?",
  "atk-s0517a:2206_23": "Sabbaso āsavaṭṭhāniyehi dhammehi sabbehi tebhūmakadhammehīti attho.",
  "atk-s0517a:2206_24": "Idha dasahi khīṇāsavabalehi khīṇāsavassa lokiyalokuttaro maggo kathito.",
  "atk-s0517a:2206_25": "“Aniccato sabbe saṅkhārā”ti dukkhapariññābalaṃ,",
  "atk-s0517a:2206_26": "“aṅgārakāsūpamā kāmā”ti samudayapahānabalaṃ,",
  "atk-s0517a:2206_27": "“vivekaninnaṃ cittaṃ hotī”ti nirodhasacchikiriyābalaṃ,",
  "atk-s0517a:2206_28": "“cattāro satipaṭṭhānā”tiādi sattavidhaṃ maggabhāvanābalantipi vadanti.",
  "atk-s0517a:2206_29": "Dasa iddhibalāni iddhikathāya āvi bhavissanti.",
  "atk-s0517a:2207_0": "Tathāgatabalaniddese tathāgatabalānīti aññehi asādhāraṇāni tathāgatasseva balāni.",
  "atk-s0517a:2207_1": "Yathā vā pubbabuddhānaṃ balāni puññussayasampattiyā āgatāni,",
  "atk-s0517a:2207_2": "tathā āgatabalānītipi attho.",
  "atk-s0517a:2207_3": "Tattha duvidhaṃ tathāgatabalaṃ –",
  "atk-s0517a:2207_4": "kāyabalaṃ ñāṇabalañca.",
  "atk-s0517a:2207_5": "Tesu kāyabalaṃ hatthikulānusārena veditabbaṃ.",
  "atk-s0517a:2207_6": "Vuttañhetaṃ porāṇehi –",
  "atk-s0517a:2208_0": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "atk-s0517a:2209_0": "Gandhamaṅgalahemañca, uposathachaddantime dasā”ti. ;",
  "atk-s0517a:2210_0": "Imāni dasa hatthikulāni.",
  "atk-s0517a:2210_1": "Tattha kāḷāvakanti pakatihatthikulaṃ daṭṭhabbaṃ.",
  "atk-s0517a:2210_2": "Yaṃ dasannaṃ purisānaṃ kāyabalaṃ,",
  "atk-s0517a:2210_3": "taṃ ekassa kāḷāvakassa hatthino balaṃ.",
  "atk-s0517a:2210_4": "Yaṃ dasannaṃ kāḷāvakānaṃ balaṃ,",
  "atk-s0517a:2210_5": "taṃ ekassa gaṅgeyyassa balaṃ.",
  "atk-s0517a:2210_6": "Yaṃ dasannaṃ gaṅgeyyānaṃ,",
  "atk-s0517a:2210_7": "taṃ ekassa paṇḍarassa.",
  "atk-s0517a:2210_8": "Yaṃ dasannaṃ paṇḍarānaṃ,",
  "atk-s0517a:2210_9": "taṃ ekassa tambassa.",
  "atk-s0517a:2210_10": "Yaṃ dasannaṃ tambānaṃ,",
  "atk-s0517a:2210_11": "taṃ ekassa piṅgalassa.",
  "atk-s0517a:2210_12": "Yaṃ dasannaṃ piṅgalānaṃ,",
  "atk-s0517a:2210_13": "taṃ ekassa gandhahatthino.",
  "atk-s0517a:2210_14": "Yaṃ dasannaṃ gandhahatthīnaṃ,",
  "atk-s0517a:2210_15": "taṃ ekassa maṅgalahatthino.",
  "atk-s0517a:2210_16": "Yaṃ dasannaṃ maṅgalahatthīnaṃ,",
  "atk-s0517a:2210_17": "taṃ ekassa hemavatassa.",
  "atk-s0517a:2210_18": "Yaṃ dasannaṃ hemavatānaṃ,",
  "atk-s0517a:2210_19": "taṃ ekassa uposathassa.",
  "atk-s0517a:2210_20": "Yaṃ dasannaṃ uposathānaṃ,",
  "atk-s0517a:2210_21": "taṃ ekassa chaddantassa.",
  "atk-s0517a:2210_22": "Yaṃ dasannaṃ chaddantānaṃ,",
  "atk-s0517a:2210_23": "taṃ ekassa tathāgatassa balaṃ.",
  "atk-s0517a:2210_24": "Nārāyanasaṅghātabalantipi idameva vuccati.",
  "atk-s0517a:2210_25": "Tadetaṃ pakatihatthino gaṇanāya hatthīnaṃ koṭisahassassa,",
  "atk-s0517a:2210_26": "purisagaṇanāya dasannaṃ purisakoṭisahassānaṃ balaṃ hoti.",
  "atk-s0517a:2210_27": "Idaṃ tāva tathāgatassa kāyabalaṃ.",
  "atk-s0517a:2211_0": "Ñāṇabalaṃ pana idha tāva aññattha ca pāḷiyaṃ āgatameva dasabalañāṇaṃ,",
  "atk-s0517a:2211_1": "majjhime āgataṃ catuvesārajjañāṇaṃ,",
  "atk-s0517a:2211_2": "aṭṭhasu parisāsu akampanañāṇaṃ,",
  "atk-s0517a:2211_3": "catuyoniparicchedakañāṇaṃ,",
  "atk-s0517a:2211_4": "pañcagatiparicchedakañāṇaṃ,",
  "atk-s0517a:2211_5": "saṃyuttake āgatāni tesattati ñāṇāni,",
  "atk-s0517a:2211_6": "sattasattati ñāṇānīti evamaññānipi anekāni ñāṇasahassāni.",
  "atk-s0517a:2211_7": "Etaṃ ñāṇabalaṃ nāma.",
  "atk-s0517a:2211_8": "Idhāpi ñāṇabalameva adhippetaṃ.",
  "atk-s0517a:2211_9": "Ñāṇañhi akampiyaṭṭhena upatthambhanaṭṭhena ca balanti vuttaṃ.",
  "atk-s0517a:2212_0": "Ṭhānañca ṭhānatoti kāraṇañca kāraṇato.",
  "atk-s0517a:2212_1": "Kāraṇañhi yasmā tattha phalaṃ tiṭṭhati tadāyattavuttitāya uppajjati ceva pavattati ca,",
  "atk-s0517a:2212_2": "tasmā ṭhānanti vuccati.",
  "atk-s0517a:2212_3": "Taṃ bhagavā ye ye dhammā yesaṃ yesaṃ dhammānaṃ hetū paccayā uppādāya,",
  "atk-s0517a:2212_4": "taṃ taṃ ṭhānanti,",
  "atk-s0517a:2212_5": "ye ye dhammā yesaṃ yesaṃ dhammānaṃ na hetū na paccayā uppādāya,",
  "atk-s0517a:2212_6": "taṃ taṃ aṭṭhānanti pajānanto ṭhānañca ṭhānato aṭṭhānañca aṭṭhānato yathābhūtaṃ pajānāti.",
  "atk-s0517a:2212_7": "Yampīti yena ñāṇena.",
  "atk-s0517a:2212_8": "Idampīti idampi ṭhānāṭṭhānañāṇaṃ,",
  "atk-s0517a:2212_9": "tathāgatassa tathāgatabalaṃ nāma hotīti attho.",
  "atk-s0517a:2212_10": "Evaṃ sesapadesupi yojanā veditabbā.",
  "atk-s0517a:2213_0": "Āsabhaṃ ṭhānanti seṭṭhaṭṭhānaṃ uttamaṭṭhānaṃ,",
  "atk-s0517a:2213_1": "āsabhā vā pubbabuddhā,",
  "atk-s0517a:2213_2": "tesaṃ ṭhānanti attho.",
  "atk-s0517a:2213_3": "Apica gavasatajeṭṭhako usabho,",
  "atk-s0517a:2213_4": "gavasahassajeṭṭhako vasabho,",
  "atk-s0517a:2213_5": "vajasatajeṭṭhako vā usabho,",
  "atk-s0517a:2213_6": "vajasahassajeṭṭhako vasabho,",
  "atk-s0517a:2213_7": "sabbagavaseṭṭho sabbaparissayasaho seto pāsādiko mahābhāravaho asanisatasaddehipi asantasanīyo nisabho,",
  "atk-s0517a:2213_8": "so idha usabhoti adhippeto.",
  "atk-s0517a:2213_9": "Idampi hi tassa pariyāyavacanaṃ.",
  "atk-s0517a:2213_10": "Usabhassa idanti āsabhaṃ.",
  "atk-s0517a:2213_11": "Ṭhānanti catūhi pādehi pathaviṃ uppīḷetvā avaṭṭhānaṃ.",
  "atk-s0517a:2213_12": "Idaṃ pana āsabhaṃ viyāti āsabhaṃ yatheva hi nisabhasaṅkhāto usabho usabhabalena samannāgato catūhi pādehi pathaviṃ uppīḷetvā acalaṭṭhānena tiṭṭhati,",
  "atk-s0517a:2213_13": "evaṃ tathāgatopi dasahi tathāgatabalehi samannāgato catūhi vesārajjapādehi aṭṭhaparisapathaviṃ uppīḷetvā",
  "atk-s0517a:2213_14": "sadevake loke kenaci paccatthikena paccāmittena akampiyo acalaṭṭhānena tiṭṭhati,",
  "atk-s0517a:2213_15": "evaṃ tiṭṭhamāno ca taṃ āsabhaṃ ṭhānaṃ paṭijānāti upagacchati na paccakkhāti,",
  "atk-s0517a:2213_16": "attani āropeti.",
  "atk-s0517a:2213_17": "Tena vuttaṃ –",
  "atk-s0517a:2213_18": "“āsabhaṃ ṭhānaṃ paṭijānātī”ti.",
  "atk-s0517a:2214_0": "Parisāsūti khattiyabrāhmaṇagahapatisamaṇacātumahārājikatāvatiṃsamārabrahmānaṃ vasena aṭṭhasu parisāsu.",
  "atk-s0517a:2214_1": "Sīhanādaṃ nadatīti seṭṭhanādaṃ achambhitanādaṃ nadati,",
  "atk-s0517a:2214_2": "sīhanādasadisaṃ vā nādaṃ nadati.",
  "atk-s0517a:2214_3": "Ayamattho sīhanādasuttena dīpetabbo.",
  "atk-s0517a:2214_4": "Yathā vā sīho sahanato hananato ca sīhoti vuccati,",
  "atk-s0517a:2214_5": "evaṃ tathāgato lokadhammānaṃ sahanato parappavādānaṃ hananato sīhoti vuccati.",
  "atk-s0517a:2214_6": "Evaṃ vuttassa sīhassa nādaṃ sīhanādaṃ.",
  "atk-s0517a:2214_7": "Tattha yathā sīho sīhabalena samannāgato sabbattha visārado vigatalomahaṃso sīhanādaṃ nadati,",
  "atk-s0517a:2214_8": "evaṃ tathāgatasīhopi tathāgatabalehi samannāgato aṭṭhasu parisāsu visārado vigatalomahaṃso “iti rūpa”ntiādinā",
  "atk-s0517a:2214_9": "nayena nānāvidhadesanāvilāsasampannaṃ sīhanādaṃ nadati.",
  "atk-s0517a:2214_10": "Tena vuttaṃ –",
  "atk-s0517a:2214_11": "“parisāsu sīhanādaṃ nadatī”ti.",
  "atk-s0517a:2215_0": "Brahmacakkaṃ pavattetīti ettha brahmanti seṭṭhaṃ uttamaṃ visuddhaṃ. Cakkasaddo panāyaṃ –",
  "atk-s0517a:2216_0": "Sampattiyaṃ lakkhaṇe ca, rathaṅge iriyāpathe;",
  "atk-s0517a:2217_0": "Dāne ratanadhammūra, cakkādīsu ca dissati;",
  "atk-s0517a:2218_0": "Dhammacakke idha mato, tampi dvedhā vibhāvaye.",
  "atk-s0517a:2219_0": "“Cattārimāni,",
  "atk-s0517a:2219_1": "bhikkhave, cakkāni,",
  "atk-s0517a:2219_2": "yehi samannāgatānaṃ devamanussāna”ntiādīsu hi ayaṃ sampattiyaṃ dissati.",
  "atk-s0517a:2219_3": "“Heṭṭhā pādatalesu cakkāni jātāni hontī”ti ettha lakkhaṇe.",
  "atk-s0517a:2219_4": "“Cakkaṃva vahato pada”nti ettha rathaṅge.",
  "atk-s0517a:2219_5": "“Catucakkaṃ navadvāra”nti ettha iriyāpathe.",
  "atk-s0517a:2219_6": "“Dadaṃ bhuñja mā ca pamādo,",
  "atk-s0517a:2219_7": "cakkaṃ vattaya kosalādhipā”ti ettha dāne.",
  "atk-s0517a:2219_8": "“Dibbaṃ cakkaratanaṃ pāturahosī”ti ettha ratanacakke.",
  "atk-s0517a:2219_9": "“Mayā pavattitaṃ cakka”nti ettha dhammacakke.",
  "atk-s0517a:2219_10": "“Icchāhatassa posassa,",
  "atk-s0517a:2219_11": "cakkaṃ bhamati matthake”ti ettha uracakke.",
  "atk-s0517a:2219_12": "“Khurapariyantena cepi cakkenā”ti ettha paharaṇacakke.",
  "atk-s0517a:2219_13": "“Asanivicakka”nti ettha asanimaṇḍale.",
  "atk-s0517a:2219_14": "Idha panāyaṃ dhammacakke mato.",
  "atk-s0517a:2220_0": "Taṃ panetaṃ dhammacakkaṃ duvidhaṃ hoti paṭivedhañāṇañca desanāñāṇañca.",
  "atk-s0517a:2220_1": "Tattha paññāpabhāvitaṃ attano ariyaphalāvahaṃ paṭivedhañāṇaṃ,",
  "atk-s0517a:2220_2": "karuṇāpabhāvitaṃ sāvakānaṃ ariyaphalāvahaṃ desanāñāṇaṃ.",
  "atk-s0517a:2220_3": "Tattha paṭivedhañāṇaṃ uppajjamānaṃ uppannanti duvidhaṃ.",
  "atk-s0517a:2220_4": "Tañhi abhinikkhamanato yāva arahattamaggā uppajjamānaṃ nāma,",
  "atk-s0517a:2220_5": "phalakkhaṇe uppannaṃ nāma.",
  "atk-s0517a:2220_6": "Tusitabhavanato vā yāva bodhipallaṅke arahattamaggā uppajjamānaṃ nāma,",
  "atk-s0517a:2220_7": "phalakkhaṇe uppannaṃ nāma.",
  "atk-s0517a:2220_8": "Dīpaṅkaradasabalato vā paṭṭhāya yāva arahattamaggā uppajjamānaṃ nāma,",
  "atk-s0517a:2220_9": "phalakkhaṇe uppannaṃ nāma.",
  "atk-s0517a:2220_10": "Desanāñāṇampi pavattamānaṃ pavattanti duvidhaṃ.",
  "atk-s0517a:2220_11": "Tañhi yāva aññātakoṇḍaññattherassa arahattamaggā pavattamānaṃ nāma,",
  "atk-s0517a:2220_12": "phalakkhaṇe pavattaṃ nāma.",
  "atk-s0517a:2220_13": "Tattha paṭivedhañāṇaṃ lokuttaraṃ,",
  "atk-s0517a:2220_14": "desanāñāṇaṃ lokiyaṃ.",
  "atk-s0517a:2220_15": "Ubhayampi panetaṃ aññehi asādhāraṇaṃ,",
  "atk-s0517a:2220_16": "buddhānaṃyeva orasañāṇaṃ.",
  "atk-s0517a:2220_17": "Tena vuttaṃ –",
  "atk-s0517a:2220_18": "“brahmacakkaṃ pavattetī”ti.",
  "atk-s0517a:2221_0": "Kammasamādānānanti samādiyitvā katānaṃ kusalākusalakammānaṃ,",
  "atk-s0517a:2221_1": "kammameva vā kammasamādānaṃ.",
  "atk-s0517a:2221_2": "Ṭhānaso hetusoti paccayato ceva hetuto ca.",
  "atk-s0517a:2221_3": "Tattha gatiupadhikālapayogā vipākassa ṭhānaṃ.",
  "atk-s0517a:2221_4": "Kammaṃ hetu.",
  "atk-s0517a:2222_0": "Sabbatthagāmininti sabbagatigāminiñca agatigāminiñca.",
  "atk-s0517a:2222_1": "Paṭipadanti maggaṃ.",
  "atk-s0517a:2222_2": "Yathābhūtaṃ pajānātīti bahūsupi manussesu ekameva pāṇaṃ ghātentesu imassa cetanā nirayagāminī bhavissati,",
  "atk-s0517a:2222_3": "imassa tiracchānayonigāminīti iminā nayena ekavatthusmimpi kusalākusalacetanāsaṅkhātānaṃ paṭipattīnaṃ aviparītato sabhāvaṃ jānāti.",
  "atk-s0517a:2223_0": "Anekadhātunti cakkhudhātuādīhi,",
  "atk-s0517a:2223_1": "kāmadhātuādīhi vā dhātūhi bahudhātuṃ.",
  "atk-s0517a:2223_2": "Nānādhātunti tāsaṃyeva dhātūnaṃ vilakkhaṇattā nānappakāradhātuṃ.",
  "atk-s0517a:2223_3": "Lokanti khandhāyatanadhātulokaṃ.",
  "atk-s0517a:2223_4": "Yathābhūtaṃ pajānātīti tāsaṃ tāsaṃ dhātūnaṃ aviparītato sabhāvaṃ paṭivijjhati.",
  "atk-s0517a:2224_0": "Nānādhimuttikatanti hīnapaṇītādiadhimuttīhi nānādhimuttikabhāvaṃ.",
  "atk-s0517a:2225_0": "Parasattānanti padhānasattānaṃ.",
  "atk-s0517a:2225_1": "Parapuggalānanti tato paresaṃ hīnasattānaṃ.",
  "atk-s0517a:2225_2": "Ekatthameva vā etaṃ padadvayaṃ veneyyavasena bhagavatā dvedhā vuttaṃ.",
  "atk-s0517a:2225_3": "Idhāpi bhagavatā vuttanayeneva vuttaṃ.",
  "atk-s0517a:2225_4": "Indriyaparopariyattanti saddhādīnaṃ indriyānaṃ parabhāvañca aparabhāvañca,",
  "atk-s0517a:2225_5": "vuddhiñca hāniñcāti attho.",
  "atk-s0517a:2226_0": "Jhānavimokkhasamādhisamāpattīnanti paṭhamādīnaṃ catunnaṃ jhānānaṃ,",
  "atk-s0517a:2226_1": "“rūpī rūpāni passatī”tiādīnaṃ aṭṭhannaṃ vimokkhānaṃ,",
  "atk-s0517a:2226_2": "savitakkasavicārādīnaṃ tiṇṇaṃ samādhīnaṃ,",
  "atk-s0517a:2226_3": "paṭhamajjhānasamāpattiādīnañca navannaṃ anupubbasamāpattīnaṃ.",
  "atk-s0517a:2226_4": "Saṃkilesanti hānabhāgiyadhammaṃ.",
  "atk-s0517a:2226_5": "Vodānanti visesabhāgiyadhammaṃ.",
  "atk-s0517a:2226_6": "Vuṭṭhānanti yena kāraṇena jhānādīhi vuṭṭhahanti,",
  "atk-s0517a:2226_7": "taṃ kāraṇaṃ.",
  "atk-s0517a:2226_8": "Taṃ pana “vodānampi vuṭṭhānaṃ,",
  "atk-s0517a:2226_9": "tamhā tamhā samādhimhā vuṭṭhānampi vuṭṭhāna”nti evaṃ vuttaṃ paguṇajjhānañceva bhavaṅgaphalasamāpattiyo ca.",
  "atk-s0517a:2226_10": "Heṭṭhimaṃ heṭṭhimañhi paguṇajjhānaṃ uparimassa uparimassa padaṭṭhānaṃ hoti,",
  "atk-s0517a:2226_11": "tasmā “vodānampi vuṭṭhāna”nti vuttaṃ.",
  "atk-s0517a:2226_12": "Bhavaṅgena pana sabbajjhānehi vuṭṭhānaṃ hoti,",
  "atk-s0517a:2226_13": "nirodhasamāpattito phalasamāpattiyā vuṭṭhānaṃ hoti.",
  "atk-s0517a:2226_14": "Taṃ sandhāya “tamhā tamhā samādhimhā vuṭṭhānampi vuṭṭhāna”nti vuttaṃ.",
  "atk-s0517a:2227_0": "Pubbenivāsadibbacakkhuāsavakkhayañāṇāni heṭṭhā pakāsitāneva.",
  "atk-s0517a:2228_0": "Tattha āsavānaṃ khayāti arahattamaggena sabbakilesānaṃ khayā.",
  "atk-s0517a:2228_1": "Anāsavanti āsavavirahitaṃ.",
  "atk-s0517a:2228_2": "Cetovimuttiṃ paññāvimuttinti ettha cetovacanena arahattaphalasampayutto samādhi,",
  "atk-s0517a:2228_3": "paññāvacanena taṃsampayuttā ca paññā vuttā.",
  "atk-s0517a:2228_4": "Tattha ca samādhi rāgato vimuttattā cetovimutti,",
  "atk-s0517a:2228_5": "paññā avijjāya vimuttattā paññāvimuttīti veditabbā.",
  "atk-s0517a:2228_6": "Vuttañhetaṃ bhagavatā –",
  "atk-s0517a:2228_7": "“yo hissa,",
  "atk-s0517a:2228_8": "bhikkhave, samādhi,",
  "atk-s0517a:2228_9": "tadassa samādhindriyaṃ. Yā hissa,",
  "atk-s0517a:2228_10": "bhikkhave, paññā,",
  "atk-s0517a:2228_11": "tadassa paññindriyaṃ. Iti kho,",
  "atk-s0517a:2228_12": "bhikkhave,",
  "atk-s0517a:2228_13": "rāgavirāgā cetovimutti avijjāvirāgā paññāvimuttī”ti.",
  "atk-s0517a:2228_14": "Apicettha samathabalaṃ cetovimutti,",
  "atk-s0517a:2228_15": "vipassanābalaṃ paññāvimuttīti veditabbaṃ.",
  "atk-s0517a:2228_16": "Diṭṭheva dhammeti imasmiṃyeva attabhāve.",
  "atk-s0517a:2228_17": "Sayaṃ abhiññā sacchikatvāti adhikāya paññāya attanāyeva paccakkhaṃ katvā,",
  "atk-s0517a:2228_18": "aparappaccayena ñatvāti attho.",
  "atk-s0517a:2228_19": "Upasampajjāti adhigantvā,",
  "atk-s0517a:2228_20": "nipphādetvā vā.",
  "atk-s0517a:2228_21": "Imesaṃ pana dasannaṃ dasabalañāṇānaṃ vitthāro abhidhamme vuttanayena veditabbo.",
  "atk-s0517a:2229_0": "Tattha paravādikathā hoti –",
  "atk-s0517a:2229_1": "dasabalañāṇaṃ nāma pāṭiyekkaṃ ñāṇaṃ natthi,",
  "atk-s0517a:2229_2": "sabbaññutaññāṇassevāyaṃ pabhedoti.",
  "atk-s0517a:2229_3": "Na taṃ tathā daṭṭhabbaṃ.",
  "atk-s0517a:2229_4": "Aññameva hi dasabalañāṇaṃ,",
  "atk-s0517a:2229_5": "aññaṃ sabbaññutaññāṇaṃ.",
  "atk-s0517a:2229_6": "Dasabalañāṇañhi sakasakakiccameva jānāti,",
  "atk-s0517a:2229_7": "sabbaññutaññāṇaṃ tampi,",
  "atk-s0517a:2229_8": "tato avasesampi jānāti.",
  "atk-s0517a:2229_9": "Dasabalañāṇesu hi paṭhamaṃ kāraṇākāraṇameva jānāti,",
  "atk-s0517a:2229_10": "dutiyaṃ kammantaravipākantarameva,",
  "atk-s0517a:2229_11": "tatiyaṃ kammaparicchedameva,",
  "atk-s0517a:2229_12": "catutthaṃ dhātunānattakāraṇameva,",
  "atk-s0517a:2229_13": "pañcamaṃ sattānaṃ ajjhāsayādhimuttimeva,",
  "atk-s0517a:2229_14": "chaṭṭhaṃ indriyānaṃ tikkhamudubhāvameva,",
  "atk-s0517a:2229_15": "sattamaṃ jhānādīhi saddhiṃ tesaṃ saṃkilesādimeva,",
  "atk-s0517a:2229_16": "aṭṭhamaṃ pubbenivutthakhandhasantatimeva,",
  "atk-s0517a:2229_17": "navamaṃ sattānaṃ cutipaṭisandhimeva,",
  "atk-s0517a:2229_18": "dasamaṃ saccaparicchedameva.",
  "atk-s0517a:2229_19": "Sabbaññutaññāṇaṃ pana etehi jānitabbañca,",
  "atk-s0517a:2229_20": "tato uttariñca pajānāti.",
  "atk-s0517a:2229_21": "Etesaṃ pana kiccaṃ na sabbaṃ karoti.",
  "atk-s0517a:2229_22": "Tañhi jhānaṃ hutvā appetuṃ na sakkoti,",
  "atk-s0517a:2229_23": "iddhi hutvā vikubbituṃ na sakkoti,",
  "atk-s0517a:2229_24": "maggo hutvā kilese khepetuṃ na sakkoti.",
  "atk-s0517a:2230_0": "Apica paravādī evaṃ pucchitabbo “dasabalañāṇaṃ nāmetaṃ savitakkasavicāraṃ avitakkavicāramattaṃ avitakkāvicāraṃ",
  "atk-s0517a:2230_1": "kāmāvacaraṃ rūpāvacaraṃ arūpāvacaraṃ lokiyaṃ lokuttara”nti.",
  "atk-s0517a:2230_2": "Jānanto “paṭipāṭiyā satta ñāṇāni savitakkasavicārānī”ti vakkhati.",
  "atk-s0517a:2230_3": "“Tato parāni dve avitakkaavicārānī”ti vakkhati.",
  "atk-s0517a:2230_4": "“Āsavakkhayañāṇaṃ siyā savitakkasavicāraṃ,",
  "atk-s0517a:2230_5": "siyā avitakkavicāramattaṃ,",
  "atk-s0517a:2230_6": "siyā avitakkaavicāra”nti vakkhati.",
  "atk-s0517a:2230_7": "Tathā “paṭipāṭiyā satta kāmāvacarāni,",
  "atk-s0517a:2230_8": "tato parāni dve rūpāvacarāni,",
  "atk-s0517a:2230_9": "tato avasāne ekaṃ lokuttara”nti vakkhati.",
  "atk-s0517a:2230_10": "“Sabbaññutaññāṇaṃ pana savitakkasavicārameva kāmāvacarameva lokiyamevā”ti vakkhati.",
  "atk-s0517a:2231_0": "Evamettha apubbatthānuvaṇṇanaṃ ñatvā idāni yasmā tathāgato paṭhamaṃyeva ṭhānāṭṭhānañāṇena veneyyasattānaṃ",
  "atk-s0517a:2231_1": "āsavakkhayādhigamassa ceva anadhigamassa ca ṭhānāṭṭhānabhūtaṃ kilesāvaraṇābhāvaṃ passati lokiyasammādiṭṭhiṭṭhānadassanato",
  "atk-s0517a:2231_2": "niyatamicchādiṭṭhiṭṭhānābhāvadassanato ca.",
  "atk-s0517a:2231_3": "Atha nesaṃ kammavipākañāṇena vipākāvaraṇābhāvaṃ passati tihetukapaṭisandhidassanato.",
  "atk-s0517a:2231_4": "Sabbatthagāminipaṭipadāñāṇena kammāvaraṇābhāvaṃ passati ānantarikakammābhāvadassanato.",
  "atk-s0517a:2231_5": "Evaṃ anāvaraṇānaṃ anekadhātunānādhātuñāṇena anukūladhammadesanatthaṃ cariyāvisesaṃ passati dhātuvemattadassanato.",
  "atk-s0517a:2231_6": "Atha nesaṃ nānādhimuttikatāñāṇena adhimuttiṃ passati payogaṃ anādiyitvāpi adhimuttivasena dhammadesanatthaṃ.",
  "atk-s0517a:2231_7": "Athevaṃ diṭṭhaadhimuttīnaṃ yathāsatti yathābalaṃ dhammaṃ desetuṃ indriyaparopariyattañāṇena indriyaparopariyattaṃ",
  "atk-s0517a:2231_8": "passati saddhādīnaṃ tikkhamudubhāvadassanato.",
  "atk-s0517a:2231_9": "Evaṃ pariññātindriyaparopariyattāpi panete sace dūre honti,",
  "atk-s0517a:2231_10": "atha jhānādiñāṇena jhānādīsu vasībhūtattā iddhivisesena khippaṃ upagacchati.",
  "atk-s0517a:2231_11": "Upagantvā ca nesaṃ pubbenivāsānussatiñāṇena pubbajātivibhāvanaṃ dibbacakkhānubhāvato pattabbena cetopariyañāṇena",
  "atk-s0517a:2231_12": "sampati cittavisesaṃ passanto āsavakkhayañāṇānubhāvena āsavakkhayagāminiyā paṭipadāya vigatasammohattā",
  "atk-s0517a:2231_13": "āsavakkhayāya dhammaṃ deseti.",
  "atk-s0517a:2231_14": "Tasmā iminānukkamena imāni dasa balāni vuttānīti veditabbānīti.",
  "atk-s0517a:2232_0": "45.",
  "atk-s0517a:2232_1": "Idāni sabbabalāni lakkhaṇato niddisitukāmo kenaṭṭhena saddhābalantiādinā nayena pucchaṃ katvā assaddhiye",
  "atk-s0517a:2232_2": "akampiyaṭṭhenātiādinā nayena vissajjanaṃ akāsi.",
  "atk-s0517a:2232_3": "Tattha hirīyatītiādi puggalādhiṭṭhānā desanā.",
  "atk-s0517a:2232_4": "Bhāvanābalādīsu adhiṭṭhānabalapariyantesu “tatthā”ti ca,",
  "atk-s0517a:2232_5": "“tenā”ti ca,",
  "atk-s0517a:2232_6": "“ta”nti ca nekkhammādikameva sandhāya vuttanti veditabbaṃ.",
  "atk-s0517a:2232_7": "Tena cittaṃ ekagganti tena samādhinā cittaṃ ekaggaṃ hotīti vuttaṃ hoti.",
  "atk-s0517a:2232_8": "Tattha jāteti tattha samathe sampayogavasena jāte,",
  "atk-s0517a:2232_9": "tasmiṃ vā vipassanārammaṇaṃ hutvā jāte.",
  "atk-s0517a:2232_10": "Tattha sikkhatīti tattha sekhabale sekho sikkhatīti sekhabalanti attho.",
  "atk-s0517a:2232_11": "Tattha sikkhitattāti tattha asekhabale asekhassa sikkhitattā asekhabalaṃ.",
  "atk-s0517a:2232_12": "Tena āsavā khīṇāti tena lokiyalokuttarena ñāṇena āsavā khīṇāti taṃ ñāṇaṃ khīṇāsavabalaṃ.",
  "atk-s0517a:2232_13": "Lokiyenāpi hi ñāṇena āsavā khīṇā nāma vipassanāya abhāve lokuttaramaggābhāvato.",
  "atk-s0517a:2232_14": "Evaṃ khīṇāsavassa balanti khīṇāsavabalaṃ.",
  "atk-s0517a:2232_15": "Tassa ijjhatīti iddhibalanti tassa iddhimato ijjhatīti iddhiyeva balaṃ iddhibalaṃ.",
  "atk-s0517a:2232_16": "Appameyyaṭṭhenāti yasmā sāvakā ṭhānāṭṭhānādīni ekadesena jānanti,",
  "atk-s0517a:2232_17": "sabbākārena pajānanaṃyeva sandhāya “yathābhūtaṃ pajānātī”ti vuttaṃ.",
  "atk-s0517a:2232_18": "Kiñcāpi tīsu vijjāsu “yathābhūtaṃ pajānātī”ti na vuttaṃ,",
  "atk-s0517a:2232_19": "aññattha pana vuttattā tāsupi vuttameva hoti.",
  "atk-s0517a:2232_20": "Aññatthāti sesesu sattasu ñāṇabalesu ca abhidhamme ca dasasupi balesu.",
  "atk-s0517a:2232_21": "Indriyaparopariyattañāṇaṃ pana sabbathāpi sāvakehi asādhāraṇameva.",
  "atk-s0517a:2232_22": "Tasmā dasapi balāni sāvakehi asādhāraṇānīti.",
  "atk-s0517a:2232_23": "Adhimattaṭṭhena atuliyaṭṭhena appameyyāni,",
  "atk-s0517a:2232_24": "tasmāyeva ca “appameyyaṭṭhena tathāgatabala”nti vuttanti.",
  "atk-s0517a:2233_0": "Balakathāvaṇṇanā niṭṭhitā.",
  "atk-s0517a:2234_0": "10. Suññakathā",
  "atk-s0517a:2235_0": "Suññakathāvaṇṇanā",
  "atk-s0517a:2236_0": "46.",
  "atk-s0517a:2236_1": "Idāni lokuttarabalapariyosānāya balakathāya anantaraṃ kathitāya lokuttarasuññatāpariyosānāya suttantapubbaṅgamāya suññatākathāya apubbatthānuvaṇṇanā.",
  "atk-s0517a:2236_2": "Suttante tāva athāti vacanopādāne nipāto.",
  "atk-s0517a:2236_3": "Etena āyasmātiādivacanassa upādānaṃ kataṃ hoti.",
  "atk-s0517a:2236_4": "Khoti padapūraṇatthe nipāto.",
  "atk-s0517a:2236_5": "Yena bhagavā tenupasaṅkamīti bhummatthe karaṇavacanaṃ.",
  "atk-s0517a:2236_6": "Tasmā yattha bhagavā,",
  "atk-s0517a:2236_7": "tattha upasaṅkamīti evamettha attho daṭṭhabbo.",
  "atk-s0517a:2236_8": "Yena vā kāraṇena bhagavā devamanussehi upasaṅkamitabbo,",
  "atk-s0517a:2236_9": "teneva kāraṇena upasaṅkamīti evamettha attho daṭṭhabbo.",
  "atk-s0517a:2236_10": "Kena ca kāraṇena bhagavā upasaṅkamitabbo?",
  "atk-s0517a:2236_11": "Nānappakāraguṇavisesādhigamādhippāyena,",
  "atk-s0517a:2236_12": "sāduphalūpabhogādhippāyena dijagaṇehi niccaphalitamahārukkho viya,",
  "atk-s0517a:2236_13": "tena kāraṇena upasaṅkamīti evamettha attho daṭṭhabbo.",
  "atk-s0517a:2236_14": "Upasaṅkamīti ca gatoti vuttaṃ hoti.",
  "atk-s0517a:2236_15": "Upasaṅkamitvāti upasaṅkamanapariyosānadīpanaṃ.",
  "atk-s0517a:2236_16": "Atha vā evañca gato tato āsannataraṃ ṭhānaṃ bhagavato samīpasaṅkhātaṃ gantvātipi vuttaṃ hoti.",
  "atk-s0517a:2237_0": "Abhivādetvāti pañcapatiṭṭhitena vanditvā.",
  "atk-s0517a:2237_1": "Idāni yenaṭṭhena loke aggapuggalassa upaṭṭhānaṃ āgato,",
  "atk-s0517a:2237_2": "taṃ pucchitukāmo dasanakhasamodhānasamujjalaṃ añjaliṃ sirasi patiṭṭhapetvā ekamantaṃ nisīdi.",
  "atk-s0517a:2237_3": "Ekamantanti ca bhāvanapuṃsakaniddeso “visamaṃ candimasūriyā pariharantī”tiādīsu viya.",
  "atk-s0517a:2237_4": "Tasmā yathā nisinno ekamantaṃ nisinno hoti,",
  "atk-s0517a:2237_5": "tathā nisīdīti evamettha attho daṭṭhabbo.",
  "atk-s0517a:2237_6": "Bhummatthe vā etaṃ upayogavacanaṃ.",
  "atk-s0517a:2237_7": "Nisīdīti nisajjaṃ kappesi.",
  "atk-s0517a:2237_8": "Paṇḍitā hi devamanussā garuṭṭhānīyaṃ upasaṅkamitvā āsanakusalatāya ekamantaṃ nisīdanti,",
  "atk-s0517a:2237_9": "ayañca thero tesaṃ aññataro,",
  "atk-s0517a:2237_10": "tasmā ekamantaṃ nisīdi.",
  "atk-s0517a:2238_0": "Kathaṃ nisinno pana ekamantaṃ nisinno hotīti?",
  "atk-s0517a:2238_1": "Cha nisajjadose vajjetvā.",
  "atk-s0517a:2238_2": "Seyyathidaṃ –",
  "atk-s0517a:2238_3": "atidūraṃ accāsannaṃ uparivātaṃ unnatappadesaṃ atisammukhaṃ atipacchāti.",
  "atk-s0517a:2238_4": "Atidūre nisinno hi sace kathetukāmo hoti,",
  "atk-s0517a:2238_5": "uccāsaddena kathetabbaṃ hoti.",
  "atk-s0517a:2238_6": "Accāsanne nisinno saṅghaṭṭanaṃ karoti.",
  "atk-s0517a:2238_7": "Uparivāte nisinno sarīragandhena bādhati.",
  "atk-s0517a:2238_8": "Unnatappadese nisinno agāravaṃ pakāseti.",
  "atk-s0517a:2238_9": "Atisammukhā nisinno sace daṭṭhukāmo hoti,",
  "atk-s0517a:2238_10": "cakkhunā cakkhuṃ āhacca daṭṭhabbaṃ hoti.",
  "atk-s0517a:2238_11": "Atipacchā nisinno sace daṭṭhukāmo hoti,",
  "atk-s0517a:2238_12": "gīvaṃ pasāretvā daṭṭhabbaṃ hoti.",
  "atk-s0517a:2238_13": "Tasmā ayampi ete cha nisajjadose vajjetvā nisīdi.",
  "atk-s0517a:2238_14": "Tena vuttaṃ “ekamantaṃ nisīdī”ti.",
  "atk-s0517a:2238_15": "Etadavocāti etaṃ avoca.",
  "atk-s0517a:2239_0": "Suñño loko suñño lokoti, bhante,",
  "atk-s0517a:2239_1": "vuccatīti imasmiṃ sāsane paṭipannehi tehi tehi bhikkhūhi “suñño loko suñño loko”ti kathīyatīti attho.",
  "atk-s0517a:2239_2": "Tahiṃ tahiṃ tādisānaṃ vacanānaṃ bahukattā tesaṃ sabbesaṃ saṅgaṇhanatthaṃ āmeḍitavacanaṃ kataṃ.",
  "atk-s0517a:2239_3": "Evañhi vutte sabbāni tāni vacanāni saṅgahitāni honti.",
  "atk-s0517a:2239_4": "Kittāvatāti kittakena parimāṇena. Nu-",
  "atk-s0517a:2239_5": "iti saṃsayatthe nipāto.",
  "atk-s0517a:2239_6": "Suññaṃ attena vā attaniyena vāti “kārako vedako sayaṃvasī”ti evaṃ lokaparikappitena attanā ca attābhāvatoyeva attano santakena parikkhārena ca suññaṃ.",
  "atk-s0517a:2239_7": "Sabbaṃ cakkhādi lokiyaṃ dhammajātaṃ,",
  "atk-s0517a:2239_8": "taṃyeva lujjanapalujjanaṭṭhena loko nāma.",
  "atk-s0517a:2239_9": "Yasmā ca attā ca ettha natthi,",
  "atk-s0517a:2239_10": "attaniyañca ettha natthi,",
  "atk-s0517a:2239_11": "tasmā suñño lokoti vuccatīti attho.",
  "atk-s0517a:2239_12": "Lokuttaropi ca dhammo attattaniyehi suñño eva,",
  "atk-s0517a:2239_13": "pucchānurūpena pana lokiyova dhammo vutto.",
  "atk-s0517a:2239_14": "Suññoti ca dhammo natthīti vuttaṃ na hoti,",
  "atk-s0517a:2239_15": "tasmiṃ dhamme attattaniyasārassa natthibhāvo vutto hoti.",
  "atk-s0517a:2239_16": "Loke ca “suññaṃ gharaṃ,",
  "atk-s0517a:2239_17": "suñño ghaṭo”ti vutte gharassa ghaṭassa ca natthibhāvo vutto na hoti,",
  "atk-s0517a:2239_18": "tasmiṃ ghare ghaṭe ca aññassa natthibhāvo vutto hoti.",
  "atk-s0517a:2239_19": "Bhagavatā ca “iti yañhi kho tattha na hoti,",
  "atk-s0517a:2239_20": "tena taṃ suññaṃ samanupassati.",
  "atk-s0517a:2239_21": "Yaṃ pana tattha avasiṭṭhaṃ hoti,",
  "atk-s0517a:2239_22": "taṃ santaṃ idamatthīti pajānātī”ti ayameva attho vutto.",
  "atk-s0517a:2239_23": "Tathā ñāyaganthe ca saddaganthe ca ayameva attho.",
  "atk-s0517a:2239_24": "Iti imasmiṃ suttante anattalakkhaṇameva kathitaṃ.",
  "atk-s0517a:2240_0": "47.",
  "atk-s0517a:2240_1": "Suttantaniddese suññasuññantiādīni pañcavīsati mātikāpadāni suññasambandhena uddisitvā tesaṃ niddeso kato.",
  "atk-s0517a:2240_2": "Tattha mātikāya tāva suññasaṅkhātaṃ suññaṃ,",
  "atk-s0517a:2240_3": "na aññena upapadena visesitanti suññasuññaṃ.",
  "atk-s0517a:2240_4": "Asukanti aniddiṭṭhattā cettha suññattameva vā apekkhitvā napuṃsakavacanaṃ kataṃ.",
  "atk-s0517a:2240_5": "Evaṃ sesesupi.",
  "atk-s0517a:2240_6": "Saṅkhāroyeva sesasaṅkhārehi suññoti saṅkhārasuññaṃ.",
  "atk-s0517a:2240_7": "Jarābhaṅgavasena virūpo pariṇāmo vipariṇāmo,",
  "atk-s0517a:2240_8": "tena vipariṇāmena suññaṃ vipariṇāmasuññaṃ.",
  "atk-s0517a:2240_9": "Aggañca taṃ attattaniyehi,",
  "atk-s0517a:2240_10": "sabbasaṅkhārehi vā suññañcāti aggasuññaṃ.",
  "atk-s0517a:2240_11": "Lakkhaṇameva sesalakkhaṇehi suññanti lakkhaṇasuññaṃ.",
  "atk-s0517a:2240_12": "Nekkhammādinā vikkhambhanena suññaṃ.",
  "atk-s0517a:2240_13": "Vikkhambhanasuññaṃ.",
  "atk-s0517a:2240_14": "Tadaṅgasuññādīsupi catūsu eseva nayo.",
  "atk-s0517a:2240_15": "Ajjhattañca taṃ attattaniyādīhi suññañcāti ajjhattasuññaṃ.",
  "atk-s0517a:2240_16": "Bahiddhā ca taṃ attattaniyādīhi suññañcāti bahiddhāsuññaṃ.",
  "atk-s0517a:2240_17": "Tadubhayaṃ attattaniyādīhi suññanti dubhatosuññaṃ.",
  "atk-s0517a:2240_18": "Samāno bhāgo etassāti sabhāgaṃ,",
  "atk-s0517a:2240_19": "sabhāgañca taṃ attattaniyādīhi suññañcāti sabhāgasuññaṃ,",
  "atk-s0517a:2240_20": "sadisasuññanti attho.",
  "atk-s0517a:2240_21": "Vigataṃ sabhāgaṃ visabhāgaṃ,",
  "atk-s0517a:2240_22": "visabhāgañca taṃ attattaniyādīhi suññañcāti visabhāgasuññaṃ,",
  "atk-s0517a:2240_23": "visadisasuññanti attho.",
  "atk-s0517a:2240_24": "Kesuci potthakesu sabhāgasuññaṃ visabhāgasuññaṃ nissaraṇasuññānantaraṃ likhitaṃ.",
  "atk-s0517a:2240_25": "Nekkhammādiesanā kāmacchandādinā suññāti esanāsuññaṃ.",
  "atk-s0517a:2240_26": "Pariggahasuññādīsu tīsupi eseva nayo.",
  "atk-s0517a:2240_27": "Ekārammaṇe patiṭṭhitattā nānārammaṇavikkhepābhāvato ekattañca taṃ nānattena suññañcāti ekattasuññaṃ.",
  "atk-s0517a:2240_28": "Tabbiparītena nānattañca taṃ ekattena suññañcāti nānattasuññaṃ.",
  "atk-s0517a:2240_29": "Nekkhammādikhanti kāmacchandādinā suññāti khantisuññaṃ.",
  "atk-s0517a:2240_30": "Adhiṭṭhānasuññe pariyogāhanasuññe ca eseva nayo.",
  "atk-s0517a:2240_31": "Pariyogahanasuññantipi pāṭho.",
  "atk-s0517a:2240_32": "Sampajānassāti sampajaññena samannāgatassa parinibbāyantassa arahato.",
  "atk-s0517a:2240_33": "Pavattapariyādānanti anupādāparinibbānaṃ.",
  "atk-s0517a:2240_34": "Sabbasuññatānanti sabbasuññānaṃ.",
  "atk-s0517a:2240_35": "Paramatthasuññanti sabbasaṅkhārābhāvato uttamatthabhūtaṃ suññaṃ.",
  "atk-s0517a:2241_0": "48.",
  "atk-s0517a:2241_1": "Mātikāniddese niccena vāti bhaṅgaṃ atikkamitvā pavattamānassa kassaci niccassa abhāvato niccena ca suññaṃ.",
  "atk-s0517a:2241_2": "Dhuvena vāti vijjamānakālepi paccayāyattavuttitāya thirassa kassaci abhāvato dhuvena ca suññaṃ.",
  "atk-s0517a:2241_3": "Sassatena vāti abbocchinnassa sabbakāle vijjamānassa kassaci abhāvato sassatena ca suññaṃ.",
  "atk-s0517a:2241_4": "Avipariṇāmadhammena vāti jarābhaṅgavasena avipariṇāmapakatikassa kassaci abhāvato avipariṇāmadhammena ca suññaṃ.",
  "atk-s0517a:2241_5": "Suttante attasuññatāya eva vuttāyapi niccasuññatañca sukhasuññatañca dassetuṃ idha niccena vātiādīnipi vuttāni.",
  "atk-s0517a:2241_6": "Aniccasseva hi pīḷāyogena dukkhattā niccasuññatāya vuttāya sukhasuññatāpi vuttāva hoti.",
  "atk-s0517a:2241_7": "Rūpādayo panettha cha visayā,",
  "atk-s0517a:2241_8": "cakkhuviññāṇādīni cha viññāṇāni,",
  "atk-s0517a:2241_9": "cakkhusamphassādayo cha phassā,",
  "atk-s0517a:2241_10": "cakkhusamphassajā vedanādayo cha vedanā cha saṅkhittāti veditabbaṃ.",
  "atk-s0517a:2242_0": "Puññābhisaṅkhārotiādīsu punāti attano kārakaṃ,",
  "atk-s0517a:2242_1": "pūreti cassa ajjhāsayaṃ,",
  "atk-s0517a:2242_2": "pujjañca bhavaṃ nibbattetīti puññaṃ,",
  "atk-s0517a:2242_3": "abhisaṅkharoti vipākaṃ kaṭattārūpañcāti abhisaṅkhāro,",
  "atk-s0517a:2242_4": "puññaṃ abhisaṅkhāro puññābhisaṅkhāro.",
  "atk-s0517a:2242_5": "Puññapaṭipakkhato apuññaṃ abhisaṅkhāro apuññābhisaṅkhāro.",
  "atk-s0517a:2242_6": "Na iñjaṃ aneñjaṃ,",
  "atk-s0517a:2242_7": "aneñjaṃ bhavaṃ abhisaṅkharotīti āneñjābhisaṅkhāro.",
  "atk-s0517a:2242_8": "Puññābhisaṅkhāro dānasīlabhāvanāvasena pavattā aṭṭha kāmāvacarakusalacetanā,",
  "atk-s0517a:2242_9": "bhāvanāvaseneva pavattā pañca rūpāvacarakusalacetanāti terasa cetanā honti,",
  "atk-s0517a:2242_10": "apuññābhisaṅkhāro pāṇātipātādivasena pavattā dvādasa akusalacetanā,",
  "atk-s0517a:2242_11": "āneñjābhisaṅkhāro bhāvanāvaseneva pavattā catasso arūpāvacaracetanāti tayopi saṅkhārā ekūnatiṃsa cetanā honti.",
  "atk-s0517a:2242_12": "Kāyasaṅkhārotiādīsu kāyato vā pavatto,",
  "atk-s0517a:2242_13": "kāyassa vā saṅkhāroti kāyasaṅkhāro.",
  "atk-s0517a:2242_14": "Vacīsaṅkhāracittasaṅkhāresupi eseva nayo.",
  "atk-s0517a:2242_15": "Ayaṃ tiko kammāyūhanakkhaṇe puññābhisaṅkhārādīnaṃ dvārato pavattidassanatthaṃ vutto.",
  "atk-s0517a:2242_16": "Kāyaviññattiṃ samuṭṭhāpetvā hi kāyadvārato pavattā aṭṭha kāmāvacarakusalacetanā,",
  "atk-s0517a:2242_17": "dvādasa akusalacetanā,",
  "atk-s0517a:2242_18": "abhiññācetanā cāti ekavīsati cetanā kāyasaṅkhāro nāma,",
  "atk-s0517a:2242_19": "tā eva ca vacīviññattiṃ samuṭṭhāpetvā vacīdvārato pavattā vacīsaṅkhāro nāma,",
  "atk-s0517a:2242_20": "manodvāre pavattā pana sabbāpi ekūnatiṃsa cetanā cittasaṅkhāro nāma.",
  "atk-s0517a:2242_21": "Atītā saṅkhārātiādīsu sabbepi saṅkhatadhammā sakakkhaṇaṃ patvā niruddhā atītā saṅkhārā,",
  "atk-s0517a:2242_22": "sakakkhaṇaṃ appattā anāgatā saṅkhārā,",
  "atk-s0517a:2242_23": "sakakkhaṇaṃ pattā paccuppannā saṅkhārāti.",
  "atk-s0517a:2243_0": "Vipariṇāmasuññe paccuppannaṃ dassetvā tassa tassa vipariṇāmo sukhena vattuṃ sakkāti paṭhamaṃ paccuppannadhammā dassitā.",
  "atk-s0517a:2243_1": "Tattha jātaṃ rūpanti paccuppannaṃ rūpaṃ.",
  "atk-s0517a:2243_2": "Sabhāvena suññanti ettha sayaṃ bhāvo sabhāvo,",
  "atk-s0517a:2243_3": "sayameva uppādoti attho.",
  "atk-s0517a:2243_4": "Sato vā bhāvo sabhāvo,",
  "atk-s0517a:2243_5": "attatoyeva uppādoti attho.",
  "atk-s0517a:2243_6": "Paccayāyattavuttittā paccayaṃ vinā sayameva bhāvo,",
  "atk-s0517a:2243_7": "attato eva vā bhāvo etasmiṃ natthīti sabhāvena suññaṃ,",
  "atk-s0517a:2243_8": "sayameva bhāvena,",
  "atk-s0517a:2243_9": "attato eva vā bhāvena suññanti vuttaṃ hoti.",
  "atk-s0517a:2243_10": "Atha vā sakassa bhāvo sabhāvo.",
  "atk-s0517a:2243_11": "Pathavīdhātuādīsu hi anekesu rūpārūpadhammesu ekeko dhammo paraṃ upādāya sako nāma.",
  "atk-s0517a:2243_12": "Bhāvoti ca dhammapariyāyavacanametaṃ.",
  "atk-s0517a:2243_13": "Ekassa ca dhammassa añño bhāvasaṅkhāto dhammo natthi,",
  "atk-s0517a:2243_14": "tasmā sakassa aññena bhāvena suññaṃ,",
  "atk-s0517a:2243_15": "sako aññena bhāvena suññoti attho.",
  "atk-s0517a:2243_16": "Tena ekassa dhammassa ekasabhāvatā vuttā hoti.",
  "atk-s0517a:2243_17": "Atha vā sabhāvena suññanti suññasabhāveneva suññaṃ.",
  "atk-s0517a:2243_18": "Kiṃ vuttaṃ hoti?",
  "atk-s0517a:2243_19": "Suññasuññatāya eva suññaṃ,",
  "atk-s0517a:2243_20": "na aññāhi pariyāyasuññatāhi suññanti vuttaṃ hoti.",
  "atk-s0517a:2244_0": "Sace pana keci vadeyyuṃ “sako bhāvo sabhāvo,",
  "atk-s0517a:2244_1": "tena sabhāvena suñña”nti.",
  "atk-s0517a:2244_2": "Kiṃ vuttaṃ hoti?",
  "atk-s0517a:2244_3": "Bhāvoti dhammo,",
  "atk-s0517a:2244_4": "so paraṃ upādāya sapadena visesito sabhāvo nāma hoti.",
  "atk-s0517a:2244_5": "Dhammassa kassaci avijjamānattā “jātaṃ rūpaṃ sabhāvena suñña”nti rūpassa avijjamānatā vuttā hotīti.",
  "atk-s0517a:2244_6": "Evaṃ sati “jātaṃ rūpa”ntivacanena virujjhati.",
  "atk-s0517a:2244_7": "Na hi uppādarahitaṃ jātaṃ nāma hoti.",
  "atk-s0517a:2244_8": "Nibbānañhi uppādarahitaṃ,",
  "atk-s0517a:2244_9": "taṃ jātaṃ nāma na hoti,",
  "atk-s0517a:2244_10": "jātijarāmaraṇāni ca uppādarahitāni jātāni nāma na honti.",
  "atk-s0517a:2244_11": "Tenevettha “jātā jāti sabhāvena suññā,",
  "atk-s0517a:2244_12": "jātaṃ jarāmaraṇaṃ sabhāvena suñña”nti evaṃ anuddharitvā bhavameva avasānaṃ katvā niddiṭṭhaṃ.",
  "atk-s0517a:2244_13": "Yadi uppādarahitassāpi “jāta”ntivacanaṃ yujjeyya,",
  "atk-s0517a:2244_14": "“jātā jāti,",
  "atk-s0517a:2244_15": "jātaṃ jarāmaraṇa”nti vattabbaṃ bhaveyya.",
  "atk-s0517a:2244_16": "Yasmā uppādarahitesu jātijarāmaraṇesu “jāta”ntivacanaṃ na vuttaṃ,",
  "atk-s0517a:2244_17": "tasmā “sabhāvena suññaṃ avijjamāna”nti vacanaṃ avijjamānassa uppādarahitattā “jāta”ntivacanena virujjhati.",
  "atk-s0517a:2244_18": "Avijjamānassa ca “suñña”ntivacanaṃ heṭṭhā vuttena lokavacanena ca bhagavato vacanena ca ñāyasaddaganthavacanena ca virujjhati,",
  "atk-s0517a:2244_19": "anekāhi ca yuttīhi virujjhati,",
  "atk-s0517a:2244_20": "tasmā taṃ vacanaṃ kacavaramiva chaḍḍitabbaṃ. “Yaṃ,",
  "atk-s0517a:2244_21": "bhikkhave,",
  "atk-s0517a:2244_22": "atthisammataṃ loke paṇḍitānaṃ,",
  "atk-s0517a:2244_23": "ahampi taṃ atthīti vadāmi. Yaṃ,",
  "atk-s0517a:2244_24": "bhikkhave,",
  "atk-s0517a:2244_25": "natthisammataṃ loke paṇḍitānaṃ,",
  "atk-s0517a:2244_26": "ahampi taṃ natthīti vadāmi. Kiñca,",
  "atk-s0517a:2244_27": "bhikkhave,",
  "atk-s0517a:2244_28": "atthisammataṃ loke paṇḍitānaṃ,",
  "atk-s0517a:2244_29": "yamahaṃ atthīti vadāmi? Rūpaṃ,",
  "atk-s0517a:2244_30": "bhikkhave,",
  "atk-s0517a:2244_31": "aniccaṃ dukkhaṃ vipariṇāmadhammaṃ atthisammataṃ loke paṇḍitānaṃ,",
  "atk-s0517a:2244_32": "ahampi taṃ atthīti vadāmī”tiādīhi anekehi buddhavacanappamāṇehi anekāhi ca yuttīhi dhammā sakakkhaṇe vijjamānā evāti niṭṭhamettha gantabbaṃ.",
  "atk-s0517a:2245_0": "Vigataṃ rūpanti uppajjitvā bhaṅgaṃ patvā niruddhaṃ atītaṃ rūpaṃ.",
  "atk-s0517a:2245_1": "Vipariṇatañceva suññañcāti jarābhaṅgavasena virūpaṃ pariṇāmaṃ pattañca vattamānasseva vipariṇāmasabbhāvato",
  "atk-s0517a:2245_2": "atītassa vipariṇāmābhāvato tena vipariṇāmena suññañcāti attho.",
  "atk-s0517a:2245_3": "Jātā vedanātiādīsupi eseva nayo.",
  "atk-s0517a:2245_4": "Jātijarāmaraṇaṃ pana anipphannattā sakabhāvena anupalabbhanīyato idha na yujjati,",
  "atk-s0517a:2245_5": "tasmā “jātā jāti,",
  "atk-s0517a:2245_6": "jātaṃ jarāmaraṇa”ntiādike dve naye pahāya bhavādikameva nayaṃ pariyosānaṃ katvā ṭhapitaṃ.",
  "atk-s0517a:2246_0": "Agganti agge bhavaṃ.",
  "atk-s0517a:2246_1": "Seṭṭhanti ativiya pasaṃsanīyaṃ.",
  "atk-s0517a:2246_2": "Visiṭṭhanti atisayabhūtaṃ.",
  "atk-s0517a:2246_3": "Viseṭṭhantipi pāṭho.",
  "atk-s0517a:2246_4": "Tidhāpi pasatthaṃ nibbānaṃ sammāpaṭipadāya paṭipajjitabbato padaṃ nāma.",
  "atk-s0517a:2246_5": "Yadidanti yaṃ idaṃ.",
  "atk-s0517a:2246_6": "Idāni vattabbaṃ nibbānaṃ nidasseti.",
  "atk-s0517a:2246_7": "Yasmā nibbānaṃ āgamma sabbasaṅkhārānaṃ samatho hoti,",
  "atk-s0517a:2246_8": "khandhūpadhikilesūpadhiabhisaṅkhārūpadhikāmaguṇūpadhisaṅkhātānaṃ upadhīnaṃ paṭinissaggo hoti,",
  "atk-s0517a:2246_9": "taṇhānaṃ khayo virāgo nirodho ca hoti,",
  "atk-s0517a:2246_10": "tasmā sabbasaṅkhārasamatho sabbūpadhipaṭinissaggo taṇhakkhayo virāgo nirodhoti vuccati.",
  "atk-s0517a:2246_11": "Nibbānanti sabhāvalakkhaṇena nigamitaṃ.",
  "atk-s0517a:2247_0": "Lakkhaṇesu hi “tīṇimāni,",
  "atk-s0517a:2247_1": "bhikkhave,",
  "atk-s0517a:2247_2": "bālassa bālalakkhaṇāni bālanimittāni bālāpadānāni.",
  "atk-s0517a:2247_3": "Katamāni tīṇi? Idha,",
  "atk-s0517a:2247_4": "bhikkhave,",
  "atk-s0517a:2247_5": "bālo duccintitacintī ca hoti dubbhāsitabhāsī ca dukkaṭakammakārī ca.",
  "atk-s0517a:2247_6": "Imāni kho,",
  "atk-s0517a:2247_7": "bhikkhave,",
  "atk-s0517a:2247_8": "tīṇi bālassa bālalakkhaṇāni bālanimittāni bālāpadānānī”ti vuttaṃ.",
  "atk-s0517a:2247_9": "Paṇḍitehi bālassa bāloti sallakkhaṇato tividhaṃ bālalakkhaṇaṃ.",
  "atk-s0517a:2247_10": "“Tīṇimāni,",
  "atk-s0517a:2247_11": "bhikkhave,",
  "atk-s0517a:2247_12": "paṇḍitassa paṇḍitalakkhaṇāni paṇḍitanimittāni paṇḍitāpadānāni.",
  "atk-s0517a:2247_13": "Katamāni tīṇi? Idha,",
  "atk-s0517a:2247_14": "bhikkhave,",
  "atk-s0517a:2247_15": "paṇḍito sucintitacintī ca hoti subhāsitabhāsī ca sukatakammakārī ca.",
  "atk-s0517a:2247_16": "Imāni kho,",
  "atk-s0517a:2247_17": "bhikkhave,",
  "atk-s0517a:2247_18": "tīṇi paṇḍitassa paṇḍitalakkhaṇāni paṇḍitanimittāni paṇḍitāpadānānī”ti vuttaṃ.",
  "atk-s0517a:2247_19": "Paṇḍitehi paṇḍitassa paṇḍitoti sallakkhaṇato tividhaṃ paṇḍitalakkhaṇaṃ.",
  "atk-s0517a:2248_0": "“Tīṇimāni,",
  "atk-s0517a:2248_1": "bhikkhave,",
  "atk-s0517a:2248_2": "saṅkhatassa saṅkhatalakkhaṇāni.",
  "atk-s0517a:2248_3": "Katamāni tīṇi?",
  "atk-s0517a:2248_4": "Uppādo paññāyati,",
  "atk-s0517a:2248_5": "vayo paññāyati,",
  "atk-s0517a:2248_6": "ṭhitassa aññathattaṃ paññāyati.",
  "atk-s0517a:2248_7": "Imāni kho,",
  "atk-s0517a:2248_8": "bhikkhave,",
  "atk-s0517a:2248_9": "tīṇi saṅkhatassa saṅkhatalakkhaṇānī”ti vuttaṃ.",
  "atk-s0517a:2248_10": "Uppādo eva saṅkhatamiti lakkhaṇanti saṅkhatalakkhaṇaṃ.",
  "atk-s0517a:2248_11": "Evamitaradvayepi attho veditabbo.",
  "atk-s0517a:2248_12": "Iminā uppādakkhaṇe sesadvinnaṃ,",
  "atk-s0517a:2248_13": "ṭhitikkhaṇe sesadvinnaṃ,",
  "atk-s0517a:2248_14": "bhaṅgakkhaṇe ca sesadvinnaṃ abhāvo dassito.",
  "atk-s0517a:2248_15": "Yaṃ panettha peyyālamukhena jātiyā ca jarāmaraṇassa ca uppādādilakkhaṇaṃ vuttaṃ,",
  "atk-s0517a:2248_16": "taṃ vipariṇāmasuññatāya jātijarāmaraṇāni hitvā bhavapariyosānasseva nayassa vacanena ca uppādādīnaṃ uppādādiavacanasamayena ca virujjhati.",
  "atk-s0517a:2248_17": "Lakkhaṇasote patitattā pana sotapatitaṃ katvā likhitanti veditabbaṃ.",
  "atk-s0517a:2248_18": "Yathā ca abhidhamme ahetukavipākamanodhātumanoviññāṇadhātūnaṃ saṅgahavāre labbhamānampi jhānaṅgaṃ pañcaviññāṇasote",
  "atk-s0517a:2248_19": "patitvā gatanti na uddhaṭanti vuttaṃ,",
  "atk-s0517a:2248_20": "evamidhāpi sotapatitatā veditabbā.",
  "atk-s0517a:2248_21": "Atha vā jātijarāmaraṇavantānaṃ saṅkhārānaṃ uppādādayo “jātijarāmaraṇaṃ aniccato”tiādīsu viya tesaṃ viya katvā vuttanti veditabbaṃ.",
  "atk-s0517a:2249_0": "Nekkhammena kāmacchando vikkhambhito ceva suñño cāti kāmacchando nekkhammena vikkhambhito ceva nekkhammassa",
  "atk-s0517a:2249_1": "tattha abhāvato teneva vikkhambhanasaṅkhātena nekkhammena suñño ca.",
  "atk-s0517a:2249_2": "Evaṃ sesesupi yojanā kātabbā.",
  "atk-s0517a:2249_3": "Tadaṅgappahānasamucchedappahānesupi cettha tadaṅgavasena ca samucchedavasena ca pahīnaṃ dūrīkatameva",
  "atk-s0517a:2249_4": "hotīti iminā dūrīkaraṇaṭṭhena vikkhambhanaṃ vuttaṃ.",
  "atk-s0517a:2250_0": "Nekkhammena kāmacchando tadaṅgasuññoti nekkhammena pahīno kāmacchando tena nekkhammasaṅkhātena aṅgena suñño.",
  "atk-s0517a:2250_1": "Atha vā yo koci kāmacchando nekkhammassa tattha abhāvato nekkhammena tena aṅgena suñño.",
  "atk-s0517a:2250_2": "Evaṃ sesesupi yojanā kātabbā.",
  "atk-s0517a:2250_3": "Tassa tassa aṅgassa tattha tattha abhāvamatteneva cettha upacārappanājhānavasena ca vipassanāvasena ca tadaṅgasuññatā niddiṭṭhā.",
  "atk-s0517a:2250_4": "Pahānadīpakassa vacanassa abhāvena pana vivaṭṭanānupassanaṃyeva pariyosānaṃ katvā vipassanā niddiṭṭhā,",
  "atk-s0517a:2250_5": "cattāro maggā na niddiṭṭhā.",
  "atk-s0517a:2250_6": "Nekkhammena kāmacchando samucchinno ceva suñño cātiādīsu vikkhambhane vuttanayeneva attho veditabbo.",
  "atk-s0517a:2250_7": "Tadaṅgavikkhambhanavasena pahīnānipi cettha samudācārābhāvato samucchinnāni nāma hontīti iminā pariyāyena samucchedo vutto,",
  "atk-s0517a:2250_8": "taṃtaṃsamucchedakiccasādhanavasena vā maggasampayuttanekkhammādivasena vuttantipi veditabbaṃ.",
  "atk-s0517a:2250_9": "Paṭippassaddhinissaraṇasuññesu ca idha vuttanayeneva attho veditabbo.",
  "atk-s0517a:2250_10": "Tadaṅgavikkhambhanasamucchedapahānesu panettha paṭippassaddhimattattaṃ nissaṭamattattañca gahetvā vuttaṃ.",
  "atk-s0517a:2250_11": "Pañcasupi etesu suññesu nekkhammādīniyeva vikkhambhanatadaṅgasamucchedapaṭippassaddhinissaraṇanāmena vuttāni.",
  "atk-s0517a:2250_12": "Ajjhattanti ajjhattabhūtaṃ.",
  "atk-s0517a:2250_13": "Bahiddhāti bahiddhābhūtaṃ.",
  "atk-s0517a:2250_14": "Dubhatosuññanti ubhayasuññaṃ.",
  "atk-s0517a:2250_15": "Paccattādīsupi hi to-",
  "atk-s0517a:2250_16": "itivacanaṃ hotiyeva.",
  "atk-s0517a:2251_0": "Cha ajjhattikāyatanādīni chaajjhattikāyatanādīnaṃ bhāvena sabhāgāni.",
  "atk-s0517a:2251_1": "Parehi visabhāgāni.",
  "atk-s0517a:2251_2": "Viññāṇakāyātiādīsu cettha kāyavacanena viññāṇādīniyeva vuttāni.",
  "atk-s0517a:2251_3": "Nekkhammesanādīsu nekkhammādīniyeva tadatthikehi viññūhi esīyantīti esanā.",
  "atk-s0517a:2251_4": "Atha vā pubbabhāge nekkhammādīnaṃ esanāpi kāmacchandādīhi suññā,",
  "atk-s0517a:2251_5": "kiṃ pana nekkhammādīnītipi vuttaṃ hoti?",
  "atk-s0517a:2251_6": "Pariggahādīsu nekkhammādīniyeva pubbabhāge esitāni aparabhāge pariggayhantīti pariggahoti,",
  "atk-s0517a:2251_7": "pariggahitāni pattivasena paṭilabbhantīti paṭilābhoti,",
  "atk-s0517a:2251_8": "paṭiladdhāni ñāṇavasena paṭivijjhīyantīti paṭivedhoti ca vuttāni.",
  "atk-s0517a:2251_9": "Ekattasuññañca nānattasuññañca sakiṃyeva pucchitvā ekattasuññaṃ vissajjetvā nānattasuññaṃ avissajjetvāva sakiṃ nigamanaṃ kataṃ.",
  "atk-s0517a:2251_10": "Kasmā na vissajjitanti ce?",
  "atk-s0517a:2251_11": "Vuttapariyāyenevettha yojanā ñāyatīti na vissajjitanti veditabbaṃ.",
  "atk-s0517a:2251_12": "Ayaṃ panettha yojanā –",
  "atk-s0517a:2251_13": "nekkhammaṃ ekattaṃ,",
  "atk-s0517a:2251_14": "kāmacchando nānattaṃ,",
  "atk-s0517a:2251_15": "kāmacchando nānattaṃ,",
  "atk-s0517a:2251_16": "nekkhammekattena suññanti.",
  "atk-s0517a:2251_17": "Evaṃ sesesupi yojanā veditabbā.",
  "atk-s0517a:2252_0": "Khantiādīsu nekkhammādīniyeva khamanato ruccanato khantīti,",
  "atk-s0517a:2252_1": "rocitāniyeva pavisitvā tiṭṭhanato adhiṭṭhānanti,",
  "atk-s0517a:2252_2": "pavisitvā ṭhitānaṃ yathārucimeva sevanato pariyogāhananti ca vuttāni.",
  "atk-s0517a:2252_3": "Idha sampajānotiādiko paramatthasuññaniddeso parinibbānañāṇaniddese vaṇṇitoyeva.",
  "atk-s0517a:2253_0": "Imesu ca sabbesu suññesu saṅkhārasuññaṃ vipariṇāmasuññaṃ lakkhaṇasuññañca yathāvuttānaṃ dhammānaṃ aññamaññaasammissatādassanatthaṃ.",
  "atk-s0517a:2253_1": "Yattha pana akusalapakkhikānaṃ kusalapakkhikena suññatā vuttā,",
  "atk-s0517a:2253_2": "tena akusale ādīnavadassanatthaṃ.",
  "atk-s0517a:2253_3": "Yattha pana kusalapakkhikānaṃ akusalapakkhikena suññatā vuttā,",
  "atk-s0517a:2253_4": "tena kusale ānisaṃsadassanatthaṃ.",
  "atk-s0517a:2253_5": "Yattha attattaniyādīhi suññatā vuttā,",
  "atk-s0517a:2253_6": "taṃ sabbasaṅkhāresu nibbidājananatthaṃ.",
  "atk-s0517a:2253_7": "Aggasuññaṃ paramatthasuññañca nibbāne ussāhajananatthaṃ vuttanti veditabbaṃ.",
  "atk-s0517a:2254_0": "Tesu aggasuññañca paramatthasuññañcāti dve suññāni atthato ekameva nibbānaṃ aggaparamatthavasena saupādisesaanupādisesavasena ca dvidhā katvā vuttaṃ.",
  "atk-s0517a:2254_1": "Tāni dve attattaniyasuññato saṅkhārasuññato ca sabhāgāni.",
  "atk-s0517a:2254_2": "“Suññasuññaṃ ajjhattasuññaṃ bahiddhāsuññaṃ dubhatosuññaṃ sabhāgasuññaṃ visabhāgasuñña”nti imāni cha suññāni suññasuññameva hoti.",
  "atk-s0517a:2254_3": "Ajjhattādibhedato pana chadhā vuttāni.",
  "atk-s0517a:2254_4": "Tāni cha ca attattaniyādisuññato sabhāgāni.",
  "atk-s0517a:2254_5": "Saṅkhāravipariṇāmalakkhaṇasuññāni,",
  "atk-s0517a:2254_6": "vikkhambhanatadaṅgasamucchedapaṭippassaddhinissaraṇasuññāni,",
  "atk-s0517a:2254_7": "esanāpariggahapaṭilābhapaṭivedhasuññāni,",
  "atk-s0517a:2254_8": "ekattanānattasuññāni,",
  "atk-s0517a:2254_9": "khantiadhiṭṭhānapariyogāhanasuññāni cāti sattarasa suññāni attani avijjamānehi tehi tehi dhammehi suññattā avijjamānānaṃ vasena visuṃ visuṃ vuttāni.",
  "atk-s0517a:2254_10": "Saṅkhāravipariṇāmalakkhaṇasuññāni pana itarena itarena asammissavasena sabhāgāni,",
  "atk-s0517a:2254_11": "vikkhambhanādīni pañca kusalapakkhena suññattā sabhāgāni,",
  "atk-s0517a:2254_12": "esanādīni cattāri,",
  "atk-s0517a:2254_13": "khantiādīni ca tīṇi akusalapakkhena suññattā sabhāgāni,",
  "atk-s0517a:2254_14": "ekattanānattasuññāni aññamaññapaṭipakkhavasena sabhāgāni.",
  "atk-s0517a:2255_0": "Sabbe dhammā samāsena, tidhā dvedhā tathekadhā;",
  "atk-s0517a:2256_0": "Suññāti suññatthavidū, vaṇṇayantīdha sāsane.",
  "atk-s0517a:2257_0": "Kathaṃ?",
  "atk-s0517a:2257_1": "Sabbe tāva lokiyā dhammā dhuvasubhasukhaattavirahitattā dhuvasubhasukhaattasuññā.",
  "atk-s0517a:2257_2": "Maggaphaladhammā dhuvasukhattavirahitattā dhuvasukhattasuññā.",
  "atk-s0517a:2257_3": "Aniccattāyeva sukhena suññā.",
  "atk-s0517a:2257_4": "Anāsavattā na subhena suññā.",
  "atk-s0517a:2257_5": "Nibbānadhammo attasseva abhāvato attasuñño.",
  "atk-s0517a:2257_6": "Lokiyalokuttarā pana sabbepi saṅkhatā dhammā sattassa kassaci abhāvato sattasuññā.",
  "atk-s0517a:2257_7": "Asaṅkhato nibbānadhammo tesaṃ saṅkhārānampi abhāvato saṅkhārasuñño.",
  "atk-s0517a:2257_8": "Saṅkhatāsaṅkhatā pana sabbepi dhammā attasaṅkhātassa puggalassa abhāvato attasuññāti.",
  "atk-s0517a:2258_0": "Saddhammappakāsiniyā paṭisambhidāmaggaaṭṭhakathāya",
  "atk-s0517a:2259_0": "Suññakathāvaṇṇanā niṭṭhitā.",
  "atk-s0517a:2260_0": "Yuganaddhavaggavaṇṇanā niṭṭhitā.",
  "atk-s0517a:2261_0": "Niṭṭhitā ca majjhimavaggassa apubbatthānuvaṇṇanā.",
  "atk-s0517a:2262_0": "(3) Paññāvaggo",
  "atk-s0517a:2263_0": "1. Mahāpaññākathā",
  "atk-s0517a:2264_0": "Mahāpaññākathāvaṇṇanā",
  "atk-s0517a:2265_0": "1.",
  "atk-s0517a:2265_1": "Idāni visesato paññāpadaṭṭhānabhūtāya suññakathāya anantaraṃ kathitāya paññākathāya apubbatthānuvaṇṇanā.",
  "atk-s0517a:2265_2": "Tattha ādito tāva sattasu anupassanāsu ekekamūlakā satta paññā pucchāpubbaṅgamaṃ katvā niddiṭṭhā,",
  "atk-s0517a:2265_3": "puna sattānupassanāmūlakā ekekuttaramūlakā ca tisso paññā pucchaṃ akatvāva niddiṭṭhā,",
  "atk-s0517a:2265_4": "evamādito dasapaññāpāripūrī niddiṭṭhā.",
  "atk-s0517a:2265_5": "Tattha aniccānupassanā tāva yasmā aniccato diṭṭhesu saṅkhāresu “yadaniccaṃ,",
  "atk-s0517a:2265_6": "taṃ dukkha”nti dukkhato ca “yaṃ dukkhaṃ,",
  "atk-s0517a:2265_7": "tadanattā”ti anattato ca javati,",
  "atk-s0517a:2265_8": "tasmā sā bhāvitā bahulīkatā javanapaññaṃ paripūreti.",
  "atk-s0517a:2265_9": "Sā hi sakavisayesu javatīti javanā,",
  "atk-s0517a:2265_10": "javanā ca sā paññā cāti javanapaññā.",
  "atk-s0517a:2265_11": "Dukkhānupassanā samādhindriyanissitattā balavatī hutvā paṇidhiṃ nibbijjhati padāleti,",
  "atk-s0517a:2265_12": "tasmā nibbedhikapaññaṃ paripūreti.",
  "atk-s0517a:2265_13": "Sā hi nibbijjhatīti nibbedhikā,",
  "atk-s0517a:2265_14": "nibbedhikā ca sā paññā cāti nibbedhikapaññā.",
  "atk-s0517a:2265_15": "Anattānupassanā suññatādassanena vuddhippattiyā mahattappattattā mahāpaññaṃ paripūreti.",
  "atk-s0517a:2265_16": "Sā hi vuddhippattattā mahatī ca sā paññā cāti mahāpaññā.",
  "atk-s0517a:2265_17": "Nibbidānupassanā yasmā tissannaṃyeva anupassanānaṃ purimatopi āsevanāya balappattāvatthattā sabbasaṅkhāresu nibbindanasamatthā hutvā tikkhā hoti,",
  "atk-s0517a:2265_18": "tasmā tikkhapaññaṃ paripūreti.",
  "atk-s0517a:2265_19": "Virāgānupassanāpi yasmā tissannaṃyeva anupassanānaṃ purimatopi āsevanābalappattānaṃ vuddhatarāvatthattā",
  "atk-s0517a:2265_20": "sabbasaṅkhārehi virajjanasamatthā hutvā vipulā hoti,",
  "atk-s0517a:2265_21": "tasmā vipulapaññaṃ paripūreti.",
  "atk-s0517a:2266_0": "Nirodhānupassanāpi yasmā tissannaṃyeva anupassanānaṃ purimatopi āsevanābalappattānaṃ vuddhatarāvatthattā",
  "atk-s0517a:2266_1": "vayalakkhaṇavasena sabbasaṅkhārānaṃ nirodhadassanasamatthā hutvā gambhīrā hoti,",
  "atk-s0517a:2266_2": "tasmā gambhīrapaññaṃ paripūreti.",
  "atk-s0517a:2266_3": "Nirodho hi uttānapaññehi alabbhaneyyapatiṭṭhattā gambhīro,",
  "atk-s0517a:2266_4": "tasmiṃ gambhīre gādhappattā paññāpi gambhīrā.",
  "atk-s0517a:2266_5": "Paṭinissaggānupassanāpi yasmā tissannaṃyeva anupassanānaṃ purimatopi āsevanābalappattānaṃ vuddhatarāvatthattā",
  "atk-s0517a:2266_6": "vayalakkhaṇavasena sabbasaṅkhārapaṭinissajjanasamatthā hutvā asāmantā hoti,",
  "atk-s0517a:2266_7": "vuddhipariyantappattattā chahi paññāhi dūre hotīti attho.",
  "atk-s0517a:2266_8": "Tasmā sayaṃ asāmantattā asāmantapaññaṃ paripūreti.",
  "atk-s0517a:2266_9": "Sā hi heṭṭhimapaññāhi dūrattā asāmantā,",
  "atk-s0517a:2266_10": "asamīpā vā paññāti asāmantapaññā.",
  "atk-s0517a:2266_11": "Paṇḍiccaṃ paripūrentīti paṇḍitabhāvaṃ paripūrenti.",
  "atk-s0517a:2266_12": "Yasmā yathāvuttā satta paññā paripuṇṇā bhāvetvā paṇḍitalakkhaṇappatto sikhappattavuṭṭhānagāminivipassanāsaṅkhātehi",
  "atk-s0517a:2266_13": "saṅkhārupekkhānulomagotrabhuñāṇehi paṇḍito hutvā paṇḍiccena samannāgato hoti,",
  "atk-s0517a:2266_14": "tasmā “paṇḍiccaṃ paripūrentī”ti vuttaṃ.",
  "atk-s0517a:2267_0": "Aṭṭha paññāti paṇḍiccasaṅkhātāya paññāya saha sabbā aṭṭha paññā.",
  "atk-s0517a:2267_1": "Puthupaññaṃ paripūrentīti yasmā tena paṇḍiccena samannāgato hutvā so paṇḍito gotrabhuñāṇānantaraṃ nibbānaṃ",
  "atk-s0517a:2267_2": "ārammaṇaṃ katvā lokuttarabhāvappattiyā lokiyato puthubhūtattā visuṃbhūtattā puthupaññātisaṅkhātaṃ maggaphalapaññaṃ pāpuṇāti,",
  "atk-s0517a:2267_3": "tasmā “aṭṭha paññā puthupaññaṃ paripūrentī”ti vuttaṃ.",
  "atk-s0517a:2268_0": "Imā nava paññātiādīsu tasseva kamena adhigatamaggaphalassa ariyapuggalassa paṇītalokuttaradhammopayogena",
  "atk-s0517a:2268_1": "paṇītacittasantānattā pahaṭṭhākāreneva ca pavattamānacittasantānassa phalānantaraṃ otiṇṇabhavaṅgato vuṭṭhitassa",
  "atk-s0517a:2268_2": "maggapaccavekkhaṇā,",
  "atk-s0517a:2268_3": "tato ca bhavaṅgaṃ otaritvā vuṭṭhitassa phalapaccavekkhaṇā,",
  "atk-s0517a:2268_4": "imināva nayena pahīnakilesapaccavekkhaṇā,",
  "atk-s0517a:2268_5": "avasiṭṭhakilesapaccavekkhaṇā,",
  "atk-s0517a:2268_6": "nibbānapaccavekkhaṇāti pañca paccavekkhaṇā pavattanti.",
  "atk-s0517a:2268_7": "Tāsu paccavekkhaṇāsu maggapaccavekkhaṇā phalapaccavekkhaṇā ca paṭibhānapaṭisambhidā hoti. Kathaṃ?",
  "atk-s0517a:2268_8": "“Yaṃkiñci paccayasambhūtaṃ nibbānaṃ bhāsitattho vipāko kiriyāti ime pañca dhammā attho”ti abhidhamme pāḷiṃ anugantvā tadaṭṭhakathāyaṃ vuttaṃ.",
  "atk-s0517a:2268_9": "Nibbānassa ca atthattā tadārammaṇaṃ maggaphalañāṇaṃ “atthesu ñāṇaṃ atthapaṭisambhidā”ti vacanato atthapaṭisambhidā hoti.",
  "atk-s0517a:2268_10": "Tassa atthapaṭisambhidābhūtassa maggaphalañāṇassa paccavekkhaṇañāṇaṃ “ñāṇesu ñāṇaṃ paṭibhānapaṭisambhidā”ti vacanato paṭibhānapaṭisambhidā hoti.",
  "atk-s0517a:2268_11": "Sā ca paccavekkhaṇapaññā hāsākārena pavattamānacittasantānassa hāsapaññā nāma hoti.",
  "atk-s0517a:2268_12": "Tasmā nava paññā hāsapaññaṃ paripūrentīti ca hāsapaññā paṭibhānapaṭisambhidāti ca vuttaṃ.",
  "atk-s0517a:2268_13": "Sabbappakārāpi paññā tassa tassa atthassa pākaṭakaraṇasaṅkhātena paññāpanaṭṭhena paññā,",
  "atk-s0517a:2268_14": "tena tena vā pakārena dhamme jānātīti paññā.",
  "atk-s0517a:2269_0": "Tassāti tassa vuttappakārassa ariyapuggalassa.",
  "atk-s0517a:2269_1": "Karaṇatthe sāmivacanaṃ.",
  "atk-s0517a:2269_2": "Atthavavatthānatoti yathāvuttassa pañcavidhassa atthassa vavatthāpanavasena.",
  "atk-s0517a:2269_3": "Vuttampi cetaṃ samaṇakaraṇīyakathāyaṃ “hetuphalaṃ nibbānaṃ vacanattho atha vipākaṃ kiriyāti atthe pañca pabhede paṭhamantapabhedagataṃ ñāṇa”nti.",
  "atk-s0517a:2269_4": "Adhigatā hotīti paṭiladdhā hoti.",
  "atk-s0517a:2269_5": "Sāyeva paṭilābhasacchikiriyāya sacchikatā.",
  "atk-s0517a:2269_6": "Paṭilābhaphasseneva phassitā paññāya.",
  "atk-s0517a:2269_7": "Dhammavavatthānatoti “yo koci phalanibbattako hetu ariyamaggo bhāsitaṃ kusalaṃ akusalanti ime pañca dhammā",
  "atk-s0517a:2269_8": "dhammo”ti abhidhamme pāḷiyānusārena vuttānaṃ pañcannaṃ dhammānaṃ vavatthāpanavasena.",
  "atk-s0517a:2269_9": "Vuttampi cetaṃ samaṇakaraṇīyakathāyaṃ “hetu ariyamaggo vacanaṃ kusalañca akusalañcāti dhamme pañca pabhede dutiyantapabhedagataṃ ñāṇa”nti.",
  "atk-s0517a:2269_10": "Niruttivavatthānatoti tesaṃ tesaṃ atthadhammānaṃ anurūpaniruttīnaṃ vavatthāpanavasena.",
  "atk-s0517a:2269_11": "Paṭibhānavavatthānatoti paṭibhānasaṅkhātānaṃ tiṇṇaṃ paṭisambhidāñāṇānaṃ vavatthāpanavasena.",
  "atk-s0517a:2269_12": "Tassimāti nigamanavacanametaṃ.",
  "atk-s0517a:2270_0": "2.",
  "atk-s0517a:2270_1": "Evaṃ sabbasaṅgāhakavasena anupassanānaṃ visesaṃ dassetvā idāni vatthubhedavasena dassento rūpe aniccānupassanātiādimāha.",
  "atk-s0517a:2270_2": "Taṃ heṭṭhā vuttatthameva.",
  "atk-s0517a:2270_3": "Puna rūpādīsuyeva atītānāgatapaccuppannavasena javanapaññaṃ dassetukāmo kevalaṃ rūpādivasena ca atītānāgatapaccuppannarūpādivasena",
  "atk-s0517a:2270_4": "ca pucchaṃ katvā pucchākameneva vissajjanaṃ akāsi.",
  "atk-s0517a:2270_5": "Tattha suddharūpādivissajjanesu paṭhamaṃ niddiṭṭhā eva paññā atītānāgatapaccuppannamūlakesu sabbavissajjanesu",
  "atk-s0517a:2270_6": "tesu atītādīsu javanavasena javanapaññāti niddiṭṭhā.",
  "atk-s0517a:2271_0": "3.",
  "atk-s0517a:2271_1": "Puna anekasuttantapubbaṅgamaṃ paññāpabhedaṃ dassetukāmo paṭhamaṃ tāva suttante uddisi.",
  "atk-s0517a:2271_2": "Tattha sappurisasaṃsevoti heṭṭhā vuttappakārānaṃ sappurisānaṃ bhajanaṃ.",
  "atk-s0517a:2271_3": "Saddhammassavananti tesaṃ sappurisānaṃ santike sīlādipaṭipattidīpakassa saddhammavacanassa savanaṃ.",
  "atk-s0517a:2271_4": "Yonisomanasikāroti sutānaṃ dhammānaṃ atthūpaparikkhaṇavasena upāyena manasikāro.",
  "atk-s0517a:2271_5": "Dhammānudhammapaṭipattīti lokuttaradhamme anugatassa sīlādipaṭipadādhammassa paṭipajjanaṃ.",
  "atk-s0517a:2271_6": "Paññāpaṭilābhāya paññāvuddhiyā paññāvepullāya paññābāhullāyāti imāni cattāri paññāvasena bhāvavacanāni.",
  "atk-s0517a:2271_7": "Sesāni dvādasa puggalavasena bhāvavacanāni.",
  "atk-s0517a:2272_0": "1. Soḷasapaññāniddesavaṇṇanā",
  "atk-s0517a:2273_0": "4.",
  "atk-s0517a:2273_1": "Suttantaniddese channaṃ abhiññāñāṇānanti iddhividhadibbasotacetopariyapubbenivāsadibbacakkhuāsavānaṃ khayañāṇānaṃ.",
  "atk-s0517a:2273_2": "Tesattatīnaṃ ñāṇānanti ñāṇakathāya niddiṭṭhānaṃ sāvakasādhāraṇānaṃ ñāṇānaṃ.",
  "atk-s0517a:2273_3": "Sattasattatīnaṃ ñāṇānanti ettha –",
  "atk-s0517a:2274_0": "“Sattasattari vo,",
  "atk-s0517a:2274_1": "bhikkhave,",
  "atk-s0517a:2274_2": "ñāṇavatthūni desessāmi,",
  "atk-s0517a:2274_3": "taṃ suṇātha sādhukaṃ manasi karotha,",
  "atk-s0517a:2274_4": "bhāsissāmīti. Katamāni,",
  "atk-s0517a:2274_5": "bhikkhave,",
  "atk-s0517a:2274_6": "sattasattari ñāṇavatthūni?",
  "atk-s0517a:2274_7": "Jātipaccayā jarāmaraṇanti ñāṇaṃ,",
  "atk-s0517a:2274_8": "asati jātiyā natthi jarāmaraṇanti ñāṇaṃ.",
  "atk-s0517a:2274_9": "Atītampi addhānaṃ jātipaccayā jarāmaraṇanti ñāṇaṃ,",
  "atk-s0517a:2274_10": "asati jātiyā natthi jarāmaraṇanti ñāṇaṃ,",
  "atk-s0517a:2274_11": "anāgatampi addhānaṃ jātipaccayā jarāmaraṇanti ñāṇaṃ,",
  "atk-s0517a:2274_12": "asati jātiyā natthi jarāmaraṇanti ñāṇaṃ.",
  "atk-s0517a:2274_13": "Yampissa taṃ dhammaṭṭhitiñāṇaṃ,",
  "atk-s0517a:2274_14": "tampi khayadhammaṃ vayadhammaṃ virāgadhammaṃ nirodhadhammanti ñāṇaṃ.",
  "atk-s0517a:2274_15": "Bhavapaccayā jātīti ñāṇaṃ…pe…",
  "atk-s0517a:2274_16": "upādānapaccayā bhavoti ñāṇaṃ…",
  "atk-s0517a:2274_17": "taṇhāpaccayā upādānanti ñāṇaṃ…",
  "atk-s0517a:2274_18": "vedanāpaccayā taṇhāti ñāṇaṃ…",
  "atk-s0517a:2274_19": "phassapaccayā vedanāti ñāṇaṃ…",
  "atk-s0517a:2274_20": "saḷāyatanapaccayā phassoti ñāṇaṃ…",
  "atk-s0517a:2274_21": "nāmarūpapaccayā saḷāyatananti ñāṇaṃ…",
  "atk-s0517a:2274_22": "viññāṇapaccayā nāmarūpanti ñāṇaṃ…",
  "atk-s0517a:2274_23": "saṅkhārapaccayā viññāṇanti ñāṇaṃ…",
  "atk-s0517a:2274_24": "avijjāpaccayā saṅkhārāti ñāṇaṃ,",
  "atk-s0517a:2274_25": "asati avijjāya natthi saṅkhārāti ñāṇaṃ.",
  "atk-s0517a:2274_26": "Atītampi addhānaṃ avijjāpaccayā saṅkhārāti ñāṇaṃ,",
  "atk-s0517a:2274_27": "asati avijjāya natthi saṅkhārāti ñāṇaṃ,",
  "atk-s0517a:2274_28": "anāgatampi addhānaṃ avijjāpaccayā saṅkhārāti ñāṇaṃ,",
  "atk-s0517a:2274_29": "asati avijjāya natthi saṅkhārāti ñāṇaṃ.",
  "atk-s0517a:2274_30": "Yampissa taṃ dhammaṭṭhitiñāṇaṃ,",
  "atk-s0517a:2274_31": "tampi khayadhammaṃ vayadhammaṃ virāgadhammaṃ nirodhadhammanti ñāṇaṃ.",
  "atk-s0517a:2274_32": "Imāni vuccanti,",
  "atk-s0517a:2274_33": "bhikkhave,",
  "atk-s0517a:2274_34": "sattasattari ñāṇavatthūnī”ti –",
  "atk-s0517a:2275_0": "Evaṃ bhagavatā nidānavagge vuttāni sattasattati ñāṇāni.",
  "atk-s0517a:2275_1": "“Jarāmaraṇe ñāṇaṃ,",
  "atk-s0517a:2275_2": "jarāmaraṇasamudaye ñāṇaṃ,",
  "atk-s0517a:2275_3": "jarāmaraṇanirodhe ñāṇaṃ,",
  "atk-s0517a:2275_4": "jarāmaraṇanirodhagāminiyā paṭipadāya ñāṇa”nti iminā nayena ekādasasu aṅgesu cattāri cattāri katvā vuttāni",
  "atk-s0517a:2275_5": "catucattārīsa ñāṇavatthūni pana idha na gahitāni.",
  "atk-s0517a:2275_6": "Ubhayattha ca ñāṇāniyeva hitasukhassa vatthūnīti ñāṇavatthūni.",
  "atk-s0517a:2275_7": "Lābhotiādīsu lābhoyeva upasaggena visesetvā paṭilābhoti vutto.",
  "atk-s0517a:2275_8": "Puna tasseva atthavivaraṇavasena patti sampattīti vuttaṃ.",
  "atk-s0517a:2275_9": "Phassanāti adhigamavasena phusanā.",
  "atk-s0517a:2275_10": "Sacchikiriyāti paṭilābhasacchikiriyā.",
  "atk-s0517a:2275_11": "Upasampadāti nipphādanā.",
  "atk-s0517a:2276_0": "Sattannañca sekkhānanti tisso sikkhā sikkhantīti sekkhasaññitānaṃ sotāpattimaggaṭṭhādīnaṃ sattannaṃ.",
  "atk-s0517a:2276_1": "Puthujjanakalyāṇakassa cāti nibbānagāminiyā paṭipadāya yuttattā sundaraṭṭhena kalyāṇasaññitassa puthujjanassa.",
  "atk-s0517a:2276_2": "Vaḍḍhitaṃ vaḍḍhanaṃ etāyāti vaḍḍhitavaḍḍhanā.",
  "atk-s0517a:2276_3": "Yathāvuttānaṃ aṭṭhannampi paññānaṃ vasena visesato ca arahato paññāvasena paññāvuddhiyā.",
  "atk-s0517a:2276_4": "Tathā paññāvepullāya.",
  "atk-s0517a:2276_5": "Mahante atthe pariggaṇhātītiādīsu paṭisambhidappatto ariyasāvako atthādayo ārammaṇakaraṇena pariggaṇhāti.",
  "atk-s0517a:2276_6": "Sabbāpi mahāpaññā ariyasāvakānaṃyeva.",
  "atk-s0517a:2276_7": "Tassā ca paññāya visayā heṭṭhā vuttatthā eva.",
  "atk-s0517a:2277_0": "Puthunānākhandhesūtiādīsu nānāsaddo puthusaddassa atthavacanaṃ.",
  "atk-s0517a:2277_1": "Ñāṇaṃ pavattatīti puthupaññāti tesu tathāvuttesu khandhādīsu ñāṇaṃ pavattatīti katvā taṃ ñāṇaṃ puthupaññā nāmāti attho.",
  "atk-s0517a:2277_2": "Nānāpaṭiccasamuppādesūti paṭiccasamuppannānaṃ dhammānaṃ vasena paccayabahuttā vuttaṃ.",
  "atk-s0517a:2277_3": "Nānāsuññatamanupalabbhesūti upalabbhanaṃ upalabbho,",
  "atk-s0517a:2277_4": "gahaṇanti attho.",
  "atk-s0517a:2277_5": "Na upalabbho anupalabbho,",
  "atk-s0517a:2277_6": "anupalabbhānaṃ bahuttā bahuvacanena anupalabbhā,",
  "atk-s0517a:2277_7": "pañcavīsatisuññatāvasena vā nānāsuññatāsu attattaniyādīnaṃ anupalabbhā nānāsuññatānupalabbhā, tesu.",
  "atk-s0517a:2277_8": "“Nānāsuññatānupalabbhesū”ti vattabbe “adukkhamasukhā”tiādīsu viya ma-",
  "atk-s0517a:2277_9": "kāro padasandhivasena vutto.",
  "atk-s0517a:2277_10": "Imā pañca paññā kalyāṇaputhujjanehi sādhāraṇā,",
  "atk-s0517a:2277_11": "nānāatthādīsu paññā ariyānaṃyeva.",
  "atk-s0517a:2277_12": "Puthujjanasādhāraṇe dhammeti lokiyadhamme.",
  "atk-s0517a:2277_13": "Iminā avasānapariyāyena lokiyato puthubhūtanibbānārammaṇattā puthubhūtā visuṃbhūtā paññāti puthupaññā nāmāti vuttaṃ hoti.",
  "atk-s0517a:2278_0": "Vipulapaññā mahāpaññānayena veditabbā.",
  "atk-s0517a:2278_1": "Yathāvutte dhamme pariggaṇhantassa guṇamahantatāya tesaṃ dhammānaṃ pariggāhikāya ca paññāya mahantatā,",
  "atk-s0517a:2278_2": "tesaṃ dhammānaṃ sayameva mahantattā uḷārattā dhammānañca paññāya ca vipulatā veditabbā.",
  "atk-s0517a:2278_3": "Gambhīrapaññā puthupaññānayena veditabbā.",
  "atk-s0517a:2278_4": "Te ca dhammā te ca anupalabbhā sā ca paññā pakatijanena alabbhaneyyapatiṭṭhattā gambhīrā.",
  "atk-s0517a:2279_0": "Yassa puggalassāti ariyapuggalasseva.",
  "atk-s0517a:2279_1": "Añño kocīti puthujjano.",
  "atk-s0517a:2279_2": "Abhisambhavitunti sampāpuṇituṃ.",
  "atk-s0517a:2279_3": "Anabhisambhavanīyoti sampāpuṇituṃ asakkuṇeyyo.",
  "atk-s0517a:2279_4": "Aññehīti puthujjaneheva.",
  "atk-s0517a:2279_5": "Aṭṭhamakassāti arahattaphalaṭṭhato paṭṭhāya gaṇiyamāne aṭṭhamabhūtassa sotāpattimaggaṭṭhassa.",
  "atk-s0517a:2279_6": "Dūreti vippakaṭṭhe.",
  "atk-s0517a:2279_7": "Vidūreti visesena vippakaṭṭhe.",
  "atk-s0517a:2279_8": "Suvidūreti suṭṭhu visesena vippakaṭṭhe.",
  "atk-s0517a:2279_9": "Na santiketi na samīpe.",
  "atk-s0517a:2279_10": "Na sāmantāti na samīpabhāge.",
  "atk-s0517a:2279_11": "Imāni dve paṭisedhasahitāni vacanāni dūrabhāvasseva niyamanāni.",
  "atk-s0517a:2279_12": "Upādāyāti paṭicca.",
  "atk-s0517a:2279_13": "Sotāpannassāti sotāpattiphalaṭṭhassa.",
  "atk-s0517a:2279_14": "Eteneva taṃtaṃmaggapaññā taṃtaṃphalapaññāya dūreti vuttaṃ hoti.",
  "atk-s0517a:2279_15": "Paccekasambuddhoti upasaggena visesitaṃ.",
  "atk-s0517a:2279_16": "Itaradvayaṃ pana suddhameva āgataṃ.",
  "atk-s0517a:2280_0": "5.",
  "atk-s0517a:2280_1": "“Paccekabuddhassa sadevakassa ca lokassa paññā tathāgatassa paññāya dūre”tiādīni vatvā tameva dūraṭṭhaṃ",
  "atk-s0517a:2280_2": "anekappakārato dassetukāmo paññāpabhedakusalotiādimāha.",
  "atk-s0517a:2280_3": "Tattha paññāpabhedakusaloti attano anantavikappe paññāpabhede cheko.",
  "atk-s0517a:2280_4": "Pabhinnañāṇoti anantappabhedapattañāṇo.",
  "atk-s0517a:2280_5": "Etena paññāpabhedakusalattepi sati tāsaṃ paññānaṃ anantabhedattaṃ dasseti.",
  "atk-s0517a:2280_6": "Adhigatapaṭisambhidoti paṭiladdhaaggacatupaṭisambhidāñāṇo.",
  "atk-s0517a:2280_7": "Catuvesārajjappattoti cattāri visāradabhāvasaṅkhātāni ñāṇāni patto. Yathāha –",
  "atk-s0517a:2281_0": "“Sammāsambuddhassa te paṭijānato ‘ime dhammā anabhisambuddhā’ti,",
  "atk-s0517a:2281_1": "tatra vata maṃ samaṇo vā brāhmaṇo vā devo vā māro vā brahmā vā koci vā lokasmiṃ saha dhammena paṭicodessatīti nimittametaṃ,",
  "atk-s0517a:2281_2": "bhikkhave,",
  "atk-s0517a:2281_3": "na samanupassāmi, etamahaṃ,",
  "atk-s0517a:2281_4": "bhikkhave,",
  "atk-s0517a:2281_5": "nimittaṃ asamanupassanto khemappatto abhayappatto vesārajjappatto viharāmi.",
  "atk-s0517a:2281_6": "Khīṇāsavassa te paṭijānato ‘ime āsavā aparikkhīṇā’ti,",
  "atk-s0517a:2281_7": "‘ye kho pana te antarāyikā dhammā vuttā,",
  "atk-s0517a:2281_8": "te paṭisevato nālaṃ antarāyāyā’ti,",
  "atk-s0517a:2281_9": "‘yassa kho pana te atthāya dhammo desito,",
  "atk-s0517a:2281_10": "so na niyyāti takkarassa sammā dukkhakkhayāyā’ti,",
  "atk-s0517a:2281_11": "tatra vata maṃ samaṇo vā brāhmaṇo vā devo vā māro vā brahmā vā koci vā lokasmiṃ saha dhammena paṭicodessatīti nimittametaṃ,",
  "atk-s0517a:2281_12": "bhikkhave,",
  "atk-s0517a:2281_13": "na samanupassāmi, etamahaṃ,",
  "atk-s0517a:2281_14": "bhikkhave,",
  "atk-s0517a:2281_15": "nimittaṃ asamanupassanto khemappatto abhayappatto vesārajjappatto viharāmī”ti.",
  "atk-s0517a:2282_0": "Dasabalabaladhārīti dasa balāni etesanti dasabalā,",
  "atk-s0517a:2282_1": "dasabalānaṃ balāni dasabalabalāni,",
  "atk-s0517a:2282_2": "tāni dasabalabalāni dhārayatīti dasabalabaladhārī,",
  "atk-s0517a:2282_3": "dasabalañāṇabaladhārīti attho.",
  "atk-s0517a:2282_4": "Etehi tīhi vacanehi anantappabhedānaṃ neyyānaṃ pabhedamukhamattaṃ dassitaṃ.",
  "atk-s0517a:2282_5": "Soyeva paññāpayogavasena abhimaṅgalasammataṭṭhena purisāsabho.",
  "atk-s0517a:2282_6": "Asantāsaṭṭhena purisasīho.",
  "atk-s0517a:2282_7": "Mahantaṭṭhena purisanāgo.",
  "atk-s0517a:2282_8": "Pajānanaṭṭhena purisājañño.",
  "atk-s0517a:2282_9": "Lokakiccadhuravahanaṭṭhena purisadhorayho.",
  "atk-s0517a:2283_0": "Atha tejādikaṃ anantañāṇato laddhaṃ guṇavisesaṃ dassetukāmo tesaṃ tejādīnaṃ anantañāṇamūlakabhāvaṃ dassento anantañāṇoti vatvā anantatejotiādimāha.",
  "atk-s0517a:2283_1": "Tattha anantañāṇoti gaṇanavasena ca pabhāvavasena ca antavirahitañāṇo.",
  "atk-s0517a:2283_2": "Anantatejoti veneyyasantāne mohatamavidhamanena anantañāṇatejo.",
  "atk-s0517a:2283_3": "Anantayasoti paññāguṇeheva lokattayavitthatānantakittighoso.",
  "atk-s0517a:2283_4": "Aḍḍhoti paññādhanasamiddhiyā samiddho.",
  "atk-s0517a:2283_5": "Mahaddhanoti paññādhanavaḍḍhattepi pabhāvamahattena mahantaṃ paññādhanamassāti mahaddhano.",
  "atk-s0517a:2283_6": "Mahādhanotipi pāṭho.",
  "atk-s0517a:2283_7": "Dhanavāti pasaṃsitabbapaññādhanavattā niccayuttapaññādhanavattā atisayabhūtapaññādhanavattā dhanavā.",
  "atk-s0517a:2283_8": "Etesupi hi tīsu atthesu idaṃ vacanaṃ saddavidū icchanti.",
  "atk-s0517a:2284_0": "Evaṃ paññāguṇena bhagavato attasampattisiddhiṃ dassetvā puna paññāguṇeneva lokahitasampattisiddhiṃ dassento netātiādimāha.",
  "atk-s0517a:2284_1": "Tattha veneyye saṃsārasaṅkhātabhayaṭṭhānato nibbānasaṅkhātakhemaṭṭhānaṃ netā.",
  "atk-s0517a:2284_2": "Tattha nayanakāle eva saṃvaravinayapahānavinayavasena veneyye vinetā.",
  "atk-s0517a:2284_3": "Dhammadesanākāle eva saṃsayacchedanena anunetā.",
  "atk-s0517a:2284_4": "Saṃsayaṃ chinditvā paññāpetabbaṃ atthaṃ paññāpetā.",
  "atk-s0517a:2284_5": "Tathā paññāpitānaṃ nicchayakaraṇena nijjhāpetā.",
  "atk-s0517a:2284_6": "Tathā nijjhāyitassa atthassa paṭipattipayojanavasena pekkhetā.",
  "atk-s0517a:2284_7": "Tathāpaṭipanne paṭipattiphalena pasādetā.",
  "atk-s0517a:2284_8": "So hi bhagavāti ettha hi-",
  "atk-s0517a:2284_9": "kāro anantaraṃ vuttassa atthassa kāraṇopadese nipāto.",
  "atk-s0517a:2284_10": "Anuppannassa maggassa uppādetāti sakasantāne na uppannapubbassa chaasādhāraṇañāṇahetubhūtassa ariyamaggassa",
  "atk-s0517a:2284_11": "bodhimūle lokahitatthaṃ sakasantāne uppādetā.",
  "atk-s0517a:2284_12": "Asañjātassa maggassa sañjanetāti veneyyasantāne asañjātapubbassa sāvakapāramiñāṇahetubhūtassa ariyamaggassa",
  "atk-s0517a:2284_13": "dhammacakkappavattanato pabhuti yāvajjakālā veneyyasantāne sañjanetā.",
  "atk-s0517a:2284_14": "Sāvakaveneyyānampi hi santāne bhagavato vuttavacaneneva ariyamaggassa sañjananato bhagavā sañjanetā nāma hoti.",
  "atk-s0517a:2284_15": "Anakkhātassa maggassa akkhātāti aṭṭhadhammasamannāgatānaṃ buddhabhāvāya katābhinīhārānaṃ bodhisattānaṃ",
  "atk-s0517a:2284_16": "buddhabhāvāya byākaraṇaṃ datvā anakkhātapubbassa pāramitāmaggassa,",
  "atk-s0517a:2284_17": "“buddho bhavissatī”ti byākaraṇamatteneva vā bodhimūle uppajjitabbassa ariyamaggassa akkhātā.",
  "atk-s0517a:2284_18": "Ayaṃ nayo paccekabodhisattabyākaraṇepi labbhatiyeva.",
  "atk-s0517a:2285_0": "Maggaññūti paccavekkhaṇāvasena attanā uppāditaariyamaggassa ñātā.",
  "atk-s0517a:2285_1": "Maggavidūti veneyyasantāne janetabbassa ariyamaggassa kusalo.",
  "atk-s0517a:2285_2": "Maggakovidoti bodhisattānaṃ akkhātabbamagge vicakkhaṇo.",
  "atk-s0517a:2285_3": "Atha vā abhisambodhipaṭipattimaggaññū,",
  "atk-s0517a:2285_4": "paccekabodhipaṭipattimaggavidū,",
  "atk-s0517a:2285_5": "sāvakabodhipaṭipattimaggakovido.",
  "atk-s0517a:2285_6": "Atha vā “etena maggena ataṃsu pubbe,",
  "atk-s0517a:2285_7": "tarissantiyeva taranti ogha”nti vacanato yathāyogaṃ atītānāgatapaccuppannabuddhapaccekabuddhasāvakānaṃ",
  "atk-s0517a:2285_8": "maggavasena ca suññatānimittaappaṇihitamaggavasena ca ugghaṭitaññūvipañcitaññūneyyapuggalānaṃ maggavasena",
  "atk-s0517a:2285_9": "ca yathākkamenatthayojanaṃ karonti.",
  "atk-s0517a:2285_10": "Maggānugāmī ca panāti bhagavatā gatamaggānugāmino hutvā. Ettha ca-",
  "atk-s0517a:2285_11": "saddo hetuatthe nipāto.",
  "atk-s0517a:2285_12": "Etena ca bhagavato magguppādanādiguṇādhigamāya hetu vutto hoti. Pana-",
  "atk-s0517a:2285_13": "saddo katatthe nipāto.",
  "atk-s0517a:2285_14": "Tena bhagavatā katamaggakaraṇaṃ vuttaṃ hoti.",
  "atk-s0517a:2285_15": "Pacchā samannāgatāti paṭhamaṃ gatassa bhagavato pacchāgatasīlādiguṇena samannāgatā.",
  "atk-s0517a:2285_16": "Iti thero “anuppannassa maggassa uppādetā”tiādīhi yasmā sabbepi bhagavato sīlādayo guṇā arahattamaggameva nissāya āgatā,",
  "atk-s0517a:2285_17": "tasmā arahattamaggameva nissāya guṇaṃ kathesi.",
  "atk-s0517a:2286_0": "Jānaṃ jānātīti jānitabbaṃ jānāti,",
  "atk-s0517a:2286_1": "sabbaññutāya yaṃkiñci paññāya jānitabbaṃ nāma atthi,",
  "atk-s0517a:2286_2": "taṃ sabbaṃ pañcaneyyapathabhūtaṃ paññāya jānātīti attho.",
  "atk-s0517a:2286_3": "Passaṃ passatīti passitabbaṃ passati,",
  "atk-s0517a:2286_4": "sabbadassāvitāya taṃyeva neyyapathaṃ cakkhunā diṭṭhaṃ viya karonto paññācakkhunā passatīti attho.",
  "atk-s0517a:2286_5": "Yathā vā ekacco viparītaṃ gaṇhanto jānantopi na jānāti,",
  "atk-s0517a:2286_6": "passantopi na passati,",
  "atk-s0517a:2286_7": "na evaṃ bhagavā.",
  "atk-s0517a:2286_8": "Bhagavā pana yathāsabhāvaṃ gaṇhanto jānanto jānātiyeva,",
  "atk-s0517a:2286_9": "passanto passatiyeva.",
  "atk-s0517a:2286_10": "Svāyaṃ dassanapariṇāyakaṭṭhena cakkhubhūto.",
  "atk-s0517a:2286_11": "Viditatādiatthena ñāṇabhūto.",
  "atk-s0517a:2286_12": "Aviparītasabhāvaṭṭhena vā pariyattidhammapavattanato hadayena cintetvā vācāya nicchāritadhammamayoti vā dhammabhūto.",
  "atk-s0517a:2286_13": "Seṭṭhaṭṭhena brahmabhūto.",
  "atk-s0517a:2286_14": "Atha vā cakkhu viya bhūtoti cakkhubhūto.",
  "atk-s0517a:2286_15": "Ñāṇaṃ viya bhūtoti ñāṇabhūto.",
  "atk-s0517a:2286_16": "Dhammo viya bhūtoti dhammabhūto.",
  "atk-s0517a:2286_17": "Brahmā viya bhūtoti brahmabhūto.",
  "atk-s0517a:2286_18": "Svāyaṃ dhammassa vacanato,",
  "atk-s0517a:2286_19": "vattanato vā vattā.",
  "atk-s0517a:2286_20": "Nānappakārehi vacanato,",
  "atk-s0517a:2286_21": "vattanato vā pavattā.",
  "atk-s0517a:2286_22": "Atthaṃ nīharitvā nīharitvā nayanato atthassa ninnetā.",
  "atk-s0517a:2286_23": "Amatādhigamāya paṭipattidesanato,",
  "atk-s0517a:2286_24": "amatappakāsanāya vā dhammadesanāya amatassa adhigamāpanato amatassa dātā.",
  "atk-s0517a:2286_25": "Lokuttaradhammassa uppāditattā veneyyānurūpena yathāsukhaṃ lokuttaradhammassa dānena ca,",
  "atk-s0517a:2286_26": "dhammesu ca issaroti dhammassāmī.",
  "atk-s0517a:2286_27": "Tathāgatapadaṃ heṭṭhā vuttatthaṃ.",
  "atk-s0517a:2287_0": "Idāni “jānaṃ jānātī”tiādīhi vuttaṃ guṇaṃ sabbaññutāya visesetvā dassetukāmo sabbaññutaṃ sādhento natthītiādimāha.",
  "atk-s0517a:2287_1": "Evaṃbhūtassa hi tassa bhagavato pāramitāpuññabalappabhāvanipphannena arahattamaggañāṇena sabbadhammesu",
  "atk-s0517a:2287_2": "savāsanassa sammohassa vihatattā asacchikataṃ nāma natthi.",
  "atk-s0517a:2287_3": "Asammohato sabbadhammānaṃ ñātattā aññātaṃ nāma natthi.",
  "atk-s0517a:2287_4": "Tatheva ca sabbadhammānaṃ cakkhunā viya ñāṇacakkhunā diṭṭhattā adiṭṭhaṃ nāma natthi.",
  "atk-s0517a:2287_5": "Ñāṇena pana pattattā aviditaṃ nāma natthi.",
  "atk-s0517a:2287_6": "Asammohasacchikiriyāya sacchikatattā asacchikataṃ nāma natthi.",
  "atk-s0517a:2287_7": "Asammohapaññāya phuṭṭhattā paññāya aphassitaṃ nāma natthi.",
  "atk-s0517a:2287_8": "Paccuppannanti paccuppannaṃ kālaṃ vā dhammaṃ vā.",
  "atk-s0517a:2287_9": "Upādāyāti ādāya,",
  "atk-s0517a:2287_10": "antokatvāti attho.",
  "atk-s0517a:2287_11": "“Upādāyā”ti vacaneneva kālavinimuttaṃ nibbānampi gahitameva hoti.",
  "atk-s0517a:2287_12": "“Atītā”divacanāni ca “natthī”tiādivacaneneva ghaṭīyanti,",
  "atk-s0517a:2287_13": "“sabbe”tiādivacanena vā.",
  "atk-s0517a:2287_14": "Sabbe dhammāti sabbasaṅkhatāsaṅkhatadhammapariyādānaṃ.",
  "atk-s0517a:2287_15": "Sabbākārenāti sabbadhammesu ekekasseva dhammassa aniccākārādisabbākārapariyādānaṃ.",
  "atk-s0517a:2287_16": "Ñāṇamukheti ñāṇābhimukhe.",
  "atk-s0517a:2287_17": "Āpāthaṃ āgacchantīti osaraṇaṃ upenti.",
  "atk-s0517a:2287_18": "“Jānitabba”ntipadaṃ “neyya”ntipadassa atthavivaraṇatthaṃ vuttaṃ.",
  "atk-s0517a:2288_0": "Attattho vātiādīsu vā-",
  "atk-s0517a:2288_1": "saddo samuccayattho.",
  "atk-s0517a:2288_2": "Attatthoti attano attho.",
  "atk-s0517a:2288_3": "Paratthoti paresaṃ tiṇṇaṃ lokānaṃ attho.",
  "atk-s0517a:2288_4": "Ubhayatthoti attano ca paresañcāti sakiṃyeva ubhinnaṃ attho.",
  "atk-s0517a:2288_5": "Diṭṭhadhammikoti diṭṭhadhamme niyutto,",
  "atk-s0517a:2288_6": "diṭṭhadhammappayojano vā attho.",
  "atk-s0517a:2288_7": "Samparāye niyutto,",
  "atk-s0517a:2288_8": "samparāyappayojano vā samparāyiko.",
  "atk-s0517a:2288_9": "Uttānotiādīsu vohāravasena vattabbo sukhapatiṭṭhattā uttāno.",
  "atk-s0517a:2288_10": "Vohāraṃ atikkamitvā vattabbo suññatāpaṭisaṃyutto dukkhapatiṭṭhattā gambhīro.",
  "atk-s0517a:2288_11": "Lokuttaro accantatirokkhattā gūḷho.",
  "atk-s0517a:2288_12": "Aniccatādiko ghanādīhi paṭicchannattā paṭicchanno.",
  "atk-s0517a:2288_13": "Appacuravohārena vattabbo yathārutaṃ aggahetvā adhippāyassa netabbattā neyyo.",
  "atk-s0517a:2288_14": "Pacuravohārena vattabbo vacanamattena adhippāyassa nītattā nīto.",
  "atk-s0517a:2288_15": "Suparisuddhasīlasamādhivipassanattho tadaṅgavikkhambhanavasena vajjavirahitattā anavajjo.",
  "atk-s0517a:2288_16": "Kilesasamucchedanato ariyamaggattho nikkileso.",
  "atk-s0517a:2288_17": "Kilesapaṭippassaddhattā ariyaphalattho vodāno.",
  "atk-s0517a:2288_18": "Saṅkhatāsaṅkhatesu aggadhammattā nibbānaṃ paramattho.",
  "atk-s0517a:2288_19": "Parivattatīti buddhañāṇassa visayabhāvato abahibhūtattā antobuddhañāṇe byāpitvā vā samantā vā āliṅgitvā vā visesena vā vattati.",
  "atk-s0517a:2289_0": "Sabbaṃ kāyakammantiādīhi bhagavato ñāṇamayataṃ dasseti.",
  "atk-s0517a:2289_1": "Ñāṇānuparivattatīti ñāṇaṃ anuparivattati,",
  "atk-s0517a:2289_2": "ñāṇavirahitaṃ na hotīti attho.",
  "atk-s0517a:2289_3": "Appaṭihatanti nirāvaraṇataṃ dasseti.",
  "atk-s0517a:2289_4": "Puna sabbaññutaṃ upamāya sādhetukāmo yāvatakantiādimāha.",
  "atk-s0517a:2289_5": "Tattha jānitabbanti neyyaṃ,",
  "atk-s0517a:2289_6": "neyyapariyanto neyyāvasānamassa atthīti neyyapariyantikaṃ.",
  "atk-s0517a:2289_7": "Asabbaññūnaṃ pana neyyāvasānameva natthi.",
  "atk-s0517a:2289_8": "Ñāṇapariyantikepi eseva nayo.",
  "atk-s0517a:2289_9": "Purimayamake vuttatthameva iminā yamakena visesetvā dasseti,",
  "atk-s0517a:2289_10": "tatiyayamakena paṭisedhavasena niyamitvā dasseti.",
  "atk-s0517a:2289_11": "Ettha ca neyyaṃ ñāṇassa pathattā neyyapatho.",
  "atk-s0517a:2289_12": "Aññamaññapariyantaṭṭhāyinoti neyyañca ñāṇañca khepetvā ṭhānato aññamaññassa pariyante ṭhānasīlā.",
  "atk-s0517a:2289_13": "Āvajjanappaṭibaddhāti manodvārāvajjanāyattā,",
  "atk-s0517a:2289_14": "āvajjitānantarameva jānātīti attho.",
  "atk-s0517a:2289_15": "Ākaṅkhappaṭibaddhāti ruciāyattā,",
  "atk-s0517a:2289_16": "āvajjanānantaraṃ javanañāṇena jānātīti attho.",
  "atk-s0517a:2289_17": "Itarāni dve padāni imesaṃ dvinnaṃ padānaṃ yathākkamena atthappakāsanatthaṃ vuttāni.",
  "atk-s0517a:2289_18": "Buddho āsayaṃ jānātītiādīni ñāṇakathāyaṃ vaṇṇitāni.",
  "atk-s0517a:2289_19": "Mahāniddese pana “bhagavā āsayaṃ jānātī”ti āgataṃ.",
  "atk-s0517a:2289_20": "Tattha “buddhassa bhagavato”ti āgataṭṭhāne ca idha katthaci “buddhassā”ti āgataṃ.",
  "atk-s0517a:2290_0": "Antamasoti uparimantena.",
  "atk-s0517a:2290_1": "Timitimiṅgalanti ettha timi nāma ekā macchajāti,",
  "atk-s0517a:2290_2": "timiṃ gilituṃ samatthā tato mahantasarīrā timiṅgalā nāma ekā macchajāti,",
  "atk-s0517a:2290_3": "timiṅgalampi gilituṃ samatthā pañcayojanasatikasarīrā timitimiṅgalā nāma ekā macchajāti.",
  "atk-s0517a:2290_4": "Idha jātiggahaṇena ekavacanaṃ katanti veditabbaṃ.",
  "atk-s0517a:2290_5": "Garuḷaṃ venateyyanti ettha garuḷoti jātivasena nāmaṃ,",
  "atk-s0517a:2290_6": "venateyyoti gottavasena.",
  "atk-s0517a:2290_7": "Padeseti ekadese.",
  "atk-s0517a:2290_8": "Sāriputtasamāti sabbabuddhānaṃ dhammasenāpatitthere gahetvā vuttanti veditabbaṃ.",
  "atk-s0517a:2290_9": "Sesasāvakā hi paññāya dhammasenāpatittherena samā nāma natthi. Yathāha –",
  "atk-s0517a:2290_10": "“etadaggaṃ,",
  "atk-s0517a:2290_11": "bhikkhave,",
  "atk-s0517a:2290_12": "mama sāvakānaṃ bhikkhūnaṃ mahāpaññānaṃ yadidaṃ sāriputto”ti.",
  "atk-s0517a:2290_13": "Aṭṭhakathāyañca vuttaṃ –",
  "atk-s0517a:2291_0": "“Lokanāthaṃ ṭhapetvāna, ye caññe santi pāṇino;",
  "atk-s0517a:2292_0": "Paññāya sāriputtassa, kalaṃ nāgghanti soḷasi”nti. ;",
  "atk-s0517a:2293_0": "Pharitvāti buddhañāṇaṃ sabbadevamanussānampi paññaṃ pāpuṇitvā ṭhānato tesaṃ paññaṃ pharitvā byāpitvā tiṭṭhati.",
  "atk-s0517a:2293_1": "Atighaṃsitvāti buddhañāṇaṃ sabbadevamanussānampi paññaṃ atikkamitvā tesaṃ avisayabhūtampi sabbaṃ neyyaṃ ghaṃsitvā bhañjitvā tiṭṭhati.",
  "atk-s0517a:2293_2": "Mahāniddese pana “abhibhavitvā”ti pāṭho,",
  "atk-s0517a:2293_3": "madditvātipi attho.",
  "atk-s0517a:2293_4": "Yepi tetiādīhi evaṃ pharitvā atighaṃsitvā ṭhānassa paccakkhakāraṇaṃ dasseti.",
  "atk-s0517a:2293_5": "Tattha paṇḍitāti paṇḍiccena samannāgatā.",
  "atk-s0517a:2293_6": "Nipuṇāti saṇhasukhumabuddhino sukhume atthantare paṭivijjhanasamatthā.",
  "atk-s0517a:2293_7": "Kataparappavādāti ñātaparappavādā ceva parehi saddhiṃ katavādaparicayā ca.",
  "atk-s0517a:2293_8": "Vālavedhirūpāti vālavedhidhanuggahasadisā.",
  "atk-s0517a:2293_9": "Vobhindantā maññe caranti paññāgatena diṭṭhigatānīti vālavedhī viya vālaṃ sukhumānipi paresaṃ diṭṭhigamanāni",
  "atk-s0517a:2293_10": "attano paññāgamanena bhindantā viya carantīti attho.",
  "atk-s0517a:2293_11": "Atha vā “gūthagataṃ muttagata”ntiādīsu viya paññā eva paññāgatāni,",
  "atk-s0517a:2293_12": "diṭṭhiyo eva diṭṭhigatāni.",
  "atk-s0517a:2294_0": "Pañhaṃ abhisaṅkharitvāti dvipadampi tipadampi catuppadampi pucchaṃ racayitvā.",
  "atk-s0517a:2294_1": "Tesaṃ pañhānaṃ atibahukattā sabbasaṅgahatthaṃ dvikkhattuṃ vuttaṃ.",
  "atk-s0517a:2294_2": "Gūḷhāni ca paṭicchannāni atthajātānīti pāṭhaseso.",
  "atk-s0517a:2294_3": "Tesaṃ tathā vinayaṃ disvā “attanā abhisaṅkhatapañhaṃ pucchatū”ti evaṃ bhagavatā adhippetattā pañhaṃ pucchanti.",
  "atk-s0517a:2294_4": "Aññesaṃ pana pucchāya okāsameva adatvā bhagavā upasaṅkamantānaṃ dhammaṃ deseti. Yathāha –",
  "atk-s0517a:2295_0": "“Te pañhaṃ abhisaṅkharonti ‘imaṃ mayaṃ pañhaṃ samaṇaṃ gotamaṃ upasaṅkamitvā pucchissāma,",
  "atk-s0517a:2295_1": "sace no samaṇo gotamo evaṃ puṭṭho evaṃ byākarissati,",
  "atk-s0517a:2295_2": "evamassa mayaṃ vādaṃ āropessāma.",
  "atk-s0517a:2295_3": "Evaṃ cepi no puṭṭho evaṃ byākarissati,",
  "atk-s0517a:2295_4": "evaṃpissa mayaṃ vādaṃ āropessāmā’ti.",
  "atk-s0517a:2295_5": "Te yena samaṇo gotamo,",
  "atk-s0517a:2295_6": "tenupasaṅkamanti,",
  "atk-s0517a:2295_7": "te samaṇo gotamo dhammiyā kathāya sandasseti samādapeti samuttejeti sampahaṃseti.",
  "atk-s0517a:2295_8": "Te samaṇena gotamena dhammiyā kathāya sandassitā samādapitā samuttejitā sampahaṃsitā na ceva samaṇaṃ gotamaṃ pañhaṃ pucchanti,",
  "atk-s0517a:2295_9": "kutossa vādaṃ āropessanti?",
  "atk-s0517a:2295_10": "Aññadatthu samaṇasseva gotamassa sāvakā sampajjantī”ti.",
  "atk-s0517a:2296_0": "Kasmā pañhaṃ na pucchantīti ce?",
  "atk-s0517a:2296_1": "Bhagavā kira parisamajjhe dhammaṃ desento parisāya ajjhāsayaṃ oloketi.",
  "atk-s0517a:2296_2": "Tato passati “ime paṇḍitā gūḷhaṃ rahassaṃ pañhaṃ ovaṭṭikasāraṃ katvā āgatā”ti.",
  "atk-s0517a:2296_3": "So tehi apuṭṭhoyeva “pañhapucchāya ettakā dosā,",
  "atk-s0517a:2296_4": "vissajjane ettakā,",
  "atk-s0517a:2296_5": "atthe pade akkhare ettakāti ime pañhe pucchanto evaṃ puccheyya,",
  "atk-s0517a:2296_6": "vissajjento evaṃ vissajjeyyā”ti iti ovaṭṭikasāraṃ katvā ānīte pañhe dhammakathāya antare pakkhipitvā vidaṃseti.",
  "atk-s0517a:2296_7": "Te paṇḍitā “seyyā vata no,",
  "atk-s0517a:2296_8": "ye mayaṃ ime pañhe na pucchimha.",
  "atk-s0517a:2296_9": "Sacepi mayaṃ puccheyyāma,",
  "atk-s0517a:2296_10": "appatiṭṭhite no katvā samaṇo gotamo khipeyyā”ti attamanā bhavanti.",
  "atk-s0517a:2296_11": "Apica buddhā nāma dhammaṃ desentā parisaṃ mettāya pharanti.",
  "atk-s0517a:2296_12": "Mettāya ca pharaṇena dasabalesu mahājanassa cittaṃ pasīdati.",
  "atk-s0517a:2296_13": "Buddhā nāma rūpaggappattā honti dassanasampannā madhurassarā mudujivhā suphusitadantāvaraṇā amatena hadayaṃ siñcantā viya dhammaṃ kathenti.",
  "atk-s0517a:2296_14": "Tatra nesaṃ mettāpharaṇena pasannacittānaṃ evaṃ hoti –",
  "atk-s0517a:2296_15": "evarūpaṃ advejjhakathaṃ amoghakathaṃ niyyānikakathaṃ kathentena bhagavatā saddhiṃ na sakkhissāma paccanīkaggāhaṃ",
  "atk-s0517a:2296_16": "gaṇhitunti attano pasannabhāveneva pañhaṃ na pucchantīti.",
  "atk-s0517a:2297_0": "Kathitā visajjitā cāti evaṃ tumhe pucchathāti pucchitapañhānaṃ uccāraṇena te pañhā bhagavatā kathitā eva honti.",
  "atk-s0517a:2297_1": "Yathā ca te visajjetabbā,",
  "atk-s0517a:2297_2": "tathā visajjitā eva honti.",
  "atk-s0517a:2297_3": "Niddiṭṭhakāraṇāti iminā kāraṇena iminā hetunā evaṃ hotīti evaṃ sahetukaṃ katvā visajjanena bhagavatā niddiṭṭhakāraṇā eva honti te pañhā.",
  "atk-s0517a:2297_4": "Upakkhittakā ca te bhagavato sampajjantīti te khattiyapaṇḍitādayo bhagavato pañhavisajjaneneva bhagavato samīpe khittakā pādakhittakā sampajjanti,",
  "atk-s0517a:2297_5": "sāvakā vā sampajjanti upāsakā vāti attho,",
  "atk-s0517a:2297_6": "sāvakasampattiṃ vā pāpuṇanti upāsakasampattiṃ vāti vuttaṃ hoti.",
  "atk-s0517a:2297_7": "Athāti anantaratthe,",
  "atk-s0517a:2297_8": "tesaṃ upakkhittakasampattisamanantaramevāti attho.",
  "atk-s0517a:2297_9": "Tatthāti tasmiṃ ṭhāne,",
  "atk-s0517a:2297_10": "tasmiṃ adhikāre vā.",
  "atk-s0517a:2297_11": "Atirocatīti ativiya joteti pakāsati.",
  "atk-s0517a:2297_12": "Yadidaṃ paññāyāti yāyaṃ bhagavato paññā,",
  "atk-s0517a:2297_13": "tāya paññāya bhagavāva atirocatīti attho.",
  "atk-s0517a:2297_14": "Itisaddo kāraṇatthe,",
  "atk-s0517a:2297_15": "iminā kāraṇena aggo asāmantapaññoti attho.",
  "atk-s0517a:2298_0": "6.",
  "atk-s0517a:2298_1": "Rāgaṃ abhibhuyyatīti bhūripaññāti sā sā maggapaññā attanā vajjhaṃ rāgaṃ abhibhuyyati abhibhavati maddatīti bhūripaññā.",
  "atk-s0517a:2298_2": "Bhūrīti hi phuṭaṭṭho visadattho.",
  "atk-s0517a:2298_3": "Yā ca phuṭā,",
  "atk-s0517a:2298_4": "sā paṭipakkhaṃ abhibhavati na aphuṭā,",
  "atk-s0517a:2298_5": "tasmā bhūripaññāya abhibhavanattho vutto.",
  "atk-s0517a:2298_6": "Abhibhavitāti sā sā phalapaññā taṃ taṃ rāgaṃ abhibhavitavatī madditavatīti bhūripaññā.",
  "atk-s0517a:2298_7": "Abhibhavatāti vā pāṭho.",
  "atk-s0517a:2298_8": "Sesesupi eseva nayo.",
  "atk-s0517a:2298_9": "Rāgādīsu pana rajjanalakkhaṇo rāgo.",
  "atk-s0517a:2298_10": "Dussanalakkhaṇo doso.",
  "atk-s0517a:2298_11": "Muyhanalakkhaṇo moho.",
  "atk-s0517a:2298_12": "Kujjhanalakkhaṇo kodho.",
  "atk-s0517a:2298_13": "Upanandhanalakkhaṇo upanāho.",
  "atk-s0517a:2298_14": "Pubbakālaṃ kodho,",
  "atk-s0517a:2298_15": "aparakālaṃ upanāho.",
  "atk-s0517a:2298_16": "Paraguṇamakkhanalakkhaṇo makkho.",
  "atk-s0517a:2298_17": "Yugaggāhalakkhaṇo paḷāso.",
  "atk-s0517a:2298_18": "Parasampattikhīyanalakkhaṇā issā.",
  "atk-s0517a:2298_19": "Attano sampattinigūhaṇalakkhaṇaṃ macchariyaṃ.",
  "atk-s0517a:2298_20": "Attanā katapāpapaṭicchādanalakkhaṇā māyā.",
  "atk-s0517a:2298_21": "Attano avijjamānaguṇappakāsanalakkhaṇaṃ sāṭheyyaṃ.",
  "atk-s0517a:2298_22": "Cittassa uddhumātabhāvalakkhaṇo thambho.",
  "atk-s0517a:2298_23": "Karaṇuttariyalakkhaṇo sārambho.",
  "atk-s0517a:2298_24": "Unnatilakkhaṇo māno.",
  "atk-s0517a:2298_25": "Abbhunnatilakkhaṇo atimāno.",
  "atk-s0517a:2298_26": "Mattabhāvalakkhaṇo mado.",
  "atk-s0517a:2298_27": "Pañcasu kāmaguṇesu cittavosaggalakkhaṇo pamādo.",
  "atk-s0517a:2299_0": "Rāgo ari,",
  "atk-s0517a:2299_1": "taṃ ariṃ maddanipaññātiādīhi kiṃ vuttaṃ hoti?",
  "atk-s0517a:2299_2": "Rāgādiko kileso cittasantāne bhūto arīti bhū- ari,",
  "atk-s0517a:2299_3": "padasandhivasena a-",
  "atk-s0517a:2299_4": "kāra lopaṃ katvā bhūrīti vutto.",
  "atk-s0517a:2299_5": "Tassa bhūrissa maddanī paññā bhūrimaddanipaññāti vattabbe maddani sadda lopaṃ katvā “bhūripaññā”ti vuttanti veditabbaṃ.",
  "atk-s0517a:2299_6": "Taṃ ariṃ maddanīti ca tesaṃ arīnaṃ maddanīti padacchedo kātabbo.",
  "atk-s0517a:2299_7": "Pathavīsamāyāti vitthatavipulaṭṭheneva pathavīsamāya.",
  "atk-s0517a:2299_8": "Vitthatāyāti pajānitabbe visaye patthaṭāya,",
  "atk-s0517a:2299_9": "na ekadese vattamānāya.",
  "atk-s0517a:2299_10": "Vipulāyāti oḷārikabhūtāya.",
  "atk-s0517a:2299_11": "Mahāniddese pana “vipulāya vitthatāyā”ti āgataṃ.",
  "atk-s0517a:2299_12": "Samannāgatoti puggalo.",
  "atk-s0517a:2299_13": "Itisaddo kāraṇatthe,",
  "atk-s0517a:2299_14": "iminā kāraṇena puggalassa bhūripaññāya samannāgatattā tassa paññā bhūripaññā nāmāti bhūte atthe ramatīti attho.",
  "atk-s0517a:2299_15": "Bhūripaññassa paññā bhūripaññapaññāti vattabbe ekassa paññāsaddassa lopaṃ katvā “bhūripaññā”ti vuttaṃ.",
  "atk-s0517a:2299_16": "Bhūrisamā paññāti vā bhūripaññā.",
  "atk-s0517a:2299_17": "Apicāti aññapariyāyadassanatthaṃ vuttaṃ.",
  "atk-s0517a:2299_18": "Paññāyametanti paññāya etaṃ.",
  "atk-s0517a:2299_19": "Adhivacananti adhikavacanaṃ.",
  "atk-s0517a:2299_20": "Bhūrīti bhūte atthe ramatīti bhūri.",
  "atk-s0517a:2299_21": "Medhāti asani viya siluccaye kilese medhati hiṃsatīti medhā,",
  "atk-s0517a:2299_22": "khippaṃ gahaṇadhāraṇaṭṭhena vā medhā.",
  "atk-s0517a:2299_23": "Pariṇāyikāti yassuppajjati,",
  "atk-s0517a:2299_24": "taṃ sattaṃ hitapaṭipattiyaṃ sampayuttadhamme ca yāthāvalakkhaṇapaṭivedhe ca parinetīti pariṇāyikā.",
  "atk-s0517a:2299_25": "Imeheva aññānipi paññāpariyāyavacanāni vuttāni honti.",
  "atk-s0517a:2300_0": "Paññābāhullanti paññā bahulā assāti paññābahulo,",
  "atk-s0517a:2300_1": "tassa bhāvo paññābāhullaṃ.",
  "atk-s0517a:2300_2": "Tañca bahulaṃ pavattamānā paññā eva.",
  "atk-s0517a:2300_3": "Idhekaccotiādīsu puthujjanakalyāṇako vā ariyo vā.",
  "atk-s0517a:2300_4": "Paññā garukā assāti paññāgaruko.",
  "atk-s0517a:2300_5": "Paññā caritaṃ pavattaṃ assāti paññācarito.",
  "atk-s0517a:2300_6": "Paññā āsayo assāti paññāsayo.",
  "atk-s0517a:2300_7": "Paññāya adhimuttoti paññādhimutto.",
  "atk-s0517a:2300_8": "Paññā eva dhajabhūtā assāti paññādhajo.",
  "atk-s0517a:2300_9": "Paññā eva ketubhūtā assāti paññāketu.",
  "atk-s0517a:2300_10": "Paññā eva adhipati paññādhipati,",
  "atk-s0517a:2300_11": "paññādhipatito āgatattā paññādhipateyyo.",
  "atk-s0517a:2300_12": "Dhammasabhāvavicinanaṃ bahulamassāti vicayabahulo.",
  "atk-s0517a:2300_13": "Nānappakārena dhammasabhāvavicinanaṃ bahulamassāti pavicayabahulo.",
  "atk-s0517a:2300_14": "Paññāya ogāhetvā tassa tassa dhammassa khāyanaṃ pākaṭakaraṇaṃ okkhāyanaṃ,",
  "atk-s0517a:2300_15": "okkhāyanaṃ bahulamassāti okkhāyanabahulo.",
  "atk-s0517a:2300_16": "Paññāya tassa tassa dhammassa sammā pekkhaṇā sampekkhā,",
  "atk-s0517a:2300_17": "sampekkhāya ayanaṃ pavattanaṃ sampekkhāyanaṃ,",
  "atk-s0517a:2300_18": "sampekkhāyanaṃ dhammo pakati assāti sampekkhāyanadhammo.",
  "atk-s0517a:2300_19": "Taṃ taṃ dhammaṃ vibhūtaṃ pākaṭaṃ katvā viharatīti vibhūtavihārī,",
  "atk-s0517a:2300_20": "vibhūto vihāro vā assa atthīti vibhūtavihārī.",
  "atk-s0517a:2300_21": "Sā paññā caritaṃ, garukā,",
  "atk-s0517a:2300_22": "bahulā assāti taccarito taggaruko tabbahulo.",
  "atk-s0517a:2300_23": "Tassaṃ paññāyaṃ ninno, poṇo, pabbhāro,",
  "atk-s0517a:2300_24": "adhimuttoti tanninno tappoṇo tappabbhāro tadadhimutto.",
  "atk-s0517a:2300_25": "Sā paññā adhipati tadadhipati,",
  "atk-s0517a:2300_26": "tato āgato tadadhipateyyo.",
  "atk-s0517a:2300_27": "“Paññāgaruko”tiādīni “kāmaṃ sevantaṃyeva jānāti ayaṃ puggalo kāmagaruko”tiādīsu viya purimajātito pabhuti vuttāni.",
  "atk-s0517a:2300_28": "“Taccarito”tiādīni imissā jātiyā vuttāni.",
  "atk-s0517a:2301_0": "Sīghapaññā ca lahupaññā ca hāsapaññā ca javanapaññā ca lokiyalokuttaramissakā.",
  "atk-s0517a:2301_1": "Khippaṭṭhena sīghapaññā.",
  "atk-s0517a:2301_2": "Lahukaṭṭhena lahupaññā.",
  "atk-s0517a:2301_3": "Hāsabahulaṭṭhena hāsapaññā.",
  "atk-s0517a:2301_4": "Vipassanūpagasaṅkhāresu ca visaṅkhāre ca javanaṭṭhena javanapaññā.",
  "atk-s0517a:2301_5": "Sīghaṃ sīghanti bahunnaṃ sīlādīnaṃ saṅgahatthaṃ dvikkhattuṃ vuttaṃ.",
  "atk-s0517a:2301_6": "Sīlānīti cārittavārittavasena paññattāni pātimokkhasaṃvarasīlāni.",
  "atk-s0517a:2301_7": "Indriyasaṃvaranti cakkhādīnaṃ channaṃ indriyānaṃ rāgapaṭighappavesaṃ akatvā satikavāṭena vāraṇaṃ thakanaṃ.",
  "atk-s0517a:2301_8": "Bhojane mattaññutanti paccavekkhitaparibhogavasena bhojane pamāṇaññubhāvaṃ.",
  "atk-s0517a:2301_9": "Jāgariyānuyoganti divasassa tīsu koṭṭhāsesu,",
  "atk-s0517a:2301_10": "rattiyā paṭhamapacchimakoṭṭhāsesu ca jāgarati na niddāyati,",
  "atk-s0517a:2301_11": "samaṇadhammameva ca karotīti jāgaro,",
  "atk-s0517a:2301_12": "jāgarassa bhāvo,",
  "atk-s0517a:2301_13": "kammaṃ vā jāgariyaṃ,",
  "atk-s0517a:2301_14": "jāgariyassa anuyogo jāgariyānuyogo.",
  "atk-s0517a:2301_15": "Taṃ jāgariyānuyogaṃ.",
  "atk-s0517a:2301_16": "Sīlakkhandhanti sekkhaṃ asekkhaṃ vā sīlakkhandhaṃ.",
  "atk-s0517a:2301_17": "Evamitarepi khandhā veditabbā.",
  "atk-s0517a:2301_18": "Paññākkhandhanti maggapaññañca sekkhāsekkhānaṃ lokiyapaññañca.",
  "atk-s0517a:2301_19": "Vimuttikkhandhanti phalavimuttiṃ.",
  "atk-s0517a:2301_20": "Vimuttiñāṇadassanakkhandhanti paccavekkhaṇañāṇaṃ.",
  "atk-s0517a:2302_0": "Hāsabahuloti mūlapadaṃ.",
  "atk-s0517a:2302_1": "Vedabahuloti tassā eva pītiyā sampayuttasomanassavedanāvasena niddesapadaṃ.",
  "atk-s0517a:2302_2": "Tuṭṭhibahuloti nātibalavapītiyā tuṭṭhākāravasena.",
  "atk-s0517a:2302_3": "Pāmojjabahuloti balavapītiyā pamuditabhāvavasena.",
  "atk-s0517a:2303_0": "7.",
  "atk-s0517a:2303_1": "Yaṃ kiñci rūpantiādi sammasanañāṇaniddese vuttatthaṃ.",
  "atk-s0517a:2303_2": "Tulayitvāti kalāpasammasanavasena tuletvā.",
  "atk-s0517a:2303_3": "Tīrayitvāti udayabbayānupassanāvasena tīrayitvā.",
  "atk-s0517a:2303_4": "Vibhāvayitvāti bhaṅgānupassanādivasena pākaṭaṃ katvā.",
  "atk-s0517a:2303_5": "Vibhūtaṃ katvāti saṅkhārupekkhānulomavasena phuṭaṃ katvā.",
  "atk-s0517a:2303_6": "Tikkhapaññā lokuttarā eva.",
  "atk-s0517a:2303_7": "Uppannanti samathavipassanāvasena vikkhambhanatadaṅgavasena pahīnampi ariyamaggena asamūhatattā uppattidhammataṃ",
  "atk-s0517a:2303_8": "anatītatāya asamūhatuppannanti vuccati,",
  "atk-s0517a:2303_9": "taṃ idha adhippetaṃ.",
  "atk-s0517a:2303_10": "Nādhivāsetīti santānaṃ āropetvā na vāseti.",
  "atk-s0517a:2303_11": "Pajahatīti samucchedavasena pajahati.",
  "atk-s0517a:2303_12": "Vinodetīti khipati.",
  "atk-s0517a:2303_13": "Byantīkarotīti vigatantaṃ karoti.",
  "atk-s0517a:2303_14": "Anabhāvaṃ gametīti anu abhāvaṃ gameti,",
  "atk-s0517a:2303_15": "vipassanānukkamena ariyamaggaṃ patvā samucchedavaseneva abhāvaṃ gamayatīti attho.",
  "atk-s0517a:2303_16": "Ettha ca kāmapaṭisaṃyutto vitakko kāmavitakko.",
  "atk-s0517a:2303_17": "“Ime sattā marantū”ti paresaṃ maraṇapaṭisaṃyutto vitakko byāpādavitakko.",
  "atk-s0517a:2303_18": "“Ime sattā vihiṃsīyantū”ti paresaṃ vihiṃsāpaṭisaṃyutto vitakko vihiṃsāvitakko.",
  "atk-s0517a:2303_19": "Pāpaketi lāmake.",
  "atk-s0517a:2303_20": "Akusale dhammeti akosallasambhūte dhamme.",
  "atk-s0517a:2304_0": "Nibbedhikapaññāti nibbidābahulassa puggalassa uppannamaggapaññā eva.",
  "atk-s0517a:2304_1": "Ubbegabahuloti ñāṇabhayavasena bhayabahulo.",
  "atk-s0517a:2304_2": "Uttāsabahuloti balavabhayabahulo.",
  "atk-s0517a:2304_3": "Idaṃ purimasseva atthavivaraṇaṃ.",
  "atk-s0517a:2304_4": "Ukkaṇṭhanabahuloti saṅkhārato uddhaṃ visaṅkhārābhimukhatāya ukkaṇṭhanabahulo.",
  "atk-s0517a:2304_5": "Anabhiratibahuloti ukkaṇṭhanavaseneva abhiratiabhāvaṃ dīpeti.",
  "atk-s0517a:2304_6": "Idānipi tamatthaṃ dvīhi vacanehi vivarati.",
  "atk-s0517a:2304_7": "Tattha bahimukhoti saṅkhārato bahibhūtanibbānābhimukho.",
  "atk-s0517a:2304_8": "Na ramatīti nābhiramati.",
  "atk-s0517a:2304_9": "Anibbiddhapubbanti anamatagge saṃsāre antaṃ pāpetvā anibbiddhapubbaṃ.",
  "atk-s0517a:2304_10": "Appadālitapubbanti tasseva atthavacanaṃ,",
  "atk-s0517a:2304_11": "antakaraṇeneva apadālitapubbanti attho.",
  "atk-s0517a:2304_12": "Lobhakkhandhanti lobharāsiṃ,",
  "atk-s0517a:2304_13": "lobhakoṭṭhāsaṃ vā.",
  "atk-s0517a:2304_14": "Imāhi soḷasahi paññāhi samannāgatoti ukkaṭṭhaparicchedena arahāyeva vutto.",
  "atk-s0517a:2304_15": "Upari “eko sekkhapaṭisambhidappatto”ti vuttattā sotāpannasakadāgāmianāgāminopi labbhantiyeva.",
  "atk-s0517a:2305_0": "2. Puggalavisesaniddesavaṇṇanā",
  "atk-s0517a:2306_0": "8.",
  "atk-s0517a:2306_1": "Dve puggalātiādīhi paṭisambhidappattapuggalavisesapaṭipāṭiṃ dasseti.",
  "atk-s0517a:2306_2": "Tattha pubbayogoti atītajātīsu paṭisambhidappattihetubhūto puññapayogo.",
  "atk-s0517a:2306_3": "Tenāti tena pubbayogakāraṇena.",
  "atk-s0517a:2306_4": "Evaṃ sesesupi.",
  "atk-s0517a:2306_5": "Atireko hotīti atiritto hoti,",
  "atk-s0517a:2306_6": "atirekayogato vā “atireko”ti vutto.",
  "atk-s0517a:2306_7": "Adhiko hotīti aggo hoti.",
  "atk-s0517a:2306_8": "Viseso hotīti visiṭṭho hoti,",
  "atk-s0517a:2306_9": "visesayogato vā viseso.",
  "atk-s0517a:2306_10": "Ñāṇaṃ pabhijjatīti paṭisambhidāñāṇappabhedaṃ pāpuṇāti.",
  "atk-s0517a:2307_0": "Bahussutoti buddhavacanavasena.",
  "atk-s0517a:2307_1": "Desanābahuloti dhammadesanāvasena.",
  "atk-s0517a:2307_2": "Garūpanissitoti paññāya adhikaṃ garuṃ upanissito.",
  "atk-s0517a:2307_3": "Vihārabahuloti vipassanāvihārabahulo,",
  "atk-s0517a:2307_4": "phalasamāpattivihārabahulo vā.",
  "atk-s0517a:2307_5": "Paccavekkhaṇābahuloti vipassanāvihāre sati vipassanāpaccavekkhaṇābahulo,",
  "atk-s0517a:2307_6": "phalasamāpattivihāre sati phalasamāpattipaccavekkhaṇābahulo.",
  "atk-s0517a:2307_7": "Sekhapaṭisambhidappattoti sekho hutvā paṭisambhidappatto.",
  "atk-s0517a:2307_8": "Evaṃ asekhapaṭisambhidappatto.",
  "atk-s0517a:2307_9": "Sāvakapāramippattoti ettha mahāpaññānaṃ aggassa mahāsāvakassa sattasaṭṭhiyā sāvakañāṇānaṃ pāragamanaṃ pāramī,",
  "atk-s0517a:2307_10": "sāvakassa pāramī sāvakapāramī,",
  "atk-s0517a:2307_11": "taṃ sāvakapāramiṃ pattoti sāvakapāramippatto.",
  "atk-s0517a:2307_12": "Sāvakapāramitāppattoti vā pāṭho.",
  "atk-s0517a:2307_13": "Sattasaṭṭhiyā sāvakañāṇānaṃ pālako pūrako ca so mahāsāvako paramo,",
  "atk-s0517a:2307_14": "tassa paramassa ayaṃ sattasaṭṭhibhedā ñāṇakiriyā paramassa bhāvo,",
  "atk-s0517a:2307_15": "kammaṃ vāti pāramī,",
  "atk-s0517a:2307_16": "tassa sāvakassa pāramī sāvakapāramī,",
  "atk-s0517a:2307_17": "taṃ pattoti sāvakapāramippatto.",
  "atk-s0517a:2307_18": "Sāvakapāramippattoti mahāmoggallānattherādiko yo koci sāvako.",
  "atk-s0517a:2307_19": "Sāvakapāramippattasāvakato atirekassa aññassa sāvakassa abhāvā eko paccekasambuddhoti āha.",
  "atk-s0517a:2307_20": "Puna paññāpabhedakusalotiādīhi vuttatthameva nigametvā dassesīti.",
  "atk-s0517a:2307_21": "Ñāṇakathāya yebhuyyena anekāni ñāṇāni niddiṭṭhāni.",
  "atk-s0517a:2307_22": "Paññākathāya yebhuyyena ekāpi paññā nānākāravasena nānākatvā vuttāti ayaṃ viseso.",
  "atk-s0517a:2308_0": "Mahāpaññākathāvaṇṇanā niṭṭhitā.",
  "atk-s0517a:2309_0": "2. Iddhikathā",
  "atk-s0517a:2310_0": "Iddhikathāvaṇṇanā",
  "atk-s0517a:2311_0": "9.",
  "atk-s0517a:2311_1": "Idāni paññākathāya anantaraṃ paññānubhāvaṃ dassentena kathitāya iddhikathāya apubbatthānuvaṇṇanā.",
  "atk-s0517a:2311_2": "Tattha pucchāsu tāva kā iddhīti sabhāvapucchā.",
  "atk-s0517a:2311_3": "Kati iddhiyoti pabhedapucchā.",
  "atk-s0517a:2311_4": "Kati bhūmiyoti sambhārapucchā.",
  "atk-s0517a:2311_5": "Kati pādāti patiṭṭhapucchā.",
  "atk-s0517a:2311_6": "Kati padānīti āsannakāraṇapucchā.",
  "atk-s0517a:2311_7": "Kati mūlānīti ādikāraṇapucchā.",
  "atk-s0517a:2311_8": "Visajjanesu ijjhanaṭṭhena iddhīti nipphattiatthena paṭilābhaṭṭhena cāti attho.",
  "atk-s0517a:2311_9": "Yañhi nipphajjati paṭilabbhati ca,",
  "atk-s0517a:2311_10": "taṃ ijjhatīti vuccati. Yathāha –",
  "atk-s0517a:2311_11": "“kāmaṃ kāmayamānassa,",
  "atk-s0517a:2311_12": "tassa cetaṃ samijjhatī”ti.",
  "atk-s0517a:2311_13": "“Nekkhammaṃ ijjhatīti iddhi,",
  "atk-s0517a:2311_14": "paṭiharatīti pāṭihāriya”ntiādi.",
  "atk-s0517a:2311_15": "Aparo nayo –",
  "atk-s0517a:2311_16": "ijjhanaṭṭhena iddhi,",
  "atk-s0517a:2311_17": "upāyasampadāyetaṃ adhivacanaṃ.",
  "atk-s0517a:2311_18": "Upāyasampadā hi ijjhati adhippetaphalappasavanato. Yathāha –",
  "atk-s0517a:2311_19": "“ayaṃ kho,",
  "atk-s0517a:2311_20": "citto gahapati,",
  "atk-s0517a:2311_21": "sīlavā kalyāṇadhammo,",
  "atk-s0517a:2311_22": "sace paṇidahissati ‘anāgatamaddhānaṃ rājā assaṃ cakkavattī’ti.",
  "atk-s0517a:2311_23": "Ijjhissati hi sīlavato cetopaṇidhi visuddhattā”ti.",
  "atk-s0517a:2311_24": "Aparo nayo –",
  "atk-s0517a:2311_25": "etāya sattā ijjhantīti iddhi.",
  "atk-s0517a:2311_26": "Ijjhantīti iddhā vuddhā ukkaṃsagatā hontīti vuttaṃ hoti.",
  "atk-s0517a:2312_0": "10.",
  "atk-s0517a:2312_1": "Dasasu iddhīsu adhiṭṭhānavasena nipphannattā adhiṭṭhānā iddhi.",
  "atk-s0517a:2312_2": "Pakativaṇṇavijahanavikāravasena pavattattā vikubbanā iddhi.",
  "atk-s0517a:2312_3": "Sarīrabbhantare aññassa manomayassa sarīrassa nipphattivasena pavattattā manomayā iddhi.",
  "atk-s0517a:2312_4": "Ñāṇappavattito pubbe vā pacchā vā taṃkhaṇe vā ñāṇānubhāvanibbatto viseso ñāṇavipphārā iddhi.",
  "atk-s0517a:2312_5": "Samādhito pubbe vā pacchā vā taṃkhaṇe vā samathānubhāvanibbatto viseso samādhivipphārā iddhi.",
  "atk-s0517a:2312_6": "Cetovasippattānaṃ ariyānaṃyeva sambhavato ariyā iddhi.",
  "atk-s0517a:2312_7": "Kammavipākavasena jāto viseso kammavipākajā iddhi.",
  "atk-s0517a:2312_8": "Pubbe katapuññassa jāto viseso puññavato iddhi.",
  "atk-s0517a:2312_9": "Vijjāya jāto viseso vijjāmayā iddhi.",
  "atk-s0517a:2312_10": "Tena tena sammāpayogena tassa tassa kammassa ijjhanaṃ tattha tattha sammāpayogapaccayā ijjhanaṭṭhena iddhi.",
  "atk-s0517a:2313_0": "Iddhiyā catasso bhūmiyoti avisesetvā vuttepi yathālābhavasena adhiṭṭhānavikubbanamanomayiddhiyā eva bhūmiyo,",
  "atk-s0517a:2313_1": "na sesānaṃ.",
  "atk-s0517a:2313_2": "Vivekajā bhūmīti vivekato vā viveke vā jātā vivekajā bhūmi.",
  "atk-s0517a:2313_3": "Pītisukhabhūmīti pītisukhayuttā bhūmi.",
  "atk-s0517a:2313_4": "Upekkhāsukhabhūmīti tatramajjhattupekkhāya ca sukhena ca yuttā bhūmi.",
  "atk-s0517a:2313_5": "Adukkhamasukhābhūmīti adukkhamasukhavedanāyuttā bhūmi.",
  "atk-s0517a:2313_6": "Tesu paṭhamadutiyāni jhānāni pītipharaṇatā,",
  "atk-s0517a:2313_7": "tīṇi jhānāni sukhapharaṇatā,",
  "atk-s0517a:2313_8": "catutthajjhānaṃ cetopharaṇatā.",
  "atk-s0517a:2313_9": "Ettha ca purimāni tīṇi jhānāni yasmā pītipharaṇena ca sukhapharaṇena ca sukhasaññañca lahusaññañca okkamitvā",
  "atk-s0517a:2313_10": "lahumudukammaññakāyo hutvā iddhiṃ pāpuṇāti,",
  "atk-s0517a:2313_11": "tasmā iminā pariyāyena iddhilābhāya saṃvattanato sambhārabhūmiyoti veditabbāni.",
  "atk-s0517a:2313_12": "Catutthajjhānaṃ pana iddhilābhāya pakatibhūmiyeva.",
  "atk-s0517a:2313_13": "Iddhilābhāyāti attano santāne pātubhāvavasena iddhīnaṃ lābhāya.",
  "atk-s0517a:2313_14": "Iddhipaṭilābhāyāti parihīnānaṃ vā iddhīnaṃ vīriyārambhavasena puna lābhāya,",
  "atk-s0517a:2313_15": "upasaggavasena vā padaṃ vaḍḍhitaṃ.",
  "atk-s0517a:2313_16": "Iddhivikubbanatāyāti iddhiyā vividhakaraṇabhāvāya.",
  "atk-s0517a:2313_17": "Iddhivisavitāyāti vividhaṃ visesaṃ savati janeti pavattetīti visavī,",
  "atk-s0517a:2313_18": "vividhaṃ savanaṃ vā assa atthīti visavī,",
  "atk-s0517a:2313_19": "tassa bhāvo visavitā.",
  "atk-s0517a:2313_20": "Tassā visavitāya,",
  "atk-s0517a:2313_21": "iddhiyā vividhavisesapavattanabhāvāyāti attho.",
  "atk-s0517a:2313_22": "Iddhivasībhāvāyāti iddhiyā issarabhāvāya.",
  "atk-s0517a:2313_23": "Iddhivesārajjāyāti iddhivisāradabhāvāya.",
  "atk-s0517a:2313_24": "Iddhipādā ñāṇakathāyaṃ vuttatthā.",
  "atk-s0517a:2314_0": "Chandaṃ ce bhikkhu nissāyāti yadi bhikkhu chandaṃ nissāya chandaṃ adhipatiṃ karitvā.",
  "atk-s0517a:2314_1": "Labhati samādhinti samādhiṃ paṭilabhati nibbatteti.",
  "atk-s0517a:2314_2": "Sesesupi eseva nayo.",
  "atk-s0517a:2314_3": "Tattha chandavīriyacittavīmaṃsā cattāri padāni,",
  "atk-s0517a:2314_4": "taṃsampayuttā cattāro samādhī cattāri padānīti evaṃ aṭṭha padāni.",
  "atk-s0517a:2314_5": "Yasmā pana iddhimuppādetukāmatāchando samādhinā ekato niyuttova iddhilābhāya saṃvattati,",
  "atk-s0517a:2314_6": "tathā vīriyādayo,",
  "atk-s0517a:2314_7": "tasmā imāni aṭṭha padāni vuttānīti veditabbāni.",
  "atk-s0517a:2315_0": "Yaṃ taṃ bhagavatā abhiññā uppādetukāmassa yogino kattabbayogavidhiṃ dassentena “so evaṃ samāhite citte",
  "atk-s0517a:2315_1": "parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte”ti cittassa āneñjaṃ vuttaṃ,",
  "atk-s0517a:2315_2": "taṃ thero soḷasadhā dassento soḷasamūlānītiādimāha.",
  "atk-s0517a:2315_3": "Tattha anonatanti kosajjavasena anonataṃ,",
  "atk-s0517a:2315_4": "asallīnanti attho.",
  "atk-s0517a:2315_5": "Anunnatanti uddhaccavasena uddhaṃ na āruḷhaṃ,",
  "atk-s0517a:2315_6": "anuddhatanti attho.",
  "atk-s0517a:2315_7": "Anabhinatanti lobhavasena na abhinataṃ,",
  "atk-s0517a:2315_8": "anallīnanti attho.",
  "atk-s0517a:2315_9": "Abhikāmatāya nataṃ abhinatanti,",
  "atk-s0517a:2315_10": "idaṃ tādisaṃ na hotīti vuttaṃ hoti.",
  "atk-s0517a:2315_11": "Rāgeti saṅkhāravatthukena lobhena.",
  "atk-s0517a:2315_12": "Anapanatanti dosavasena na apanataṃ,",
  "atk-s0517a:2315_13": "na ghaṭṭananti attho.",
  "atk-s0517a:2315_14": "“Nataṃ natī”ti atthato ekaṃ.",
  "atk-s0517a:2315_15": "Apagatanatanti apanataṃ,",
  "atk-s0517a:2315_16": "idaṃ tādisaṃ na hotīti vuttaṃ hoti.",
  "atk-s0517a:2315_17": "Anissitanti anattato diṭṭhattā diṭṭhivasena “attā”ti vā “attaniya”nti vā kiñci na nissitaṃ.",
  "atk-s0517a:2315_18": "Appaṭibaddhanti paccupakārāsāvasena nappaṭibaddhaṃ.",
  "atk-s0517a:2315_19": "Chandarāgeti sattavatthukena lobhena.",
  "atk-s0517a:2315_20": "Vippamuttanti vikkhambhanavimuttivasena kāmarāgato vippamuttaṃ.",
  "atk-s0517a:2315_21": "Atha vā pañcavimuttivasena kāmarāgato vippamuttaṃ.",
  "atk-s0517a:2315_22": "Atha vā pañcavimuttivasena tato tato paṭipakkhato vippamuttaṃ.",
  "atk-s0517a:2315_23": "Idaṃ puthujjanasekhāsekhānampi abhiññāya uppādanato nirodhasamāpattiñāṇe “soḷasahi ñāṇacariyāhī”ti vuttanayena ukkaṭṭhaparicchedena vuttaṃ,",
  "atk-s0517a:2315_24": "yathālābhavasena pana gahetabbaṃ.",
  "atk-s0517a:2315_25": "Kāmarāgeti methunarāgena.",
  "atk-s0517a:2315_26": "Visaññuttanti vikkhambhanato sesakilesehi visaṃyuttaṃ,",
  "atk-s0517a:2315_27": "ukkaṭṭhanayena samucchedato vā vippayuttaṃ.",
  "atk-s0517a:2315_28": "Kileseti sesakilesena.",
  "atk-s0517a:2315_29": "Vimariyādikatanti vikkhambhitabbamariyādavasena vigatakilesamariyādaṃ kataṃ,",
  "atk-s0517a:2315_30": "tena tena maggena pahātabbamariyādavasena vā vigatakilesamariyādaṃ kataṃ.",
  "atk-s0517a:2315_31": "Kilesamariyādeti tena tena pahīnena kilesamariyādena.",
  "atk-s0517a:2315_32": "Liṅgavipallāso cettha daṭṭhabbo.",
  "atk-s0517a:2315_33": "Ekattagatanti ekārammaṇagataṃ.",
  "atk-s0517a:2315_34": "Nānattakilesehīti nānārammaṇe pavattamānehi kilesehi.",
  "atk-s0517a:2315_35": "Idaṃ ārammaṇamapekkhitvā vuttaṃ,",
  "atk-s0517a:2315_36": "“anonata”ntiādi pana kilese eva apekkhitvā.",
  "atk-s0517a:2315_37": "Obhāsagatanti paññāya visadappavattivasena paññobhāsaṃ gataṃ.",
  "atk-s0517a:2315_38": "Avijjandhakāreti balavaavijjāya.",
  "atk-s0517a:2315_39": "Catasso ca bhūmiyo soḷasa ca mūlāni iddhiyā pubbabhāgavasena vuttāni,",
  "atk-s0517a:2315_40": "cattāro ca pādā aṭṭha ca padāni pubbabhāgavasena ca sampayogavasena ca vuttānīti.",
  "atk-s0517a:2316_0": "10.",
  "atk-s0517a:2316_1": "Evaṃ iddhiyā bhūmipādapadamūlabhūte dhamme dassetvā idāni tā iddhiyo dassento katamā adhiṭṭhānā iddhītiādimāha.",
  "atk-s0517a:2316_2": "Tattha uddesapadānaṃ attho iddhividhañāṇaniddese vuttoyeva.",
  "atk-s0517a:2316_3": "Idha bhikkhūti imasmiṃ sāsane bhikkhu.",
  "atk-s0517a:2316_4": "Tena sabbapakāravasena iddhividhakārakassa aññattha abhāvaṃ dīpeti.",
  "atk-s0517a:2316_5": "Imesaṃ dvinnaṃ padānaṃ niddeso heṭṭhā vuttattho.",
  "atk-s0517a:2316_6": "Teneva ca iddhiyā bhūmipādapadamūlabhūtehi dhammehi samannāgato visuddhimagge vuttehi cuddasahi pannarasahi",
  "atk-s0517a:2316_7": "vā ākārehi paridamitacittatā ca chandādiekekādhipatisamāpajjanavasena āvajjanādivasībhāvavasena ca mudukammaññakatacittatā",
  "atk-s0517a:2316_8": "ca vuttā hoti.",
  "atk-s0517a:2316_9": "Balavapubbayogasampanno pubbayogasampattiyā arahattapaṭilābheneva paṭiladdhābhiññādiguṇo bhikkhu bhūmiādīhi",
  "atk-s0517a:2316_10": "dhammehi samannāgato hotīti katvā sopi vuttova hoti.",
  "atk-s0517a:2317_0": "Bahukaṃ āvajjatīti pathavīkasiṇārammaṇaṃ abhiññāpādakaṃ catutthajjhānaṃ samāpajjitvā vuṭṭhāya sace sataṃ icchati,",
  "atk-s0517a:2317_1": "“sataṃ homi,",
  "atk-s0517a:2317_2": "sataṃ homī”ti parikammakaraṇavasena āvajjati.",
  "atk-s0517a:2317_3": "Āvajjitvā ñāṇena adhiṭṭhātīti evaṃ parikammaṃ katvā abhiññāñāṇena adhiṭṭhāti.",
  "atk-s0517a:2317_4": "Ettha parikammaṃ katvā puna pādakajjhānasamāpajjanaṃ na vuttaṃ.",
  "atk-s0517a:2317_5": "Kiñcāpi na vuttaṃ,",
  "atk-s0517a:2317_6": "atha kho aṭṭhakathāyaṃ “āvajjatīti parikammavaseneva vuttaṃ,",
  "atk-s0517a:2317_7": "āvajjitvā ñāṇena adhiṭṭhātīti abhiññāñāṇavasena vuttaṃ,",
  "atk-s0517a:2317_8": "tasmā bahukaṃ āvajjati,",
  "atk-s0517a:2317_9": "tato tesaṃ parikammacittānaṃ avasāne samāpajjati,",
  "atk-s0517a:2317_10": "samāpattito vuṭṭhahitvā puna ‘bahuko homī’ti āvajjitvā tato paraṃ pavattānaṃ tiṇṇaṃ catunnaṃ vā pubbabhāgacittānaṃ",
  "atk-s0517a:2317_11": "anantarā uppannena sanniṭṭhāpanavasena adhiṭṭhānanti laddhanāmena ekeneva abhiññāñāṇena adhiṭṭhātīti",
  "atk-s0517a:2317_12": "evamettha attho daṭṭhabbo”ti vuttattā evameva daṭṭhabbaṃ.",
  "atk-s0517a:2317_13": "Yathā “bhuñjitvā sayatī”ti vutte pānīyaṃ apivitvā hatthadhovanādīni akatvā bhuttānantarameva sayatīti",
  "atk-s0517a:2317_14": "attho na hotīti antarā santesupi aññesu kiccesu “bhutvā sayatī”ti vuccati,",
  "atk-s0517a:2317_15": "evamidhāpīti daṭṭhabbaṃ.",
  "atk-s0517a:2317_16": "Paṭhamaṃ pādakajjhānasamāpajjanampi hi pāḷiyaṃ avuttamevāti.",
  "atk-s0517a:2317_17": "Tena pana adhiṭṭhānañāṇena saheva sataṃ hoti.",
  "atk-s0517a:2317_18": "Sahassepi satasahassepi eseva nayo.",
  "atk-s0517a:2317_19": "Sace evaṃ na ijjhati,",
  "atk-s0517a:2317_20": "puna parikammaṃ katvā dutiyampi samāpajjitvā vuṭṭhāya adhiṭṭhātabbaṃ.",
  "atk-s0517a:2317_21": "Saṃyuttaṭṭhakathāyañhi “ekavāraṃ dvivāraṃ samāpajjituṃ vaṭṭatī”ti vuttaṃ.",
  "atk-s0517a:2317_22": "Tattha pādakajjhānacittaṃ nimittārammaṇaṃ,",
  "atk-s0517a:2317_23": "parikammacittāni satārammaṇāni vā sahassārammaṇāni vā.",
  "atk-s0517a:2317_24": "Tāni ca kho vaṇṇavasena,",
  "atk-s0517a:2317_25": "na paṇṇattivasena.",
  "atk-s0517a:2317_26": "Adhiṭṭhānacittampi tatheva satārammaṇaṃ vā sahassārammaṇaṃ vā.",
  "atk-s0517a:2317_27": "Taṃ pubbe vuttaappanācittamiva gotrabhuanantaraṃ ekameva uppajjati rūpāvacaracatutthajjhānikaṃ.",
  "atk-s0517a:2318_0": "Yathāyasmā cūḷapanthako ekopi hutvā bahudhā hotīti bahudhābhāvassa kāyasakkhidassanatthaṃ vuttaṃ.",
  "atk-s0517a:2318_1": "Vattamānavacanaṃ panettha therassa tathākaraṇapakatikattā tassa dharamānakālattā ca katanti veditabbaṃ.",
  "atk-s0517a:2318_2": "Eko hotīti vārepi eseva nayo.",
  "atk-s0517a:2319_0": "Tatridaṃ vatthu –",
  "atk-s0517a:2319_1": "te dve bhātaro kira therā panthe jātattā “panthakā”ti nāmaṃ labhiṃsu.",
  "atk-s0517a:2319_2": "Tesu jeṭṭho mahāpanthako pabbajitvā saha paṭisambhidāhi arahattaṃ pāpuṇi.",
  "atk-s0517a:2319_3": "So arahā hutvā cūḷapanthakaṃ pabbājetvā –",
  "atk-s0517a:2320_0": "“Padumaṃ yathā kokanadaṃ sugandhaṃ, pāto siyā phullamavītagandhaṃ;",
  "atk-s0517a:2321_0": "Aṅgīrasaṃ passa virocamānaṃ, tapantamādiccamivantalikkhe”ti. –",
  "atk-s0517a:2322_0": "Imaṃ gāthaṃ adāsi.",
  "atk-s0517a:2322_1": "So taṃ catūhi māsehi paguṇaṃ kātuṃ nāsakkhi.",
  "atk-s0517a:2322_2": "Atha naṃ thero “abhabbo tvaṃ imasmiṃ sāsane,",
  "atk-s0517a:2322_3": "nikkhama ito”ti āha.",
  "atk-s0517a:2322_4": "Tasmiñca kāle thero bhattuddesako hoti.",
  "atk-s0517a:2322_5": "Jīvako komārabhacco bahuṃ mālāgandhavilepanaṃ ādāya attano ambavanaṃ gantvā satthāraṃ pūjetvā dhammaṃ",
  "atk-s0517a:2322_6": "sutvā dasabalaṃ vanditvā theraṃ upasaṅkamitvā “sve, bhante,",
  "atk-s0517a:2322_7": "buddhappamukhāni pañca bhikkhusatāni ādāya amhākaṃ nivesane bhikkhaṃ gaṇhathā”ti āha.",
  "atk-s0517a:2322_8": "Theropi “ṭhapetvā cūḷapanthakaṃ sesānaṃ adhivāsemī”ti āha.",
  "atk-s0517a:2322_9": "Taṃ sutvā cūḷapanthako bhiyyoso mattāya domanassappatto hutvā punadivase pātova vihārā nikkhamitvā sāsane",
  "atk-s0517a:2322_10": "sāpekkhatāya vihāradvārakoṭṭhake rodamāno aṭṭhāsi.",
  "atk-s0517a:2323_0": "Bhagavā tassa upanissayaṃ disvā taṃ upasaṅkamitvā “kasmā rodasī”ti āha.",
  "atk-s0517a:2323_1": "So taṃ pavattiṃ ācikkhi.",
  "atk-s0517a:2323_2": "Bhagavā “na sajjhāyaṃ kātuṃ asakkonto mama sāsane abhabbo nāma hoti, mā soci,",
  "atk-s0517a:2323_3": "panthakā”ti cakkacittatalena pāṇinā tassa sīsaṃ parāmasitvā taṃ bāhāyaṃ gahetvā vihāraṃ pavisitvā gandhakuṭipamukhe",
  "atk-s0517a:2323_4": "nisīdāpetvā iddhiyā abhisaṅkhataṃ parisuddhaṃ pilotikakhaṇḍaṃ “imaṃ pilotikaṃ ‘rajoharaṇaṃ rajoharaṇa’nti",
  "atk-s0517a:2323_5": "hatthena parimajjanto nisīda,",
  "atk-s0517a:2323_6": "panthakā”ti vatvā tassa pilotikakhaṇḍaṃ datvā kāle ārocite bhikkhusaṅghaparivuto jīvakassa gehaṃ gantvā paññattāsane nisīdi.",
  "atk-s0517a:2323_7": "Tassa taṃ pilotikakhaṇḍaṃ tathāparimajjantassa kiliṭṭhaṃ hutvā kamena kāḷavaṇṇaṃ ahosi.",
  "atk-s0517a:2323_8": "So “idaṃ parisuddhaṃ pilotikakhaṇḍaṃ,",
  "atk-s0517a:2323_9": "natthettha doso,",
  "atk-s0517a:2323_10": "attabhāvaṃ nissāya panāyaṃ doso”ti saññaṃ paṭilabhitvā pañcasu khandhesu ñāṇaṃ otāretvā vipassanaṃ vaḍḍhesi.",
  "atk-s0517a:2323_11": "Athassa bhagavā obhāsaṃ vissajjetvā purato nisinno viya paññāyamānarūpo hutvā imā obhāsagāthā abhāsi –",
  "atk-s0517a:2324_0": "“Rāgo rajo na ca pana reṇu vuccati, rāgassetaṃ adhivacanaṃ rajoti;",
  "atk-s0517a:2325_0": "Etaṃ rajaṃ vippajahitva bhikkhavo, viharanti te vigatarajassa sāsane.",
  "atk-s0517a:2326_0": "“Doso…pe… sāsane.",
  "atk-s0517a:2327_0": "“Moho rajo na ca pana reṇu vuccati, mohassetaṃ adhivacanaṃ rajoti;",
  "atk-s0517a:2328_0": "Etaṃ rajaṃ vippajahitva bhikkhavo, viharanti te vigatarajassa sāsane. ;",
  "atk-s0517a:2329_0": "“Adhicetaso appamajjato, munino monapathesu sikkhato;",
  "atk-s0517a:2330_0": "Sokā na bhavanti tādino, upasantassa sadā satīmato”ti. ;",
  "atk-s0517a:2331_0": "Gāthāpariyosāne thero saha paṭisambhidāhi arahattaṃ pāpuṇi.",
  "atk-s0517a:2331_1": "So manomayajjhānalābhī hutvā eko hutvā bahudhā,",
  "atk-s0517a:2331_2": "bahudhā hutvā eko bhavituṃ samattho ahosi.",
  "atk-s0517a:2331_3": "Arahattamaggenevassa tīṇi piṭakāni cha ca abhiññā āgamiṃsu.",
  "atk-s0517a:2332_0": "Jīvakopi kho dasabalassa dakkhiṇodakaṃ upanāmesi.",
  "atk-s0517a:2332_1": "Satthā pattaṃ hatthena pidahitvā “kiṃ bhante”ti puṭṭho “vihāre eko bhikkhu atthi,",
  "atk-s0517a:2332_2": "jīvakā”ti āha.",
  "atk-s0517a:2332_3": "So purisaṃ pesesi “gaccha ayyaṃ gahetvā sīghaṃ ehī”ti.",
  "atk-s0517a:2332_4": "Cūḷapanthakatthero tassa purisassa pure āgamanāyeva bhātaraṃ attano pattavisesaṃ ñāpetukāmo bhikkhusahassaṃ nimminitvā ekampi ekena asadisaṃ,",
  "atk-s0517a:2332_5": "ekassāpi ca cīvaravicāraṇādisāmaṇakakammaṃ aññena asadisaṃ akāsi.",
  "atk-s0517a:2332_6": "Puriso gantvā vihāre bahū bhikkhū disvā paccāgantvā “bahū, bhante,",
  "atk-s0517a:2332_7": "vihāre bhikkhū,",
  "atk-s0517a:2332_8": "pakkositabbaṃ ayyaṃ na passāmī”ti jīvakassa kathesi.",
  "atk-s0517a:2332_9": "Jīvako satthāraṃ pucchitvā tassa nāmaṃ vatvā puna taṃ pesesi.",
  "atk-s0517a:2332_10": "So gantvā “cūḷapanthako nāma kataro bhante”ti pucchi.",
  "atk-s0517a:2332_11": "“Ahaṃ cūḷapanthako,",
  "atk-s0517a:2332_12": "ahaṃ cūḷapanthako”ti sakiṃyeva mukhasahassaṃ kathesi.",
  "atk-s0517a:2332_13": "So puna gantvā “sabbepi kira cūḷapanthakā,",
  "atk-s0517a:2332_14": "ahaṃ pakkositabbaṃ na jānāmī”ti āha.",
  "atk-s0517a:2332_15": "Jīvako paṭividdhasaccatāya “iddhimā bhikkhū”ti nayato aññāsi.",
  "atk-s0517a:2332_16": "Bhagavā āha – “gaccha,",
  "atk-s0517a:2332_17": "yaṃ paṭhamaṃ passasi,",
  "atk-s0517a:2332_18": "taṃ cīvarakaṇṇe gahetvā satthā taṃ āmantetīti vatvā ānehī”ti.",
  "atk-s0517a:2332_19": "So gantvā tathā akāsi.",
  "atk-s0517a:2332_20": "Tāvadeva sabbepi nimmitā antaradhāyiṃsu.",
  "atk-s0517a:2332_21": "Thero taṃ uyyojetvā mukhadhovanādisarīrakiccaṃ niṭṭhapetvā paṭhamataraṃ gantvā paññattāsane nisīdi.",
  "atk-s0517a:2332_22": "Tasmiṃ khaṇe satthā dakkhiṇodakaṃ gaṇhitvā bhattakiccaṃ katvā cūḷapanthakatthereneva bhattānumodanaṃ dhammakathaṃ kathāpesi.",
  "atk-s0517a:2332_23": "Thero dīghamajjhimāgamappamāṇaṃ dhammakathaṃ kathesīti.",
  "atk-s0517a:2333_0": "Aññe bhikkhū adhiṭṭhānena manomayaṃ kāyaṃ abhinimminitvā tayo vā cattāro vā abhinimminanti,",
  "atk-s0517a:2333_1": "bahuke ekasadiseyeva ca katvā nimminanti ekavidhameva kammaṃ kurumāne.",
  "atk-s0517a:2333_2": "Cūḷapanthakatthero pana ekāvajjaneneva bhikkhusahassaṃ māpesi.",
  "atk-s0517a:2333_3": "Dvepi jane na ekasadise akāsi,",
  "atk-s0517a:2333_4": "na ekavidhaṃ kammaṃ kurumāne.",
  "atk-s0517a:2333_5": "Tasmā manomayaṃ kāyaṃ abhinimminantānaṃ aggo nāma jāto.",
  "atk-s0517a:2333_6": "Aññe pana bahū aniyametvā nimmitā iddhimatā sadisāva honti.",
  "atk-s0517a:2333_7": "Ṭhānanisajjādīsu ca bhāsitatuṇhībhāvādīsu ca yaṃ yaṃ iddhimā karoti,",
  "atk-s0517a:2333_8": "taṃ tadeva karonti.",
  "atk-s0517a:2333_9": "Sace pana nānāvaṇṇaṃ kātukāmo hoti keci paṭhamavaye keci majjhimavaye keci pacchimavaye,",
  "atk-s0517a:2333_10": "tathā dīghakese upaḍḍhamuṇḍe muṇḍe missakakese upaḍḍharattacīvare paṇḍukacīvare padabhāṇadhammakathāsarabhaññapañhāpucchanapañhāvisajjanarajanapacanacīvarasibbanadhovanādīni",
  "atk-s0517a:2333_11": "karonte aparepi vā nānappakārake kātukāmo hoti,",
  "atk-s0517a:2333_12": "tena pādakajjhānato vuṭṭhāya “ettakā bhikkhū paṭhamavayā hontū”tiādinā nayena parikammaṃ katvā puna samāpajjitvā vuṭṭhāya adhiṭṭhātabbaṃ,",
  "atk-s0517a:2333_13": "adhiṭṭhānacittena saddhiṃ icchiticchitappakārāyeva hontīti.",
  "atk-s0517a:2333_14": "Eseva nayo bahudhāpi hutvā eko hotītiādīsu.",
  "atk-s0517a:2334_0": "Ayaṃ pana viseso –",
  "atk-s0517a:2334_1": "pakatiyā bahukoti nimmitakālabbhantare nimmitapakatiyā bahuko.",
  "atk-s0517a:2334_2": "Iminā ca bhikkhunā evaṃ bahubhāvaṃ nimminitvā puna “ekova hutvā caṅkamissāmi,",
  "atk-s0517a:2334_3": "sajjhāyaṃ karissāmi,",
  "atk-s0517a:2334_4": "pañhaṃ pucchissāmī”ti cintetvā vā,",
  "atk-s0517a:2334_5": "“ayaṃ vihāro appabhikkhuko,",
  "atk-s0517a:2334_6": "sace keci āgamissanti ‘kuto ime ettakā ekasadisā bhikkhū,",
  "atk-s0517a:2334_7": "addhā therassa esa ānubhāvo’ti maṃ jānissantī”ti appicchatāya vā antarāva “eko homī”ti icchantena pādakajjhānaṃ",
  "atk-s0517a:2334_8": "samāpajjitvā vuṭṭhāya “eko homī”ti parikammaṃ katvā puna samāpajjitvā vuṭṭhāya “eko homī”ti adhiṭṭhātabbaṃ.",
  "atk-s0517a:2334_9": "Adhiṭṭhānacittena saddhiṃyeva eko hoti.",
  "atk-s0517a:2334_10": "Evaṃ akaronto pana yathāparicchinnakālavasena sayameva eko hoti.",
  "atk-s0517a:2335_0": "11.",
  "atk-s0517a:2335_1": "Āvibhāvanti padaṃ nikkhipitvā kenaci anāvaṭaṃ hotīti vuttattā kenaci anāvaṭapadena āvibhāvapadassa pākaṭabhāvattho vutto.",
  "atk-s0517a:2335_2": "“Hotī”ti padena “karotī”ti pāṭhaseso vutto hoti.",
  "atk-s0517a:2335_3": "Pākaṭaṃ hontañhi āvibhāve kate hoti.",
  "atk-s0517a:2335_4": "Kenaci anāvaṭanti kuṭṭādinā yena kenaci anāvaṭaṃ āvaraṇavirahitaṃ.",
  "atk-s0517a:2335_5": "Appaṭicchannanti uparito acchāditaṃ.",
  "atk-s0517a:2335_6": "Tadeva anāvaṭattā vivaṭaṃ.",
  "atk-s0517a:2335_7": "Appaṭicchannattā pākaṭaṃ.",
  "atk-s0517a:2335_8": "Tirobhāvanti antaritabhāvaṃ karoti.",
  "atk-s0517a:2335_9": "Āvaṭaṃyeva tena āvaraṇena pihitaṃ.",
  "atk-s0517a:2335_10": "Paṭicchannaṃyeva tena paṭicchādanena paṭikujjitaṃ.",
  "atk-s0517a:2336_0": "Ākāsakasiṇasamāpattiyāti paricchedākāsakasiṇe uppāditāya catutthajjhānasamāpattiyā.",
  "atk-s0517a:2336_1": "Lābhīti lābho assa atthīti lābhī.",
  "atk-s0517a:2336_2": "Aparikkhitteti kenaci samantato aparikkhitte padese.",
  "atk-s0517a:2336_3": "Idha ākāsakasiṇasseva vuttattā tattha bhāvitameva jhānaṃ ākāsakaraṇassa paccayo hoti,",
  "atk-s0517a:2336_4": "na aññanti daṭṭhabbaṃ.",
  "atk-s0517a:2336_5": "Upariāpokasiṇādīsupi tadārammaṇameva jhānaṃ daṭṭhabbaṃ, na aññaṃ.",
  "atk-s0517a:2336_6": "Pathaviṃ āvajjati,",
  "atk-s0517a:2336_7": "udakaṃ āvajjati,",
  "atk-s0517a:2336_8": "ākāsaṃ āvajjatīti pakatipathavīudakaākāse āvajjati.",
  "atk-s0517a:2336_9": "Antalikkheti tassa ākāsassa pathavito dūrākāsabhāvaṃ dīpeti.",
  "atk-s0517a:2337_0": "12.",
  "atk-s0517a:2337_1": "Candimasūriyaparimajjane kasiṇaniyamaṃ akatvā “iddhimā cetovasippatto”ti avisesena vuttattā natthettha kasiṇasamāpattiniyamoti veditabbaṃ.",
  "atk-s0517a:2337_2": "Nisinnako vā nipannako vāti nisinno vā nipanno vā.",
  "atk-s0517a:2337_3": "Imeheva itarairiyāpathadvayampi vuttameva hoti.",
  "atk-s0517a:2337_4": "Hatthapāse hotūti hatthasamīpe hotu.",
  "atk-s0517a:2337_5": "Hatthapasse hotūtipi pāṭho.",
  "atk-s0517a:2337_6": "Idaṃ tathā kātukāmassa vasena vuttaṃ.",
  "atk-s0517a:2337_7": "Ayaṃ pana tattha gantvāpi hatthaṃ vaḍḍhetvāpi āmasati.",
  "atk-s0517a:2337_8": "Āmasatīti īsakaṃ phusati.",
  "atk-s0517a:2337_9": "Parāmasatīti bāḷhaṃ phusati.",
  "atk-s0517a:2337_10": "Parimajjatīti samantato phusati.",
  "atk-s0517a:2337_11": "Rūpagatanti hatthapāse ṭhitarūpameva.",
  "atk-s0517a:2338_0": "Dūrepi santike adhiṭṭhātīti pādakajjhānato vuṭṭhāya dūre devalokaṃ vā brahmalokaṃ vā āvajjati “santike hotū”ti.",
  "atk-s0517a:2338_1": "Āvajjitvā parikammaṃ katvā puna samāpajjitvā vuṭṭhāya ñāṇena adhiṭṭhāti “santike hotū”ti.",
  "atk-s0517a:2338_2": "Santike hoti.",
  "atk-s0517a:2338_3": "Esa nayo sesapadesupi.",
  "atk-s0517a:2338_4": "Brahmalokaṃ pana gantukāmassa dūrassa santikakaraṇaṃ vatvā brahmalokagamanassa anupakārampi imāya iddhiyā",
  "atk-s0517a:2338_5": "ijjhamānavisesaṃ dassento santikepītiādimāha.",
  "atk-s0517a:2338_6": "Tattha na kevalaṃ thokakaraṇabahukaraṇameva,",
  "atk-s0517a:2338_7": "“amadhuraṃ madhura”ntiādīsupi yaṃ yaṃ icchati,",
  "atk-s0517a:2338_8": "taṃ sabbaṃ iddhimato ijjhati.",
  "atk-s0517a:2338_9": "Aparo nayo –",
  "atk-s0517a:2338_10": "dūrepi santike adhiṭṭhātīti dūre brahmalokaṃ vā manussalokassa santike adhiṭṭhāti.",
  "atk-s0517a:2338_11": "Santikepi dūre adhiṭṭhātīti santike manussalokaṃ vā dūre brahmaloke adhiṭṭhāti.",
  "atk-s0517a:2338_12": "Bahukampi thokaṃ adhiṭṭhātīti sace brahmāno bahū sannipatitā honti,",
  "atk-s0517a:2338_13": "mahāattabhāvattā dassanūpacāraṃ savanūpacāraṃ pajahanti,",
  "atk-s0517a:2338_14": "dassanūpacāre ca savanūpacāre ca ekajjhaṃ saṅkhipitvā bahukampi thokanti adhiṭṭhāti.",
  "atk-s0517a:2338_15": "Thokampi bahukaṃ adhiṭṭhātīti sace mahāparivārena gantukāmo hoti,",
  "atk-s0517a:2338_16": "ekakattā thokaṃ attānaṃ bahukaṃ adhiṭṭhahitvā mahāparivāro gacchatīti evamettha attho daṭṭhabbo.",
  "atk-s0517a:2338_17": "Evaṃ sati catubbidhampi taṃ brahmalokagamane upakāro hoti.",
  "atk-s0517a:2339_0": "Dibbena cakkhunā tassa brahmuno rūpaṃ passatīti idha ṭhito ālokaṃ vaḍḍhetvā yassa brahmuno rūpaṃ daṭṭhukāmo,",
  "atk-s0517a:2339_1": "dibbena cakkhunā tassa brahmuno rūpaṃ passati.",
  "atk-s0517a:2339_2": "Idheva ṭhito dibbāya sotadhātuyā tassa brahmuno bhāsamānassa saddaṃ suṇāti.",
  "atk-s0517a:2339_3": "Cetopariyañāṇena tassa brahmuno cittaṃ pajānāti.",
  "atk-s0517a:2339_4": "Dissamānenāti cakkhunā pekkhiyamānena.",
  "atk-s0517a:2339_5": "Kāyavasena cittaṃ pariṇāmetīti rūpakāyassa vasena cittaṃ pariṇāmeti.",
  "atk-s0517a:2339_6": "Pādakajjhānacittaṃ gahetvā kāye āropeti,",
  "atk-s0517a:2339_7": "kāyānugatikaṃ karoti dandhagamanaṃ.",
  "atk-s0517a:2339_8": "Kāyagamanañhi dandhaṃ hoti.",
  "atk-s0517a:2339_9": "Adhiṭṭhātīti tasseva vevacanaṃ,",
  "atk-s0517a:2339_10": "sanniṭṭhāpetīti attho.",
  "atk-s0517a:2339_11": "Sukhasaññañca lahusaññañca okkamitvāti pādakajjhānārammaṇena iddhicittena sahajātaṃ sukhasaññañca lahusaññañca okkamitvā pavisitvā phusitvā pāpuṇitvā.",
  "atk-s0517a:2339_12": "Sukhasaññā ca nāma upekkhāsampayuttasaññā.",
  "atk-s0517a:2339_13": "Upekkhā hi santaṃ sukhanti vuttā,",
  "atk-s0517a:2339_14": "sāyeva saññā nīvaraṇehi ceva vitakkādipaccanīkehi ca vimuttattā lahusaññātipi veditabbā.",
  "atk-s0517a:2339_15": "Taṃ okkantassa panassa karajakāyopi tūlapicu viya sallahuko hoti.",
  "atk-s0517a:2339_16": "So evaṃ vātakkhittatūlapicunā viya sallahukena dissamānena kāyena brahmalokaṃ gacchati.",
  "atk-s0517a:2339_17": "Evaṃ gacchanto ca sace icchati,",
  "atk-s0517a:2339_18": "pathavīkasiṇavasena ākāse maggaṃ nimminitvā padasā gacchati.",
  "atk-s0517a:2339_19": "Sace icchati,",
  "atk-s0517a:2339_20": "ākāse pathavīkasiṇavaseneva pade pade padumaṃ nimminitvā padume padume padaṃ nikkhipanto padasā gacchati.",
  "atk-s0517a:2339_21": "Sace icchati,",
  "atk-s0517a:2339_22": "vāyokasiṇavasena vātaṃ adhiṭṭhahitvā tūlapicu viya vāyunā gacchati.",
  "atk-s0517a:2339_23": "Apica gantukāmatāva ettha pamāṇaṃ.",
  "atk-s0517a:2339_24": "Sati hi gantukāmatāya evaṃkatacittādhiṭṭhāno adhiṭṭhānavegakkhittova so jiyāvegakkhitto saro viya dissamāno gacchati.",
  "atk-s0517a:2340_0": "Cittavasena kāyaṃ pariṇāmetīti karajakāyaṃ gahetvā pādakajjhānacitte āropeti,",
  "atk-s0517a:2340_1": "cittānugatikaṃ karoti sīghagamanaṃ.",
  "atk-s0517a:2340_2": "Cittagamanañhi sīghaṃ hoti.",
  "atk-s0517a:2340_3": "Sukhasaññañca lahusaññañca okkamitvāti rūpakāyārammaṇena iddhicittena sahajātaṃ sukhasaññañca lahusaññañca.",
  "atk-s0517a:2340_4": "Sesaṃ vuttanayeneva veditabbaṃ.",
  "atk-s0517a:2340_5": "Idaṃ pana cittagamanameva hoti.",
  "atk-s0517a:2340_6": "Evaṃ adissamānena kāyena gacchanto panāyaṃ kiṃ tassādhiṭṭhānacittassa uppādakkhaṇe gacchati?",
  "atk-s0517a:2340_7": "Udāhu ṭhitikkhaṇe bhaṅgakkhaṇe vāti vutte “tīsupi khaṇesu gacchatī”ti thero āha.",
  "atk-s0517a:2340_8": "Kiṃ pana so sayaṃ gacchati,",
  "atk-s0517a:2340_9": "nimmitaṃ pesetīti?",
  "atk-s0517a:2340_10": "Yathāruci karoti.",
  "atk-s0517a:2340_11": "Idha panassa sayaṃ gamanameva āgataṃ.",
  "atk-s0517a:2341_0": "Manomayanti adhiṭṭhānamanena nimmitattā manomayaṃ.",
  "atk-s0517a:2341_1": "Sabbaṅgapaccaṅganti sabbaaṅgapaccaṅgavantaṃ.",
  "atk-s0517a:2341_2": "Ahīnindriyanti idaṃ cakkhusotādīnaṃ saṇṭhānavasena vuttaṃ,",
  "atk-s0517a:2341_3": "nimmitarūpe pana pasādo nāma natthi.",
  "atk-s0517a:2341_4": "Sace so iddhimā caṅkamati,",
  "atk-s0517a:2341_5": "nimmitopi tattha caṅkamatītiādi sabbaṃ sāvakanimmitaṃ sandhāya vuttaṃ.",
  "atk-s0517a:2341_6": "Buddhanimmitā pana yaṃ yaṃ bhagavā karoti,",
  "atk-s0517a:2341_7": "taṃ tampi karonti,",
  "atk-s0517a:2341_8": "bhagavato cittavasena aññampi karontīti.",
  "atk-s0517a:2341_9": "Dhūmāyati pajjalatīti tejokasiṇavasena.",
  "atk-s0517a:2341_10": "Dhammaṃ bhāsatītiādīni tīṇi aniyametvā vuttāni.",
  "atk-s0517a:2341_11": "Santiṭṭhatīti saṅgamma tiṭṭhati.",
  "atk-s0517a:2341_12": "Sallapatīti saṅgamma lapati.",
  "atk-s0517a:2341_13": "Sākacchaṃ samāpajjatīti aññamaññassa uttarapaccuttaradānavasena saṃkathaṃ karoti.",
  "atk-s0517a:2341_14": "Ettha ca yaṃ so iddhimā idheva ṭhito dibbena cakkhunā rūpaṃ passati,",
  "atk-s0517a:2341_15": "dibbāya sotadhātuyā saddaṃ suṇāti,",
  "atk-s0517a:2341_16": "cetopariyañāṇena cittaṃ pajānāti,",
  "atk-s0517a:2341_17": "yampi so idheva ṭhito tena brahmunā saddhiṃ santiṭṭhati,",
  "atk-s0517a:2341_18": "sallapati,",
  "atk-s0517a:2341_19": "sākacchaṃ samāpajjati,",
  "atk-s0517a:2341_20": "yampissa “dūrepi santike adhiṭṭhātī”tiādikaṃ adhiṭṭhānaṃ,",
  "atk-s0517a:2341_21": "yampi so dissamānena vā adissamānena vā kāyena brahmalokaṃ gacchati,",
  "atk-s0517a:2341_22": "ettāvatā na kāyena vasaṃ vatteti.",
  "atk-s0517a:2341_23": "Yañca kho “so tassa brahmuno purato rūpiṃ abhinimminātī”tiādinā nayena vuttavidhānaṃ āpajjati,",
  "atk-s0517a:2341_24": "ettāvatā kāyena vasaṃ vatteti nāma.",
  "atk-s0517a:2341_25": "Sesaṃ pana kāyena vasavattanāya pubbabhāgadassanatthaṃ vuttanti.",
  "atk-s0517a:2341_26": "Ayaṃ tāva adhiṭṭhānā iddhi.",
  "atk-s0517a:2342_0": "13.",
  "atk-s0517a:2342_1": "Vikubbaniddhiniddese sikhissa bhagavato sāvakanidassanaṃ vikubbaniddhiyā kāyasakkhipuggaladassanatthaṃ vuttaṃ.",
  "atk-s0517a:2342_2": "Tampi dassento paṭhamaṃ tāva brahmaloke ṭhito sahassilokadhātuṃ sarena viññāpesīti ativiya acchariyaabbhutabhūtaṃ",
  "atk-s0517a:2342_3": "sahassilokadhātuyā saddasavanaṃ adhiṭṭhāniddhiṃ dassesi.",
  "atk-s0517a:2342_4": "Idāni tassa vatthussa paridīpanatthamidaṃ vuccati –",
  "atk-s0517a:2342_5": "imasmā hi kappā ekatiṃse kappe sikhī bhagavā anantarajātiyā tusitapurato cavitvā aruṇavatīnagare aruṇavato",
  "atk-s0517a:2342_6": "rañño pabhāvatiyā nāma mahesiyā kucchismiṃ nibbattitvā paripakkañāṇo mahābhinikkhamanaṃ nikkhamitvā bodhimaṇḍe",
  "atk-s0517a:2342_7": "sabbaññutaññāṇaṃ paṭivijjhitvā pavattavaradhammacakko aruṇavatiṃ nissāya viharanto ekadivasaṃ pātova",
  "atk-s0517a:2342_8": "sarīrapaṭijagganaṃ katvā mahābhikkhusaṅghaparivāro “aruṇavatiṃ piṇḍāya pavisissāmī”ti nikkhamitvā vihāradvārakoṭṭhakasamīpe",
  "atk-s0517a:2342_9": "ṭhito abhibhuṃ nāma aggasāvakaṃ āmantesi –",
  "atk-s0517a:2342_10": "“atippago kho, bhikkhu,",
  "atk-s0517a:2342_11": "aruṇavatiṃ piṇḍāya pavisituṃ.",
  "atk-s0517a:2342_12": "Yena aññataro brahmaloko tenupasaṅkamissāmā”ti. Yathāha –",
  "atk-s0517a:2343_0": "“Atha kho,",
  "atk-s0517a:2343_1": "bhikkhave,",
  "atk-s0517a:2343_2": "sikhī bhagavā arahaṃ sammāsambuddho abhibhuṃ bhikkhuṃ āmantesi – ‘āyāma, brāhmaṇa,",
  "atk-s0517a:2343_3": "yena aññataro brahmaloko,",
  "atk-s0517a:2343_4": "tenupasaṅkamissāma yāva bhattassa kālo bhavissatī’ti.",
  "atk-s0517a:2343_5": "‘Evaṃ bhante’ti kho,",
  "atk-s0517a:2343_6": "bhikkhave,",
  "atk-s0517a:2343_7": "abhibhū bhikkhu sikhissa bhagavato arahato sammāsambuddhassa paccassosi. Atha kho,",
  "atk-s0517a:2343_8": "bhikkhave,",
  "atk-s0517a:2343_9": "sikhī ca bhagavā abhibhū ca bhikkhu yena aññataro brahmaloko,",
  "atk-s0517a:2343_10": "tenupasaṅkamiṃsū”ti.",
  "atk-s0517a:2344_0": "Tattha mahābrahmā sammāsambuddhaṃ disvā attamano paccuggamanaṃ katvā brahmāsanaṃ paññāpetvā adāsi.",
  "atk-s0517a:2344_1": "Therassāpi anucchavikaṃ āsanaṃ paññāpayiṃsu.",
  "atk-s0517a:2344_2": "Nisīdi bhagavā paññatte āsane,",
  "atk-s0517a:2344_3": "theropi attano pattāsane nisīdi.",
  "atk-s0517a:2344_4": "Mahābrahmāpi dasabalaṃ vanditvā ekamantaṃ nisīdi. Tenāha – atha kho,",
  "atk-s0517a:2344_5": "bhikkhave,",
  "atk-s0517a:2344_6": "sikhī bhagavā arahaṃ sammāsambuddho abhibhuṃ bhikkhuṃ āmantesi –",
  "atk-s0517a:2344_7": "“paṭibhātu, brāhmaṇa,",
  "atk-s0517a:2344_8": "taṃ brahmuno ca brahmaparisāya ca brahmapārisajjānañca dhammī kathā”ti. “Evaṃ,",
  "atk-s0517a:2344_9": "bhante”ti kho,",
  "atk-s0517a:2344_10": "bhikkhave,",
  "atk-s0517a:2344_11": "abhibhū bhikkhu sikhissa bhagavato arahato sammāsambuddhassa paṭissuṇitvā brahmuno ca brahmaparisāya ca brahmapārisajjānañca dhammakathaṃ kathesi.",
  "atk-s0517a:2344_12": "There dhammakathaṃ kathente brahmāno ujjhāyiṃsu “cirassañca mayaṃ satthu brahmalokāgamanaṃ labhimhā,",
  "atk-s0517a:2344_13": "ayañca bhikkhu ṭhapetvā satthāraṃ sayaṃ dhammakathaṃ ārabhī”ti.",
  "atk-s0517a:2344_14": "Satthā tesaṃ anattamanabhāvaṃ ñatvā abhibhuṃ bhikkhuṃ etadavoca –",
  "atk-s0517a:2344_15": "“ujjhāyanti kho te, brāhmaṇa,",
  "atk-s0517a:2344_16": "brahmā ca brahmaparisā ca brahmapārisajjā ca. Tena hi,",
  "atk-s0517a:2344_17": "tvaṃ brāhmaṇa,",
  "atk-s0517a:2344_18": "bhiyyoso mattāya saṃvejehī”ti.",
  "atk-s0517a:2344_19": "Thero satthu vacanaṃ sampaṭicchitvā anekavihitaṃ iddhivikubbanaṃ katvā sahassilokadhātuṃ sarena viññāpento –",
  "atk-s0517a:2345_0": "“Ārambhatha nikkamatha, yuñjatha buddhasāsane;",
  "atk-s0517a:2346_0": "Dhunātha maccuno senaṃ, naḷāgāraṃva kuñjaro.",
  "atk-s0517a:2347_0": "“Yo imasmiṃ dhammavinaye, appamatto vihassati;",
  "atk-s0517a:2348_0": "Pahāya jātisaṃsāraṃ, dukkhassantaṃ karissatī”ti. –",
  "atk-s0517a:2349_0": "Imaṃ gāthādvayaṃ abhāsi.",
  "atk-s0517a:2350_0": "Kiṃ pana katvā thero sahassilokadhātuṃ sarena viññāpesīti?",
  "atk-s0517a:2350_1": "Nīlakasiṇaṃ tāva samāpajjitvā vuṭṭhāya abhiññāñāṇena cakkavāḷasahasse sabbattha andhakāraṃ phari.",
  "atk-s0517a:2350_2": "Tato “kimidaṃ andhakāra”nti sattānaṃ ābhoge uppanne ālokakasiṇaṃ samāpajjitvā vuṭṭhāya ālokaṃ dassesi.",
  "atk-s0517a:2350_3": "“Kiṃ āloko aya”nti vicinantānaṃ attānaṃ dassesi.",
  "atk-s0517a:2350_4": "Cakkavāḷasahasse ca devamanussā añjaliṃ paggaṇhitvā theraṃyeva namassamānā aṭṭhaṃsu.",
  "atk-s0517a:2350_5": "Thero “mahājano mayhaṃ dhammaṃ desentassa saddaṃ suṇātū”ti imā gāthā abhāsi.",
  "atk-s0517a:2350_6": "Sabbe osaṭāya parisāya majjhe nisīditvā dhammaṃ desentassa viya saddaṃ assosuṃ.",
  "atk-s0517a:2350_7": "Atthopi tesaṃ pākaṭo ahosi.",
  "atk-s0517a:2350_8": "Taṃ viññāpanaṃ sandhāya “sarena viññāpesī”ti vuttaṃ.",
  "atk-s0517a:2350_9": "Tena kataṃ anekavihitaṃ iddhivikubbanaṃ sandhāya puna so dissamānenapītiādi vuttaṃ.",
  "atk-s0517a:2350_10": "Tattha dhammaṃ desesīti paṭhamaṃ vuttappakāraṃ iddhivikubbanaṃ dassento dhammaṃ desesi,",
  "atk-s0517a:2350_11": "tato yathāvuttakkamena dve gāthā bhāsanto sarena viññāpesīti veditabbaṃ.",
  "atk-s0517a:2350_12": "Dissamānenapi kāyenātiādīsu ca itthaṃbhūtalakkhaṇe karaṇavacanaṃ,",
  "atk-s0517a:2350_13": "evaṃbhūtakāyo hutvāti attho.",
  "atk-s0517a:2351_0": "Idāni taṃ vatthuṃ dassetvā aññassāpi iddhimato vikubbaniddhikaraṇavidhānaṃ dassento so pakativaṇṇaṃ vijahitvātiādimāha.",
  "atk-s0517a:2351_1": "Tattha soti heṭṭhā vuttavidhānena mudukammaññakatacitto so iddhimā bhikkhu.",
  "atk-s0517a:2351_2": "Sace vikubbaniddhiṃ kātukāmo hoti,",
  "atk-s0517a:2351_3": "attano pakativaṇṇaṃ pakatisaṇṭhānaṃ vijahitvā kumārakavaṇṇaṃ vā dasseti. Kathaṃ?",
  "atk-s0517a:2351_4": "Pathavīkasiṇārammaṇābhiññāpādakacatutthajjhānato vuṭṭhāya “evarūpo kumārako homī”ti nimminitabbaṃ kumārakavaṇṇaṃ",
  "atk-s0517a:2351_5": "āvajjitvā kataparikammāvasāne puna samāpajjitvā vuṭṭhāya “evarūpo nāma kumārako homī”ti abhiññāñāṇena",
  "atk-s0517a:2351_6": "adhiṭṭhāti,",
  "atk-s0517a:2351_7": "saha adhiṭṭhānena kumārako hotīti.",
  "atk-s0517a:2351_8": "Visuddhimagge kasiṇaniddese “pathavīkasiṇavasena ekopi hutvā bahudhā hotītiādibhāvo…pe…",
  "atk-s0517a:2351_9": "evamādīni ijjhantī”ti vacanena idha pathavīkasiṇārammaṇaṃ pādakajjhānaṃ yujjati.",
  "atk-s0517a:2351_10": "Tattheva pana abhiññāniddese vikubbaniddhiyā “pathavīkasiṇādīsu aññatarārammaṇato abhiññāpādakajjhānato vuṭṭhāyā”ti vuttaṃ,",
  "atk-s0517a:2351_11": "tattheva ca “attano kumārakavaṇṇo āvajjitabbo”ti vuttaṃ,",
  "atk-s0517a:2351_12": "taṃ nāgādinimmāne na yujjati viya.",
  "atk-s0517a:2351_13": "Nāgavaṇṇādinimmānepi eseva nayo.",
  "atk-s0517a:2352_0": "Tattha nāgavaṇṇanti sappasaṇṭhānaṃ.",
  "atk-s0517a:2352_1": "Supaṇṇavaṇṇanti garuḷasaṇṭhānaṃ.",
  "atk-s0517a:2352_2": "Indavaṇṇanti sakkasaṇṭhānaṃ.",
  "atk-s0517a:2352_3": "Devavaṇṇanti sesadevasaṇṭhānaṃ.",
  "atk-s0517a:2352_4": "Samuddavaṇṇaṃ pana āpokasiṇavasena ijjhati.",
  "atk-s0517a:2352_5": "Pattinti padātiṃ.",
  "atk-s0517a:2352_6": "Vividhampi senābyūhanti hatthiādīnaṃ vasena anekavihitaṃ senāsamūhaṃ.",
  "atk-s0517a:2352_7": "Visuddhimagge pana “hatthimpi dassetītiādi panettha bahiddhāpi hatthiādidassanavasena vuttaṃ.",
  "atk-s0517a:2352_8": "Tattha ‘hatthī homī’ti anadhiṭṭhahitvā ‘hatthī hotū’ti adhiṭṭhātabbaṃ.",
  "atk-s0517a:2352_9": "Assādīsupi eseva nayo”ti vuttaṃ,",
  "atk-s0517a:2352_10": "taṃ “pakativaṇṇaṃ vijahitvā”ti vuttamūlapadena ca vikubbaniddhibhāvena ca virujjhati.",
  "atk-s0517a:2352_11": "Pāḷiyaṃ vuttakkamena hi pakativaṇṇaṃ avijahitvā adhiṭṭhānavasena aññassa dassanaṃ adhiṭṭhāniddhi nāma,",
  "atk-s0517a:2352_12": "pakativaṇṇaṃ vijahitvā adhiṭṭhānavasena attano aññathādassanaṃ vikubbaniddhi nāma.",
  "atk-s0517a:2353_0": "14.",
  "atk-s0517a:2353_1": "Manomayiddhiñāṇaniddese imamhā kāyā aññaṃ kāyaṃ abhinimminātītiādīsu iddhimā bhikkhu manomayiddhiṃ kātukāmo",
  "atk-s0517a:2353_2": "ākāsakasiṇārammaṇapādakajjhānato vuṭṭhāya attano rūpakāyaṃ tāva āvajjitvā vuttanayeneva “susiro hotū”ti",
  "atk-s0517a:2353_3": "adhiṭṭhāti,",
  "atk-s0517a:2353_4": "susiro hoti.",
  "atk-s0517a:2353_5": "Atha tassa abbhantare pathavīkasiṇavasena aññaṃ kāyaṃ āvajjitvā parikammaṃ katvā vuttanayeneva adhiṭṭhāti,",
  "atk-s0517a:2353_6": "tassa abbhantare añño kāyo hoti.",
  "atk-s0517a:2353_7": "So taṃ mukhato abbūhitvā bahi ṭhapeti.",
  "atk-s0517a:2353_8": "Idāni tamatthaṃ upamāhi pakāsento seyyathāpītiādimāha.",
  "atk-s0517a:2353_9": "Tattha muñjamhāti muñjatiṇamhā.",
  "atk-s0517a:2353_10": "Īsikaṃ pavāheyyāti kaḷīraṃ luñceyya.",
  "atk-s0517a:2353_11": "Kosiyāti kosakato.",
  "atk-s0517a:2353_12": "Karaṇḍāti karaṇḍāya,",
  "atk-s0517a:2353_13": "purāṇatacakañcukatoti attho.",
  "atk-s0517a:2353_14": "Tattha ca uddhareyyāti cittenevassa uddharaṇaṃ veditabbaṃ.",
  "atk-s0517a:2353_15": "Ayañhi ahi nāma sajātiyaṃ ṭhito,",
  "atk-s0517a:2353_16": "kaṭṭhantaraṃ vā rukkhantaraṃ vā nissāya,",
  "atk-s0517a:2353_17": "tacato sarīraṃ nikkaḍḍhanapayogasaṅkhātena thāmena,",
  "atk-s0517a:2353_18": "sarīraṃ khādayamānaṃ viya purāṇatacaṃ jigucchanto imehi catūhi kāraṇehi sayameva kañcukaṃ pajahāti.",
  "atk-s0517a:2354_0": "Ettha ca yathā īsikādayo muñjādīhi sadisā honti,",
  "atk-s0517a:2354_1": "evamidaṃ manomayaṃ rūpaṃ iddhimatā sabbākārehi sadisameva hotīti dassanatthaṃ imā upamā vuttāti.",
  "atk-s0517a:2354_2": "“Manomayena kāyena,",
  "atk-s0517a:2354_3": "iddhiyā upasaṅkamī”ti ettha abhiññāmanena katakāyo manomayakāyo nāma.",
  "atk-s0517a:2354_4": "“Aññataraṃ manomayaṃ kāyaṃ upapajjatī”ti ettha jhānamanena nibbittitakāyo tena manena katattā manomayakāyo nāma.",
  "atk-s0517a:2354_5": "Idha pana abhiññāmanena uppāditakāyo tena manena katattā manomayakāyo nāma.",
  "atk-s0517a:2354_6": "Evaṃ sati adhiṭṭhāniddhiyā vikubbaniddhiyā ca kato manomayakāyo nāma hotīti ce? Hotiyeva.",
  "atk-s0517a:2354_7": "Idha pana tāsaṃ visuṃ visuṃ visesena visesetvā adhiṭṭhāniddhi vikubbaniddhīti ca vuttattā abbhantarato nimmānameva manomayiddhi nāma.",
  "atk-s0517a:2355_0": "15.",
  "atk-s0517a:2355_1": "Ñāṇavipphāriddhiniddese ñāṇassa vipphāro vego assā atthīti ñāṇavipphārā.",
  "atk-s0517a:2355_2": "Ettha ca sattaanupassanāvaseneva iddhiṃ dassetvā sesā yāva arahattamaggā saṅkhittāti veditabbā.",
  "atk-s0517a:2356_0": "Āyasmato bākulassa ñāṇavipphārā iddhītiādīsu bākulatthero tāva dvīsu kulesu vaḍḍhitattā evaṃladdhanāmo",
  "atk-s0517a:2356_1": "pubbabuddhesu katādhikāro puññasampadāya sampanno thero.",
  "atk-s0517a:2356_2": "So hi mahāsampattiṃ anubhavamāno devamanussesu saṃsaranto amhākaṃ dasabalassa nibbattito puretarameva kosambiyaṃ seṭṭhikule nibbatti.",
  "atk-s0517a:2356_3": "Taṃ jātakāle maṅgalatthāya mahāparivārena yamunaṃ netvā saparivārā dhātī nimujjanummujjanavasena kīḷāpentī nhāpeti.",
  "atk-s0517a:2356_4": "Eko mahāmaccho “bhakkho me aya”nti maññamāno mukhaṃ vivaritvā upagato.",
  "atk-s0517a:2356_5": "Dhātī dārakaṃ chaḍḍetvā palātā.",
  "atk-s0517a:2356_6": "Mahāmaccho taṃ gili.",
  "atk-s0517a:2356_7": "Puññavā satto sayanagabbhaṃ pavisitvā nipanno viya na kiñci dukkhaṃ pāpuṇi.",
  "atk-s0517a:2356_8": "Maccho dārakassa tejena tattakaṃ phālaṃ gilitvā viya dayhamāno vegena tiṃsayojanaṃ gantvā bārāṇasivāsino macchabandhassa jālaṃ pāvisi.",
  "atk-s0517a:2356_9": "So dārakassa tejena jālato nīhaṭamattova mato.",
  "atk-s0517a:2356_10": "Macchabandhā taṃ sakalameva antarakājena ādāya “sahassena demā”ti nagare carantā asītikoṭidhanassa aputtakassa",
  "atk-s0517a:2356_11": "seṭṭhissa gharadvāraṃ gantvā seṭṭhibhariyāya ekena kahāpaṇena adaṃsu.",
  "atk-s0517a:2356_12": "Sā taṃ sayameva phalake ṭhapetvā piṭṭhito phālentī macchakucchiyaṃ suvaṇṇavaṇṇaṃ dārakaṃ disvā “macchakucchiyaṃ",
  "atk-s0517a:2356_13": "me putto laddho”ti nādaṃ naditvā dārakaṃ ādāya sāmikaṃ upagacchi.",
  "atk-s0517a:2356_14": "Seṭṭhi tāvadeva bheriṃ carāpetvā dārakaṃ ādāya rañño santikaṃ ānetvā tamatthaṃ ārocesi.",
  "atk-s0517a:2356_15": "Rājā “puññavā dārako,",
  "atk-s0517a:2356_16": "posehi na”nti āha.",
  "atk-s0517a:2356_17": "Itarampi seṭṭhikulaṃ taṃ pavattiṃ sutvā tattha gantvā “amhākaṃ putto”ti taṃ dārakaṃ gaṇhituṃ vivadi.",
  "atk-s0517a:2356_18": "Ubhopi rājakulaṃ agamaṃsu.",
  "atk-s0517a:2356_19": "Rājā “dvinnampi aputtakaṃ kātuṃ na sakkā,",
  "atk-s0517a:2356_20": "dvinnampi dāyādo hotū”ti āha.",
  "atk-s0517a:2356_21": "Tato paṭṭhāya dvepi kulāni lābhaggayasaggappattāni ahesuṃ.",
  "atk-s0517a:2356_22": "Tassa dvīhi kulehi vaḍḍhitattā “bākulakumāro”ti nāmaṃ akaṃsu.",
  "atk-s0517a:2356_23": "Tassa viññutaṃ pattassa dvīsupi nagaresu tayo tayo pāsāde kāretvā nāṭakāni paccupaṭṭhapesuṃ.",
  "atk-s0517a:2356_24": "Ekekasmiṃ nagare cattāro cattāro māse vasi.",
  "atk-s0517a:2356_25": "Tahiṃ ekasmiṃ nagare cattāro māse vuṭṭhassa saṅghāṭanāvāsu maṇḍapaṃ kāretvā tattha naṃ nāṭakehi saddhiṃ",
  "atk-s0517a:2356_26": "āropetvā mahāsampattiṃ anubhavamānaṃ dvīhi māsehi itaraṃ nagaraṃ upaḍḍhapathaṃ nenti.",
  "atk-s0517a:2356_27": "Itaranagaravāsino nāṭakāpi “dvīhi māsehi upaḍḍhapathaṃ āgato bhavissatī”ti tatheva paccuggantvā dvīhi māsehi attano nagaraṃ ānenti.",
  "atk-s0517a:2356_28": "Itaranāṭakā majjhe nivattitvā attano nagarameva gacchanti.",
  "atk-s0517a:2356_29": "Tattha cattāro māse vasitvā teneva niyāmena puna itaranagaraṃ gacchati.",
  "atk-s0517a:2356_30": "Evamassa sampattiṃ anubhavantassa asīti vassāni paripuṇṇāni.",
  "atk-s0517a:2357_0": "Tasmiṃ samaye amhākaṃ bodhisatto sabbaññutaṃ pāpuṇitvā pavattavaradhammacakko anukkamena cārikaṃ caranto kosambiṃ pāpuṇi.",
  "atk-s0517a:2357_1": "“Bārāṇasi”nti majjhimabhāṇakā.",
  "atk-s0517a:2357_2": "Bākulaseṭṭhipi kho “dasabalo āgato”ti sutvā bahuṃ gandhamālaṃ ādāya satthu santikaṃ gantvā dhammakathaṃ sutvā paṭiladdhasaddho pabbaji.",
  "atk-s0517a:2357_3": "So sattāhameva puthujjano hutvā aṭṭhame aruṇe saha paṭisambhidāhi arahattaṃ pāpuṇi.",
  "atk-s0517a:2357_4": "Athassa dvīsu nagaresu paricitamātugāmā attano kulagharāni āgantvā tattheva vasamānā cīvarāni karitvā pahiṇiṃsu.",
  "atk-s0517a:2357_5": "Thero ekaṃ aḍḍhamāsaṃ kosambivāsīhi pahitaṃ cīvaraṃ paribhuñjati,",
  "atk-s0517a:2357_6": "ekaṃ aḍḍhamāsaṃ bārāṇasivāsīhīti eteneva niyāmena dvīsu nagaresu yaṃ yaṃ uttamaṃ,",
  "atk-s0517a:2357_7": "taṃ taṃ therasseva āharīyati.",
  "atk-s0517a:2357_8": "Pabbajitassāpissa sukheneva asīti vassāni agamaṃsu.",
  "atk-s0517a:2357_9": "Ubhayatthāpissa muhuttamattampi appamattakopi ābādho na uppannapubbo.",
  "atk-s0517a:2357_10": "So pacchime kāle bākulasuttaṃ kathetvā parinibbāyīti.",
  "atk-s0517a:2357_11": "Evaṃ macchakucchiyaṃ arogabhāvo āyasmato bākulassa pacchimabhavikassa tena attabhāvena paṭilabhitabbaarahattañāṇānubhāvena",
  "atk-s0517a:2357_12": "nibbattattā ñāṇavipphārā iddhi nāma.",
  "atk-s0517a:2357_13": "Sucaritakammaphalappattassa paṭisambhidāñāṇassa ānubhāvenātipi vadanti.",
  "atk-s0517a:2358_0": "Saṃkiccattheropi pubbe katapuñño dhammasenāpatittherassa upaṭṭhākassa sāvatthiyaṃ aḍḍhakulassa dhītu kucchismiṃ nibbatti.",
  "atk-s0517a:2358_1": "Sā tasmiṃ kucchigate ekena byādhinā taṃ khaṇaṃyeva kālamakāsi,",
  "atk-s0517a:2358_2": "tassā sarīre jhāpiyamāne ṭhapetvā gabbhamaṃsaṃ sesamaṃsaṃ jhāpayi.",
  "atk-s0517a:2358_3": "Athassā gabbhamaṃsaṃ citakato otāretvā dvīsu tīsu ṭhānesu sūlehi vijjhiṃsu.",
  "atk-s0517a:2358_4": "Sūlakoṭi dārakassa akkhikoṭiṃ phusi.",
  "atk-s0517a:2358_5": "Evaṃ gabbhamaṃsaṃ vijjhitvā aṅgārarāsimhi pakkhipitvā aṅgāreheva paṭicchādetvā pakkamiṃsu.",
  "atk-s0517a:2358_6": "Gabbhamaṃsaṃ jhāyi,",
  "atk-s0517a:2358_7": "aṅgāramatthake pana suvaṇṇabimbasadiso dārako padumagabbhe nipanno viya ahosi.",
  "atk-s0517a:2358_8": "Pacchimabhavikasattassa hi sinerunā otthariyamānassāpi arahattaṃ appatvā jīvitakkhayo nāma natthi.",
  "atk-s0517a:2358_9": "Punadivase “citakaṃ nibbāpessāmā”ti āgatā tathā nipannaṃ dārakaṃ disvā acchariyabbhutacittajātā dārakaṃ ādāya nagaraṃ gantvā nemittake pucchiṃsu.",
  "atk-s0517a:2358_10": "Nemittakā “sace ayaṃ dārako agāraṃ ajjhāvasissati,",
  "atk-s0517a:2358_11": "yāva sattamā kulaparivaṭṭā ñātakā duggatā bhavissanti.",
  "atk-s0517a:2358_12": "Sace pabbajissati,",
  "atk-s0517a:2358_13": "pañcahi samaṇasatehi parivuto carissatī”ti āhaṃsu.",
  "atk-s0517a:2358_14": "Ayyakā taṃ dārakaṃ vaḍḍhesi.",
  "atk-s0517a:2358_15": "Ñātakāpi vaḍḍhitakāle “amhākaṃ ayyassa santike pabbājessāmā”ti posayiṃsu.",
  "atk-s0517a:2358_16": "So sattavassikakāle “tava kucchiyā vasanakāle mātā te kālamakāsi,",
  "atk-s0517a:2358_17": "tassā sarīre jhāpiyamānepi tvaṃ na jhāyī”ti kumārakānaṃ kathaṃ sutvā “ahaṃ kira evarūpā bhayā mutto,",
  "atk-s0517a:2358_18": "kiṃ me gharāvāsena pabbajissāmī”ti ñātakānaṃ ārocesi.",
  "atk-s0517a:2358_19": "Te “sādhu,",
  "atk-s0517a:2358_20": "tātā”ti taṃ dhammasenāpatittherassa santikaṃ netvā “bhante,",
  "atk-s0517a:2358_21": "imaṃ pabbājethā”ti adaṃsu.",
  "atk-s0517a:2358_22": "Thero tacapañcakakammaṭṭhānaṃ datvā pabbājesi.",
  "atk-s0517a:2358_23": "So khuraggeyeva saha paṭisambhidāhi arahattaṃ pāpuṇi.",
  "atk-s0517a:2358_24": "Paripuṇṇavasso ca upasampadaṃ labhitvā dasavasso hutvā pañcasatabhikkhuparivāro vicarīti.",
  "atk-s0517a:2358_25": "Evaṃ vuttanayeneva dārucitakāya arogabhāvo āyasmato saṃkiccassa ñāṇavipphārā iddhi nāma.",
  "atk-s0517a:2359_0": "Bhūtapālattheropi pubbahetusampanno.",
  "atk-s0517a:2359_1": "Tassa pitā rājagahe daliddamanusso.",
  "atk-s0517a:2359_2": "So taṃ dārakaṃ gahetvā dārūnaṃ atthāya sakaṭena aṭaviṃ gantvā dārubhāraṃ katvā sāyaṃ nagaradvārasamīpaṃ patto.",
  "atk-s0517a:2359_3": "Athassa goṇā yugaṃ ossajitvā nagaraṃ pavisiṃsu.",
  "atk-s0517a:2359_4": "So sakaṭamūle puttakaṃ nisīdāpetvā goṇānaṃ anupadaṃ gacchanto nagarameva pāvisi.",
  "atk-s0517a:2359_5": "Tassa anikkhantasseva dvāraṃ pidahi.",
  "atk-s0517a:2359_6": "Dārako sakalarattiṃ sakaṭassa heṭṭhā nipajjitvā niddaṃ okkami.",
  "atk-s0517a:2359_7": "Rājagahaṃ pakatiyāpi amanussabahulaṃ,",
  "atk-s0517a:2359_8": "idaṃ pana susānasamīpaṭṭhānaṃ.",
  "atk-s0517a:2359_9": "Na ca koci yakkho tassa pacchimabhavikassa dārakassa upaddavaṃ kātumasakkhi.",
  "atk-s0517a:2359_10": "So aparena samayena pabbajitvā arahattaṃ pāpuṇitvā bhūtapālatthero nāma ahosīti.",
  "atk-s0517a:2359_11": "Evaṃ vāḷayakkhānucaritepi padese vuttanayeneva arogabhāvo āyasmato bhūtapālassa ñāṇavipphārā iddhi nāma.",
  "atk-s0517a:2360_0": "16.",
  "atk-s0517a:2360_1": "Samādhivipphāriddhiniddese āyasmato sāriputtassa samādhivipphārā iddhītiādīsu āyasmato sāriputtassa mahāmoggallānattherena",
  "atk-s0517a:2360_2": "saddhiṃ kapotakandarāyaṃ viharato juṇhāya rattiyā navoropitehi kesehi ajjhokāse nisinnassa eko duṭṭhayakkho",
  "atk-s0517a:2360_3": "sahāyakena yakkhena vāriyamānopi sīse pahāraṃ adāsi.",
  "atk-s0517a:2360_4": "Yassa meghassa viya gajjato saddo ahosi,",
  "atk-s0517a:2360_5": "thero tassa paharaṇasamaye samāpattiṃ appetvā nisinno hoti.",
  "atk-s0517a:2360_6": "Athassa tena pahārena na koci ābādho ahosi.",
  "atk-s0517a:2360_7": "Ayaṃ tassa āyasmato samādhivipphārā iddhi. Yathāha –",
  "atk-s0517a:2361_0": "“Evaṃ me sutaṃ –",
  "atk-s0517a:2361_1": "ekaṃ samayaṃ bhagavā rājagahe viharati veḷuvane kalandakanivāpe.",
  "atk-s0517a:2361_2": "Tena kho pana samayena āyasmā ca sāriputto āyasmā ca mahāmoggallāno kapotakandarāyaṃ viharanti.",
  "atk-s0517a:2361_3": "Tena kho pana samayena āyasmā sāriputto juṇhāya rattiyā navoropitehi kesehi abbhokāse nisinno hoti aññataraṃ samādhiṃ samāpajjitvā.",
  "atk-s0517a:2362_0": "“Tena kho pana samayena dve yakkhā sahāyakā uttarāya disāya dakkhiṇaṃ disaṃ gacchanti kenacideva karaṇīyena.",
  "atk-s0517a:2362_1": "Addasaṃsu kho te yakkhā āyasmantaṃ sāriputtaṃ juṇhāya rattiyā navoropitehi kesehi abbhokāse nisinnaṃ,",
  "atk-s0517a:2362_2": "disvāna eko yakkho dutiyaṃ yakkhaṃ etadavoca –",
  "atk-s0517a:2362_3": "‘paṭibhāti maṃ, samma,",
  "atk-s0517a:2362_4": "imassa samaṇassa sīse pahāraṃ dātu’nti.",
  "atk-s0517a:2362_5": "Evaṃ vutte so yakkho taṃ yakkhaṃ etadavoca – ‘alaṃ, samma,",
  "atk-s0517a:2362_6": "mā samaṇaṃ āsādesi, uḷāro so, samma,",
  "atk-s0517a:2362_7": "samaṇo mahiddhiko mahānubhāvo’ti.",
  "atk-s0517a:2363_0": "“Dutiyampi kho…pe…",
  "atk-s0517a:2363_1": "tatiyampi kho so yakkho taṃ yakkhaṃ etadavoca –",
  "atk-s0517a:2363_2": "‘paṭibhāti maṃ, samma,",
  "atk-s0517a:2363_3": "imassa samaṇassa sīse pahāraṃ dātu’nti.",
  "atk-s0517a:2363_4": "Tatiyampi kho so yakkho taṃ yakkhaṃ etadavoca – ‘alaṃ, samma,",
  "atk-s0517a:2363_5": "mā samaṇaṃ āsādesi, uḷāro so, samma,",
  "atk-s0517a:2363_6": "samaṇo mahiddhiko mahānubhāvo’ti.",
  "atk-s0517a:2364_0": "“Atha kho so yakkho taṃ yakkhaṃ anādiyitvā āyasmato sāriputtassa sīse pahāraṃ adāsi.",
  "atk-s0517a:2364_1": "Tāva mahāpahāro ahosi,",
  "atk-s0517a:2364_2": "api tena pahārena sattaratanaṃ vā aḍḍhaṭṭhamaratanaṃ vā nāgaṃ osāreyya,",
  "atk-s0517a:2364_3": "mahantaṃ vā pabbatakūṭaṃ padāleyya.",
  "atk-s0517a:2364_4": "Atha ca pana so yakkho ‘dayhāmi dayhāmī’ti tattheva mahānirayaṃ apatāsi.",
  "atk-s0517a:2365_0": "“Addasā kho āyasmā mahāmoggallāno dibbena cakkhunā visuddhena atikkantamānusakena tena yakkhena āyasmato sāriputtassa sīse pahāraṃ dīyamānaṃ,",
  "atk-s0517a:2365_1": "disvā yena āyasmā sāriputto tenupasaṅkami,",
  "atk-s0517a:2365_2": "upasaṅkamitvā āyasmantaṃ sāriputtaṃ etadavoca –",
  "atk-s0517a:2365_3": "‘kacci te,",
  "atk-s0517a:2365_4": "āvuso sāriputta,",
  "atk-s0517a:2365_5": "khamanīyaṃ,",
  "atk-s0517a:2365_6": "kacci yāpanīyaṃ,",
  "atk-s0517a:2365_7": "kacci na kiñci dukkha’nti.",
  "atk-s0517a:2365_8": "‘Khamanīyaṃ me,",
  "atk-s0517a:2365_9": "āvuso moggallāna,",
  "atk-s0517a:2365_10": "yāpanīyaṃ me,",
  "atk-s0517a:2365_11": "āvuso moggallāna,",
  "atk-s0517a:2365_12": "api ca me sīsaṃ thokaṃ dukkha’nti.",
  "atk-s0517a:2366_0": "“Acchariyaṃ,",
  "atk-s0517a:2366_1": "āvuso sāriputta, abbhutaṃ,",
  "atk-s0517a:2366_2": "āvuso sāriputta,",
  "atk-s0517a:2366_3": "yāva mahiddhiko āyasmā sāriputto mahānubhāvo. Idha te,",
  "atk-s0517a:2366_4": "āvuso sāriputta,",
  "atk-s0517a:2366_5": "aññataro yakkho sīse pahāraṃ adāsi.",
  "atk-s0517a:2366_6": "Tāva mahā pahāro ahosi,",
  "atk-s0517a:2366_7": "api tena pahārena sattaratanaṃ vā aḍḍhaṭṭhamaratanaṃ vā nāgaṃ osāreyya,",
  "atk-s0517a:2366_8": "mahantaṃ vā pabbatakūṭaṃ padāleyya.",
  "atk-s0517a:2366_9": "Atha ca panāyasmā sāriputto evamāha –",
  "atk-s0517a:2366_10": "‘khamanīyaṃ me,",
  "atk-s0517a:2366_11": "āvuso moggallāna,",
  "atk-s0517a:2366_12": "yāpanīyaṃ me,",
  "atk-s0517a:2366_13": "āvuso moggallāna,",
  "atk-s0517a:2366_14": "api ca me sīsaṃ thokaṃ dukkha’nti.",
  "atk-s0517a:2367_0": "“Acchariyaṃ,",
  "atk-s0517a:2367_1": "āvuso moggallāna, abbhutaṃ,",
  "atk-s0517a:2367_2": "āvuso moggallāna,",
  "atk-s0517a:2367_3": "yāva mahiddhiko āyasmā mahāmoggallāno mahānubhāvo,",
  "atk-s0517a:2367_4": "yatra hi nāma yakkhampi passissati,",
  "atk-s0517a:2367_5": "mayaṃ panetarahi paṃsupisācakampi na passāmāti.",
  "atk-s0517a:2368_0": "“Assosi kho bhagavā dibbāya sotadhātuyā visuddhāya atikkantamānusikāya tesaṃ ubhinnaṃ mahānāgānaṃ imaṃ evarūpaṃ kathāsallāpaṃ.",
  "atk-s0517a:2369_0": "Atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi –",
  "atk-s0517a:2370_0": "“Yassa selūpamaṃ cittaṃ, ṭhitaṃ nānupakampati;",
  "atk-s0517a:2371_0": "Virattaṃ rajanīyesu, kopanīye na kuppati;",
  "atk-s0517a:2372_0": "Yassevaṃ bhāvitaṃ cittaṃ, kuto taṃ dukkhamessatī”ti. ;",
  "atk-s0517a:2373_0": "Ettha ca “kuto taṃ dukkhamessatī”ti bhagavatā vuttavacanena “tena pahārena na koci ābādho ahosī”ti aṭṭhakathāvacanaṃ ativiya sameti.",
  "atk-s0517a:2373_1": "Tasmā “apica me sīsaṃ thokaṃ dukkha”nti vacanena dukkhavedanā na hoti,",
  "atk-s0517a:2373_2": "sīsassa pana akammaññabhāvaṃ sandhāya “dukkha”nti vuttaṃ.",
  "atk-s0517a:2373_3": "Lokepi hi akicchena pariharituṃ sakkuṇeyyo sukhasīlo,",
  "atk-s0517a:2373_4": "kicchena pariharituṃ sakkuṇeyyo dukkhasīloti vuccati.",
  "atk-s0517a:2373_5": "Tampi kho akammaññataṃ samāpattito vuṭṭhitasamayattā ahosīti veditabbo.",
  "atk-s0517a:2373_6": "Samāpattiappitasamaye hi tampi na bhaveyyāti.",
  "atk-s0517a:2373_7": "“Etarahi paṃsupisācakampi na passāmā”ti daṭṭhuṃ asamatthatāya na vuttaṃ,",
  "atk-s0517a:2373_8": "abhiññāsu byāpārābhāvena vuttaṃ.",
  "atk-s0517a:2373_9": "Thero kira “pacchimā janatā pothujjanikāya iddhiyā sārasaññā māhesu”nti pacchimaṃ janataṃ anukampamāno yebhuyyena iddhiṃ na valañjesi.",
  "atk-s0517a:2373_10": "Theragāthāya ca –",
  "atk-s0517a:2374_0": "“Neva pubbenivāsāya, napi dibbassa cakkhuno;",
  "atk-s0517a:2375_0": "Cetopariyāya iddhiyā, cutiyā upapattiyā;",
  "atk-s0517a:2376_0": "Sotadhātuvisuddhiyā, paṇidhi me na vijjatī”ti. –",
  "atk-s0517a:2377_0": "Therena sayameva abhiññāsu patthanābhāvo vutto.",
  "atk-s0517a:2377_1": "Thero pana sattasaṭṭhiyā sāvakapāramīñāṇesu pāramippattoti.",
  "atk-s0517a:2378_0": "Sañjīvattheraṃ pana kakusandhassa bhagavato dutiyaaggasāvakaṃ nirodhasamāpannaṃ “kālaṅkato”ti sallakkhetvā",
  "atk-s0517a:2378_1": "gopālakādayo tiṇakaṭṭhādīni saṃkaḍḍhitvā aggiṃ adaṃsu.",
  "atk-s0517a:2378_2": "Therassa cīvare aṃsumattampi na jhāyittha.",
  "atk-s0517a:2378_3": "Ayamassāyasmato anupubbasamāpattivasena pavattasamathānubhāvanibbattattā samādhivipphārā iddhi. Yathāha –",
  "atk-s0517a:2379_0": "“Tena kho pana, pāpima,",
  "atk-s0517a:2379_1": "samayena kakusandho bhagavā arahaṃ sammāsambuddho loke uppanno hoti.",
  "atk-s0517a:2379_2": "Kakusandhassa kho pana, pāpima,",
  "atk-s0517a:2379_3": "bhagavato arahato sammāsambuddhassa vidhurasañjīvaṃ nāma sāvakayugaṃ ahosi aggaṃ bhaddayugaṃ.",
  "atk-s0517a:2379_4": "Yāvatā pana, pāpima,",
  "atk-s0517a:2379_5": "kakusandhassa bhagavato arahato sammāsambuddhassa sāvakā.",
  "atk-s0517a:2379_6": "Tesu na ca koci āyasmatā vidhurena samasamo hoti yadidaṃ dhammadesanāya.",
  "atk-s0517a:2379_7": "Iminā kho etaṃ, pāpima,",
  "atk-s0517a:2379_8": "pariyāyena āyasmato vidhurassa vidhuroteva samaññā udapādi.",
  "atk-s0517a:2379_9": "Āyasmā pana, pāpima,",
  "atk-s0517a:2379_10": "sañjīvo araññagatopi rukkhamūlagatopi suññāgāragatopi appakasireneva saññāvedayitanirodhaṃ samāpajjati.",
  "atk-s0517a:2380_0": "“Bhūtapubbaṃ, pāpima,",
  "atk-s0517a:2380_1": "āyasmā sañjīvo aññatarasmiṃ rukkhamūle saññāvedayitanirodhaṃ samāpanno nisinno hoti.",
  "atk-s0517a:2380_2": "Addasaṃsu kho, pāpima,",
  "atk-s0517a:2380_3": "gopālakā pasupālakā kassakā pathāvino āyasmantaṃ sañjīvaṃ aññatarasmiṃ rukkhamūle saññāvedayitanirodhaṃ samāpannaṃ,",
  "atk-s0517a:2380_4": "disvāna tesaṃ etadahosi –",
  "atk-s0517a:2380_5": "‘acchariyaṃ vata bho,",
  "atk-s0517a:2380_6": "abbhutaṃ vata bho,",
  "atk-s0517a:2380_7": "ayaṃ samaṇo nisinnako kālaṅkato,",
  "atk-s0517a:2380_8": "handa naṃ dahāmā’ti.",
  "atk-s0517a:2381_0": "“Atha kho te, pāpima,",
  "atk-s0517a:2381_1": "gopālakā pasupālakā kassakā pathāvino tiṇañca kaṭṭhañca gomayañca saṃkaḍḍhitvā āyasmato sañjīvassa kāye upacinitvā aggiṃ datvā pakkamiṃsu. Atha kho, pāpima,",
  "atk-s0517a:2381_2": "āyasmā sañjīvo tassā rattiyā accayena tāya samāpattiyā vuṭṭhahitvā cīvarāni papphoṭetvā pubbaṇhasamayaṃ",
  "atk-s0517a:2381_3": "nivāsetvā pattacīvaramādāya gāmaṃ piṇḍāya pāvisi.",
  "atk-s0517a:2381_4": "Addasaṃsu kho te, pāpima,",
  "atk-s0517a:2381_5": "gopālakā pasupālakā kassakā pathāvino āyasmantaṃ sañjīvaṃ piṇḍāya carantaṃ,",
  "atk-s0517a:2381_6": "disvāna nesaṃ etadahosi –",
  "atk-s0517a:2381_7": "‘acchariyaṃ vata bho,",
  "atk-s0517a:2381_8": "abbhutaṃ vata bho,",
  "atk-s0517a:2381_9": "ayaṃ samaṇo nisinnakova kālaṅkato,",
  "atk-s0517a:2381_10": "svāyaṃ paṭisañjīvito’ti.",
  "atk-s0517a:2381_11": "Iminā kho evaṃ, pāpima,",
  "atk-s0517a:2381_12": "pariyāyena āyasmato sañjīvassa sañjīvoteva samaññā udapādī”ti.",
  "atk-s0517a:2382_0": "Khāṇukoṇḍaññatthero pana pakatiyāva samāpattibahulo,",
  "atk-s0517a:2382_1": "so aññatarasmiṃ araññe rattiṃ samāpattiṃ appetvā nisīdi,",
  "atk-s0517a:2382_2": "pañcasatā corā bhaṇḍakaṃ thenetvā gacchantā “idāni amhākaṃ anupadaṃ gacchantā natthī”ti vissamitukāmā",
  "atk-s0517a:2382_3": "bhaṇḍakaṃ oropayamānā “khāṇuko aya”nti maññamānā therasseva upari sabbabhaṇḍakāni ṭhapesuṃ.",
  "atk-s0517a:2382_4": "Tesaṃ vissamitvā gacchantānaṃ paṭhamaṃ ṭhapitabhaṇḍakassa gahaṇakāle kālaparicchedavasena thero vuṭṭhāsi.",
  "atk-s0517a:2382_5": "Te therassa calanākāraṃ disvā bhītā viraviṃsu.",
  "atk-s0517a:2382_6": "Thero “mā bhāyatha, upāsakā,",
  "atk-s0517a:2382_7": "bhikkhu aha”nti āha.",
  "atk-s0517a:2382_8": "Te āgantvā vanditvā theragatena pasādena pabbajitvā saha paṭisambhidāhi arahattaṃ pāpuṇiṃsu.",
  "atk-s0517a:2382_9": "Tato pabhuti ca thero khāṇukoṇḍaññatthero nāma ahosi.",
  "atk-s0517a:2382_10": "Ayamettha pañcahi bhaṇḍakasatehi ajjhotthaṭassa tassāyasmato ābādhābhāvo samādhivipphārā iddhi.",
  "atk-s0517a:2383_0": "Uttarā pana upāsikā rājagahe mahādhanassa puṇṇassa seṭṭhino dhītā,",
  "atk-s0517a:2383_1": "kumārikakāleyeva saddhiṃ mātāpitūhi sotāpattiphalaṃ pattā,",
  "atk-s0517a:2383_2": "sā vayappattā rājagahaseṭṭhino mahatā nibandhena tassa puttassa micchādiṭṭhikassa dinnā.",
  "atk-s0517a:2383_3": "Sā buddhadassanāya dhammassavanāya buddhappamukhassa bhikkhusaṅghassa dānañca dātuṃ dhammañca sotuṃ okāsaṃ",
  "atk-s0517a:2383_4": "alabhamānā upaddutā hutvā tasmiṃyeva nagare sirimaṃ nāma gaṇikaṃ pakkosāpetvā okāsakaraṇatthameva pitu",
  "atk-s0517a:2383_5": "gharāva ānītāni pañcadasakahāpaṇasahassāni tassā datvā “ime kahāpaṇe gahetvā imaṃ aḍḍhamāsaṃ seṭṭhiputtaṃ",
  "atk-s0517a:2383_6": "paricarāhī”ti taṃ sāmikassa appetvā sayaṃ uposathaṅgāni adhiṭṭhāya “imaṃ aḍḍhamāsaṃ buddhadassanādīni",
  "atk-s0517a:2383_7": "labhissāmī”ti tuṭṭhamānasā yāva pavāraṇāya buddhappamukhaṃ bhikkhusaṅghaṃ nimantāpetvā aḍḍhamāsaṃ mahādānaṃ adāsi,",
  "atk-s0517a:2383_8": "pacchābhattaṃ mahānase khajjabhojjādīni saṃvidahāpeti.",
  "atk-s0517a:2383_9": "Tassā sāmiko “sve pavāraṇā”ti sirimāya saha vātapāne ṭhatvā bahi olokento taṃ tathāvicarantiṃ sedakilinnaṃ",
  "atk-s0517a:2383_10": "chārikāya okiṇṇaṃ aṅgāramasimakkhitaṃ disvā “attano sampattiṃ abhuñjitvā kusalaṃ nāma karoti bālā”ti hasi.",
  "atk-s0517a:2383_11": "Uttarāpi taṃ oloketvā “samparāyatthaṃ kusalaṃ na karoti bālo”ti hasi.",
  "atk-s0517a:2384_0": "Sirimā ubhinnampi taṃ kiriyaṃ disvā “ahaṃ gharasāminī”ti maññamānā issāpakatā uttarāya kujjhitvā “dukkhaṃ uppādessāmī”ti pāsādā otarati.",
  "atk-s0517a:2384_1": "Uttarā taṃ ñatvā pīṭhake nisīditvā taṃ mettena cittena phari.",
  "atk-s0517a:2384_2": "Sirimā pāsādā oruyha mahānasaṃ pavisitvā pūvapacanato uḷuṅkapūraṃ pakkuthitaṃ sappiṃ gahetvā tassā matthake okiri.",
  "atk-s0517a:2384_3": "Taṃ paduminipaṇṇe sītūdakaṃ viya vinivaṭṭetvā agamāsi.",
  "atk-s0517a:2384_4": "Dāsiyo sirimaṃ hatthehi pādehi pothetvā bhūmiyaṃ pātesuṃ.",
  "atk-s0517a:2384_5": "Uttarā mettājhānato vuṭṭhāya dāsiyo vāresi.",
  "atk-s0517a:2384_6": "Sirimā uttaraṃ khamāpesi.",
  "atk-s0517a:2384_7": "Uttarā “sve satthu purato khamāpehī”ti vatvā tāya kāyaveyyāvaṭikaṃ yācitāya byañjanasampādanaṃ ācikkhi.",
  "atk-s0517a:2384_8": "Sā taṃ sampādetvā attano parivārā pañcasatā gaṇikāyo sasaṅghaṃ satthāraṃ parivisitvā “khamāpanasahāyikā",
  "atk-s0517a:2384_9": "hothā”ti vatvā punadivase tathā tāhi gaṇikāhi saddhiṃ satthu bhattakiccāvasāne satthāraṃ vanditvā “ahaṃ",
  "atk-s0517a:2384_10": "bhagavā uttarāya aparajjhiṃ,",
  "atk-s0517a:2384_11": "khamatu me uttarā”ti āha.",
  "atk-s0517a:2384_12": "Satthā “khama,",
  "atk-s0517a:2384_13": "uttare”ti vatvā “khamāmi,",
  "atk-s0517a:2384_14": "bhagavā”ti vutte “akkodhena jine kodha”ntiādikaṃ dhammaṃ desesi.",
  "atk-s0517a:2384_15": "Uttarā puretarameva sāmikañca sassusasure ca satthu santike upanesi.",
  "atk-s0517a:2384_16": "Desanāvasāne te ca tayo janā,",
  "atk-s0517a:2384_17": "sabbā ca gaṇikāyo sotāpattiphale patiṭṭhahiṃsūti.",
  "atk-s0517a:2384_18": "Evaṃ uttarāya upāsikāya pakkuthitasappinā pīḷābhāvo samādhivipphārā iddhi.",
  "atk-s0517a:2385_0": "Sāmāvatī upāsikā nāma kosambiyaṃ udenassa rañño aggamahesī.",
  "atk-s0517a:2385_1": "Tassa hi rañño pañcasatapañcasataitthiparivārā tisso aggamahesiyo ahesuṃ.",
  "atk-s0517a:2385_2": "Tāsaṃ sāmāvatī bhaddiyanagare bhaddiyaseṭṭhino dhītā.",
  "atk-s0517a:2385_3": "Pitari kālaṅkate pitu sahāyakassa kosambiyaṃ ghositaseṭṭhino ghare pañcasataitthiparivāravaḍḍhitaṃ vayappattaṃ",
  "atk-s0517a:2385_4": "rājā disvā sañjātasineho saparivāramattano gharaṃ netvā abhisekaṭṭhānaṃ adāsi.",
  "atk-s0517a:2385_5": "Caṇḍapajjotassa rañño dhītā vāsuladattā nāma ekā mahesī.",
  "atk-s0517a:2385_6": "Māgaṇḍiyabrāhmaṇassa dhītā bhagavato pādaparicārikaṃ katvā pitarā diyyamānā –",
  "atk-s0517a:2386_0": "“Disvāna taṇhaṃ aratiṃ ragañca, nāhosi chando api methunasmiṃ;",
  "atk-s0517a:2387_0": "Kimevidaṃ muttakarīsapuṇṇaṃ, pādāpi naṃ samphusituṃ na icche”ti. –",
  "atk-s0517a:2388_0": "Bhagavatā bhāsitaṃ gāthaṃ sutvā bhagavati āghātaṃ bandhi.",
  "atk-s0517a:2388_1": "Tassā mātāpitaro māgaṇḍiyasuttadesanāvasāne anāgāmiphalaṃ patvā pabbajitvā arahattaṃ pāpuṇiṃsu.",
  "atk-s0517a:2388_2": "Tassā cūḷapitā māgaṇḍiyo taṃ kosambiṃ netvā rañño adāsi.",
  "atk-s0517a:2388_3": "Sā rañño ekā mahesī.",
  "atk-s0517a:2389_0": "Atha kho ghositaseṭṭhi kukkuṭaseṭṭhi pāvārikaseṭṭhīti tayo seṭṭhino loke tathāgatuppādaṃ sutvā jetavanaṃ",
  "atk-s0517a:2389_1": "satthu santikaṃ gantvā dhammaṃ sutvā sotāpattiphalaṃ patvā aḍḍhamāsaṃ buddhappamukhassa bhikkhusaṅghassa",
  "atk-s0517a:2389_2": "mahādānaṃ datvā satthu kosambigamanaṃ āyācitvā kosambiṃ gantvā ghositārāmo kukkuṭārāmo pāvārikārāmoti",
  "atk-s0517a:2389_3": "tayo janā tayo ārāme kārāpetvā anupubbena tattha āgataṃ satthāraṃ paṭipāṭiyā ekekasmiṃ divase ekekasmiṃ",
  "atk-s0517a:2389_4": "vihāre vasāpetvā ekeko sasaṅghassa bhagavato mahādānamadāsi.",
  "atk-s0517a:2389_5": "Athekadivasaṃ tesaṃ upaṭṭhāko sumano nāma mālākāro seṭṭhino āyācitvā sasaṅghaṃ satthāraṃ bhojetuṃ attano ghare nisīdāpesi.",
  "atk-s0517a:2389_6": "Tasmiṃ khaṇe sāmāvatiyā paricārikā khujjuttarā nāma dāsī aṭṭha kahāpaṇe gahetvā tassa gharaṃ agamāsi.",
  "atk-s0517a:2389_7": "So “sasaṅghassa tāva satthuno parivesanasahāyā hohī”ti āha.",
  "atk-s0517a:2389_8": "Sā tathā katvā satthu bhattakiccāvasāne dhammadesanaṃ sutvā sotāpannā hutvā aññadā cattāro kahāpaṇe attano",
  "atk-s0517a:2389_9": "ādiyantī adinnaṃ ādiyituṃ abhabbattā aṭṭhahi kahāpaṇehi pupphāni ādāya sāmāvatiyā upanāmesi.",
  "atk-s0517a:2389_10": "Tāya pupphānaṃ bahubhāvakāraṇaṃ puṭṭhā musā bhaṇituṃ abhabbattā yathāsabhāvaṃ āha.",
  "atk-s0517a:2389_11": "“Ajja kasmā na gaṇhī”ti vuttā “sammāsambuddhassa dhammaṃ sutvā amataṃ sacchākāsi”nti āha.",
  "atk-s0517a:2389_12": "“Amma uttare,",
  "atk-s0517a:2389_13": "taṃ dhammaṃ amhākampi kathehī”ti.",
  "atk-s0517a:2389_14": "“Tena hi maṃ nhāpetvā suddhaṃ vatthayugaṃ datvā ucce āsane nisīdāpetvā sabbā nīcāsanesu nisīdathā”ti āha.",
  "atk-s0517a:2389_15": "Tā sabbāpi tathā kariṃsu.",
  "atk-s0517a:2389_16": "Sā sekhapaṭisambhidappattā ariyasāvikā ekaṃ vatthaṃ nivāsetvā ekaṃ uttarāsaṅgaṃ katvā bījaniṃ gahetvā tāsaṃ dhammaṃ desesi.",
  "atk-s0517a:2389_17": "Sāmāvatī ca pañcasatā ca itthiyo sotāpattiphalaṃ pāpuṇiṃsu.",
  "atk-s0517a:2389_18": "Tā sabbāpi khujjuttaraṃ vanditvā “amma,",
  "atk-s0517a:2389_19": "ajjato paṭṭhāya veyyāvaccaṃ akatvā amhākaṃ mātuṭṭhāne ācariyaṭṭhāne ca ṭhatvā satthārā desitadesitaṃ dhammaṃ sutvā amhākaṃ kathehī”ti āhaṃsu.",
  "atk-s0517a:2389_20": "Sā tathā karontī aparabhāge tipiṭakadharā hutvā satthārā bahussutānaṃ upāsikānaṃ aggaṭṭhāne ṭhapitā aggaṭṭhānaṃ labhi.",
  "atk-s0517a:2389_21": "Sāmāvatimissikā buddhassa dassanaṃ pihenti,",
  "atk-s0517a:2389_22": "dasabale antaravīthiṃ paṭipanne vātapānesu appahontesu bhittiṃ bhinditvā satthāraṃ olokenti,",
  "atk-s0517a:2389_23": "vandanapūjanañca karonti.",
  "atk-s0517a:2390_0": "Māgaṇḍiyā tattha gatā tāni chiddāni disvā tattha kāraṇaṃ pucchantī satthu āgatabhāvaṃ ñatvā bhagavati āghātena tāsampi kujjhitvā “mahārāja,",
  "atk-s0517a:2390_1": "sāmāvatimissikānaṃ bahiddhā patthanā atthi,",
  "atk-s0517a:2390_2": "bhittiṃ bhinditvā samaṇaṃ gotamaṃ olokenti,",
  "atk-s0517a:2390_3": "katipāhena taṃ māressantī”ti rājānaṃ āha.",
  "atk-s0517a:2390_4": "Rājā chiddāni disvāpi tassā vacanaṃ na saddahi,",
  "atk-s0517a:2390_5": "uddhacchiddakavātapānāni kārāpesi.",
  "atk-s0517a:2390_6": "Puna māgaṇḍiyā rājānaṃ tāsu bhinditukāmā aṭṭha sajīvakukkuṭe āharāpetvā “mahārāja,",
  "atk-s0517a:2390_7": "tāsaṃ vīmaṃsanatthaṃ ime kukkuṭe māretvā ‘mamatthāya pacāhī’ti pesehī”ti āha.",
  "atk-s0517a:2390_8": "Rājā tathā pesesi.",
  "atk-s0517a:2390_9": "Tāya “pāṇātipātaṃ na karomā”ti vutte puna “tassa samaṇassa gotamassa pacitvā pesehī”ti āha.",
  "atk-s0517a:2390_10": "Raññā tathā pesite māgaṇḍiyā aṭṭha māritakukkuṭe tathā vatvā pesesi.",
  "atk-s0517a:2390_11": "Sāmāvatī pacitvā dasabalassa pāhesi.",
  "atk-s0517a:2390_12": "Māgaṇḍiyā tenapi rājānaṃ kopetuṃ nāsakkhi.",
  "atk-s0517a:2391_0": "Rājā pana tīsu mahesīsu ekekissā vasanaṭṭhāne satta satta divasāni vasati.",
  "atk-s0517a:2391_1": "Rājā attano gamanaṭṭhānaṃ hatthikantavīṇaṃ ādāya gacchati.",
  "atk-s0517a:2391_2": "Māgaṇḍiyā rañño sāmāvatiyā pāsādagamanakāle dāṭhā agadena dhovāpetvā veḷupabbe pakkhipāpetvā ekaṃ kaṇhasappapotakaṃ",
  "atk-s0517a:2391_3": "āharāpetvā antovīṇāya pakkhipitvā mālāguḷakena chiddaṃ pidahi.",
  "atk-s0517a:2391_4": "Taṃ rañño tattha gatakāle aparāparaṃ vicarantī viya hutvā vīṇāchiddato mālāguḷakaṃ apanesi.",
  "atk-s0517a:2391_5": "Sappo nikkhamitvā passasanto phaṇaṃ katvā sayanapiṭṭhe nipajji. Sā āha –",
  "atk-s0517a:2391_6": "“dhī sappo”ti mahāsaddamakāsi.",
  "atk-s0517a:2391_7": "Rājā sappaṃ disvā kujjhi.",
  "atk-s0517a:2391_8": "Sāmāvatī rañño kuddhabhāvaṃ ñatvā pañcannaṃ itthisatānaṃ saññamadāsi “ajja odhisakamettāpharaṇena rājānaṃ pharathā”ti.",
  "atk-s0517a:2391_9": "Sayampi tathā akāsi.",
  "atk-s0517a:2391_10": "Rājā sahassathāmadhanuṃ ādāya jiyaṃ poṭhetvā sāmāvatiṃ dhure katvā sabbā tā itthiyo paṭipāṭiyā ṭhapāpetvā",
  "atk-s0517a:2391_11": "visapītaṃ khurappaṃ sannayhitvā dhanuṃ pūretvā aṭṭhāsi.",
  "atk-s0517a:2391_12": "Khurappaṃ neva khipituṃ,",
  "atk-s0517a:2391_13": "na oropituṃ sakkoti,",
  "atk-s0517a:2391_14": "gattehi sedā muccanti,",
  "atk-s0517a:2391_15": "sarīraṃ vedhati,",
  "atk-s0517a:2391_16": "mukhato kheḷo patati,",
  "atk-s0517a:2391_17": "gaṇhitabbagahaṇaṃ na passati,",
  "atk-s0517a:2391_18": "atha naṃ sāmāvatī “kiṃ, mahārāja,",
  "atk-s0517a:2391_19": "kilamasī”ti āha. “Āma, devi, kilamāmi,",
  "atk-s0517a:2391_20": "avassayo me hohī”ti. “Sādhu, mahārāja,",
  "atk-s0517a:2391_21": "khurappaṃ pathavīmukhaṃ karohī”ti.",
  "atk-s0517a:2391_22": "Rājā tathā akāsi.",
  "atk-s0517a:2391_23": "Sā “rañño hatthato khurappaṃ muccatū”ti adhiṭṭhāsi.",
  "atk-s0517a:2391_24": "Tasmiṃ khaṇe khurappaṃ mucci.",
  "atk-s0517a:2391_25": "Rājā taṃkhaṇaññeva udake nimujjitvā allavattho allakeso sāmāvatiyā pādesu nipatitvā “khama, devi, mayhaṃ –",
  "atk-s0517a:2392_0": "‘Sammuyhāmi pamuyhāmi, sabbā muyhanti me disā;",
  "atk-s0517a:2393_0": "Sāmāvatī maṃ tāyassu, tvañca me saraṇaṃ bhavā”’ti. – āha;",
  "atk-s0517a:2394_0": "Sāmāvatī –",
  "atk-s0517a:2395_0": "“Mā maṃ tvaṃ saraṇaṃ gaccha, yamahaṃ saraṇaṃ gatā;",
  "atk-s0517a:2396_0": "Saraṇaṃ gaccha taṃ buddhaṃ, tvañca me saraṇaṃ bhavā”ti. –",
  "atk-s0517a:2397_0": "Āha.",
  "atk-s0517a:2397_1": "Rājā “tena hi taṃ saraṇaṃ gacchāmi satthārañca,",
  "atk-s0517a:2397_2": "varañca te dammī”ti āha.",
  "atk-s0517a:2397_3": "Sā “varo gahito hotu,",
  "atk-s0517a:2397_4": "mahārājā”ti āha.",
  "atk-s0517a:2397_5": "Rājā satthāraṃ upasaṅkamitvā saraṇaṃ gantvā nimantetvā buddhappamukhassa saṅghassa sattāhaṃ mahādānaṃ datvā “sāmāvatiṃ varaṃ gaṇhāhī”ti āha. “Sādhu, mahārāja,",
  "atk-s0517a:2397_6": "imaṃ me varaṃ dehi,",
  "atk-s0517a:2397_7": "satthā pañcahi bhikkhusatehi saddhiṃ idhāgacchatu,",
  "atk-s0517a:2397_8": "dhammaṃ sossāmī”ti āha.",
  "atk-s0517a:2397_9": "Rājā satthāraṃ vanditvā “bhante,",
  "atk-s0517a:2397_10": "pañcahi bhikkhusatehi saddhiṃ nibaddhaṃ idhāgacchatha,",
  "atk-s0517a:2397_11": "sāmāvatimissikā ‘dhammaṃ sossāmā’ti vadantī”ti āha.",
  "atk-s0517a:2397_12": "Satthā “mahārāja,",
  "atk-s0517a:2397_13": "buddhānaṃ nāma ekaṭṭhānaṃ nibaddhaṃ gantuṃ na vaṭṭati,",
  "atk-s0517a:2397_14": "mahājanopi paccāsīsatī”ti āha. “Tena hi, bhante,",
  "atk-s0517a:2397_15": "bhikkhū āṇāpethā”ti.",
  "atk-s0517a:2397_16": "Satthā ānandattheraṃ āṇāpesi.",
  "atk-s0517a:2397_17": "Thero pañca bhikkhusatāni ādāya nibaddhaṃ rājakulaṃ gacchati.",
  "atk-s0517a:2397_18": "Tāpi devīpamukhā itthiyo theraṃ bhojetvā dhammaṃ suṇiṃsu.",
  "atk-s0517a:2397_19": "Sāmāvatiñca satthā mettāvihārīnaṃ upāsikānaṃ aggaṭṭhāne ṭhapesīti.",
  "atk-s0517a:2397_20": "Evaṃ rañño khurappaṃ muñcituṃ avisahanabhāvo sāmāvatiyā upāsikāya samādhivipphārā iddhīti.",
  "atk-s0517a:2397_21": "Ettha ca aveccappasādena vā okappanapasādena vā ratanattayasaraṇagamanena vā ratanattayaṃ upāsatīti upāsikāti vuccatīti.",
  "atk-s0517a:2398_0": "17.",
  "atk-s0517a:2398_1": "Ariyiddhiniddese ariyā iddhīti cetovasippattānaṃ khīṇāsavaariyānaṃyeva sambhavato ariyā iddhīti vuccatīti.",
  "atk-s0517a:2398_2": "Idha bhikkhūti imasmiṃ sāsane khīṇāsavo bhikkhu.",
  "atk-s0517a:2398_3": "Aniṭṭhe vatthusminti ārammaṇapakatiyā amanāpe vatthusmiṃ satte vā saṅkhāre vā.",
  "atk-s0517a:2398_4": "Mettāya vā pharatīti satto ce hoti,",
  "atk-s0517a:2398_5": "mettābhāvanāya pharati.",
  "atk-s0517a:2398_6": "Dhātuto vā upasaṃharatīti saṅkhāro ce hoti,",
  "atk-s0517a:2398_7": "“dhātumatta”nti dhātumanasikāraṃ upasaṃharati.",
  "atk-s0517a:2398_8": "Sattepi dhātūpasaṃhāro vaṭṭati.",
  "atk-s0517a:2398_9": "Asubhāya vā pharatīti satto ce,",
  "atk-s0517a:2398_10": "asubhabhāvanāya pharati.",
  "atk-s0517a:2398_11": "Aniccato vā upasaṃharatīti saṅkhāro ce,",
  "atk-s0517a:2398_12": "“anicca”nti manasikāraṃ upasaṃharati.",
  "atk-s0517a:2398_13": "Tadubhayanti taṃ ubhayaṃ.",
  "atk-s0517a:2398_14": "Upekkhakoti chaḷaṅgupekkhāya upekkhako.",
  "atk-s0517a:2398_15": "Satoti sativepullappattattā.",
  "atk-s0517a:2398_16": "Sampajānoti paññāya sampajānakārittā.",
  "atk-s0517a:2398_17": "Cakkhunā rūpaṃ disvāti kāraṇavasena cakkhūti laddhavohārena rūpadassanasamatthena cakkhuviññāṇena rūpaṃ disvā.",
  "atk-s0517a:2398_18": "Porāṇā panāhu –",
  "atk-s0517a:2398_19": "“cakkhu rūpaṃ na passati acittakattā,",
  "atk-s0517a:2398_20": "cittaṃ na passati acakkhukattā,",
  "atk-s0517a:2398_21": "dvārārammaṇasaṅghaṭṭane pana pasādavatthukena cittena passati.",
  "atk-s0517a:2398_22": "Īdisī panesā ‘dhanunā vijjhatī’tiādīsu viya sasambhārakathā nāma hoti.",
  "atk-s0517a:2398_23": "Tasmā cakkhuviññāṇena rūpaṃ disvāti ayamettha attho”ti.",
  "atk-s0517a:2398_24": "Atha vā cakkhunā karaṇabhūtena rūpaṃ disvāti attho.",
  "atk-s0517a:2398_25": "Neva sumano hotīti gehasitasomanassapaṭikkhepo,",
  "atk-s0517a:2398_26": "na kiriyabhūtāya somanassavedanāya.",
  "atk-s0517a:2398_27": "Na dummanoti sabbadomanassapaṭikkhepo.",
  "atk-s0517a:2398_28": "Upekkhako viharatīti iṭṭhāniṭṭhārammaṇāpāthe parisuddhapakatibhāvāvijahanākārabhūtāya chasu dvāresu pavattanato",
  "atk-s0517a:2398_29": "“chaḷaṅgupekkhā”ti laddhanāmāya tatramajjhattupekkhāya upekkhako viharati.",
  "atk-s0517a:2398_30": "Sotena saddaṃ sutvātiādīsupi eseva nayo.",
  "atk-s0517a:2399_0": "18.",
  "atk-s0517a:2399_1": "Kammavipākajiddhiniddese sabbesaṃ pakkhīnanti sabbesaṃ pakkhijātānaṃ jhānābhiññā vināyeva ākāsena gamanaṃ.",
  "atk-s0517a:2399_2": "Tathā sabbesaṃ devānaṃ ākāsagamanaṃ dassanādīni ca.",
  "atk-s0517a:2399_3": "Ekaccānaṃ manussānanti paṭhamakappikānaṃ manussānaṃ.",
  "atk-s0517a:2399_4": "Ekaccānaṃ vinipātikānanti piyaṅkaramātā punabbasumātā phussamittā dhammaguttātievamādīnaṃ sukhasamussayato",
  "atk-s0517a:2399_5": "vinipatitattā vinipātikānaṃ aññesañca petānaṃ nāgasupaṇṇānañca ākāsagamanādikaṃ kammavipākajā iddhi.",
  "atk-s0517a:2400_0": "Puññavato iddhiniddese rājāti dhammena paresaṃ rañjanato rājā.",
  "atk-s0517a:2400_1": "Ratanacakkaṃ vattetīti cakkavattī.",
  "atk-s0517a:2400_2": "Vehāsaṃ gacchatīti accantasaṃyogatthe upayogavacanaṃ.",
  "atk-s0517a:2400_3": "Caturaṅginiyāti hatthiassarathapattisaṅkhātacatuaṅgavatiyā.",
  "atk-s0517a:2400_4": "Senāti tesaṃ samūhamattameva.",
  "atk-s0517a:2400_5": "Antamasoti heṭṭhimantato.",
  "atk-s0517a:2400_6": "Assabandhā nāma assānaṃ rakkhakā.",
  "atk-s0517a:2400_7": "Gopurisā nāma gunnaṃ rakkhakā.",
  "atk-s0517a:2400_8": "Upādāyāti avissajjetvā.",
  "atk-s0517a:2400_9": "Evaṃ tesaṃ vehāsagamanañca puññavato iddhīti attho.",
  "atk-s0517a:2401_0": "Jotikassa gahapatissa puññavato iddhīti jotiko nāma pubbe paccekabuddhesu katādhikāro rājagahanagare seṭṭhi.",
  "atk-s0517a:2401_1": "Tassa kira jātadivase sakalanagare sabbāvudhāni jaliṃsu,",
  "atk-s0517a:2401_2": "sabbesaṃ kāyāruḷhāni ābharaṇānipi pajjalitāni viya obhāsaṃ muñciṃsu,",
  "atk-s0517a:2401_3": "nagaraṃ ekapajjotaṃ ahosi.",
  "atk-s0517a:2401_4": "Athassa nāmaggahaṇadivase sakalanagarassa ekajotibhūtattā jotikoti nāmaṃ kariṃsu.",
  "atk-s0517a:2401_5": "Athassa vayappattakāle gehakaraṇatthāya bhūmitale sodhiyamāne sakko devarājā āgantvā soḷasakarīsamatte",
  "atk-s0517a:2401_6": "ṭhāne pathaviṃ bhinditvā sattaratanamayaṃ sattabhūmikaṃ pāsādaṃ uṭṭhāpesi,",
  "atk-s0517a:2401_7": "pāsādaṃ parikkhipitvā sattaratanamaye sattadvārakoṭṭhakayutte sattapākāre uṭṭhāpesi,",
  "atk-s0517a:2401_8": "pākārapariyante catusaṭṭhi kapparukkhe uṭṭhāpesi,",
  "atk-s0517a:2401_9": "pāsādassa catūsu kaṇṇesu yojanikatigāvutikadvigāvutikaekagāvutikā catasso nidhikumbhiyo uṭṭhāpesi.",
  "atk-s0517a:2401_10": "Pāsādassa catūsu kaṇṇesu taruṇatālakkhandhappamāṇā catasso suvaṇṇamayā ucchuyaṭṭhiyo nibbattiṃsu.",
  "atk-s0517a:2401_11": "Tāsaṃ maṇimayāni pattāni suvaṇṇamayāni pabbāni ahesuṃ.",
  "atk-s0517a:2401_12": "Sattasu dvārakoṭṭhakesu ekekasmiṃ ekadviticatupañcachasattayakkhasahassaparivārā satta yakkhā ārakkhaṃ gaṇhiṃsu.",
  "atk-s0517a:2402_0": "Bimbisāramahārājā pāsādādīnaṃ uṭṭhānaṃ sutvā seṭṭhichattaṃ pahiṇi.",
  "atk-s0517a:2402_1": "So jotikaseṭṭhīti sakalajambudīpe pākaṭo hutvā uttarakuruto devatāhi ānetvā sirigabbhe nisīdāpitāya ekañca",
  "atk-s0517a:2402_2": "taṇḍulanāḷiṃ tayo ca jotipāsāṇe gahetvā āgatāya bhariyāya saddhiṃ tasmiṃ pāsāde mahāsampattiṃ anubhavanto vasi.",
  "atk-s0517a:2402_3": "Tesaṃ yāvajīvaṃ tāya ekataṇḍulanāḷiyā bhattaṃ pahosi.",
  "atk-s0517a:2402_4": "Sace kira te sakaṭasatampi taṇḍulānaṃ pūretukāmā honti,",
  "atk-s0517a:2402_5": "sā taṇḍulanāḷiyeva hutvā tiṭṭhati.",
  "atk-s0517a:2402_6": "Bhattapacanakāle taṇḍule ukkhaliyaṃ pakkhipitvā tesaṃ pāsāṇānaṃ upari ṭhapenti.",
  "atk-s0517a:2402_7": "Pāsāṇā tāvadeva pajjalitvā bhatte pakkamatte nibbāyanti.",
  "atk-s0517a:2402_8": "Teneva saññāṇena bhattassa pakkabhāvaṃ jānanti.",
  "atk-s0517a:2402_9": "Sūpeyyādipacanakālepi eseva nayo.",
  "atk-s0517a:2402_10": "Evaṃ tesaṃ jotipāsāṇehi āhāro paccati,",
  "atk-s0517a:2402_11": "maṇiālokena vasanti.",
  "atk-s0517a:2402_12": "Aggissa vā dīpassa vā obhāsameva na jāniṃsu.",
  "atk-s0517a:2402_13": "Jotikassa kira evarūpā sampattīti sakalajambudīpe pākaṭo ahosi.",
  "atk-s0517a:2402_14": "Mahājano yānādīhi dassanatthāya āgacchati.",
  "atk-s0517a:2402_15": "Jotikaseṭṭhi āgatāgatānaṃ uttarakurutaṇḍulānaṃ bhattaṃ dāpeti,",
  "atk-s0517a:2402_16": "“kapparukkhehi vatthābharaṇāni gaṇhantū”ti āṇāpeti,",
  "atk-s0517a:2402_17": "“gāvutikanidhikumbhiyā mukhaṃ vivarāpetvā yāpanamattaṃ gaṇhantū”ti āṇāpeti.",
  "atk-s0517a:2402_18": "Sakalajambudīpavāsikesu dhanaṃ gahetvā gacchantesu nidhikumbhiyā aṅgulamattampi ūnaṃ nāhosīti ayamassa puññavato iddhi.",
  "atk-s0517a:2403_0": "Jaṭilassa gahapatissa puññavato iddhīti jaṭilo nāma kassapassa bhagavato dhātucetiye katādhikāro takkasilāyaṃ seṭṭhi.",
  "atk-s0517a:2403_1": "Tassa kira mātā bārāṇasiyaṃ seṭṭhidhītā abhirūpā ahosi.",
  "atk-s0517a:2403_2": "Taṃ pannarasasoḷasavassuddesikakāle ārakkhanatthāya sattabhūmikassa pāsādassa uparitale vāsayiṃsu.",
  "atk-s0517a:2403_3": "Taṃ ekadivasaṃ vātapānaṃ vivaritvā bahi olokiyamānaṃ ākāsena gacchanto vijjādharo disvā uppannasineho",
  "atk-s0517a:2403_4": "vātapānena pavisitvā tāya saddhiṃ santhavamakāsi.",
  "atk-s0517a:2403_5": "Sā tena gabbhaṃ gaṇhi.",
  "atk-s0517a:2403_6": "Atha naṃ dāsī disvā “amma,",
  "atk-s0517a:2403_7": "kiṃ ida”nti vatvā “hotu,",
  "atk-s0517a:2403_8": "kassaci mā ācikkhī”ti vuttā bhayena tuṇhī ahosi.",
  "atk-s0517a:2403_9": "Sāpi dasame māse puttaṃ vijāyitvā navabhājanaṃ āharāpetvā tattha taṃ dārakaṃ nipajjāpetvā taṃ bhājanaṃ",
  "atk-s0517a:2403_10": "pidahitvā upari pupphadāmāni ṭhapetvā “imaṃ sīsena ukkhipitvā gantvā gaṅgāya vissajjehi,",
  "atk-s0517a:2403_11": "‘kiṃ ida’nti ca puṭṭhā ‘ayyāya me balikamma’nti vadeyyāsī”ti dāsiṃ āṇāpesi.",
  "atk-s0517a:2403_12": "Sā tathā akāsi.",
  "atk-s0517a:2403_13": "Heṭṭhāgaṅgāyapi dve itthiyo nhāyamānā taṃ bhājanaṃ udakena āhariyamānaṃ disvā ekā “mayhetaṃ bhājana”nti āha.",
  "atk-s0517a:2403_14": "Ekā “yaṃ etassa anto,",
  "atk-s0517a:2403_15": "taṃ mayha”nti vatvā bhājane sampatte taṃ ādāya thale ṭhapetvā vivaritvā dārakaṃ disvā ekā “mama bhājana”nti vuttattā “dārako mameva hotī”ti āha.",
  "atk-s0517a:2403_16": "Ekā “yaṃ bhājanassa anto,",
  "atk-s0517a:2403_17": "taṃ mamā”ti vuttattā “mama dārako”ti āha.",
  "atk-s0517a:2403_18": "Tā vivadamānā vinicchayaṃ gantvā amaccesu vinicchituṃ asakkontesu rañño santikaṃ agamaṃsu.",
  "atk-s0517a:2403_19": "Rājā tāsaṃ vacanaṃ sutvā “tvaṃ dārakaṃ gaṇha,",
  "atk-s0517a:2403_20": "tvaṃ bhājana”nti āha.",
  "atk-s0517a:2403_21": "Yāya pana dārako laddho,",
  "atk-s0517a:2403_22": "sā mahākaccāyanattherassa upaṭṭhāyikā hoti.",
  "atk-s0517a:2403_23": "Sā taṃ dārakaṃ “therassa santike pabbājessāmī”ti posesi.",
  "atk-s0517a:2403_24": "Tassa jātadivase gabbhamalassa dhovitvā anapanītattā kesā jaṭitā hutvā aṭṭhaṃsu.",
  "atk-s0517a:2403_25": "Tenassa jaṭiloteva nāmaṃ akaṃsu.",
  "atk-s0517a:2404_0": "Tassa padasā vicaraṇakāle thero taṃ gehaṃ piṇḍāya pāvisi.",
  "atk-s0517a:2404_1": "Upāsikā theraṃ nisīdāpetvā āhāramadāsi.",
  "atk-s0517a:2404_2": "Thero dārakaṃ disvā “upāsike,",
  "atk-s0517a:2404_3": "dārako te laddho”ti pucchi. “Āma, bhante,",
  "atk-s0517a:2404_4": "imāhaṃ tumhākaṃ santike pabbājessanti posesi”nti āha.",
  "atk-s0517a:2404_5": "Thero “sādhū”ti taṃ ādāya gacchanto “atthi nu kho imassa gihisampattiṃ anubhavituṃ puññakamma”nti olokento",
  "atk-s0517a:2404_6": "“mahāpuñño satto mahāsampattiṃ anubhavissati,",
  "atk-s0517a:2404_7": "daharo eva ca tāva,",
  "atk-s0517a:2404_8": "ñāṇampi tāvassa paripākaṃ na gacchatī”ti cintetvā taṃ ādāya takkasilāyaṃ ekassa upaṭṭhākassa gehaṃ agamāsi.",
  "atk-s0517a:2404_9": "So theraṃ vanditvā ṭhito dārakaṃ disvā “dārako, bhante,",
  "atk-s0517a:2404_10": "laddho”ti pucchi. “Āma, upāsaka,",
  "atk-s0517a:2404_11": "pabbajissati,",
  "atk-s0517a:2404_12": "daharo tāva tava santike hotū”ti.",
  "atk-s0517a:2404_13": "So “sādhu,",
  "atk-s0517a:2404_14": "bhante”ti taṃ puttaṭṭhāne ṭhapetvā paṭijaggi.",
  "atk-s0517a:2404_15": "Tassa pana gehe dvādasa vassāni bhaṇḍakaṃ ussannaṃ hoti.",
  "atk-s0517a:2404_16": "So gāmantaraṃ gacchanto sabbampi taṃ bhaṇḍakaṃ āpaṇaṃ āharitvā tassa tassa bhaṇḍakassa mūlaṃ ācikkhitvā",
  "atk-s0517a:2404_17": "“idañcidañca ettakaṃ nāma dhanaṃ gahetvā dadeyyāsī”ti vatvā pakkāmi.",
  "atk-s0517a:2405_0": "Taṃ divasaṃ nagarapariggāhikā devatā antamaso jīrakamaricamattakenāpi atthike tasseva āpaṇābhimukhe kariṃsu.",
  "atk-s0517a:2405_1": "So dvādasa vassāni ussannabhaṇḍakaṃ ekadivaseneva vikkiṇi.",
  "atk-s0517a:2405_2": "Kuṭumbiko āgantvā āpaṇe kiñci adisvā “sabbaṃ te, tāta,",
  "atk-s0517a:2405_3": "bhaṇḍakaṃ nāsita”nti āha.",
  "atk-s0517a:2405_4": "“Na nāsitaṃ, tāta,",
  "atk-s0517a:2405_5": "sabbaṃ tumhehi vuttanayena vikkiṇitaṃ,",
  "atk-s0517a:2405_6": "idaṃ asukassa mūlaṃ,",
  "atk-s0517a:2405_7": "idaṃ asukassa mūla”nti sabbamūlaṃ tasseva appesi.",
  "atk-s0517a:2405_8": "Kuṭumbiko pasīditvā “anaggho puriso yattha katthaci jīvituṃ samattho”ti attano vayappattaṃ dhītaraṃ tassa",
  "atk-s0517a:2405_9": "datvā “gehamassa karothā”ti purise āṇāpetvā niṭṭhite gehe “gacchatha tumhe,",
  "atk-s0517a:2405_10": "attano gehe vasathā”ti āha.",
  "atk-s0517a:2405_11": "Athassa gehapavisanakāle ekena pādena ummāre akkantamatte gehassa pacchimabhāge bhūmiṭṭhāne asītihattho suvaṇṇapabbato uṭṭhahi.",
  "atk-s0517a:2405_12": "Rājā kira jaṭilassa gehe bhūmiṃ bhinditvā suvaṇṇapabbato uṭṭhitoti sutvā tassa seṭṭhichattaṃ pesesi.",
  "atk-s0517a:2405_13": "So jaṭilaseṭṭhi nāma ahosīti ayamassa puññavato iddhi.",
  "atk-s0517a:2406_0": "Meṇḍakassa seṭṭhissa puññavato iddhīti meṇḍako nāma vipassimhi bhagavati katādhikāro magadharaṭṭhe bhaddiyanagare seṭṭhi.",
  "atk-s0517a:2406_1": "Tassa kira pacchimagehe aṭṭhakarīsamatte ṭhāne hatthiassausabhappamāṇā suvaṇṇameṇḍakā pathaviṃ bhinditvā piṭṭhiyā piṭṭhiṃ paharamānā uṭṭhahiṃsu,",
  "atk-s0517a:2406_2": "tesaṃ mukhesu pañcavaṇṇānaṃ suttānaṃ geṇḍukā pakkhittā honti.",
  "atk-s0517a:2406_3": "Sappitelamadhuphāṇitādīhi ca vatthacchādanahiraññasuvaṇṇādīhi ca atthe sati tesaṃ mukhato geṇḍukaṃ apanenti.",
  "atk-s0517a:2406_4": "Ekassapi meṇḍakassa mukhato sakalajambudīpavāsīnaṃ pahonakaṃ sappitelamadhuphāṇitavatthacchādanahiraññasuvaṇṇaṃ nikkhamati.",
  "atk-s0517a:2406_5": "Tato paṭṭhāyesa meṇḍakaseṭṭhīti paññāyīti ayamassa puññavato iddhi.",
  "atk-s0517a:2407_0": "Ghositassa gahapatissa puññavato iddhīti ghosito nāma paccekasambuddhe katādhikāro sakkaraṭṭhe kosambiyaṃ seṭṭhi.",
  "atk-s0517a:2407_1": "So kira devalokato cavitvā kosambiyaṃ nagarasobhiniyā kucchismiṃ nibbatti.",
  "atk-s0517a:2407_2": "Sā taṃ vijātadivase suppe sayāpetvā saṅkārakūṭe chaḍḍāpesi.",
  "atk-s0517a:2407_3": "Dārakaṃ kākasunakhā parivāretvā nisīdiṃsu.",
  "atk-s0517a:2407_4": "Eko puriso taṃ disvāva puttasaññaṃ paṭilabhitvā “putto me laddho”ti gehaṃ nesi.",
  "atk-s0517a:2407_5": "Tadā kosambikaseṭṭhi purohitaṃ disvā “kiṃ, ācariya,",
  "atk-s0517a:2407_6": "ajja te tithikaraṇanakkhattādayo olokitā”ti pucchitvā “āma,",
  "atk-s0517a:2407_7": "mahāseṭṭhī”ti vutte “janapadassa kiṃ bhavissatī”ti pucchi.",
  "atk-s0517a:2407_8": "“Imasmiṃ nagare ajja jātadārako jeṭṭhaseṭṭhi bhavissatī”ti āha.",
  "atk-s0517a:2407_9": "Tadā seṭṭhino bhariyā garugabbhā hoti,",
  "atk-s0517a:2407_10": "tasmā so sīghaṃ gehaṃ pesesi “gaccha,",
  "atk-s0517a:2407_11": "jānāhi naṃ vijātā vā, na vā”ti.",
  "atk-s0517a:2407_12": "“Na vijātā”ti sutvā gehaṃ gantvā kāḷiṃ nāma dāsiṃ pakkositvā sahassaṃ datvā “gaccha,",
  "atk-s0517a:2407_13": "imasmiṃ nagare upadhāretvā ajja jātadārakaṃ gaṇhitvā ehī”ti āha.",
  "atk-s0517a:2407_14": "Sā upadhārentī taṃ gehaṃ gantvā taṃ dārakaṃ taṃ divasaṃ jātaṃ ñatvā sahassaṃ datvā ānetvā seṭṭhino dassesi.",
  "atk-s0517a:2407_15": "Seṭṭhi “sace me dhītā jāyissati,",
  "atk-s0517a:2407_16": "tāya naṃ saddhiṃ nivāsetvā seṭṭhiṭṭhānassa sāmikaṃ karissāmi.",
  "atk-s0517a:2407_17": "Sace putto jāyissati,",
  "atk-s0517a:2407_18": "ghātessāmi na”nti cintetvā taṃ gehe vaḍḍhāpesi.",
  "atk-s0517a:2408_0": "Athassa bhariyā katipāhaccayena puttaṃ vijāyi.",
  "atk-s0517a:2408_1": "Seṭṭhi “imasmiṃ asati mama putto seṭṭhiṭṭhānaṃ labhissati.",
  "atk-s0517a:2408_2": "Idāneva naṃ māretuṃ vaṭṭatī”ti kāḷiṃ āmantetvā “gaccha je,",
  "atk-s0517a:2408_3": "vajato gunnaṃ nikkhamanavelāya vajadvāramajjhe imaṃ tiriyaṃ nipajjāpehi,",
  "atk-s0517a:2408_4": "gāviyo naṃ madditvā māressanti,",
  "atk-s0517a:2408_5": "madditāmadditabhāvaṃ panassa ñatvā ehī”ti āha.",
  "atk-s0517a:2408_6": "Sā gantvā gopālakena vajadvāre vivaṭamatteyeva taṃ tathā nipajjāpesi.",
  "atk-s0517a:2408_7": "Gogaṇajeṭṭhako usabho aññasmiṃ kāle sabbapacchā nikkhamantopi taṃdivasaṃ sabbapaṭhamaṃ nikkhamitvā dārakaṃ catunnaṃ pādānaṃ antare katvā aṭṭhāsi.",
  "atk-s0517a:2408_8": "Anekasatā gāvo usabhassa dve passāni ghaṃsantiyo nikkhamiṃsu.",
  "atk-s0517a:2408_9": "Gopālakopi “ayaṃ usabho pubbe sabbapacchā nikkhamati,",
  "atk-s0517a:2408_10": "ajja pana paṭhamaṃ nikkhamitvā dvāramajjhe niccalova ṭhito,",
  "atk-s0517a:2408_11": "kiṃ nu kho eta”nti cintetvā gantvā tassa heṭṭhā nipannaṃ dārakaṃ disvā puttasinehaṃ paṭilabhitvā “putto me laddho”ti gehaṃ nesi.",
  "atk-s0517a:2409_0": "Kāḷī gantvā seṭṭhinā pucchitā tamatthaṃ ārocetvā “gaccha,",
  "atk-s0517a:2409_1": "naṃ puna imaṃ sahassaṃ datvā ānehī”ti vuttā puna ānetvā adāsi.",
  "atk-s0517a:2409_2": "Atha naṃ seṭṭhi āha –",
  "atk-s0517a:2409_3": "“amma kāḷi,",
  "atk-s0517a:2409_4": "imasmiṃ nagare pañcasakaṭasatāni paccūsakāle uṭṭhāya vāṇijjāya gacchanti,",
  "atk-s0517a:2409_5": "tvaṃ imaṃ netvā cakkamagge nipajjāpehi,",
  "atk-s0517a:2409_6": "goṇā vā naṃ maddissanti,",
  "atk-s0517a:2409_7": "cakkaṃ vā chindissati,",
  "atk-s0517a:2409_8": "pavattiñcassa ñatvā āgaccheyyāsī”ti.",
  "atk-s0517a:2409_9": "Sā gantvā cakkamagge nipajjāpesi.",
  "atk-s0517a:2409_10": "Sākaṭikajeṭṭhako purato ahosi.",
  "atk-s0517a:2409_11": "Athassa goṇā taṃ ṭhānaṃ patvā dhuraṃ chaḍḍesuṃ,",
  "atk-s0517a:2409_12": "punappunaṃ āropetvā pājiyamānāpi purato na gacchiṃsu.",
  "atk-s0517a:2409_13": "Evaṃ tassa tehi saddhiṃ vāyamantasseva aruṇaṃ uṭṭhahi.",
  "atk-s0517a:2409_14": "So “kiṃ nāma goṇā kariṃsū”ti maggaṃ olokento dārakaṃ disvā “bhāriyaṃ vata kamma”nti cintetvā “putto me laddho”ti tuṭṭhamānaso taṃ gehaṃ nesi.",
  "atk-s0517a:2410_0": "Kāḷīpi gantvā seṭṭhinā pucchitā taṃ pavattiṃ ācikkhitvā “gaccha,",
  "atk-s0517a:2410_1": "naṃ puna sahassaṃ datvā ānehī”ti vuttā tathā akāsi.",
  "atk-s0517a:2410_2": "Atha naṃ seṭṭhi āha –",
  "atk-s0517a:2410_3": "“idāni naṃ āmakasusānaṃ netvā gacchantare nipajjāpehi,",
  "atk-s0517a:2410_4": "tattha sunakhādīhi khādito,",
  "atk-s0517a:2410_5": "amanussena vā pahaṭo marissati,",
  "atk-s0517a:2410_6": "matāmatabhāvañcassa jānitvā āgaccheyyāsī”ti.",
  "atk-s0517a:2410_7": "Sā taṃ netvā tattha nipajjāpetvā ekamante aṭṭhāsi.",
  "atk-s0517a:2410_8": "Taṃ sunakhādayo vā amanusso vā upasaṅkamituṃ nāsakkhiṃsu.",
  "atk-s0517a:2410_9": "Atheko ajapālo ajā gocaraṃ nento susānapassena gacchati.",
  "atk-s0517a:2410_10": "Ekā ajā paṇṇāni khādamānā gacchantaraṃ pavisitvā dārakaṃ disvā jaṇṇukehi ṭhatvā dārakassa thanaṃ adāsi.",
  "atk-s0517a:2410_11": "Ajapālakena “he he”ti sadde katepi na nikkhami.",
  "atk-s0517a:2410_12": "So “yaṭṭhiyā naṃ paharitvā nīharissāmī”ti gacchantaraṃ paviṭṭho jaṇṇukehi ṭhatvā dārakaṃ khīraṃ pāyantiṃ",
  "atk-s0517a:2410_13": "disvā dārake puttasinehaṃ paṭilabhitvā “putto me laddho”ti ādāya pakkāmi.",
  "atk-s0517a:2411_0": "Kāḷī gantvā seṭṭhinā pucchitā taṃ pavattiṃ ācikkhitvā “gaccha,",
  "atk-s0517a:2411_1": "naṃ puna sahassaṃ datvā ānehī”ti vuttā tathā akāsi.",
  "atk-s0517a:2411_2": "Aya naṃ seṭṭhi āha – “amma,",
  "atk-s0517a:2411_3": "imaṃ ādāya corapapātapabbataṃ abhiruhitvā papāte khipa,",
  "atk-s0517a:2411_4": "pabbatakucchiyaṃ paṭihaññamāno khaṇḍākhaṇḍiko hutvā bhūmiyaṃ patissati,",
  "atk-s0517a:2411_5": "matāmatabhāvañcassa ñatvā āgaccheyyāsī”ti.",
  "atk-s0517a:2411_6": "Sā taṃ tathā netvā pabbatamatthake ṭhatvā khipi.",
  "atk-s0517a:2411_7": "Taṃ kho pana pabbatakucchiṃ nissāya mahāveḷugumbo pabbatānusāreneva vaḍḍhi,",
  "atk-s0517a:2411_8": "tassa matthakaṃ ghanajāto jiñjukagumbo avatthari.",
  "atk-s0517a:2411_9": "Dārako patanto kojave viya tasmiṃ pati.",
  "atk-s0517a:2411_10": "Taṃ divasañca naḷakārajeṭṭhakassa veṇubali patto hoti.",
  "atk-s0517a:2411_11": "So puttena saddhiṃ gantvā taṃ veḷugumbaṃ chindituṃ ārabhi.",
  "atk-s0517a:2411_12": "Tasmiṃ calite dārako saddamakāsi.",
  "atk-s0517a:2411_13": "So dārakasaddo viyāti ekena passena abhiruhitvā taṃ disvā “putto me laddho”ti tuṭṭhacitto ādāya gato.",
  "atk-s0517a:2411_14": "Kāḷī gantvā seṭṭhinā pucchitā taṃ pavattiṃ ācikkhitvā “gaccha,",
  "atk-s0517a:2411_15": "naṃ puna sahassaṃ datvā ānehī”ti vuttā tathā akāsi.",
  "atk-s0517a:2412_0": "Seṭṭhino idañcidañca karontasseva dārako vaḍḍhito.",
  "atk-s0517a:2412_1": "Mahāghosavacanattā cassa ghositoteva nāmaṃ ahosi.",
  "atk-s0517a:2412_2": "So seṭṭhino akkhimhi kaṇṭako viya khāyi,",
  "atk-s0517a:2412_3": "ujukaṃ oloketumpi na visahi.",
  "atk-s0517a:2412_4": "Athassa maraṇūpāyaṃ cintento attano kumbhakārassa santikaṃ gantvā tassa “kadā āvāpaṃ ālimpessasī”ti pucchitvā",
  "atk-s0517a:2412_5": "“sve”ti vutte “tena hi idaṃ sahassaṃ gaṇhitvā mamekaṃ kammaṃ karohī”ti āha.",
  "atk-s0517a:2412_6": "“Kiṃ sāmī”ti?",
  "atk-s0517a:2412_7": "“Eko me avajātaputto atthi,",
  "atk-s0517a:2412_8": "taṃ tava santikaṃ pesissāmi,",
  "atk-s0517a:2412_9": "atha naṃ gabbhaṃ pavesetvā tiṇhāya vāsiyā khaṇḍākhaṇḍikaṃ chinditvā cāṭiyaṃ pakkhipitvā āvāpe paveseyyāsīti.",
  "atk-s0517a:2412_10": "Idaṃ te sahassaṃ saccakārasadisaṃ,",
  "atk-s0517a:2412_11": "uttariṃ pana te kattabbayuttakaṃ pacchā karissāmī”ti.",
  "atk-s0517a:2412_12": "Kumbhakāro “sādhū”ti sampaṭicchi.",
  "atk-s0517a:2413_0": "Seṭṭhi punadivase ghositaṃ pakkositvā “hiyyo mayā kumbhakāro ekaṃ kammaṃ āṇatto, ehi,",
  "atk-s0517a:2413_1": "tvaṃ tāta,",
  "atk-s0517a:2413_2": "tassa santikaṃ gantvā evaṃ vadehi ‘hiyyo kira me pitarā āṇattaṃ kammaṃ nipphādehī”’ti pahiṇi.",
  "atk-s0517a:2413_3": "So “sādhū”ti agamāsi.",
  "atk-s0517a:2413_4": "Taṃ tattha gacchantaṃ itaro seṭṭhino putto dārakehi saddhiṃ guḷakakīḷaṃ kīḷanto disvā pakkositvā “kuhiṃ",
  "atk-s0517a:2413_5": "gacchasī”ti pucchitvā pitu sāsanaṃ gahetvā “kumbhakārassa santika”nti vutte “ahaṃ tattha gamissāmi,",
  "atk-s0517a:2413_6": "ime maṃ dārakā bahulakkhaṃ jiniṃsu,",
  "atk-s0517a:2413_7": "taṃ me paṭijinitvā dehī”ti āha.",
  "atk-s0517a:2413_8": "“Ahaṃ pitu bhāyāmī”ti.",
  "atk-s0517a:2413_9": "“Mā bhāyi, bhātika,",
  "atk-s0517a:2413_10": "ahaṃ taṃ sāsanaṃ harissāmī”ti.",
  "atk-s0517a:2413_11": "“Bahūhi jito yāvāhaṃ āgacchāmi,",
  "atk-s0517a:2413_12": "tāva me lakkhaṃ paṭijināhī”ti.",
  "atk-s0517a:2413_13": "Ghosito kira guḷakakīḷāyaṃ cheko,",
  "atk-s0517a:2413_14": "tena naṃ evaṃ nibandhi.",
  "atk-s0517a:2413_15": "Sopi taṃ “tena hi gantvā kumbhakāraṃ vadehi ‘pitarā kira me hiyyo ekaṃ kammaṃ āṇattaṃ,",
  "atk-s0517a:2413_16": "taṃ nipphādehī”’ti uyyojesi.",
  "atk-s0517a:2413_17": "So tassa santikaṃ gantvā tathā avaca.",
  "atk-s0517a:2413_18": "Atha naṃ kumbhakāro seṭṭhinā vuttaniyāmena māretvā āvāpe khipi.",
  "atk-s0517a:2413_19": "Ghositopi divasabhāgaṃ kīḷitvā sāyanhasamayeva gehaṃ gantvā “kiṃ, tāta,",
  "atk-s0517a:2413_20": "na gatosī”ti vutte attano agatakāraṇañca kaniṭṭhassa gatakāraṇañca ārocesi.",
  "atk-s0517a:2413_21": "Seṭṭhi “dhī dhī”ti mahāviravaṃ viravitvā sakalasarīre pakkuthitalohito viya hutvā “ambho kumbhakāra,",
  "atk-s0517a:2413_22": "mā nāsayi,",
  "atk-s0517a:2413_23": "mā nāsayī”ti bāhā paggayha kandanto tassa santikaṃ agamāsi.",
  "atk-s0517a:2413_24": "Kumbhakāro taṃ tathā āgacchantaṃ disvā “sāmi,",
  "atk-s0517a:2413_25": "mā saddaṃ kari,",
  "atk-s0517a:2413_26": "kammaṃ nipphanna”nti āha.",
  "atk-s0517a:2413_27": "So pabbatena viya mahantena sokena avatthaṭo hutvā anappakaṃ domanassaṃ paṭisaṃvedesi.",
  "atk-s0517a:2414_0": "Evaṃ santepi pana seṭṭhi taṃ ujukaṃ oloketuṃ na sakkoti.",
  "atk-s0517a:2414_1": "“Kinti naṃ māreyya”nti cintento “mama gāmasate āyuttakassa santikaṃ pesetvā mārāpessāmī”ti upāyaṃ disvā “ayaṃ me avajātaputto,",
  "atk-s0517a:2414_2": "imaṃ māretvā vaccakūpe khipatu,",
  "atk-s0517a:2414_3": "evañca kate ahaṃ mātulassa kattabbayuttakaṃ jānissāmī”ti tassa paṇṇaṃ likhitvā “tāta ghosita,",
  "atk-s0517a:2414_4": "amhākaṃ gāmasate āyuttako atthi,",
  "atk-s0517a:2414_5": "imaṃ paṇṇaṃ haritvā tassa dehī”ti vatvā paṇṇaṃ tassa dussante bandhi.",
  "atk-s0517a:2414_6": "So pana akkharasamayaṃ na jānāti.",
  "atk-s0517a:2414_7": "Daharakālato paṭṭhāya hi taṃ mārāpentova seṭṭhi māretuṃ nāsakkhi,",
  "atk-s0517a:2414_8": "kiṃ akkharasamayaṃ sikkhāpessati.",
  "atk-s0517a:2414_9": "So attano maraṇapaṇṇameva dussante bandhitvā nikkhamanto āha –",
  "atk-s0517a:2414_10": "“pātheyyaṃ me, tāta,",
  "atk-s0517a:2414_11": "natthī”ti.",
  "atk-s0517a:2414_12": "“Pātheyyena kammaṃ natthi,",
  "atk-s0517a:2414_13": "antarāmagge asukagāme nāma mama sahāyako seṭṭhi atthi,",
  "atk-s0517a:2414_14": "tassa ghare pātarāsaṃ katvā purato gacchā”ti.",
  "atk-s0517a:2414_15": "So “sādhū”ti pitaraṃ vanditvā nikkhanto taṃ gāmaṃ patvā seṭṭhigharaṃ pucchitvā gantvā seṭṭhijāyaṃ passi.",
  "atk-s0517a:2414_16": "“Kuto āgatosī”ti ca vutte “antonagarato”ti āha.",
  "atk-s0517a:2414_17": "“Kassa puttosī”ti?",
  "atk-s0517a:2414_18": "“Tumhākaṃ sahāyaseṭṭhino, ammā”ti.",
  "atk-s0517a:2414_19": "“Tvaṃsi ghosito nāmā”ti? “Āma, ammā”ti.",
  "atk-s0517a:2414_20": "Tassā saha dassaneneva tasmiṃ puttasineho uppajji.",
  "atk-s0517a:2414_21": "Seṭṭhino panekā dhītā atthi pannarasasoḷasavassuddesikā abhirūpā pāsādikā,",
  "atk-s0517a:2414_22": "taṃ rakkhituṃ ekameva pesanakārikaṃ dāsiṃ datvā sattabhūmikassa pāsādassa uparimatale sirigabbhe vasāpenti.",
  "atk-s0517a:2414_23": "Seṭṭhidhītā tasmiṃ khaṇe taṃ dāsiṃ antarāpaṇaṃ pesesi.",
  "atk-s0517a:2414_24": "Atha naṃ seṭṭhijāyā disvā “kuhiṃ gacchasī”ti pucchitvā “ayyadhītāya pesanenā”ti vutte “ito tāva ehi,",
  "atk-s0517a:2414_25": "tiṭṭhatu pesanaṃ,",
  "atk-s0517a:2414_26": "puttassa me pīṭhakaṃ attharitvā udakaṃ āharitvā pāde dhovitvā telaṃ makkhitvā sayanaṃ attharitvā dehi,",
  "atk-s0517a:2414_27": "pacchā pesanaṃ karissasī”ti āha.",
  "atk-s0517a:2414_28": "Sā tathā akāsi.",
  "atk-s0517a:2415_0": "Atha naṃ cirenāgataṃ seṭṭhidhītā santajjesi.",
  "atk-s0517a:2415_1": "Atha naṃ sā āha –",
  "atk-s0517a:2415_2": "“mā me kujjhi,",
  "atk-s0517a:2415_3": "seṭṭhiputto ghosito āgato,",
  "atk-s0517a:2415_4": "tassa idañcidañca katvā tattha gantvā āgatāmhī”ti.",
  "atk-s0517a:2415_5": "Seṭṭhidhītāya “seṭṭhiputto ghosito”ti nāmaṃ sutvāva pubbasannivāsavasena pemaṃ chaviādīni chinditvā aṭṭhimiñjaṃ āhacca ṭhitaṃ.",
  "atk-s0517a:2415_6": "Atha naṃ pucchi “kuhiṃ so ammā”ti?",
  "atk-s0517a:2415_7": "“Sayane nipanno niddāyatī”ti.",
  "atk-s0517a:2415_8": "“Atthi panassa hatthe kiñcī”ti?",
  "atk-s0517a:2415_9": "“Dussante paṇṇaṃ atthī”ti.",
  "atk-s0517a:2415_10": "Sā “kiṃ paṇṇaṃ nu kho eta”nti tasmiṃ niddāyante mātāpitūnaṃ aññavihitatāya apassantānaṃ otaritvā tassa",
  "atk-s0517a:2415_11": "santikaṃ gantvā taṃ paṇṇaṃ mocetvā ādāya attano gabbhaṃ pavisitvā dvāraṃ pidhāya vātapānaṃ vivaritvā",
  "atk-s0517a:2415_12": "akkharasamaye kusalatāya taṃ paṇṇaṃ vācetvā “aho vata bālo attano maraṇapaṇṇaṃ dussante bandhitvā vicarati,",
  "atk-s0517a:2415_13": "sace mayā na diṭṭhaṃ assa,",
  "atk-s0517a:2415_14": "natthi tassa jīvita”nti.",
  "atk-s0517a:2415_15": "Taṃ paṇṇaṃ phāletvā nāsetvā seṭṭhissa vacanena aparaṃ paṇṇaṃ likhi –",
  "atk-s0517a:2415_16": "“ayaṃ mama putto ghosito nāma,",
  "atk-s0517a:2415_17": "gāmasatato paṇṇākāraṃ āharāpetvā imassa janapadaseṭṭhino dhītarā saddhiṃ maṅgalaṃ katvā attano vasanagāmassa",
  "atk-s0517a:2415_18": "majjhe dvibhūmikaṃ gehaṃ kāretvā pākāraparikkhepena ceva purisaguttīhi ca susaṃvihitārakkhaṃ karotu,",
  "atk-s0517a:2415_19": "mayhaṃ idañcidañca mayā katanti sāsanaṃ pesetu.",
  "atk-s0517a:2415_20": "Evaṃ kate ahaṃ mātulassa kattabbayuttakaṃ jānissāmī”ti likhitvā ca paṇṇaṃ saṅgharitvā dussanteyevassa bandhi.",
  "atk-s0517a:2416_0": "So divasabhāgaṃ niddāyitvā uṭṭhāya bhuñjitvā pakkāmi,",
  "atk-s0517a:2416_1": "punadivase pātova taṃ gāmaṃ gantvā āyuttakaṃ gāmakiccaṃ karontameva passi.",
  "atk-s0517a:2416_2": "So taṃ disvā “kiṃ tātā”ti pucchitvā “pitarā me tumhākaṃ paṇṇaṃ pesita”nti vutte paṇṇaṃ gahetvā vācetvā tuṭṭhamānaso “passatha, bho,",
  "atk-s0517a:2416_3": "mama sāmino mayi sinehaṃ katvā jeṭṭhaputtassa maṅgalaṃ karotū”ti mama santikaṃ pahiṇi.",
  "atk-s0517a:2416_4": "“Sīghaṃ dāruādīni āharathā”ti gahapatike āṇāpetvā gāmamajjhe vuttappakāraṃ gehaṃ kārāpetvā gāmasatato",
  "atk-s0517a:2416_5": "paṇṇākāraṃ āharāpetvā janapadaseṭṭhino dhītaraṃ ānetvā maṅgalaṃ katvā seṭṭhissa sāsanaṃ pahiṇi “idañcidañca",
  "atk-s0517a:2416_6": "mayā kata”nti.",
  "atk-s0517a:2417_0": "Taṃ sutvā seṭṭhino “yaṃ kāremi,",
  "atk-s0517a:2417_1": "taṃ na hoti.",
  "atk-s0517a:2417_2": "Yaṃ na kāremi,",
  "atk-s0517a:2417_3": "taṃ hotī”ti mahantaṃ domanassaṃ uppajji.",
  "atk-s0517a:2417_4": "Puttasokena saddhiṃ so soko ekato hutvā kucchidāhaṃ uppādetvā atisāraṃ janesi.",
  "atk-s0517a:2417_5": "Seṭṭhidhītāpi “sace koci seṭṭhino santikā āgacchati,",
  "atk-s0517a:2417_6": "mama akathetvā seṭṭhiputtassa paṭhamataraṃ mā kathethā”ti āṇāpesi.",
  "atk-s0517a:2417_7": "Seṭṭhipi kho “na dāni duṭṭhaputtaṃ mama sāpateyyassa sāmikaṃ karissāmī”ti cintetvā ekaṃ āyuttakaṃ āha – “mātula,",
  "atk-s0517a:2417_8": "puttaṃ me daṭṭhukāmomhi,",
  "atk-s0517a:2417_9": "ekaṃ pādamūlikaṃ pesetvā ekaṃ paṇṇaṃ likhitvā pesetvā mama puttaṃ pakkosāpehī”ti.",
  "atk-s0517a:2417_10": "So “sādhū”ti paṇṇaṃ datvā ekaṃ purisaṃ pesesi.",
  "atk-s0517a:2417_11": "Seṭṭhidhītā seṭṭhissa balavagilānakāle ghositakumāraṃ ādāya agamāsi.",
  "atk-s0517a:2417_12": "Seṭṭhi kālamakāsi.",
  "atk-s0517a:2417_13": "Rājā pitari kālaṅkate pitarā bhuttabhogaṃ datvā sabbasatena seṭṭhiṭṭhānaṃ adāsi.",
  "atk-s0517a:2417_14": "Ghositaseṭṭhi nāma hutvā mahāsampattiyaṃ ṭhito seṭṭhidhītāya kāḷiyā vacanena ādito paṭṭhāya sattasu ṭhānesu",
  "atk-s0517a:2417_15": "attano maraṇamuttabhāvaṃ ñatvā devasikaṃ satasahassaṃ vissajjetvā dānaṃ paṭṭhapesīti.",
  "atk-s0517a:2417_16": "Evamassa sattasu ṭhānesu arogabhāvo puññavato iddhi.",
  "atk-s0517a:2417_17": "Tattha gahanti gehaṃ vuccati,",
  "atk-s0517a:2417_18": "gahe pati gahapati.",
  "atk-s0517a:2417_19": "Mahāsālakule adhipatissetaṃ nāmaṃ.",
  "atk-s0517a:2417_20": "Kesuci potthakesu ghositānantaraṃ meṇḍako likhito.",
  "atk-s0517a:2418_0": "Pañcannaṃ mahāpuññānaṃ puññavato iddhīti ettha puññiddhi pañcannaṃ mahāpuññānaṃ daṭṭhabbāti attho.",
  "atk-s0517a:2418_1": "Pañca mahāpuññā nāma meṇḍakaseṭṭhi,",
  "atk-s0517a:2418_2": "tassa bhariyā candapadumā,",
  "atk-s0517a:2418_3": "putto dhanañcayaseṭṭhi,",
  "atk-s0517a:2418_4": "suṇisā sumanadevī,",
  "atk-s0517a:2418_5": "doso puṇṇo nāmāti ime pañca janā paccekasambuddhe katādhikārā.",
  "atk-s0517a:2418_6": "Tesu meṇḍakaseṭṭhi aḍḍhaterasāni koṭṭhasatāni sodhāpetvā sīsaṃ nhāto dvāre nisīditvā uddhaṃ ulloketi,",
  "atk-s0517a:2418_7": "ākāsato rattasālidhārā opatitvā sabbakoṭṭhe pūreti.",
  "atk-s0517a:2418_8": "Tassa bhariyā taṇḍulaṃ ekanāḷimattaṃ gahetvā bhattaṃ pacāpetvā ekasmiṃ sūpabyañjanake sūpaṃ kāretvā sabbālaṅkārapaṭimaṇḍitā",
  "atk-s0517a:2418_9": "dvārakoṭṭhake paññattāsane nisīditvā “sabbe bhattena atthikā āgacchantū”ti ghosāpetvā pakkosāpetvā suvaṇṇakaṭacchuṃ",
  "atk-s0517a:2418_10": "ādāya āgatāgatānaṃ upanītabhājanāni pūretvā deti,",
  "atk-s0517a:2418_11": "sakaladivasampi dentiyā kaṭacchunā sakiṃ gahitaṭṭhānamattameva paññāyati.",
  "atk-s0517a:2418_12": "Tassa putto sīsaṃ nhāto sahassatthavikaṃ ādāya “kahāpaṇehi atthikā āgacchantū”ti ghosāpetvā āgatāgatānaṃ gahitabhājanāni pūretvā deti.",
  "atk-s0517a:2418_13": "Thavikāya kahāpaṇasahassameva hoti.",
  "atk-s0517a:2418_14": "Tassa suṇisā sabbālaṅkārapaṭimaṇḍitā catudoṇikaṃ vīhipiṭakaṃ ādāya āsane nisinnā “bījabhattena atthikā",
  "atk-s0517a:2418_15": "āgacchantū”ti ghosāpetvā āgatāgatānaṃ gahitabhājanāni pūretvā deti,",
  "atk-s0517a:2418_16": "piṭakaṃ yathāpūritameva hoti.",
  "atk-s0517a:2418_17": "Tassa dāso sabbālaṅkārapaṭimaṇḍito suvaṇṇayuge suvaṇṇayottehi goṇe yojetvā suvaṇṇapatodayaṭṭhiṃ ādāya",
  "atk-s0517a:2418_18": "goṇānaṃ gandhapañcaṅgulikāni datvā visāṇesu suvaṇṇakosake paṭimuñcitvā khettaṃ gantvā pājeti,",
  "atk-s0517a:2418_19": "ito tisso,",
  "atk-s0517a:2418_20": "ito tisso,",
  "atk-s0517a:2418_21": "majjhe ekāti satta sītāyo bhijjitvā gacchanti.",
  "atk-s0517a:2418_22": "Jambudīpavāsino bhattabījahiraññasuvaṇṇādīsu yathārucitaṃ seṭṭhigehatoyeva gaṇhiṃsu.",
  "atk-s0517a:2418_23": "Anukkamena pana bhaddiyanagaraṃ anuppatte bhagavati bhagavato dhammadesanāya pañca mahāpuññā ca dhanañcayaseṭṭhissa",
  "atk-s0517a:2418_24": "dhītā visākhā ca sotāpattiphalaṃ pāpuṇiṃsu.",
  "atk-s0517a:2418_25": "Ayaṃ pana nesaṃ pañcannaṃ mahāpuññānaṃ puññavato iddhi.",
  "atk-s0517a:2418_26": "Saṅkhepena pana paripākagate puññasambhāre ijjhanakaviseso puññavato iddhi.",
  "atk-s0517a:2419_0": "Vijjāmayiddhiniddese ijjhanākāraṃ gandhārivijjaṃ vā upacārasiddhaṃ patthitasiddhaṃ aññaṃ vā vijjaṃ dhārentīti vijjādharā.",
  "atk-s0517a:2419_1": "Vijjaṃ parijappetvāti yathopacāraṃ vijjaṃ mukhena parivattetvā.",
  "atk-s0517a:2419_2": "Sesaṃ vuttatthamevāti.",
  "atk-s0517a:2420_0": "Sammāpayogiddhiniddese ijjhanākāramattaṃ pucchitvā aññassa visesassa abhāvato “katamā”ti apucchitvā pakāramattameva",
  "atk-s0517a:2420_1": "pucchantena “katha”nti pucchā katā,",
  "atk-s0517a:2420_2": "tatheva “eva”nti nigamanaṃ kataṃ.",
  "atk-s0517a:2420_3": "Ettha ca paṭipattisaṅkhātasseva sammāpayogassa dīpanavasena purimapāḷisadisāva pāḷi āgatā.",
  "atk-s0517a:2420_4": "Aṭṭhakathāyaṃ pana sakaṭabyūhādikaraṇavasena yaṃkiñci saṃvidahanaṃ yaṃkiñci sippakammaṃ yaṃkiñci vejjakammaṃ",
  "atk-s0517a:2420_5": "tiṇṇaṃ vedānaṃ uggahaṇaṃ tiṇṇaṃ piṭakānaṃ uggahaṇaṃ,",
  "atk-s0517a:2420_6": "antamaso kasanavapanādīni upādāya taṃ taṃ kammaṃ katvā nibbattaviseso tattha tattha sammāpayogapaccayā ijjhanaṭṭhena iddhīti āgatāti.",
  "atk-s0517a:2421_0": "Iddhikathāvaṇṇanā niṭṭhitā.",
  "atk-s0517a:2422_0": "3. Abhisamayakathā",
  "atk-s0517a:2423_0": "Abhisamayakathāvaṇṇanā",
  "atk-s0517a:2424_0": "19.",
  "atk-s0517a:2425_0": "Idāni iddhikathānantaraṃ paramiddhibhūtaṃ abhisamayaṃ dassentena kathitāya abhisamayakathāya apubbatthānuvaṇṇanā.",
  "atk-s0517a:2425_1": "Tattha abhisamayoti saccānaṃ abhimukhena samāgamo,",
  "atk-s0517a:2425_2": "paṭivedhoti attho.",
  "atk-s0517a:2425_3": "Kena abhisametīti kiṃ vuttaṃ hoti?",
  "atk-s0517a:2425_4": "“Evaṃ mahatthiyo kho,",
  "atk-s0517a:2425_5": "bhikkhave,",
  "atk-s0517a:2425_6": "dhammābhisamayo”tiādīsu suttapadesu yo so abhisamayoti vutto,",
  "atk-s0517a:2425_7": "tasmiṃ abhisamaye vattamāne abhisametā puggalo kena dhammena saccāni abhisameti,",
  "atk-s0517a:2425_8": "abhimukho hutvā samāgacchati,",
  "atk-s0517a:2425_9": "paṭivijjhatīti vuttaṃ hotīti.",
  "atk-s0517a:2425_10": "Ayaṃ tāva codakassa pucchā.",
  "atk-s0517a:2425_11": "Cittena abhisametīti cittaṃ vinā abhisamayābhāvato tathā vissajjanaṃ.",
  "atk-s0517a:2425_12": "Hañcītiādi puna codanā.",
  "atk-s0517a:2425_13": "Hañci yadīti attho.",
  "atk-s0517a:2425_14": "“Cittenā”ti vuttattā tena hi aññāṇī abhisametīti āha.",
  "atk-s0517a:2425_15": "Na aññāṇī abhisametīti cittamatteneva abhisamayābhāvato paṭikkhepo.",
  "atk-s0517a:2425_16": "Ñāṇena abhisametīti paṭiññā.",
  "atk-s0517a:2425_17": "Puna hañcītiādi “ñāṇenā”ti vuttattā aññāṇī acittakoti codanā.",
  "atk-s0517a:2425_18": "Na acittako abhisametīti acittakassa abhisamayābhāvato paṭikkhepo.",
  "atk-s0517a:2425_19": "Cittena cātiādi paṭiññā.",
  "atk-s0517a:2425_20": "Puna hañcītiādi sabbacittañāṇasādhāraṇavasena codanā.",
  "atk-s0517a:2425_21": "Sesacodanāvissajjanesupi eseva nayo.",
  "atk-s0517a:2426_0": "Parato pana kammassakatacittena ca ñāṇena cāti kammassakā sattāti evaṃ kammassakatāya pavattacittena ca ñāṇena ca.",
  "atk-s0517a:2426_1": "Saccānulomikacittena ca ñāṇena cāti saccapaṭivedhassa anukūlattā saccānulomikasaṅkhātena vipassanāsampayuttacittena ca vipassanāñāṇena ca.",
  "atk-s0517a:2426_2": "Kathanti yathā abhisamayo hoti,",
  "atk-s0517a:2426_3": "tathā kathetukamyatā pucchā.",
  "atk-s0517a:2426_4": "Uppādādhipateyyanti yasmā cittassa uppāde asati cetasikānaṃ uppādo natthi.",
  "atk-s0517a:2426_5": "Ārammaṇaggahaṇañhi cittaṃ tena saha uppajjamānā cetasikā kathaṃ ārammaṇe aggahite uppajjissanti.",
  "atk-s0517a:2426_6": "Abhidhammepi cittuppādeneva cetasikā vibhattā,",
  "atk-s0517a:2426_7": "tasmā maggañāṇassa uppāde adhipatibhūtaṃ cittanti attho.",
  "atk-s0517a:2426_8": "Ñāṇassāti maggañāṇassa.",
  "atk-s0517a:2426_9": "Hetu paccayo cāti janako ca upatthambhako ca.",
  "atk-s0517a:2426_10": "Taṃsampayuttanti tena ñāṇena sampayuttaṃ.",
  "atk-s0517a:2426_11": "Nirodhagocaranti nibbānārammaṇaṃ.",
  "atk-s0517a:2426_12": "Dassanādhipateyyanti sesānaṃ dassanakiccābhāvā nibbānadassane adhipatibhūtaṃ.",
  "atk-s0517a:2426_13": "Cittassāti maggasampayuttacittassa.",
  "atk-s0517a:2426_14": "Taṃsampayuttanti tena cittena sampayuttaṃ.",
  "atk-s0517a:2427_0": "20.",
  "atk-s0517a:2428_0": "Yasmā etampi pariyāyaṃ,",
  "atk-s0517a:2428_1": "na kevalaṃ cittañāṇehiyeva abhisamayo,",
  "atk-s0517a:2428_2": "atha kho sabbepi maggasampayuttacittacetasikā dhammā saccābhisamayakiccasādhanavasena abhisamayo nāma honti,",
  "atk-s0517a:2428_3": "tasmā tampi pariyāyaṃ dassetukāmo kiṃ nu ettakoyeva abhisamayoti pucchitvā na hīti taṃ vacanaṃ paṭikkhipitvā lokuttaramaggakkhaṇetiādimāha.",
  "atk-s0517a:2428_4": "Dassanābhisamayoti dassanabhūto abhisamayo.",
  "atk-s0517a:2428_5": "Esa nayo sesesupi.",
  "atk-s0517a:2428_6": "Saccāti saccañāṇāni.",
  "atk-s0517a:2428_7": "Maggañāṇameva nibbānānupassanaṭṭhena vipassanā.",
  "atk-s0517a:2428_8": "Vimokkhoti maggavimokkho.",
  "atk-s0517a:2428_9": "Vijjāti maggañāṇameva.",
  "atk-s0517a:2428_10": "Vimuttīti samucchedavimutti.",
  "atk-s0517a:2428_11": "Nibbānaṃ abhisamīyatīti abhisamayo,",
  "atk-s0517a:2428_12": "sesā abhisamenti etehīti abhisamayā.",
  "atk-s0517a:2429_0": "21.",
  "atk-s0517a:2430_0": "Puna maggaphalavasena abhisamayaṃ bhinditvā dassetuṃ kiṃ nūtiādimāha.",
  "atk-s0517a:2430_1": "Phalakkhaṇe panettha yasmā samucchedanaṭṭhena khaye ñāṇaṃ na labbhati,",
  "atk-s0517a:2430_2": "tasmā paṭippassaddhaṭṭhena anuppāde ñāṇanti vuttaṃ.",
  "atk-s0517a:2430_3": "Sesaṃ pana yathānurūpaṃ veditabbanti.",
  "atk-s0517a:2430_4": "Idāni yasmā kilesappahāne sati abhisamayo hoti,",
  "atk-s0517a:2430_5": "abhisamaye ca sati kilesappahānaṃ hoti,",
  "atk-s0517a:2430_6": "tasmā codanāpubbaṅgamaṃ kilesappahānaṃ dassetukāmo yvāyantiādimāha.",
  "atk-s0517a:2430_7": "Tattha yvāyanti yo ayaṃ maggaṭṭho ariyapuggalo.",
  "atk-s0517a:2430_8": "Evamādikāni panettha cattāri vacanāni codakassa pucchā.",
  "atk-s0517a:2430_9": "Puna atīte kilese pajahatīti idaṃ codanāya okāsadānatthaṃ vissajjanaṃ.",
  "atk-s0517a:2430_10": "Khīṇanti bhaṅgavasena khīṇaṃ.",
  "atk-s0517a:2430_11": "Niruddhanti santānavasena punappunaṃ anuppattiyā niruddhaṃ.",
  "atk-s0517a:2430_12": "Vigatanti vattamānakkhaṇato apagataṃ.",
  "atk-s0517a:2430_13": "Vigametīti apagamayati.",
  "atk-s0517a:2430_14": "Atthaṅgatanti abhāvaṃ gataṃ.",
  "atk-s0517a:2430_15": "Atthaṅgametīti abhāvaṃ gamayati.",
  "atk-s0517a:2430_16": "Tattha dosaṃ dassetvā na atīte kilese pajahatīti paṭikkhittaṃ.",
  "atk-s0517a:2430_17": "Anāgatacodanāya ajātanti jātiṃ appattaṃ.",
  "atk-s0517a:2430_18": "Anibbattanti sabhāvaṃ appattaṃ.",
  "atk-s0517a:2430_19": "Anuppannanti uppādato pabhuti uddhaṃ na paṭipannaṃ.",
  "atk-s0517a:2430_20": "Apātubhūtanti paccuppannabhāvena cittassa apātubhūtaṃ.",
  "atk-s0517a:2430_21": "Atītānāgate pajahato pahātabbānaṃ natthitāya aphalo vāyāmo āpajjatīti tadubhayampi paṭikkhittaṃ.",
  "atk-s0517a:2430_22": "Ratto rāgaṃ pajahatīti vattamānena rāgena ratto tameva rāgaṃ pajahati.",
  "atk-s0517a:2430_23": "Vattamānakilesesupi eseva nayo.",
  "atk-s0517a:2430_24": "Thāmagatoti thirasabhāvaṃ gato.",
  "atk-s0517a:2430_25": "Kaṇhasukkāti akusalā ca kusalā ca dhammā yuganaddhā samameva vattantīti āpajjatīti attho.",
  "atk-s0517a:2430_26": "Saṃkilesikāti evaṃ saṃkilesānaṃ sampayuttabhāve sati saṃkilese niyuttā maggabhāvanā hotīti āpajjatīti attho.",
  "atk-s0517a:2430_27": "Evaṃ paccuppanne pajahato vāyāmena saddhiṃ pahātabbānaṃ atthitāya saṃkilesikā ca maggabhāvanā hoti,",
  "atk-s0517a:2430_28": "vāyāmo ca aphalo hoti.",
  "atk-s0517a:2430_29": "Na hi paccuppannānaṃ kilesānaṃ cittavippayuttatā nāma atthīti.",
  "atk-s0517a:2431_0": "Na hīti catudhā vuttassa vacanassa paṭikkhepo.",
  "atk-s0517a:2431_1": "Atthīti paṭijānanaṃ.",
  "atk-s0517a:2431_2": "Yathā kathaṃ viyāti atthibhāvassa udāharaṇadassanatthaṃ pucchā.",
  "atk-s0517a:2431_3": "Yathā atthi,",
  "atk-s0517a:2431_4": "taṃ kena pakārena viya atthi,",
  "atk-s0517a:2431_5": "kiṃ viya atthīti attho.",
  "atk-s0517a:2431_6": "Seyyathāpīti yathā nāma.",
  "atk-s0517a:2431_7": "Taruṇarukkhoti phaladāyakabhāvadīpanatthaṃ taruṇaggahaṇaṃ.",
  "atk-s0517a:2431_8": "Ajātaphaloti phaladāyakattepi sati phalaggahaṇato purekālaggahaṇaṃ.",
  "atk-s0517a:2431_9": "Tamenanti taṃ rukkhaṃ.",
  "atk-s0517a:2431_10": "Enanti nipātamattaṃ,",
  "atk-s0517a:2431_11": "taṃ etanti vā attho.",
  "atk-s0517a:2431_12": "Mūlaṃ chindeyyāti mūlato chindeyya.",
  "atk-s0517a:2431_13": "Ajātaphalāti ajātāni phalāni.",
  "atk-s0517a:2431_14": "Evamevanti evaṃ evaṃ.",
  "atk-s0517a:2431_15": "Uppādo pavattaṃ nimittaṃ āyūhanāti catūhipi paccuppannakhandhasantānameva vuttaṃ.",
  "atk-s0517a:2431_16": "Yasmiñhi khandhasantāne yaṃ yaṃ maggañāṇaṃ uppajjati,",
  "atk-s0517a:2431_17": "tena tena maggañāṇena pahātabbānaṃ kilesānaṃ taṃ khandhasantānaṃ abījaṃ hoti,",
  "atk-s0517a:2431_18": "tassa abījabhūtattā tappaccayā te te kilesā anuppannā eva na uppajjanti.",
  "atk-s0517a:2431_19": "Ādīnavaṃ disvāti aniccādito ādīnavaṃ disvā.",
  "atk-s0517a:2431_20": "Anuppādotiādīhi catūhi nibbānameva vuttaṃ.",
  "atk-s0517a:2431_21": "Cittaṃ pakkhandatīti maggasampayuttaṃ cittaṃ pakkhandati.",
  "atk-s0517a:2431_22": "Hetunirodhā dukkhanirodhoti kilesānaṃ bījabhūtassa santānassa anuppādanirodhā anāgatakkhandhabhūtassa",
  "atk-s0517a:2431_23": "dukkhassa hetubhūtānaṃ kilesānaṃ anuppādanirodho hoti.",
  "atk-s0517a:2431_24": "Evaṃ dukkhassa hetubhūtakilesānaṃ anuppādanirodhā dukkhassa anuppādanirodho hoti.",
  "atk-s0517a:2431_25": "Evaṃ kilesappahānayuttisabbhāvato eva atthi maggabhāvanātiādimāha.",
  "atk-s0517a:2431_26": "Aṭṭhakathāyaṃ pana “etena kiṃ dīpitaṃ hoti?",
  "atk-s0517a:2431_27": "Bhūmiladdhānaṃ kilesānaṃ pahānaṃ dīpitaṃ hoti.",
  "atk-s0517a:2431_28": "Bhūmiladdhā pana kiṃ atītā anāgatā,",
  "atk-s0517a:2431_29": "udāhu paccuppannāti?",
  "atk-s0517a:2431_30": "Bhūmiladdhuppannāyeva nāmā”ti vatvā kathitakilesappahānassa vitthārakathā sutamayañāṇakathāya maggasaccaniddesavaṇṇanāyaṃ vuttanayeneva veditabbā,",
  "atk-s0517a:2431_31": "idha pana maggañāṇena pahātabbā kilesāyeva adhippetāti.",
  "atk-s0517a:2432_0": "Abhisamayakathāvaṇṇanā niṭṭhitā.",
  "atk-s0517a:2433_0": "4. Vivekakathā",
  "atk-s0517a:2434_0": "Vivekakathāvaṇṇanā",
  "atk-s0517a:2435_0": "22.",
  "atk-s0517a:2435_1": "Idāni pahānāvasānāya abhisamayakathāya anantaraṃ pahānākāraṃ dassentena kathitāya suttantapubbaṅgamāya vivekakathāya apubbatthānuvaṇṇanā.",
  "atk-s0517a:2435_2": "Tattha suttante tāva ye kecīti anavasesapariyādānaṃ.",
  "atk-s0517a:2435_3": "Balakaraṇīyāti ūrubalena bāhubalena kattabbā.",
  "atk-s0517a:2435_4": "Kammantāti dhāvanalaṅghanakasanavapanādīni kammāni.",
  "atk-s0517a:2435_5": "Karīyantīti balavantehi karīyanti.",
  "atk-s0517a:2435_6": "Sīlaṃ nissāyāti catupārisuddhisīlaṃ nissayaṃ katvā.",
  "atk-s0517a:2435_7": "Bhāvetīti bhinnasīlassa bhāvanābhāvato idha pana lokiyalokuttarā maggabhāvanā adhippetāti.",
  "atk-s0517a:2435_8": "Vivekanissitanti tadaṅgavivekaṃ samucchedavivekaṃ nissaraṇavivekaṃ nissitaṃ.",
  "atk-s0517a:2435_9": "Vivekoti vivittatā.",
  "atk-s0517a:2435_10": "Ayañhi ariyamaggabhāvanānuyutto yogī vipassanākkhaṇe kiccato tadaṅgavivekanissitaṃ,",
  "atk-s0517a:2435_11": "ajjhāsayato nissaraṇavivekanissitaṃ,",
  "atk-s0517a:2435_12": "maggakkhaṇe kiccato samucchedavivekanissitaṃ,",
  "atk-s0517a:2435_13": "ārammaṇato nissaraṇavivekanissitaṃ bhāveti.",
  "atk-s0517a:2435_14": "Esa nayo virāganissitādīsu.",
  "atk-s0517a:2435_15": "Vivekoyeva hi virajjanaṭṭhena virāgo,",
  "atk-s0517a:2435_16": "nirodhaṭṭhena nirodho,",
  "atk-s0517a:2435_17": "vosajjanaṭṭhena vosaggo.",
  "atk-s0517a:2435_18": "Atha vā kilesehi vivittattā viveko,",
  "atk-s0517a:2435_19": "kilesehi virattattā virāgo,",
  "atk-s0517a:2435_20": "kilesānaṃ niruddhattā nirodho,",
  "atk-s0517a:2435_21": "kilesānañca pariccattattā vissaṭṭhattā,",
  "atk-s0517a:2435_22": "nibbānecattassa ca vissaṭṭhattā vosaggo.",
  "atk-s0517a:2435_23": "Vosaggo pana duvidho pariccāgavosaggo ca pakkhandanavosaggo ca.",
  "atk-s0517a:2435_24": "Tattha pariccāgavosaggoti vipassanākkhaṇe tadaṅgavasena,",
  "atk-s0517a:2435_25": "maggakkhaṇe samucchedavasena kilesappahānaṃ.",
  "atk-s0517a:2435_26": "Pakkhandanavosaggoti vipassanākkhaṇe tanninnabhāvena,",
  "atk-s0517a:2435_27": "maggakkhaṇe ārammaṇakaraṇena nibbānapakkhandanaṃ.",
  "atk-s0517a:2435_28": "Tadubhayampi imasmiṃ lokiyalokuttaramissake atthavaṇṇanānaye vaṭṭati.",
  "atk-s0517a:2435_29": "Tathā hi ayaṃ sammādiṭṭhiādīsu ekeko dhammo yathāvuttena pakārena kilese ca pariccajati,",
  "atk-s0517a:2435_30": "nibbānañca pakkhandati.",
  "atk-s0517a:2435_31": "Vosaggapariṇāminti iminā pana sakalena vacanena vosaggatthaṃ pariṇāmitaṃ pariṇataṃ,",
  "atk-s0517a:2435_32": "paripaccitaṃ paripakkañcāti vuttaṃ hoti.",
  "atk-s0517a:2435_33": "Ayampi ariyamaggabhāvanānuyutto bhikkhu yathā sammādiṭṭhiādīsu ekeko dhammo kilesapariccāgavosaggatthañca",
  "atk-s0517a:2435_34": "nibbānapakkhandanavosaggatthañca paripaccati,",
  "atk-s0517a:2435_35": "yathā ca paripakko hoti,",
  "atk-s0517a:2435_36": "tathā naṃ bhāveti.",
  "atk-s0517a:2436_0": "23.",
  "atk-s0517a:2436_1": "Bījagāmabhūtagāmāti ettha mūlabījaṃ khandhabījaṃ aggabījaṃ phaḷubījaṃ bījabījanti pañcavidhaṃ bījaṃ,",
  "atk-s0517a:2436_2": "bījagāmo nāma bījasamūhoti attho.",
  "atk-s0517a:2436_3": "Tadeva pana sampannanīlaṅkurapātubhāvato paṭṭhāya bhūtagāmo nāma,",
  "atk-s0517a:2436_4": "bhūtānaṃ jātānaṃ nibbattamūlanīlaṅkurānaṃ samūhoti attho.",
  "atk-s0517a:2436_5": "Devatāpariggahe sati nīlaṅkurakālato pabhuti hotīti tesaṃ devatāsaṅkhātānaṃ bhūtānaṃ gāmotipi bhūtagāmoti vadanti.",
  "atk-s0517a:2436_6": "Vuddhinti aṅkurādivasena.",
  "atk-s0517a:2436_7": "Viruḷhinti khandhādivasena.",
  "atk-s0517a:2436_8": "Vepullanti pupphādivasena.",
  "atk-s0517a:2436_9": "Dhammesu pana vuddhinti apubbadhammappavattivasena.",
  "atk-s0517a:2436_10": "Viruḷinti sakiccakaraṇasādhanavasena.",
  "atk-s0517a:2436_11": "Vepullanti kiccanipphattivasena vipulabhāvanti attho.",
  "atk-s0517a:2436_12": "Vipulattantipi pāṭho.",
  "atk-s0517a:2436_13": "Atha vā etāni tīṇi padāni sīlasamādhipaññāhipi yojenti.",
  "atk-s0517a:2437_0": "Maggaṅganiddesavaṇṇanā",
  "atk-s0517a:2438_0": "24.",
  "atk-s0517a:2438_1": "Suttantaniddese sammādiṭṭhiyāti sāmivacanaṃ.",
  "atk-s0517a:2438_2": "Jhānavipassanāmaggaphalanibbānesu lokiyaviratisampayuttacitte ca yathāyogaṃ sampayogato ca ārammaṇato",
  "atk-s0517a:2438_3": "ca vattamānāya sammādiṭṭhiyā sāmaññalakkhaṇato ekībhūtāya sammādiṭṭhiyā.",
  "atk-s0517a:2438_4": "Vikkhambhanavivekoti vikkhambhanavasena dūrīkaraṇavasena viveko. Kesaṃ?",
  "atk-s0517a:2438_5": "Nīvaraṇānaṃ.",
  "atk-s0517a:2438_6": "Tassa paṭhamaṃ jhānaṃ bhāvayatotiādi vikkhambhanavasena paṭhamajjhānameva vuttaṃ.",
  "atk-s0517a:2438_7": "Tasmiṃ vutte sesajjhānānipi vuttāneva honti.",
  "atk-s0517a:2438_8": "Jhānesupi sammādiṭṭhiyā vijjamānattā sammādiṭṭhiyā viveko nāma hoti.",
  "atk-s0517a:2438_9": "Tadaṅgavivekoti tena tena vipassanāñāṇaṅgena viveko.",
  "atk-s0517a:2438_10": "Diṭṭhigatānanti diṭṭhivivekassa dukkarattā padhānattā ca diṭṭhivivekova vutto.",
  "atk-s0517a:2438_11": "Tasmiṃ vutte niccasaññādivivekopi vuttova hoti.",
  "atk-s0517a:2438_12": "Nibbedhabhāgiyaṃ samādhinti vipassanāsampayuttasamādhiṃ.",
  "atk-s0517a:2438_13": "Samucchedavivekoti kilesānaṃ samucchedena viveko.",
  "atk-s0517a:2438_14": "Lokuttaraṃ khayagāmimagganti khayasaṅkhātanibbānagāmilokuttaramaggaṃ.",
  "atk-s0517a:2438_15": "Paṭippassaddhivivekoti kilesānaṃ paṭippassaddhiyā viveko.",
  "atk-s0517a:2438_16": "Nissaraṇavivekoti sabbasaṅkhatanissaraṇabhūto saṅkhāraviveko.",
  "atk-s0517a:2438_17": "Chandajāto hotīti pubbabhāge jātadhammachando hoti.",
  "atk-s0517a:2438_18": "Saddhādhimuttoti pubbabhāgeyeva saddhāya adhimutto hoti.",
  "atk-s0517a:2438_19": "Cittañcassa svādhiṭṭhitanti pubbabhāgeyeva cittañca assa yogissa suadhiṭṭhitaṃ suṭṭhu patiṭṭhitaṃ hoti.",
  "atk-s0517a:2438_20": "Iti chando saddhā cittanti ime tayo dhammā pubbabhāge uppannavivekānaṃ upanissayattā nissayā nāma.",
  "atk-s0517a:2438_21": "Keci pana “cittañcassa svādhiṭṭhitanti samādhi vutto”ti vadanti.",
  "atk-s0517a:2438_22": "Virāgādīsupi eseva nayo.",
  "atk-s0517a:2439_0": "Nirodhavāre pana nirodhasaddato aññaṃ pariyāyavacanaṃ dassentena amatā dhātūti vuttaṃ,",
  "atk-s0517a:2439_1": "sesesu nirodho nibbānanti ubhayatthāpi nibbānameva.",
  "atk-s0517a:2439_2": "Dvādasa nissayāti chandasaddhācittāniyeva vivekādīsu catūsu ekekasmiṃ tayo tayo katvā dvādasa nissayā honti.",
  "atk-s0517a:2440_0": "25.",
  "atk-s0517a:2440_1": "Sammāsaṅkappavāyāmasatisamādhīnampi imināva nayena atthayojanā veditabbā.",
  "atk-s0517a:2440_2": "Sammāvācākammantā jīvānaṃ pana jhānakkhaṇe vipassanākkhaṇe ca abhāvā jhānavipassanānaṃ pubbabhāgaparabhāgavasena",
  "atk-s0517a:2440_3": "vattamānā viratiyo jhānavipassanā sannissitā katvā vuttāti veditabbaṃ.",
  "atk-s0517a:2440_4": "Nīvaraṇānaṃ diṭṭhigatānañca vivekavirāganirodhapaṭinissaggā tathā pavattamānānaṃ viratīnaṃ vivekādayo nāmāti veditabbaṃ.",
  "atk-s0517a:2440_5": "Yathā aṭṭhakanipāte “tato,",
  "atk-s0517a:2440_6": "tvaṃ bhikkhu,",
  "atk-s0517a:2440_7": "imaṃ samādhiṃ savitakkaṃ savicārampi bhāveyyāsi,",
  "atk-s0517a:2440_8": "avitakkavicāramattampi bhāveyyāsi,",
  "atk-s0517a:2440_9": "avitakkaṃ avicārampi bhāveyyāsi,",
  "atk-s0517a:2440_10": "sappītikampi bhāveyyāsi,",
  "atk-s0517a:2440_11": "nippītikampi bhāveyyāsi,",
  "atk-s0517a:2440_12": "sātasahagatampi bhāveyyāsi,",
  "atk-s0517a:2440_13": "upekkhāsahagatampi bhāveyyāsī”ti mettādayo kāyānupassanādayo ca niyakajjhattamūlasamādhivasena catukkapañcakajjhānikā viya vuttā,",
  "atk-s0517a:2440_14": "evamidhāpi pubbabhāgaparabhāgavasena viratiyo vuttāti veditabbaṃ.",
  "atk-s0517a:2440_15": "Byañjanacchāyamattaṃ gahetvā na bhagavā abbhācikkhitabbo.",
  "atk-s0517a:2440_16": "Gambhīrañhi buddhavacanaṃ,",
  "atk-s0517a:2440_17": "ācariye payirupāsitvā adhippāyato gahetabbaṃ.",
  "atk-s0517a:2441_0": "26-27. Bojjhaṅgabalaindriyavāresupi imināva nayena attho veditabboti.",
  "atk-s0517a:2442_0": "Vivekakathāvaṇṇanā niṭṭhitā.",
  "atk-s0517a:2443_0": "5. Cariyākathā",
  "atk-s0517a:2444_0": "Cariyākathāvaṇṇanā",
  "atk-s0517a:2445_0": "28- 29.",
  "atk-s0517a:2445_1": "Idāni vivekakathānantaraṃ paramavivekabhūtassa nissaraṇavivekasaṅkhātassa nibbānassa sacchikaraṇīyassa sacchikiriyopāyadassanatthaṃ,",
  "atk-s0517a:2445_2": "tathā sacchikatanirodhassa lokahitasukhakiriyākaraṇadassanatthañca indriyakathāya niddiṭṭhāpi cariyākathā puna kathitā.",
  "atk-s0517a:2445_3": "Tassā atthavaṇṇanā indriyakathāya kathitāyevāti.",
  "atk-s0517a:2446_0": "Cariyākathāvaṇṇanā niṭṭhitā.",
  "atk-s0517a:2447_0": "6. Pāṭihāriyakathā",
  "atk-s0517a:2448_0": "Pāṭihāriyakathāvaṇṇanā",
  "atk-s0517a:2449_0": "30.",
  "atk-s0517a:2449_1": "Idāni lokatthacariyāpariyosānāya cariyākathāya anantaraṃ lokatthānusāsanapariyosānaṃ pāṭihāriyaṃ dassentena",
  "atk-s0517a:2449_2": "kathitāya suttantapubbaṅgamāya pāṭihāriyakathāya apubbatthānuvaṇṇanā.",
  "atk-s0517a:2449_3": "Tattha suttante tāva pāṭihāriyānīti paccanīkapaṭiharaṇavasena pāṭihāriyāni.",
  "atk-s0517a:2449_4": "Iddhipāṭihāriyanti ijjhanavasena iddhi,",
  "atk-s0517a:2449_5": "paṭiharaṇavasena pāṭihāriyaṃ,",
  "atk-s0517a:2449_6": "iddhiyeva pāṭihāriyaṃ iddhipāṭihāriyaṃ.",
  "atk-s0517a:2449_7": "Itaresu pana ādissanavasena ādesanaṃ,",
  "atk-s0517a:2449_8": "anusāsanavasena anusāsanī.",
  "atk-s0517a:2449_9": "Sesaṃ vuttanayameva.",
  "atk-s0517a:2450_0": "Idhāti imasmiṃ loke.",
  "atk-s0517a:2450_1": "Ekaccoti eko poso.",
  "atk-s0517a:2450_2": "Iddhipāṭihāriyaniddeso heṭṭhā vuttatthoyeva.",
  "atk-s0517a:2450_3": "Nimittena ādisatīti āgatanimittena vā gatanimittena vā ṭhitanimittena vā katheti.",
  "atk-s0517a:2450_4": "Evampi te manoti evampi tava mano somanassito vā domanassito vā kāmavitakkādisampayutto vā. Api-",
  "atk-s0517a:2450_5": "saddo sampiṇḍanattho.",
  "atk-s0517a:2450_6": "Itthampi te manoti somanassitādito ekekavidhepi citte nānappakāraparidīpanaṃ.",
  "atk-s0517a:2450_7": "Itipi te cittanti itipi tava cittaṃ,",
  "atk-s0517a:2450_8": "imañca imañca atthaṃ cintayamānaṃ pavattatīti attho.",
  "atk-s0517a:2450_9": "Bahuṃ cepi ādisatīti cittato aññaṃ vā idañca idañca nāma ahosi bhavati bhavissatīti bahukampi katheti.",
  "atk-s0517a:2450_10": "Tatheva taṃ hoti,",
  "atk-s0517a:2450_11": "no aññathāti taṃ sabbampi yathā yathā kathitaṃ,",
  "atk-s0517a:2450_12": "tatheva hoti,",
  "atk-s0517a:2450_13": "aññathā na hoti.",
  "atk-s0517a:2451_0": "Na heva kho nimittena ādisatīti nimittaṃ jānantopi kevalaṃ nimitteneva na katheti.",
  "atk-s0517a:2451_1": "Apicāti aparapariyāyadassanaṃ.",
  "atk-s0517a:2451_2": "Manussānanti cittaṃ jānanakamanussānaṃ.",
  "atk-s0517a:2451_3": "Amanussānanti sāvitānaṃ vā assāvitānaṃ vā yakkhapisācādīnaṃ.",
  "atk-s0517a:2451_4": "Devatānanti cātumahārājikādīnaṃ.",
  "atk-s0517a:2451_5": "Saddaṃ sutvāti aññassa cittaṃ ñatvā kathentānaṃ saddaṃ suṇitvā.",
  "atk-s0517a:2451_6": "Panāti nipāto puna ārambhe.",
  "atk-s0517a:2451_7": "Vitakkayatoti yaṃ vā taṃ vā vitakkena vitakkentassa.",
  "atk-s0517a:2451_8": "Vicārayatoti vitakkasampayutteneva vicārena vicārentassa.",
  "atk-s0517a:2451_9": "Vitakkavipphārasaddaṃ sutvāti vitakkavegavasena uppannaṃ vippalapantānaṃ suttappamattādīnaṃ kūjanasaddaṃ sutvā.",
  "atk-s0517a:2451_10": "Yaṃ vitakkayato so saddo uppanno,",
  "atk-s0517a:2451_11": "tassa vasena “evampi te mano”tiādīni ādisati.",
  "atk-s0517a:2452_0": "Avitakkaṃ avicāraṃ samādhinti vitakkavicārakkhobhavirahitasantacittassāpi jānanasamatthataṃ dassentena vuttaṃ,",
  "atk-s0517a:2452_1": "sesacittajānane pana vattabbameva natthi.",
  "atk-s0517a:2452_2": "Cetasā ceto paricca pajānātīti cetopariyañāṇalābhī.",
  "atk-s0517a:2452_3": "Bhototi bhavantassa.",
  "atk-s0517a:2452_4": "Manosaṅkhārā paṇihitāti cittasaṅkhārā ṭhapitā.",
  "atk-s0517a:2452_5": "Amukaṃ nāma vitakkaṃ vitakkayissatīti kusalādivitakkaṃ vitakkayissati pavattayissatīti pajānāti.",
  "atk-s0517a:2452_6": "Pajānanto ca āgamanena jānāti,",
  "atk-s0517a:2452_7": "pubbabhāgena jānāti,",
  "atk-s0517a:2452_8": "antosamāpattiyaṃ cittaṃ oloketvā jānāti.",
  "atk-s0517a:2452_9": "Āgamanena jānāti nāma kasiṇaparikammakāleyeva “yenākārenesa kasiṇabhāvanaṃ āraddho paṭhamajjhānaṃ vā",
  "atk-s0517a:2452_10": "dutiyādijjhānaṃ vā aṭṭha samāpattiyo vā uppādessatī”ti jānāti.",
  "atk-s0517a:2452_11": "Pubbabhāgena jānāti nāma paṭhamavipassanāya āraddhāya evaṃ jānāti,",
  "atk-s0517a:2452_12": "“yenākārenesa vipassanaṃ āraddho sotāpattimaggaṃ vā uppādessati…pe…",
  "atk-s0517a:2452_13": "arahattamaggaṃ vā uppādessatī”ti jānāti.",
  "atk-s0517a:2452_14": "Antosamāpattiyaṃ cittaṃ oloketvā jānāti nāma “yenākārena imassa manosaṅkhārā ṭhapitā,",
  "atk-s0517a:2452_15": "imassa nāma cittassa anantarā imaṃ nāma vitakkaṃ vitakkessati,",
  "atk-s0517a:2452_16": "ito vuṭṭhitassa etassa hānabhāgiyo vā samādhi bhavissati,",
  "atk-s0517a:2452_17": "ṭhitibhāgiyo vā visesabhāgiyo vā nibbedhabhāgiyo vā,",
  "atk-s0517a:2452_18": "abhiññāyo vā uppādessatī”ti jānāti.",
  "atk-s0517a:2452_19": "Bahuṃ cepi ādisatīti cetopariyañāṇassa cittacetasikānaṃyeva ārammaṇakaraṇato sarāgādisoḷasapabhedavaseneva bahuṃ cepi katheti,",
  "atk-s0517a:2452_20": "na aññavasenāti veditabbaṃ.",
  "atk-s0517a:2452_21": "Tatheva taṃ hotīti idaṃ ekaṃsena tatheva hoti.",
  "atk-s0517a:2452_22": "Cetopariyañāṇavasena ñātañhi aññathābhāvī nāma natthi.",
  "atk-s0517a:2453_0": "Evaṃ vitakkethāti evaṃ nekkhammavitakkādayo pavattentā vitakketha.",
  "atk-s0517a:2453_1": "Mā evaṃ vitakkayitthāti evaṃ kāmavitakkādayo pavattentā mā vitakkayittha.",
  "atk-s0517a:2453_2": "Evaṃ manasi karothāti evaṃ aniccasaññameva,",
  "atk-s0517a:2453_3": "dukkhasaññādīsu vā aññataraṃ manasi karotha.",
  "atk-s0517a:2453_4": "Mā evaṃ manasākatthāti evaṃ niccantiādinā nayena mā manasi akattha.",
  "atk-s0517a:2453_5": "Idaṃ pajahathāti idaṃ pañcakāmaguṇarāgādiṃ pajahatha.",
  "atk-s0517a:2453_6": "Idaṃ upasampajja viharathāti idaṃ catumaggaphalappabhedaṃ lokuttaradhammameva pāpuṇitvā nipphādetvā viharatha.",
  "atk-s0517a:2454_0": "31.",
  "atk-s0517a:2454_1": "Idāni iddhipāṭihāriye aparaṃ pariyāyaṃ visesena dassento nekkhammaṃ ijjhatīti iddhītiādimāha.",
  "atk-s0517a:2454_2": "Tattha kāmacchandaṃ paṭiharatīti attano paṭipakkhabhūtaṃ kāmacchandaṃ paṭibalaṃ hutvā harati pajahatīti tadeva nekkhammaṃ pāṭihāriyaṃ nāmāti attho.",
  "atk-s0517a:2454_3": "Ye tena nekkhammena samannāgatāti evaṃ kāmacchandapaṭihārakena tena nekkhammena ye puggalā paṭilābhavasena samannāgatā.",
  "atk-s0517a:2454_4": "Visuddhacittāti kāmacchandābhāvato visuddhacittā.",
  "atk-s0517a:2454_5": "Anāvilasaṅkappāti kāmasaṅkappena anālulitanekkhammasaṅkappā.",
  "atk-s0517a:2454_6": "Iti ādesanāpāṭihāriyanti paracittakusalena vā aññena vā sammāsambuddhena vā buddhasāvakehi vā evaṃ ādesanā pāṭihāriyanti attho.",
  "atk-s0517a:2454_7": "Atha vā iti evaṃ ādisanaṃ ādesanāpāṭihāriyanti ādesanasaddo pāṭhasesaṃ katvā payujjitabbo.",
  "atk-s0517a:2454_8": "Evaṃ āsevitabbanti iminā ca pakārena iminā ca pakārena ādito sevitabbaṃ.",
  "atk-s0517a:2454_9": "Sesattayepi eseva nayo.",
  "atk-s0517a:2454_10": "Tadanudhammatā sati upaṭṭhapetabbāti tassa nekkhammassa anukūlabhūtā sati bhusaṃ ṭhapetabbā.",
  "atk-s0517a:2454_11": "Iti anusāsanīpāṭihāriyanti ettha ādesanāpāṭihāriyayojanāya viya yojanā kātabbā.",
  "atk-s0517a:2454_12": "Abyāpādādīsupi eseva nayo.",
  "atk-s0517a:2454_13": "Pāṭho pana jhānādīni saṅkhipitvā ante arahattamaggameva dassetvā likhito.",
  "atk-s0517a:2454_14": "Tattha catūsupi maggesu “evaṃ āsevitabbo”tiādi ekacittakkhaṇikattā maggassa pubbabhāgavasena vuttanti veditabbaṃ.",
  "atk-s0517a:2454_15": "Maggassa hi pubbabhāgabhūtāya lokiyamaggasaṅkhātāya vuṭṭhānagāminiyā vipassanāya magguppādanatthaṃ āsevanādīsu",
  "atk-s0517a:2454_16": "katesu tāya uppanno maggopi āsevito bhāvito bahulīkato nāma hotīti veditabbaṃ.",
  "atk-s0517a:2454_17": "Sabbatthikavādācariyā pana “ekekamaggo soḷasakkhaṇiko”ti vadanti.",
  "atk-s0517a:2454_18": "Tadanudhammatāsatiupaṭṭhāpanaṃ pana pubbabhāge yujjatiyevāti.",
  "atk-s0517a:2455_0": "32.",
  "atk-s0517a:2455_1": "Puna nekkhammaṃ ijjhatīti iddhītiādīni “iddhipāṭihāriya”ntipadassa kammadhārayasamāsattadīpanatthaṃ vuttāni.",
  "atk-s0517a:2455_2": "Suttante vuttesu tīsu iddhipāṭihāriyasseva samāsatte vutte sesānaṃ dvinnampi vuttova hotīti imasmiṃ pariyāye",
  "atk-s0517a:2455_3": "mūlabhūtassa iddhipāṭihāriyasseva samāsattho vuttoti veditabbanti.",
  "atk-s0517a:2456_0": "Pāṭihāriyakathāvaṇṇanā niṭṭhitā.",
  "atk-s0517a:2457_0": "7. Samasīsakathā",
  "atk-s0517a:2458_0": "Samasīsakathāvaṇṇanā",
  "atk-s0517a:2459_0": "33.",
  "atk-s0517a:2459_1": "Idāni pāṭihāriyakathānantaraṃ ādipāṭihāriyabhūtassa iddhipāṭihāriyasaṅgahitassa samasīsibhāvassa iddhipāṭihāriyabhāvadīpanatthaṃ",
  "atk-s0517a:2459_2": "ñāṇakathāya niddiṭṭhāpi samasīsakathā iddhipāṭihāriyasambandhena puna kathitā.",
  "atk-s0517a:2459_3": "Tassā atthavaṇṇanā tattha kathitāyevāti.",
  "atk-s0517a:2460_0": "Samasīsakathāvaṇṇanā niṭṭhitā.",
  "atk-s0517a:2461_0": "8. Satipaṭṭhānakathā",
  "atk-s0517a:2462_0": "Satipaṭṭhānakathāvaṇṇanā",
  "atk-s0517a:2463_0": "34.",
  "atk-s0517a:2463_1": "Idāni samasīsakathānantaraṃ attanā vuttassa iddhipāṭihāriyassa sādhake satta anupassanāvisese dassentena",
  "atk-s0517a:2463_2": "kathitāya suttantapubbaṅgamāya satipaṭṭhānakathāya apubbatthānuvaṇṇanā.",
  "atk-s0517a:2463_3": "Tattha suttante tāva cattāroti gaṇanaparicchedo,",
  "atk-s0517a:2463_4": "tena na tato heṭṭhā,",
  "atk-s0517a:2463_5": "na uddhanti satipaṭṭhānaparicchedaṃ dīpeti.",
  "atk-s0517a:2463_6": "Imeti niddisitabbanidassanaṃ.",
  "atk-s0517a:2463_7": "Bhikkhaveti dhammapaṭiggāhakapuggalālapanaṃ.",
  "atk-s0517a:2463_8": "Satipaṭṭhānāti tayo satipaṭṭhānā satigocaropi,",
  "atk-s0517a:2463_9": "tidhā paṭipannesu sāvakesu satthuno paṭighānunayavītivattatāpi, satipi.",
  "atk-s0517a:2463_10": "“Catunnaṃ,",
  "atk-s0517a:2463_11": "bhikkhave,",
  "atk-s0517a:2463_12": "satipaṭṭhānānaṃ samudayañca atthaṅgamañca desessāmī”tiādīsu hi satigocaro “satipaṭṭhāna”nti vutto.",
  "atk-s0517a:2463_13": "Tassattho –",
  "atk-s0517a:2463_14": "patiṭṭhāti tasminti paṭṭhānaṃ.",
  "atk-s0517a:2463_15": "Kā patiṭṭhāti? Sati.",
  "atk-s0517a:2463_16": "Satiyā paṭṭhānaṃ satipaṭṭhānanti.",
  "atk-s0517a:2464_0": "“Tayo satipaṭṭhānā yadariyo sevati,",
  "atk-s0517a:2464_1": "yadariyo sevamāno satthā gaṇamanusāsitumarahatī”ti ettha tidhā paṭipannesu sāvakesu satthuno paṭighānunayavītivattatā “satipaṭṭhāna”nti vuttā.",
  "atk-s0517a:2464_2": "Tassattho –",
  "atk-s0517a:2464_3": "paṭṭhapetabbato paṭṭhānaṃ,",
  "atk-s0517a:2464_4": "pavattayitabbatoti attho.",
  "atk-s0517a:2464_5": "Kena paṭṭhapetabbatoti? Satiyā.",
  "atk-s0517a:2464_6": "Satiyā paṭṭhānaṃ satipaṭṭhānanti.",
  "atk-s0517a:2464_7": "“Cattāro satipaṭṭhānā bhāvitā bahulīkatā satta bojjhaṅge paripūrentī”tiādīsu pana satiyeva “satipaṭṭhāna”nti vuttā.",
  "atk-s0517a:2464_8": "Tassattho –",
  "atk-s0517a:2464_9": "patiṭṭhātīti paṭṭhānaṃ,",
  "atk-s0517a:2464_10": "upaṭṭhāti okkanditvā pakkhanditvā vattatīti attho.",
  "atk-s0517a:2464_11": "Satiyeva paṭṭhānaṃ satipaṭṭhānaṃ.",
  "atk-s0517a:2464_12": "Atha vā saraṇaṭṭhena sati,",
  "atk-s0517a:2464_13": "upaṭṭhānaṭṭhena upaṭṭhānaṃ.",
  "atk-s0517a:2464_14": "Iti sati ca sā upaṭṭhānañcātipi satipaṭṭhānaṃ.",
  "atk-s0517a:2464_15": "Idamidha adhippetaṃ.",
  "atk-s0517a:2464_16": "Yadi evaṃ kasmā satipaṭṭhānāti bahuvacanaṃ katanti?",
  "atk-s0517a:2464_17": "Satibahuttā.",
  "atk-s0517a:2464_18": "Ārammaṇabhedena hi bahukā tā satiyoti.",
  "atk-s0517a:2465_0": "Katame cattāroti kathetukamyatāpucchā.",
  "atk-s0517a:2465_1": "Idhāti imasmiṃ sāsane.",
  "atk-s0517a:2465_2": "Bhikkhūti saṃsāre bhayaṃ ikkhatīti bhikkhu.",
  "atk-s0517a:2465_3": "Sesapadānaṃ atthavaṇṇanā panettha sutamayañāṇakathāya maggasaccaniddesavaṇṇanāyaṃ vuttāyevāti.",
  "atk-s0517a:2466_0": "Kasmā pana bhagavatā cattārova satipaṭṭhānā vuttā anūnā anadhikāti?",
  "atk-s0517a:2466_1": "Veneyyahitattā.",
  "atk-s0517a:2466_2": "Taṇhācaritadiṭṭhicaritasamathayānikavipassanāyānikesu hi mandatikkhavasena dvedhā dvedhā pavattesu mandassa",
  "atk-s0517a:2466_3": "taṇhācaritassa oḷārikaṃ kāyānupassanāsatipaṭṭhānaṃ visuddhimaggo,",
  "atk-s0517a:2466_4": "tikkhassa sukhumaṃ vedanānupassanāsatipaṭṭhānaṃ.",
  "atk-s0517a:2466_5": "Diṭṭhicaritassāpi mandassa nātippabhedagataṃ cittānupassanāsatipaṭṭhānaṃ visuddhimaggo,",
  "atk-s0517a:2466_6": "tikkhassa atippabhedagataṃ dhammānupassanāsatipaṭṭhānaṃ.",
  "atk-s0517a:2466_7": "Samathayānikassa ca mandassa akicchena adhigantabbanimittaṃ paṭhamaṃ satipaṭṭhānaṃ visuddhimaggo,",
  "atk-s0517a:2466_8": "tikkhassa oḷārikārammaṇe asaṇṭhahanato dutiyaṃ.",
  "atk-s0517a:2466_9": "Vipassanāyānikassapi mandassa nātippabhedagatārammaṇaṃ tatiyaṃ,",
  "atk-s0517a:2466_10": "tikkhassa atippabhedagatārammaṇaṃ catutthaṃ.",
  "atk-s0517a:2466_11": "Iti cattārova vuttā anūnā anadhikāti.",
  "atk-s0517a:2467_0": "Subhasukhaniccaattavipallāsappahānatthaṃ vā.",
  "atk-s0517a:2467_1": "Kāyo hi asubho,",
  "atk-s0517a:2467_2": "tattha ca subhavipallāsavipallatthā sattā.",
  "atk-s0517a:2467_3": "Tesaṃ tattha asubhabhāvadassanena tassa vipallāsassa pahānatthaṃ paṭhamaṃ satipaṭṭhānaṃ vuttaṃ.",
  "atk-s0517a:2467_4": "Sukhaṃ niccaṃ attāti gahitesupi ca vedanādīsu vedanā dukkhā,",
  "atk-s0517a:2467_5": "cittaṃ aniccaṃ,",
  "atk-s0517a:2467_6": "dhammā anattā,",
  "atk-s0517a:2467_7": "tesu ca sukhaniccaattavipallāsavipallatthā sattā.",
  "atk-s0517a:2467_8": "Tesaṃ tattha dukkhādibhāvadassanena tesaṃ vipallāsānaṃ pahānatthaṃ sesāni tīṇi vuttānīti evaṃ subhasukhaniccaattavipallāsappahānatthaṃ",
  "atk-s0517a:2467_9": "vā cattārova vuttā.",
  "atk-s0517a:2467_10": "Na kevalañca vipallāsappahānatthameva,",
  "atk-s0517a:2467_11": "caturoghayogāsavaganthaupādānaagatippahānatthampi catubbidhāhārapariññatthampi cattārova vuttāti veditabbaṃ.",
  "atk-s0517a:2468_0": "35.",
  "atk-s0517a:2468_1": "(Ka) suttantaniddese pathavīkāyanti imasmiṃ rūpakāye pathavīdhātu.",
  "atk-s0517a:2468_2": "Sakalasarīre pana pathavīdhātūnaṃ bahukattā sabbapathavīdhātusaṅgahatthaṃ samūhatthena kāyaggahaṇaṃ kataṃ.",
  "atk-s0517a:2468_3": "Āpokāyādīsupi eseva nayo.",
  "atk-s0517a:2468_4": "Kesakāyādīnampi bahukattā kesakāyādigahaṇaṃ kataṃ.",
  "atk-s0517a:2468_5": "Vakkādīni pana paricchinnattā kāyaggahaṇaṃ nārahantīti tesaṃ gahaṇaṃ na katanti veditabbaṃ.",
  "atk-s0517a:2469_0": "(Kha) sukhaṃ vedanantiādīsu sukhaṃ vedananti kāyikaṃ vā cetasikaṃ vā sukhaṃ vedanaṃ.",
  "atk-s0517a:2469_1": "Tathā dukkhaṃ vedanaṃ.",
  "atk-s0517a:2469_2": "Adukkhamasukhaṃ vedananti pana cetasikameva upekkhāvedanaṃ.",
  "atk-s0517a:2469_3": "Sāmisaṃ sukhaṃ vedananti cha gehasitasomanassavedanā.",
  "atk-s0517a:2469_4": "Nirāmisaṃ sukhaṃ vedananti cha nekkhammasitasomanassavedanā.",
  "atk-s0517a:2469_5": "Sāmisaṃ dukkhaṃ vedananti cha gehasitadomanassavedanā.",
  "atk-s0517a:2469_6": "Nirāmisaṃ dukkhaṃ vedananti cha nekkhammasitadomanassavedanā.",
  "atk-s0517a:2469_7": "Sāmisaṃ adukkhamasukhaṃ vedananti cha gehasitaupekkhāvedanā.",
  "atk-s0517a:2469_8": "Nirāmisaṃ adukkhamasukhaṃ vedananti cha nekkhammasitaupekkhāvedanā.",
  "atk-s0517a:2470_0": "(Ga) sarāgaṃ cittantiādīni ñāṇakathāyaṃ vuttatthāni.",
  "atk-s0517a:2471_0": "(Gha) tadavasese dhammeti tehi kāyavedanācittehi avasese tebhūmakadhamme.",
  "atk-s0517a:2471_1": "Sabbattha tena ñāṇenāti tena sattavidhena anupassanāñāṇena.",
  "atk-s0517a:2471_2": "Yāni panettha antarantarā avuttatthāni,",
  "atk-s0517a:2471_3": "tāni heṭṭhā tattha tattha vuttatthānevāti.",
  "atk-s0517a:2472_0": "Satipaṭṭhānakathāvaṇṇanā niṭṭhitā.",
  "atk-s0517a:2473_0": "9. Vipassanākathā",
  "atk-s0517a:2474_0": "Vipassanākathāvaṇṇanā",
  "atk-s0517a:2475_0": "36.",
  "atk-s0517a:2475_1": "Idāni vipassanāpaṭisaṃyuttāya satipaṭṭhānakathāya anantaraṃ vipassanāpabhedaṃ dassentena kathitāya suttantapubbaṅgamāya",
  "atk-s0517a:2475_2": "vipassanākathāya apubbatthānuvaṇṇanā.",
  "atk-s0517a:2475_3": "Tattha suttante tāva soiti sabbanāmattā yo vā so vā sabbopi saṅgahito hoti.",
  "atk-s0517a:2475_4": "Vatāti ekaṃsatthe nipāto.",
  "atk-s0517a:2475_5": "Kañci saṅkhāranti appamattakampi saṅkhāraṃ.",
  "atk-s0517a:2475_6": "Anulomikāya khantiyāti ettha vipassanāñāṇameva lokuttaramaggaṃ anulometīti anulomikaṃ,",
  "atk-s0517a:2475_7": "tadeva khantimapekkhitvā anulomikā.",
  "atk-s0517a:2475_8": "Sabbasaṅkhārā tassa aniccato dukkhato anattato khamanti ruccantīti khanti.",
  "atk-s0517a:2475_9": "Sā mudukā majjhimā tikkhāti tividhā.",
  "atk-s0517a:2475_10": "Kalāpasammasanādikā udayabbayañāṇapariyosānā mudukānulomikā khanti.",
  "atk-s0517a:2475_11": "Bhaṅgānupassanādikā saṅkhārupekkhāñāṇapariyosānā majjhimānulomikā khanti.",
  "atk-s0517a:2475_12": "Anulomañāṇaṃ tikkhānulomikā khanti.",
  "atk-s0517a:2475_13": "Samannāgatoti upeto.",
  "atk-s0517a:2475_14": "Netaṃ ṭhānaṃ vijjatīti yathāvuttaṃ etaṃ ṭhānaṃ etaṃ kāraṇaṃ na vijjati.",
  "atk-s0517a:2475_15": "Sammattaniyāmanti ettha “hitasukhāvaho me bhavissatī”ti evaṃ āsīsato tatheva sambhavato asubhādīsu ca",
  "atk-s0517a:2475_16": "asubhantiādiaviparītappavattisabbhāvato ca sammā sabhāvoti sammatto,",
  "atk-s0517a:2475_17": "anantaraphaladānāya arahattuppattiyā ca niyāmabhūtattā niyāmo,",
  "atk-s0517a:2475_18": "nicchayoti attho.",
  "atk-s0517a:2475_19": "Sammatto ca so niyāmo cāti sammattaniyāmo. Ko so?",
  "atk-s0517a:2475_20": "Lokuttaramaggo,",
  "atk-s0517a:2475_21": "visesato pana sotāpattimaggo.",
  "atk-s0517a:2475_22": "Tena hi magganiyāmena niyatattā “niyato sambodhiparāyaṇo”ti vuttaṃ.",
  "atk-s0517a:2475_23": "Taṃ sammattaniyāmaṃ okkamissati pavisissatīti etaṃ aṭṭhānanti attho.",
  "atk-s0517a:2475_24": "Gotrabhuno pana maggassa āvajjanaṭṭhāniyattā taṃ anādiyitvā anulomikakhantiyā anantaraṃ sammattaniyāmokkamanaṃ vuttanti veditabbaṃ.",
  "atk-s0517a:2475_25": "Atha vā aṭṭhārasasu mahāvipassanāsu gotrabhu vivaṭṭanānupassanā hotīti anulomikakhantiyā eva saṅgahitā hoti.",
  "atk-s0517a:2475_26": "Catūsupi suttantesu imināva nayena attho veditabbo.",
  "atk-s0517a:2475_27": "Etehi anulomikakhantisammattaniyāmacatuariyaphalavasena ca cha dhammāti chakkanipāte cattāro suttantā vuttā.",
  "atk-s0517a:2475_28": "Kaṇhapakkhasukkapakkhadvayavasena hi cattāro suttantāva hontīti.",
  "atk-s0517a:2476_0": "37.",
  "atk-s0517a:2476_1": "Katihākārehītiādike pucchāpubbaṅgame suttantaniddese pañcakkhandhe aniccatotiādīsu nāmarūpañca nāmarūpassa",
  "atk-s0517a:2476_2": "paccaye ca pariggahetvā kalāpasammasanavasena āraddhavipassako yogāvacaro pañcasu khandhesu ekekaṃ khandhaṃ",
  "atk-s0517a:2476_3": "aniccantikatāya ādiantavatāya ca aniccato passati.",
  "atk-s0517a:2476_4": "Uppādavayapaṭipīḷanatāya dukkhavatthutāya ca dukkhato.",
  "atk-s0517a:2476_5": "Paccayayāpanīyatāya rogamūlatāya ca rogato.",
  "atk-s0517a:2476_6": "Dukkhatāsūlayogitāya kilesāsucipaggharaṇatāya uppādajarābhaṅgehi uddhumātaparipakkapabhinnatāya ca gaṇḍato.",
  "atk-s0517a:2476_7": "Pīḷājanakatāya antotudanatāya dunnīharaṇīyatāya ca sallato.",
  "atk-s0517a:2476_8": "Vigarahaṇīyatāya avaḍḍhiāvahanatāya aghavatthutāya ca aghato.",
  "atk-s0517a:2476_9": "Aseribhāvajanakatāya ābādhapadaṭṭhānatāya ca ābādhato.",
  "atk-s0517a:2476_10": "Avasatāya avidheyyatāya ca parato.",
  "atk-s0517a:2476_11": "Byādhijarāmaraṇehi lujjanapalujjanatāya palokato.",
  "atk-s0517a:2476_12": "Anekabyasanāvahanatāya ītito.",
  "atk-s0517a:2476_13": "Aviditānaṃyeva vipulānaṃ anatthānaṃ āvahanato sabbūpaddavavatthutāya ca upaddavato.",
  "atk-s0517a:2476_14": "Sabbabhayānaṃ ākaratāya ca dukkhavūpasamasaṅkhātassa paramassāsassa paṭipakkhabhūtatāya ca bhayato.",
  "atk-s0517a:2476_15": "Anekehi anatthehi anubaddhatāya dosūpasaṭṭhatāya upasaggo viya anadhivāsanārahatāya ca upasaggato.",
  "atk-s0517a:2476_16": "Byādhijarāmaraṇehi ceva lobhādīhi ca lokadhammehi pacalitatāya calato.",
  "atk-s0517a:2476_17": "Upakkamena ceva sarasena ca pabhaṅgupagamanasīlatāya pabhaṅguto.",
  "atk-s0517a:2476_18": "Sabbāvatthanipātitāya thirabhāvassa ca abhāvatāya addhuvato.",
  "atk-s0517a:2476_19": "Atāyanatāya ceva alabbhaneyyakhematāya ca atāṇato.",
  "atk-s0517a:2476_20": "Allīyituṃ anarahatāya allīnānampi ca leṇakiccākāritāya aleṇato.",
  "atk-s0517a:2476_21": "Nissitānaṃ bhayasārakattābhāvena asaraṇato.",
  "atk-s0517a:2476_22": "Yathāparikappitehi dhuvasubhasukhattabhāvehi rittatāya rittato.",
  "atk-s0517a:2476_23": "Rittatāyeva tucchato,",
  "atk-s0517a:2476_24": "appakattā vā.",
  "atk-s0517a:2476_25": "Appakampi hi loke tucchanti vuccati.",
  "atk-s0517a:2476_26": "Sāminivāsivedakakārakādhiṭṭhāyakavirahitatāya suññato.",
  "atk-s0517a:2476_27": "Sayañca asāmikabhāvāditāya anattato.",
  "atk-s0517a:2476_28": "Pavattidukkhatāya dukkhassa ca ādīnavatāya ādīnavato.",
  "atk-s0517a:2476_29": "Atha vā ādīnaṃ vāti gacchati pavattatīti ādīnavo.",
  "atk-s0517a:2476_30": "Kapaṇamanussassetaṃ adhivacanaṃ,",
  "atk-s0517a:2476_31": "khandhāpi ca kapaṇāyevāti ādīnavasadisatāya ādīnavato.",
  "atk-s0517a:2476_32": "Jarāya ceva maraṇena cāti dvedhā pariṇāmapakatitāya vipariṇāmadhammato.",
  "atk-s0517a:2476_33": "Dubbalatāya pheggu viya sukhabhañjanīyatāya ca asārakato.",
  "atk-s0517a:2476_34": "Aghahetutāya aghamūlato.",
  "atk-s0517a:2476_35": "Mittamukhasapatto viya vissāsaghātitāya vadhakato.",
  "atk-s0517a:2476_36": "Vigatabhavatāya vibhavasambhūtatāya ca vibhavato.",
  "atk-s0517a:2476_37": "Āsavapadaṭṭhānatāya sāsavato.",
  "atk-s0517a:2476_38": "Hetupaccayehi abhisaṅkhatatāya saṅkhatato.",
  "atk-s0517a:2476_39": "Maccumārakilesamārānaṃ āmisabhūtatāya mārāmisato.",
  "atk-s0517a:2476_40": "Jātijarābyādhimaraṇapakatitāya jātijarābyādhimaraṇadhammato.",
  "atk-s0517a:2476_41": "Sokaparidevaupāyāsahetutāya sokaparidevaupāyāsadhammato.",
  "atk-s0517a:2476_42": "Taṇhādiṭṭhiduccaritasaṃkilesānaṃ visayadhammatāya saṃkilesikadhammato passati.",
  "atk-s0517a:2476_43": "Sabbesu ca imesu “passatī”ti pāṭhaseso daṭṭhabbo.",
  "atk-s0517a:2477_0": "38.",
  "atk-s0517a:2477_1": "Pañcakkhandheti samūhato vuttepi ekekakhandhavasena atthavaṇṇanā kalāpasammasanañāṇaniddese visuṃ visuṃ",
  "atk-s0517a:2477_2": "āgatattā pariyosāne ca visuṃ visuṃ khandhānaṃ vasena anupassanānaṃ gaṇitattā samūhe pavattavacanānaṃ",
  "atk-s0517a:2477_3": "avayavepi pavattisambhavato ca katāti veditabbā,",
  "atk-s0517a:2477_4": "visuṃ visuṃ pavattasammasanānaṃ ekato saṅkhipitvā vacanavasena vā “pañcakkhandhe”ti vuttanti veditabbaṃ.",
  "atk-s0517a:2477_5": "“Ekappahārena pañcahi khandhehi vuṭṭhātī”ti aṭṭhakathāvacanasabbhāvato vā pañcannaṃ khandhānaṃ ekato sammasanaṃ vā yujjatiyevāti.",
  "atk-s0517a:2477_6": "Pañcannaṃ khandhānaṃ nirodho niccaṃ nibbānanti passantotiādīnavañāṇaniddese vuttanayena vipassanākāle santipadañāṇavasena niccaṃ nibbānanti passanto.",
  "atk-s0517a:2477_7": "Sammattaniyāmaṃ okkamatīti maggakkhaṇe okkamati,",
  "atk-s0517a:2477_8": "phalakkhaṇe pana okkanto nāma hoti.",
  "atk-s0517a:2477_9": "Eseva nayo sabbesupi niyāmokkamanapariyāyesu.",
  "atk-s0517a:2477_10": "Ārogyanti ārogyabhūtaṃ.",
  "atk-s0517a:2477_11": "Visallanti sallavirahitaṃ.",
  "atk-s0517a:2477_12": "Eseva nayo īdisesu.",
  "atk-s0517a:2477_13": "Anābādhanti ābādhavirahitaṃ,",
  "atk-s0517a:2477_14": "ābādhapaṭipakkhabhūtaṃ vā.",
  "atk-s0517a:2477_15": "Esa nayo īdisesu.",
  "atk-s0517a:2477_16": "Aparappaccayanti aññapaccayavirahitaṃ.",
  "atk-s0517a:2477_17": "Upassaggatoti ca anupassagganti ca keci saṃyogaṃ katvā paṭhanti.",
  "atk-s0517a:2477_18": "Paramasuññanti sabbasaṅkhārasuññattā uttamattā ca paramasuññaṃ.",
  "atk-s0517a:2477_19": "Paramatthanti saṅkhatāsaṅkhatānaṃ aggabhūtattā uttamatthaṃ.",
  "atk-s0517a:2477_20": "Liṅgavipallāsavasena napuṃsakavacanaṃ.",
  "atk-s0517a:2477_21": "Nibbānassa ca suññattā anattattā ca imasmiṃ dvaye paṭilomapariyāyo na vutto.",
  "atk-s0517a:2477_22": "Anāsavanti āsavavirahitaṃ.",
  "atk-s0517a:2477_23": "Nirāmisanti āmisavirahitaṃ.",
  "atk-s0517a:2477_24": "Ajātanti jātivirahitattā anuppannaṃ.",
  "atk-s0517a:2477_25": "Amatanti bhaṅgābhāvato maraṇavirahitaṃ.",
  "atk-s0517a:2477_26": "Maraṇampi hi napuṃsakabhāvavacanavasena “mata”nti vuccati.",
  "atk-s0517a:2478_0": "39.",
  "atk-s0517a:2478_1": "Evamimāya paṭipāṭiyā vuttāsu ākārabhedabhinnāsu cattālīsāya anupassanāsu sabhāvasaṅgahavasena tīsuyeva",
  "atk-s0517a:2478_2": "anupassanāsu ekasaṅgahaṃ karonto aniccatoti aniccānupassanātiādimāha.",
  "atk-s0517a:2478_3": "Tāsu yathānurūpaṃ aniccadukkhānattatte yojanā kātabbā.",
  "atk-s0517a:2478_4": "Avasāne panetā visuṃ visuṃ gaṇanavasena dassitā.",
  "atk-s0517a:2478_5": "Gaṇanāsu ca gaṇanapaṭipāṭivasena paṭhamaṃ anattānupassanā gaṇitā.",
  "atk-s0517a:2478_6": "Tattha pañcavīsatīti “parato rittato tucchato suññato anattato”ti ekekasmiṃ khandhe pañca pañca katvā pañcasu khandhesu pañcavīsati anattānupassanā.",
  "atk-s0517a:2478_7": "Paññāsāti “aniccato palokato calato pabhaṅguto addhuvato vipariṇāmadhammato asārakato vibhavato saṅkhatato",
  "atk-s0517a:2478_8": "maraṇadhammato”ti ekekasmiṃ khandhe dasa dasa katvā pañcasu khandhesu paññāsaṃ aniccānupassanā.",
  "atk-s0517a:2478_9": "Sataṃ pañcavīsati cevāti sesā “dukkhato rogato”tiādayo ekekasmiṃ khandhe pañcavīsati pañcavīsati katvā",
  "atk-s0517a:2478_10": "pañcasu khandhesu pañcavīsatisataṃ dukkhānupassanā.",
  "atk-s0517a:2478_11": "Yāni dukkhe pavuccareti yā anupassanā dukkhe khandhapañcake gaṇanavasena pavuccanti,",
  "atk-s0517a:2478_12": "tā sataṃ pañcavīsati cevāti sambandho veditabbo.",
  "atk-s0517a:2478_13": "“Yānī”ti cettha liṅgavipallāso daṭṭhabboti.",
  "atk-s0517a:2479_0": "Vipassanākathāvaṇṇanā niṭṭhitā.",
  "atk-s0517a:2480_0": "10. Mātikākathā",
  "atk-s0517a:2481_0": "Mātikākathāvaṇṇanā",
  "atk-s0517a:2482_0": "40.",
  "atk-s0517a:2482_1": "Idāni mahāthero vipassanākathānantaraṃ sakale paṭisambhidāmagge niddiṭṭhe samathavipassanāmagganibbānadhamme",
  "atk-s0517a:2482_2": "ākāranānattavasena nānāpariyāyehi thometukāmo nicchātotiādīni ekūnavīsati mātikāpadāni uddisitvā tesaṃ",
  "atk-s0517a:2482_3": "niddesavasena mātikākathaṃ nāma kathesi.",
  "atk-s0517a:2482_4": "Tassā ayaṃ apubbatthānuvaṇṇanā.",
  "atk-s0517a:2482_5": "Mātikāya tāva nicchātoti amilāto.",
  "atk-s0517a:2482_6": "Sabbepi hi kilesā pīḷāyogato milātā,",
  "atk-s0517a:2482_7": "rāgopi tāva nirantarappavatto sarīraṃ dahati,",
  "atk-s0517a:2482_8": "kiṃ panaññe kilesā. “Tayome,",
  "atk-s0517a:2482_9": "bhikkhave,",
  "atk-s0517a:2482_10": "aggī rāgaggi dosaggi mohaggī”ti pana kilesanāyakā tayo eva kilesā vuttā,",
  "atk-s0517a:2482_11": "taṃsampayuttāpi pana dahantiyeva.",
  "atk-s0517a:2482_12": "Evaṃ chātakilesābhāvato nicchāto. Ko so?",
  "atk-s0517a:2482_13": "Vimokkhasambandhena vimokkhoti daṭṭhabbo.",
  "atk-s0517a:2482_14": "Muccatīti mokkho.",
  "atk-s0517a:2482_15": "Vimuccatīti vimokkhoti attho.",
  "atk-s0517a:2482_16": "Idamekaṃ mātikāpadaṃ.",
  "atk-s0517a:2482_17": "Vijjāvimuttīti vijjāyeva vimutti.",
  "atk-s0517a:2482_18": "Idamekaṃ mātikāpadaṃ.",
  "atk-s0517a:2482_19": "Jhānavimokkhoti jhānameva vimokkho.",
  "atk-s0517a:2482_20": "Idamekaṃ mātikāpadaṃ.",
  "atk-s0517a:2482_21": "Sesāni ekekānevāti evaṃ ekūnavīsati mātikāpadāni.",
  "atk-s0517a:2483_0": "41.",
  "atk-s0517a:2483_1": "Nekkhammena kāmacchandato nicchātoti nekkhammena kāmacchandato apetattā kāmacchandato nikkileso yogī.",
  "atk-s0517a:2483_2": "Tena paṭiladdhaṃ nekkhammampi nicchāto nikkileso vimokkho.",
  "atk-s0517a:2483_3": "Evaṃ sesesupi.",
  "atk-s0517a:2483_4": "Nekkhammena kāmacchandato muccatīti vimokkhoti nekkhammena kāmacchandato yogī muccatīti taṃ nekkhammaṃ vimokkhoti attho.",
  "atk-s0517a:2483_5": "Evaṃ sesesupi.",
  "atk-s0517a:2483_6": "Vijjatīti vijjāti sabhāvato vijjati atthi upalabbhatīti vijjā nāmāti attho.",
  "atk-s0517a:2483_7": "Atha vā sabhāvajānanatthaṃ paṭipannehi yogīhi sabhāvaṃ vedīyati jānīyatīti vijjā nāmāti attho.",
  "atk-s0517a:2483_8": "Atha vā visesalābhatthaṃ paṭipannehi yogīhi vedīyati paṭilābhīyatīti vijjā nāmāti attho.",
  "atk-s0517a:2483_9": "Atha vā attanā vinditabbaṃ bhūmiṃ vindati labhatīti vijjā nāmāti attho.",
  "atk-s0517a:2483_10": "Atha vā sabhāvadassanahetuttā sabhāvaṃ viditaṃ karotīti vijjā nāmāti attho.",
  "atk-s0517a:2483_11": "Vijjanto muccati,",
  "atk-s0517a:2483_12": "muccanto vijjatīti yathāvutto dhammo yathāvuttenatthena vijjamāno yathāvuttato muccati,",
  "atk-s0517a:2483_13": "yathāvuttato muccamāno yathāvuttenatthena vijjatīti vijjāvimutti nāmāti attho.",
  "atk-s0517a:2484_0": "Kāmacchandaṃ saṃvaraṭṭhenāti kāmacchandanivāraṇaṭṭhena taṃ nekkhammaṃ sīlavisuddhi nāmāti attho.",
  "atk-s0517a:2484_1": "Taṃyeva avikkhepahetuttā avikkhepaṭṭhena cittavisuddhi.",
  "atk-s0517a:2484_2": "Dassanahetuttā dassanaṭṭhena diṭṭhivisuddhi.",
  "atk-s0517a:2484_3": "Sesesupi eseva nayo.",
  "atk-s0517a:2484_4": "Paṭippassambhetīti nekkhammādinā kāmacchandādikaṃ yogāvacaro paṭippassambhetīti nekkhammādiko dhammo passaddhi nāmāti attho.",
  "atk-s0517a:2484_5": "Pahīnattāti tena tena pahānena pahīnattā.",
  "atk-s0517a:2484_6": "Ñātaṭṭhena ñāṇanti jhānapaccavekkhaṇāvasena vipassanāvasena maggapaccavekkhaṇāvasena ñātaṭṭhena nekkhammādikaṃ ñāṇaṃ nāmāti attho.",
  "atk-s0517a:2484_7": "Diṭṭhattā dassananti etthāpi eseva nayo.",
  "atk-s0517a:2484_8": "Visujjhatīti yogī,",
  "atk-s0517a:2484_9": "nekkhammādikā visuddhi.",
  "atk-s0517a:2485_0": "Nekkhammaniddese nekkhammaṃ alobhattā kāmarāgato nissaṭanti nissaraṇaṃ.",
  "atk-s0517a:2485_1": "Tato nikkhantanti nekkhammaṃ.",
  "atk-s0517a:2485_2": "“Rūpānametaṃ nissaraṇaṃ yadidaṃ nekkhamma”nti vuccamāne āruppavisesassa adissanato visesassa dassanatthaṃ",
  "atk-s0517a:2485_3": "aññattha vuttapāṭhakkameneva yadidaṃ āruppanti vuttaṃ.",
  "atk-s0517a:2485_4": "Tañca āruppaṃ rūpato nikkhantattā nekkhammaṃ nāmāti adhikāravaseneva vuttaṃ hoti.",
  "atk-s0517a:2485_5": "Bhūtanti uppādasamāyogadīpanaṃ.",
  "atk-s0517a:2485_6": "Saṅkhatanti paccayabalavisesadassanaṃ.",
  "atk-s0517a:2485_7": "Paṭiccasamuppannanti paccayasamāyogepi paccayānaṃ abyāpārabhāvadassanaṃ.",
  "atk-s0517a:2485_8": "Nirodho tassa nekkhammanti nibbānaṃ tato saṅkhatato nikkhantattā tassa saṅkhatassa nekkhammaṃ nāma.",
  "atk-s0517a:2485_9": "Āruppassa ca nirodhassa ca gahaṇaṃ aññattha pāṭhe vuttakkameneva kataṃ.",
  "atk-s0517a:2485_10": "“Kāmacchandassa nekkhammaṃ nekkhamma”nti vuccamāne punaruttaṃ hoti.",
  "atk-s0517a:2485_11": "Nekkhammavacaneneva ca tassa nekkhammasiddhīti taṃ avatvā sesanekkhammameva vuttaṃ.",
  "atk-s0517a:2485_12": "Taṃ ujukameva.",
  "atk-s0517a:2485_13": "Nissaraṇaniddesepi imināva nayena attho veditabbo.",
  "atk-s0517a:2485_14": "Nissaraṇīyā dhātuyo panettha ujukameva nekkhammanti vuttaṃ.",
  "atk-s0517a:2485_15": "Pavivekoti pavivittabhāvo nekkhammādikoyeva.",
  "atk-s0517a:2485_16": "Vosajjatīti yogī,",
  "atk-s0517a:2485_17": "nekkhammādayo vosaggo.",
  "atk-s0517a:2485_18": "Nekkhammaṃ pavattento yogī nekkhammena caratīti vuccati.",
  "atk-s0517a:2485_19": "Taṃ pana nekkhammaṃ cariyā.",
  "atk-s0517a:2485_20": "Esa nayo sesesupi.",
  "atk-s0517a:2485_21": "Jhānavimokkhaniddese vattabbaṃ vimokkhakathāyaṃ vuttaṃ.",
  "atk-s0517a:2485_22": "Kevalaṃ tattha “jānātīti jhānavimokkho”ti vuttaṃ,",
  "atk-s0517a:2485_23": "idha pana “jānātīti,",
  "atk-s0517a:2485_24": "jhāyatī”ti puggalādhiṭṭhānāva desanā katāti ayaṃ viseso.",
  "atk-s0517a:2486_0": "42.",
  "atk-s0517a:2486_1": "Bhāvanādhiṭṭhānajīvitaniddese ca puggalādhiṭṭhānā desanā katā.",
  "atk-s0517a:2486_2": "Dhammato pana bhāvanā nāma nekkhammādayova.",
  "atk-s0517a:2486_3": "Adhiṭṭhānaṃ nāma nekkhammādivasena patiṭṭhāpitacittameva.",
  "atk-s0517a:2486_4": "Jīvitaṃ nāma nekkhammādivasena patiṭṭhāpitacittassa sammāājīvo nāma.",
  "atk-s0517a:2486_5": "Ko so sammāājīvo nāma?",
  "atk-s0517a:2486_6": "Micchājīvā virati,",
  "atk-s0517a:2486_7": "dhammena samena paccayapariyesanavāyāmo ca.",
  "atk-s0517a:2486_8": "Tattha samaṃ jīvatīti samaṃ jīvitaṃ jīvati,",
  "atk-s0517a:2486_9": "bhāvanapuṃsakavacanaṃ vā,",
  "atk-s0517a:2486_10": "samena jīvatīti vuttaṃ hoti.",
  "atk-s0517a:2486_11": "No visamanti “samaṃ jīvatī”ti vuttasseva atthassa paṭisedhavasena avadhāraṇaṃ kataṃ.",
  "atk-s0517a:2486_12": "Sammā jīvatīti ākāranidassanaṃ.",
  "atk-s0517a:2486_13": "No micchāti tasseva niyamanaṃ.",
  "atk-s0517a:2486_14": "Visuddhaṃ jīvatīti sabhāvavisuddhiyā visuddhaṃ jīvitaṃ jīvati.",
  "atk-s0517a:2486_15": "No kiliṭṭhanti tasseva niyamanaṃ.",
  "atk-s0517a:2486_16": "Yaññadevātiādīhi yathāvuttānaṃ tissannaṃ sampadānaṃ ānisaṃsaṃ dasseti.",
  "atk-s0517a:2486_17": "Tattha yaññadevāti yaṃ yaṃ eva.",
  "atk-s0517a:2486_18": "Khattiyaparisanti khattiyānaṃ sannipātaṃ.",
  "atk-s0517a:2486_19": "So hi samantato sīdanti ettha akatabuddhinoti parisāti vuccati.",
  "atk-s0517a:2486_20": "Eseva nayo itarattaye.",
  "atk-s0517a:2486_21": "Khattiyādīnaṃyeva āgamanasampattiyā ñāṇasampattiyā ca samannāgatattā tāsaṃyeva catassannaṃ gahaṇaṃ,",
  "atk-s0517a:2486_22": "na suddaparisāya.",
  "atk-s0517a:2486_23": "Visāradoti tīhi sampadāhi sampanno vigatasārajjo,",
  "atk-s0517a:2486_24": "nibbhayoti attho.",
  "atk-s0517a:2486_25": "Amaṅkubhūtoti asaṅkucito na nittejabhūto.",
  "atk-s0517a:2486_26": "Taṃ kissa hetūti taṃ visāradattaṃ kena hetunā kena kāraṇena hotīti ceti attho.",
  "atk-s0517a:2486_27": "Idāni tathā hīti tassa kāraṇavacanaṃ.",
  "atk-s0517a:2486_28": "Yasmā evaṃ tisampadāsampanno,",
  "atk-s0517a:2486_29": "tasmā “visārado hotī”ti visāradabhāvassa kāraṇaṃ dassetvā niṭṭhapesīti.",
  "atk-s0517a:2487_0": "Saddhammappakāsiniyā paṭisambhidāmagga-aṭṭhakathāya",
  "atk-s0517a:2488_0": "Mātikākathāvaṇṇanā niṭṭhitā.",
  "atk-s0517a:2489_0": "Paññāvaggavaṇṇanā niṭṭhitā.",
  "atk-s0517a:2490_0": "Niṭṭhitā cūḷavaggassa apubbatthānuvaṇṇanā.",
  "atk-s0517a:2491_0": "Ettāvatā ca tivaggasaṅgahitassa",
  "atk-s0517a:2492_0": "Samatiṃsakathāpaṭimaṇḍitassa paṭisambhidāmaggassa atthavaṇṇanā niṭṭhitā hotīti.",
  "atk-s0517a:2493_0": "Nigamanakathā",
  "atk-s0517a:2494_0": "Mahāvaggo majjhimo ca, cūḷavaggo ca nāmato;",
  "atk-s0517a:2495_0": "Tayo vaggā idha vuttā, pamāṇapaṭipāṭiyā.",
  "atk-s0517a:2496_0": "Vagge vagge dasa dasa, kathā yā tā udīritā;",
  "atk-s0517a:2497_0": "Uddānagāthā sabbāsaṃ, imā tāsaṃ yathākkamaṃ.",
  "atk-s0517a:2498_0": "Ñāṇaṃ diṭṭhi ānāpānaṃ, indriyaṃ vimokkhapañcamaṃ;",
  "atk-s0517a:2499_0": "Gati kammaṃ vipallāso, maggo maṇḍoti tā dasa.",
  "atk-s0517a:2500_0": "Yuganaddhasaccabojjhaṅgā, mettā virāgapañcamā;",
  "atk-s0517a:2501_0": "Paṭisambhidā dhammacakkaṃ, lokuttarabalasuññatā.",
  "atk-s0517a:2502_0": "Paññā iddhi abhisamayo, viveko cariyapañcamo;",
  "atk-s0517a:2503_0": "Pāṭihīraṃ samasīsa-sati vipassanamātikā.",
  "atk-s0517a:2504_0": "Yo so sugatasutānaṃ, adhipatibhūtena bhūtahitaratinā;",
  "atk-s0517a:2505_0": "Therena thiraguṇavatā, vutto paṭisambhidāmaggo.",
  "atk-s0517a:2506_0": "Tassatthavaṇṇanā yā, pubbaṭṭhakathānayaṃ tathā yuttiṃ;",
  "atk-s0517a:2507_0": "Nissāya mayāraddhā, niṭṭhānamupāgatā esā.",
  "atk-s0517a:2508_0": "Yaṃ taṃ uttaramantī, mantiguṇayuto yuto ca saddhāya;",
  "atk-s0517a:2509_0": "Kārayi mahāvihāre, pariveṇamanekasādhuguṇaṃ.",
  "atk-s0517a:2510_0": "Therenettha nivasatā, samāpitāyaṃ mahābhidhānena;",
  "atk-s0517a:2511_0": "Tatiye vasse cutito, moggallānassa bhūpatino.",
  "atk-s0517a:2512_0": "Samayaṃ anulomentī, therānaṃ theravādadīpānaṃ;",
  "atk-s0517a:2513_0": "Niṭṭhaṃ gatā yathāyaṃ, aṭṭhakathā lokahitajananī.",
  "atk-s0517a:2514_0": "Dhammaṃ anulomentā, attahitaṃ parahitañca sādhentā;",
  "atk-s0517a:2515_0": "Niṭṭhaṃ gacchantu tathā, manorathā sabbasattānaṃ.",
  "atk-s0517a:2516_0": "Saddhammapakāsiniyā, aṭṭhakathāyettha gaṇitakusalehi;",
  "atk-s0517a:2517_0": "Gaṇitā tu bhāṇavārā, viññeyyā aṭṭhapaññāsa.",
  "atk-s0517a:2518_0": "Ānuṭṭhubhena assā, chandobandhena gaṇiyamānā tu;",
  "atk-s0517a:2519_0": "Cuddasasahassasaṅkhā, gāthāyo pañca ca satāni.",
  "atk-s0517a:2520_0": "Sāsanaciraṭṭhitatthaṃ, lokahitatthañca sādarena mayā;",
  "atk-s0517a:2521_0": "Puññaṃ imaṃ racayatā, yaṃ pattamanappakaṃ vipulaṃ.",
  "atk-s0517a:2522_0": "Puññena tena loko, saddhammarasāyanaṃ dasabalassa;",
  "atk-s0517a:2523_0": "Upabhuñjitvā vimalaṃ, pappotu sukhaṃ sukhenevāti.",
  "atk-s0517a:2524_0": "Saddhammappakāsinī nāma",
  "atk-s0517a:2525_0": "Paṭisambhidāmaggappakaraṇassa aṭṭhakathā niṭṭhitā."
}