{
  "tika-vin13t4:0_0": "Mūlasikkhā-ṭīkā",
  "tika-vin13t4:1_0": "Ganthārambhakathā",
  "tika-vin13t4:2_0": "Sabbakāmadadaṁ sabbaratane ratanattayaṁ;",
  "tika-vin13t4:3_0": "Uttamaṁ uttamataraṁ, vanditvā vandanārahaṁ.",
  "tika-vin13t4:4_0": "Caraṇe brahmacārīnaṁ, ācariyānaṁ siraṁ mama;",
  "tika-vin13t4:5_0": "Ṭhapetvāna karissāmi, mūlasikkhatthavaṇṇanaṁ.",
  "tika-vin13t4:6_0": "Ganthārambhakathāvaṇṇanā",
  "tika-vin13t4:7_0": "Tatthādo tāva sabbasakkatassa sabbasattuttamassa satthuno paṇāmaṁ dassento āha “natvā nātha”ntyādi.",
  "tika-vin13t4:7_1": "Nāthaṁ catūhi nāthaṅgehi samannāgataṁ bhagavantaṁ natvā vanditvā ādo ādimhi upasampannato paṭṭhāya navakena",
  "tika-vin13t4:7_2": "bhikkhunā adhunā pabbajitena upasampannena mūlabhāsāya māgadhabhāsāya sikkhituṁ samāsato saṅkhepena mūlasikkhaṁ",
  "tika-vin13t4:7_3": "ahaṁ pavakkhāmīti piṇḍattho.",
  "tika-vin13t4:8_0": "Ayaṁ pana avayavattho –",
  "tika-vin13t4:8_1": "natvāti tanninnatappoṇatappabbhāro hutvā kāyavacīmanodvārehi vanditvāti attho.",
  "tika-vin13t4:8_2": "Nāthatīti nātho,",
  "tika-vin13t4:8_3": "veneyyānaṁ hitasukhaṁ mettāyanavasena āsīsati patthetīti attho,",
  "tika-vin13t4:8_4": "atha vā nāthati veneyyagate kilese upatāpetīti attho,",
  "tika-vin13t4:8_5": "nāthati vā yācatīti attho.",
  "tika-vin13t4:8_6": "Bhagavā hi “sādhu,",
  "tika-vin13t4:8_7": "bhikkhave,",
  "tika-vin13t4:8_8": "bhikkhu kālena kālaṁ attasampattiṁ paccavekkheyyā”tiādinā sattānaṁ taṁ taṁ hitappaṭipattiṁ yācitvāpi karuṇāya samussāhito te tattha niyojeti.",
  "tika-vin13t4:8_9": "Paramena vā cittissariyena samannāgato sabbasatte īsati abhibhavatīti paramissaro bhagavā “nātho”ti vuccati.",
  "tika-vin13t4:8_10": "Sabbo cāyamattho saddasatthānusārato veditabbo.",
  "tika-vin13t4:8_11": "Pavakkhāmīti pakārena kathessāmi.",
  "tika-vin13t4:8_12": "Mūlasikkhāti adhisīlaadhicittaadhipaññāvasena tissopi sikkhā,",
  "tika-vin13t4:8_13": "upasampannassa suppatiṭṭhitabhāvasādhanaṭṭhena mūlā ca sā sikkhitabbato sikkhā cāti mūlasikkhā.",
  "tika-vin13t4:8_14": "Ganthavasenettha saṅkhipitvā vuttattā taddīpano gantho “mūlasikkhā”ti vuccati.",
  "tika-vin13t4:9_0": "Tattha katamaṁ sīlaṁ,",
  "tika-vin13t4:9_1": "katamaṁ adhisīlaṁ,",
  "tika-vin13t4:9_2": "katamaṁ cittaṁ,",
  "tika-vin13t4:9_3": "katamaṁ adhicittaṁ,",
  "tika-vin13t4:9_4": "katamā paññā,",
  "tika-vin13t4:9_5": "katamā adhipaññāti? Vuccate –",
  "tika-vin13t4:9_6": "pañcaṅgaaṭṭhaṅgadasaṅgasīlaṁ tāva sīlameva.",
  "tika-vin13t4:9_7": "Pātimokkhasaṁvarasīlaṁ pana “adhisīla”nti vuccati.",
  "tika-vin13t4:9_8": "Tañhi sūriyo viya pajjotānaṁ,",
  "tika-vin13t4:9_9": "sineru viya pabbatānaṁ sabbalokiyasīlānaṁ adhikañceva uttamañca.",
  "tika-vin13t4:9_10": "Pātimokkhasaṁvaratopi ca maggaphalasampayuttameva sīlaṁ adhisīlaṁ,",
  "tika-vin13t4:9_11": "taṁ pana idha nādhippetaṁ.",
  "tika-vin13t4:9_12": "Na hi taṁ sikkhanto methunaṁ dhammaṁ paṭisevati.",
  "tika-vin13t4:9_13": "Kāmāvacarāni pana aṭṭha kusalacittāni,",
  "tika-vin13t4:9_14": "lokiyaaṭṭhasamāpatticittāni ca ekajjhaṁ katvā cittameva.",
  "tika-vin13t4:9_15": "Vipassanāpādakaṁ aṭṭhasamāpatticittaṁ pana “adhicitta”nti vuccati.",
  "tika-vin13t4:9_16": "Tañhi sabbalokiyacittānaṁ adhikañceva uttamañca.",
  "tika-vin13t4:9_17": "Tatopi ca maggaphalacittameva adhicittaṁ,",
  "tika-vin13t4:9_18": "taṁ pana idha nādhippetaṁ.",
  "tika-vin13t4:9_19": "Na hi taṁ sikkhanto methunaṁ dhammaṁ paṭisevati.",
  "tika-vin13t4:9_20": "“Atthi dinnaṁ,",
  "tika-vin13t4:9_21": "atthi yiṭṭha”ntiādinayappavattaṁ kammassakatāñāṇaṁ paññā,",
  "tika-vin13t4:9_22": "tilakkhaṇākāraparicchedakaṁ pana vipassanāñāṇaṁ “adhipaññā”ti vuccati.",
  "tika-vin13t4:9_23": "Sā hi sabbalokiyapaññānaṁ adhikā ceva uttamā ca.",
  "tika-vin13t4:9_24": "Tatopi ca maggaphalapaññāva adhipaññā,",
  "tika-vin13t4:9_25": "sā pana idha nādhippetā.",
  "tika-vin13t4:9_26": "Na hi taṁ sikkhanto methunaṁ dhammaṁ paṭisevati.",
  "tika-vin13t4:10_0": "Tāsu tīsu adhisīlasikkhā cārittavārittavasena duvidhampi sīlaṁ yathānusiṭṭhaṁ paṭipajjamānena,",
  "tika-vin13t4:10_1": "tappaṭipakkhe kilese tadaṅgappahānavasena pajahantena sikkhitabbā.",
  "tika-vin13t4:10_2": "Adhicittasikkhā yathāvuttesu ārammaṇesu abhiyogavasena jhānappaṭipakkhānaṁ nīvaraṇagaṇānaṁ vikkhambhanappahānaṁ kurumānena sikkhitabbā.",
  "tika-vin13t4:10_3": "Adhipaññāsikkhā pana yathānurūpaṁ tadaṅgappahānasamucchedavasena sānusaye kilese samucchindantena sikkhitabbā.",
  "tika-vin13t4:10_4": "Tasmā suppatiṭṭhitabhāvasādhanaṭṭhena mūlā ca sā sikkhitabbato sikkhā cāti mūlasikkhā,",
  "tika-vin13t4:10_5": "kammavacanicchāyaṁ “mūlasikkha”nti vuttaṁ.",
  "tika-vin13t4:11_0": "Samāsīyate saṅkhipīyateti samāso,",
  "tika-vin13t4:11_1": "tato samāsato.",
  "tika-vin13t4:11_2": "Samaggena saṅghena ñatticatutthena kammena akuppena ṭhānārahena upasampannoti bhikkhu.",
  "tika-vin13t4:11_3": "Tattha sabbantimena pariyāyena pañcavaggakaraṇīye kamme yāvatikā bhikkhū kammappattā,",
  "tika-vin13t4:11_4": "tesaṁ āgatattā,",
  "tika-vin13t4:11_5": "chandārahānaṁ chandassa āhaṭattā,",
  "tika-vin13t4:11_6": "sammukhībhūtānañca appaṭikkosanato ekasmiṁ kamme samaggabhāvaṁ upagatena saṅghena tīhi anussāvanāhi ekāya",
  "tika-vin13t4:11_7": "ñattiyā kātabbakammasaṅkhātena ñatticatutthena dhammikena vinayakammena vatthuñattianussāvanasīmāparisāsampattisampannattā",
  "tika-vin13t4:11_8": "akopetabbataṁ,",
  "tika-vin13t4:11_9": "appaṭikkositabbataṁ upagatena ṭhānārahena kāraṇārahena satthusāsanārahena upasampanno nāma,",
  "tika-vin13t4:11_10": "uparibhāvaṁ samāpanno pattoti attho.",
  "tika-vin13t4:11_11": "Bhikkhubhāvo hi uparibhāvo.",
  "tika-vin13t4:11_12": "Tañcesa yathāvuttena kammena samāpannattā “upasampanno”ti vuccati,",
  "tika-vin13t4:11_13": "tena bhikkhunā.",
  "tika-vin13t4:11_14": "Ūnapañcavassatāya navako,",
  "tika-vin13t4:11_15": "tena navakena adhunā pabbajitena,",
  "tika-vin13t4:11_16": "acirapabbajitenāti vuttaṁ hoti.",
  "tika-vin13t4:11_17": "Ādoti ādimhiyevāti attho,",
  "tika-vin13t4:11_18": "ādito paṭṭhāyāti vā.",
  "tika-vin13t4:11_19": "Api ca thero “ādo”ti vacanena saddhāpabbajitānaṁ kulaputtānaṁ ālasiyadosena,",
  "tika-vin13t4:11_20": "appaṭipajjantānaṁ aññāṇadosena ca aññathā paṭipajjantānaṁ saṁvegaṁ janeti. Kathaṁ?",
  "tika-vin13t4:11_21": "Atidullabhaṁ khaṇaṁ samavāyaṁ paṭilabhitvā taṅkhaṇaṁ na kusītena vā niratthakakathāpasutena vā vītināmetabbaṁ,",
  "tika-vin13t4:11_22": "kiṁ kātabbaṁ?",
  "tika-vin13t4:11_23": "Ādito paṭṭhāya nirantarameva tīsu sikkhāsu ādaro janetabboti.",
  "tika-vin13t4:12_0": "“Sā māgadhī mūlabhāsā, narā yāyādikappikā;",
  "tika-vin13t4:13_0": "Brahmāno cassutālāpā, sambuddhā cāpi bhāsare”ti. –",
  "tika-vin13t4:14_0": "Vacanato mūlabhāsāyāti māgadhamūlāya bhāsāya,",
  "tika-vin13t4:14_1": "sabhāvaniruttiyā bhāsāyāti vuttaṁ hoti.",
  "tika-vin13t4:14_2": "Sikkhitunti uggaṇhituṁ.",
  "tika-vin13t4:15_0": "1. Pārājikaniddesavaṇṇanā",
  "tika-vin13t4:16_0": "1.",
  "tika-vin13t4:16_1": "Idāni sabbasikkhānaṁ pana mūlabhūtattā adhisīlasikkhāva paṭhamaṁ vuttā,",
  "tika-vin13t4:16_2": "tatrāpi mahāsāvajjattā,",
  "tika-vin13t4:16_3": "mūlacchejjavasena pavattanato ca sabbapaṭhamaṁ pārājikaṁ jānitabbanti dassento “saṁ nimitta”ntyādimāha.",
  "tika-vin13t4:16_4": "Tattha maggattaye saṁ nimittaṁ pavesanto bhikkhu cutoti attho.",
  "tika-vin13t4:16_5": "Saṁ nimittanti attano aṅgajātaṁ,",
  "tika-vin13t4:16_6": "sabbantimena paricchedena ekatilabījamattampi attano aṅgajātanti vuttaṁ hoti.",
  "tika-vin13t4:16_7": "Bhikkhūti anikkhittasikkho.",
  "tika-vin13t4:16_8": "Maggattayeti ettha manussāmanussatiracchānagatānaṁ vasena tisso itthiyo,",
  "tika-vin13t4:16_9": "tayo ubhatobyañjanakā,",
  "tika-vin13t4:16_10": "tayo paṇḍakā,",
  "tika-vin13t4:16_11": "tayo purisāti pārājikavatthubhūtānaṁ nimittānaṁ nissayā dvādasa sattā honti.",
  "tika-vin13t4:16_12": "Tesaṁ vaccapassāvamukhamaggavasena tayo maggā.",
  "tika-vin13t4:16_13": "Tattha manussitthiyā tayo,",
  "tika-vin13t4:16_14": "amanussitthiyā tayo,",
  "tika-vin13t4:16_15": "tiracchānagatitthiyā tayoti nava,",
  "tika-vin13t4:16_16": "tathā manussubhatobyañjanakādīnaṁ.",
  "tika-vin13t4:16_17": "Manussapaṇḍakādīnaṁ pana vaccamukhamaggavasena dve dveti cha,",
  "tika-vin13t4:16_18": "tathā manussapurisādīnanti sabbesaṁ vasena tiṁsa maggā honti.",
  "tika-vin13t4:16_19": "Te sabbe pariggahetvā idha “maggattaye”ti vuttaṁ,",
  "tika-vin13t4:16_20": "tasmiṁ maggattaye,",
  "tika-vin13t4:16_21": "dvādasannaṁ sattānaṁ tīsu maggesu yattha katthaci maggeti attho.",
  "tika-vin13t4:16_22": "Cutoti sakkattā vā brahmattā vā cutasatto viya sāsanato cuto hoti,",
  "tika-vin13t4:16_23": "pārājiko hotīti attho.",
  "tika-vin13t4:17_0": "Idāni pavesanaṁ nāma na kevalaṁ attupakkameneva hoti,",
  "tika-vin13t4:17_1": "parūpakkamenāpi hoti,",
  "tika-vin13t4:17_2": "tatthāpi sevanacitte sati pārājiko hotīti dassanatthaṁ “pavesanā”tyādi vuttaṁ.",
  "tika-vin13t4:17_3": "Tassattho –",
  "tika-vin13t4:17_4": "yo bhikkhu pavesanaṭṭhitauddharaṇapaviṭṭhakkhaṇesu aññataraṁ khaṇaṁ cepi sādiyaṁ sādiyanto sacepi tasmiṁ khaṇe sevanacittaṁ upaṭṭhāpento,",
  "tika-vin13t4:17_5": "cuto pārājiko hoti.",
  "tika-vin13t4:17_6": "Yo pana sabbaso asādiyanto āsīvisamukhaṁ aṅgārakāsuṁ paviṭṭhaṁ viya ca maññati,",
  "tika-vin13t4:17_7": "so nipparādho hoti.",
  "tika-vin13t4:17_8": "Ettha pana ṭhitaṁ nāma sukkavissaṭṭhisamayappattaṁ.",
  "tika-vin13t4:17_9": "Paṭhamapārājikaṁ.",
  "tika-vin13t4:18_0": "2- 7.",
  "tika-vin13t4:18_1": "Idāni dutiyaṁ dassetuṁ “adinnaṁ mānusaṁ bhaṇḍa”ntyādimāha.",
  "tika-vin13t4:18_2": "Tattha yo bhikkhu adinnaṁ mānusaṁ garukaṁ bhaṇḍaṁ pañcavīsāvahāresu yena kenaci avahārena ādiyanto cuto bhaveti sambandho.",
  "tika-vin13t4:18_3": "Adinnanti yaṁ kiñci parapariggahitaṁ sassāmikaṁ bhaṇḍaṁ,",
  "tika-vin13t4:18_4": "taṁ tehi sāmikehi kāyena vā vācāya vā na dinnanti adinnaṁ,",
  "tika-vin13t4:18_5": "anissaṭṭhaṁ apariccattaṁ rakkhitaṁ gopitaṁ mamāyitaṁ parapariggahitaṁ.",
  "tika-vin13t4:18_6": "Manussassa idanti mānusaṁ,",
  "tika-vin13t4:18_7": "manussasantakaṁ,",
  "tika-vin13t4:18_8": "“bhaṇḍa”ntiminā tulyādhikaraṇaṁ.",
  "tika-vin13t4:18_9": "Theyyāyekenāti theyyāya ekena,",
  "tika-vin13t4:18_10": "ekena avahārenāti attho.",
  "tika-vin13t4:18_11": "Liṅgabhedaṁ katvā vuttaṁ.",
  "tika-vin13t4:18_12": "“Theyyā kenacī”ti vā pāṭho.",
  "tika-vin13t4:18_13": "Tattha thenoti coro,",
  "tika-vin13t4:18_14": "thenassa bhāvo theyyā,",
  "tika-vin13t4:18_15": "karaṇatthe cetaṁ paccattavacanaṁ,",
  "tika-vin13t4:18_16": "tasmā kenaci theyyena avahārenāti attho.",
  "tika-vin13t4:18_17": "Ādiyanti ādiyanto gaṇhanto.",
  "tika-vin13t4:18_18": "Pañcavīsāvahāresūti pañcapañcake samodhānetvā pañcavīsati avahārā.",
  "tika-vin13t4:18_19": "Tattha pañcapañcakāni nāma nānābhaṇḍapañcakaṁ ekabhaṇḍapañcakaṁ sāhatthikapañcakaṁ pubbappayogapañcakaṁ theyyāvahārapañcakanti.",
  "tika-vin13t4:19_0": "Tattha saviññāṇakāviññāṇakamissakabhaṇḍavasena nānābhaṇḍapañcakaṁ,",
  "tika-vin13t4:19_1": "saviññāṇakabhaṇḍavasena ekabhaṇḍapañcakaṁ.",
  "tika-vin13t4:19_2": "Tattha nānābhaṇḍavasena tāva evaṁ veditabbo –",
  "tika-vin13t4:19_3": "yo ārāmaṁ abhiyuñjati,",
  "tika-vin13t4:19_4": "āpatti dukkaṭassa.",
  "tika-vin13t4:19_5": "Sāmikassa vimatiṁ uppādeti,",
  "tika-vin13t4:19_6": "āpatti thullaccayassa.",
  "tika-vin13t4:19_7": "Sāmiko “na mayhaṁ bhavissatī”ti dhuraṁ nikkhipati,",
  "tika-vin13t4:19_8": "āpatti pārājikassa.",
  "tika-vin13t4:19_9": "Aññassa bhaṇḍaṁ haranto sīse bhāraṁ theyyacitto āmasati,",
  "tika-vin13t4:19_10": "āpatti dukkaṭassa.",
  "tika-vin13t4:19_11": "Phandāpeti,",
  "tika-vin13t4:19_12": "āpatti thullaccayassa.",
  "tika-vin13t4:19_13": "Khandhaṁ oropeti,",
  "tika-vin13t4:19_14": "āpatti pārājikassa.",
  "tika-vin13t4:19_15": "Upanikkhittaṁ bhaṇḍaṁ “dehi me bhaṇḍa”nti vuccamāno “nāhaṁ gaṇhāmī”ti bhaṇati,",
  "tika-vin13t4:19_16": "āpatti dukkaṭassa.",
  "tika-vin13t4:19_17": "Sāmikassa vimatiṁ uppādeti,",
  "tika-vin13t4:19_18": "āpatti thullaccayassa.",
  "tika-vin13t4:19_19": "Sāmiko “na mayhaṁ dassatī”ti dhuraṁ nikkhipati,",
  "tika-vin13t4:19_20": "āpatti pārājikassa.",
  "tika-vin13t4:19_21": "“Sahabhaṇḍahārakaṁ nessāmī”ti paṭhamaṁ pādaṁ saṅkāmeti,",
  "tika-vin13t4:19_22": "āpatti thullaccayassa.",
  "tika-vin13t4:19_23": "Dutiyaṁ pādaṁ saṅkāmeti,",
  "tika-vin13t4:19_24": "āpatti pārājikassa.",
  "tika-vin13t4:19_25": "Thalaṭṭhaṁ bhaṇḍaṁ theyyacitto āmasati,",
  "tika-vin13t4:19_26": "āpatti dukkaṭassa.",
  "tika-vin13t4:19_27": "Phandāpeti,",
  "tika-vin13t4:19_28": "āpatti thullaccayassa.",
  "tika-vin13t4:19_29": "Ṭhānā cāveti,",
  "tika-vin13t4:19_30": "āpatti pārājikassa.",
  "tika-vin13t4:19_31": "Ayamettha nānābhaṇḍavasena yojanā.",
  "tika-vin13t4:19_32": "Ekabhaṇḍavasena pana sassāmikaṁ dāsaṁ vā tiracchānaṁ vā yathāvuttena abhiyogādinā nayena ādiyati vā harati",
  "tika-vin13t4:19_33": "vā avaharati vā iriyāpathaṁ kopeti vā ṭhānā cāveti vāti.",
  "tika-vin13t4:19_34": "Ayamettha ekabhaṇḍavasena yojanā.",
  "tika-vin13t4:20_0": "Pañca avahārā sāhatthiko āṇattiko nissaggiyo atthasādhako dhuranikkhepoti.",
  "tika-vin13t4:20_1": "Tattha sāhatthiko nāma parassa bhaṇḍaṁ sahatthā avaharati.",
  "tika-vin13t4:20_2": "Āṇattiko nāma “asukassa bhaṇḍaṁ avaharā”ti aññaṁ āṇāpeti.",
  "tika-vin13t4:20_3": "Nissaggiyo nāma antosuṅkaghāte ṭhito bahisuṅkaghātaṁ pāteti,",
  "tika-vin13t4:20_4": "āpatti pārājikassa.",
  "tika-vin13t4:20_5": "Atthasādhako nāma “asukaṁ bhaṇḍaṁ yadā sakkosi,",
  "tika-vin13t4:20_6": "tadā avaharā”ti āṇāpeti.",
  "tika-vin13t4:20_7": "Tattha sace paro anantarāyiko hutvā taṁ avaharati,",
  "tika-vin13t4:20_8": "āṇāpako āṇattikkhaṇeyeva pārājiko hoti,",
  "tika-vin13t4:20_9": "avahārako pana avahaṭakāle,",
  "tika-vin13t4:20_10": "ayaṁ atthasādhako.",
  "tika-vin13t4:20_11": "Dhuranikkhepo pana upanikkhittabhaṇḍavasena veditabboti idaṁ sāhatthikapañcakaṁ.",
  "tika-vin13t4:21_0": "Aparepi pañca avahārā pubbappayogo sahappayogo saṁvidhāvahāro saṅketakammaṁ nimittakammanti.",
  "tika-vin13t4:21_1": "Tattha āṇattivasena pubbappayogo veditabbo,",
  "tika-vin13t4:21_2": "ṭhānācāvanavasena sahappayogo.",
  "tika-vin13t4:21_3": "Saṁvidhāvahāro nāma sambahulā bhikkhū “amukaṁ nāma gehaṁ gantvā,",
  "tika-vin13t4:21_4": "chadanaṁ vā bhinditvā,",
  "tika-vin13t4:21_5": "sandhiṁ vā chinditvā bhaṇḍaṁ harissāmā”ti saṁvidahitvā gacchanti,",
  "tika-vin13t4:21_6": "tesu eko bhaṇḍaṁ avaharati,",
  "tika-vin13t4:21_7": "tassuddhāre sabbesaṁ pārājikaṁ.",
  "tika-vin13t4:21_8": "Saṅketakammaṁ nāma sañjānanakammaṁ kālaparicchedavasena saññākaraṇaṁ.",
  "tika-vin13t4:21_9": "Ettha ca “purebhattaṁ avaharā”ti vutte ajja vā purebhattaṁ avaharatu,",
  "tika-vin13t4:21_10": "sve vā anāgate saṁvacchare vā,",
  "tika-vin13t4:21_11": "natthi visaṅketo,",
  "tika-vin13t4:21_12": "saṅketakārakassa āṇattikkhaṇe,",
  "tika-vin13t4:21_13": "itarassa ṭhānā cāvaneti evaṁ āpatti ubhinnaṁ pārājikassa.",
  "tika-vin13t4:21_14": "Nimittakammaṁ nāma saññuppādanatthaṁ kassaci nimittassa karaṇaṁ akkhinikhaṇanahatthālaṅghanapāṇippahāraaṅguliphoṭanagīvunnāmanaukkāsanādinā",
  "tika-vin13t4:21_15": "anekappakāraṁ.",
  "tika-vin13t4:21_16": "Avahārako āṇāpakena yaṁ nimittasaññaṁ katvā vuttaṁ,",
  "tika-vin13t4:21_17": "taṁ “eta”nti maññamāno tameva avaharati,",
  "tika-vin13t4:21_18": "ubhinnaṁ pārājikaṁ.",
  "tika-vin13t4:21_19": "Yaṁ “avaharā”ti vuttaṁ,",
  "tika-vin13t4:21_20": "taṁ “eta”nti maññamāno aññaṁ tasmiṁyeva ṭhāne ṭhapitaṁ avaharati,",
  "tika-vin13t4:21_21": "mūlaṭṭhassa anāpatti.",
  "tika-vin13t4:21_22": "Idaṁ pubbappayogapañcakaṁ.",
  "tika-vin13t4:22_0": "Aparepi pañca avahārā theyyāvahāro pasayhāvahāro parikappāvahāro paṭicchannāvahāro kusāvahāroti.",
  "tika-vin13t4:22_1": "Tattha yo kūṭamānakūṭakahāpaṇādīhi vañcetvā gaṇhāti,",
  "tika-vin13t4:22_2": "tassevaṁ gaṇhato avahāro theyyāvahāro.",
  "tika-vin13t4:22_3": "Yo santajjetvā sayaṁ dassetvā tesaṁ santakaṁ gaṇhāti,",
  "tika-vin13t4:22_4": "yo vā attano pattabalito ca adhikaṁ balakkārena gaṇhāti rājarājamahāmattādayo viya,",
  "tika-vin13t4:22_5": "tassevaṁ gaṇhato avahāro pasayhāvahāro.",
  "tika-vin13t4:22_6": "Parikappetvā gaṇhato panāvahāro parikappāvahāro.",
  "tika-vin13t4:22_7": "So duvidho bhaṇḍokāsaparikappavasena.",
  "tika-vin13t4:22_8": "Tatra yo “sāṭako ce,",
  "tika-vin13t4:22_9": "gaṇhissāmi,",
  "tika-vin13t4:22_10": "suttaṁ ce,",
  "tika-vin13t4:22_11": "na gaṇhissāmī”ti parikappetvā andhakāre pasibbakaṁ gaṇhāti,",
  "tika-vin13t4:22_12": "tatra sāṭako ce,",
  "tika-vin13t4:22_13": "uddhāreyeva pārājikaṁ,",
  "tika-vin13t4:22_14": "suttaṁ ce hoti, rakkhati.",
  "tika-vin13t4:22_15": "Ayaṁ bhaṇḍaparikappo nāma.",
  "tika-vin13t4:22_16": "Yo ṭhānaṁ parikappetvā bhaṇḍaṁ gaṇhāti,",
  "tika-vin13t4:22_17": "tassa taṁ parikappitaparicchedaṁ atikkantamatte pārājikaṁ.",
  "tika-vin13t4:22_18": "Ayaṁ okāsaparikappo nāma.",
  "tika-vin13t4:22_19": "Evamimesaṁ dvinnaṁ parikappānaṁ vasena parikappetvā gaṇhato avahāro parikappāvahāro.",
  "tika-vin13t4:22_20": "Paṭicchādetvā parassa bhaṇḍaṁ gaṇhato avahāro paṭicchannāvahāro nāma.",
  "tika-vin13t4:22_21": "Kusaṁ saṅkāmetvā avaharaṇaṁ kusāvahāro.",
  "tika-vin13t4:22_22": "Yo kusaṁ pātetvā cīvare bhājiyamāne attano koṭṭhāsassa samīpe ṭhitaṁ appagghataraṁ vā mahagghataraṁ vā",
  "tika-vin13t4:22_23": "samasamaṁ vā parassa koṭṭhāsaṁ disvā sace paṭhamataraṁ parakoṭṭhāsato kusadaṇḍakaṁ uddharati,",
  "tika-vin13t4:22_24": "attano koṭṭhāse pātetukāmatāya uddhāre rakkhati,",
  "tika-vin13t4:22_25": "pātanepi rakkhati,",
  "tika-vin13t4:22_26": "attano koṭṭhāsato pana kusadaṇḍaṁ uddharati,",
  "tika-vin13t4:22_27": "uddhāre rakkhati,",
  "tika-vin13t4:22_28": "taṁ uddharitvā parakoṭṭhāse pātentassa hatthato muttamatte pārājikaṁ.",
  "tika-vin13t4:22_29": "Ayaṁ kusāvahāro nāmāti imesu pañcavīsāvahāresu yena kenaci avahārena gaṇhanto pārājiko bhaveti attho.",
  "tika-vin13t4:23_0": "Garukanti pañcamāsakaṁ.",
  "tika-vin13t4:23_1": "Vīsatimāsako hi kahāpaṇo,",
  "tika-vin13t4:23_2": "kahāpaṇassa catuttho bhāgo pādo nāma,",
  "tika-vin13t4:23_3": "tasmā pañcamāsakaṁ vā pādaṁ vā garukanti veditabbaṁ.",
  "tika-vin13t4:23_4": "Tattha “cattāro vīhayo guñjā,",
  "tika-vin13t4:23_5": "dve guñjā māsako bhave”ti vacanato vīhivasena cattālīsa vīhayo dasa guñjā pañcamāsakoti veditabbo.",
  "tika-vin13t4:23_6": "Yaṁ pana sāmaṇerasikkhāyaṁ “vīsativīhī”ti vuttaṁ,",
  "tika-vin13t4:23_7": "taṁ neva pāḷiyaṁ,",
  "tika-vin13t4:23_8": "na aṭṭhakathāyaṁ atthi,",
  "tika-vin13t4:23_9": "vīmaṁsitabbametaṁ.",
  "tika-vin13t4:23_10": "Dutiyapārājikaṁ.",
  "tika-vin13t4:24_0": "8.",
  "tika-vin13t4:24_1": "Idāni tatiyaṁ dassetuṁ “manussapāṇaṁ pāṇo”tyādi vuttaṁ.",
  "tika-vin13t4:24_2": "Tattha yo bhikkhu “manussapāṇo” iti jānanto vadhakacittena manussapāṇaṁ jīvitā viyojeti,",
  "tika-vin13t4:24_3": "so bhikkhu sāsanā pārājiko hotīti samudāyattho.",
  "tika-vin13t4:25_0": "Manussapāṇanti mātukucchismiṁ paṭisandhicittena sahuppannaṁ atiparittaṁ kalalarūpaṁ ādiṁ katvā pakatiyā",
  "tika-vin13t4:25_1": "vīsavassasatāyukassa sattassa yāva maraṇakālā etthantare anupubbena vuddhippatto attabhāvo,",
  "tika-vin13t4:25_2": "eso manussapāṇo nāma,",
  "tika-vin13t4:25_3": "evarūpaṁ manussapāṇanti attho.",
  "tika-vin13t4:25_4": "Pāṇoti jānanti “pāṇo” iti jānanto “taṁ jīvitā voropemī”ti jānanto.",
  "tika-vin13t4:25_5": "Vadhakacetasāti vadhakacittena,",
  "tika-vin13t4:25_6": "itthambhūte karaṇavacanaṁ,",
  "tika-vin13t4:25_7": "vadhakacitto hutvā maraṇādhippāyo hutvāti vuttaṁ hoti.",
  "tika-vin13t4:25_8": "Jīvitāti jīvitindriyato.",
  "tika-vin13t4:25_9": "Yoti aniyamavacanaṁ.",
  "tika-vin13t4:25_10": "Soti etena niyamanaṁ veditabbaṁ.",
  "tika-vin13t4:25_11": "Viyojetīti vuttappakāraṁ manussaviggahaṁ kalalakālepi tāpanamaddanehi vā bhesajjasampadānena vā tato",
  "tika-vin13t4:25_12": "vā uddhampi tadanurūpena upakkamena jīvitā viyojetīti attho.",
  "tika-vin13t4:25_13": "Sāsanāti parāpubbajidhātuppayoge nissakkavacanaṁ,",
  "tika-vin13t4:25_14": "tena satthusāsanatoti attho.",
  "tika-vin13t4:25_15": "Parājitoti parājayamāpanno.",
  "tika-vin13t4:25_16": "Hotīti pāṭhaseso.",
  "tika-vin13t4:25_17": "Tatiyapārājikaṁ.",
  "tika-vin13t4:26_0": "9.",
  "tika-vin13t4:26_1": "Idāni catutthaṁ dassetuṁ “jhānādibheda”ntyādi vuttaṁ.",
  "tika-vin13t4:26_2": "Tattha yo bhikkhu aññāpadesañca adhimānañca vajjetvā hadaye asantaṁ jhānādibhedaṁ dhammaṁ manussajātikassa sattassa vadeyya,",
  "tika-vin13t4:26_3": "tasmiṁ khaṇe ñāte so tato sāsanā pārājiko eva hotīti attho.",
  "tika-vin13t4:27_0": "Jhānādibhedanti “jhānaṁ vimokkho samādhi samāpatti ñāṇadassanaṁ maggabhāvanā phalasacchikiriyā kilesappahānaṁ",
  "tika-vin13t4:27_1": "vinīvaraṇatā cittassa suññāgāre abhiratī”ti evaṁ vuttaṁ jhānādibhedaṁ uttarimanussadhammaṁ.",
  "tika-vin13t4:27_2": "Hadayeti citte.",
  "tika-vin13t4:27_3": "Asantanti asaṁvijjamānaṁ.",
  "tika-vin13t4:27_4": "Aññāpadesanti “yo te vihāre vasi,",
  "tika-vin13t4:27_5": "so bhikkhu paṭhamassa jhānassa lābhī”tiādinā nayena aññāpadesaṁ vajjetvāti attho.",
  "tika-vin13t4:27_6": "Vināti vajjanatthe nipāto,",
  "tika-vin13t4:27_7": "tassa vajjetvāti attho.",
  "tika-vin13t4:27_8": "Adhimānanti “adhigatā mayā”ti evaṁ uppannaṁ mānanti attho.",
  "tika-vin13t4:27_9": "Adhigato mānoti viggaho,",
  "tika-vin13t4:27_10": "taṁ adhimānaṁ vajjetvāti attho.",
  "tika-vin13t4:27_11": "Manussajātissāti manussajātikassa,",
  "tika-vin13t4:27_12": "na devabrahmādīsu aññatarassāti attho.",
  "tika-vin13t4:27_13": "Vadeyyāti āroceyya.",
  "tika-vin13t4:27_14": "Ñātakkhaṇeti ñāte khaṇeti chedo,",
  "tika-vin13t4:27_15": "tasmiṁ tenārocitakkhaṇe manussajātikena ñāteti attho.",
  "tika-vin13t4:27_16": "Tenāti nissakke karaṇavacanaṁ,",
  "tika-vin13t4:27_17": "tato sāsanato pārājikoti attho.",
  "tika-vin13t4:27_18": "Catutthapārājikaṁ.",
  "tika-vin13t4:28_0": "Pārājikaniddesavaṇṇanā niṭṭhitā.",
  "tika-vin13t4:29_0": "2. Garukāpattiniddesavaṇṇanā",
  "tika-vin13t4:30_0": "10.",
  "tika-vin13t4:30_1": "Idāni saṅghādisesaṁ pakāsetuṁ “mocetukāmacittenā”tiādimāraddhaṁ.",
  "tika-vin13t4:30_2": "Tattha mocetuṁ kāmetīti mocetukāmaṁ,",
  "tika-vin13t4:30_3": "mocetukāmañca taṁ cittañcāti mocetukāmacittaṁ, tena,",
  "tika-vin13t4:30_4": "mocanassādacittenāti attho.",
  "tika-vin13t4:30_5": "Ekādasannañhi rāgānaṁ ekena mocanassādena āpatti hotīti vuttaṁ hoti.",
  "tika-vin13t4:31_0": "Tatrime ekādasa assādā mocanassādo muccanassādo muttassādo methunassādo phassassādo kaṇḍūvanassādo dassanassādo",
  "tika-vin13t4:31_1": "nisajjassādo vācassādo gehasitapemaṁ vanabhaṅgiyanti.",
  "tika-vin13t4:31_2": "Tattha mocanassādacetanāya cetento ceva assādento ca upakkamati, muccati,",
  "tika-vin13t4:31_3": "saṅghādiseso,",
  "tika-vin13t4:31_4": "na muccati ce,",
  "tika-vin13t4:31_5": "thullaccayaṁ.",
  "tika-vin13t4:31_6": "Sace pana sayanakāle rāgapariyuṭṭhito hutvā ūrunā vā muṭṭhinā vā aṅgajātaṁ gāḷhaṁ pīḷetvā mocanatthāya saussāho supati,",
  "tika-vin13t4:31_7": "supantassa cassa asuci muccati,",
  "tika-vin13t4:31_8": "saṅghādiseso.",
  "tika-vin13t4:31_9": "Muccanassāde attano dhammatāya muccamānaṁ assādeti,",
  "tika-vin13t4:31_10": "na upakkamati, muccati, anāpatti.",
  "tika-vin13t4:31_11": "Muttassāde attano dhammatāya mutte ṭhānā cute asucimhi pacchā assādentassa vinā upakkamena muccati, anāpatti.",
  "tika-vin13t4:31_12": "Methunassāde methunarāgena mātugāmaṁ gaṇhāti,",
  "tika-vin13t4:31_13": "tena asuci muccati, anāpatti,",
  "tika-vin13t4:31_14": "dukkaṭaṁ pana āpajjati.",
  "tika-vin13t4:31_15": "Phassassādo duvidho ajjhattiko bāhiro cāti.",
  "tika-vin13t4:31_16": "Tattha attano nimittaṁ “thaddhaṁ,",
  "tika-vin13t4:31_17": "mudukanti jānissāmī”ti vā lolabhāvena vā kīḷāpayato asuci muccati, anāpatti.",
  "tika-vin13t4:31_18": "Bāhiraphassassāde pana kāyasaṁsaggarāgena itthiṁ phusato,",
  "tika-vin13t4:31_19": "āliṅgato ca asuci muccati, anāpatti,",
  "tika-vin13t4:31_20": "kāyasaṁsaggasaṅghādisesaṁ pana āpajjati.",
  "tika-vin13t4:32_0": "Kaṇḍūvanassāde daddukacchupiḷakapāṇakādīnaṁ aññatarena khajjamānaṁ nimittaṁ kaṇḍūvanassādena kaṇḍūvato asuci muccati, anāpatti.",
  "tika-vin13t4:32_1": "Dassanassāde itthiyā anokāsaṁ upanijjhāyato asuci muccati, anāpatti,",
  "tika-vin13t4:32_2": "dukkaṭaṁ pana hoti.",
  "tika-vin13t4:32_3": "Nisajjassāde mātugāmena saddhiṁ raho nisinnassa muttepi anāpatti,",
  "tika-vin13t4:32_4": "rahonisajjāpatti pana hoti.",
  "tika-vin13t4:32_5": "Vācassāde mātugāmaṁ methunappaṭisaṁyuttāhi vācāhi obhāsantassa muttepi anāpatti,",
  "tika-vin13t4:32_6": "duṭṭhullavācāsaṅghādisesaṁ pana āpajjati.",
  "tika-vin13t4:32_7": "Gehasitapeme mātādīnaṁ mātādipemena āliṅganādiṁ karontassa muttepi anāpatti.",
  "tika-vin13t4:32_8": "Vanabhaṅgaṁ santhavakaraṇatthāya itthiyā pesitapupphādivanabhaṅgasaññitaṁ paṇṇākāraṁ “itthannāmāya imaṁ",
  "tika-vin13t4:32_9": "pesita”nti assādena āmasantassa muttepi anāpattīti.",
  "tika-vin13t4:32_10": "Evametesu mocanassādena āpatti hotīti dassetuṁ “mocetu…pe…",
  "tika-vin13t4:32_11": "nā”ti vuttaṁ.",
  "tika-vin13t4:32_12": "Atha vā mocetukāmaṁ cittaṁ yassa soyaṁ mocetukāmacitto, tena,",
  "tika-vin13t4:32_13": "itthambhūte karaṇavacanaṁ,",
  "tika-vin13t4:32_14": "mocetukāmacitto hutvāti attho.",
  "tika-vin13t4:33_0": "Upakkammāti hatthādīsu yena kenaci nimitte upakkamitvāti attho.",
  "tika-vin13t4:33_1": "Vimocayanti yaṁ antamaso ekā khuddakamakkhikā piveyya,",
  "tika-vin13t4:33_2": "tattakampi vimocentoti attho.",
  "tika-vin13t4:33_3": "Sukkanti nīlapītalohitodātatakkateladakakhīradadhisappivaṇṇasaṅkhātesu dasavidhesu sukkesu yaṁ kiñci sukkaṁ.",
  "tika-vin13t4:33_4": "Aññatra supināti yā supinante sukkavissaṭṭhi hoti,",
  "tika-vin13t4:33_5": "taṁ ṭhapetvāti attho.",
  "tika-vin13t4:33_6": "Samaṇoti yo koci upasampanno.",
  "tika-vin13t4:33_7": "Garukanti saṅghādisesaṁ.",
  "tika-vin13t4:33_8": "Phuseti āpajjeyyāti attho.",
  "tika-vin13t4:33_9": "Cetanā upakkamo muccananti imānettha tīṇi aṅgānīti.",
  "tika-vin13t4:33_10": "Sukkavissaṭṭhisikkhāpadaṁ.",
  "tika-vin13t4:34_0": "11.",
  "tika-vin13t4:34_1": "Idāni kāyasaṁsaggaṁ dassetuṁ “kāyasaṁsaggarāgenā”tiādimāraddhaṁ.",
  "tika-vin13t4:34_2": "Bhikkhu manussitthiyā manussitthisaññī hutvā kāyasaṁsaggarāgena upakkamitvā manussitthiṁ parāmasanto saṅghādisesaṁ āpajjeyyāti yojanā.",
  "tika-vin13t4:34_3": "Tattha kāyasaṁsaggarāgenāti hatthaggahaṇādikāyasamphassena rāgena kāyamissarāgena.",
  "tika-vin13t4:34_4": "Manussitthinti tadahujātampi jīvamānakamanussitthiṁ.",
  "tika-vin13t4:34_5": "Parāmasanti parāmasanto,",
  "tika-vin13t4:34_6": "itthīti saññā itthisaññā,",
  "tika-vin13t4:34_7": "sā assa atthīti itthisaññī,",
  "tika-vin13t4:34_8": "itthisaññī hutvāti attho.",
  "tika-vin13t4:34_9": "Manussitthī,",
  "tika-vin13t4:34_10": "itthisaññitā,",
  "tika-vin13t4:34_11": "kāyasaṁsaggarāgo,",
  "tika-vin13t4:34_12": "tena rāgena vāyāmo,",
  "tika-vin13t4:34_13": "hatthaggāhādisamāpajjananti imānettha pañca aṅgāni.",
  "tika-vin13t4:34_14": "Kāyasaṁsaggasikkhāpadaṁ.",
  "tika-vin13t4:35_0": "12.",
  "tika-vin13t4:35_1": "Idāni duṭṭhullaṁ dassetuṁ “duṭṭhullavācassādenā”tiādi āraddhaṁ.",
  "tika-vin13t4:35_2": "Tattha duṭṭhullavācassādenāti vaccamaggapassāvamaggamethunadhammappaṭisaṁyuttavācassādarāgena.",
  "tika-vin13t4:35_3": "Maggaṁ vārabbha methunanti vaccamaggapassāvamaggānaṁ aññataraṁ maggaṁ vā methunaṁ vā ārabbhāti attho.",
  "tika-vin13t4:35_4": "Obhāsantoti avabhāsanto.",
  "tika-vin13t4:35_5": "Manussitthinti viññuṁ paṭibalaṁ subhāsitadubbhāsitaṁ duṭṭhullāduṭṭhullaṁ sallakkhaṇasamatthaṁ manussitthiṁ.",
  "tika-vin13t4:35_6": "Suṇamānanti suṇantiṁ.",
  "tika-vin13t4:35_7": "Iminā paṭibalāyapi itthiyā aviññattipathe ṭhitāya dūtena vā paṇṇena vā ārocentassa duṭṭhullavācāpatti na hotīti dīpitaṁ hoti.",
  "tika-vin13t4:35_8": "Manussitthī,",
  "tika-vin13t4:35_9": "itthisaññitā,",
  "tika-vin13t4:35_10": "duṭṭhullavācassādarāgo,",
  "tika-vin13t4:35_11": "tena rāgena obhāsanaṁ,",
  "tika-vin13t4:35_12": "taṅkhaṇavijānananti imānettha pañca aṅgāni.",
  "tika-vin13t4:35_13": "Duṭṭhullavācassādasikkhāpadaṁ.",
  "tika-vin13t4:36_0": "13.",
  "tika-vin13t4:36_1": "Idāni attakāmapāricariyaṁ dassetuṁ “vaṇṇa”ntyādi vuttaṁ.",
  "tika-vin13t4:36_2": "Tattha yo bhikkhu attano kāmapāricariyāya vaṇṇaṁ vatvā methunarāgena itthiṁ methunaṁ yācamāno garuṁ phuseti sambandho.",
  "tika-vin13t4:36_3": "Vaṇṇaṁ vatvāti guṇaṁ ānisaṁsaṁ pakāsetvā.",
  "tika-vin13t4:36_4": "Attanokāmapāricariyāyāti methunadhammasaṅkhātena kāmena pāricariyā kāmapāricariyā,",
  "tika-vin13t4:36_5": "attano atthāya kāmapāricariyā attanokāmapāricariyā,",
  "tika-vin13t4:36_6": "aluttasamāsoyaṁ.",
  "tika-vin13t4:36_7": "Atha vā attanoti katvatthe sāmivacanaṁ,",
  "tika-vin13t4:36_8": "attano kāmitā icchitāti attanokāmā,",
  "tika-vin13t4:36_9": "sayaṁ methunarāgavasena patthitāti attho,",
  "tika-vin13t4:36_10": "attanokāmā ca sā pāricariyā cāti attanokāmapāricariyā,",
  "tika-vin13t4:36_11": "tāya attanokāmapāricariyāya,",
  "tika-vin13t4:36_12": "“etadaggaṁ, bhagini,",
  "tika-vin13t4:36_13": "pāricariyānaṁ,",
  "tika-vin13t4:36_14": "yā mādisaṁ sīlavantaṁ kalyāṇadhammaṁ brahmacāriṁ etena dhammena paricareyyā”ti evaṁ vaṇṇaṁ vatvāti attho.",
  "tika-vin13t4:36_15": "Yācadhātuno dvikammikattā “itthiṁ methunaṁ yācamāno”ti vuttaṁ.",
  "tika-vin13t4:36_16": "Tattha itthinti duṭṭhullobhāsane vuttappakāraṁ itthiṁ.",
  "tika-vin13t4:36_17": "Manussitthī,",
  "tika-vin13t4:36_18": "itthisaññitā,",
  "tika-vin13t4:36_19": "attakāmapāricariyāya rāgo,",
  "tika-vin13t4:36_20": "tena rāgena vaṇṇabhaṇanaṁ,",
  "tika-vin13t4:36_21": "taṅkhaṇavijānananti imānettha pañca aṅgāni.",
  "tika-vin13t4:36_22": "Attakāmapāricariyasikkhāpadaṁ.",
  "tika-vin13t4:37_0": "14.",
  "tika-vin13t4:37_1": "Idāni sañcarittaṁ dassetuṁ “sandesa”ntyādimāraddhaṁ.",
  "tika-vin13t4:37_2": "Tattha bhikkhu purisassa vā sandesaṁ,",
  "tika-vin13t4:37_3": "itthiyā vā sandesaṁ paṭiggahetvā vīmaṁsitvā paccāharanto garukaṁ phuseti sambandho.",
  "tika-vin13t4:37_4": "Tattha sandesanti “gaccha, bhante,",
  "tika-vin13t4:37_5": "itthannāmaṁ māturakkhitaṁ brūhi ‘hohi kira itthannāmassa bhariyā dhanakkītā”ti evaṁ vuttaṁ purisassa sāsanaṁ, “gaccha, bhante,",
  "tika-vin13t4:37_6": "itthannāmaṁ purisaṁ brūhi ‘ahaṁ tassa bhariyā bhavissāmī”ti evaṁ vuttaṁ itthiyā sāsanaṁ.",
  "tika-vin13t4:37_7": "Paṭiggaṇhitvāti “sādhu upāsakā”ti vā “hotū”ti vā “ārocessāmī”ti vā yena kenaci ākārena vacībhedaṁ katvā",
  "tika-vin13t4:37_8": "vā sīsakampanādīhi vā paṭiggaṇhitvā sampaṭicchitvāti attho.",
  "tika-vin13t4:37_9": "Vīmaṁsitvāti vuttappakārena sāsanaṁ gahetvā purisassa vā itthiyā vā tesaṁ avassārocanakānaṁ mātāpitābhātābhaginiādīnaṁ vā ārocetvāti attho.",
  "tika-vin13t4:37_10": "Haraṁpaccāti ettha “paccāhara”nti vattabbe chandahānibhayā hara-",
  "tika-vin13t4:37_11": "saddaṁ pubbanipātaṁ katvā vuttanti daṭṭhabbaṁ.",
  "tika-vin13t4:37_12": "Yattha pahitena tattha gantvā tena ārocitā sā itthī “sādhū”ti sampaṭicchatu vā paṭikkhipatu vā lajjāya vā tuṇhī hotu,",
  "tika-vin13t4:37_13": "puna āgantvā tassa purisassa haranto ettāvatā imāya paṭiggahaṇārocanappaccāharaṇasaṅkhātāya tivaṅgasampattiyā",
  "tika-vin13t4:37_14": "so bhikkhu saṅghādisesaṁ āpajjeyyāti attho.",
  "tika-vin13t4:37_15": "Tesaṁ manussajātikatā,",
  "tika-vin13t4:37_16": "alaṁvacanīyatā,",
  "tika-vin13t4:37_17": "paṭiggaṇhanavīmaṁsanappaccāharaṇānīti imānettha pañca aṅgāni.",
  "tika-vin13t4:37_18": "Sañcarittasikkhāpadaṁ.",
  "tika-vin13t4:38_0": "15.",
  "tika-vin13t4:38_1": "Idāni amūlakaṁ pakāsetuṁ “cāvetukāmo”tiādimāraddhaṁ.",
  "tika-vin13t4:38_2": "Cāvetukāmo bhikkhu amūlantimavatthunā aññaṁ suṇamānaṁ bhikkhuṁ codento vā codāpento vā garuṁ phuseti sambandho.",
  "tika-vin13t4:38_3": "Tattha cāvetukāmoti brahmacariyā cāvetukāmo.",
  "tika-vin13t4:38_4": "Codentoti “tvaṁ pārājikaṁ dhammaṁ āpannosi,",
  "tika-vin13t4:38_5": "assamaṇosi,",
  "tika-vin13t4:38_6": "asakyaputtiyosī”tiādīhi vacanehi sayaṁ codentoti attho.",
  "tika-vin13t4:38_7": "Evaṁ codentassa vācāya vācāya saṅghādiseso.",
  "tika-vin13t4:38_8": "Amūlantimavatthunāti yaṁ codakena cuditakamhi puggale adiṭṭhaṁ asutaṁ aparisaṅkitaṁ,",
  "tika-vin13t4:38_9": "idaṁ etesaṁ dassanasavanaparisaṅkitasaṅkhātānaṁ mūlānaṁ abhāvato nāssa mūlanti amūlaṁ,",
  "tika-vin13t4:38_10": "antimaṁ vatthu yassa pārājikassa tadidaṁ antimavatthu,",
  "tika-vin13t4:38_11": "amūlañca taṁ antimavatthu ceti amūlantimavatthu,",
  "tika-vin13t4:38_12": "tena amūlantimavatthunā,",
  "tika-vin13t4:38_13": "bhikkhuno anurūpesu ekūnavīsatiyā pārājikesu aññatarenāti attho.",
  "tika-vin13t4:38_14": "Codāpayanti codāpayanto,",
  "tika-vin13t4:38_15": "tassa samīpe ṭhatvā aññaṁ bhikkhuṁ āṇāpetvā codāpento tassa āṇattassa vācāya vācāya garuṁ phuseti attho.",
  "tika-vin13t4:38_16": "Suṇamānanti iminā parammukhā dūtena vā paṇṇena vā codentassa na ruhatīti dīpitaṁ hoti.",
  "tika-vin13t4:38_17": "Parammukhā pana sattahi āpattikkhandhehi vadantassa dukkaṭaṁ.",
  "tika-vin13t4:38_18": "Yaṁ codeti,",
  "tika-vin13t4:38_19": "tassa upasampannoti saṅkhyūpagamanaṁ,",
  "tika-vin13t4:38_20": "tasmiṁ suddhasaññitā,",
  "tika-vin13t4:38_21": "yena pārājikena codeti,",
  "tika-vin13t4:38_22": "tassa diṭṭhādivasena amūlakatā,",
  "tika-vin13t4:38_23": "cāvanādhippāyena sammukhā codanā,",
  "tika-vin13t4:38_24": "tassa taṅkhaṇavijānananti imānettha pañca aṅgāni.",
  "tika-vin13t4:38_25": "Amūlakasikkhāpadaṁ.",
  "tika-vin13t4:39_0": "16.",
  "tika-vin13t4:39_1": "Idāni aññabhāgiyaṁ dassetuṁ “lesamatta”ntiādimāha.",
  "tika-vin13t4:39_2": "Tattha lesamattamupādāyāti jātināmagottaliṅgāpattipattacīvarūpajjhāyācariyasenāsanalesasaṅkhātesu dasasu lesesu yo tasmiṁ puggale dissati,",
  "tika-vin13t4:39_3": "taṁ lesamattaṁ upādāya nissāya bhikkhuṁ brahmacariyā cāvetukāmo amūlantimavatthunā suṇamānaṁ bhikkhuṁ codento garuṁ phuseti attho. Kathaṁ?",
  "tika-vin13t4:39_4": "Añño khattiyajātiko iminā codakena pārājikaṁ dhammaṁ ajjhāpajjanto diṭṭho hoti,",
  "tika-vin13t4:39_5": "so aññaṁ attano veriṁ khattiyajātikaṁ bhikkhuṁ passitvā taṁ khattiyajātilesaṁ gahetvā evaṁ “khattiyo mayā diṭṭho pārājikaṁ dhammaṁ ajjhāpajjanto,",
  "tika-vin13t4:39_6": "tvaṁ khattiyo pārājikaṁ dhammaṁ āpannosī”ti vā “tvaṁ so khattiyo, nāñño,",
  "tika-vin13t4:39_7": "pārājikaṁ dhammaṁ ajjhāpannosī”ti vā codeti,",
  "tika-vin13t4:39_8": "evaṁ nāmalesādayopi veditabbā.",
  "tika-vin13t4:39_9": "Aṅgāni panettha anantarasadisāni.",
  "tika-vin13t4:39_10": "Aññabhāgiyasikkhāpadaṁ.",
  "tika-vin13t4:40_0": "Garukāpattiniddesavaṇṇanā niṭṭhitā.",
  "tika-vin13t4:41_0": "3. Nissaggiyaniddesavaṇṇanā",
  "tika-vin13t4:42_0": "17.",
  "tika-vin13t4:42_1": "Idāni cīvaravidhiṁ dassetuṁ “vikappana”ntyādimuddhaṭaṁ.",
  "tika-vin13t4:42_2": "Yo bhikkhu akālacīvaraṁ vikappanañca adhiṭṭhānañca akatvā dasāhaṁ atikkāmeti,",
  "tika-vin13t4:42_3": "tassa bhikkhuno nissaggiyaṁ siyāti piṇḍattho.",
  "tika-vin13t4:42_4": "Tattha akālacīvaranti akāle cīvaraṁ,",
  "tika-vin13t4:42_5": "khomaṁ kappāsikaṁ koseyyaṁ kambalaṁ sāṇaṁ bhaṅganti jātito cha cīvarāni,",
  "tika-vin13t4:42_6": "dukūlaṁ paṭṭuṇṇaṁ somārapaṭṭaṁ cīnapaṭṭaṁ iddhijaṁ devadinnanti imāni pana cha anulomacīvarāni.",
  "tika-vin13t4:42_7": "Tesu dukūlaṁ sāṇassa anulomaṁ vākamayattā.",
  "tika-vin13t4:42_8": "Paṭṭuṇṇādīni tīṇi koseyyassa anulomāni pāṇakehi katasuttamayattā.",
  "tika-vin13t4:42_9": "Iddhijādīni dvayāni khomādīnaṁ anulomāni tesamaññatarabhāvato.",
  "tika-vin13t4:42_10": "Imesaṁ channaṁ cīvarānaṁ aññataraṁ akālacīvaraṁ.",
  "tika-vin13t4:43_0": "Vikappanamadhiṭṭhānanti ettha pana vikappanūpagaṁ adhiṭṭhānūpagañca evaṁ veditabbaṁ.",
  "tika-vin13t4:43_1": "Tatrāyaṁ pāḷi –",
  "tika-vin13t4:43_2": "“anujānāmi,",
  "tika-vin13t4:43_3": "bhikkhave,",
  "tika-vin13t4:43_4": "āyāmena aṭṭhaṅgulaṁ sugataṅgulena caturaṅgulavitthataṁ pacchimacīvaraṁ vikappetu”nti.",
  "tika-vin13t4:43_5": "Majjhimassa purisassa dīghaso dve vidatthiyo,",
  "tika-vin13t4:43_6": "tiriyaṁ vidatthi.",
  "tika-vin13t4:43_7": "Dve vikappanā sammukhāvikappanā ca parammukhāvikappanā ca. Kathaṁ?",
  "tika-vin13t4:43_8": "“Imaṁ cīvaraṁ tuyhaṁ vikappemī”ti vattabbaṁ,",
  "tika-vin13t4:43_9": "ayaṁ sammukhāvikappanā.",
  "tika-vin13t4:43_10": "“Mayhaṁ santakaṁ paribhuñja vā vissajjehi vā yathāpaccayaṁ vā karohī”ti,",
  "tika-vin13t4:43_11": "ekassa santike “imaṁ cīvaraṁ tissassa bhikkhuno vikappemī”ti vattabbaṁ,",
  "tika-vin13t4:43_12": "ayaṁ aparāpi sammukhāvikappanā.",
  "tika-vin13t4:43_13": "Tena bhikkhunā “tissassa bhikkhuno santakaṁ paribhuñja vā vissajjehi vā yathāpaccayaṁ vā karohī”ti,",
  "tika-vin13t4:43_14": "“imaṁ cīvaraṁ tuyhaṁ vikappanatthāya dammī”ti vattabbaṁ,",
  "tika-vin13t4:43_15": "tena vattabbo “ko te mitto vā sandiṭṭho vā sambhatto vā”ti,",
  "tika-vin13t4:43_16": "tato itarena “tisso bhikkhū”ti vattabbaṁ,",
  "tika-vin13t4:43_17": "puna tena “ahaṁ tissassa bhikkhuno dammī”ti vattabbaṁ,",
  "tika-vin13t4:43_18": "ayaṁ parammukhāvikappanā.",
  "tika-vin13t4:43_19": "“Tissassa bhikkhuno santakaṁ paribhuñja vā vissajjehi vā yathāpaccayaṁ vā karohī”ti vutte paccuddhāro nāma hoti.",
  "tika-vin13t4:43_20": "Bahuke “imānī”ti,",
  "tika-vin13t4:43_21": "ahatthapāse “etaṁ,",
  "tika-vin13t4:43_22": "etānī”ti vā.",
  "tika-vin13t4:43_23": "Evaṁ vikappanañca akatvāti attho.",
  "tika-vin13t4:44_0": "Ticīvarassa pana pamāṇaṁ ukkaṭṭhaparicchedena sugatacīvarato ūnakaṁ vaṭṭati,",
  "tika-vin13t4:44_1": "lāmakaparicchedena saṅghāṭiyā,",
  "tika-vin13t4:44_2": "uttarāsaṅgassa ca dīghato muṭṭhipañcakaṁ,",
  "tika-vin13t4:44_3": "tiriyaṁ muṭṭhittikaṁ,",
  "tika-vin13t4:44_4": "antaravāsako dīghato muṭṭhipañcako,",
  "tika-vin13t4:44_5": "tiriyaṁ dvihatthopi aḍḍhateyyo vā vaṭṭati.",
  "tika-vin13t4:44_6": "Vuttappamāṇato adhikañca ūnakañca “parikkhāracoḷa”nti adhiṭṭhātabbaṁ.",
  "tika-vin13t4:44_7": "Dve cīvarassa adhiṭṭhānā kāyena vā adhiṭṭheti,",
  "tika-vin13t4:44_8": "vācāya vā adhiṭṭheti.",
  "tika-vin13t4:44_9": "Ticīvaraṁ adhiṭṭhahantena rajitvā kappabinduṁ datvā purāṇasaṅghāṭiṁ “imaṁ saṅghāṭiṁ paccuddharāmī”ti",
  "tika-vin13t4:44_10": "paccuddharitvā navaṁ saṅghāṭiṁ hatthena gahetvā “imaṁ saṅghāṭiṁ adhiṭṭhāmī”ti cittena ābhogaṁ katvā kāyavikāraṁ",
  "tika-vin13t4:44_11": "karontena kāyena adhiṭṭhātabbā,",
  "tika-vin13t4:44_12": "idaṁ kāyena adhiṭṭhānaṁ.",
  "tika-vin13t4:44_13": "Taṁ yena kenaci sarīrāvayavena aphusantassa na vaṭṭati.",
  "tika-vin13t4:44_14": "Vācāya adhiṭṭhānaṁ pana vacībhedaṁ katvā vācāya adhiṭṭhātabbaṁ,",
  "tika-vin13t4:44_15": "sace hatthapāse “imaṁ saṅghāṭiṁ adhiṭṭhāmī”ti,",
  "tika-vin13t4:44_16": "sace ahatthapāse ṭhapitaṭṭhānaṁ sallakkhetvā “etaṁ saṅghāṭiṁ adhiṭṭhāmī”ti vācā bhinditabbā.",
  "tika-vin13t4:44_17": "Esa nayo uttarāsaṅge,",
  "tika-vin13t4:44_18": "antaravāsake ca.",
  "tika-vin13t4:44_19": "Ticīvarādīni sabbāni ekato katvā “imāni cīvarāni parikkhāracoḷāni adhiṭṭhāmī”ti adhiṭṭhātumpi vaṭṭatīti.",
  "tika-vin13t4:44_20": "Evaṁ adhiṭṭhānañca akatvāti attho.",
  "tika-vin13t4:45_0": "Dasa ahāni dasāhaṁ.",
  "tika-vin13t4:45_1": "Atimāpetīti atikkāmeti.",
  "tika-vin13t4:45_2": "Tassāti tassa bhikkhuno.",
  "tika-vin13t4:45_3": "Nissaggiyanti nissajjanaṁ nissaggiyaṁ,",
  "tika-vin13t4:45_4": "pubbabhāge kattabbassa vinayakammassetaṁ nāmaṁ,",
  "tika-vin13t4:45_5": "nissaggiyamassa atthīti nissaggiyaṁ, kiṁ taṁ?",
  "tika-vin13t4:45_6": "Pācittiyaṁ,",
  "tika-vin13t4:45_7": "taṁ atikkāmayato sahanissaggiyavinayakammaṁ pācittiyaṁ siyā,",
  "tika-vin13t4:45_8": "ayamettha attho.",
  "tika-vin13t4:45_9": "Taṁ panetaṁ cīvaraṁ yaṁ divasaṁ uppannaṁ,",
  "tika-vin13t4:45_10": "tassa yo aruṇo,",
  "tika-vin13t4:45_11": "so uppannadivasanissito,",
  "tika-vin13t4:45_12": "tasmā cīvaruppādadivasena saddhiṁ ekādase aruṇuggamane dasāhātikkamitaṁ hotīti.",
  "tika-vin13t4:45_13": "Cīvarassa attano santakatā,",
  "tika-vin13t4:45_14": "jātippamāṇayuttatā,",
  "tika-vin13t4:45_15": "chinnapalibodhabhāvo,",
  "tika-vin13t4:45_16": "atirekacīvaratā,",
  "tika-vin13t4:45_17": "dasāhātikkamoti imānettha pañca aṅgāni.",
  "tika-vin13t4:45_18": "Paṭhamakathinasikkhāpadaṁ.",
  "tika-vin13t4:46_0": "18.",
  "tika-vin13t4:46_1": "Idāni dutiyaṁ dassetuṁ “bhikkhusammutiyā”tyādimāraddhaṁ.",
  "tika-vin13t4:46_2": "Yo bhikkhusammutiṁ vajjetvā kālañca vinā adhiṭṭhitaṁ ticīvaraṁ ekāhaṁ atikkamāpeti,",
  "tika-vin13t4:46_3": "tassa nissaggiyaṁ siyāti sambandho.",
  "tika-vin13t4:46_4": "Tattha bhikkhusammutiyāññatrāti yaṁ saṅgho gilānassa bhikkhuno ticīvarena vippavāsasammutiṁ deti,",
  "tika-vin13t4:46_5": "taṁ ṭhapetvā.",
  "tika-vin13t4:46_6": "Ticīvaramadhiṭṭhitanti karaṇatthe upayogavacanaṁ,",
  "tika-vin13t4:46_7": "tena ticīvarādhiṭṭhānanayena adhiṭṭhitesu saṅghāṭiādīsu yena kenaci cīvarena.",
  "tika-vin13t4:46_8": "Ekāhanti ekarattaṁ.",
  "tika-vin13t4:46_9": "Atimāpetīti vippavasati,",
  "tika-vin13t4:46_10": "viyutto vasatīti attho.",
  "tika-vin13t4:46_11": "Tassa aladdhasammutikassa bhikkhuno ekarattampi cīvarena vippavāsato nissaggiyaṁ pācittiyaṁ siyāti attho.",
  "tika-vin13t4:46_12": "Samayaṁ vināti cīvarakālaṁ vajjetvā.",
  "tika-vin13t4:46_13": "Adhiṭṭhitacīvaratā,",
  "tika-vin13t4:46_14": "anatthatakathinatā,",
  "tika-vin13t4:46_15": "aladdhasammutitā,",
  "tika-vin13t4:46_16": "rattivippavāsoti imānettha cattāri aṅgāni.",
  "tika-vin13t4:46_17": "Dutiyakathinasikkhāpadaṁ.",
  "tika-vin13t4:47_0": "19.",
  "tika-vin13t4:47_1": "Idāni purāṇacīvaraṁ dassetuṁ “aññātikā”tyādi āraddhaṁ.",
  "tika-vin13t4:47_2": "Tattha aññātikāti aññātikāya “paṭisaṅkhā yoniso”tiādīsu viya,",
  "tika-vin13t4:47_3": "aññātikāya neva mātusambandhena na pitusambandhena sambaddhāyāti vuttaṁ hoti.",
  "tika-vin13t4:47_4": "Bhikkhuniyāti aṭṭhavācikakammena upasampannāya.",
  "tika-vin13t4:47_5": "Ākoṭāpetīti paharāpeti.",
  "tika-vin13t4:47_6": "Tanti nissaggiyaṁ pācittiyaṁ bhaveyyāti attho.",
  "tika-vin13t4:47_7": "Purāṇacīvaratā,",
  "tika-vin13t4:47_8": "upacāre ṭhatvā aññātikāya bhikkhuniyā āṇāpanaṁ,",
  "tika-vin13t4:47_9": "tassā dhovanādīni cāti imānettha tīṇi aṅgāni.",
  "tika-vin13t4:47_10": "Purāṇacīvarasikkhāpadaṁ.",
  "tika-vin13t4:48_0": "20.Kiñci mūlakanti kiñci pābhataṁ.",
  "tika-vin13t4:48_1": "Cīvarādāneti cīvarassa ādāne cīvarappaṭiggahaṇe.",
  "tika-vin13t4:48_2": "Vikappanūpagacīvaratā,",
  "tika-vin13t4:48_3": "pārivattakābhāvo,",
  "tika-vin13t4:48_4": "aññātikāya hatthato gahaṇanti imānettha tīṇi aṅgāni.",
  "tika-vin13t4:48_5": "Cīvarappaṭiggahaṇasikkhāpadaṁ.",
  "tika-vin13t4:49_0": "21.Appavāritanti “vadeyyātha, bhante,",
  "tika-vin13t4:49_1": "yena attho”ti icchāpitaṁ icchaṁ ruciṁ uppāditaṁ,",
  "tika-vin13t4:49_2": "na pavāritanti appavāritaṁ.",
  "tika-vin13t4:49_3": "Viññāpentassāti yācantassa.",
  "tika-vin13t4:49_4": "Aññatra samayāti naṭṭhacīvarakālaṁ ṭhapetvā.",
  "tika-vin13t4:49_5": "Vikappanūpagacīvaratā,",
  "tika-vin13t4:49_6": "samayābhāvo,",
  "tika-vin13t4:49_7": "aññātakaviññatti,",
  "tika-vin13t4:49_8": "tāya ca paṭilābhoti imānettha cattāri aṅgāni.",
  "tika-vin13t4:49_9": "Aññātakaviññattisikkhāpadaṁ.",
  "tika-vin13t4:50_0": "22.Rajatanti rūpiyaṁ.",
  "tika-vin13t4:50_1": "Jātarūpanti suvaṇṇaṁ.",
  "tika-vin13t4:50_2": "Māsakanti tayo māsakā lohamāsako dārumāsako jatumāsakoti.",
  "tika-vin13t4:50_3": "Tattha lohamāsakoti tambalohādīhi katamāsako.",
  "tika-vin13t4:50_4": "Dārumāsakoti sāradārunā vā veḷupesikāya vā antamaso tālapaṇṇenapi rūpaṁ chinditvā katamāsako.",
  "tika-vin13t4:50_5": "Jatumāsakoti lākhāya vā niyyāsena vā rūpaṁ samuṭṭhāpetvā katamāsako.",
  "tika-vin13t4:50_6": "Kahāpaṇanti suvaṇṇamayaṁ vā rūpiyamayaṁ vā pākatikaṁ vā.",
  "tika-vin13t4:50_7": "Gaṇheyyāti attano atthāya dīyamānaṁ vā katthaci ṭhitaṁ vā nippariggahaṁ disvā sayaṁ gaṇheyya.",
  "tika-vin13t4:50_8": "Gaṇhāpeyyāti tadeva aññena gāhāpeyya.",
  "tika-vin13t4:50_9": "Nissaggīti gahaṇādīsu yaṁ kiñci karontassa aghanabaddhesu vatthugaṇanāya nissaggi siyāti attho.",
  "tika-vin13t4:50_10": "Sādiyeyya vāti kāyavācāhi appaṭikkhipitvā cittena adhivāseyya.",
  "tika-vin13t4:50_11": "Jātarūparajatabhāvo,",
  "tika-vin13t4:50_12": "attuddesikatā,",
  "tika-vin13t4:50_13": "gahaṇādīsu aññatarabhāvoti imānettha tīṇi aṅgāni.",
  "tika-vin13t4:50_14": "Rūpiyappaṭiggahaṇasikkhāpadaṁ.",
  "tika-vin13t4:51_0": "23.",
  "tika-vin13t4:51_1": "Rajatādicatubbidhaṁ akappiyaṁ kappiyenāpi parivatteyya sahadhammike ṭhapetvā,",
  "tika-vin13t4:51_2": "nissaggiyaṁ siyāti sambandho.",
  "tika-vin13t4:51_3": "Tattha akappiyanti akappiyavatthuṁ.",
  "tika-vin13t4:51_4": "Kappiyenāti kappiyavatthunā.",
  "tika-vin13t4:51_5": "Sahadhammiketi bhikkhubhikkhunisāmaṇerasāmaṇerisikkhamānasaṅkhāte pañca sahadhammike.",
  "tika-vin13t4:51_6": "Rūpiyabhāvo,",
  "tika-vin13t4:51_7": "parivattanañcāti imānettha dve aṅgāni.",
  "tika-vin13t4:51_8": "Rūpiyaparivattanasikkhāpadaṁ.",
  "tika-vin13t4:52_0": "24.",
  "tika-vin13t4:52_1": "“Imaṁ pattaṁ tuyhaṁ vikappemī”tiādinā vikappanañca “imaṁ pattaṁ adhiṭṭhāmī”tiādinā adhiṭṭhānañca akatvāti attho.",
  "tika-vin13t4:52_2": "Pamāṇikanti etthāyaṁ vinicchayo –",
  "tika-vin13t4:52_3": "anupahatapurāṇasālitaṇḍulānaṁ sukoṭṭitaparisuddhānaṁ dve magadhanāḷiyo gahetvā tehi taṇḍulehi anuttaṇḍulamakilinnamapiṇḍitaṁ",
  "tika-vin13t4:52_4": "suvisadaṁ kundamakuḷarāsisadisaṁ avassāvitodanaṁ pacitvā niravasesaṁ patte pakkhipitvā tassa odanassa",
  "tika-vin13t4:52_5": "catutthabhāgappamāṇo nātighano nātitanuko hatthahāriyo sabbasambhārasaṅkhato muggasūpo pakkhipitabbo,",
  "tika-vin13t4:52_6": "tato ālopassa anurūpaṁ yāvacarimālopappahonakaṁ macchamaṁsādibyañjanaṁ pakkhipitabbaṁ.",
  "tika-vin13t4:52_7": "Sappitelatakkarasakañjikādīni pana agaṇanūpagāni honti.",
  "tika-vin13t4:52_8": "Tāni hi odanagatikāni neva hāpetuṁ,",
  "tika-vin13t4:52_9": "na vaḍḍhetuṁ sakkonti.",
  "tika-vin13t4:52_10": "Evametaṁ sabbampi pakkhittaṁ sace pana pattassa mukhavaṭṭiyā heṭṭhimarājisamaṁ tiṭṭhati,",
  "tika-vin13t4:52_11": "suttena vā hīrena vā chindantassa suttassa vā hīrassa vā heṭṭhimantaṁ phusati,",
  "tika-vin13t4:52_12": "ayaṁ ukkaṭṭho nāma patto.",
  "tika-vin13t4:52_13": "Sace taṁ rājiṁ atikkamma thūpīkataṁ tiṭṭhati,",
  "tika-vin13t4:52_14": "ayaṁ ukkaṭṭhomako nāma patto.",
  "tika-vin13t4:52_15": "Sace taṁ rājiṁ na sampāpuṇāti,",
  "tika-vin13t4:52_16": "antogatameva hoti,",
  "tika-vin13t4:52_17": "ayaṁ ukkaṭṭhukkaṭṭho nāma.",
  "tika-vin13t4:52_18": "Ukkaṭṭhato upaḍḍhappamāṇo majjhimo.",
  "tika-vin13t4:52_19": "Majjhimato upaḍḍhappamāṇo omako.",
  "tika-vin13t4:52_20": "Tesampi vuttanayeneva pabhedo veditabbo.",
  "tika-vin13t4:52_21": "Iccetesu ukkaṭṭhukkaṭṭho ca omakomako cāti dve apattā,",
  "tika-vin13t4:52_22": "sesā satta pattā pamāṇayuttā nāmāti evaṁ pamāṇena yutto pamāṇiko,",
  "tika-vin13t4:52_23": "taṁ pamāṇikaṁ.",
  "tika-vin13t4:52_24": "Pattanti sattasu pattesu aññataraṁ pattaṁ.",
  "tika-vin13t4:52_25": "Pattassa attano santakatā,",
  "tika-vin13t4:52_26": "pamāṇayuttatā,",
  "tika-vin13t4:52_27": "adhiṭṭhānūpagatā,",
  "tika-vin13t4:52_28": "atirekapattatā,",
  "tika-vin13t4:52_29": "dasāhātikkamoti imānettha pañca aṅgāni.",
  "tika-vin13t4:52_30": "Paṭhamapattasikkhāpadaṁ.",
  "tika-vin13t4:53_0": "25.",
  "tika-vin13t4:53_1": "Yo bhikkhu pañcabandhanato ūnapatte sati paraṁ pana navaṁ pattaṁ viññāpeti,",
  "tika-vin13t4:53_2": "tassapi bhikkhuno nissaggiyaṁ siyāti sambandho.",
  "tika-vin13t4:53_3": "Tattha paranti aññaṁ,",
  "tika-vin13t4:53_4": "“navaṁ patta”ntiminā tulyādhikaraṇaṁ.",
  "tika-vin13t4:53_5": "Adhiṭṭhānūpagapattassa ūnapañcabandhanatā,",
  "tika-vin13t4:53_6": "attuddesikatā,",
  "tika-vin13t4:53_7": "kataviññatti,",
  "tika-vin13t4:53_8": "tāya ca paṭilābhoti imānettha cattāri aṅgāni.",
  "tika-vin13t4:53_9": "Ūnapañcabandhanasikkhāpadaṁ.",
  "tika-vin13t4:54_0": "26.",
  "tika-vin13t4:54_1": "Yo sappitelādikaṁ pana bhesajjaṁ paṭiggahetvā sattāhaparamaṁ sannidhikārakaṁ bhuñjanto sattāhaṁ atikkāmeti,",
  "tika-vin13t4:54_2": "tassa nissaggiyaṁ siyāti attho.",
  "tika-vin13t4:54_3": "Tattha sappitelādikanti ettha ādi-",
  "tika-vin13t4:54_4": "saddo navanītamadhuphāṇitaṁ saṅgaṇhāti.",
  "tika-vin13t4:54_5": "Tattha sappi nāma gavādīnaṁ sappi,",
  "tika-vin13t4:54_6": "yesaṁ maṁsaṁ kappati,",
  "tika-vin13t4:54_7": "tesaṁ sappi,",
  "tika-vin13t4:54_8": "tathā navanītaṁ.",
  "tika-vin13t4:54_9": "Telaṁ nāma tilasāsapamadhukaeraṇḍavasādīhi nibbattaṁ.",
  "tika-vin13t4:54_10": "Madhu nāma makkhikāmadhumeva.",
  "tika-vin13t4:54_11": "Ucchurasaṁ upādāya pana apakkā vā avatthukapakkā vā sabbāpi ucchuvikati phāṇitanti veditabbaṁ.",
  "tika-vin13t4:54_12": "Bhesajjavidhānasikkhāpadaṁ.",
  "tika-vin13t4:55_0": "27.",
  "tika-vin13t4:55_1": "Bhikkhussa cīvaraṁ datvā puna taṁ cīvaraṁ sakasaññāya acchindantassa vā acchindāpayatopi vā nissaggiyaṁ siyāti yojanā.",
  "tika-vin13t4:55_2": "Tattha datvāti veyyāvaccādīni paccāsīsamāno datvā.",
  "tika-vin13t4:55_3": "Acchindantassāti veyyāvaccādīni akarontaṁ disvā balakkārena gaṇhantassa,",
  "tika-vin13t4:55_4": "tathā acchindāpayatoti.",
  "tika-vin13t4:55_5": "Vikappanūpagacīvaratā,",
  "tika-vin13t4:55_6": "sāmaṁdinnatā,",
  "tika-vin13t4:55_7": "sakasaññitā,",
  "tika-vin13t4:55_8": "upasampannatā,",
  "tika-vin13t4:55_9": "kodhavasena acchindanaṁ vā acchindāpanaṁ vāti imānettha pañca aṅgāni.",
  "tika-vin13t4:55_10": "Acchindanasikkhāpadaṁ.",
  "tika-vin13t4:56_0": "28.",
  "tika-vin13t4:56_1": "Appavāritaṁ aññātiṁ gahapatiṁ suttaṁ yācitvā ñātippavārite vajjetvā tantavāyehi cīvaraṁ vāyāpentassa nissaggiyaṁ siyāti piṇḍattho.",
  "tika-vin13t4:56_2": "Tattha suttanti chabbidhaṁ khomasuttādikaṁ vā tesaṁ anulomaṁ vā.",
  "tika-vin13t4:56_3": "Yāciyāti cīvaratthāya yācitvā.",
  "tika-vin13t4:56_4": "Cīvaratthāya viññāpitasuttaṁ,",
  "tika-vin13t4:56_5": "attuddesikatā,",
  "tika-vin13t4:56_6": "akappiyatantavāyena akappiyaviññattiyā vāyāpananti imānettha tīṇi aṅgāni.",
  "tika-vin13t4:56_7": "Suttaviññattisikkhāpadaṁ.",
  "tika-vin13t4:57_0": "29.",
  "tika-vin13t4:57_1": "Yo bhikkhu saṅghassa pariṇataṁ lābhaṁ jānanto attano pariṇāmeti,",
  "tika-vin13t4:57_2": "tassa nissaggiyaṁ siyāti attho.",
  "tika-vin13t4:57_3": "Tattha jānanti jānanto.",
  "tika-vin13t4:57_4": "Lābhanti labhitabbaṁ cīvarādivatthuṁ.",
  "tika-vin13t4:57_5": "Pariṇatanti saṅghassa ninnaṁ saṅghassa poṇaṁ saṅghassa pabbhāraṁ hutvā ṭhitaṁ.",
  "tika-vin13t4:57_6": "Attano pariṇāmetīti “mayhaṁ dethā”tiādīni vadanto attani ninnaṁ karoti.",
  "tika-vin13t4:57_7": "Saṅghe pariṇatabhāvo,",
  "tika-vin13t4:57_8": "taṁ ñatvā attano pariṇāmanaṁ,",
  "tika-vin13t4:57_9": "paṭilābhoti imānettha tīṇi aṅgāni.",
  "tika-vin13t4:57_10": "Pariṇāmanasikkhāpadaṁ.",
  "tika-vin13t4:58_0": "Nissaggiyaniddesavaṇṇanā niṭṭhitā.",
  "tika-vin13t4:59_0": "4. Pācittiyaniddesavaṇṇanā",
  "tika-vin13t4:60_0": "30.",
  "tika-vin13t4:60_1": "Idāni pācittiyaṁ dassetuṁ “sampajānamusāvāde”tyādi āraddhaṁ.",
  "tika-vin13t4:60_2": "Tattha sampajānamusāvādeti nimittatthe bhummavacanaṁ,",
  "tika-vin13t4:60_3": "tasmā yo bhikkhu sampajānanto musā vadati,",
  "tika-vin13t4:60_4": "tassa tannimittaṁ taṁhetu tappaccayā pācittiyaṁ udīritanti attho.",
  "tika-vin13t4:60_5": "Bhikkhuñca omasantassāti jātināmagottakammasippavayaābādhaliṅgakilesāpattiakkosesu bhūtena vā abhūtena",
  "tika-vin13t4:60_6": "vā yena kenaci mukhasattinā bhikkhuṁ ovijjhantassa bhikkhuno pācittiyaṁ udīritanti attho.",
  "tika-vin13t4:60_7": "Pesuññaharaṇepi cāti bhikkhussa pesuññaharaṇe,",
  "tika-vin13t4:60_8": "jātiādīhi akkosavatthūhi bhikkhuṁ akkosantassa bhikkhuno sutvā bhikkhuno piyakamyatāya vā bhedādhippāyena vā yo akkuddho,",
  "tika-vin13t4:60_9": "tassa bhikkhussa kāyena vā vācāya vā pesuññaharaṇavacane pācittiyaṁ udīritanti attho.",
  "tika-vin13t4:61_0": "31.",
  "tika-vin13t4:61_1": "Saṅgītittayamāruḷhaṁ piṭakattayaṁ dhammaṁ bhikkhuñca bhikkhuniñca ṭhapetvā aññena puggalena saddhiṁ ekato",
  "tika-vin13t4:61_2": "padaṁ padaṁ bhaṇantassa bhikkhuno padagaṇanāya pācittiyaṁ udīritanti samudāyattho.",
  "tika-vin13t4:62_0": "32.Anupasampannenevāti bhikkhuṁ ṭhapetvā antamaso pārājikavatthubhūtena tiracchānagatenāpi saha tirattiyaṁ",
  "tika-vin13t4:62_1": "sayitvā catutthadivase atthaṅgate sūriye puna sahaseyyāya pācitti siyāti sambandho.",
  "tika-vin13t4:62_2": "Tattha sahaseyyāyāti sabbacchannaparicchinne,",
  "tika-vin13t4:62_3": "yebhuyyenacchannaparicchinne vā senāsane pubbāpariyena vā ekakkhaṇe vā ekato nisajjanāya.",
  "tika-vin13t4:62_4": "Tattha chadanaṁ anāhacca diyaḍḍhahatthubbedhena pākārādinā paricchinnampi sabbaparicchinnamicceva veditabbaṁ.",
  "tika-vin13t4:63_0": "33.",
  "tika-vin13t4:63_1": "Ekarattampi itthiyā saddhiṁ seyyaṁ kappayato tassa bhikkhunopi pācitti siyāti attho.",
  "tika-vin13t4:63_2": "Tattha itthiyāti antamaso tadahujātāyapi manussitthiyā.",
  "tika-vin13t4:63_3": "Desentassa vinā viññuṁ,",
  "tika-vin13t4:63_4": "dhammañca chappaduttarinti viññuṁ purisaṁ vinā itthiyā chappadato uttariṁ dhammaṁ desentassa bhikkhuno pācitti siyāti attho.",
  "tika-vin13t4:63_5": "Tattha “chappaduttari”nti ettha eko gāthāpādo ekaṁ padanti evaṁ sabbattha padappamāṇaṁ veditabbaṁ.",
  "tika-vin13t4:63_6": "Cha padāni chappadaṁ,",
  "tika-vin13t4:63_7": "chappadato uttariṁ chappaduttariṁ.",
  "tika-vin13t4:64_0": "34.",
  "tika-vin13t4:64_1": "Bhikkhusammutiṁ ṭhapetvā bhikkhuno duṭṭhullaṁ vajjaṁ abhikkhuno vadantassa pācittiyaṁ udīritanti attho.",
  "tika-vin13t4:64_2": "Tattha duṭṭhullanti idha saṅghādisesaṁ adhippetaṁ.",
  "tika-vin13t4:64_3": "Bhikkhusammutiyāti yaṁ saṅgho abhiṇhāpattikassa bhikkhuno āyatiṁ saṁvaratthāya āpattīnañca kulānañca",
  "tika-vin13t4:64_4": "pariyantaṁ katvā vā akatvā vā tikkhattuṁ apaloketvā katikaṁ karoti,",
  "tika-vin13t4:64_5": "taṁ ṭhapetvā.",
  "tika-vin13t4:64_6": "Abhikkhunoti anupasampannassa.",
  "tika-vin13t4:64_7": "Vadantassāti ārocentassa.",
  "tika-vin13t4:65_0": "35.",
  "tika-vin13t4:65_1": "Yo akappiyaṁ pathaviṁ khaṇeyya vā khaṇāpeyya vā,",
  "tika-vin13t4:65_2": "tassa pācittiyaṁ siyā.",
  "tika-vin13t4:65_3": "Tattha akappiyanti uddhanapacanādivasena vā tathā tathā adaḍḍhā vā jātapathavī vuccati.",
  "tika-vin13t4:65_4": "Sā tividhā suddhamissapuñjavasena.",
  "tika-vin13t4:65_5": "Tattha suddhapathavī nāma pakatiyā suddhapaṁsu vā suddhamattikā vā.",
  "tika-vin13t4:65_6": "Missapathavī nāma yattha paṁsuto vā mattikato vā pāsāṇasakkharakathalamarumbavālukāsu aññatarassa tatiyabhāgo hoti.",
  "tika-vin13t4:65_7": "Puñjapathavī nāma atirekacātumāsaṁ ovaṭṭho paṁsupuñjo vā mattikāpuñjo vā hoti.",
  "tika-vin13t4:65_8": "Vuttalakkhaṇena pana missakapuñjopi piṭṭhipāsāṇe ṭhitasukhumarajampi ca deve phusayante sakiṁ ce tintaṁ,",
  "tika-vin13t4:65_9": "cātumāsaccayena tintokāso puñjapathavīsaṅkhameva gacchati.",
  "tika-vin13t4:65_10": "Yo bhikkhu bhūtagāmaṁ vikopeyya,",
  "tika-vin13t4:65_11": "tassa pācittiyaṁ siyāti sambandho.",
  "tika-vin13t4:65_12": "Tattha bhūtagāmanti bhavanti,",
  "tika-vin13t4:65_13": "abhavuṁ cāti bhūtā,",
  "tika-vin13t4:65_14": "jāyanti vaḍḍhanti jātā vaḍḍhitā cāti attho,",
  "tika-vin13t4:65_15": "gāmoti rāsi,",
  "tika-vin13t4:65_16": "bhūtānaṁ gāmo,",
  "tika-vin13t4:65_17": "bhūtā eva vā gāmoti bhūtagāmo,",
  "tika-vin13t4:65_18": "patiṭṭhitaharitatiṇarukkhādīnametaṁ adhivacanaṁ.",
  "tika-vin13t4:65_19": "Taṁ bhūtagāmaṁ.",
  "tika-vin13t4:65_20": "Vikopeyyāti chedanabhedanādīni kareyya.",
  "tika-vin13t4:66_0": "36.",
  "tika-vin13t4:66_1": "Yo bhikkhu saṅghikaṁ mañcādiṁ ajjhokāse santharaṇādikaṁ katvā āpucchanādikaṁ akatvā yāti,",
  "tika-vin13t4:66_2": "tassa pācitti siyāti attho.",
  "tika-vin13t4:66_3": "Tattha saṅghikanti saṅghassa santakaṁ.",
  "tika-vin13t4:66_4": "Mañcādinti ettha ādi-",
  "tika-vin13t4:66_5": "saddena pīṭhabhisikocchādiṁ saṅgaṇhāti.",
  "tika-vin13t4:66_6": "Santharaṇādikanti santharaṇādiṁ katvā vā kārāpetvā vā.",
  "tika-vin13t4:66_7": "Āpucchanādikanti āpucchanaṁ vā uddharaṇaṁ vā uddharāpanaṁ vāti attho.",
  "tika-vin13t4:66_8": "Yātīti gacchati.",
  "tika-vin13t4:67_0": "37.",
  "tika-vin13t4:67_1": "Yo bhikkhu saṅghikāvasathe seyyaṁ santharaṇādikaṁ katvā āpucchanādikaṁ akatvā yāti,",
  "tika-vin13t4:67_2": "tassa bhikkhuno pācitti siyāti attho.",
  "tika-vin13t4:67_3": "Tattha saṅghikāvasatheti saṅghassa santake āvasathe vihāre gabbhe vā aññasmiṁ vā sabbaparicchinne guttasenāsane.",
  "tika-vin13t4:67_4": "Seyyanti bhisi cimilikā pāvuraṇaṁ uttarattharaṇaṁ bhūmattharaṇaṁ taṭṭikā cammakkhaṇḍaṁ nisīdanaṁ paccattharaṇaṁ",
  "tika-vin13t4:67_5": "tiṇasanthāro paṇṇasanthāroti evamādikaṁ.",
  "tika-vin13t4:67_6": "Santharaṇādikanti tesu yena kenaci attharaṇādikaṁ katvā vā kārāpetvā vā.",
  "tika-vin13t4:68_0": "38- 9.",
  "tika-vin13t4:68_1": "Yo pana bhikkhu jānaṁ sappāṇakaṁ toyaṁ paribhuñjaye,",
  "tika-vin13t4:68_2": "tassa bhikkhuno pācitti siyāti yojanā.",
  "tika-vin13t4:68_3": "Tattha jānaṁsappāṇakanti “sappāṇakamida”nti disvā vā sutvā vā yena kenaci ākārena jānanto.",
  "tika-vin13t4:68_4": "Toyanti udakaṁ.",
  "tika-vin13t4:68_5": "Paribhuñjayeti paribhuñjeyya.",
  "tika-vin13t4:68_6": "Yo bhikkhu pārivattakaṁ ṭhapetvā aññātikāya bhikkhuniyā cīvaraṁ deti,",
  "tika-vin13t4:68_7": "tassa bhikkhuno pācitti siyā.",
  "tika-vin13t4:68_8": "Cīvarappaṭiggahaṇasikkhāpade bhikkhu paṭiggāhako idha bhikkhunī,",
  "tika-vin13t4:68_9": "ayaṁ viseso.",
  "tika-vin13t4:68_10": "Aññātikāya bhikkhuniyā cīvaraṁ sibbatopi tassa bhikkhuno pācitti siyāti attho.",
  "tika-vin13t4:68_11": "Cīvaranti nivāsanapārupanūpagaṁ.",
  "tika-vin13t4:68_12": "Sibbatoti sayaṁ sibbantassa sūciṁ pavesetvā nīharaṇe payogagaṇanāya pācitti.",
  "tika-vin13t4:68_13": "Sibbāpentassa pana “sibbā”ti vutto sacepi sabbaṁ sūcikammaṁ niṭṭhāpesi,",
  "tika-vin13t4:68_14": "ekameva pācitti,",
  "tika-vin13t4:68_15": "āṇattassa payogagaṇanāya pācitti hoti.",
  "tika-vin13t4:68_16": "Pavāretvāna atirittaṁ akāretvā bhuñjato pācitti siyāti attho.",
  "tika-vin13t4:68_17": "Tatrāyaṁ vinicchayo –",
  "tika-vin13t4:68_18": "odano sattu kummāso maccho maṁsanti pañcannaṁ bhojanānaṁ aññataraṁ sāsapamattampi ajjhoharitvā bhojanaṁ",
  "tika-vin13t4:68_19": "paṭikkhepaṁ katvā aññena iriyāpathena “alametaṁ sabba”nti atirittaṁ akāretvā paribhuñjato pācitti hotīti.",
  "tika-vin13t4:69_0": "40.",
  "tika-vin13t4:69_1": "Yo bhikkhu āsādanāpekkho bhuttāviṁ pavāritaṁ bhikkhuṁ “handa, bhikkhu,",
  "tika-vin13t4:69_2": "khāda vā bhuñja vā”ti anatirittena pavāreti,",
  "tika-vin13t4:69_3": "bhojane bhutte tassa pācittiyaṁ udīritanti attho.",
  "tika-vin13t4:69_4": "Tattha āsādanāpekkhoti āsādanaṁ codanaṁ maṅkukaraṇabhāvaṁ apekkhamāno.",
  "tika-vin13t4:70_0": "41- 2.",
  "tika-vin13t4:70_1": "Yo bhikkhu sannidhibhojanaṁ bhuñjeyya,",
  "tika-vin13t4:70_2": "tassa bhikkhuno pācitti siyāti attho.",
  "tika-vin13t4:70_3": "Tattha sannidhibhojananti paṭiggahetvā ekarattaṁ vītināmitabhojanaṁ.",
  "tika-vin13t4:70_4": "Vikāle yāvakālikaṁ bhuñjato vāpi pācitti siyāti yojanā.",
  "tika-vin13t4:70_5": "Tattha vikāleti vigatakāle,",
  "tika-vin13t4:70_6": "majjhanhikātikkamato paṭṭhāya yāva aruṇuggamanāti attho.",
  "tika-vin13t4:70_7": "Yāvakālikanti vanamūlaphalādikaṁ āmisabhojanaṁ.",
  "tika-vin13t4:70_8": "Agilāno bhikkhu paṇītakaṁ sappibhattādikampi viññāpetvāna bhuñjeyya,",
  "tika-vin13t4:70_9": "tassa bhikkhuno pācitti siyāti yojanā.",
  "tika-vin13t4:70_10": "Tattha agilānoti kallako.",
  "tika-vin13t4:70_11": "Paṇītakanti sappitelamadhuphāṇitamacchamaṁsakhīradadhisaṅkhātehi saṁsaṭṭhaṁ sattadhaññanibbattaṁ paṇītabhojanaṁ.",
  "tika-vin13t4:70_12": "Yo bhikkhu dantakaṭṭhodakaṁ vajjetvā appaṭiggahitakaṁ bhuñjeyya,",
  "tika-vin13t4:70_13": "pācitti siyāti attho.",
  "tika-vin13t4:70_14": "Tattha appaṭiggahitanti kāyena vā kāyappaṭibaddhena vā gaṇhantassa hatthapāse ṭhatvā kāyakāyappaṭibaddhanissaggiyānaṁ",
  "tika-vin13t4:70_15": "aññatarena na dinnaṁ appaṭiggahitaṁ nāma.",
  "tika-vin13t4:71_0": "43.",
  "tika-vin13t4:71_1": "Yo bhikkhu titthiyassa sahatthato kiñci bhuñjitabbaṁ dadeyya,",
  "tika-vin13t4:71_2": "tassa pācitti siyāti sambandho.",
  "tika-vin13t4:71_3": "Tattha titthiyassāti aññatitthiyassa.",
  "tika-vin13t4:71_4": "Kiñci bhuñjitabbanti yaṁ kiñci bhojanīyaṁ.",
  "tika-vin13t4:71_5": "Sahatthatoti sahatthā.",
  "tika-vin13t4:71_6": "Yo bhikkhu mātugāmena ekato raho nisajjaṁ kappeyya,",
  "tika-vin13t4:71_7": "tassa pācitti siyāti sambandho.",
  "tika-vin13t4:71_8": "Tattha rahoti paṭicchanne.",
  "tika-vin13t4:71_9": "Kappeti kappeyya.",
  "tika-vin13t4:71_10": "Ekatoti saddhiṁ.",
  "tika-vin13t4:72_0": "44.Surāmerayapānepīti ettha piṭṭhādīhi kataṁ majjaṁ surā.",
  "tika-vin13t4:72_1": "Pupphādīhi kato āsavo merayaṁ.",
  "tika-vin13t4:72_2": "Yo bhikkhu tadubhayampi bījato paṭṭhāya kusaggenāpi pivati,",
  "tika-vin13t4:72_3": "tassa tappānapaccayā pācittiyaṁ udīritanti attho.",
  "tika-vin13t4:72_4": "Aṅgulipatodake cāpīti aṅgulīhi upakacchakādīnaṁ ghaṭṭanapaccayā pācitti siyāti attho.",
  "tika-vin13t4:72_5": "Hasadhammepi codaketi uparigopphake udake hasadhamme kīḷānimittaṁ tassa pācitti siyāti attho.",
  "tika-vin13t4:73_0": "45.Anādarepi pācittīti puggalassa vā dhammassa vā anādarakaraṇepi pācitti siyāti attho.",
  "tika-vin13t4:73_1": "Yo bhikkhu upasampannena paññattena vuccamāno tassa vā vacanaṁ akattukāmatāya,",
  "tika-vin13t4:73_2": "taṁ vā dhammaṁ asikkhitukāmatāya anādariyaṁ karoti,",
  "tika-vin13t4:73_3": "tassa tasmiṁ anādariye pācitti siyāti attho.",
  "tika-vin13t4:73_4": "Bhayānakaṁ kathaṁ katvā vā bhayānakaṁ rūpaṁ dassetvā vā bhikkhuṁ bhīsayatopi pācitti siyāti attho.",
  "tika-vin13t4:74_0": "46.",
  "tika-vin13t4:74_1": "Yo bhikkhu agilāno kiñci paccayaṁ ṭhapetvā jotiṁ jaleyya vā jalāpeyya vā,",
  "tika-vin13t4:74_2": "tassa pācittiyaṁ siyāti sambandho.",
  "tika-vin13t4:74_3": "Tattha kiñci paccayanti padīpujjalanaṁ vā pattapacanādīsu jotikaraṇaṁ vāti evarūpaṁ paccayaṁ ṭhapetvā.",
  "tika-vin13t4:74_4": "Jotinti aggiṁ.",
  "tika-vin13t4:75_0": "47- 8.",
  "tika-vin13t4:75_1": "Kappabinduṁ anādāya navacīvarabhogino navaṁ cīvaraṁ bhuñjantassa pācitti siyāti attho.",
  "tika-vin13t4:75_2": "Kappabindunti morakkhimaṇḍalamaṅgulapiṭṭhīnaṁ aññatarappamāṇaṁ kappabinduṁ.",
  "tika-vin13t4:75_3": "Anādāyāti anādiyitvā.",
  "tika-vin13t4:75_4": "Bhikkhuno cīvarādikaṁ parikkhāraṁ apanetvā nidhentassa vā nidhāpentassa vā hasāpekkhassa bhikkhuno pācitti siyāti attho.",
  "tika-vin13t4:75_5": "Cīvarādikanti ādi-",
  "tika-vin13t4:75_6": "saddena pattanisīdanasūcigharakāyabandhanādiṁ saṅgaṇhāti.",
  "tika-vin13t4:75_7": "Nidhentassāti nidahantassa.",
  "tika-vin13t4:75_8": "Hasāpekkhassāti hasādhippāyassa.",
  "tika-vin13t4:75_9": "Jānaṁ pāṇaṁ hane bhikkhu,",
  "tika-vin13t4:75_10": "tiracchānagatampi cāti yo bhikkhu “pāṇo”ti jānanto tiracchānagataṁ pāṇaṁ khuddakampi mahantampi haneyya,",
  "tika-vin13t4:75_11": "tassa pācittiyaṁ siyāti attho.",
  "tika-vin13t4:76_0": "49.Chādetukāmo chādeti,",
  "tika-vin13t4:76_1": "duṭṭhullaṁ bhikkhunopi cāti yo bhikkhu bhikkhuno duṭṭhullasaṅkhātaṁ saṅghādisesaṁ chādetukāmo hutvā chādeti,",
  "tika-vin13t4:76_2": "tassa pācittiyaṁ siyāti attho.",
  "tika-vin13t4:76_3": "Itthiyā saha saṁvidhāya gāmantaragatassa bhikkhuno pācittiyaṁ siyāti yojanā.",
  "tika-vin13t4:77_0": "50.Bhikkhuṁvā pahareyyāthāti yo bhikkhu bhikkhuṁ pahareyya,",
  "tika-vin13t4:77_1": "tassa pācittiyaṁ siyāti yojanā.",
  "tika-vin13t4:77_2": "Talasattikamuggireti yo bhikkhu paharaṇākāraṁ dassento kāyaṁ vā kāyappaṭibaddhaṁ vā uggireyya,",
  "tika-vin13t4:77_3": "tassa pācittiyaṁ siyāti attho.",
  "tika-vin13t4:77_4": "Codeyya vā codāpeyya,",
  "tika-vin13t4:77_5": "bhikkhuṁ amūlakena cāti yo bhikkhu bhikkhuṁ amūlakena saṅghādisesena codeyya vā codāpeyya vā,",
  "tika-vin13t4:77_6": "tassa pācittiyaṁ siyāti attho.",
  "tika-vin13t4:77_7": "Tattha amūlakenāti diṭṭhādimūlavirahitena.",
  "tika-vin13t4:78_0": "51.Kukkuccuppādane cāpīti “ūnavīsativasso tvaṁ maññe”tiādīni bhaṇanto kukkuccaṁ uppādeyya,",
  "tika-vin13t4:78_1": "tassa kukkuccuppādanapaccayā pācittiyaṁ hoti.",
  "tika-vin13t4:78_2": "Yo bhikkhu bhaṇḍanatthāya bhaṇḍanajātānaṁ vacanaṁ sotuṁ upassutiṁ yāti,",
  "tika-vin13t4:78_3": "tassa pācittiyaṁ siyāti sambandho.",
  "tika-vin13t4:78_4": "Tattha bhaṇḍanatthāyāti kalahatthāya.",
  "tika-vin13t4:78_5": "Bhaṇḍanajātānanti kalahajātānaṁ.",
  "tika-vin13t4:78_6": "Upassutinti sutisamīpaṁ.",
  "tika-vin13t4:79_0": "52.",
  "tika-vin13t4:79_1": "Yo bhikkhu saṅghassa pariṇāmitaṁ yaṁ lābhaṁ,",
  "tika-vin13t4:79_2": "taṁ parapuggalassa nāmeti,",
  "tika-vin13t4:79_3": "tassa pācittiyaṁ siyāti sambandho.",
  "tika-vin13t4:79_4": "Tattha nāmetīti pariṇāmeti.",
  "tika-vin13t4:79_5": "Pucchaṁ akatvāti “vikāle gāmappavesanaṁ āpucchāmī”ti vā “gāmaṁ pavisissāmī”ti vā anāpucchitvā.",
  "tika-vin13t4:79_6": "Santabhikkhunti antoupacārasīmāya dassanūpacāre bhikkhuṁ disvā yaṁ sakkā hoti pakativacanena āpucchituṁ,",
  "tika-vin13t4:79_7": "tādisaṁ vijjamānaṁ bhikkhuṁ.",
  "tika-vin13t4:79_8": "Gāmassāti gāmaṁ,",
  "tika-vin13t4:79_9": "kammatthe sāmivacanaṁ.",
  "tika-vin13t4:79_10": "Gateti sampadānatthe bhummavacanaṁ,",
  "tika-vin13t4:79_11": "gatassāti attho.",
  "tika-vin13t4:79_12": "Santaṁ bhikkhuṁ anāpucchitvā vikāle gāmaṁ gatassa bhikkhuno pācittiyaṁ siyāti attho.",
  "tika-vin13t4:79_13": "Sesaṁ uttānamevāti.",
  "tika-vin13t4:80_0": "Pācittiyaniddesavaṇṇanā niṭṭhitā.",
  "tika-vin13t4:81_0": "5. Pakiṇṇakaniddesavaṇṇanā",
  "tika-vin13t4:82_0": "53.",
  "tika-vin13t4:82_1": "Idāni pakiṇṇakaṁ dassetuṁ “saṅghika”ntyādi āraddhaṁ.",
  "tika-vin13t4:82_2": "Tattha yo bhikkhu issaro hutvā saṅghikaṁ garubhaṇḍaṁ aññassa deti,",
  "tika-vin13t4:82_3": "tassa thullaccayaṁ siyā.",
  "tika-vin13t4:82_4": "Theyyāya aññassa deti,",
  "tika-vin13t4:82_5": "yathāvatthu pārājikādi siyā,",
  "tika-vin13t4:82_6": "dukkaṭavatthu dukkaṭaṁ,",
  "tika-vin13t4:82_7": "thullaccayavatthu thullaccayaṁ,",
  "tika-vin13t4:82_8": "pārājikavatthu pārājikaṁ siyāti vuttaṁ hoti.",
  "tika-vin13t4:83_0": "54.Kusādimayacīrānīti ettha ādi-",
  "tika-vin13t4:83_1": "saddo vākaphalakaṁ saṅgaṇhāti,",
  "tika-vin13t4:83_2": "kusamayacīraṁ vākamayacīraṁ phalakamayacīranti.",
  "tika-vin13t4:83_3": "Tattha kuse ganthetvā katacīraṁ kusamayacīraṁ.",
  "tika-vin13t4:83_4": "Vākamayacīraṁ nāma tāpasānaṁ vakkalaṁ.",
  "tika-vin13t4:83_5": "Phalakamayacīraṁ nāma phalakasaṇṭhānāni phalakāni sibbetvā katacīraṁ.",
  "tika-vin13t4:83_6": "Kambalaṁ kesavālajanti kesajaṁ kambalaṁ vālajaṁ kambalaṁ,",
  "tika-vin13t4:83_7": "kesakambalaṁ vālakambalanti attho.",
  "tika-vin13t4:83_8": "Kesehi tante vāyitvā katakambalaṁ kesakambalaṁ.",
  "tika-vin13t4:83_9": "Camarivālehi vāyitvā katakambalaṁ vālakambalaṁ.",
  "tika-vin13t4:83_10": "Samayaṁ vināti naṭṭhacīvarakālaṁ ṭhapetvā.",
  "tika-vin13t4:83_11": "Dhārayato dhārayantassa.",
  "tika-vin13t4:83_12": "Lūkapakkhājinakkhipanti ulūkapakkhiajinakkhipaṁ.",
  "tika-vin13t4:83_13": "Tattha ulūkapakkhīti ulūkasakuṇapakkhehi katanivāsanaṁ.",
  "tika-vin13t4:83_14": "Ajinakkhipanti salomaṁ sakhuraṁ ajinamigacammaṁ.",
  "tika-vin13t4:83_15": "Naṭṭhacīvarakālaṁ ṭhapetvā imesu sattasu vatthūsu yaṁ kiñci dhārayato thullaccayaṁ siyāti attho.",
  "tika-vin13t4:84_0": "55.",
  "tika-vin13t4:84_1": "Satthakena kattabbaṁ kammaṁ satthakammaṁ,",
  "tika-vin13t4:84_2": "tasmiṁ satthakamme.",
  "tika-vin13t4:84_3": "Vatthimhi kattabbaṁ kammaṁ vatthikammaṁ,",
  "tika-vin13t4:84_4": "tasmiṁ vatthikamme.",
  "tika-vin13t4:84_5": "Saṁ nimittanti attano aṅgajātaṁ.",
  "tika-vin13t4:84_6": "Taṁ chindato thullaccayaṁ siyāti sambandho.",
  "tika-vin13t4:84_7": "Maṁsādibhojaneti ettha ādi-",
  "tika-vin13t4:84_8": "saddo aṭṭhilohitacammalomāni saṅgaṇhāti.",
  "tika-vin13t4:84_9": "Tasmā manussānaṁ maṁsaaṭṭhilohitacammalomabhojanapaccayā thullaccayaṁ siyāti attho.",
  "tika-vin13t4:85_0": "56.Kadalerakakkadussānīti ettha kadalierakaakkavākehi katāni vatthāni dhārayantassa dukkaṭaṁ.",
  "tika-vin13t4:85_1": "Potthakanti makacivākehi kataṁ potthakadussaṁ.",
  "tika-vin13t4:85_2": "Sabbapītādikanti ettha ādi-",
  "tika-vin13t4:85_3": "saddena sabbalohitakasabbakaṇhakasabbamañjeṭṭhikaṁ saṅgaṇhāti.",
  "tika-vin13t4:85_4": "Tattha sabbameva nīlakaṁ sabbanīlakaṁ.",
  "tika-vin13t4:85_5": "Evaṁ sesesupi.",
  "tika-vin13t4:85_6": "Nīlaṁ ummārapupphavaṇṇaṁ.",
  "tika-vin13t4:85_7": "Pītaṁ kaṇikārapupphavaṇṇaṁ.",
  "tika-vin13t4:85_8": "Lohitaṁ jayasumanapupphavaṇṇaṁ.",
  "tika-vin13t4:85_9": "Kaṇhakaṁ addāriṭṭhakavaṇṇaṁ.",
  "tika-vin13t4:85_10": "Mañjeṭṭhikaṁ lākhārasavaṇṇaṁ.",
  "tika-vin13t4:85_11": "Imesu aṭṭhasu vatthūsu yaṁ kiñci dhārayantassa dukkaṭaṁ siyāti attho.",
  "tika-vin13t4:86_0": "57-",
  "tika-vin13t4:86_1": "8.Hatthissuragasoṇānanti hatthiassauragasoṇānaṁ maṁsaṁ aṭṭhirudhiracammalomāni.",
  "tika-vin13t4:86_2": "Sīhabyagghacchadīpinanti sīhabyagghaacchadīpīnaṁ maṁsādīni.",
  "tika-vin13t4:86_3": "Taracchassa ca maṁsādiṁ uddissakatamaṁsañca anāpucchitamaṁsañca bhuñjato dukkaṭaṁ siyā.",
  "tika-vin13t4:86_4": "Dakatitthādikanti ettha ādi-",
  "tika-vin13t4:86_5": "saddo vaccapassāvakuṭiyo saṅgaṇhāti.",
  "tika-vin13t4:86_6": "Tena yātānupubbaṁ āgatappaṭipāṭiṁ hitvāna vajjetvā nahānatitthañca vaccakuṭiñca passāvakuṭiñca vaje vajeyya gaccheyya,",
  "tika-vin13t4:86_7": "dukkaṭaṁ tassa siyāti attho.",
  "tika-vin13t4:87_0": "59.Sahasāti vegasā vegena.",
  "tika-vin13t4:87_1": "Vubbhajitvānāti antaravāsakaṁ dūratova ukkhipitvā, va-",
  "tika-vin13t4:87_2": "kāro sandhivasenāgato.",
  "tika-vin13t4:87_3": "Paviseti paviseyya.",
  "tika-vin13t4:87_4": "Vaccapassāvakuṭikanti vaccakuṭikaṁ passāvakuṭikaṁ.",
  "tika-vin13t4:87_5": "Viseti paviseyya.",
  "tika-vin13t4:87_6": "Yo bhikkhu vaccapassāvakuṭikaṁ sahasā paviseyya vā nikkhameyya vā,",
  "tika-vin13t4:87_7": "ubbhajitvā vā paviseyya vā nikkhameyya vā,",
  "tika-vin13t4:87_8": "ukkāsikaṁ vajjetvā taṁ paviseyya,",
  "tika-vin13t4:87_9": "tassa dukkaṭaṁ siyāti yojanā.",
  "tika-vin13t4:88_0": "60.",
  "tika-vin13t4:88_1": "Nitthunanto vaccaṁ kareyya dantakaṭṭhañca khādanto,",
  "tika-vin13t4:88_2": "tassa dukkaṭaṁ siyāti attho.",
  "tika-vin13t4:88_3": "Vaccapassāvadoṇīnaṁ bahi vaccādikaṁ vaccapassāvaṁ kareyya,",
  "tika-vin13t4:88_4": "tassa dukkaṭaṁ siyā.",
  "tika-vin13t4:89_0": "61.Kharenacāvalekheyyāti phālitakaṭṭhena vā pharusena vā gaṇṭhikena vā pūtikaṭṭhena vā susirena vā avalekheyyāti attho.",
  "tika-vin13t4:89_1": "Kaṭṭhanti avalekhanakaṭṭhaṁ.",
  "tika-vin13t4:89_2": "Kūpaketi vaccakūpake.",
  "tika-vin13t4:89_3": "Ūhatañcāti gūthamakkhitañca.",
  "tika-vin13t4:89_4": "Na dhoveyyāti attanā vā na dhoveyya parena vā na dhovāpeyya.",
  "tika-vin13t4:89_5": "Uklāpañcāti kacavarañca.",
  "tika-vin13t4:89_6": "Na sodhayena sammajjeyya.",
  "tika-vin13t4:90_0": "62.Capucapūti saddaṁ katvā udakakiccaṁ karontassa ācamantassa dukkaṭaṁ siyāti attho.",
  "tika-vin13t4:90_1": "Anajjhiṭṭhovāti anāṇattoyeva.",
  "tika-vin13t4:90_2": "Therenāti saṅghattherena.",
  "tika-vin13t4:90_3": "Pātimokkhanti pātimokkhuddesaṁ.",
  "tika-vin13t4:90_4": "Uddise uddiseyya,",
  "tika-vin13t4:90_5": "dukkaṭaṁ siyā.",
  "tika-vin13t4:91_0": "63.",
  "tika-vin13t4:91_1": "Anāpucchāya pañhassa kathane,",
  "tika-vin13t4:91_2": "anāpucchāya pañhassa vissajjane,",
  "tika-vin13t4:91_3": "anāpucchāya sajjhāyakaraṇe,",
  "tika-vin13t4:91_4": "anāpucchāya padīpajālane,",
  "tika-vin13t4:91_5": "anāpucchāya padīpavijjhāpaneti imesu catūsu paccayesu tassa dukkaṭaṁ siyā.",
  "tika-vin13t4:92_0": "64.",
  "tika-vin13t4:92_1": "Anāpucchā vātapānakavāṭāni vivareyya vā thakeyya vā,",
  "tika-vin13t4:92_2": "tassa dukkaṭaṁ siyāti sambandho.",
  "tika-vin13t4:92_3": "Vandanādinti ettha ādi-",
  "tika-vin13t4:92_4": "saddo vandāpanaṁ saṅgaṇhāti.",
  "tika-vin13t4:92_5": "Yo bhikkhu naggo vandanaṁ kareyya,",
  "tika-vin13t4:92_6": "vandāpanaṁ kareyya,",
  "tika-vin13t4:92_7": "gamanaṁ kareyya,",
  "tika-vin13t4:92_8": "bhojanaṁ kareyya,",
  "tika-vin13t4:92_9": "pivanaṁ kareyya,",
  "tika-vin13t4:92_10": "khādanaṁ kareyya,",
  "tika-vin13t4:92_11": "gahaṇaṁ kareyya,",
  "tika-vin13t4:92_12": "dānaṁ kareyya,",
  "tika-vin13t4:92_13": "tassa sabbattha dukkaṭanti sambandho.",
  "tika-vin13t4:93_0": "65.Tipaṭicchannakaṁ vināti “anujānāmi,",
  "tika-vin13t4:93_1": "bhikkhave,",
  "tika-vin13t4:93_2": "tisso paṭicchādiyo jantāgharappaṭicchādiṁ udakappaṭicchādiṁ vatthappaṭicchādi”nti evaṁ vuttā tisso paṭicchādiyo samāhaṭāti “tipaṭicchādī”ti vuttaṁ.",
  "tika-vin13t4:93_3": "Tipaṭicchannakaṁ ṭhapetvā parikammaṁ sayaṁ kareyya,",
  "tika-vin13t4:93_4": "paraṁ kārāpeyya,",
  "tika-vin13t4:93_5": "tassa dukkaṭaṁ siyāti attho.",
  "tika-vin13t4:93_6": "Yo bhikkhu nahāyaṁ nahāyanto kuṭṭe vā thambhe vā tarumhi vā kāyaṁ upaghaṁseyya,",
  "tika-vin13t4:93_7": "tassa dukkaṭaṁ siyā.",
  "tika-vin13t4:94_0": "66.",
  "tika-vin13t4:94_1": "Yo bhikkhu nahāyanto kuruvindakasuttena kāyaṁ ghaṁseyya,",
  "tika-vin13t4:94_2": "kāyato kāyena aññamaññaṁ ghaṁseyya,",
  "tika-vin13t4:94_3": "tassa dukkaṭaṁ siyāti sambandho.",
  "tika-vin13t4:94_4": "Yo agilāno saupāhano bahārāme bahiārāme careyya,",
  "tika-vin13t4:94_5": "tassa dukkaṭaṁ siyāti sambandho.",
  "tika-vin13t4:95_0": "67.Sabbanīlādikampi cāti ettha ādi-",
  "tika-vin13t4:95_1": "saddo lohitodātapītakaṇhamañjeṭṭhamahāraṅgamahānāmaraṅgarattādayo upāhanāyo saṅgaṇhāti.",
  "tika-vin13t4:95_2": "Yo bhikkhu sabbanīlasabbalohitādikaṁ upāhanaṁ dhāreti,",
  "tika-vin13t4:95_3": "tassa dukkaṭaṁ siyāti sambandho.",
  "tika-vin13t4:95_4": "Yo bhikkhu ratto rattacitto tadahujātāyapi itthiyā nimittaṁ passeyya,",
  "tika-vin13t4:95_5": "tassa dukkaṭaṁ siyā.",
  "tika-vin13t4:95_6": "Yo bhikkhu bhikkhadāyiyā bhikkhadāyikāya itthiyā mukhaṁ passeyya,",
  "tika-vin13t4:95_7": "tassa dukkaṭaṁ siyā.",
  "tika-vin13t4:96_0": "68- 9.",
  "tika-vin13t4:96_1": "Yo bhikkhu ujjhānasaññī hutvā aññassa bhikkhuno pattaṁ vā passeyya,",
  "tika-vin13t4:96_2": "tassa dukkaṭaṁ siyā.",
  "tika-vin13t4:96_3": "Ādāsādimhi udakapatte attano mukhaṁ passeyya,",
  "tika-vin13t4:96_4": "tassa dukkaṭaṁ siyā.",
  "tika-vin13t4:96_5": "Uccāsanamahāsane nisajjādiṁ nisīdanasayanādiṁ karontassa bhikkhuno dukkaṭaṁ siyā.",
  "tika-vin13t4:96_6": "Ukkhittānupasampannanānāsaṁvāsakādīnaṁ vandanepi dukkaṭaṁ siyāti sambandho.",
  "tika-vin13t4:96_7": "Tattha ukkhittoti āpattiyā adassane ukkhittako,",
  "tika-vin13t4:96_8": "āpattiyā appaṭikamme ukkhittako,",
  "tika-vin13t4:96_9": "pāpikāya diṭṭhiyā appaṭinissagge ukkhittakoti tividhopi idhādhippeto.",
  "tika-vin13t4:96_10": "Anupasampannoti iminā bhikkhunisāmaṇerasāmaṇerisikkhamānapaṇḍakaitthisikkhāpaccakkhātakā gahitā.",
  "tika-vin13t4:96_11": "Nānāsaṁvāsakāti laddhinānāsaṁvāsakā gahitā. Ādi-",
  "tika-vin13t4:96_12": "saddena chinnamūlakā gahitā.",
  "tika-vin13t4:97_0": "70- 71.",
  "tika-vin13t4:97_1": "Yo dīghāsane paṇḍakitthīhi paṇḍakena vā itthiyā vā ubhatobyañjanena vā ekato nisīdeyya,",
  "tika-vin13t4:97_2": "tassa dukkaṭaṁ siyā.",
  "tika-vin13t4:97_3": "Adīghe āsaneti rasse āsane.",
  "tika-vin13t4:97_4": "Yo bhikkhu rassāsane mañce vā pīṭhe vā asamānāsanikena ekato sayeyya,",
  "tika-vin13t4:97_5": "tassa dukkaṭaṁ siyāti attho.",
  "tika-vin13t4:97_6": "Phalapupphādikanti ettha ādi-",
  "tika-vin13t4:97_7": "saddena veḷucuṇṇadantakaṭṭhamattikādayo saṅgahitā.",
  "tika-vin13t4:97_8": "Kulasaṅgahatthāya phalapupphādikaṁ dadato dukkaṭaṁ siyāti sambandho.",
  "tika-vin13t4:98_0": "72- 3.",
  "tika-vin13t4:98_1": "Yo bhikkhu ganthimādiṁ sayaṁ kareyya,",
  "tika-vin13t4:98_2": "paraṁ kārāpeyya,",
  "tika-vin13t4:98_3": "tassa dukkaṭaṁ siyā.",
  "tika-vin13t4:98_4": "Yo bhikkhu jinena vāritapaccaye paribhuñjeyya,",
  "tika-vin13t4:98_5": "tassa dukkaṭaṁ siyā.",
  "tika-vin13t4:98_6": "Abyatto bālo yo bhikkhu ācariyupajjhāye anissāya nissayaṁ aggahetvā vaseyya,",
  "tika-vin13t4:98_7": "tassa dukkaṭaṁ siyā.",
  "tika-vin13t4:98_8": "Yo bhikkhu anuññātehi mātāpituādīhi puggalehi aññassa puggalassa bhesajjaṁ kareyya vā vadeyya vā,",
  "tika-vin13t4:98_9": "tassa dukkaṭaṁ siyā.",
  "tika-vin13t4:98_10": "Sāpattiko yo bhikkhu uposathappavāraṇaṁ kareyya,",
  "tika-vin13t4:98_11": "tassa dukkaṭaṁ siyāti sambandho.",
  "tika-vin13t4:98_12": "Tattha jinena bhagavatā vāritā jinavāritā,",
  "tika-vin13t4:98_13": "jinavāritā ca te paccayā ceti jinavāritapaccayā,",
  "tika-vin13t4:98_14": "te jinavāritapaccaye.",
  "tika-vin13t4:98_15": "Dvemātikāappaguṇatāya abyatto.",
  "tika-vin13t4:99_0": "74.",
  "tika-vin13t4:99_1": "Yo bhikkhu ābhogaṁ vā niyogaṁ vā vajjetvā dvārabandhādike ṭhāne parivattakavāṭakaṁ apidhāya divā sayeyya,",
  "tika-vin13t4:99_2": "tassa dukkaṭaṁ siyāti sambandho.",
  "tika-vin13t4:99_3": "Dvārabandhādiketi yena kenaci parikkhitte abbhokāsepi rukkhamūlepi antamaso iminā lakkhaṇena yuttaākāsaṅgaṇepi.",
  "tika-vin13t4:99_4": "Apidhāyāti apidahitvā.",
  "tika-vin13t4:99_5": "Vinābhoganti “esa dvāraṁ jaggissatī”ti ābhogaṁ ṭhapetvāti attho.",
  "tika-vin13t4:99_6": "Niyoganti avasaṭṭhānaṁ,",
  "tika-vin13t4:99_7": "attano avasaṁ bahusādhāraṇaṭṭhānaṁ ṭhapetvā.",
  "tika-vin13t4:99_8": "“Savaso”ti vā pāṭho,",
  "tika-vin13t4:99_9": "savaso hutvāti attho.",
  "tika-vin13t4:99_10": "Divāti divākāle.",
  "tika-vin13t4:100_0": "75.Dhaññanti sāli vīhi yavo godhumo kaṅgu varako kudrūsakoti sattavidhaṁ dhaññaṁ.",
  "tika-vin13t4:100_1": "Itthirūpanti dārulohamayādiitthirūpaṁ.",
  "tika-vin13t4:100_2": "Ratananti muttādidasavidhaṁ ratanaṁ.",
  "tika-vin13t4:100_3": "Āvudhanti sattitomarādisabbāvudhabhaṇḍaṁ.",
  "tika-vin13t4:100_4": "Itthipasādhananti itthiyā sīsādialaṅkāraṁ.",
  "tika-vin13t4:100_5": "Tūriyabhaṇḍanti dhamanasaṅkhādisabbaṁ tūriyabhaṇḍaṁ.",
  "tika-vin13t4:100_6": "Phalarukkheti phalitarukkhe.",
  "tika-vin13t4:100_7": "Pubbaṇṇādikanti muggamāsādikaṁ. Ādi-",
  "tika-vin13t4:100_8": "saddena vākurakuminādayo gahitā.",
  "tika-vin13t4:100_9": "Etesu yaṁ kiñci āmaseyya,",
  "tika-vin13t4:100_10": "tassa dukkaṭaṁ siyāti attho.",
  "tika-vin13t4:101_0": "76.Sasitthodakatelehīti yo pana madhusitthakatelena vā udakamissakatelena vā yena kenaci cikkhallena vā.",
  "tika-vin13t4:101_1": "Phaṇahatthaphaṇehi vāti dantamayādiphaṇena vā phaṇakiccasādhakehi hatthaṅgulīhi vā kocchena vā kesamosaṇṭhane dukkaṭaṁ siyāti attho.",
  "tika-vin13t4:101_2": "Ekasmiṁ bhājane bhojananimitte dukkaṭaṁ siyāti attho.",
  "tika-vin13t4:102_0": "77.",
  "tika-vin13t4:102_1": "Dve bhikkhū ekattharaṇā sayeyyūṁ,",
  "tika-vin13t4:102_2": "dve bhikkhū ekapāvuraṇā sayeyyuṁ,",
  "tika-vin13t4:102_3": "dve bhikkhū ekamañcake sayeyyuṁ,",
  "tika-vin13t4:102_4": "tesaṁ dukkaṭāni hontīti sambandho.",
  "tika-vin13t4:102_5": "Pamāṇato adhikaṁ vā ūnaṁ vā dantakaṭṭhaṁ khādeyya,",
  "tika-vin13t4:102_6": "tassa dukkaṭaṁ siyāti yojanā.",
  "tika-vin13t4:102_7": "Tattha adhikanti aṭṭhaṅgulato adhikaṁ.",
  "tika-vin13t4:102_8": "Ūnanti caturaṅgulato ūnaṁ.",
  "tika-vin13t4:103_0": "78.",
  "tika-vin13t4:103_1": "Yo bhikkhu naccañca gītañca vāditañca yojeti vā yojāpeti vā,",
  "tika-vin13t4:103_2": "tassa dukkaṭaṁ siyā.",
  "tika-vin13t4:103_3": "Tesaṁ naccānaṁ dassanaṁ,",
  "tika-vin13t4:103_4": "tesaṁ gītānaṁ savanaṁ,",
  "tika-vin13t4:103_5": "tesaṁ vāditānaṁ savanañca karontassa dukkaṭaṁ siyāti attho.",
  "tika-vin13t4:104_0": "79.Vīhādiropimeti vīhiādīnaṁ ruhanaṭṭhāne.",
  "tika-vin13t4:104_1": "Bahipākārakuṭṭaketi pākārakuṭṭānaṁ bahi.",
  "tika-vin13t4:104_2": "Vaccādichaḍḍanādimhīti vaccapassāvasaṅkāracalakādīnaṁ chaḍḍanavissajjanapaccayā dukkaṭaṁ siyāti attho.",
  "tika-vin13t4:104_3": "Dīghakesādidhāraṇeti dīghakesadhāraṇe dīghanakhadhāraṇe dukkaṭaṁ siyāti attho.",
  "tika-vin13t4:105_0": "80.Nakhamaṭṭhakaraṇādimhīti ettha ādi-",
  "tika-vin13t4:105_1": "saddena rajanakaraṇaṁ gahitaṁ.",
  "tika-vin13t4:105_2": "Sambādhe lomahāraṇeti sambādhe upakacchakamuttakaraṇaṭṭhāne lomuddharaṇe.",
  "tika-vin13t4:105_3": "Saupāhano bhikkhu parikammakataṁ bhūmiṁ akkameyyāti sambandho.",
  "tika-vin13t4:106_0": "81.Adhotaallapādehīti yo bhikkhu adhotapādehi vā allapādehi vā saṅghikaṁ mañcaṁ vā pīṭhaṁ vā akkameyya,",
  "tika-vin13t4:106_1": "parikammakataṁ bhittiṁ vā kāyato āmasantassa dukkaṭaṁ siyāti attho.",
  "tika-vin13t4:107_0": "82-",
  "tika-vin13t4:107_1": "3.Saṅghāṭiyāpipallattheti adhiṭṭhitacīvarena vihāre vā antaraghare vā pallatthikaṁ kareyya,",
  "tika-vin13t4:107_2": "tassa dukkaṭaṁ.",
  "tika-vin13t4:107_3": "Dupparibhuñjeyya cīvaranti tiṇṇaṁ cīvarānaṁ aññataraṁ cīvaraṁ dupparibhogena paribhuñjeyya.",
  "tika-vin13t4:107_4": "Akāyabandhanoti kāyabandhanavirahito bhikkhu gāmaṁ vajeyya gaccheyya.",
  "tika-vin13t4:107_5": "Yo bhikkhu vaccakaṁ uccāraṁ katvāna udake sante nācameyya udakasuddhiṁ na kareyya,",
  "tika-vin13t4:107_6": "tassa dukkaṭaṁ siyāti attho.",
  "tika-vin13t4:107_7": "Samādeyya akappiyeti bhikkhuṁ vā sāmaṇerādike sesasahadhammike vā akappiye niyojeyya,",
  "tika-vin13t4:107_8": "tassa dukkaṭaṁ siyāti attho.",
  "tika-vin13t4:107_9": "Sabhāgāpattiyā desanārocanapaccayā dukkaṭaṁ siyāti attho.",
  "tika-vin13t4:107_10": "Sabhāgāti ettha vatthusabhāgatāva idhādhippetā,",
  "tika-vin13t4:107_11": "na āpattisabhāgatā.",
  "tika-vin13t4:108_0": "84.Na vase vassanti yo bhikkhu vassaṁ na vaseyya na upagaccheyya,",
  "tika-vin13t4:108_1": "tassa dukkaṭaṁ siyā.",
  "tika-vin13t4:108_2": "Visaṁvāde suddhacitteti ettha sampadānatthe bhummavacanaṁ,",
  "tika-vin13t4:108_3": "paṭissavaṁ visaṁvādentassa suddhacittassa dukkaṭaṁ siyāti attho.",
  "tika-vin13t4:108_4": "Vassaṁ vasitvā ananuññātakiccato ananuññātakiccena bhikkhuno gamane dukkaṭaṁ siyāti yojanā.",
  "tika-vin13t4:109_0": "85.",
  "tika-vin13t4:109_1": "Āpadaṁ vajjetvā tarussa uddhaṁ porisamhā abhiruhaṇe dukkaṭaṁ siyāti sambandho.",
  "tika-vin13t4:109_2": "Āpadanti antarāyaṁ.",
  "tika-vin13t4:109_3": "Tarussāti rukkhassa.",
  "tika-vin13t4:109_4": "Porisamhāti ekaporisappamāṇā majjhimassa purisassa pañcahatthā.",
  "tika-vin13t4:109_5": "Aparissāvano yo bhikkhu addhānaṁ gaccheyya,",
  "tika-vin13t4:109_6": "yo ca bhikkhu taṁ parissāvanaṁ yācato na dadeyya,",
  "tika-vin13t4:109_7": "tassa dukkaṭaṁ siyāti yojanā.",
  "tika-vin13t4:109_8": "Addhānanti addhayojanameva antimamaddhānaṁ.",
  "tika-vin13t4:110_0": "86.",
  "tika-vin13t4:110_1": "Attano ghātane dukkaṭaṁ siyāti sambandho.",
  "tika-vin13t4:110_2": "Yo bhikkhu itthirūpādirūpaṁ kareyya vā kārāpeyya vā,",
  "tika-vin13t4:110_3": "tassa dukkaṭaṁ siyā.",
  "tika-vin13t4:110_4": "Mālādikaṁ vicittaṁ ṭhapetvā jātakādivatthuṁ sayaṁ kareyya,",
  "tika-vin13t4:110_5": "dukkaṭaṁ siyāti sambandho.",
  "tika-vin13t4:111_0": "87.Bhuñjantamuṭṭhapeti yo bhikkhu bhuñjantaṁ uṭṭhāpeyya,",
  "tika-vin13t4:111_1": "tassa dukkaṭaṁ siyā.",
  "tika-vin13t4:111_2": "Bhattasālādīsu vuḍḍhānaṁ okāsaṁ adatvā nisīdato dukkaṭaṁ siyāti yojanā.",
  "tika-vin13t4:112_0": "88.Yānānīti vayhaṁ ratho sakaṭaṁ sandamānikādīni.",
  "tika-vin13t4:112_1": "Kallakoti agilāno.",
  "tika-vin13t4:112_2": "Agilāno yo bhikkhu yānāni abhiruheyya,",
  "tika-vin13t4:112_3": "tassa dukkaṭaṁ siyāti attho.",
  "tika-vin13t4:112_4": "Vade davanti keḷiṁ vadeyya,",
  "tika-vin13t4:112_5": "ratanattayaṁ ārabbha keḷiṁ vadeyya,",
  "tika-vin13t4:112_6": "tassa dukkaṭaṁ siyāti attho.",
  "tika-vin13t4:112_7": "Aññaparisāya upalālane dukkaṭaṁ hoti.",
  "tika-vin13t4:113_0": "89.Kāyādinti ettha ādi-",
  "tika-vin13t4:113_1": "saddo ūrunimittaṁ saṅgaṇhāti.",
  "tika-vin13t4:113_2": "Kāyaṁ vā ūruṁ vā nimittaṁ vā vivaritvā bhikkhunīnaṁ na dassaye na dasseyyāti attho.",
  "tika-vin13t4:113_3": "Lokāyataṁ tiracchānādivijjaṁ na ca sayaṁ vāceyya,",
  "tika-vin13t4:113_4": "parañca na vācāpeyya.",
  "tika-vin13t4:113_5": "Palitaṁ gaṇheyya vā gaṇhāpeyya vā,",
  "tika-vin13t4:113_6": "tassa dukkaṭaṁ siyāti yojanā.",
  "tika-vin13t4:114_0": "90- 92.",
  "tika-vin13t4:114_1": "Yattha katthaci peḷāyaṁ pakkhipitvā bhattaṁ bhuñjantassa dukkaṭaṁ siyāti sambandho.",
  "tika-vin13t4:114_2": "Pattahatthako yo bhikkhu vātapānaṁ vā kavāṭaṁ vā paṇāme paṇāmeyya,",
  "tika-vin13t4:114_3": "sodakaṁ pattaṁ uṇheyya uṇhe otāpeyya vā paṭisāmeyya vā,",
  "tika-vin13t4:114_4": "vodakaṁ pattaṁ atiuṇheyya atiṭhapeyya,",
  "tika-vin13t4:114_5": "tassa dukkaṭaṁ siyāti attho.",
  "tika-vin13t4:114_6": "Yo bhikkhu pattaṁ bhūmiyaṁ vā aṅke vā mañce vā pīṭhe vā miḍḍhante vā paribhaṇḍante vā pāde vā chatte vā ṭhapeyya,",
  "tika-vin13t4:114_7": "tassa dukkaṭaṁ siyāti sambandho.",
  "tika-vin13t4:114_8": "Bhūmiyanti yena kenaci anatthatāya paṁsusakkharamissāya.",
  "tika-vin13t4:114_9": "Aṅketi dvinnaṁ ūrūnaṁ majjhe.",
  "tika-vin13t4:114_10": "Miḍḍhanteti miḍḍhapariyante.",
  "tika-vin13t4:114_11": "Paribhaṇḍanteti bāhirapasse katāya tanukamiḍḍhiyā ante.",
  "tika-vin13t4:114_12": "Yo bhikkhu calakādiṁ vā patte ṭhapeyya,",
  "tika-vin13t4:114_13": "patte vā hatthadhovane hatthassa dhovanappaccayā tassa dukkaṭaṁ siyāti sambandho.",
  "tika-vin13t4:115_0": "93.",
  "tika-vin13t4:115_1": "Ucchiṭṭhaṁ mukhadhovanaṁ udakampi pattena nīharantassa bhikkhuno dukkaṭaṁ siyā.",
  "tika-vin13t4:115_2": "Yo bhikkhu akappiyaṁ pattaṁ paribhuñjeyya,",
  "tika-vin13t4:115_3": "tassa dukkaṭaṁ siyāti attho.",
  "tika-vin13t4:115_4": "Tattha akappiyaṁ pattanti dārumayapattādiṁ.",
  "tika-vin13t4:116_0": "94.",
  "tika-vin13t4:116_1": "Yo bhikkhu khipite “jīvā”ti vade vadeyya,",
  "tika-vin13t4:116_2": "tassa dukkaṭaṁ siyāti attho.",
  "tika-vin13t4:116_3": "Yo bhikkhu parimaṇḍalakādimhi pañcasattati sekhiye anādaro hutvā na sikkhati,",
  "tika-vin13t4:116_4": "tassa dukkaṭaṁ siyāti sambandho.",
  "tika-vin13t4:117_0": "95.",
  "tika-vin13t4:117_1": "Yo bhikkhu bhaṇḍāgāre payuto mātuyā pituno ca bhaṇḍakaṁ gopeyya,",
  "tika-vin13t4:117_2": "assa bhikkhuno pācittiyaṁ siyāti sambandho.",
  "tika-vin13t4:117_3": "Tattha payutoti bhaṇḍāgāre byāpāravasena yuttappayutto.",
  "tika-vin13t4:117_4": "Gopayeti gopeyya.",
  "tika-vin13t4:117_5": "Yo bhikkhu davāya hīnena jātiādinā uttamampi vadeyya,",
  "tika-vin13t4:117_6": "dubbhāsitaṁ siyāti sambandho.",
  "tika-vin13t4:117_7": "Tattha hīnehi vā ukkaṭṭhehi vā jātiādīhi evaṁ ukkaṭṭhaṁ vā hīnaṁ vā “caṇḍālosī”tiādinā nayena ujuṁ vā",
  "tika-vin13t4:117_8": "“santi idhekacce caṇḍālavenanesādā”tiādinā nayena aññāpadesena vā upasampannaṁ vā anupasampannaṁ vā akkosādhippāyaṁ",
  "tika-vin13t4:117_9": "vinā kevalaṁ kīḷādhippāyena vadeyya,",
  "tika-vin13t4:117_10": "dubbhāsitaṁ siyāti.",
  "tika-vin13t4:118_0": "Pakiṇṇakaniddesavaṇṇanā niṭṭhitā.",
  "tika-vin13t4:119_0": "6. Vattādikaṇḍaniddesavaṇṇanā",
  "tika-vin13t4:120_0": "96.",
  "tika-vin13t4:120_1": "Idāni vattaṁ dassetuṁ “upajjhācariyavatta”nti vuttaṁ.",
  "tika-vin13t4:120_2": "Tattha upajjhāyavattañca ācariyavattañca gamikavattañca āgantukavattañca senāsanādivattañca piyasīlena bhikkhunā kātabbanti sambandho.",
  "tika-vin13t4:120_3": "Gamikāgantukanti gamikaṁ āgantukanti chedo,",
  "tika-vin13t4:120_4": "gamikavattaṁ āgantukavattañcāti attho.",
  "tika-vin13t4:121_0": "97.",
  "tika-vin13t4:121_1": "Dātukāmo hatthapāse ṭhito kiñci gahitabbaṁ ekena purisena gahitabbaṁ ukkhipanakkhamaṁ vatthuṁ tidhā tīsu pakāresu ekenākārena dadeyya,",
  "tika-vin13t4:121_2": "gahetukāmo bhikkhu dvidhā dvīsu ekena gaṇheyya,",
  "tika-vin13t4:121_3": "ayaṁ pañcaṅgo paṭiggahoti attho.",
  "tika-vin13t4:122_0": "98- 100.",
  "tika-vin13t4:122_1": "Dūre ṭhitaṁ cīvaraṁ ṭhapitokāsaṁ sallakkhetvā “eta”nti vattabbaṁ.",
  "tika-vin13t4:122_2": "Hatthapāse ṭhitaṁ hatthena āmasitvā “ima”nti vattabbaṁ.",
  "tika-vin13t4:122_3": "“Etaṁ adhiṭṭhāmi,",
  "tika-vin13t4:122_4": "imaṁ adhiṭṭhāmī”ti imesaṁ padānaṁ majjhe saṅghāṭiādīsu paccekaṁ yojetvā ticīvaraṁ adhiṭṭheyya. Kathaṁ?",
  "tika-vin13t4:122_5": "“Etaṁ saṅghāṭiṁ adhiṭṭhāmi,",
  "tika-vin13t4:122_6": "imaṁ saṅghāṭiṁ adhiṭṭhāmī”ti adhiṭṭheyya.",
  "tika-vin13t4:122_7": "Evaṁ sesesu ca cīvaresu.",
  "tika-vin13t4:122_8": "Yathā cīvarādiṁ vidhānaṁ evaṁ pattepi adhiṭṭheyya paccuddhareyyāti attho.",
  "tika-vin13t4:123_0": "101.",
  "tika-vin13t4:123_1": "Sañcarittaṁ ṭhapetvā sesā garukā ca pārājikā ca sacittakāti sambandho.",
  "tika-vin13t4:123_2": "Antimāti pārājikā.",
  "tika-vin13t4:123_3": "Acchinnasikkhāpadaṁ,",
  "tika-vin13t4:123_4": "pariṇatasikkhāpadañcāti imaṁ dvayaṁ ṭhapetvā sesaṁ nissaggiyaṁ acittakanti attho.",
  "tika-vin13t4:124_0": "102-",
  "tika-vin13t4:124_1": "3.Gāmappavesananteteti gāmappavesanaṁ iti ete.",
  "tika-vin13t4:124_2": "Pācittīsu ete padasodhammādayo gāmappavesanantā sattarasa sikkhāpadā acittakā.",
  "tika-vin13t4:125_0": "104- 5.",
  "tika-vin13t4:125_1": "Pakiṇṇakesu uddissakataṁ ṭhapetvā aññamaṁsakaṁ sesamaṁsaṁ acittakanti attho.",
  "tika-vin13t4:125_2": "Ettha pakiṇṇakesu aññamaṁsādikaṁ pattahattho kavāṭakantaṁ terasavidhaṁ idaṁ sikkhāpadaṁ acittakaṁ,",
  "tika-vin13t4:125_3": "sesaṁ sabbaṁ sacittakanti attho.",
  "tika-vin13t4:126_0": "106.",
  "tika-vin13t4:126_1": "Ācariyā vītikkamanacittena sacittakaṁ acittakanti vadanti,",
  "tika-vin13t4:126_2": "paññattijānanena cittena tathā sacittakaṁ acittakanti ācariyā vadantīti attho. Tathā-",
  "tika-vin13t4:126_3": "saddena “sacittakaṁ acittaka”nti idaṁ gahitaṁ.",
  "tika-vin13t4:127_0": "107-9.Pubbakaraṇādikanti ettha ādi-saddo pubbakiccaṁ saṅgaṇhāti. Tattha –",
  "tika-vin13t4:128_0": "“Sammajjanī padīpo ca, udakaṁ āsanena ca;",
  "tika-vin13t4:129_0": "Uposathassa etāni, pubbakaraṇanti vuccati.",
  "tika-vin13t4:130_0": "“Chandapārisuddhiutukkhānaṁ, bhikkhugaṇanā ca ovādo;",
  "tika-vin13t4:131_0": "Uposathassa etāni, pubbakiccanti vuccatī”ti. –",
  "tika-vin13t4:132_0": "Evaṁ pubbakaraṇādikaṁ navadhā dīpitaṁ sabbaṁ uposathappavāraṇaṁ piyasīlinā kātabbanti attho.",
  "tika-vin13t4:133_0": "112.Yathākkamanti etthāyamadhippāyo –",
  "tika-vin13t4:133_1": "gaṇo pārisuddhiuposathaṁ kareyya,",
  "tika-vin13t4:133_2": "puggalo adhiṭṭhānauposathaṁ kareyya,",
  "tika-vin13t4:133_3": "saṅgho suttuddesauposathaṁ kareyyāti.",
  "tika-vin13t4:134_0": "113.Cātuddaso pannaraso,",
  "tika-vin13t4:134_1": "sāmaggī dinato tidhāti cātuddaso uposatho,",
  "tika-vin13t4:134_2": "pannaraso uposatho,",
  "tika-vin13t4:134_3": "sāmaggīuposathoti dinato tidhā honti.",
  "tika-vin13t4:134_4": "Dinato puggalato kattabbākārato te uposathā nava iti īritāti attho.",
  "tika-vin13t4:135_0": "114.Tevācī dvekavācīti tevācikā pavāraṇā,",
  "tika-vin13t4:135_1": "dvevācikā pavāraṇā,",
  "tika-vin13t4:135_2": "ekavācikā pavāraṇā iti nava pavāraṇā vuttā.",
  "tika-vin13t4:136_0": "115.Tassāti phaggunamāsassa.",
  "tika-vin13t4:136_1": "Tato sesanti āsāḷhiantimapakkhamhā yāva kattikapuṇṇamā vassakālanti attho.",
  "tika-vin13t4:136_2": "Ettha hi ekasmiṁ saṁvacchare catuvīsatiuposathā honti.",
  "tika-vin13t4:137_0": "116.Etesūti etesu tīsu catūsu ekekasmiṁ utumhi tatiyapakkhā sattamapakkhā.",
  "tika-vin13t4:137_1": "Cātuddasāti cha cātuddasāti attho.",
  "tika-vin13t4:137_2": "Sesāni uttānatthānevāti.",
  "tika-vin13t4:138_0": "Vattādikaṇḍaniddesavaṇṇanā niṭṭhitā.",
  "tika-vin13t4:139_0": "Nigamanakathā",
  "tika-vin13t4:140_0": "Ettāvatā samāraddhā, mūlasikkhatthavaṇṇanā;",
  "tika-vin13t4:141_0": "Niṭṭhitā yā samāsena, aḍḍhamāsassa accaye.",
  "tika-vin13t4:142_0": "Adhunūpasampannānaṁ, hitatthāya samāsato;",
  "tika-vin13t4:143_0": "Imaṁ atthaṁ vaṇṇayatā, yaṁ puññaṁdhigataṁ mayā.",
  "tika-vin13t4:144_0": "Tena puññenayaṁ loko, sukhāya paṭipattiyā;",
  "tika-vin13t4:145_0": "Pāpuṇātu visuddhāya, nibbānaṁ ajaraṁ padaṁ.",
  "tika-vin13t4:146_0": "Nānātarugaṇākiṇṇe, nānākusalakāmino;",
  "tika-vin13t4:147_0": "Ramme yuddhānapatino, vihāre vasatā satā.",
  "tika-vin13t4:148_0": "Sāsane siddhipattassa, siddhinā ñāṇasiddhinā;",
  "tika-vin13t4:149_0": "Paṇḍitena katā esā, mūlasikkhatthavaṇṇanā.",
  "tika-vin13t4:150_0": "Mūlasikkhā-ṭīkā samattā."
}