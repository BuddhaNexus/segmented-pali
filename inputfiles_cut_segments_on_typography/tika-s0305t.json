{
  "tika-s0305t:0_0": "Namo tassa bhagavato arahato sammāsambuddhassa",
  "tika-s0305t:1_0": "Saṃyuttanikāye",
  "tika-s0305t:2_0": "Mahāvaggaṭīkā",
  "tika-s0305t:3_0": "1. Maggasaṃyuttaṃ",
  "tika-s0305t:4_0": "1. Avijjāvaggo",
  "tika-s0305t:5_0": "1-2. Avijjāsuttādivaṇṇanā",
  "tika-s0305t:6_0": "1- 2.",
  "tika-s0305t:6_1": "Pubbaṅgamāti pubbecarā.",
  "tika-s0305t:6_2": "Avijjā hi aññāṇalakkhaṇā sammuyhanākārena ārammaṇe pavattatīti sampayuttadhammānampi tadākārānuvidhānatāya paccayo hoti.",
  "tika-s0305t:6_3": "Tathā hi te aniccāsubhadukkhānattasabhāvepi dhamme niccādito gaṇhanti,",
  "tika-s0305t:6_4": "ayamassā tesaṃ sahajātavasena pubbaṅgamatā.",
  "tika-s0305t:6_5": "Yaṃ pana mohena abhibhūto pāpakiriyāya ādīnavaṃ apassanto pāṇaṃ hanati,",
  "tika-s0305t:6_6": "adinnaṃ ādiyati,",
  "tika-s0305t:6_7": "kāmesu micchā carati,",
  "tika-s0305t:6_8": "musā bhaṇati,",
  "tika-s0305t:6_9": "aññampi vividhaṃ dussīlyaṃ ācarati,",
  "tika-s0305t:6_10": "ayamassa sahajātavasena ca upanissayavasena ca pubbaṅgamatā.",
  "tika-s0305t:6_11": "Samāpajjanāyāti tabbhāvāpajjanāya akusalappattiyā.",
  "tika-s0305t:6_12": "Sabhāvapaṭilābhāyāti attalābhāya.",
  "tika-s0305t:6_13": "Tenāha “uppattiyā”ti.",
  "tika-s0305t:6_14": "Sā panesā vuttākārena akusalānaṃ pubbaṅgamabhūtā avijjā uppajjatīti sambandho.",
  "tika-s0305t:6_15": "Yadetanti yaṃ etaṃ pāpājigucchanatāya pāpato alajjanākārasaṇṭhitaṃ ahirikaṃ,",
  "tika-s0305t:6_16": "pāpānutrāsatāya pāpato abhāyanākārasaṇṭhitañca anottappaṃ,",
  "tika-s0305t:6_17": "etaṃ dvayaṃ anudeva anvāgatameva. Anu-",
  "tika-s0305t:6_18": "saddena cettha etanti upayogavacanaṃ.",
  "tika-s0305t:6_19": "Anudevāti etassa attho saheva ekatoti.",
  "tika-s0305t:6_20": "Ettha avijjāya vuttanayānusārena tappaṭipakkhato ca attho veditabbo.",
  "tika-s0305t:6_21": "Ayaṃ pana viseso –",
  "tika-s0305t:6_22": "tattha yathā akusalakammapathavasena pavattiyaṃ pubbaṅgamatā avijjāya,",
  "tika-s0305t:6_23": "evaṃ kusalakammapathavasena puññakiriyavatthuvasena ca pavattiyaṃ vijjāya pubbaṅgamatā vattabbā.",
  "tika-s0305t:6_24": "Vīmaṃsādhipativasena pavattiyaṃ ādhipaccākāravasena ca pubbaṅgamatā veditabbā.",
  "tika-s0305t:6_25": "Dvīhevāti ca avadhāraṇaṃ ādhipaccākārassa sahajāteneva saṅgahetabbato.",
  "tika-s0305t:7_0": "Lajjanākārasaṇṭhitāti pāpato jigucchanākārasaṇṭhitā.",
  "tika-s0305t:7_1": "Bhāyanākārasaṇṭhitanti uttasanākārasaṇṭhitaṃ.",
  "tika-s0305t:7_2": "Etthāti hiriottappe. Vidati,",
  "tika-s0305t:7_3": "vindatīti vā vijjā.",
  "tika-s0305t:7_4": "Viddasūti ca sappaññapariyāyoti āha “viddasunoti viduno”ti.",
  "tika-s0305t:7_5": "Yāthāvadiṭṭhīti aviparītā diṭṭhi,",
  "tika-s0305t:7_6": "saṃkilesato niyyānikadiṭṭhi.",
  "tika-s0305t:7_7": "Sammādiṭṭhi pahotīti ettha sā vijjā sammādiṭṭhi veditabbā.",
  "tika-s0305t:7_8": "Na ekato sabbāni labbhanti sammāvācākammantājīvānaṃ pubbābhisaṅkhārassa anekarūpattā.",
  "tika-s0305t:7_9": "Lokuttaramaggakkhaṇe ekato labbhanti kiccato bhinnānampi tāsaṃ tattha sarūpato abhinnattā.",
  "tika-s0305t:7_10": "Ekā eva hi virati maggakkhaṇe tissannampi viratīnaṃ kiccaṃ sādhentī pavattati,",
  "tika-s0305t:7_11": "yathā ekā eva sammādiṭṭhi parijānanādivasena catubbidhakiccaṃ sādhentī pavattati.",
  "tika-s0305t:7_12": "Tāni ca kho sabbāni aṭṭhapi paṭhamajjhānike magge labbhantīti yojanā.",
  "tika-s0305t:7_13": "Paṭhamajjhāniketi paṭhamajhānavante.",
  "tika-s0305t:8_0": "Tathābhūtassāti ariyamaggasamaṅgino.",
  "tika-s0305t:8_1": "Yasmā mahāsaḷāyatanasutte vuttaṃ “sammādiṭṭhiādīnaṃ pañcannaṃ eva aṅgānaṃ vasenā”ti,",
  "tika-s0305t:8_2": "tasmā pañcaṅgiko lokuttaramaggo hoti.",
  "tika-s0305t:8_3": "“Pubbeva kho panā”ti hi vacanaṃ tadā maggakkhaṇe viratīnaṃ abhāvaṃ ñāpeti,",
  "tika-s0305t:8_4": "tasmā kāmāvacaracittesu viya lokuttaracittesu virati aniyatāti adhippāyo.",
  "tika-s0305t:8_5": "Parisuddhabhāvadassananti parisuddhasīlabhāvadassanatthaṃ.",
  "tika-s0305t:8_6": "Ayamattho dīpito,",
  "tika-s0305t:8_7": "na ariyamagge viratīnaṃ abhāvo.",
  "tika-s0305t:9_0": "Yadi evaṃ kasmā abhidhamme maggavibhaṅge pañcaṅgikavāro āgatoti āha “yampi abhidhamme”tiādi.",
  "tika-s0305t:9_1": "Tanti “pañcaṅgiko maggo hotī”ti vacanaṃ.",
  "tika-s0305t:9_2": "“Ekaṃ kiccantaraṃ dassetuṃ vutta”nti vatvā taṃ dassetuṃ “yasmiñhi kāle”tiādi vuttaṃ.",
  "tika-s0305t:9_3": "Yasmiñhi kāleti lokiyakāle.",
  "tika-s0305t:9_4": "Tena “ekaṃ kiccantara”nti vuttaṃ aṭṭhaṅgikakiccaṃ dasseti.",
  "tika-s0305t:9_5": "Viratiuppādanena micchāvācādīni puggalena maggasamaye pajahāpentīti sammādiṭṭhiādīni “pañca kārakaṅgānī”ti vuttāni.",
  "tika-s0305t:9_6": "Sammāvācādikiriyā hi virati,",
  "tika-s0305t:9_7": "tañca etāni kārāpentīti.",
  "tika-s0305t:9_8": "Virativasenāti viramaṇakiriyāvasena kārāpakabhāvena,",
  "tika-s0305t:9_9": "kattubhāvena vāti attho.",
  "tika-s0305t:9_10": "“Viratittayavasenā”ti vā pāṭho.",
  "tika-s0305t:10_0": "Sammākammanto pūratīti imehi sammādiṭṭhiādīhi sammākammantakiccaṃ pūrati nāma tehi vīriyādikehi tadatthasiddhito.",
  "tika-s0305t:10_1": "Tampi sandhāya “ekaṃ kiccantaraṃ dassetu”nti vuttaṃ.",
  "tika-s0305t:10_2": "Imaṃ kiccantaraṃ dassetunti lokuttaramaggakkhaṇepi imāneva pañca sammāvācādiviratittayassa ekakkhaṇe kārāpakaṅgānīti dassetuṃ.",
  "tika-s0305t:10_3": "Evaṃ vuttanti “tasmiṃ samaye pañcaṅgiko maggo hotī”ti evaṃ vuttaṃ.",
  "tika-s0305t:10_4": "Lokiyamaggakkhaṇe pañceva honti,",
  "tika-s0305t:10_5": "virati pana aniyatā,",
  "tika-s0305t:10_6": "tasmā “chaaṅgiko”ti avatvā “pañcaṅgiko”icceva vuttaṃ.",
  "tika-s0305t:10_7": "Tayidaṃ abhidhamme pañcaṅgikavāradesanāya kāraṇakittanamaggo,",
  "tika-s0305t:10_8": "ariyamaggo pana aṭṭhaṅgikovāti dassetuṃ, “yā ca,",
  "tika-s0305t:10_9": "bhikkhave”tiādimāha,",
  "tika-s0305t:10_10": "taṃ suviññeyyameva.",
  "tika-s0305t:10_11": "Micchādiṭṭhiādikā dasa,",
  "tika-s0305t:10_12": "tappaccayā akusalā ca dasāti vīsati akusalapakkhiyā,",
  "tika-s0305t:10_13": "sammādiṭṭhiādikā dasa,",
  "tika-s0305t:10_14": "tappaccayā kusalā ca dasāti vīsati kusalapakkhiyā mahācattārīsakasutte vuttā.",
  "tika-s0305t:10_15": "Mahācattārīsakanti tassetaṃ nāmaṃ.",
  "tika-s0305t:10_16": "Missakova kathito lokuttarassapi idha labbhamānattā.",
  "tika-s0305t:11_0": "Yasmā kosalasaṃyuttepi idha ca therena “upaḍḍhamidaṃ, bhante,",
  "tika-s0305t:11_1": "brahmacariyassā”tiādinā vuttaṃ “mā hevaṃ ānandā”tiādinā paṭikkhipitvā “sakalamevidaṃ ānandā”tiādinā bhagavatā desitaṃ suttaṃ āgataṃ.",
  "tika-s0305t:11_2": "Tassattho kosalasaṃyuttavaṇṇanāyaṃ vutto,",
  "tika-s0305t:11_3": "tasmā vuttaṃ “kosalasaṃyutte vuttatthamevā”ti.",
  "tika-s0305t:12_0": "Avijjāsuttādivaṇṇanā niṭṭhitā.",
  "tika-s0305t:13_0": "3. Sāriputtasuttavaṇṇanā",
  "tika-s0305t:14_0": "3.",
  "tika-s0305t:14_1": "Sāvakabodhi sāvakapāramiyo,",
  "tika-s0305t:14_2": "tappariyāpannaṃ ñāṇaṃ sāvakapāramiñāṇaṃ,",
  "tika-s0305t:14_3": "taṃ pana dvinnaṃ aggasāvakānaṃ tatthapi dhammasenāpatino eva savisesaṃ matthakaṃ pattaṃ,",
  "tika-s0305t:14_4": "na itaresanti āha –",
  "tika-s0305t:14_5": "“sāvaka…pe…",
  "tika-s0305t:14_6": "appattatāyā”ti.",
  "tika-s0305t:14_7": "Tasmā tassa matthakappattiyā maggabrahmacariye ijjhante tassa ekadeso idha ijjhati,",
  "tika-s0305t:14_8": "na sakalanti.",
  "tika-s0305t:14_9": "Na hi addhabrahmacariyaṃ nāma atthi,",
  "tika-s0305t:14_10": "tasmā vuttaṃ,",
  "tika-s0305t:14_11": "“sakalampi …pe…",
  "tika-s0305t:14_12": "labbhatī”ti,",
  "tika-s0305t:14_13": "taṃ pana bhaṇḍāgāriko nāññāsi ñāṇassa sāvakavisayepi sappadesikattā,",
  "tika-s0305t:14_14": "dhammasenāpati pana ñāṇassa tattha nippadesikattā aññāsīti. Tenāha –",
  "tika-s0305t:14_15": "“ānandatthero…pe…",
  "tika-s0305t:14_16": "aññāsī”ti.",
  "tika-s0305t:14_17": "Evamāhāti “sakalamidaṃ,",
  "tika-s0305t:14_18": "bhante”ti evaṃ avoca.",
  "tika-s0305t:15_0": "Sāriputtasuttavaṇṇanā niṭṭhitā.",
  "tika-s0305t:16_0": "4. Jāṇussoṇibrāhmaṇasuttavaṇṇanā",
  "tika-s0305t:17_0": "4.",
  "tika-s0305t:17_1": "Vaḷavābhi-",
  "tika-s0305t:17_2": "saddo vaḷavāpariyāyoti āha “catūhi vaḷavāhi yuttarathenā”ti.",
  "tika-s0305t:17_3": "Yodharathoti yodhehi yujjhanatthaṃ ārohitabbaratho.",
  "tika-s0305t:17_4": "Alaṅkāraratho maṅgaladivasesu alaṅkatapaṭiyattehi ārohitabbaratho.",
  "tika-s0305t:17_5": "Ghanadukulena parivāritoti rajatapaṭṭavaṇṇena setadukulena paṭicchādito.",
  "tika-s0305t:17_6": "Paṭicchādanattho hi idha parivārasaddo.",
  "tika-s0305t:17_7": "Rajatapanāḷisuparikkhittā setabhāvakaraṇatthaṃ.",
  "tika-s0305t:18_0": "Channaṃ channaṃ māsānanti niddhāraṇe sāmivacanaṃ.",
  "tika-s0305t:18_1": "Ekavāraṃ nagaraṃ padakkhiṇaṃ karotīti idaṃ tasmiṃ ṭhānantare ṭhitena kātabbaṃ cārittaṃ.",
  "tika-s0305t:18_2": "Nagarato na pakkantāti nagarato bahi na gatā.",
  "tika-s0305t:18_3": "Maṅgalavacane niyuttā maṅgalikā,",
  "tika-s0305t:18_4": "suvatthivacane niyuttā sovatthikā. Ādi-",
  "tika-s0305t:18_5": "saddena thutimāgadhavandikācariyake saṅgaṇhāti.",
  "tika-s0305t:18_6": "Sukapattasadisāni vaṇṇato.",
  "tika-s0305t:19_0": "Vaṇṇagītanti thutigītaṃ.",
  "tika-s0305t:19_1": "Brahmabhūtaṃ seṭṭhabhūtaṃ yānaṃ,",
  "tika-s0305t:19_2": "brahmabhūtānaṃ seṭṭhabhūtānaṃ yānanti vā brahmayānaṃ.",
  "tika-s0305t:19_3": "Vijitattā visesena jinanato.",
  "tika-s0305t:19_4": "Rāgaṃ vinayamānā pariyosāpetīti sabbampi rāgaṃ samucchedavinayavasena vineti,",
  "tika-s0305t:19_5": "attano kiccaṃ pariyosāpeti.",
  "tika-s0305t:19_6": "Kiccapariyosāpaneneva hi sayampi pariyosānaṃ nipphattiṃ upagacchati.",
  "tika-s0305t:19_7": "Tenāha “pariyosānaṃ gacchati nipphajjatī”ti.",
  "tika-s0305t:20_0": "Dhuranti bhummatthe upayogavacananti āha “tatramajjhattatāyuge yuttā”ti.",
  "tika-s0305t:20_1": "Īsāti yugasandhārikā dāruyugaḷā.",
  "tika-s0305t:20_2": "Yathā vā bāhiraṃ yugaṃ dhāreti,",
  "tika-s0305t:20_3": "tassā ṭhitāya eva kiccasiddhi,",
  "tika-s0305t:20_4": "evaṃ kiriyāvasena laddhabalena tatramajjhattatāyuge thiraṃ dhāreti,",
  "tika-s0305t:20_5": "teheva ariyamaggarathassa pavattanaṃ.",
  "tika-s0305t:20_6": "Hiriggahaṇena cettha taṃsahacaraṇato ottappampi gahitaṃyeva hoti.",
  "tika-s0305t:20_7": "Tenāha “attanā saddhi”ntiādi.",
  "tika-s0305t:20_8": "Nāḷiyā minamāno puriso viya ārammaṇaṃ minātīti mano.",
  "tika-s0305t:20_9": "Kataraṃ pana taṃ mano,",
  "tika-s0305t:20_10": "kathañcassa yottasadisatāti āha “vipassanācitta”ntiādi.",
  "tika-s0305t:20_11": "Tena yottaṃ viyāti yottanti dasseti.",
  "tika-s0305t:20_12": "Lokiyavipassanācittaṃ atirekapaññāsa kusaladhamme ekābaddhe ekasaṅgahite karotīti sambandho.",
  "tika-s0305t:20_13": "Te pana “phasso hoti…pe…",
  "tika-s0305t:20_14": "avikkhepo hotī”ti cittaṅgavasena dhammasaṅgahe āgatanayeneva veditabbā.",
  "tika-s0305t:20_15": "Lokuttaravipassanācittanti maggacittaṃ āha.",
  "tika-s0305t:20_16": "Atirekasaṭṭhīti te eva sammākammantājīvehi anaññātaññassāmītindriyādīhi ca saddhiṃ atirekasaṭṭhi kusaladhamme.",
  "tika-s0305t:20_17": "Ekābaddheti ekasmiṃ eva ārammaṇe ābaddhe.",
  "tika-s0305t:20_18": "Ekasaṅgaheti tatheva vipassanākiccavasena ekasaṅgahe karoti.",
  "tika-s0305t:20_19": "Pubbaṅgamabhāvena ārakkhaṃ sāretīti ārakkhasārathī.",
  "tika-s0305t:20_20": "“Yathā hi rathassa…pe…",
  "tika-s0305t:20_21": "sārathī”ti vatvā taṃ dassetuṃ “yoggiyo”ti vuttaṃ.",
  "tika-s0305t:20_22": "Dhuraṃ vāheti yogge.",
  "tika-s0305t:20_23": "Yojeti yogge samagatiyañca.",
  "tika-s0305t:20_24": "Akkhaṃ abbhañjati sukhappavattanatthaṃ.",
  "tika-s0305t:20_25": "Rathaṃ peseti yoggacodanena.",
  "tika-s0305t:20_26": "Nibbisevane karoti gamanavīthiyaṃ paṭipādanena sanniyojeti.",
  "tika-s0305t:20_27": "Ārakkhapaccupaṭṭhānāti ārakkhaṃ paccupaṭṭhapeti asammosasabhāvattā.",
  "tika-s0305t:20_28": "Gatiyoti pavattiyo,",
  "tika-s0305t:20_29": "nipphattiyo vā.",
  "tika-s0305t:20_30": "Samanvesatīti gavesati.",
  "tika-s0305t:21_0": "Ariyapuggalassa nibbānaṃ paṭimukhaṃ sampāpane ratho viyāti ratho.",
  "tika-s0305t:21_1": "Parikaroti vibhūsayatīti parikkhāro,",
  "tika-s0305t:21_2": "vibhūsanaṃ,",
  "tika-s0305t:21_3": "sīlañca ariyamaggassa vibhūsanaṭṭhāniyaṃ.",
  "tika-s0305t:21_4": "Tena vuttaṃ “catupārisuddhisīlālaṅkāro”ti,",
  "tika-s0305t:21_5": "sīlabhūsanoti attho.",
  "tika-s0305t:21_6": "Vipassanāsampayuttānanti lokiyāya lokuttarāya ca vipassanāya sampayuttānaṃ.",
  "tika-s0305t:21_7": "Vidhinā īretabbato pavattetabbato vīriyaṃ,",
  "tika-s0305t:21_8": "sammāvāyāmo.",
  "tika-s0305t:21_9": "Samaṃ sammā ca dhiyatīti samādhi,",
  "tika-s0305t:21_10": "dhurañca taṃ samādhi cāti dhurasamādhi,",
  "tika-s0305t:21_11": "upekkhā dhurasamādhi etassāti upekkhādhurasamādhi,",
  "tika-s0305t:21_12": "ariyamaggo upekkhāsaṅkhātadhurasamādhīti attho.",
  "tika-s0305t:21_13": "Aṭṭhakathāyaṃ pana byañjanaṃ anādiyitvā dhurasamādhisaddānaṃ bhinnādhikaraṇatā vuttā.",
  "tika-s0305t:21_14": "Payogamajjhatteti vīriyasamatāya.",
  "tika-s0305t:21_15": "Anicchāti icchāpaṭipakkhā.",
  "tika-s0305t:21_16": "Tenāha “alobhasaṅkhātā”ti.",
  "tika-s0305t:21_17": "Parivāraṇanti parivāro,",
  "tika-s0305t:21_18": "paricchadoti attho.",
  "tika-s0305t:22_0": "Mettāti mettācetovimutti.",
  "tika-s0305t:22_1": "Tathā karuṇā.",
  "tika-s0305t:22_2": "Pubbabhāgoti ubhinnampi upacāro.",
  "tika-s0305t:22_3": "Dvepi kāyacittavivekā viya pubbabhāgadhammavasena vuttā.",
  "tika-s0305t:22_4": "Ariyamaggaratheti parisuddhamaggasaṅkhāte rathe.",
  "tika-s0305t:22_5": "Ariyamaggaratho ca maggaratho cāti ariyamaggaratho,",
  "tika-s0305t:22_6": "evaṃ ekasesanayena vā attho veditabbo.",
  "tika-s0305t:22_7": "Tenāha “imasmiṃ lokiyalokuttaramaggarathe ṭhito”ti.",
  "tika-s0305t:22_8": "Sannaddhacammoti yogāvacarassa paṭimukkacammaṃ.",
  "tika-s0305t:22_9": "Na naṃ te vijjhantīti vacanapathā na naṃ vijjhanti.",
  "tika-s0305t:22_10": "Dhammabhedanavasena na bhañjati,",
  "tika-s0305t:22_11": "tassa ariyamaggassa rathassa sammā yojitassa antarā bhaṅgo natthīti attho.",
  "tika-s0305t:23_0": "Attano purisakāraṃ nissāya laddhattā attano santāneti adhippāyo.",
  "tika-s0305t:23_1": "Anuttaranti uttararahitaṃ.",
  "tika-s0305t:23_2": "Tato eva seṭṭhayānaṃ,",
  "tika-s0305t:23_3": "nassa kenaci sadisanti asadisaṃ.",
  "tika-s0305t:23_4": "Dhitisampannatāya dhīrā paṇḍitapurisā lokamhā niyyanti gacchanti.",
  "tika-s0305t:23_5": "“Jayaṃ jaya”nti gāthāyaṃ vacanavipallāsena vuttanti āha “jinantā jinantā”ti.",
  "tika-s0305t:24_0": "Jāṇussoṇibrāhmaṇasuttavaṇṇanā niṭṭhitā.",
  "tika-s0305t:25_0": "5-6. Kimatthiyasuttādivaṇṇanā",
  "tika-s0305t:26_0": "5- 6.",
  "tika-s0305t:26_1": "Niyamatthoti avadhāraṇattho.",
  "tika-s0305t:26_2": "Tena niyamena avadhāraṇena –",
  "tika-s0305t:26_3": "aññaṃ maggaṃ paṭikkhipati ito aññassa niyyānikamaggassa abhāvato.",
  "tika-s0305t:26_4": "“Dukkhassa pariññattha”nti vuttattā vaṭṭadukkhaṃ kathitaṃ.",
  "tika-s0305t:26_5": "Ariyamagge gahite tassa pubbabhāgamaggo vipassanāya gahito evāti “missakamaggo kathito”ti vuttaṃ.",
  "tika-s0305t:26_6": "Uttānameva apubbassa abhāvā.",
  "tika-s0305t:26_7": "Ayaṃ pana viseso “rāgakkhayo”tiādīhi yadipi nibbānaṃ vuttaṃ.",
  "tika-s0305t:26_8": "Tathāpi arahattaṃ viya brahmacariyampi.",
  "tika-s0305t:26_9": "Tena nibbānaṃ eva vuccati “idaṃ brahmacariyapariyosāna”nti.",
  "tika-s0305t:27_0": "Kimatthiyasuttādivaṇṇanā niṭṭhitā.",
  "tika-s0305t:28_0": "7. Dutiyaaññatarabhikkhusuttavaṇṇanā",
  "tika-s0305t:29_0": "7.",
  "tika-s0305t:29_1": "Rāgavinayādipadehi nibbānaṃ vāpi vucceyya arahattaṃ vāpi.",
  "tika-s0305t:29_2": "Yasmā so bhikkhu ubhayatthapi niviṭṭhabuddhi,",
  "tika-s0305t:29_3": "tasmā bhagavā tassa ajjhāsayavasena “nibbānadhātuyā kho eta”ntiādinā nibbānadhātuṃ vissajjetvā puna “āsavānaṃ khayo tena vuccatī”ti āha.",
  "tika-s0305t:29_4": "Yasmā ariyamaggo rāgādike samucchedavasena vineti,",
  "tika-s0305t:29_5": "āsavañca sabbaso khepeti,",
  "tika-s0305t:29_6": "tena ca vuttaṃ nibbānaṃ arahattañca,",
  "tika-s0305t:29_7": "tasmā tadubhayaṃ “rāgavinayotiādi nāmamevā”ti vuttaṃ.",
  "tika-s0305t:29_8": "Anusandhikusalatāya pucchanto etaṃ avocāti iminā “pucchānusandhi idha labbhatī”ti dīpitaṃ,",
  "tika-s0305t:29_9": "ajjhāsayānusandhipi ettha labbhatevāti daṭṭhabbaṃ.",
  "tika-s0305t:30_0": "Dutiyaaññatarabhikkhusuttavaṇṇanā niṭṭhitā.",
  "tika-s0305t:31_0": "8. Vibhaṅgasuttavaṇṇanā",
  "tika-s0305t:32_0": "8.",
  "tika-s0305t:32_1": "Ekena pariyāyena aṭṭhaṅgikamaggaṃ vibhajitvāti “sammādiṭṭhī”tiādinā ekena pariyāyena ariyaṃ aṭṭhaṅgikaṃ maggaṃ vibhāgena dassetvā “katamā ca,",
  "tika-s0305t:32_2": "bhikkhave,",
  "tika-s0305t:32_3": "sammādiṭṭhī”tiādinā puna aparena pariyāyena vibhajitukāmo.",
  "tika-s0305t:32_4": "Uggahadhāraṇaparicayañāṇānipi savanañāṇe eva avarodhaṃ gacchantīti “savanasammasanapaṭivedhapaccavekkhaṇavasenā”ti vuttaṃ.",
  "tika-s0305t:33_0": "Kammaṭṭhānābhinivesoti kammaṭṭhānapaṭipatti.",
  "tika-s0305t:33_1": "Purimāni dve saccāni uggaṇhitvāti sambandho.",
  "tika-s0305t:33_2": "Iṭṭhaṃ kantaṃ manāpanti nirodhamaggesu ninnabhāvaṃ dasseti,",
  "tika-s0305t:33_3": "na abhinandanaṃ,",
  "tika-s0305t:33_4": "tanninnabhāvo eva ca tattha kammakaraṇaṃ daṭṭhabbaṃ.",
  "tika-s0305t:33_5": "Ekenevākārena saccānaṃ paṭivedhanimittatā,",
  "tika-s0305t:33_6": "so eva abhimukhabhāvo tesaṃ samāgamoti ekābhisamayo.",
  "tika-s0305t:34_0": "Assāti ñāṇassa,",
  "tika-s0305t:34_1": "yogino vā.",
  "tika-s0305t:34_2": "Ettha ca keci “lokiyañāṇampi paṭivedho sabbassa yāthāvabodhabhāvato”ti vadanti.",
  "tika-s0305t:34_3": "Nanu uggahādipaṭivedho ca paṭivedhova,",
  "tika-s0305t:34_4": "na ca so lokuttaroti? Taṃ na,",
  "tika-s0305t:34_5": "kevalena paṭivedha-",
  "tika-s0305t:34_6": "saddena uggahādipaṭivedhānaṃ avacanīyattā,",
  "tika-s0305t:34_7": "paṭivedhanimittattā vā uggahādivasena pavattaṃ dukkhādīsu pubbabhāge ñāṇaṃ “paṭivedho”ti vuccati,",
  "tika-s0305t:34_8": "na paṭivedhattā,",
  "tika-s0305t:34_9": "paṭivedhabhūtameva pana ñāṇaṃ ujukaṃ paṭivedhoti vattabbataṃ arahati.",
  "tika-s0305t:34_10": "Kiccatoti pariññādikiccato.",
  "tika-s0305t:34_11": "Ārammaṇapaṭivedhoti sacchikiriyāpaṭivedhamāha.",
  "tika-s0305t:34_12": "Kiccatoti asammohapaṭivedhaṃ.",
  "tika-s0305t:34_13": "Uggahādīhi saccassa pariggaṇhanaṃ pariggaho.",
  "tika-s0305t:35_0": "Duddasattāti anadhigatañāṇena yāthāvasarasalakkhaṇato daṭṭhuṃ asakkuṇeyyattā uppattito pākaṭānipi.",
  "tika-s0305t:35_1": "Tenāha “dukkhasaccaṃ hī”tiādi.",
  "tika-s0305t:35_2": "Ubhayanti purimaṃ saccadvayaṃ.",
  "tika-s0305t:35_3": "Payogoti kiriyā,",
  "tika-s0305t:35_4": "vāyāmo vā.",
  "tika-s0305t:35_5": "Tassa mahantatarassa icchitabbataṃ dukkarataratañca upamāhi dasseti “bhavaggaggahaṇattha”ntiādinā.",
  "tika-s0305t:35_6": "Yathā purimaṃ saccadvayaṃ viya kenaci pariyāyena apākaṭatāya paramagambhīrattā uggahādivasena pubbabhāge",
  "tika-s0305t:35_7": "pavattibhedaṃ gahetvā “dukkhe ñāṇa”ntiādinā catubbidhaṃ katvā vuttaṃ.",
  "tika-s0305t:35_8": "Ekameva taṃ ñāṇaṃ hoti ekābhisamayavaseneva pavattanato.",
  "tika-s0305t:36_0": "Kāmapaccanīkaṭṭhenāti kāmānaṃ ujupaccanīkabhāvena.",
  "tika-s0305t:36_1": "Kāmato nissaṭabhāvenāti kāmehi visaṃyuttabhāvena.",
  "tika-s0305t:36_2": "Kāmaṃ sammasantassāti duvidhampi kāmaṃ aniccādito sammasantassa.",
  "tika-s0305t:36_3": "Pajjati pavattati etenāti padaṃ,",
  "tika-s0305t:36_4": "kāmassa padanti kāmapadaṃ,",
  "tika-s0305t:36_5": "kāmassa uppattikāraṇassa ghāto samugghāto,",
  "tika-s0305t:36_6": "taṃ kāmapadaghātaṃ.",
  "tika-s0305t:36_7": "Tenāha “kāmavūpasama”nti.",
  "tika-s0305t:36_8": "Kāmehi vivittaṃ kāmavivittaṃ.",
  "tika-s0305t:36_9": "So eva ca nesaṃ anto samucchedaviveketi katvā tasmiṃ sādhetabbe uppannoti vuttaṃ “kāmavivittante uppanno”ti.",
  "tika-s0305t:36_10": "Kāmato nikkhamatīti nikkhamo,",
  "tika-s0305t:36_11": "so eva nekkhammasaṅkappo.",
  "tika-s0305t:36_12": "Imasmiñca nekkhammasaṅkappassa saddatthavibhāvena yathāvutto kāmapaccanīkaṭṭhādiko atthaniddhāraṇaviseso antogadho.",
  "tika-s0305t:37_0": "Eseva nayoti iminā byāpādapaccanīkaṭṭhena vihiṃsāya paccanīkaṭṭhenātiādikaṃ abyāpādāvihiṃsāsaṅkappānaṃ atthuddhāraṇavidhiṃ atidisati.",
  "tika-s0305t:37_1": "Nekkhammasaṅkappādayoti ādi-",
  "tika-s0305t:37_2": "saddena abyāpādaavihiṃsāsaṅkappe eva saṅgaṇhāti. Kāma…pe…",
  "tika-s0305t:37_3": "saññānanti kāmavitakkādiviratisampayuttānaṃ nekkhammādisaññānaṃ.",
  "tika-s0305t:37_4": "Nānattāti nānākhaṇikattā.",
  "tika-s0305t:37_5": "Tīsu ṭhānesūti tippakāresu kāraṇesu.",
  "tika-s0305t:37_6": "Uppannassāti uppajjanārahassa.",
  "tika-s0305t:37_7": "Bhūmiladdhauppannaṃ idhādhippetaṃ.",
  "tika-s0305t:37_8": "Esa nayo ito paresupi.",
  "tika-s0305t:37_9": "Padacchedatoti kāraṇupacchedato.",
  "tika-s0305t:37_10": "Padanti hi uppattikāraṇanti vuttovāyamattho.",
  "tika-s0305t:37_11": "Anuppattisādhanavasenāti yathā saṅkappo āyatiṃ nuppajjati,",
  "tika-s0305t:37_12": "evaṃ anuppattisādhanavasena.",
  "tika-s0305t:37_13": "Sammādiṭṭhi viya ekova kusalasaṅkappo uppajjati.",
  "tika-s0305t:38_0": "Catūsu ṭhānesūti visaṃvādanādīsu catūsu vītikkamaṭṭhānesu.",
  "tika-s0305t:38_1": "Pabbajitānaṃ micchājīvo nāma āhāranimittakoti āha “khādanīyabhojanīyādīnaṃ atthāyā”ti.",
  "tika-s0305t:38_2": "Sabbaso anesanāya pahānaṃ sammāājīvoti āha “buddhappasatthena ājīvenā”ti.",
  "tika-s0305t:38_3": "Kammapathapattānaṃ vasena “sattasu ṭhānesū”ti vuttaṃ.",
  "tika-s0305t:38_4": "Akammapathapattāya hi anesanāya so padaghātaṃ karotiyeva.",
  "tika-s0305t:39_0": "Tathārūpe vā ārammaṇeti yasmiṃ ārammaṇe imassa pubbe kilesā na uppannā,",
  "tika-s0305t:39_1": "tasmiṃ eva.",
  "tika-s0305t:39_2": "Anuppannānanti anuppādassapi patthanāvasena anuppannānaṃ.",
  "tika-s0305t:39_3": "Vīriyacchandanti vīriyassa nibbattetukāmatāchandaṃ.",
  "tika-s0305t:39_4": "“Chandasampayuttavīriyañcā”ti vadanti.",
  "tika-s0305t:39_5": "Vīriyameva pana anuppannākusalānuppādane labbhamānachandatāya dhurasampaggahatāya chandapariyāyena vuttaṃ.",
  "tika-s0305t:39_6": "Tathā hi vīriyaṃ –",
  "tika-s0305t:39_7": "“anikkhittachandatā anikkhittadhuratā”ti niddiṭṭhaṃ.",
  "tika-s0305t:39_8": "Kosajjapakkhe patituṃ adatvā cittaṃ paggahitaṃ karoti.",
  "tika-s0305t:39_9": "Padhānanti padhānabhūtavīriyaṃ.",
  "tika-s0305t:40_0": "Uppattipabandhavasenāti nirantaruppādanavasena.",
  "tika-s0305t:40_1": "Catūsu ṭhānesu kiccasādhanavasenāti yathāvuttesu catūsu ṭhānesu padhānakiccassa nipphādanavasena anuppādanādivasena.",
  "tika-s0305t:40_2": "Kiccasādhanavasenāti kāyavedanācittadhammesu subhasukhaniccaattagāhavidhamanavasena asubhadukkhāniccānattasādhanavasena.",
  "tika-s0305t:41_0": "Ayanti yathāvutto sadisāsadisatāviseso.",
  "tika-s0305t:41_1": "Assāti maggassa.",
  "tika-s0305t:41_2": "Ettha kathanti yadi rūpāvacaracatutthajjhānato paṭṭhāya yāva sabbabhavaggā jhānaṅgamaggaṅgabojjhaṅgānaṃ sadisatā,",
  "tika-s0305t:41_3": "evaṃ sante “āruppe catukkapañcakajjhānaṃ uppajjati,",
  "tika-s0305t:41_4": "tañca lokuttara”nti ettha kathaṃ attho gahetabboti āha “etthāpī”tiādi.",
  "tika-s0305t:41_5": "Taṃjhānikāvāti paṭhamajjhānādīsu yaṃ jhānaṃ maggapaṭilābhassa pādakabhūtaṃ,",
  "tika-s0305t:41_6": "taṃjhānikāva assa ariyassa uparipi tayo maggā.",
  "tika-s0305t:41_7": "Evanti vuttākārena.",
  "tika-s0305t:41_8": "Pādakajjhānameva niyameti āruppe catukkapañcakajjhānuppattiyaṃ.",
  "tika-s0305t:41_9": "Vipassanāya ārammaṇabhūtā khandhāti sammasitakhandhe vadanti.",
  "tika-s0305t:41_10": "Puggalajjhāsayo niyameti pādakasammasitajjhānānaṃ bhede.",
  "tika-s0305t:41_11": "Yasmā saṅkhārupekkhāñāṇameva ariyamaggassa bojjhaṅgādivisesaṃ niyameti,",
  "tika-s0305t:41_12": "tato dutiyādipādakajjhānato uppannassa saṅkhārupekkhāñāṇassa pādakajjhānātikkantānaṃ aṅgānaṃ asamāpajjitukāmatāvirāgabhāvato",
  "tika-s0305t:41_13": "itarassa ca atabbhāvato tīsupi vādesu vipassanāva niyametīti veditabbo,",
  "tika-s0305t:41_14": "tasmā vipassanāniyameneva hi paṭhamavādepi apādakajjhānādipādakāpi maggā paṭhamajjhānikā honti.",
  "tika-s0305t:41_15": "Itarehi ca pādakajjhānehi vipassanāniyamehi taṃtaṃjhānikāva.",
  "tika-s0305t:41_16": "Evaṃ sesavādesu vipassanāniyamo yathāsambhavaṃ yojetabbo.",
  "tika-s0305t:41_17": "Dutiyavāde taṃtaṃjhānikatā sammasitasaṅkhāravipassanāniyamehi hoti.",
  "tika-s0305t:41_18": "Tatra hi vipassanā taṃtaṃvirāgabhāvanā bhāvetabbā,",
  "tika-s0305t:41_19": "na somanassasahagatā upekkhāsahagatā hutvā jhānaṅgādiniyamaṃ maggassa karotīti evaṃ vipassanāniyamo vuttanayeneva veditabbo.",
  "tika-s0305t:41_20": "Imasmiñca vāde pādakasammasitajjhānupanissayasabbhāve ajjhāsayo ekantena hotīti “puggalajjhāsayo niyametīti vadantī”ti vuttaṃ,",
  "tika-s0305t:41_21": "aṭṭhakathāyaṃ pana visuddhimaggassa etissā aṭṭhakathāya ekasaṅgahitattā “tesaṃ vādavinicchayo…pe…",
  "tika-s0305t:41_22": "veditabbo”ti vuttaṃ.",
  "tika-s0305t:41_23": "Pubbabhāgeti vipassanākkhaṇe.",
  "tika-s0305t:42_0": "Vibhaṅgasuttavaṇṇanā niṭṭhitā.",
  "tika-s0305t:43_0": "9. Sūkasuttavaṇṇanā",
  "tika-s0305t:44_0": "9.",
  "tika-s0305t:44_1": "Sūkanti sāliyavādīnaṃ vālamāha.",
  "tika-s0305t:44_2": "So hi nikantakasadiso paṭimukhagataṃ hatthaṃ vā pādaṃ vā bhindati,",
  "tika-s0305t:44_3": "tasmā bhedaṃ icchantena uddhaggaṃ katvā ṭhapitaṃ sammāpaṇihitaṃ nāma,",
  "tika-s0305t:44_4": "tathā aṭṭhapitaṃ micchāpaṇihitaṃ nāmāti vuttaṃ.",
  "tika-s0305t:44_5": "Micchāpaṇihitāyāti kammassakatapaññāya micchāṭhapanaṃ nāma –",
  "tika-s0305t:44_6": "“ime sattā kammavasena sukhadukkhaṃ paccanubhavanti,",
  "tika-s0305t:44_7": "taṃ pana kammaṃ issarassa icchāvasena brahmā nimminātī”tiādinā micchāpakappanaṃ.",
  "tika-s0305t:44_8": "Keci pana “natthi dinnantiādinā nayena pavatti,",
  "tika-s0305t:44_9": "tassa vā ñāṇassa appavattī”ti vadanti.",
  "tika-s0305t:44_10": "Maggabhāvanāyāti etthāpi micchāmaggassa pavattanaṃ,",
  "tika-s0305t:44_11": "ariyamaggassa vā appavattanaṃ micchāṭhapanaṃ.",
  "tika-s0305t:44_12": "Tenāha “appavattitattā”ti.",
  "tika-s0305t:44_13": "Avijjaṃ bhindissatīti avijjaṃ samucchindissati.",
  "tika-s0305t:44_14": "Magganissitaṃ katvā magge eva pakkhipitvā.",
  "tika-s0305t:44_15": "Tañhi ñāṇaṃ maggassa mūlakāraṇaṃ magge siddhe tassa kiccassa matthakappattito.",
  "tika-s0305t:44_16": "“Sammāpaṇihitāya diṭṭhiyā sammāpaṇihitāya maggabhāvanāyā”ti vuttattā missakamaggo kathito.",
  "tika-s0305t:44_17": "Chavibhedasadiso cettha avijjābhedo,",
  "tika-s0305t:44_18": "lohituppādasadiso lokuttaramaggabhāvo daṭṭhabbo.",
  "tika-s0305t:45_0": "Sūkasuttavaṇṇanā niṭṭhitā.",
  "tika-s0305t:46_0": "10. Nandiyasuttavaṇṇanā",
  "tika-s0305t:47_0": "10. Channaparibbājako vatthacchādiyā channaṅgaparibbājako, na naggaparibbājako.",
  "tika-s0305t:48_0": "Avijjāvaggavaṇṇanā niṭṭhitā.",
  "tika-s0305t:49_0": "2. Vihāravaggo",
  "tika-s0305t:50_0": "1. Paṭhamavihārasuttavaṇṇanā",
  "tika-s0305t:51_0": "11.",
  "tika-s0305t:51_1": "Aḍḍhamāsanti accantasaṃyoge upayogavacanaṃ.",
  "tika-s0305t:51_2": "Paṭisallīyitunti yathāvuttaṃ kālaṃ paṭi divase divase samāpattiyaṃ dhammacintāyaṃ cittaṃ nilīyituṃ.",
  "tika-s0305t:51_3": "Vinetabboti samucchedavinayena vinetabbo ariyamaggādhigantabbo.",
  "tika-s0305t:51_4": "Tanti diṭṭhānugatiāpajjanaṃ.",
  "tika-s0305t:51_5": "Assāti janatāya.",
  "tika-s0305t:51_6": "Apagacchatīti satthu santikato apeti.",
  "tika-s0305t:51_7": "Sūti nipātamattaṃ.",
  "tika-s0305t:52_0": "Padesenāti ekadesena.",
  "tika-s0305t:52_1": "Saha padesenāti sapadeso.",
  "tika-s0305t:52_2": "Svāyaṃ sapadeso yasmā vedanāvaseneva pāḷiyaṃ āgato,",
  "tika-s0305t:52_3": "tasmā paramatthadhammakoṭṭhāse vedanā anavasesato labbhati,",
  "tika-s0305t:52_4": "te gaṇhanto “khandhapadeso”tiādimāha.",
  "tika-s0305t:52_5": "Taṃ sabbanti khandhapadesādikaṃ sabbampi.",
  "tika-s0305t:52_6": "“Sammasanto”ti padassa atthadassanavasena “paccavekkhanto”ti āha.",
  "tika-s0305t:52_7": "Paccavekkhaṇā idha sammasanaṃ nāma,",
  "tika-s0305t:52_8": "na vipassanā.",
  "tika-s0305t:52_9": "Vipassanāsammasanaṃ pana bhagavato visākhapuṇṇamāyaṃ eva nipphannaṃ,",
  "tika-s0305t:52_10": "tasmā bhagavato aññabhūmikāpi vedanā aññabhūmikānaṃ sattānaṃ viruddhā uppajjatevāti vuttaṃ “yāva bhavaggā pavattā sukhā vedanā”ti.",
  "tika-s0305t:52_11": "Sabbākārenāti sarūpato samudayato atthaṅgamato assādāditoti sabbākārena.",
  "tika-s0305t:52_12": "Pariggaṇhanto upaparikkhanto.",
  "tika-s0305t:53_0": "Nippadesāneva anavasesāneva.",
  "tika-s0305t:53_1": "Indriyasatipaṭṭhānapadeso suviññeyyoti anuddhato.",
  "tika-s0305t:53_2": "Assāti bhagavato.",
  "tika-s0305t:53_3": "Ṭhāneti tasmiṃ tasmiṃ paccavekkhitabbasaṅkhāte okāse.",
  "tika-s0305t:53_4": "Sā sā ca vihārasamāpattīti khandhavasena āyatanādivasena ca pavattitvā tesaṃ ekadesabhūtaṃ vedanaṃyeva",
  "tika-s0305t:53_5": "pariggahetvā taṃ sammasitvā anukkamena samāpannā jhānasamāpatti phalasamāpatti ca.",
  "tika-s0305t:53_6": "Phalasamāpatti hi tathā sammasitvā punappunaṃ samāpajjanavasena atthato abhinnāpi adhiṭṭhānabhūtadhammabhedena bhinnā viya vuccati,",
  "tika-s0305t:53_7": "yato catuvīsatikoṭisatasahassabhedā devasikaṃ vaḷañjanasamāpattiyo aṭṭhakathāyaṃ vuttā.",
  "tika-s0305t:53_8": "Kāmaṃ aññadhammavasenapi jātā eva,",
  "tika-s0305t:53_9": "vedanāvasena panettha abhiniveso kato vedanānubhāvena jātā.",
  "tika-s0305t:53_10": "Kasmā evaṃ jātāti?",
  "tika-s0305t:53_11": "Buddhānaṃ ñāṇapadassa antaravibhāgattā.",
  "tika-s0305t:53_12": "Tathā hi bhagavā sakalampi aḍḍhamāsaṃ vedanāvaseneva sammasanaṃ pavatteti,",
  "tika-s0305t:53_13": "tadanusārena ca tā vihārasamāpattiyo samāpajji.",
  "tika-s0305t:53_14": "Tayidaṃ acchariyaṃ anaññasādhāraṇaṃ bhikkhū pavedento satthā –",
  "tika-s0305t:53_15": "“yena svāha”ntiādimavoca.",
  "tika-s0305t:54_0": "Akusalāvāti pāṇātipāta-",
  "tika-s0305t:54_1": "adinnādāna-",
  "tika-s0305t:54_2": "kāmesumicchācāra- musāvāda-",
  "tika-s0305t:54_3": "pisuṇavācāsamphappalāpa- abhijjhā-",
  "tika-s0305t:54_4": "byāpādavasena taṃtaṃmicchādassanavasena ca akusalā vedanā eva hoti.",
  "tika-s0305t:54_5": "Brahmalokādīsu uppajjitvā tattha niccā dhuvā bhavissāmāti evaṃ diṭṭhiṃ upanissāyāti yojetabbaṃ.",
  "tika-s0305t:54_6": "Devakulādīsu devapūjatthaṃ,",
  "tika-s0305t:54_7": "sabbajanaparibhogatthaṃ vā mālāvacchaṃ ropenti.",
  "tika-s0305t:54_8": "Vadhabandhanādīnīti ādi-",
  "tika-s0305t:54_9": "saddena adinnādāna-",
  "tika-s0305t:54_10": "micchācāra- musāvāda-",
  "tika-s0305t:54_11": "pisuṇavācā-",
  "tika-s0305t:54_12": "samphappalāpādīnaṃ saṅgaho daṭṭhabbo.",
  "tika-s0305t:54_13": "Diṭṭhadhammavipākassa apacurattā apākaṭattā ca “bhavantaragatāna”nti vuttaṃ.",
  "tika-s0305t:55_0": "Iti nesanti ettha iti-",
  "tika-s0305t:55_1": "saddo ādiattho,",
  "tika-s0305t:55_2": "pakārattho vā.",
  "tika-s0305t:55_3": "Tena yathā pharusavācāvasena,",
  "tika-s0305t:55_4": "evaṃ tadaññesampi akusalakammānaṃ vasena sammādiṭṭhipaccayā akusalavedanāppavatti yathārahaṃ nīharitvā vattabbā.",
  "tika-s0305t:55_5": "Eseva nayoti iminā yathā micchādiṭṭhipaccayā sammādiṭṭhipaccayā ca kusalākusalavipākavedanā sahajātakoṭiyā",
  "tika-s0305t:55_6": "upanissayakoṭiyā ca vasena yathārahaṃ yojetvā dassitā,",
  "tika-s0305t:55_7": "evaṃ micchāsaṅkappapaccayādīsupi yathārahaṃ yojetvā dassetabbāti imamatthaṃ atidisati.",
  "tika-s0305t:55_8": "Chandapaccayāti ettha taṇhāchandasahito kattukāmatāchando adhippetoti āha “chandapaccayātiādīsu pana",
  "tika-s0305t:55_9": "chandapaccayā aṭṭhalobhasahagatacittasampayuttā vedanā veditabbā”ti.",
  "tika-s0305t:55_10": "Vitakkapaccayāti ettha appanāppattova vitakko adhippetoti vuttaṃ “vitakkapaccayā paṭhamajjhānavedanāvā”ti.",
  "tika-s0305t:55_11": "Vitakkapaccayā paṭhamajjhānavedanāya gahitattā “ṭhapetvā paṭhamajjhāna”nti.",
  "tika-s0305t:55_12": "Upari tisso rūpāvacarā,",
  "tika-s0305t:55_13": "heṭṭhā tisso arūpāvacarā evaṃ sesā cha saññāsamāpattivedanā.",
  "tika-s0305t:56_0": "Tiṇṇanti chandavitakkasaññānaṃ.",
  "tika-s0305t:56_1": "Avūpasameti paṭipakkhena avūpasamite.",
  "tika-s0305t:56_2": "Tiṇṇañhi tesaṃ sahabhāvena paccayatā aṭṭhalobhasahagatacittesu eva.",
  "tika-s0305t:56_3": "Tattha yaṃ vattabbaṃ taṃ vuttameva.",
  "tika-s0305t:56_4": "Chandamattassāti tesu tīsu chandamattassa.",
  "tika-s0305t:56_5": "Vūpasame paṭhamajjhānavedanāva appanāppattassa adhippetattā.",
  "tika-s0305t:56_6": "Chandavitakkānaṃ vūpasame dutiyajjhānādivedanā adhippetā saññāya avūpasantattā.",
  "tika-s0305t:56_7": "Dutiyajjhānādivedanāgahaṇena hi sabbā saññāsamāpattiyo ca gahitāva honti.",
  "tika-s0305t:56_8": "Tiṇṇampi vūpasameti chandavitakkasaññānaṃ vūpasame nevasaññānāsaññāyatanavedanā adhippetā.",
  "tika-s0305t:56_9": "Bhavaggappattasaññā hi vūpasamanti chandasaṅkappānaṃ accantasukhumabhāvappattiyā.",
  "tika-s0305t:56_10": "Heṭṭhā “sammādiṭṭhipaccayā”ti ettha sammādiṭṭhiggahaṇena heṭṭhimamaggasammādiṭṭhipi gahitāva hotīti āha –",
  "tika-s0305t:56_11": "“appattassa pattiyāti arahattaphalassa pattatthāyā”ti.",
  "tika-s0305t:56_12": "Atha vā heṭṭhimamaggādhigamena vinā aggamaggo natthīti heṭṭhimamaggādhigamaṃ atthāpannaṃ katvā “arahattaphalassa pattatthāyā”ti vuttaṃ.",
  "tika-s0305t:56_13": "Āyameti phalena missito hoti etenāti āyāmo,",
  "tika-s0305t:56_14": "sammāvāyāmoti āha “atthi āyāmanti atthi vīriya”nti.",
  "tika-s0305t:56_15": "Tassa vīriyārambhassāti aññādhigamakāraṇassa sammāvāyāmassa vasena.",
  "tika-s0305t:56_16": "Pāḷiyaṃ ṭhāna-",
  "tika-s0305t:56_17": "saddo kāraṇapariyāyoti āha –",
  "tika-s0305t:56_18": "“arahattaphalassa kāraṇe”ti.",
  "tika-s0305t:56_19": "Tappaccayāti ettha taṃ-",
  "tika-s0305t:56_20": "saddena “ṭhāne”ti vuttakāraṇameva paccāmaṭṭhanti āha –",
  "tika-s0305t:56_21": "“arahattassa ṭhānapaccayā”ti.",
  "tika-s0305t:56_22": "Catumaggasahajātāti etena “arahattaphalassa pattatthāyā”ti ettha heṭṭhimamaggānaṃ atthāpattivasena gahitabhāvameva joteti.",
  "tika-s0305t:56_23": "Keci pana “catumaggasahajātāti vatvā nibbattitalokuttaravedanāti bhūtakathanaṃ visesanaṃ.",
  "tika-s0305t:56_24": "Nibbattitalokuttaravedanāti paṭhamaṃ apekkhitabbaṃ,",
  "tika-s0305t:56_25": "pacchā catumaggasahajātā”ti vadanti.",
  "tika-s0305t:57_0": "Paṭhamavihārasuttavaṇṇanā niṭṭhitā.",
  "tika-s0305t:58_0": "2. Dutiyavihārasuttavaṇṇanā",
  "tika-s0305t:59_0": "12.",
  "tika-s0305t:59_1": "Micchādiṭṭhi vūpasamati sabbaso pahīyati etenāti micchādiṭṭhivūpasamo.",
  "tika-s0305t:59_2": "“Micchādiṭṭhivūpasamo nāma sammādiṭṭhi.",
  "tika-s0305t:59_3": "Bhavantare uppajjanto atidūreti maññamāno vipākavedanaṃ na gaṇhātī”ti aṭṭhakathāyaṃ vuttaṃ.",
  "tika-s0305t:59_4": "“Iminā nayenā”ti atidisitvāpi tamatthaṃ pākaṭataraṃ kātuṃ “yassa yassā”tiādiṃ vatvā eva sāmaññavasena",
  "tika-s0305t:59_5": "vuttamatthaṃ pacchimesu tīsu padesu sarūpatova dassetuṃ “chandavūpasamapaccayā”tiādimāha,",
  "tika-s0305t:59_6": "taṃ suviññeyyameva.",
  "tika-s0305t:59_7": "Vuttatthāneva anantarasutte.",
  "tika-s0305t:60_0": "Dutiyavihārasuttavaṇṇanā niṭṭhitā.",
  "tika-s0305t:61_0": "3-7. Sekkhasuttādivaṇṇanā",
  "tika-s0305t:62_0": "13- 17.",
  "tika-s0305t:62_1": "Tissannampi sikkhānaṃ sikkhanaṃ sīlaṃ etassāti sikkhanasīlo.",
  "tika-s0305t:62_2": "Sikkhatītipi vā sekkho.",
  "tika-s0305t:62_3": "Vuttañhetaṃ “sikkhatīti kho,",
  "tika-s0305t:62_4": "bhikkhave,",
  "tika-s0305t:62_5": "tasmā sekkhoti vuccati.",
  "tika-s0305t:62_6": "Kiñca sikkhati?",
  "tika-s0305t:62_7": "Adhisīlampi sikkhatī”tiādi.",
  "tika-s0305t:62_8": "Tīhi phalehi heṭṭhā.",
  "tika-s0305t:62_9": "Sāpi catutthamaggena saddhiṃ uppannasikkhāpi.",
  "tika-s0305t:62_10": "Maggakkhaṇe hi sikkhākiccaṃ na niṭṭhitaṃ vippakatabhāvato,",
  "tika-s0305t:62_11": "phalakkhaṇe pana niṭṭhitaṃ nāma.",
  "tika-s0305t:62_12": "Uttānatthāneva heṭṭhā vuttanayattā.",
  "tika-s0305t:63_0": "Sekkhasuttādivaṇṇanā niṭṭhitā.",
  "tika-s0305t:64_0": "Vihāravaggavaṇṇanā niṭṭhitā.",
  "tika-s0305t:65_0": "3. Micchattavaggavaṇṇanā",
  "tika-s0305t:66_0": "21- 30.",
  "tika-s0305t:66_1": "Micchāsabhāvanti ayāthāvasabhāvaṃ aniyyānikasabhāvaṃ.",
  "tika-s0305t:66_2": "Sammāsabhāvanti yāthāvasabhāvaṃ niyyānikasabhāvaṃ.",
  "tika-s0305t:66_3": "Micchāpaṭipattādhikaraṇahetūti ettha adhi-",
  "tika-s0305t:66_4": "saddo anatthakoti āha –",
  "tika-s0305t:66_5": "“micchāpaṭipattikaraṇahetū”ti.",
  "tika-s0305t:66_6": "Ñāyati paṭividdhavasena nibbānaṃ gacchatīti ñāyo.",
  "tika-s0305t:66_7": "So eva taṃsamaṅgīnaṃ vaṭṭadukkhapātato dhāraṇaṭṭhena dhammoti āha –",
  "tika-s0305t:66_8": "“ñāyaṃ dhammanti ariyamaggadhamma”nti.",
  "tika-s0305t:66_9": "Ñāṇassa micchāsabhāvo nāma natthīti viññāṇamevettha paccavekkhaṇavasena pavattaṃ ñāṇa-",
  "tika-s0305t:66_10": "saddena vuccatīti āha “micchāviññāṇo”ti.",
  "tika-s0305t:66_11": "Micchāpaccavekkhaṇoti kiñci pāpaṃ katvā “aho mayā kataṃ sukata”nti evaṃ pavatto micchāpaccavekkhaṇo.",
  "tika-s0305t:66_12": "Gosīlagovatādipūraṇaṃ muttīti evaṃ gaṇhato micchāvimutti nāma.",
  "tika-s0305t:66_13": "Micchāpaṭipadādīhi vivaṭṭanti evaṃ vaṭṭavivaṭṭaṃ kathitaṃ.",
  "tika-s0305t:66_14": "Puggalo pucchitoti nigamito ca “ayaṃ vuccati,",
  "tika-s0305t:66_15": "bhikkhave,",
  "tika-s0305t:66_16": "asappuriso”tiādinā.",
  "tika-s0305t:66_17": "Kiñcāpi “micchādiṭṭhiko hotī”tiādinā puggalova niddiṭṭho,",
  "tika-s0305t:66_18": "tathāpi puggalasīsenāyaṃ dhammadesanāti āha “dhammo vibhatto”ti.",
  "tika-s0305t:66_19": "Tenevāha “dhammena puggalo dassito”ti.",
  "tika-s0305t:66_20": "Dhammenāti micchādiṭṭhiādikena dhammena.",
  "tika-s0305t:66_21": "Kalyāṇaputhujjanato paṭṭhāya sabbaso sappurisā nāma,",
  "tika-s0305t:66_22": "khīṇāsavo sappurisataro.",
  "tika-s0305t:66_23": "Suppavattaniyoti sukhena pavattetuṃ sakkuṇeyyo.",
  "tika-s0305t:66_24": "Dhāvatīti gacchati.",
  "tika-s0305t:66_25": "Paccayuppannena upecca nissitabbato upanisā, paccayo,",
  "tika-s0305t:66_26": "ekassa sa-",
  "tika-s0305t:66_27": "kārassa lopaṃ katvā vāti āha –",
  "tika-s0305t:66_28": "“saupanisaṃ sapaccaya”nti.",
  "tika-s0305t:66_29": "Parikaraṇato parikkhāro,",
  "tika-s0305t:66_30": "parivāroti āha –",
  "tika-s0305t:66_31": "“saparikkhāraṃ saparivāra”nti.",
  "tika-s0305t:66_32": "Sahajātavasena upanissayavasena ca sapaccayatā kiccasādhane nipphādane sahāyabhāvūpagamane ca saparivāratā daṭṭhabbā.",
  "tika-s0305t:67_0": "Micchattavaggavaṇṇanā niṭṭhitā.",
  "tika-s0305t:68_0": "4. Paṭipattivaggavaṇṇanā",
  "tika-s0305t:69_0": "31- 40.",
  "tika-s0305t:69_1": "Ayāthāvapaṭipatti,",
  "tika-s0305t:69_2": "na yathāpaṭipatti,",
  "tika-s0305t:69_3": "hetumhipi phalepi ayāthāvavatthusādhanato.",
  "tika-s0305t:69_4": "Ekaṃ suttaṃ dhammavasena kathitaṃ paṭipattivasena.",
  "tika-s0305t:69_5": "Ekaṃ suttaṃ puggalavasena kathitaṃ paṭipannakavasena.",
  "tika-s0305t:69_6": "Saṃsāramahoghassa paratīrabhāvato yo naṃ adhigacchati,",
  "tika-s0305t:69_7": "taṃ pāreti gametīti pāraṃ, nibbānaṃ,",
  "tika-s0305t:69_8": "tabbidhuratāya natthi ettha pāranti apāraṃ,",
  "tika-s0305t:69_9": "saṃsāroti vuttaṃ –",
  "tika-s0305t:69_10": "“apārāpāranti vaṭṭato nibbāna”nti.",
  "tika-s0305t:69_11": "Pāraṅgatāti asekkhe sandhāya.",
  "tika-s0305t:69_12": "Yepi gacchantīti sekkhe.",
  "tika-s0305t:69_13": "Yepi gamissantīti kalyāṇaputhujjane.",
  "tika-s0305t:69_14": "Pāragāminoti ettha kita-",
  "tika-s0305t:69_15": "saddo tikālavācīti evaṃ vuttaṃ.",
  "tika-s0305t:70_0": "Tīranti orimatīramāha.",
  "tika-s0305t:70_1": "Tena vuttaṃ “vaṭṭameva anudhāvatī”ti.",
  "tika-s0305t:70_2": "Ekantakāḷakattā cittassa apabhassarabhāvakaraṇato kaṇhābhijātihetuto ca vuttaṃ “kaṇhanti akusaladhamma”nti.",
  "tika-s0305t:70_3": "Vodānabhāvato cittassa pabhassarabhāvakaraṇato sukkābhijātihetuto ca vuttaṃ –",
  "tika-s0305t:70_4": "“sukkanti kusaladhamma”nti.",
  "tika-s0305t:70_5": "Kilesamāra-",
  "tika-s0305t:70_6": "abhisaṅkhāramāra-",
  "tika-s0305t:70_7": "maccumārānaṃ pavattiṭṭhānatāya okaṃ vuccati vaṭṭaṃ,",
  "tika-s0305t:70_8": "tabbidhuratāya anokanti nibbānanti āha –",
  "tika-s0305t:70_9": "“okā anokanti vaṭṭato nibbāna”nti.",
  "tika-s0305t:71_0": "Paramatthato samaṇā vuccanti ariyā,",
  "tika-s0305t:71_1": "samaṇānaṃ bhāvo sāmaññaṃ,",
  "tika-s0305t:71_2": "ariyamaggo,",
  "tika-s0305t:71_3": "tena araṇīyato upagantabbato sāmaññattho nibbānanti āha –",
  "tika-s0305t:71_4": "“sāmaññatthanti nibbānaṃ,",
  "tika-s0305t:71_5": "taṃ hī”tiādi.",
  "tika-s0305t:71_6": "Brahmaññatthanti etthāpi iminā nayena attho veditabbo.",
  "tika-s0305t:71_7": "Brahmaññena ariyamaggena.",
  "tika-s0305t:71_8": "Rāgakkhayoti ettha iti-",
  "tika-s0305t:71_9": "saddo ādisaddattho.",
  "tika-s0305t:71_10": "Tena “dosakkhayo mohakkhayo”ti padadvayaṃ saṅgaṇhāti.",
  "tika-s0305t:71_11": "Vaṭṭatiyevāti vadanti “rāgakkhayo”ti.",
  "tika-s0305t:71_12": "Pariyāyena hi arahattassa vattabbattāti.",
  "tika-s0305t:72_0": "Paṭipattivaggavaṇṇanā niṭṭhitā.",
  "tika-s0305t:73_0": "5. Aññatitthiyapeyyālavaggavaṇṇanā",
  "tika-s0305t:74_0": "41- 48.",
  "tika-s0305t:74_1": "Aparāparaṃ parivattamānena vattasampannena saṃsāraddhānapariññāvaseneva nibbānassa pattabbattā vuttaṃ –",
  "tika-s0305t:74_2": "“nibbānaṃ patvā pariññātaṃ nāma hotī”ti.",
  "tika-s0305t:74_3": "Nibbānaṃ patvāti nibbānappattihetu.",
  "tika-s0305t:74_4": "Hetuattho hi ayaṃ tvā-",
  "tika-s0305t:74_5": "saddo yathā –",
  "tika-s0305t:74_6": "“ghataṃ pivitvā balaṃ hoti,",
  "tika-s0305t:74_7": "sīhaṃ disvā bhayaṃ hotī”ti.",
  "tika-s0305t:74_8": "Tasmāti yasmā apariññeyyaparijānanakiccena nibbānassa pattiyā addhānapariññāsiddhi ñāyati,",
  "tika-s0305t:74_9": "tasmā upacāravasena nibbānaṃ “addhānapariññā”ti vuccati yathā “himasanti sūriyaṃ uggametī”ti.",
  "tika-s0305t:74_10": "Vijjāvimuttiphalasacchikiriyatthanti ettha vijjāti aggamaggavijjā.",
  "tika-s0305t:74_11": "Vimuttīti aggamaggasamādhi adhippeto.",
  "tika-s0305t:74_12": "Tesaṃ phalaṃ aññāti āha –",
  "tika-s0305t:74_13": "“vijjāvimuttiphalena arahattaṃ kathita”nti.",
  "tika-s0305t:74_14": "Yāthāvato jānanato paccakkhato dassanato ca ñāṇadassananti idha phalanibbānapaccavekkhaṇā adhippetāti āha –",
  "tika-s0305t:74_15": "“ñāṇadassanena paccavekkhaṇā kathitā”ti.",
  "tika-s0305t:74_16": "Sesehīti rāga- virāga-",
  "tika-s0305t:74_17": "saṃyojanappahāna-",
  "tika-s0305t:74_18": "anusayasamugghāta-",
  "tika-s0305t:74_19": "addhānapariññā-",
  "tika-s0305t:74_20": "āsavakkhaya- vijjā- vimutti-",
  "tika-s0305t:74_21": "phalasacchikiriyā-",
  "tika-s0305t:74_22": "ñāṇadassana-",
  "tika-s0305t:74_23": "anupādāparinibbānapadehi.",
  "tika-s0305t:75_0": "Aññatitthiyapeyyālavaggavaṇṇanā niṭṭhitā.",
  "tika-s0305t:76_0": "6. Sūriyapeyyālavaggavaṇṇanā",
  "tika-s0305t:77_0": "49- 62.",
  "tika-s0305t:77_1": "Yathā aruṇuggaṃ sūriyuggamanassa ekantikaṃ pubbanimittaṃ,",
  "tika-s0305t:77_2": "evaṃ kalyāṇamittatā ariyamaggapātubhāvassāti sadisūpamā aruṇuggaṃ kalyāṇamittatāya.",
  "tika-s0305t:77_3": "Kalyāṇamittoti cettha ariyo,",
  "tika-s0305t:77_4": "ariyamaggo vā daṭṭhabbo sūriyapātubhāvo viya tena vidhūpanīyandhakāravidhamanato.",
  "tika-s0305t:77_5": "Kusalakattukamyatāchando chandasampadā itarachandato sampannattā.",
  "tika-s0305t:77_6": "Kārāpakaappamādassāti saccapaṭivedhassa kārāpakassa.",
  "tika-s0305t:77_7": "Evaṃ sabbattheva sampadāsaddā visesādhigamahetutāya veditabbā.",
  "tika-s0305t:77_8": "Aññenapi ākārenāti “vivekanissita”ntiādiākārato aññena “rāgavinayapariyosāna”ntiādinā ākārena.",
  "tika-s0305t:78_0": "Sūriyapeyyālavaggavaṇṇanā niṭṭhitā.",
  "tika-s0305t:79_0": "7. Ekadhammapeyyālavaggādivaṇṇanā",
  "tika-s0305t:80_0": "63- 138.",
  "tika-s0305t:80_1": "Tathā tathā vutte bujjhanakānaṃ ajjhāsayavasena kathito,",
  "tika-s0305t:80_2": "tasmā “vutto eva attho,",
  "tika-s0305t:80_3": "kasmā puna vutto”ti na codetabbaṃ.",
  "tika-s0305t:81_0": "Ekadhammapeyyālavaggādivaṇṇanā niṭṭhitā.",
  "tika-s0305t:82_0": "8. Appamādapeyyālavaggo",
  "tika-s0305t:83_0": "1. Tathāgatasuttavaṇṇanā",
  "tika-s0305t:84_0": "139.",
  "tika-s0305t:84_1": "Kārāpakaappamādo nāma “ime akusalā dhammā pahātabbā,",
  "tika-s0305t:84_2": "ime kusalā dhammā uppādetabbā”ti vuttavajjetabbavajjanasampādetabbasampādanavasena pavatto appamādo.",
  "tika-s0305t:84_3": "Esāti appamādo. Lokiyova.",
  "tika-s0305t:84_4": "Na lokuttaro.",
  "tika-s0305t:84_5": "Ayanti esāti ca appamādameva vadati.",
  "tika-s0305t:84_6": "Tesanti catubhūmakadhammānaṃ.",
  "tika-s0305t:84_7": "Paṭilābhakaṭṭhenāti paṭilābhāpanaṭṭhena.",
  "tika-s0305t:85_0": "Tathāgatasuttavaṇṇanā niṭṭhitā.",
  "tika-s0305t:86_0": "2. Padasuttavaṇṇanā",
  "tika-s0305t:87_0": "140.",
  "tika-s0305t:87_1": "Jaṅgalānanti jaṅgalavāsīnaṃ. Jaṅgala-",
  "tika-s0305t:87_2": "saddo cettha thaddhabhāvasāmaññena pathavīpariyāyo,",
  "tika-s0305t:87_3": "na anupaṭṭhānavidūradesavācī. Tenāha –",
  "tika-s0305t:87_4": "“pathavītalavāsīna”nti.",
  "tika-s0305t:87_5": "Padānaṃ vuccamānattā “sapādakapāṇāna”nti visesetvā vuttaṃ.",
  "tika-s0305t:87_6": "Samodhānanti antogadhabhāvaṃ. Tenāha –",
  "tika-s0305t:87_7": "“odhānaṃ upakkhepa”nti,",
  "tika-s0305t:87_8": "upanetvā pakkhipitabbanti attho.",
  "tika-s0305t:88_0": "Padasuttavaṇṇanā niṭṭhitā.",
  "tika-s0305t:89_0": "3-10. Kūṭasuttādivaṇṇanā",
  "tika-s0305t:90_0": "141- 148.",
  "tika-s0305t:90_1": "Vassikāya pupphaṃ vassikaṃ yathā “āmalakiyā phalaṃ āmalaka”nti.",
  "tika-s0305t:90_2": "Mahātalasminti uparipāsāde.",
  "tika-s0305t:90_3": "“Yāni kānicī”ti padehi itarāni samānādhikaraṇāni bhavituṃ yuttānīti “paccatte sāmivacana”nti vatvā tathā vibhattivipariṇāmo kato.",
  "tika-s0305t:90_4": "“Tantāvutāna”nti padaṃ niddhāraṇe sāmivacananti tattha “vatthānī”ti vacanasesena atthaṃ dassetuṃ “atha vā”tiādi vuttaṃ.",
  "tika-s0305t:91_0": "Kūṭasuttādivaṇṇanā niṭṭhitā.",
  "tika-s0305t:92_0": "Appamādavaggavaṇṇanā niṭṭhitā.",
  "tika-s0305t:93_0": "9. Balakaraṇīyavaggo",
  "tika-s0305t:94_0": "1. Balasuttavaṇṇanā",
  "tika-s0305t:95_0": "149.",
  "tika-s0305t:95_1": "Kammāniyeva kammantā yathā suttantā.",
  "tika-s0305t:95_2": "Ariyaṃ aṭṭhaṅgikaṃ magganti ettha nānantariyakatāya vipassanāpi gahitā eva hotīti vuttaṃ “sahavipassana”nti.",
  "tika-s0305t:96_0": "2. Bījasuttavaṇṇanā",
  "tika-s0305t:97_0": "150.",
  "tika-s0305t:97_1": "Pañcavidhampi samūhaṭṭhena bījagāmo nāma.",
  "tika-s0305t:97_2": "Tadevāti mūlabījādi eva.",
  "tika-s0305t:97_3": "Sampannanti sahajātamūlavantaṃ.",
  "tika-s0305t:97_4": "Nīlabhāvato paṭṭhāyāti nīlabhāvāpattito paṭṭhāya.",
  "tika-s0305t:98_0": "3. Nāgasuttavaṇṇanā",
  "tika-s0305t:99_0": "151.",
  "tika-s0305t:99_1": "Balaṃ gāhentīti attano sarīrabalaṃ gāhenti.",
  "tika-s0305t:99_2": "Taṃ pana nāgānaṃ balappatti evāti āha –",
  "tika-s0305t:99_3": "“balaṃ gaṇhantī”ti.",
  "tika-s0305t:99_4": "Sambhejjamukhadvāranti mahāsamuddena sambhedagatamahānadīnaṃ mukhadvāraṃ.",
  "tika-s0305t:99_5": "Nāgā kāyaṃ vaḍḍhentītiādi yasmā ca bhagavatā upamāvasena ābhataṃ,",
  "tika-s0305t:99_6": "tasmā evameva khoti etthātiādinā upamaṃ saṃsandati.",
  "tika-s0305t:99_7": "Āgatesūtiādīsu tīsu padesu bhāvenabhāvalakkhaṇe.",
  "tika-s0305t:100_0": "5. Kumbhasuttavaṇṇanā",
  "tika-s0305t:101_0": "153.",
  "tika-s0305t:101_1": "Na patiāvamatīti ca nikujjitabhāvena udakavamano ghaṭo,",
  "tika-s0305t:101_2": "na taṃ puna mukhena gaṇhāti.",
  "tika-s0305t:101_3": "Tenāha “na anto pavesetī”ti.",
  "tika-s0305t:102_0": "7. Ākāsasuttavaṇṇanā",
  "tika-s0305t:103_0": "155.",
  "tika-s0305t:103_1": "Tenetaṃ vuttanti tena ariyamaggassa ijjhanena etesaṃ sabbesaṃ bodhipakkhiyadhammānaṃ ijjhanaṃ vuttaṃ.",
  "tika-s0305t:104_0": "8-9-10. Paṭhamameghasuttādivaṇṇanā",
  "tika-s0305t:105_0": "156-158. Paṃsurajojallanti bhūmireṇusahajātamalaṃ. Vāṇijakopameti vāṇijakopamapaṭhamasutte cāpi.",
  "tika-s0305t:106_0": "11-12. Āgantukasuttādivaṇṇanā",
  "tika-s0305t:107_0": "159- 160.",
  "tika-s0305t:107_1": "Sahavipassanassa ariyamaggassa bhāvanāya ijjhanena etaṃ abhiññāpariññeyyādidhammānaṃ abhiññāparijānanādīnaṃ",
  "tika-s0305t:107_2": "ijjhanaṃ vuttaṃ khattiyādīnaṃ visayaādikaṃ karontassa kathāya sajjitattā.",
  "tika-s0305t:108_0": "Balakaraṇīyavaggavaṇṇanā niṭṭhitā.",
  "tika-s0305t:109_0": "10. Esanāvaggo",
  "tika-s0305t:110_0": "1. Esanāsuttavaṇṇanā",
  "tika-s0305t:111_0": "161.",
  "tika-s0305t:111_1": "Kāmānanti vatthukāmakilesakāmānaṃ.",
  "tika-s0305t:111_2": "Kilesakāmopi hi kāmitanti parikappitena vidhinā ca adhikarāgehi esanīyo.",
  "tika-s0305t:111_3": "Bhavānanti tiṇṇaṃ gatīnaṃ.",
  "tika-s0305t:111_4": "Diṭṭhigatikaparikappitassa brahmacariyassa nimittabhāvato micchādiṭṭhi “brahmacariya”nti adhippetā.",
  "tika-s0305t:112_0": "2-11. Vidhāsuttādivaṇṇanā",
  "tika-s0305t:113_0": "162- 171.",
  "tika-s0305t:113_1": "Seyyohamasmītiādinā taṃtaṃvibhāgena dhīyanti vidhīyantīti vidhā,",
  "tika-s0305t:113_2": "mānakoṭṭhāsā,",
  "tika-s0305t:113_3": "mānaṭṭhapanā vā.",
  "tika-s0305t:113_4": "Nīhanantīti vibādhenti.",
  "tika-s0305t:114_0": "Esanāvaggavaṇṇanā niṭṭhitā.",
  "tika-s0305t:115_0": "11. Oghavaggo",
  "tika-s0305t:116_0": "1-2. Oghasuttādivaṇṇanā",
  "tika-s0305t:117_0": "172- 173.",
  "tika-s0305t:117_1": "Vaṭṭe ohananti osīdāpentīti oghā.",
  "tika-s0305t:117_2": "Rūpārūpabhaveti rūpabhave ca arūpabhave ca rūpārūpataṇhopanissayā rūpārūpāvacarakammanibbattā khandhā.",
  "tika-s0305t:117_3": "Yojanaṭṭhena yogo.",
  "tika-s0305t:118_0": "3-4. Upādānasuttādivaṇṇanā",
  "tika-s0305t:119_0": "174- 175.",
  "tika-s0305t:119_1": "Kāmanavasena upādiyanato kāmupādānaṃ.",
  "tika-s0305t:119_2": "Tenāha “kāmaggahaṇa”nti.",
  "tika-s0305t:119_3": "Nāmakāyassāti vedanādīnaṃ catunnaṃ arūpakkhandhānaṃ.",
  "tika-s0305t:119_4": "Ghaṭanapabandhanakilesoti hetunā phalassa kammavaṭṭassa vipākavaṭṭena dukkhappabandhasaññitassa ghaṭanassa sambajjhanassa nibbattakakileso.",
  "tika-s0305t:119_5": "Antaggāhikadiṭṭhi sassatucchedagāho.",
  "tika-s0305t:120_0": "Upādānasuttādivaṇṇanā niṭṭhitā.",
  "tika-s0305t:121_0": "5-10. Anusayasuttādivaṇṇanā",
  "tika-s0305t:122_0": "176- 181.",
  "tika-s0305t:122_1": "Thāmagataṭṭhenāti sattasantāne thirabhāvūpagamanabhāvena.",
  "tika-s0305t:122_2": "Thāmagatanti ca aññehi asādhāraṇo kāmarāgādīnaṃyeva āveṇiko sabhāvo daṭṭhabbo.",
  "tika-s0305t:122_3": "Kāmarāgovāti kāmarāgo eva appahīno.",
  "tika-s0305t:122_4": "So sati paccayalābhe uppajjanārahatāya santāne anusetīti anusayo.",
  "tika-s0305t:122_5": "Sesesupīti paṭighānusayādīsu.",
  "tika-s0305t:122_6": "Orambhāgo vuccati kāmadhātu rūpārūpabhāvato heṭṭhābhūtattā.",
  "tika-s0305t:122_7": "Tattha pavattiyā paccayabhāvato orambhāgiyāni yathā “pacchiyo goduhako”ti.",
  "tika-s0305t:122_8": "Saṃyojentīti saṃyojanāni,",
  "tika-s0305t:122_9": "heṭṭhā viya attho vattabbo.",
  "tika-s0305t:122_10": "Uddhambhāgo mahaggatabhāgo,",
  "tika-s0305t:122_11": "tassa hitānīti sabbaṃ heṭṭhā vuttanayattā na vuttanti adhippāyo.",
  "tika-s0305t:123_0": "Anusayasuttādivaṇṇanā niṭṭhitā.",
  "tika-s0305t:124_0": "Oghavaggavaṇṇanā niṭṭhitā.",
  "tika-s0305t:125_0": "Maggasaṃyuttavaṇṇanā niṭṭhitā.",
  "tika-s0305t:126_0": "2. Bojjhaṅgasaṃyuttaṃ",
  "tika-s0305t:127_0": "1. Pabbatavaggo",
  "tika-s0305t:128_0": "1.Himavantasuttavaṇṇanā",
  "tika-s0305t:129_0": "182.",
  "tika-s0305t:129_1": "Bujjhati catusaccaṃ ariyasāvako etāyāti bodhaṃ,",
  "tika-s0305t:129_2": "dhammasāmaggī,",
  "tika-s0305t:129_3": "ariyasāvako pana catusaccaṃ bujjhatīti bodhi.",
  "tika-s0305t:129_4": "Aṅgāti kāraṇā.",
  "tika-s0305t:129_5": "Yāya dhammasāmaggiyāti sambandho.",
  "tika-s0305t:129_6": "Taṇhāvasena patiṭṭhānaṃ,",
  "tika-s0305t:129_7": "diṭṭhivasena āyūhanā.",
  "tika-s0305t:129_8": "Sassatadiṭṭhiyā patiṭṭhānaṃ,",
  "tika-s0305t:129_9": "ucchedadiṭṭhiyā āyūhanā.",
  "tika-s0305t:129_10": "Līnavasena patiṭṭhānaṃ,",
  "tika-s0305t:129_11": "uddhaccavasena āyūhanā.",
  "tika-s0305t:129_12": "Kāmasukhānuyogavasena patiṭṭhānaṃ,",
  "tika-s0305t:129_13": "attakilamathānuyogavasena āyūhanā.",
  "tika-s0305t:129_14": "Oghataraṇasuttavaṇṇanāyaṃ –",
  "tika-s0305t:130_0": "“Kilesavasena patiṭṭhānaṃ,",
  "tika-s0305t:130_1": "abhisaṅkhāravasena āyūhanā.",
  "tika-s0305t:130_2": "Taṇhādiṭṭhīhi patiṭṭhānaṃ,",
  "tika-s0305t:130_3": "avasesakilesābhisaṅkhārehi āyūhanā,",
  "tika-s0305t:130_4": "sabbākusalābhisaṅkhāravasena patiṭṭhānaṃ,",
  "tika-s0305t:130_5": "sabbalokiyakusalābhisaṅkhāravasena āyūhanā”ti –",
  "tika-s0305t:131_0": "Vuttesu pakāresu idha avuttānaṃ vasena veditabbo.",
  "tika-s0305t:131_1": "Kilesasantānaniddāya uṭṭhahatīti etena sikhāpattavipassanāsahagatānampi satiādīnaṃ bojjhaṅgabhāvaṃ dasseti.",
  "tika-s0305t:131_2": "Cattārītiādinā maggaphalena sahagatānaṃ.",
  "tika-s0305t:131_3": "Sattahi bojjhaṅgehi bhāvitehi saccapaṭivedho hotīti kathamidaṃ jānitabbanti codanaṃ sandhāyāha “yathāhā”tiādi.",
  "tika-s0305t:131_4": "Jhānaṅgamaggaṅgādayo viyāti etena bodhibojjhaṅgasaddānaṃ samudāyāvayavavisayataṃ dasseti.",
  "tika-s0305t:131_5": "Senaṅgarathaṅgādayo viyāti etena puggalapaññattiyā avijjamānapaññattibhāvaṃ dasseti.",
  "tika-s0305t:132_0": "Bodhāya saṃvattantīti bojjhaṅgāti vuttaṃ “kāraṇattho aṅgasaddo”ti.",
  "tika-s0305t:132_1": "Bujjhatīti bodhi,",
  "tika-s0305t:132_2": "bodhiyā eva aṅgāti bojjhaṅgāti vuttaṃ “bujjhantīti bojjhaṅgā”ti.",
  "tika-s0305t:132_3": "Vipassanādīnaṃ kāraṇānaṃ bujjhitabbānaṃ saccānaṃ anurūpaṃ paccakkhabhāvena paṭimukhaṃ aviparītaṃ sammā",
  "tika-s0305t:132_4": "bujjhantīti evaṃ vatthuvisesadīpakehi uparimaggehi anubujjhantītiādinā vuttabodhisaddehi nippadesena",
  "tika-s0305t:132_5": "vuttaṃ “bujjhanatāsāmaññena saṅgaṇhātī”ti.",
  "tika-s0305t:132_6": "Ettha ca līnapatiṭṭhāna-",
  "tika-s0305t:132_7": "kāmasukhallikānuyoga-",
  "tika-s0305t:132_8": "ucchedābhinivesānaṃ dhammavicaya-",
  "tika-s0305t:132_9": "vīriyapītipadhāna-",
  "tika-s0305t:132_10": "dhammasāmaggī paṭipakkho.",
  "tika-s0305t:132_11": "Uddhaccāyūhanaattakilamathānuyoga-",
  "tika-s0305t:132_12": "sassatābhinivesānaṃ passaddhisamādhi-",
  "tika-s0305t:132_13": "upekkhāpadhāna-",
  "tika-s0305t:132_14": "dhammasāmaggī paṭipakkho.",
  "tika-s0305t:132_15": "Sati pana ubhayatthāpi icchitabbā.",
  "tika-s0305t:132_16": "Tathā hi sā sabbatthikā vuttā.",
  "tika-s0305t:133_0": "Saṃ-",
  "tika-s0305t:133_1": "saddo pasaṃsāyaṃ.",
  "tika-s0305t:133_2": "Punadeva sundaro ca atthopīti āha “pasattho sundaro ca bojjhaṅgo”ti.",
  "tika-s0305t:133_3": "Abhinibbattetīti abhivisiṭṭhabhāvena nibbatteti savisesabhāvaṃ vadati.",
  "tika-s0305t:133_4": "“Eke vaṇṇayantī”ti vatvā tattha yathāvuttavivekattayato aññaṃ vivekadvayaṃ uddharitvā dassetuṃ “te hī”tiādi vuttaṃ.",
  "tika-s0305t:133_5": "Tattha jhānakkhaṇe tāva kiccato vikkhambhanavivekanissitaṃ,",
  "tika-s0305t:133_6": "vipassanākkhaṇe ajjhāsayato paṭippassaddhivivekanissitaṃ bhāvetīti. Tenāha –",
  "tika-s0305t:133_7": "“anuttaraṃ vimokkhaṃ upasampajja viharissāmī”ti.",
  "tika-s0305t:133_8": "Tattha tattha nicchayatāya kasiṇajjhānaggahaṇena anuppādānampi gahaṇaṃ daṭṭhabbaṃ.",
  "tika-s0305t:134_0": "Himavantasuttavaṇṇanā niṭṭhitā.",
  "tika-s0305t:135_0": "2. Kāyasuttavaṇṇanā",
  "tika-s0305t:136_0": "183.",
  "tika-s0305t:136_1": "Tiṭṭhanti etenāti ṭhiti, kāraṇaṃ.",
  "tika-s0305t:136_2": "Kammautucittāhārasaññito catubbidho paccayo ṭhiti etassāti paccayaṭṭhitiko.",
  "tika-s0305t:136_3": "Āhārapaccayasaddā hi ekatthā.",
  "tika-s0305t:136_4": "Subhampīti kāmacchando paccayo,",
  "tika-s0305t:136_5": "asubhe subhākārena pavattanato subhanti vuccati.",
  "tika-s0305t:136_6": "Tena kāraṇena pavattanakassa aññassa kāmacchandassa nimittattā subhanimittanti.",
  "tika-s0305t:136_7": "Subhassāti yathāvuttassa subhassa.",
  "tika-s0305t:136_8": "Ārammaṇampīti subhākārena,",
  "tika-s0305t:136_9": "iṭṭhākārena vā gayhamānaṃ rūpādiārammaṇampi subhanimittaṃ vuttākārena.",
  "tika-s0305t:136_10": "Anupāyamanasikāroti ākaṅkhitassa hitasukhassa anupāyabhūto manasikāro,",
  "tika-s0305t:136_11": "tato eva uppathamanasikāroti ayonisomanasikāro.",
  "tika-s0305t:136_12": "Tasminti yathāniddhārite kāmacchandabhūte tadārammaṇabhūte ca duvidhepi subhanimitte.",
  "tika-s0305t:136_13": "Aṭṭhakathāyaṃ pana “subhārammaṇe”icceva vuttaṃ. Atthi,",
  "tika-s0305t:136_14": "bhikkhave,",
  "tika-s0305t:136_15": "subhanimittantiādīti ādi-",
  "tika-s0305t:136_16": "saddena kāmacchandanīvaraṇassa āhāradassanapāḷi uttānāti katvā vuttaṃ –",
  "tika-s0305t:136_17": "“evaṃ sabbanīvaraṇesu yojanā veditabbā”ti.",
  "tika-s0305t:137_0": "Paṭighopi paṭighanimittaṃ purimuppannassa pacchā uppajjanakassa nimittabhāvato.",
  "tika-s0305t:137_1": "Paṭighārammaṇaṃ nāma ekūnavīsati āghātavatthubhūtā sattasaṅkhārā.",
  "tika-s0305t:137_2": "Aratīti pantasenāsanādīsu aramaṇaṃ.",
  "tika-s0305t:137_3": "Ukkaṇṭhitāti ukkaṇṭhabhāvo.",
  "tika-s0305t:137_4": "Pantesūti dūresu,",
  "tika-s0305t:137_5": "vivittesu vā.",
  "tika-s0305t:137_6": "Adhikusalesūti samathavipassanādhammesu.",
  "tika-s0305t:137_7": "Arati ratipaṭipakkho.",
  "tika-s0305t:137_8": "Aratitāti aramaṇākāro.",
  "tika-s0305t:137_9": "Anabhiratīti anabhiratabhāvo.",
  "tika-s0305t:137_10": "Anabhiramaṇāti anabhiramaṇākāro.",
  "tika-s0305t:137_11": "Ukkaṇṭhitāti ukkaṇṭhanākāro.",
  "tika-s0305t:137_12": "Paritassitāti ukkaṇṭhanavaseneva paritassanā.",
  "tika-s0305t:138_0": "Āgantukaṃ,",
  "tika-s0305t:138_1": "na sabhāvasiddhaṃ.",
  "tika-s0305t:138_2": "Kāyālasiyanti nāmakāye alasabhāvo.",
  "tika-s0305t:138_3": "Sammohavinodaniyaṃ pana “tandīti jātiālasiya”nti vuttaṃ.",
  "tika-s0305t:138_4": "Vadatīti etena atisītādipaccayā saṅkocāpattiṃ dasseti.",
  "tika-s0305t:138_5": "Yaṃ sandhāya vuttaṃ kilesavatthuvibhaṅge.",
  "tika-s0305t:138_6": "Tandīti jātiālasiyaṃ.",
  "tika-s0305t:138_7": "Tandiyanāti tandiyanākāro.",
  "tika-s0305t:138_8": "Tandimanakatāti tandiyā abhibhūtacittatā.",
  "tika-s0305t:138_9": "Alasassa bhāvo ālasyaṃ.",
  "tika-s0305t:138_10": "Ālasyāyanākāro ālasyāyanā.",
  "tika-s0305t:138_11": "Ālasyāyitassa bhāvo ālasyāyitattaṃ.",
  "tika-s0305t:138_12": "Iti sabbehipi imehi padehi kilesavasena kāyālasiyaṃ kathitaṃ.",
  "tika-s0305t:139_0": "Kilesavasenāti sammohavasena.",
  "tika-s0305t:139_1": "Kāyavinamanāti kāyassa virūpato namanā.",
  "tika-s0305t:139_2": "Jambhanāti phandanā.",
  "tika-s0305t:139_3": "Punappunaṃ jambhanā vijambhanā.",
  "tika-s0305t:139_4": "Ānamanāti purato namanā.",
  "tika-s0305t:139_5": "Vinamanāti pacchato namanā.",
  "tika-s0305t:139_6": "Sannamanāti samantato namanā.",
  "tika-s0305t:139_7": "Paṇamanāti yathā hi tantato uṭṭhitapesakāro kiñcideva upariṭṭhitaṃ gahetvā ujuṃ kāyaṃ ussāpeti,",
  "tika-s0305t:139_8": "evaṃ kāyassa uddhaṃ ṭhapanā.",
  "tika-s0305t:139_9": "Byādhiyakanti uppannabyādhitā.",
  "tika-s0305t:139_10": "Iti sabbehipi imehi padehi kilesavasena kāyaphandanameva kathitaṃ.",
  "tika-s0305t:140_0": "Bhattapariḷāhoti bhattavasena pariḷāhuppatti.",
  "tika-s0305t:140_1": "Bhuttāvissāti bhuttavato.",
  "tika-s0305t:140_2": "Bhattamucchāti bhattagelaññaṃ.",
  "tika-s0305t:140_3": "Atibhuttapaccayā hi mucchāpatto viya hoti.",
  "tika-s0305t:140_4": "Bhattakilamathoti bhuttapaccayā kilantabhāvo.",
  "tika-s0305t:140_5": "Bhattapariḷāhoti bhattadaratho.",
  "tika-s0305t:140_6": "Kucchipūraṃ bhuttavato hi pariḷāhuppattiyā upahatindriyo viya hoti,",
  "tika-s0305t:140_7": "kāyo khijjati.",
  "tika-s0305t:140_8": "Kāyaduṭṭhullanti bhuttabhattaṃ nissāya kāyassa akammaññatā.",
  "tika-s0305t:141_0": "Cittassa līyanākāroti ārammaṇe cittassa saṅkocappatti.",
  "tika-s0305t:141_1": "Cittassa akalyatāti cittassa gilānabhāvo.",
  "tika-s0305t:141_2": "Gilānoti akallako vuccati.",
  "tika-s0305t:141_3": "Tathā cāha “nāhaṃ, bhante,",
  "tika-s0305t:141_4": "akallako”ti.",
  "tika-s0305t:141_5": "Akammaññatāti cittagelaññasaṅkhāto akammaññanākāro.",
  "tika-s0305t:141_6": "Olīyanāti olīyanākāro.",
  "tika-s0305t:141_7": "Iriyāpathikampi cittaṃ yassa vasena iriyāpathaṃ sandhāretuṃ asakkonto olīyati,",
  "tika-s0305t:141_8": "tassa taṃ ākāraṃ sandhāya vuttaṃ “olīyanā”ti.",
  "tika-s0305t:141_9": "Dutiyapadaṃ upasaggena vaḍḍhitaṃ.",
  "tika-s0305t:141_10": "Līnanti avipphārikatāya saṅkocappattaṃ.",
  "tika-s0305t:141_11": "Itare dve ākāraniddesā.",
  "tika-s0305t:141_12": "Thinanti avipphārikatāya anussāhanā asaṅgahanasaṅgahanaṃ.",
  "tika-s0305t:141_13": "Thiyanākāro thiyanā.",
  "tika-s0305t:141_14": "Thiyitattanti thiyitassa ākāro,",
  "tika-s0305t:141_15": "avipphārikatāti attho.",
  "tika-s0305t:142_0": "Cetaso avūpasamoti cittassa avūpasantatā asannisinnabhāvo. Tenāha –",
  "tika-s0305t:142_1": "“avūpasantākāro”ti.",
  "tika-s0305t:142_2": "Atthato panetanti svāyaṃ avūpasantākāro vikkhepasabhāvattā vikkhepahetutāya ca atthato etaṃ uddhaccakukkuccameva.",
  "tika-s0305t:143_0": "Vicikicchāya ārammaṇadhammā nāma “buddhe kaṅkhatī”tiādinā āgataaṭṭhakaṅkhāvatthubhūtā dhammā.",
  "tika-s0305t:143_1": "Yasmā vicikicchā byāpādādayo viya anu anu uggahaṇapaccayā uppajjati,",
  "tika-s0305t:143_2": "tasmā kaṅkhāṭṭhānīyaṃ ārammaṇameva dassitaṃ “vicikicchāya ārammaṇadhammā”ti.",
  "tika-s0305t:143_3": "Yasmā purimuppannā vicikicchā pacchā vicikicchāya paccayo hoti,",
  "tika-s0305t:143_4": "tasmā vicikicchāpi vicikicchāṭṭhānīyadhammā veditabbā.",
  "tika-s0305t:143_5": "Tatrāyaṃ vacanattho –",
  "tika-s0305t:143_6": "tiṭṭhanti pavattanti etthāti ṭhānīyā,",
  "tika-s0305t:143_7": "vicikicchā eva ṭhānīyā vicikicchāṭṭhānīyā.",
  "tika-s0305t:143_8": "Aṭṭhakathāyaṃ pana ārammaṇassapi tattha visesapaccayataṃ upādāya “kāmacchando vicikicchāti ime dve dhammā ārammaṇena kathitā”ti vuttaṃ.",
  "tika-s0305t:143_9": "Subhanimittassa hi paccayabhāvamattaṃ sandhāyetaṃ vuttaṃ,",
  "tika-s0305t:143_10": "tathāpi yathā “paṭighampi paṭighanimitta”nti katvā “byāpādo upanissayena kathito”ti vuttaṃ,",
  "tika-s0305t:143_11": "evaṃ subhampi subhanimittanti katvā kāmacchando upanissayena kathitoti sakkā viññātuṃ.",
  "tika-s0305t:143_12": "Sesā thinamiddhauddhaccakukkuccāni.",
  "tika-s0305t:143_13": "Tattha thinamiddhaṃ aññamaññaṃ sahajātādivasena paccayo,",
  "tika-s0305t:143_14": "tathā uddhaccakukkuccanti.",
  "tika-s0305t:143_15": "Ubhayesampi upanissayakoṭiyā paccayabhāve vattabbameva natthīti āha “sahajātena ca upanissayena cā”ti.",
  "tika-s0305t:144_0": "Yasmā sati nāma “cattāro satipaṭṭhānā”tiādinā tesaṃ tesaṃ dhammānaṃ anussaraṇavasena vattati,",
  "tika-s0305t:144_1": "tasmā te dhammā satisambojjhaṅgaṭṭhānīyā nāma.",
  "tika-s0305t:144_2": "Lokuttaradhamme ca anussavādivasena gahetvā tathā pavattateva.",
  "tika-s0305t:144_3": "Tena vuttaṃ “satiyā”tiādi.",
  "tika-s0305t:145_0": "Kosallaṃ vuccati paññā,",
  "tika-s0305t:145_1": "tato uppannā kosallasambhūtā.",
  "tika-s0305t:145_2": "Anavajjasukhavipākāti anavajjā hutvā sukhavipākā vipaccanakā.",
  "tika-s0305t:145_3": "Padadvayena paccayato sabhāvato kiccato phalato kusaladhammaṃ dasseti.",
  "tika-s0305t:145_4": "Akusalaniddesepi eseva nayo.",
  "tika-s0305t:145_5": "Sāvajjāti gārayhā.",
  "tika-s0305t:145_6": "Anavajjāti agārayhā.",
  "tika-s0305t:145_7": "Hīnā lāmakā.",
  "tika-s0305t:145_8": "Paṇītā seṭṭhā.",
  "tika-s0305t:145_9": "Kaṇhā kāḷakā asuddhā.",
  "tika-s0305t:145_10": "Sukkā odātā suddhā.",
  "tika-s0305t:145_11": "Paṭibhāga-",
  "tika-s0305t:145_12": "saddo paṭhame vikappe sadisakoṭṭhāsattho,",
  "tika-s0305t:145_13": "dutiye paṭipakkhakoṭṭhāsattho,",
  "tika-s0305t:145_14": "tatiye niggahetabbapaṭipakkhakoṭṭhāsattho daṭṭhabbo.",
  "tika-s0305t:146_0": "Kusalakiriyāya ādikammabhāvena pavattavīriyaṃ dhitisabhāvatāya dhātūti vuttanti āha “ārambhadhātūti paṭhamārambhavīriya”nti.",
  "tika-s0305t:146_1": "Laddhāsevanaṃ vīriyaṃ balappattaṃ hutvā paṭipakkhaṃ vidhamatīti āha –",
  "tika-s0305t:146_2": "“nikkamadhātūti kosajjato nikkhantattā tato balavatara”nti.",
  "tika-s0305t:146_3": "Adhimattādhimattatarānaṃ paṭipakkhadhammānaṃ vidhamanasamatthaṃ paṭupaṭutarādibhāvappattaṃ hotīti āha –",
  "tika-s0305t:146_4": "“parakkamadhātūti paraṃ paraṃ ṭhānaṃ akkamanatāya tatopi balavatara”nti.",
  "tika-s0305t:147_0": "Tiṭṭhati pavattati etthāti ṭhānīyā.",
  "tika-s0305t:147_1": "Ārammaṇadhammā,",
  "tika-s0305t:147_2": "pītisambojjhaṅgassa ṭhānīyāti pītisambojjhaṅgaṭṭhānīyāti “pītiyā ārammaṇadhammā”ti vuttaṃ.",
  "tika-s0305t:147_3": "Yasmā aparāparuppattiyā pītipi tathā vattabbataṃ labhatīti vuttaṃ visuddhimagge “pītiyā eva taṃ nāma”nti.",
  "tika-s0305t:147_4": "Darathapassaddhīti daratho kilesapariḷāho,",
  "tika-s0305t:147_5": "so passambhati etāyāti darathapassaddhi,",
  "tika-s0305t:147_6": "kāyapassaddhiyā vedanādikhandhattayassa viya rūpakāyassapi passambhanaṃ hoti,",
  "tika-s0305t:147_7": "cittapassaddhiyā cittasseva passambhanaṃ,",
  "tika-s0305t:147_8": "tato evettha bhagavatā lahutādīnaṃ viya duvidhatā vuttā.",
  "tika-s0305t:147_9": "Tathā samāhitākāraṃ sallakkhetvā gayhamāno samathova samathanimittaṃ,",
  "tika-s0305t:147_10": "tassa ārammaṇabhūtaṃ paṭibhāganimittampi.",
  "tika-s0305t:147_11": "Vividhaṃ aggaṃ etassāti byaggo, vikkhepo.",
  "tika-s0305t:147_12": "Tathā hi so anavaṭṭhānaraso bhantatāpaccupaṭṭhāno vutto.",
  "tika-s0305t:147_13": "Ekaggabhāvato byaggapaṭipakkhoti abyaggo, samādhi,",
  "tika-s0305t:147_14": "so eva nimittanti pubbe viya vattabbaṃ.",
  "tika-s0305t:147_15": "Tenāha “tasseva vevacana”nti.",
  "tika-s0305t:148_0": "Yo ārammaṇe iṭṭhāniṭṭhākāraṃ anādiyitvā gahetabbo majjhattākāro,",
  "tika-s0305t:148_1": "yo ca pubbe upekkhāsambojjhaṅgassa bhāvanāvasena uppanno majjhattākāro,",
  "tika-s0305t:148_2": "duvidhopi so upekkhāya ārammaṇadhammoti adhippetoti āha –",
  "tika-s0305t:148_3": "“atthato pana majjhattākāro upekkhāṭṭhānīyā dhammāti veditabbo”ti.",
  "tika-s0305t:148_4": "Ārammaṇena kathitā ārammaṇasseva tesaṃ visesapaccayabhāvato.",
  "tika-s0305t:148_5": "Sesāti vīriyādayo cattāro dhammā.",
  "tika-s0305t:148_6": "Tesañhi upanissayova sātisayo icchitabboti.",
  "tika-s0305t:149_0": "Kāyasuttavaṇṇanā niṭṭhitā.",
  "tika-s0305t:150_0": "3. Sīlasuttavaṇṇanā",
  "tika-s0305t:151_0": "184.",
  "tika-s0305t:151_1": "Khīṇāsavassa lokuttaraṃ sīlaṃ nāma maggaphalapariyāpannā sammāvācākammantājīvā sīlalakkhaṇappattā tadaññe cetanādayo.",
  "tika-s0305t:151_2": "Lokiyaṃ pana kiriyābyākatacittapariyāpannaṃ cārittasīlaṃ,",
  "tika-s0305t:151_3": "vārittasīlassa pana sambhavo eva natthi viramaṇavasena pavattiyā abhāvato.",
  "tika-s0305t:151_4": "“Pubbabhāgasīlaṃ lokiyasīla”nti keci.",
  "tika-s0305t:152_0": "Cakkhudassananti cakkhūhi dassanaṃ.",
  "tika-s0305t:152_1": "Lakkhaṇassa dassananti sabhāvadhammānaṃ saṅkhatānaṃ paccattalakkhaṇassa ñātapariññāya,",
  "tika-s0305t:152_2": "aniccādisāmaññalakkhaṇassa tīraṇapariññāya dassanaṃ.",
  "tika-s0305t:152_3": "Pajahantopi hi te pahātabbākārato passati nāma.",
  "tika-s0305t:152_4": "Nibbānassa tathalakkhaṇaṃ maggaphalehi dassanaṃ,",
  "tika-s0305t:152_5": "taṃ pana paṭivijjhanaṃ.",
  "tika-s0305t:152_6": "Jhānena pathavīkasiṇādīnaṃ,",
  "tika-s0305t:152_7": "abhiññāhi rūpānaṃ dassanampi ñāṇadassanameva.",
  "tika-s0305t:152_8": "Cakkhudassanaṃ adhippetaṃ savanapayirupāsanānaṃ parato gahitattā.",
  "tika-s0305t:152_9": "Pañhapayirupāsananti pañhapucchanavasena payirupāsanaṃ aññakammatthāya upasaṅkamanassa kevalaṃ upasaṅkamaneneva jotitattā.",
  "tika-s0305t:153_0": "Ariyānaṃ anussati nāma guṇavasena,",
  "tika-s0305t:153_1": "tatthāpi laddhaovādāvajjanamukhena yathābhūtasīlādiguṇānussaraṇanti dassetuṃ “jhānavipassanā”tiādi vuttaṃ.",
  "tika-s0305t:153_2": "Aññesaṃyeva santiketi ariyehi aññesaṃ sāsanikānaṃyeva santike. Tenāha –",
  "tika-s0305t:153_3": "“anupabbajjā nāmā”ti.",
  "tika-s0305t:153_4": "Aññesūti sāsanikehi aññesu tāpasaparibbājakādīsu.",
  "tika-s0305t:153_5": "Tattha hi pabbajjā ariyānaṃ anupabbajjā nāma na hotīti vuttaṃ.",
  "tika-s0305t:154_0": "Satasahassamattā ahesuṃ samantapāsādikattā mahātherassa.",
  "tika-s0305t:154_1": "Laṅkādīpeti nissayasīsena nissitasallakkhaṇaṃ.",
  "tika-s0305t:154_2": "Na hi pabbajjā dīpapaṭiladdhā,",
  "tika-s0305t:154_3": "atha kho dīpanivāsiācariyapaṭiladdhā.",
  "tika-s0305t:154_4": "Mahinda…pe…",
  "tika-s0305t:154_5": "pabbajanti nāma tassa parivāratāya pabbajjāyāti.",
  "tika-s0305t:155_0": "Saratīti taṃ ovādānusāsanidhammaṃ cinteti citte karoti.",
  "tika-s0305t:155_1": "Vitakkāhataṃ karotīti punappunaṃ parivitakkanena tadatthaṃ vitakkanipphāditaṃ karoti.",
  "tika-s0305t:155_2": "Āraddho hotīti sampādito hoti.",
  "tika-s0305t:155_3": "Taṃ pana sampādanaṃ pāripūri evāti āha “paripuṇṇo hotī”ti.",
  "tika-s0305t:155_4": "Tatthāti yathāvutte dhamme.",
  "tika-s0305t:155_5": "Ñāṇacāravasenāti ñāṇassa pavattanavasena.",
  "tika-s0305t:155_6": "Tesaṃ tesaṃ dhammānanti tasmiṃ tasmiṃ ovādadhamme āgatānaṃ rūpārūpadhammānaṃ.",
  "tika-s0305t:155_7": "Lakkhaṇanti visesalakkhaṇaṃ sāmaññalakkhaṇañca.",
  "tika-s0305t:155_8": "Pavicinatīti “idaṃ rūpaṃ ettakaṃ rūpa”ntiādinā vicayaṃ āpajjati.",
  "tika-s0305t:155_9": "Ñāṇañca ropetīti “aniccaṃ calaṃ palokaṃ pabhaṅgū”tiādinā ñāṇaṃ pavatteti.",
  "tika-s0305t:155_10": "Vīmaṃsanaṃ…pe…",
  "tika-s0305t:155_11": "āpajjatīti rūpasattakārūpasattakakkamena vipassanaṃ paccakkhato viya aniccatādīnaṃ dassanaṃ sammasanaṃ āpajjati.",
  "tika-s0305t:156_0": "Ubhayampetanti phalānisaṃsāti vuttadvayaṃ.",
  "tika-s0305t:156_1": "Atthato ekaṃ pariyāyasaddattā.",
  "tika-s0305t:156_2": "Paṭikaccāti pageva.",
  "tika-s0305t:156_3": "Maraṇakāleti maraṇakālasamīpe.",
  "tika-s0305t:156_4": "Samīpatthe hi idaṃ bhummanti āha “maraṇassa āsannakāle”ti.",
  "tika-s0305t:157_0": "So tividho hoti ñāṇassa tikkhamajjhamudubhāvena.",
  "tika-s0305t:157_1": "Tenāha “kappasahassāyukesū”tiādi.",
  "tika-s0305t:157_2": "Upahaccaparinibbāyī nāma āyuvemajjhaṃ atikkamitvā parinibbāyanato.",
  "tika-s0305t:157_3": "Yattha katthacīti avihādīsu yattha katthaci.",
  "tika-s0305t:157_4": "Sappayogenāti vipassanāñāṇasaṅkhārasaṅkhātena payogena,",
  "tika-s0305t:157_5": "saha vipassanāpayogenāti attho.",
  "tika-s0305t:157_6": "Suddhāvāsabhūmiyaṃ uddhaṃyeva maggasoto etassāti uddhaṃsoto.",
  "tika-s0305t:157_7": "Paṭisandhivasena akaniṭṭhabhavaṃ gacchatīti akaniṭṭhagāmī.",
  "tika-s0305t:158_0": "Avihādīsu vattamānopi ekaṃsato uddhaṃgamanāraho puggalo akaniṭṭhagāmī eva nāmāti vuttaṃ “eko uddhaṃsoto akaniṭṭhagāmīti pañca hontī”ti.",
  "tika-s0305t:158_1": "Tesanti niddhāraṇe sāmivacanaṃ.",
  "tika-s0305t:158_2": "Uddhaṃsotabhāvato yadipi heṭṭhimādīsupi ariyabhūmi nibbattateva,",
  "tika-s0305t:158_3": "tathāpi tattha bhūmīsu āyuṃ aggahetvā akaniṭṭhabhave āyuvaseneva soḷasakappasahassāyukatā daṭṭhabbā.",
  "tika-s0305t:158_4": "“Satta phalā sattānisaṃsā pāṭikaṅkhā”ti vuttattā “arahattamaggassa pubbabhāgavipassanā bojjhaṅgā kathitā”ti vuttaṃ.",
  "tika-s0305t:158_5": "Sattannampi sahabhāvo labbhatīti “apubbaṃ acarimaṃ ekacittakkhaṇikā”ti vuttaṃ.",
  "tika-s0305t:158_6": "Tayidaṃ pāḷiyaṃ tattha tattha “tasmiṃ samaye”ti āgatavacanena viññāyati,",
  "tika-s0305t:158_7": "bojjhaṅgānaṃ pana nānāsabhāvattā “nānālakkhaṇā”ti vuttaṃ.",
  "tika-s0305t:159_0": "Sīlasuttavaṇṇanā niṭṭhitā.",
  "tika-s0305t:160_0": "4. Vatthasuttavaṇṇanā",
  "tika-s0305t:161_0": "185.",
  "tika-s0305t:161_1": "“Satisambojjhaṅgo”ti evaṃ ce mayhaṃ hotīti satisambojjhaṅgo nāma seṭṭho uttamo pavaro,",
  "tika-s0305t:161_2": "tasmāhaṃ satisambojjhaṅgasīsena phalasamāpattiṃ appetvā viharissāmīti evaṃ ce mayhaṃ pubbabhāge hotīti attho.",
  "tika-s0305t:161_3": "“Appamāṇo”ti evaṃ mayhaṃ hotīti svāyaṃ satisambojjhaṅgo,",
  "tika-s0305t:161_4": "sabbaso pamāṇakarakilesābhāvato appamāṇadhammārammaṇato ca appamāṇoti evaṃ mayhaṃ antosamāpattiyaṃ asammohavasena hoti.",
  "tika-s0305t:161_5": "Suparipuṇṇoti bhāvanāpāripūriyā suṭṭhu paripuṇṇoti evaṃ mayhaṃ antosamāpattiyaṃ asammohavasena hotīti.",
  "tika-s0305t:161_6": "Tiṭṭhatīti yathākālaparicchedasamāpattiyā avaṭṭhānena tappariyāpannatāya satisambojjhaṅgo tiṭṭhati paṭibandhavasena.",
  "tika-s0305t:161_7": "Uppādaṃ anāvajjitattāti uppādassa anāvajjanena asamannāhārena.",
  "tika-s0305t:161_8": "Uppādasīsena cettha uppādavantova saṅkhārā gahitā.",
  "tika-s0305t:161_9": "Anuppādanti nibbānaṃ uppādābhāvato uppādavantehi ca vinissaṭattā.",
  "tika-s0305t:161_10": "Pavattanti vipākappavattaṃ.",
  "tika-s0305t:161_11": "Appavattanti nibbānaṃ tappaṭikkhepato.",
  "tika-s0305t:161_12": "Nimittanti sabbasaṅkhāranimittaṃ.",
  "tika-s0305t:161_13": "Animittanti nibbānaṃ.",
  "tika-s0305t:161_14": "Saṅkhāreti uppādādianāmasanena kevalameva saṅkhāragahaṇaṃ.",
  "tika-s0305t:161_15": "Visaṅkhāranti nibbānaṃ.",
  "tika-s0305t:161_16": "Āvajjitattā āvajjitakālato paṭṭhāya ārabbha pavattiyā satisambojjhaṅgo tiṭṭhati.",
  "tika-s0305t:161_17": "Aṭṭhahākārehīti aṭṭhahi kāraṇehi.",
  "tika-s0305t:161_18": "Jānātīti samāpattito vuṭṭhitakāle pajānāti.",
  "tika-s0305t:161_19": "Aṭṭhahākārehīti uppādāvajjanādīhi ceva anuppādāvajjanādīhi ca vuttākāraviparītehi aṭṭhahi ākārehi cavantaṃ",
  "tika-s0305t:161_20": "samāpattivasena anavaṭṭhānatopi gacchantaṃ cavatīti thero pajānātīti.",
  "tika-s0305t:162_0": "Phalabojjhaṅgāti phalasamāpattipariyāpannā bojjhaṅgā.",
  "tika-s0305t:162_1": "Kiṃ pana te visuṃ visuṃ pavattantīti āha “yadā hī”tiādi.",
  "tika-s0305t:162_2": "Sīsaṃ katvāti padhānaṃ seṭṭhaṃ katvā.",
  "tika-s0305t:162_3": "Tadanvayāti tadanugatā satisambojjhaṅgaṃ anugacchanakā.",
  "tika-s0305t:162_4": "Tañca kho tathā katvā dhammaṃ paccavekkhaṇavasena.",
  "tika-s0305t:162_5": "Keci pana “taṃ paccavekkhaṇādikaṃ katvā”ti vadanti.",
  "tika-s0305t:163_0": "Vatthasuttavaṇṇanā niṭṭhitā.",
  "tika-s0305t:164_0": "5. Bhikkhusuttavaṇṇanā",
  "tika-s0305t:165_0": "186.",
  "tika-s0305t:165_1": "Bodhāyāti ettha bodho nāma bujjhanaṃ,",
  "tika-s0305t:165_2": "taṃ pana kissa kenāti pucchanto “kiṃ bujjhanatthāyā”ti vatvā taṃ dassento “maggenā”tiādimāha.",
  "tika-s0305t:165_3": "Maggena nibbānaṃ bujjhanatthāya saṃvattanti,",
  "tika-s0305t:165_4": "paccavekkhaṇāya katakiccataṃ bujjhanatthāya saṃvattanti,",
  "tika-s0305t:165_5": "paṭhamavikappe sacchikiriyābhisamayo eva dassitoti tena atuṭṭhe “maggena vā”ti dutiyavikappamāha.",
  "tika-s0305t:165_6": "Vivekanissitaṃ virāganissitanti padehi sabbaṃ maggakiccaṃ tassa phalañca dassitaṃ.",
  "tika-s0305t:165_7": "Nirodhanissitanti iminā nibbānasacchikiriyā.",
  "tika-s0305t:165_8": "Kāmāsavāpi cittaṃ vimuccatītiādinā kilesappahānaṃ.",
  "tika-s0305t:165_9": "Vimuttasmiṃ vimuttamiti ñāṇaṃ hotītiādinā paccavekkhaṇā dassitā.",
  "tika-s0305t:166_0": "Bhikkhusuttavaṇṇanā niṭṭhitā.",
  "tika-s0305t:167_0": "6-7. Kuṇḍaliyasuttādivaṇṇanā",
  "tika-s0305t:168_0": "187- 188.",
  "tika-s0305t:168_1": "Nibaddhavāsavasena ārāme nisīdanasīloti ārāmanisādī.",
  "tika-s0305t:168_2": "Parisaṃ ogāḷho hutvā caratīti parisāvacaroti āha –",
  "tika-s0305t:168_3": "“yo panā”tiādi.",
  "tika-s0305t:168_4": "Evanti iminākārena.",
  "tika-s0305t:168_5": "Gahaṇanti niggahaṇaṃ.",
  "tika-s0305t:168_6": "Tena pucchāpadassa atthaṃ vivarati.",
  "tika-s0305t:168_7": "Nibbeṭhananti niggahanibbeṭhanaṃ.",
  "tika-s0305t:168_8": "Tena vissajjanapadassa atthaṃ vivarati.",
  "tika-s0305t:168_9": "Iminā nayenāti etena “itivādo”ti ettha iti-",
  "tika-s0305t:168_10": "saddassa atthaṃ dasseti.",
  "tika-s0305t:168_11": "Upārambhādhippāyo vadati etenāti vādo, doso.",
  "tika-s0305t:168_12": "Itivādo hotīti evaṃ imassa upari vādāropanaṃ hoti.",
  "tika-s0305t:168_13": "Itivādappamokkhoti evaṃ tato pamokkho hoti.",
  "tika-s0305t:168_14": "Evaṃ vādappamokkhānisaṃsaṃ parehi āropitadosassa nibbeṭhanavasena dassetvā idāni dosapavedanavasena dassetuṃ “ayaṃ pucchāya doso”tiādi vuttaṃ.",
  "tika-s0305t:169_0": "Ettakaṃ ṭhānantiādito paṭṭhāya yāva “tīṇi sucaritānī”ti ettakaṃ ṭhānaṃ.",
  "tika-s0305t:169_1": "Imaṃ desananti “indriyasaṃvaro kho”tiādinayappavattaṃ imaṃ desanaṃ.",
  "tika-s0305t:169_2": "Nābhijjhāyatīti na abhijjhāyati.",
  "tika-s0305t:169_3": "Nābhihaṃsatīti na abhitussati.",
  "tika-s0305t:169_4": "Gocarajjhatte ṭhitaṃ hotīti kammaṭṭhānārammaṇe samādhānavasena ṭhitaṃ hoti avaṭṭhitaṃ.",
  "tika-s0305t:169_5": "Tenāha “susaṇṭhita”nti.",
  "tika-s0305t:169_6": "Susaṇṭhitanti sammā avikkhepavasena ṭhitaṃ.",
  "tika-s0305t:169_7": "Kammaṭṭhānavimuttiyāti kammaṭṭhānānuyuñjanavasena paṭipakkhato nīvaraṇato vimuttiyā.",
  "tika-s0305t:169_8": "Suṭṭhu vimuttanti suvimuttaṃ.",
  "tika-s0305t:169_9": "Tasmiṃ amanāparūpadassane na maṅku vilakkho na hoti.",
  "tika-s0305t:169_10": "Kilesavasena dosavasena.",
  "tika-s0305t:169_11": "Aṭṭhitacitto athaddhacitto.",
  "tika-s0305t:169_12": "Kovesena hi cittaṃ thaddhaṃ hoti,",
  "tika-s0305t:169_13": "na mudukaṃ.",
  "tika-s0305t:169_14": "Adīnamānasoti domanassavasena yo dīnabhāvo,",
  "tika-s0305t:169_15": "tadabhāvena niddosamānaso.",
  "tika-s0305t:169_16": "Apūticittoti byāpajjābhāvena sītibhūtacitto.",
  "tika-s0305t:170_0": "Imesu chasu dvāresu aṭṭhārasa duccaritāni honti paccekaṃ kāyavacīmanoduccaritabhedena.",
  "tika-s0305t:170_1": "Tāni vibhāgena dassetuṃ “katha”ntiādi vuttaṃ.",
  "tika-s0305t:170_2": "Tattha iṭṭhārammaṇe āpāthagateti nayadānamattametaṃ.",
  "tika-s0305t:170_3": "Tena “aniṭṭhārammaṇe āpāthagate dosaṃ uppādentassā”tiādinā tividhaduccaritaṃ nīharitvā vattabbaṃ,",
  "tika-s0305t:170_4": "tathā “majjhattārammaṇe mohaṃ uppādentassā”tiādinā ca.",
  "tika-s0305t:170_5": "Manoduccaritādisāmaññena pana tīṇiyeva duccaritāni hontīti veditabbaṃ.",
  "tika-s0305t:171_0": "Paññattivasenāti vatthuṃ anāmasitvā piṇḍagahaṇamukhena kevalaṃ paññattivaseneva.",
  "tika-s0305t:171_1": "Bhāvanāpaṭisaṅkhāneti bhāvanāsiddhe paṭisaṅkhāne,",
  "tika-s0305t:171_2": "bhāvanāya paṭisaṅkhāne vāti attho.",
  "tika-s0305t:171_3": "Imānīti yathāvuttāni chadvārārammaṇāni.",
  "tika-s0305t:171_4": "Duccaritānīti duccaritakāraṇāni.",
  "tika-s0305t:171_5": "Appaṭisaṅkhāne ṭhitassa duccaritāni sucaritāni katvā.",
  "tika-s0305t:171_6": "Pariṇāmetīti parivatteti duccaritāni tattha anuppādetvā sucaritāni uppādento.",
  "tika-s0305t:171_7": "Evanti vuttappakārena.",
  "tika-s0305t:171_8": "Indriyasaṃvaro…pe…",
  "tika-s0305t:171_9": "veditabbo indriyasaṃvarasampādanavasena tiṇṇaṃ sucaritānaṃ sijjhanato.",
  "tika-s0305t:171_10": "Tenāha “ettāvatā”tiādi.",
  "tika-s0305t:171_11": "Ettāvatāti ādito paṭṭhāya yāva “tīṇi sucaritāni paripūrentī”ti padaṃ, ettāvatā.",
  "tika-s0305t:171_12": "Sīlānurakkhakaṃ indriyasaṃvarasīlanti catupārisuddhisīlassa anurakkhakaṃ indriyasaṃvarasīlaṃ kathikaṃ.",
  "tika-s0305t:171_13": "Kathaṃ pana tadeva tassa anurakkhakaṃ hotīti?",
  "tika-s0305t:171_14": "Aparāparuppattiyā upanissayabhāvato.",
  "tika-s0305t:172_0": "Tīṇi sīlānīti indriyasaṃvara-",
  "tika-s0305t:172_1": "ājīvapārisuddhi-",
  "tika-s0305t:172_2": "paccayasannissita- sīlāni.",
  "tika-s0305t:172_3": "Lokuttaramissakāti lokiyāpi lokuttarāpi hontīti attho.",
  "tika-s0305t:172_4": "Sattannaṃ bojjhaṅgānanti lokuttarānaṃ sattannaṃ bojjhaṅgānaṃ.",
  "tika-s0305t:172_5": "Mūlabhūtā satipaṭṭhānā pubbabhāgā,",
  "tika-s0305t:172_6": "te sandhāya vuttaṃ “cattāro kho,",
  "tika-s0305t:172_7": "kuṇḍaliya,",
  "tika-s0305t:172_8": "satipaṭṭhānā bhāvitā bahulīkatā satta bojjhaṅge paripūrentī”ti.",
  "tika-s0305t:172_9": "Tepīti yathāvuttasatipaṭṭhānā.",
  "tika-s0305t:172_10": "Satipaṭṭhānamūlakā bojjhaṅgāti lokiyasatipaṭṭhānamūlakā bojjhaṅgāva.",
  "tika-s0305t:172_11": "Pubbabhāgāvāti ettha keci “pubbabhāgā cā”ti pāṭhaṃ katvā “pubbeva lokuttarā pubbabhāgā cā”ti atthaṃ vadanti.",
  "tika-s0305t:172_12": "Vijjāvimuttimūlakāti “satta kho,",
  "tika-s0305t:172_13": "kuṇḍaliya,",
  "tika-s0305t:172_14": "bojjhaṅgā bhāvitā bahulīkatā vijjāvimuttiṃ paripūrentī”ti evaṃ vuttā bojjhaṅgā lokuttarāva vijjāvimuttisahagatabhāvato.",
  "tika-s0305t:173_0": "Kuṇḍaliyasuttādivaṇṇanā niṭṭhitā.",
  "tika-s0305t:174_0": "8. Upavānasuttavaṇṇanā",
  "tika-s0305t:175_0": "189.",
  "tika-s0305t:175_1": "Paccattanti karaṇaniddeso ayanti āha –",
  "tika-s0305t:175_2": "“attanāvā”ti.",
  "tika-s0305t:175_3": "Kurumānoyevāti uppādento eva.",
  "tika-s0305t:175_4": "Kammaṭṭhānavimuttiyā suṭṭhu vimuttanti kammaṭṭhānamanasikārena nīvaraṇānaṃ dūrībhāvato tehi suṭṭhu vimuttaṃ.",
  "tika-s0305t:175_5": "Atthaṃ karitvāti bhāvanāmanasikāraṃ uttamaṃ katvā.",
  "tika-s0305t:175_6": "“Mahā vata me ayaṃ attho uppanno”ti atthiko hutvā.",
  "tika-s0305t:176_0": "9. Paṭhamauppannasuttavaṇṇanā",
  "tika-s0305t:177_0": "190. Tathāgatassa pātubhāvātiādinā buddhuppādakāle eva bojjhaṅgaratanapaṭilābhoti dasseti.",
  "tika-s0305t:178_0": "Pabbatavaggavaṇṇanā niṭṭhitā.",
  "tika-s0305t:179_0": "2. Gilānavaggo",
  "tika-s0305t:180_0": "1-3. Pāṇasuttādivaṇṇanā",
  "tika-s0305t:181_0": "192- 194.",
  "tika-s0305t:181_1": "Yesanti yesaṃ sattānaṃ.",
  "tika-s0305t:181_2": "Cattāro iriyāpathā atthi labbhanti tadupagasarīrāvayavalābhena.",
  "tika-s0305t:181_3": "Etanti “cattāro iriyāpathe kappentī”ti etaṃ vacanaṃ.",
  "tika-s0305t:181_4": "“Vivekanissita”ntiādivacanato “sahavipassanake maggabojjhaṅge”icceva vuttaṃ.",
  "tika-s0305t:181_5": "Dutiyatatiyāni uttānatthāneva heṭṭhā vuttanayattā.",
  "tika-s0305t:182_0": "4-10. Paṭhamagilānasuttādivaṇṇanā",
  "tika-s0305t:183_0": "195- 201.",
  "tika-s0305t:183_1": "Visuddhaṃ ahosi visabhāgadhātukkhobhaṃ vūpasamentaṃ. Tenāha –",
  "tika-s0305t:183_2": "“pokkharapatte …pe…",
  "tika-s0305t:183_3": "vinivattitvā gato”ti.",
  "tika-s0305t:183_4": "Eseva nayo pāḷito atthato ca catutthena pañcamachaṭṭhānaṃ samānattā.",
  "tika-s0305t:183_5": "Visarukkhavātasamphassenāti visarukkhasannissitavātasamphassena.",
  "tika-s0305t:183_6": "Mandasītajaroti muduko sītajaro.",
  "tika-s0305t:183_7": "Sesanti vuttāvasesaṃ.",
  "tika-s0305t:183_8": "Sabbatthāti sattamādīsu catūsu.",
  "tika-s0305t:184_0": "Gilānavaggavaṇṇanā niṭṭhitā.",
  "tika-s0305t:185_0": "3. Udāyivaggo",
  "tika-s0305t:186_0": "1-2. Bodhāyasuttādivaṇṇanā",
  "tika-s0305t:187_0": "202- 203.",
  "tika-s0305t:187_1": "Kittakena nu kho kāraṇena bujjhanakaaṅgā nāma vuccanti bujjhanakassa puggalassa aṅgāti vattabbataṃ labhanti.",
  "tika-s0305t:187_2": "Missakabojjhaṅgā kathitā sahavipassanā maggabojjhaṅgā kathitāti katvā.",
  "tika-s0305t:187_3": "Dhammaparicchedo kathito gaṇanāmattena paricchinditvā vuttattā na bhūmantaraparicchedo,",
  "tika-s0305t:187_4": "vipassanādiparicchedo vā.",
  "tika-s0305t:188_0": "3-5. Ṭhāniyasuttādivaṇṇanā",
  "tika-s0305t:189_0": "204- 206.",
  "tika-s0305t:189_1": "Kāmarāgena gadhitabbaṭṭhānabhūtā kāmarāgaṭṭhāniyāti āha “ārammaṇadhammāna”nti.",
  "tika-s0305t:189_2": "“Manasikārabahulīkārā”ti vuttattā “ārammaṇeneva kathita”nti vuttaṃ.",
  "tika-s0305t:189_3": "Vuttaparicchedoti etena na kevalaṃ ārammaṇavaseneva,",
  "tika-s0305t:189_4": "atha kho upanissayavasenapettha attho labbhatīti dasseti.",
  "tika-s0305t:189_5": "Paṭhamavaggassa hi dutiye sutte upanissayavaseneva attho dassito.",
  "tika-s0305t:189_6": "Missakabojjhaṅgā kathitā avibhāgeneva kathitattā.",
  "tika-s0305t:189_7": "Aparihāniyeti tīhi sikkhāhi aparihānāvahe.",
  "tika-s0305t:190_0": "6-7. Taṇhakkhayasuttādivaṇṇanā",
  "tika-s0305t:191_0": "207- 208.",
  "tika-s0305t:191_1": "“So maṃ pucchissatī”ti adhippāyena bhagavatā osāpitadesanaṃ.",
  "tika-s0305t:191_2": "Patthaṭattā bhāvanāpāripūriyā vitthāritaṃ gatattā.",
  "tika-s0305t:191_3": "Mahantabhāvanti bhāvanāvaseneva mahattaṃ gatattā.",
  "tika-s0305t:191_4": "Tato eva vaḍḍhippamāṇā.",
  "tika-s0305t:191_5": "Nīvaraṇavigame sambhavato paccayato byāpādo vigato hotīti āha –",
  "tika-s0305t:191_6": "“nīvaraṇānaṃ dūrībhāvena byāpādavirahitattā”ti.",
  "tika-s0305t:191_7": "Taṇhāmūlakanti taṇhāpaccayaṃ.",
  "tika-s0305t:191_8": "Yañhi taṇhāsahagataṃ asahagatampi taṇhaṃ upanissāya nipphannaṃ,",
  "tika-s0305t:191_9": "sabbaṃ taṃ taṇhāmūlakaṃ.",
  "tika-s0305t:191_10": "Pahīyati anuppādappahānena.",
  "tika-s0305t:191_11": "Taṇhādīnaṃyeva khayā,",
  "tika-s0305t:191_12": "na tesaṃ saṅkhārānaṃ khayā.",
  "tika-s0305t:191_13": "Etehi taṇhakkhayādipadehi.",
  "tika-s0305t:192_0": "8. Nibbedhabhāgiyasuttavaṇṇanā",
  "tika-s0305t:193_0": "209.",
  "tika-s0305t:193_1": "Nibbijjhantīti nibbedhā,",
  "tika-s0305t:193_2": "nibbijjhanadhammā dhammavinayādayo,",
  "tika-s0305t:193_3": "tappariyāpannatāya nibbedhabhāge gato nibbedhabhāgiyo,",
  "tika-s0305t:193_4": "taṃ nibbedhabhāgiyaṃ.",
  "tika-s0305t:193_5": "Tenāha “nibbijjhanakoṭṭhāsiya”nti.",
  "tika-s0305t:193_6": "Bhāvetvā ṭhitena cittena.",
  "tika-s0305t:193_7": "Vipassanāmaggampi gahetvā “maggabojjhaṅgā missakā”ti vuttā.",
  "tika-s0305t:193_8": "Tehīti bojjhaṅgehi bhāvitaṃ cittaṃ.",
  "tika-s0305t:193_9": "Te vā bojjhaṅge bhāvetvā ṭhitaṃ cittaṃ nāma phalacittaṃ,",
  "tika-s0305t:193_10": "tasmā nibbattitalokuttarameva.",
  "tika-s0305t:193_11": "Tampīti phalacittampi maggānantaratāya magganissitaṃ katvā missakameva kathetuṃ vaṭṭati “bodhāya saṃvattantī”ti vuttattā.",
  "tika-s0305t:194_0": "9. Ekadhammasuttavaṇṇanā",
  "tika-s0305t:195_0": "210.",
  "tika-s0305t:195_1": "Saṃyojanasaṅkhātā vinibandhāti kāmarāgādisaṃyojanasaññitā bandhanā.",
  "tika-s0305t:195_2": "Pariniṭṭhapetvā gahaṇāti gilitvā viya pariniṭṭhapetvā gahaṇākārā.",
  "tika-s0305t:196_0": "10. Udāyisuttavaṇṇanā",
  "tika-s0305t:197_0": "211.",
  "tika-s0305t:197_1": "Bahukataṃ vuccati bahukāro bahumāno,",
  "tika-s0305t:197_2": "natthi etassa bahukatanti abahukato,",
  "tika-s0305t:197_3": "akatabahumāno.",
  "tika-s0305t:197_4": "Dhammo uppajjamāno ukkujjanto viya nirujjhamāno avakujjanto viya hotīti vuttaṃ “ukkujjaṃ vuccati udayo,",
  "tika-s0305t:197_5": "avakujjaṃ vayo”ti.",
  "tika-s0305t:197_6": "Parivattentoti aniccātipi dukkhātipi anattātipi.",
  "tika-s0305t:197_7": "“Eso hi te udāyi maggo paṭiladdho, yo te…pe…",
  "tika-s0305t:197_8": "tathattāya upanessatī”ti pariyosāne bhagavato vacanañcettha sādhakaṃ daṭṭhabbaṃ.",
  "tika-s0305t:197_9": "Tena tenākārena viharantanti yena sammasanākārena vipassanāvihārena viharantaṃ.",
  "tika-s0305t:197_10": "Tathābhāvāyāti khīṇāsavabhāvapaccavekkhaṇāya. Tenāha –",
  "tika-s0305t:197_11": "“khīṇā jātīti…pe…",
  "tika-s0305t:197_12": "taṃ dassento evamāhā”ti.",
  "tika-s0305t:198_0": "Udāyivaggavaṇṇanā niṭṭhitā.",
  "tika-s0305t:199_0": "4. Nīvaraṇavaggo",
  "tika-s0305t:200_0": "3-4. Upakkilesasuttādivaṇṇanā",
  "tika-s0305t:201_0": "214- 215.",
  "tika-s0305t:201_1": "Na ca pabhāvantanti na ca pabhāsampannaṃ.",
  "tika-s0305t:201_2": "Pabhijjanasabhāvanti tāpetvā tālane pabhaṅgutaṃ.",
  "tika-s0305t:201_3": "Avasesaṃ lohanti vuttāvasesaṃ jātilohaṃ,",
  "tika-s0305t:201_4": "vijātilohaṃ,",
  "tika-s0305t:201_5": "kittimalohanti pabhedaṃ sabbampi lohaṃ.",
  "tika-s0305t:201_6": "Uppajjituṃ appadānenāti ettha nanu lokiyakusalacittassapi suvisuddhassa uppajjituṃ appadānena upakkilesatāti?",
  "tika-s0305t:201_7": "Saccametaṃ,",
  "tika-s0305t:201_8": "yasmiṃ pana santāne nīvaraṇāni laddhapatiṭṭhāni,",
  "tika-s0305t:201_9": "tattha mahaggatakusalassapi asambhavo,",
  "tika-s0305t:201_10": "pageva lokuttarakusalassa,",
  "tika-s0305t:201_11": "parittakusalaṃ pana yathāpaccayaṃ uppajjati.",
  "tika-s0305t:201_12": "Nīvaraṇe hi vūpasante santāne uppattiyā aparisuddhaṃ hoti,",
  "tika-s0305t:201_13": "upakkiliṭṭhaṃ nāma hoti,",
  "tika-s0305t:201_14": "aparisuddhadīpakapallikavaṭṭhitelādisannissayo dīpo viya,",
  "tika-s0305t:201_15": "apica nippariyāyato uppajjituṃ appadāneneva tesaṃ upakkilesatāti dassento “yadaggena hī”tiādimāha.",
  "tika-s0305t:201_16": "Ārammaṇe vikkhittappattivasena cuṇṇavicuṇṇatā veditabbā.",
  "tika-s0305t:201_17": "Na āvarantīti kusaladhamme uppajjituṃ appadānavasena na āvaranti,",
  "tika-s0305t:201_18": "atha kho tesaṃ uppattiyā honti.",
  "tika-s0305t:201_19": "Na paṭicchādentīti na vinandhanti.",
  "tika-s0305t:201_20": "Catubhūmakacittassāti catutthabhūmakakusalacittassa anupakkilesā,",
  "tika-s0305t:201_21": "tehi akilissanato.",
  "tika-s0305t:202_0": "8. Āvaraṇanīvaraṇasuttavaṇṇanā",
  "tika-s0305t:203_0": "219. Paññā dubbalā hoti, na balavatī paṭipakkhena upakkiliṭṭhabhāvato. Tenāha “mandā avisadā”ti.",
  "tika-s0305t:204_0": "Pañca nīvaraṇā dūre honti āvaraṇābhāvato.",
  "tika-s0305t:204_1": "Tameva pītinti sappāyadhammasavane uppannaṃ pītiṃ.",
  "tika-s0305t:204_2": "Tassā tadā uppannākārasallakkhaṇena avijahanto punappunaṃ tassā nibbattanena.",
  "tika-s0305t:204_3": "Tenāha “pañca nīvaraṇe vikkhambhetvā”ti.",
  "tika-s0305t:204_4": "Idaṃ sandhāyāti ettake divasepi na vinassanti,",
  "tika-s0305t:204_5": "sā dhammapīti laddhapaccayā hutvā visesāvahāti imamatthaṃ sandhāya etaṃ “imassa pañca nīvaraṇā tasmiṃ samaye na hontī”tiādi vuttaṃ.",
  "tika-s0305t:204_6": "Pītipāmojjapakkhiyāti pītipāmojjapaccayā.",
  "tika-s0305t:204_7": "Nassantīti nirodhapaccayavasena pavattanato nassanti.",
  "tika-s0305t:204_8": "Sabhāgapaccayavasena puna uppajjantāpi…pe…",
  "tika-s0305t:204_9": "vuccati kiccasādhanavasena pavattanato.",
  "tika-s0305t:205_0": "9. Rukkhasuttavaṇṇanā",
  "tika-s0305t:206_0": "220.",
  "tika-s0305t:206_1": "Abhiruhanakāti samīparukkhe abhibhavitvā ruhanakā.",
  "tika-s0305t:206_2": "Aṭṭhikacchakoti aṭṭhibahulakacchako.",
  "tika-s0305t:206_3": "Kapithanasadisaphalattā kapitthanoti laddhanāmo.",
  "tika-s0305t:207_0": "10. Nīvaraṇasuttavaṇṇanā",
  "tika-s0305t:208_0": "221.",
  "tika-s0305t:208_1": "Andhabhāvakaraṇā paññācakkhussa vibandhanato.",
  "tika-s0305t:208_2": "Tathā hi te “acakkhukaraṇā paññānirodhikā”ti vuttā.",
  "tika-s0305t:208_3": "Vihanati vibādhatīti vighāto,",
  "tika-s0305t:208_4": "dukkhanti āha “vighātapakkhiyāti dukkhapakkhikā”ti.",
  "tika-s0305t:208_5": "Nibbānatthāya na saṃvattantīti anibbānasaṃvattanikā.",
  "tika-s0305t:208_6": "Missakabojjhaṅgāva kathitā pubbabhāgikānaṃ kathitattā.",
  "tika-s0305t:209_0": "Nīvaraṇavaggavaṇṇanā niṭṭhitā.",
  "tika-s0305t:210_0": "5. Cakkavattivaggo",
  "tika-s0305t:211_0": "1. Vidhāsuttavaṇṇanā",
  "tika-s0305t:212_0": "222.",
  "tika-s0305t:212_1": "Vidhīyantīti vidhā,",
  "tika-s0305t:212_2": "mānādibhāgā koṭṭhāsāti āha “tayo mānakoṭṭhāsā”ti.",
  "tika-s0305t:212_3": "Tathā tathā vidahanatoti “seyyohamasmī”tiādinā tena tenākārena vidahanato ṭhapanato,",
  "tika-s0305t:212_4": "ṭhapetabbato vā.",
  "tika-s0305t:213_0": "2. Cakkavattisuttavaṇṇanā",
  "tika-s0305t:214_0": "223.",
  "tika-s0305t:214_1": "Sirisampattiyā rājati dippati sobhatīti rājā,",
  "tika-s0305t:214_2": "dānapiyavacanaatthacariyāsamānattatāsaṅkhātehi catūhi saṅgahavatthūhi.",
  "tika-s0305t:214_3": "Rañjetīti rameti.",
  "tika-s0305t:214_4": "Abbhuggatāyāti udīritā nibbattito tattha tattha gacchanato.",
  "tika-s0305t:214_5": "Cakkaṃ vattetīti cakkaratanaṃ pavatteti.",
  "tika-s0305t:214_6": "Devaṭṭhānanti pūjanīyadevaṭṭhānaṃ.",
  "tika-s0305t:214_7": "Cittīkataṭṭhenāti pūjanīyabhāvena.",
  "tika-s0305t:214_8": "Aggho natthi cirakālasambhavapuññānubhāvasiddharatanasabbhāvato.",
  "tika-s0305t:214_9": "Aññehi cakkavattino pariggahabhūtaratanehi.",
  "tika-s0305t:214_10": "Loketi manussaloke.",
  "tika-s0305t:214_11": "Tena tadaññalokaṃ nivatteti.",
  "tika-s0305t:214_12": "Vijjamānaggahaṇena atītānāgataṃ nivatteti.",
  "tika-s0305t:214_13": "Buddhā ca kadāci karahaci uppajjanti cakkavattinopi yebhuyyena tasmiṃyeva uppajjanatoti adhippāyo.",
  "tika-s0305t:214_14": "Anomassāti alāmakassa ukkaṭṭhassa.",
  "tika-s0305t:214_15": "Sesāni ratanāni.",
  "tika-s0305t:215_0": "Tatrāti vākyopaññāsane nipāto,",
  "tika-s0305t:215_1": "tasmiṃ pātubhāvavacane.",
  "tika-s0305t:215_2": "“Ayutta”nti vatvā tattha adhippāyaṃ vivaranto “uppannaṃ hī”tiādimāha.",
  "tika-s0305t:215_3": "Tehi ratanehi cakkavattananiyamāpekkhatāya cakkavattivacanassa.",
  "tika-s0305t:215_4": "Niyamenāti ekantena.",
  "tika-s0305t:215_5": "Vattabbataṃ āpajjati bhāvini bhūte viya upacāroti yathā –",
  "tika-s0305t:215_6": "“agamā rājagahaṃ buddho”ti.",
  "tika-s0305t:215_7": "Laddhanāmassāti cakkavattīti loke laddhasamaññassa patthanīyassa purisavisesassa.",
  "tika-s0305t:215_8": "Mūluppattivacanatopīti “cakkavattissa pātubhāvā”ti etassa paṭhamuppattiyā vacanatopi.",
  "tika-s0305t:215_9": "Idāni tamatthaṃ vivaranto “yo hī”tiādimāha.",
  "tika-s0305t:215_10": "Yo hi cakkavattirājā,",
  "tika-s0305t:215_11": "tassa uppattiyā cakkaratanassa uppajjanato cakkavattīti evaṃ nāmaṃ uppajjati.",
  "tika-s0305t:215_12": "“Cakkaṃ vattessatī”ti idaṃ pana niyāmaṃ anapekkhitvā tassa uppajjatīti ratanānuppattiṃ gahetvā vuttanayato saññā uppajjati “cakkavattī”ti.",
  "tika-s0305t:215_13": "Ekamevāti cakkaratanameva paṭhamaṃ pātubhavati.",
  "tika-s0305t:215_14": "Yasmiṃ bhūte rañño cakkavattisamaññā,",
  "tika-s0305t:215_15": "atha pacchā ratanāni pātubhavantīti bahūnaṃ pātubhāvaṃ upādāya bahulavacanatopi etaṃ “cakkavattissa pātubhāvā ratanānaṃ pātubhāvo”ti vuttaṃ.",
  "tika-s0305t:215_16": "Ayaṃ hetukattusaññito atthabhedo.",
  "tika-s0305t:215_17": "Pātubhāvāti pātubhāvato.",
  "tika-s0305t:215_18": "Puññasambhāro bhinnasantānatāya ratanānampi pariyāyena upanissayahetūti vuttaṃ.",
  "tika-s0305t:215_19": "Yuttamevetaṃ yathāvuttayuttiyuttattā.",
  "tika-s0305t:216_0": "Vattabbabhūto adhippāyo etassa atthīti adhippāyo,",
  "tika-s0305t:216_1": "atthaniddeso,",
  "tika-s0305t:216_2": "saṅkhepato adhippāyo saṅkhepādhippāyo.",
  "tika-s0305t:216_3": "Cakkaratanānubhāvena cakkavattissariyassa sijjhanato “dātuṃ samatthassā”ti vuttaṃ.",
  "tika-s0305t:216_4": "Yojanappamāṇe padese pavattattā yojanappamāṇaṃ andhakāraṃ.",
  "tika-s0305t:216_5": "Atidīghātirassatādiṃ chabbidhaṃ dosaṃ vivajjetvā ṭhitassāti vacanaseso.",
  "tika-s0305t:217_0": "Sabbesaṃ catubhūmakadhammānaṃ purecaraṃ kusalānaṃ dhammānaṃ gatiyo samanvesanavasena pavattanato.",
  "tika-s0305t:217_1": "Buddhādīhipi appahānīyatāya mahantadhammasabhāvattā dhammakāye ca jeṭṭhakaṭṭhena dhammakāyūpapannaṃ.",
  "tika-s0305t:217_2": "Paññāpāsādatāya cassa uparigataṭṭhena accuggataṃ.",
  "tika-s0305t:217_3": "Vitthataṭṭhena vipulaṃ.",
  "tika-s0305t:217_4": "Mahantatāya mahantaṃ.",
  "tika-s0305t:217_5": "Anādikālabhāvitassa kilesasantānassa khaṇeneva viddhaṃsanato sīghaṃ lahu javanti pariyāyā.",
  "tika-s0305t:217_6": "Bojjhaṅgadhammapariyāpannattā hi vuttaṃ “ekanta-",
  "tika-s0305t:217_7": "kusalattā”ti.",
  "tika-s0305t:217_8": "Sampayuttavasena pītiyā ālokaviddhaṃsanabhāvavasenāti vuttaṃ “sahajātapaccayādī”tiādi.",
  "tika-s0305t:217_9": "Sabbasaṅgāhikadhammaparicchedoti catubhūmakattā sabbasaṅgāhako bojjhaṅgadhammaparicchedo kathito.",
  "tika-s0305t:218_0": "4-10. Duppaññasuttādivaṇṇanā",
  "tika-s0305t:219_0": "225- 231.",
  "tika-s0305t:219_1": "Eḷaṃ vuccati doso,",
  "tika-s0305t:219_2": "eḷena mūgo viyāti eḷamūgoti imamatthaṃ dassento “mukhena vāca”ntiādimāha.",
  "tika-s0305t:220_0": "Cakkavattivaggavaṇṇanā niṭṭhitā.",
  "tika-s0305t:221_0": "6. Sākacchavaggo",
  "tika-s0305t:222_0": "1. Āhārasuttavaṇṇanā",
  "tika-s0305t:223_0": "232.",
  "tika-s0305t:223_1": "Purimanayatoti “satisambojjhaṅgaṭṭhānīyānaṃ dhammāna”ntiādinā āgatanayato.",
  "tika-s0305t:223_2": "Evanti idāni vuccamānākārena.",
  "tika-s0305t:223_3": "Sati ca sampajaññañca satisampajaññaṃ.",
  "tika-s0305t:223_4": "Satipadhānaṃ vā abhikkantādīsu satthakabhāvapariggaṇhakañāṇaṃ satisampajaññaṃ.",
  "tika-s0305t:223_5": "Taṃ sabbattha satokārībhāvāvahattā satisambojjhaṅgassa uppādāya saṃvattati.",
  "tika-s0305t:223_6": "Yathā ca paccanīkadhammappahānaṃ anurūpadhammadesanā ca anuppannānaṃ kusalānaṃ dhammānaṃ uppādāya hoti,",
  "tika-s0305t:223_7": "evaṃ satirahitapuggalavajjanā satokārīpuggalasevanā ca tattha ca yuttapayuttatā satisambojjhaṅgassa uppādāya",
  "tika-s0305t:223_8": "hotīti imamatthaṃ dasseti “satisampajañña”ntiādinā.",
  "tika-s0305t:223_9": "Arahattamaggena bhāvanāpāripūrī hoti.",
  "tika-s0305t:223_10": "Tathā hi arahāva “sativepullappatto”ti vuccati.",
  "tika-s0305t:224_0": "Dhammānaṃ,",
  "tika-s0305t:224_1": "dhammesu vā vicayo,",
  "tika-s0305t:224_2": "so eva heṭṭhā vuttanayena sambojjhaṅgo,",
  "tika-s0305t:224_3": "tassa dhammavicayasambojjhaṅgassa.",
  "tika-s0305t:224_4": "Paripucchakatāti ācariyaṃ payirupāsitvā pañcapi nikāye sahaṭṭhakathāya pariyogāhetvā yaṃ yaṃ tattha gaṇṭhiṭṭhānaṃ,",
  "tika-s0305t:224_5": "tassa tassa “idaṃ, bhante,",
  "tika-s0305t:224_6": "kathaṃ imassa ko attho”ti evaṃ khandhādīsu atthapucchakabhāvo.",
  "tika-s0305t:224_7": "Tenāha “khandha…pe…",
  "tika-s0305t:224_8": "bahulatā”ti.",
  "tika-s0305t:225_0": "Vatthuvisadakiriyāti cittacetasikānaṃ pavattiṭṭhānabhāvato sarīraṃ tappaṭibaddhāni ca cīvarādīni idha “vatthūnī”ti adhippetāni,",
  "tika-s0305t:225_1": "tāni yathā cittassa sukhāvahāni honti,",
  "tika-s0305t:225_2": "tathā karaṇaṃ tesaṃ visadabhāvakaraṇaṃ.",
  "tika-s0305t:225_3": "Tena vuttaṃ “ajjhattikabāhirāna”ntiādi.",
  "tika-s0305t:225_4": "Ussannadosanti vātādiussannadosaṃ.",
  "tika-s0305t:225_5": "Sedamalamakkhitanti sedena ceva jallikāsaṅkhātena sarīramalena ca makkhitaṃ. Ca-",
  "tika-s0305t:225_6": "saddena aññampi sarīrassa ca cittassa ca pīḷāvahaṃ saṅgaṇhāti.",
  "tika-s0305t:225_7": "Senāsanaṃ vāti vā-",
  "tika-s0305t:225_8": "saddena pattādīnaṃ saṅgaho daṭṭhabbo.",
  "tika-s0305t:225_9": "Avisade sati,",
  "tika-s0305t:225_10": "visayabhūte vā.",
  "tika-s0305t:225_11": "Kathaṃ bhāvanamanuyuttassa tāni visayoti?",
  "tika-s0305t:225_12": "Antarantarā pavattanakacittuppādavasena evaṃ vuttaṃ.",
  "tika-s0305t:225_13": "Te hi cittuppādā cittekaggatāya ijjhantiyāpi aparisuddhabhāvāya saṃvattanti.",
  "tika-s0305t:225_14": "Cittacetasikesu nissayādipaccayabhūtesu.",
  "tika-s0305t:225_15": "Ñāṇampīti pi-",
  "tika-s0305t:225_16": "saddo sampiṇḍane.",
  "tika-s0305t:225_17": "Tena na kevalaṃ taṃ vatthuyeva,",
  "tika-s0305t:225_18": "atha kho tasmiṃ aparisuddhe ñāṇampi aparisuddhaṃ hotīti nissayāparisuddhiyā nissitāparisuddhi viya visayassa",
  "tika-s0305t:225_19": "aparisuddhatāya visayīnaṃ aparisuddhiṃ dasseti anvayato byatirekato ca.",
  "tika-s0305t:226_0": "Samabhāvakaraṇaṃ kiccato anūnādhikabhāvakaraṇaṃ.",
  "tika-s0305t:226_1": "Yathāpaccayaṃ saddheyyavatthusmiṃ adhimokkhakiccassa paṭutarabhāvena paññāya avisadatāya vīriyādīnañca",
  "tika-s0305t:226_2": "anubalappadānasithilatādinā saddhindriyaṃ balavaṃ hoti.",
  "tika-s0305t:226_3": "Tenāha “itarāni mandānī”ti.",
  "tika-s0305t:226_4": "Tatoti tasmā saddhindriyassa balavabhāvato itaresañca mandattā.",
  "tika-s0305t:226_5": "Kosajjapakkhe patituṃ adatvā sampayuttadhammānaṃ paggaṇhanaṃ anubalappadānaṃ paggaho,",
  "tika-s0305t:226_6": "paggahakiccaṃ kātuṃ na sakkotīti sambandhitabbaṃ.",
  "tika-s0305t:226_7": "Ārammaṇaṃ upagantvā ṭhānaṃ,",
  "tika-s0305t:226_8": "anissajjanaṃ vā upaṭṭhānaṃ,",
  "tika-s0305t:226_9": "vikkhepapaṭipakkho.",
  "tika-s0305t:226_10": "Yena vā sampayuttā avikkhittā honti,",
  "tika-s0305t:226_11": "so avikkhepo.",
  "tika-s0305t:226_12": "Rūpagataṃ viya cakkhunā yena yāthāvato visayasabhāvaṃ passati,",
  "tika-s0305t:226_13": "taṃ dassanakiccaṃ kātuṃ na sakkoti balavatā saddhindriyena abhibhūtattā.",
  "tika-s0305t:226_14": "Sahajātadhammesu hi indaṭṭhaṃ karontānaṃ saha pavattamānānaṃ dhammānaṃ ekarasatāvaseneva atthasiddhi,",
  "tika-s0305t:226_15": "na aññathā.",
  "tika-s0305t:226_16": "Tasmāti vuttamevatthaṃ kāraṇabhāvena paccāmasati.",
  "tika-s0305t:226_17": "Tanti saddhindriyaṃ.",
  "tika-s0305t:227_0": "Dhammasabhāvapaccavekkhaṇenāti yassa saddheyyavatthuno uḷāratādiguṇe adhimuccanassa sātisayappavattiyā saddhindriyaṃ balavaṃ jātaṃ,",
  "tika-s0305t:227_1": "tassa paccayapaccayuppannatādivibhāgato yāthāvato vīmaṃsanena.",
  "tika-s0305t:227_2": "Evañhi evaṃdhammatānayena sabhāvasarasato pariggayhamāne savipphāro adhimokkho na hoti –",
  "tika-s0305t:227_3": "“ayaṃ imesaṃ dhammānaṃ sabhāvo”ti paññābyāpārassa sātisayattā.",
  "tika-s0305t:227_4": "Dhuriyadhammesu hi yathā saddhāya balavabhāve paññāya mandabhāvo hoti,",
  "tika-s0305t:227_5": "evaṃ paññāya balavabhāve saddhāya mandabhāvo hoti.",
  "tika-s0305t:227_6": "Tena vuttaṃ –",
  "tika-s0305t:227_7": "“taṃ dhammasabhāvapaccavekkhaṇena…pe…",
  "tika-s0305t:227_8": "hāpetabba”nti.",
  "tika-s0305t:227_9": "Tathā amanasikaraṇenāti yenākārena bhāvanamanuyuñjantassa saddhindriyaṃ balavaṃ jātaṃ,",
  "tika-s0305t:227_10": "tenākārena bhāvanaṃ nānuyuñjanenāti vuttaṃ hoti.",
  "tika-s0305t:227_11": "Idha duvidhena saddhindriyassa balavabhāvo attano vā paccayavisesena kiccuttariyato vīriyādīnaṃ vā mandakiccatāya.",
  "tika-s0305t:227_12": "Tattha paṭhamavikappe hāpanavidhi dassito,",
  "tika-s0305t:227_13": "dutiyavikappe pana yathā manasikaroto vīriyādīnaṃ mandakiccatāya saddhindriyaṃ balavaṃ jātaṃ,",
  "tika-s0305t:227_14": "tathā amanasikārena vīriyādīnaṃ paṭutarabhāvāvahena manasikārena saddhindriyaṃ tehi samataṃ karontena hāpetabbaṃ.",
  "tika-s0305t:227_15": "Iminā nayena sesindriyesupi hāpanavidhi veditabbo.",
  "tika-s0305t:228_0": "Vakkalittheravatthūti so hi āyasmā saddhādhimutto tattha ca katādhikāro satthu rūpakāyadassane pasuto eva hutvā viharanto satthārā – “kiṃ te, vakkali,",
  "tika-s0305t:228_1": "iminā pūtikāyena diṭṭhena, yo kho, vakkali,",
  "tika-s0305t:228_2": "dhammaṃ passati,",
  "tika-s0305t:228_3": "so maṃ passatī”tiādinā ovadiyamāno kammaṭṭhāne niyojitopi taṃ ananuyuñjanto paṇāmito attānaṃ vinipātetuṃ papātaṭṭhānaṃ abhiruhi.",
  "tika-s0305t:228_4": "Atha naṃ satthā yathānisinnova obhāsavissajjanena attānaṃ dassetvā –",
  "tika-s0305t:229_0": "“Pāmojjabahulo bhikkhu, pasanno buddhasāsane;",
  "tika-s0305t:230_0": "Adhigacche padaṃ santaṃ, saṅkhārūpasamaṃ sukha”nti. –",
  "tika-s0305t:231_0": "Gāthaṃ vatvā “ehi,",
  "tika-s0305t:231_1": "vakkalī”ti āha.",
  "tika-s0305t:231_2": "So tena vacanena amateneva abhisitto haṭṭhatuṭṭho hutvā vipassanaṃ paṭṭhapesi,",
  "tika-s0305t:231_3": "saddhāya bahulabhāvato vipassanāvīthiṃ nārohati.",
  "tika-s0305t:231_4": "Taṃ ñatvā bhagavā indriyasamattapaṭipādanāya kammaṭṭhānaṃ sodhetvā adāsi.",
  "tika-s0305t:231_5": "So satthārā dinnanayena vipassanaṃ ussukkāpetvā maggapaṭipāṭiyā arahattaṃ pāpuṇi.",
  "tika-s0305t:231_6": "Tena vuttaṃ –",
  "tika-s0305t:231_7": "“vakkalittheravatthu cettha nidassana”nti.",
  "tika-s0305t:231_8": "Etthāti saddhindriyassa adhimattabhāve sesindriyānaṃ sakiccākaraṇe.",
  "tika-s0305t:232_0": "Itarakiccabhedanti upaṭṭhānādikiccavisesaṃ.",
  "tika-s0305t:232_1": "Passaddhādīti ādi-",
  "tika-s0305t:232_2": "saddena samādhiupekkhāsambojjhaṅgānaṃ saṅgaho daṭṭhabbo.",
  "tika-s0305t:232_3": "Hāpetabbanti yathā saddhindriyassa balavabhāvo dhammasabhāvapaccavekkhaṇena hāyati,",
  "tika-s0305t:232_4": "evaṃ vīriyindriyassa adhimattatā passaddhiyādibhāvanāya hāyati samādhipakkhikattā tassā.",
  "tika-s0305t:232_5": "Tathā hi samādhindriyassa adhimattataṃ kosajjapātato rakkhantī vīriyādibhāvanā viya vīriyindriyassa adhimattataṃ",
  "tika-s0305t:232_6": "uddhaccapātato rakkhantī ekaṃsato hāpeti.",
  "tika-s0305t:232_7": "Tena vuttaṃ “passaddhādibhāvanāya hāpetabba”nti.",
  "tika-s0305t:232_8": "Soṇattherassa vatthūti sukumārasoṇattherassa vatthu.",
  "tika-s0305t:232_9": "So hi āyasmāpi satthu santikā kammaṭṭhānaṃ gahetvā sītavane viharanto –",
  "tika-s0305t:232_10": "“mama sarīraṃ sukhumālaṃ,",
  "tika-s0305t:232_11": "na ca sakkā sukheneva sukhaṃ adhigantuṃ,",
  "tika-s0305t:232_12": "kāyaṃ kilametvāpi samaṇadhammo kātabbo”ti ṭhānacaṅkamanameva adhiṭṭhāya padhānamanuyuñjanto pādatalesu",
  "tika-s0305t:232_13": "phoṭesu uṭṭhitesupi vedanaṃ ajjhupekkhitvā daḷhavīriyaṃ karonto accāraddhavīriyatāya visesaṃ pavattetuṃ nāsakkhi.",
  "tika-s0305t:232_14": "Satthā tattha gantvā vīṇopamovādena ovaditvā vīriyasamatāyojanavidhiṃ dassento kammaṭṭhānaṃ sodhetvā gijjhakūṭaṃ gato.",
  "tika-s0305t:232_15": "Theropi satthārā dinnanayena vīriyasamataṃ yājetvā bhāvento vipassanaṃ ussukkāpetvā arahatteva patiṭṭhāsi.",
  "tika-s0305t:232_16": "Tena vuttaṃ “soṇattherassa vatthu dassetabba”nti.",
  "tika-s0305t:232_17": "Sesesupīti satisamādhipaññindriyesupi.",
  "tika-s0305t:233_0": "Samatanti saddhāpaññānaṃ aññamaññaṃ anūnādhikabhāvaṃ,",
  "tika-s0305t:233_1": "tathā samādhivīriyānañca.",
  "tika-s0305t:233_2": "Yathā hi saddhāpaññānaṃ visuṃ visuṃ dhuriyadhammabhūtānaṃ kiccato aññamaññanātivattanaṃ visesato icchitabbaṃ.",
  "tika-s0305t:233_3": "Yato tesaṃ samadhuratāya appanā sampajjati,",
  "tika-s0305t:233_4": "evaṃ samādhivīriyānaṃ kosajjuddhaccapakkhikānaṃ samatāya sati aññamaññupatthambhanato sampayuttadhammānaṃ",
  "tika-s0305t:233_5": "antadvayapātābhāvena sammadeva appanā ijjhatīti.",
  "tika-s0305t:233_6": "Balavasaddhotiādi vuttasseva atthassa byatirekamukhena samatthanaṃ.",
  "tika-s0305t:233_7": "Tassattho –",
  "tika-s0305t:233_8": "yo balavatiyā saddhāya samannāgato avisadañāṇo,",
  "tika-s0305t:233_9": "so mudhappasanno hoti,",
  "tika-s0305t:233_10": "na aveccappasanno.",
  "tika-s0305t:233_11": "Tathā hi so avatthusmiṃ pasīdati,",
  "tika-s0305t:233_12": "seyyathāpi titthiyasāvakā.",
  "tika-s0305t:233_13": "Kerāṭikapakkhanti sāṭheyyapakkhaṃ bhajati.",
  "tika-s0305t:233_14": "Saddhāhīnāya paññāya atidhāvanto “deyyavatthupariccāgena vinā cittuppādamattenapi dānamayaṃ puññaṃ hotī”tiādīni parikappeti hetupatirūpakehi vañcito,",
  "tika-s0305t:233_15": "evaṃbhūto ca lūkhatakkaviluttacitto paṇḍitānaṃ vacanaṃ nādiyati,",
  "tika-s0305t:233_16": "saññattiṃ na gacchati.",
  "tika-s0305t:233_17": "Tenāha “bhesajjasamuṭṭhito viya rogo atekiccho hotī”ti.",
  "tika-s0305t:233_18": "Yathā cettha saddhāpaññānaṃ aññamaññaṃ samabhāvo atthāvaho,",
  "tika-s0305t:233_19": "visamabhāvo anatthāvaho,",
  "tika-s0305t:233_20": "evaṃ samādhivīriyānaṃ aññamaññaṃ samabhāvo atthāvaho,",
  "tika-s0305t:233_21": "itaro anatthāvaho,",
  "tika-s0305t:233_22": "tathā samabhāvo avikkhepāvaho,",
  "tika-s0305t:233_23": "itaro vikkhepāvaho.",
  "tika-s0305t:233_24": "Kosajjaṃ abhibhavati,",
  "tika-s0305t:233_25": "tena appanaṃ na pāpuṇātīti adhippāyo.",
  "tika-s0305t:233_26": "Esa nayo uddhaccaṃ abhibhavatīti etthāpi.",
  "tika-s0305t:233_27": "Tadubhayanti saddhāpaññādvayaṃ samādhivīriyadvayañca.",
  "tika-s0305t:233_28": "Samaṃ kātabbanti samataṃ kātabbaṃ.",
  "tika-s0305t:234_0": "Samādhikammikassāti samathakammaṭṭhānikassa.",
  "tika-s0305t:234_1": "Evanti evaṃ sante,",
  "tika-s0305t:234_2": "saddhāya thokaṃ balavabhāve satīti attho.",
  "tika-s0305t:234_3": "Saddahantoti “pathavī pathavīti manasikāramattena kathaṃ jhānuppattī”ti acintetvā “addhā sambuddhena vuttavidhi ijjhatī”ti saddahanto saddhaṃ janento.",
  "tika-s0305t:234_4": "Okappentoti ārammaṇaṃ anupavisitvā viya adhimuccanavasena avakappento pakkhandanto.",
  "tika-s0305t:234_5": "Ekaggatā balavatī vaṭṭati samādhipadhānattā jhānassa.",
  "tika-s0305t:234_6": "Ubhinnanti samādhipaññānaṃ.",
  "tika-s0305t:234_7": "Samādhikammikassa samādhino adhimattatāya paññāya adhimattatāpi icchitabbāti āha “samatāyapī”ti,",
  "tika-s0305t:234_8": "samabhāvenāpīti attho.",
  "tika-s0305t:234_9": "Appanāti lokiyaappanā.",
  "tika-s0305t:234_10": "Tathā hi “hotiyevā”ti sāsaṅkaṃ vadati,",
  "tika-s0305t:234_11": "lokuttarappanā pana tesaṃ samabhāveneva icchitā.",
  "tika-s0305t:234_12": "Yathāha “samathavipassanaṃ yuganaddhaṃ bhāvetī”ti.",
  "tika-s0305t:234_13": "Yadi visesato saddhāpaññānaṃ samādhivīriyānañca samānataṃ icchati,",
  "tika-s0305t:234_14": "kathaṃ satīti āha –",
  "tika-s0305t:234_15": "“sati pana sabbattha balavatī vaṭṭatī”ti.",
  "tika-s0305t:234_16": "Sabbatthāti līnuddhaccapakkhikesu pañcindriyesu.",
  "tika-s0305t:234_17": "Uddhaccapakkhikekadese gaṇhanto “saddhāvīriyapaññāna”nti āha.",
  "tika-s0305t:234_18": "Aññathā pīti ca gahetabbā siyā.",
  "tika-s0305t:234_19": "Tathā hi “kosajjapakkhikena samādhinā”icceva vuttaṃ,",
  "tika-s0305t:234_20": "na ca “passaddhisamādhiupekkhāhī”ti.",
  "tika-s0305t:234_21": "Sāti sati.",
  "tika-s0305t:234_22": "Sabbesu rājakammesu niyuttoti sabbakammiko.",
  "tika-s0305t:234_23": "Tenāti yena kāraṇena sabbattha icchitabbā,",
  "tika-s0305t:234_24": "tena āha aṭṭhakathāyaṃ.",
  "tika-s0305t:234_25": "Sabbattha niyuttā sabbatthikā,",
  "tika-s0305t:234_26": "sabbena vā līnuddhaccapakkhikena bojjhaṅgena atthetabbā sabbatthiyā,",
  "tika-s0305t:234_27": "sabbatthiyāva sabbatthikā.",
  "tika-s0305t:234_28": "Cittanti kusalacittaṃ.",
  "tika-s0305t:234_29": "Tassa hi satipaṭisaraṇaṃ parāyaṇaṃ appattassa pattiyā anadhigatassa adhigamāya. Tenāha –",
  "tika-s0305t:234_30": "“ārakkhapaccupaṭṭhānā”tiādi.",
  "tika-s0305t:235_0": "Khandhādibhede anogāḷhapaññānanti pariyattibāhusaccavasenapi khandhāyatanādīsu appatiṭṭhitabuddhīnaṃ.",
  "tika-s0305t:235_1": "Bahussutasevanā hi sutamayañāṇāvahā.",
  "tika-s0305t:235_2": "Taruṇavipassanāsamaṅgīpi bhāvanāmayañāṇe ṭhitattā ekaṃsato paññavā eva nāma hotīti āha –",
  "tika-s0305t:235_3": "“samapaññāsa…pe…",
  "tika-s0305t:235_4": "puggalasevanā”ti.",
  "tika-s0305t:235_5": "Ñeyyadhammassa gambhīrabhāvavasena tapparicchedakañāṇassa gambhīrabhāvagahaṇanti āha –",
  "tika-s0305t:235_6": "“gambhīresu khandhādīsu pavattāya gambhīrapaññāyā”ti.",
  "tika-s0305t:235_7": "Tañhi ñeyyaṃ tādisāya paññāya caritabbato gambhīrañāṇacariyaṃ,",
  "tika-s0305t:235_8": "tassā vā paññāya tattha pabhedato pavatti gambhīrañāṇacariyā,",
  "tika-s0305t:235_9": "tassā paccavekkhaṇāti āha “gambhīrapaññāya pabhedapaccavekkhaṇā”ti.",
  "tika-s0305t:235_10": "Yathā sativepullappatto nāma arahā eva,",
  "tika-s0305t:235_11": "evaṃ so eva paññāvepullappattopīti āha “arahattamaggena bhāvanāpāripūrī hotī”ti.",
  "tika-s0305t:235_12": "Vīriyādīsupi eseva nayoti.",
  "tika-s0305t:236_0": "“Tattaṃ ayokhilaṃ hatthe gamentī”tiādinā vuttapañcavidhabandhanakammakāraṇā niraye nibbattasattassa sabbapaṭhamaṃ karontīti devadūtasuttādīsu,",
  "tika-s0305t:236_1": "tassā ādito vuttattā ca āha –",
  "tika-s0305t:236_2": "“pañcavidhabandhanakammakāraṇato paṭṭhāyā”ti.",
  "tika-s0305t:236_3": "Sakaṭavahanādikāleti ādi-",
  "tika-s0305t:236_4": "saddena tadaññamanussehi tiracchānehi ca vibādhanīyakālaṃ saṅgaṇhāti.",
  "tika-s0305t:236_5": "Ekaṃ buddhantaranti idaṃ aparāparaṃ petesu eva uppajjanakasattavasena vuttaṃ,",
  "tika-s0305t:236_6": "ekaccānaṃ vā petānaṃ,",
  "tika-s0305t:236_7": "ekaccatiracchānānaṃ viya tathā dīghāyukatāpi siyāti tathā vuttaṃ.",
  "tika-s0305t:236_8": "Tathā hi kālo nāgarājā catunnaṃ buddhānaṃ rūpadassāvī.",
  "tika-s0305t:237_0": "Evaṃ ānisaṃsadassāvinoti “vīriyāyatto eva sakalalokiyalokuttaravisesādhigamo”ti evaṃ ānisaṃsadassanasīlassa.",
  "tika-s0305t:237_1": "Gamanavīthinti sapubbabhāgaṃ nibbānagāminiṃ paṭipadaṃ.",
  "tika-s0305t:237_2": "Saha vipassanāya ariyamaggapaṭipāṭi,",
  "tika-s0305t:237_3": "sattavisuddhiparamparā vā.",
  "tika-s0305t:237_4": "Sā hi vaṭṭato niyyānāya gantabbā paṭipadāti katvā gamanavīthi nāma.",
  "tika-s0305t:238_0": "Kāyadaḷhībahuloti kāyassa posanapasuto.",
  "tika-s0305t:238_1": "Piṇḍanti raṭṭhapiṇḍaṃ.",
  "tika-s0305t:238_2": "Paccayadāyakānaṃ attani kārassa attano sammāpaṭipattiyā mahapphalabhāvassa karaṇena piṇḍāya bhikkhāya paṭipūjanā piṇḍāpacāyanā.",
  "tika-s0305t:238_3": "Nīharantoti pattatthavikato nīharanto.",
  "tika-s0305t:238_4": "Taṃ saddaṃ sutvāti taṃ upāsikāya vacanaṃ paṇṇasāladvāre ṭhitova pañcābhiññatāya dibbasotena sutvāti vadanti.",
  "tika-s0305t:238_5": "Manussasampatti,",
  "tika-s0305t:238_6": "dibbasampatti,",
  "tika-s0305t:238_7": "ante nibbānasampattīti tisso sampattiyo.",
  "tika-s0305t:238_8": "Sitaṃ karontovāti “akiccheneva mayā vaṭṭadukkhaṃ samatikkanta”nti paccavekkhaṇāvasāne sañjātapāmojjavasena sitaṃ karonto eva.",
  "tika-s0305t:239_0": "Alasānaṃ bhāvanāya nāmamattampi ajānantānaṃ kāyassa posanabahulānaṃ yāvadatthaṃ paribhuñjitvā seyyasukhādiṃ",
  "tika-s0305t:239_1": "anuyuñjantānaṃ tiracchānakathikānaṃ dūratova vajjanaṃ kusītapuggalaparivajjanā.",
  "tika-s0305t:239_2": "“Divasaṃ caṅkamena nisajjāyā”tiādinā bhāvanārambhavasena āraddhavīriyānaṃ daḷhaparakkamānaṃ kālenakālaṃ upasaṅkamanā āraddhavīriyapuggalasevanā.",
  "tika-s0305t:239_3": "Tenāha “kucchiṃ pūretvā”tiādi.",
  "tika-s0305t:240_0": "Visuddhimagge pana “jātimahattapaccavekkhaṇā,",
  "tika-s0305t:240_1": "sabrahmacārimahattapaccavekkhaṇā”ti idaṃ dvayaṃ na gahitaṃ,",
  "tika-s0305t:240_2": "“thinamiddhavinodanatā,",
  "tika-s0305t:240_3": "sammappadhānapaccavekkhaṇā”ti idaṃ dvayaṃ gahitaṃ.",
  "tika-s0305t:240_4": "Tattha ānisaṃsadassāvitāya eva sammappadhānapaccavekkhaṇā gahitā lokiyalokuttaravisesādhigamassa vīriyāyattatādassanabhāvato.",
  "tika-s0305t:240_5": "Thinamiddhavinodanaṃ tadadhimuttatāya gahitaṃ,",
  "tika-s0305t:240_6": "vīriyuppādane yuttapayuttassa thinamiddhavinodanaṃ atthato siddhameva.",
  "tika-s0305t:240_7": "Tattha thinamiddhavinodanaṃ kusītapuggalaparivajjana-",
  "tika-s0305t:240_8": "āraddhavīriyapuggala- sevana-",
  "tika-s0305t:240_9": "tadadhimuttatāpaṭipakkhavidhamana-",
  "tika-s0305t:240_10": "paccayūpasaṃhāravasena,",
  "tika-s0305t:240_11": "apāyabhayapaccavekkhaṇādayo samuttejanavasena vīriyasambojjhaṅgassa uppādakāti daṭṭhabbā.",
  "tika-s0305t:241_0": "Buddhānussatiyā upacārasamādhiniṭṭhattā vuttaṃ “yāva upacārā”ti.",
  "tika-s0305t:241_1": "Sakalasarīraṃ pharamānoti pītisamuṭṭhānehi paṇītarūpehi sakalasarīraṃ pharamāno.",
  "tika-s0305t:241_2": "Dhammasaṅghaguṇe anussarantassapi yāva upacārā sakalasarīraṃ pharamāno pītisambojjhaṅgo uppajjatīti yojanā.",
  "tika-s0305t:241_3": "Evaṃ sesaanussatīsu pasādanīyasuttantapaccavekkhaṇāya ca yojetabbaṃ tassāpi vimuttāyatanabhāvena taggatikattā.",
  "tika-s0305t:241_4": "Evarūpe kāleti dubbhikkhabhayādīsūti vuttakāle.",
  "tika-s0305t:241_5": "Samāpattiyā…pe…",
  "tika-s0305t:241_6": "na samudācarantīti idaṃ upasamānussatiyā vasena vuttaṃ.",
  "tika-s0305t:241_7": "Saṅkhārānañhi sappadesavūpasamepi nippadesavūpasame viya tattha sapaññāya pavattanato bhāvanāmanasikāro",
  "tika-s0305t:241_8": "kilesavikkhambhanasamattho hutvā upacārasamādhiṃ āvahanto tathārūpapītisomanassasamannāgato pītisambojjhaṅgassa",
  "tika-s0305t:241_9": "uppādāya hotīti.",
  "tika-s0305t:241_10": "Pasādanīyesu ṭhānesu pasādasinehābhāvena saṃsūcitahadayatā lūkhatā.",
  "tika-s0305t:241_11": "Sā ca tattha ādaragāravākaraṇena viññāyatīti āha “asakkaccakiriyāya saṃsūcitalūkhabhāve”ti.",
  "tika-s0305t:242_0": "Kāyacittadarathavūpasamalakkhaṇā passaddhi eva yathāvuttabodhiaṅgabhūto passaddhisambojjhaṅgo,",
  "tika-s0305t:242_1": "tassa passaddhisambojjhaṅgassa.",
  "tika-s0305t:242_2": "Paṇītabhojanasevanatāti paṇītasappāyabhojanasevanatā.",
  "tika-s0305t:242_3": "Utuiriyāpathasukhaggahaṇehi sappāyautuiriyāpathaṃ gahitanti daṭṭhabbaṃ.",
  "tika-s0305t:242_4": "Tañhi tividhampi sappāyaṃ seviyamānaṃ kāyassa kallatāpādanavasena cittassa kallataṃ āvahantaṃ duvidhāyapi passaddhiyā kāraṇaṃ hoti.",
  "tika-s0305t:242_5": "Sattesu labbhamānaṃ sukhadukkhaṃ ahetukanti ayameko anto,",
  "tika-s0305t:242_6": "issarādivisamahetukanti ayaṃ dutiyo,",
  "tika-s0305t:242_7": "ete ubho ante anupagamma yathāsakaṃ kammunā hotīti ayaṃ majjhimā paṭipatti.",
  "tika-s0305t:242_8": "Majjhatto payogo yassa so majjhattapayogo,",
  "tika-s0305t:242_9": "tassa bhāvo majjhattapayogatā.",
  "tika-s0305t:242_10": "Ayañhi pahānasāraddhakāyatā-",
  "tika-s0305t:242_11": "saṅkhātapassaddhakāyatāya kāraṇaṃ hontī passaddhidvayaṃ āvahati.",
  "tika-s0305t:242_12": "Eteneva sāraddhakāyapuggalaparivajjana-",
  "tika-s0305t:242_13": "passaddhakāyapuggalasevanānaṃ tadāvahanatā saṃvaṇṇitāti daṭṭhabbaṃ.",
  "tika-s0305t:243_0": "Vatthuvisadakiriyā indriyasamattapaṭipādanā ca “paññāvahā”ti vuttā.",
  "tika-s0305t:243_1": "Samathāvahāpi tā honti samathāvahabhāveneva paññāvahattāti vuttaṃ “vatthuvisada…pe…",
  "tika-s0305t:243_2": "veditabbā”ti.",
  "tika-s0305t:244_0": "Karaṇakosallabhāvanākosallānaṃ nānantariyabhāvato rakkhaṇakosallassa ca taṃmūlakattā “nimittakusalatā",
  "tika-s0305t:244_1": "nāma kasiṇanimittassa uggahaṇakusalatā”icceva vuttaṃ.",
  "tika-s0305t:244_2": "Atisithilavīriyatādīhīti ādi-",
  "tika-s0305t:244_3": "saddena paññāpayogamandataṃ appamādavekallañca saṅgaṇhāti.",
  "tika-s0305t:244_4": "Tassa paggaṇhananti tassa līnassa cittassa dhammavicayasambojjhaṅgādisamuṭṭhāpanena layāpattito samuṭṭhāpanaṃ.",
  "tika-s0305t:244_5": "Vuttañhetaṃ bhagavatā –",
  "tika-s0305t:245_0": "“Yasmiñca kho,",
  "tika-s0305t:245_1": "bhikkhave,",
  "tika-s0305t:245_2": "samaye līnaṃ cittaṃ hoti,",
  "tika-s0305t:245_3": "kālo tasmiṃ samaye dhammavicayasambojjhaṅgassa bhāvanāya,",
  "tika-s0305t:245_4": "kālo vīriyasambojjhaṅgassa bhāvanāya,",
  "tika-s0305t:245_5": "kālo pītisambojjhaṅgassa bhāvanāya.",
  "tika-s0305t:245_6": "Taṃ kissa hetu? Līnaṃ,",
  "tika-s0305t:245_7": "bhikkhave, cittaṃ,",
  "tika-s0305t:245_8": "taṃ etehi dhammehi susamuṭṭhāpayaṃ hoti.",
  "tika-s0305t:245_9": "Seyyathāpi,",
  "tika-s0305t:245_10": "bhikkhave,",
  "tika-s0305t:245_11": "puriso parittaṃ aggiṃ ujjāletukāmo assa,",
  "tika-s0305t:245_12": "so tattha sukkhāni ceva tiṇāni pakkhipeyya,",
  "tika-s0305t:245_13": "sukkhāni gomayāni pakkhipeyya,",
  "tika-s0305t:245_14": "sukkhāni kaṭṭhāni pakkhipeyya,",
  "tika-s0305t:245_15": "mukhavātañca dadeyya,",
  "tika-s0305t:245_16": "na ca paṃsukena okireyya,",
  "tika-s0305t:245_17": "bhabbo nu kho so puriso parittaṃ aggiṃ ujjāletunti. Evaṃ,",
  "tika-s0305t:245_18": "bhante”ti.",
  "tika-s0305t:246_0": "Ettha ca yathāsakaṃ āhāravasena dhammavicayasambojjhaṅgādīnaṃ bhāvanā samuṭṭhāpanāti veditabbā,",
  "tika-s0305t:246_1": "sā anantaraṃ vibhāvitā eva.",
  "tika-s0305t:247_0": "Accāraddhavīriyatādīhīti ādi-",
  "tika-s0305t:247_1": "saddena paññāpayogabalavataṃ pamoduppilāvanañca saṅgaṇhāti.",
  "tika-s0305t:247_2": "Tassa niggaṇhananti tassa uddhatassa cittassa samādhisambojjhaṅgādisamuṭṭhāpanena uddhatāpattito nisedhanaṃ.",
  "tika-s0305t:247_3": "Vuttampi cetaṃ bhagavatā –",
  "tika-s0305t:248_0": "“Yasmiñca kho,",
  "tika-s0305t:248_1": "bhikkhave,",
  "tika-s0305t:248_2": "samaye uddhataṃ cittaṃ hoti,",
  "tika-s0305t:248_3": "kālo tasmiṃ samaye passaddhisambojjhaṅgassa bhāvanāya,",
  "tika-s0305t:248_4": "kālo samādhisambojjhaṅgassa bhāvanāya,",
  "tika-s0305t:248_5": "kālo upekkhāsambojjhaṅgassa bhāvanāya.",
  "tika-s0305t:248_6": "Taṃ kissa hetu? Uddhataṃ,",
  "tika-s0305t:248_7": "bhikkhave, cittaṃ,",
  "tika-s0305t:248_8": "taṃ etehi dhammehi suvūpasamayaṃ hoti.",
  "tika-s0305t:248_9": "Seyyathāpi,",
  "tika-s0305t:248_10": "bhikkhave,",
  "tika-s0305t:248_11": "puriso mahantaṃ aggikkhandhaṃ nibbāpetukāmo assa,",
  "tika-s0305t:248_12": "so tattha allāni ceva tiṇāni….pe…",
  "tika-s0305t:248_13": "paṃsukena ca okireyya,",
  "tika-s0305t:248_14": "bhabbo nu kho so puriso mahantaṃ aggikkhandhaṃ nibbāpetunti. Evaṃ,",
  "tika-s0305t:248_15": "bhante”ti.",
  "tika-s0305t:249_0": "Etthāpi yathāsakaṃ āhāravasena passaddhisambojjhaṅgādīnaṃ bhāvanā samuṭṭhāpanāti veditabbā.",
  "tika-s0305t:249_1": "Tattha passaddhisambojjhaṅgassa bhāvanā vuttā eva,",
  "tika-s0305t:249_2": "samādhisambojjhaṅgassa vuccamānā,",
  "tika-s0305t:249_3": "itarassa anantaraṃ vakkhati.",
  "tika-s0305t:249_4": "Paññāpayogamandatāyāti paññābyāpārassa appabhāvena.",
  "tika-s0305t:249_5": "Yathā hi dānaṃ alobhappadhānaṃ,",
  "tika-s0305t:249_6": "sīlaṃ adosappadhānaṃ,",
  "tika-s0305t:249_7": "evaṃ bhāvanā amohappadhānā.",
  "tika-s0305t:249_8": "Tattha yadā paññā na balavatī hoti,",
  "tika-s0305t:249_9": "tadā bhāvanā pubbenāparaṃ visesāvahā na hoti,",
  "tika-s0305t:249_10": "anabhisaṅkhato viya āhāro purisassa yogino cittassa abhiruciṃ na uppādeti,",
  "tika-s0305t:249_11": "tena taṃ nirassādaṃ hoti.",
  "tika-s0305t:249_12": "Tathā bhāvanāya sammadeva vīthipaṭipattiyā abhāvena upasamasukhaṃ na vindati,",
  "tika-s0305t:249_13": "tenapi cittaṃ nirassādaṃ hoti.",
  "tika-s0305t:249_14": "Tena vuttaṃ “paññāpayoga…pe…",
  "tika-s0305t:249_15": "nirassādaṃ hotī”ti.",
  "tika-s0305t:250_0": "Tassa saṃveguppādanañca pasāduppādanañca tikicchananti taṃ dassento “aṭṭha saṃvegavatthūnī”tiādimāha.",
  "tika-s0305t:250_1": "Tattha jātijarābyādhimaraṇāni yathārahaṃ sugatiyaṃ duggatiyañca hontīti tadaññameva pañcavidhabandhanādikhuppipāsādiaññamaññavibādhanādihetukaṃ",
  "tika-s0305t:250_2": "apāyadukkhaṃ daṭṭhabbaṃ.",
  "tika-s0305t:250_3": "Tayidaṃ sabbaṃ tesaṃ tesaṃ sattānaṃ paccuppannabhavanissitaṃ gahitanti atīte anāgate ca kāle vaṭṭamūlakadukkhāni visuṃ gahitāniyeva.",
  "tika-s0305t:250_4": "Ye pana sattā āhārūpajīvino tattha ca uṭṭhānaphalūpajīvino,",
  "tika-s0305t:250_5": "tesaṃ aññehi asādhāraṇaṃ jīvikadukkhaṃ aṭṭhamaṃ saṃvegavatthu gahitanti daṭṭhabbaṃ.",
  "tika-s0305t:250_6": "Ayaṃ vuccati samaye sampahaṃsanāti ayaṃ sampahaṃsitabbasamaye vuttanayena saṃvegajananavasena ceva pasāduppādanavasena ca sammadeva pahaṃsanā,",
  "tika-s0305t:250_7": "saṃvegajananapubbakapasāduppādanena bhāvanācittassa tosanātiattho.",
  "tika-s0305t:251_0": "Sammāpaṭipattiṃ āgammāti līnuddhaccavirahena samathavīthipaṭipattiyā ca sammadeva bhāvanāpaṭipattiṃ āgamma.",
  "tika-s0305t:252_0": "Alīnantiādīsu kosajjapakkhikānaṃ dhammānaṃ anadhimattatāya alīnaṃ,",
  "tika-s0305t:252_1": "uddhaccapakkhikānaṃ anadhimattatāya anuddhataṃ,",
  "tika-s0305t:252_2": "paññāpayogasampattiyā upasamasukhādhigamena ca anirassādaṃ,",
  "tika-s0305t:252_3": "tato eva ārammaṇe samappavattaṃ samathavīthipaṭipannañca.",
  "tika-s0305t:252_4": "Tattha alīnatāya paggahe,",
  "tika-s0305t:252_5": "anuddhatāya ca niggahe,",
  "tika-s0305t:252_6": "anirassādatāya sampahaṃsane na byāpāraṃ āpajjati.",
  "tika-s0305t:252_7": "Alīnānuddhaccatāhi ārammaṇe samappavattaṃ,",
  "tika-s0305t:252_8": "anirassādatāya samathavīthipaṭipannaṃ,",
  "tika-s0305t:252_9": "samappavattiyā vā alīnaṃ anuddhataṃ,",
  "tika-s0305t:252_10": "samathavīthipaṭipattiyā anirassādanti daṭṭhabbaṃ.",
  "tika-s0305t:252_11": "Ayaṃ vuccati samaye ajjhupekkhanatāti ayaṃ ajjhupekkhitabbasamaye cittassa paggahaniggahasampahaṃsanesu",
  "tika-s0305t:252_12": "byāvaṭatāsaṅkhātaṃ paṭipakkhaṃ abhibhuyya upekkhanā vuccati.",
  "tika-s0305t:252_13": "Esāti samādhibojjhaṅgo anuppanno uppajjati.",
  "tika-s0305t:252_14": "Arahattamaggena bhāvanāpāripūrī hotīti etena nippariyāyato samādhivepullappattopi arahā evāti dasseti.",
  "tika-s0305t:253_0": "Anurodhavirodhapahānavasena majjhattabhāvo upekkhāsambojjhaṅgassa kāraṇaṃ tasmiṃ sati sijjhanato,",
  "tika-s0305t:253_1": "asati ca asijjhanato,",
  "tika-s0305t:253_2": "so ca majjhattabhāvo visayavasena duvidhoti āha “sattamajjhattatā saṅkhāramajjhattatā”ti.",
  "tika-s0305t:253_3": "Tadubhayavasena cassa virujjhanaṃ passaddhisambojjhaṅgassa bhāvanāya eva dūrīkatanti anurujjhanasseva",
  "tika-s0305t:253_4": "pahānavidhiṃ dassento “sattamajjhattatā”tiādimāha.",
  "tika-s0305t:253_5": "Tathā hissa sattasaṅkhārakelāyanapuggalaparivajjanaṃ “uppattiyā kāraṇa”nti vuccati.",
  "tika-s0305t:253_6": "Upekkhāya hi visesato rāgo paṭipakkho,",
  "tika-s0305t:253_7": "tato rāgabahulassa puggalassa upekkhā “visuddhimaggo”ti vuccati.",
  "tika-s0305t:253_8": "Dvīhākārehīti kammassakatāpaccavekkhaṇaṃ attasuññatāpaccavekkhaṇanti imehi dvīhi kāraṇehi.",
  "tika-s0305t:253_9": "Dvīhevāti avadhāraṇaṃ saṅkhārasahitāya saṅkhyāsamānatāya dassanatthaṃ.",
  "tika-s0305t:253_10": "Saṅkhyā eva hettha samānaṃ,",
  "tika-s0305t:253_11": "na saṅkhyeyyaṃ sabbathā samānanti.",
  "tika-s0305t:253_12": "Assāmikabhāvo anattaniyatā.",
  "tika-s0305t:253_13": "Sati hi attani tassa kiñcanabhāvena cīvaraṃ aññaṃ vā kiñci attaniyaṃ nāma siyā,",
  "tika-s0305t:253_14": "so pana koci natthevāti adhippāyo.",
  "tika-s0305t:253_15": "Anaddhaniyanti,",
  "tika-s0305t:253_16": "na addhānakkhamaṃ,",
  "tika-s0305t:253_17": "na ciraṭṭhāyi ittaraṃ aniccanti attho.",
  "tika-s0305t:253_18": "Tāvakālikanti tasseva vevacanaṃ.",
  "tika-s0305t:254_0": "Mamāyatīti mamattaṃ karoti.",
  "tika-s0305t:254_1": "Mamāti taṇhāya pariggayha tiṭṭhati.",
  "tika-s0305t:254_2": "Dhanāyantāti dhanaṃ dabbaṃ karontā.",
  "tika-s0305t:254_3": "Assāti upekkhāsambojjhaṅgassa arahattamaggena bhāvanāpāripūrī hoti.",
  "tika-s0305t:254_4": "Tathā hi arahato eva chaḷaṅgupekkhānipphatti.",
  "tika-s0305t:255_0": "Asubhārammaṇā dhammāti asubhappakārā asubhajhānassa ārammaṇabhūtā dhammā.",
  "tika-s0305t:255_1": "Kāmaṃ indriyabaddhāpi kesādayo asubhappakārā eva,",
  "tika-s0305t:255_2": "visesato pana jigucchitabbe jigucchāvahe gaṇhanto “dasā”ti āha.",
  "tika-s0305t:255_3": "Yathā manasikaroto sabhāvasarasato tattha asubhasaññā santiṭṭhati,",
  "tika-s0305t:255_4": "tathā pavatto manasikāro upāyamanasikāro.",
  "tika-s0305t:255_5": "Asubhe asubhapaṭikkūlākārassa uggaṇhanaṃ,",
  "tika-s0305t:255_6": "yathā vā tattha uggahanimittaṃ uppajjati,",
  "tika-s0305t:255_7": "tathā manasikāro asubhanimittassa uggaho.",
  "tika-s0305t:255_8": "Upacārappanāvahāya asubhabhāvanāya anuyuñjanā asubhabhāvanānuyogo.",
  "tika-s0305t:256_0": "Manacchaṭṭhānaṃ indriyānaṃ suṭṭhu susaṃvaraṇe sati avasaraṃ alabhanto kāmacchando pahīyateva,",
  "tika-s0305t:256_1": "tathā bhojane mattaññuno mitāhārassa thinamiddhābhibhavābhāvā otāraṃ alabhamāno kāmacchando pahīyati.",
  "tika-s0305t:256_2": "Yo pana āhāre paṭikkūlasaññaṃ tabbipariṇāmassa tadādhārassa tassa ca udariyabhūtassa ativiya jegucchataṃ,",
  "tika-s0305t:256_3": "kāyassa ca āhāratiṭṭhakataṃ sammadeva jānāti,",
  "tika-s0305t:256_4": "so sabbaso bhojane pamāṇassa jānanena visesato bhojane mattaññū nāma.",
  "tika-s0305t:256_5": "Tassa kāmacchando pahīyateva,",
  "tika-s0305t:256_6": "aṭṭhakathāyaṃ pana appāhārataṃyeva dassetuṃ “catunna”ntiādi vuttaṃ.",
  "tika-s0305t:256_7": "Asubhakammikatissatthero dantaṭṭhidassāvī.",
  "tika-s0305t:256_8": "Pahīnassāti vikkhambhanavasena pahīnassa.",
  "tika-s0305t:256_9": "Abhidhammapariyāyena sabbopi lobho kāmacchandanīvaraṇanti “arahattamaggena āyatiṃ anuppādo”ti vuttaṃ.",
  "tika-s0305t:257_0": "Mejjati hitapharaṇavasena siniyhatīti mitto,",
  "tika-s0305t:257_1": "hitesī puggalo,",
  "tika-s0305t:257_2": "tasmiṃ mitte bhavā,",
  "tika-s0305t:257_3": "mittassa vā esāti mettā, hitesitā.",
  "tika-s0305t:257_4": "Sā eva paṭipakkhato cetaso vimuttīti mettācetovimutti.",
  "tika-s0305t:257_5": "Tattha mettāyanassa sattesu hitapharaṇassa uppādanaṃ pavattanaṃ mettānimittassa uggaho.",
  "tika-s0305t:257_6": "Tenāha “odissakā”tiādi.",
  "tika-s0305t:258_0": "Tattha attapiyasahāyamajjhattaverivasena odissakatā.",
  "tika-s0305t:258_1": "Sīmāsambhede kate anodissakatā.",
  "tika-s0305t:258_2": "Ekādidisāpharaṇavasena disāpharaṇatā mettāya uggaṇhane veditabbā.",
  "tika-s0305t:258_3": "Uggaho yāva upacārā daṭṭhabbo.",
  "tika-s0305t:258_4": "Uggahitāya āsevanā bhāvanā,",
  "tika-s0305t:258_5": "sabbā itthiyo purisā ariyā anariyā devā manussā vinipātikāti sattodhikaraṇavasena pavattā sattavidhā,",
  "tika-s0305t:258_6": "aṭṭhavīsatividhā vā,",
  "tika-s0305t:258_7": "dasahi disāhi disodhikaraṇavasena pavattā dasavidhā,",
  "tika-s0305t:258_8": "ekekāya disāya sattādiitthādiaverādibhedena asītādhikacatusatappabhedā ca odhisopharaṇamettā.",
  "tika-s0305t:258_9": "Sabbe sattā, pāṇā, bhūtā, puggalā,",
  "tika-s0305t:258_10": "attabhāvapariyāpannāti etesaṃ vasena pañcavidhā.",
  "tika-s0305t:258_11": "Ekekasmiṃ averā hontu,",
  "tika-s0305t:258_12": "abyāpajjā, anīghā,",
  "tika-s0305t:258_13": "sukhī attānaṃ pariharantūti catudhā pavattiyā vīsatividhā anodhisopharaṇamettā,",
  "tika-s0305t:258_14": "taṃ sandhāyāha –",
  "tika-s0305t:258_15": "“odhiso…pe…",
  "tika-s0305t:258_16": "bhāventassapī”ti.",
  "tika-s0305t:258_17": "Tvaṃ etassātiādinā kammassakatāpaccavekkhaṇaṃ dasseti.",
  "tika-s0305t:258_18": "Paṭisaṅkhāne ṭhitassāti kodhe yathāvuttassa ādīnavassa tappaṭipakkhato akodhe mettāya ānisaṃsassa ca paṭisaṅkhāne sammadeva jānane.",
  "tika-s0305t:258_19": "Sevantassāti bhajantassa byāpādo pahīyati.",
  "tika-s0305t:259_0": "Atibhojane nimittaggāhoti āhārassa adhikabhojane thinamiddhassa nimittaggāho,",
  "tika-s0305t:259_1": "“ettake bhutte thinamiddhaṃ uppajjati,",
  "tika-s0305t:259_2": "ettake no”ti thinamiddhassa kāraṇākāraṇaggāhoti attho.",
  "tika-s0305t:259_3": "Divā sūriyālokanti divā gahitanimittaṃ sūriyālokaṃ,",
  "tika-s0305t:259_4": "rattiyaṃ manasikarontassapīti evamettha attho veditabbo.",
  "tika-s0305t:259_5": "Dhutaṅgānaṃ vīriyanissitattā vuttaṃ “dhutaṅganissitasappāyakathāyapī”ti.",
  "tika-s0305t:260_0": "Kukkuccampi katākatānusocanavasena pavattamānaṃ cetaso avūpasamāvahatāya uddhaccena samānalakkhaṇamevāti tadubhayassa pahānakāraṇaṃ dassento bhagavā – “atthi,",
  "tika-s0305t:260_1": "bhikkhave,",
  "tika-s0305t:260_2": "cetaso vūpasamo”tiādimāha.",
  "tika-s0305t:260_3": "Tasmā bāhusaccādi tassa pahānakāraṇanti dassetuṃ “apica cha dhammā”tiādimāha.",
  "tika-s0305t:260_4": "Tattha bahussutassa ganthato,",
  "tika-s0305t:260_5": "atthato dhammaṃ vicārentassa attavedādipaṭilābhasambhavato vikkhepo na hoti.",
  "tika-s0305t:260_6": "Yathāvihitapaṭipattiyā yathādhammapaṭikārappattiyā ca vippaṭisāro anavasarovāti “bāhusaccenapi…pe…",
  "tika-s0305t:260_7": "uddhaccakukkuccaṃ pahīyatī”ti vuttaṃ.",
  "tika-s0305t:260_8": "Yadaggena bahussutassa paṭisaṅkhānavato uddhaccakukkuccaṃ pahīyati,",
  "tika-s0305t:260_9": "tadaggena paripucchakatāvinayapakataññutāhipi taṃ pahīyatīti daṭṭhabbaṃ.",
  "tika-s0305t:260_10": "Vuddhasevitā ca vuddhasīlitaṃ āvahatīti cetaso vūpasamakarattā uddhaccakukkuccassa pahānakārī vuttā,",
  "tika-s0305t:260_11": "vuddhabhāvaṃ pana anapekkhitvā vinayadharā kukkuccavinodakā kalyāṇamittāti daṭṭhabbā.",
  "tika-s0305t:260_12": "Vikkhepo ca bhikkhūnaṃ yebhuyyena kukkuccahetuko hotīti “kappiyākappiyaparipucchābahulassā”tiādinā vinayanayeneva paripucchakatādayo niddiṭṭhā.",
  "tika-s0305t:260_13": "Pahīne uddhaccakukkucceti niddhāraṇe bhummaṃ.",
  "tika-s0305t:260_14": "Kukkuccassa domanassasahagatattā anāgāmimaggena āyatiṃ anuppādo vutto.",
  "tika-s0305t:261_0": "Kusalākusalā dhammātiādīsu yaṃ vattabbaṃ,",
  "tika-s0305t:261_1": "taṃ heṭṭhā vuttameva.",
  "tika-s0305t:261_2": "Kāmaṃ bāhusaccaparipucchakatāhi aṭṭhavatthukāpi vicikicchā pahīyati,",
  "tika-s0305t:261_3": "tathāpi ratanattayavicikicchāmūlikā sesavicikicchāti katvā vuttaṃ “tīṇi ratanāni ārabbhā”tiādi.",
  "tika-s0305t:261_4": "Vinaye pakataññutāya ca sati sikkhāya kaṅkhāya asambhavo eva,",
  "tika-s0305t:261_5": "tathā ratanattayaguṇāvabodhe sati pubbantādīsu saṃsayassāti āha –",
  "tika-s0305t:261_6": "“vinaye”tiādi.",
  "tika-s0305t:261_7": "Okappanīyasaddhā saddheyyavatthuṃ anupavisitvā viya adhimuccanaṃ,",
  "tika-s0305t:261_8": "tañca tathā adhimokkhuppādanameva.",
  "tika-s0305t:261_9": "Saddhāya ninnapoṇapabbhāratā adhimutti.",
  "tika-s0305t:261_10": "Arahattena kūṭaṃ gaṇhi sattapi bojjhaṅge vitthāretvā desanāya osāpitattā.",
  "tika-s0305t:262_0": "Āhārasuttavaṇṇanā niṭṭhitā.",
  "tika-s0305t:263_0": "2. Pariyāyasuttavaṇṇanā",
  "tika-s0305t:264_0": "233.",
  "tika-s0305t:264_1": "Sambahulāti vuccanti saṅghasamaññāya abhāvato.",
  "tika-s0305t:264_2": "Tato paranti tiṇṇaṃ janānaṃ upari saṅgho catuvaggakaraṇīyādisaṅghakammavasena kammappattattā.",
  "tika-s0305t:264_3": "Pavisiṃsūti bhāvini pavisane bhūte viya katvā upacārena vuttanti āha –",
  "tika-s0305t:264_4": "“paviṭṭhā”ti.",
  "tika-s0305t:264_5": "Bhāvini hi bhūte viya upacāro. Tenāha –",
  "tika-s0305t:264_6": "“te panā”tiādi,",
  "tika-s0305t:264_7": "te pana bhikkhūti attho.",
  "tika-s0305t:264_8": "Puna te panāti titthiyā titthiyasāvakā ca.",
  "tika-s0305t:265_0": "Imasmiṃ paññāpaneti “pañca nīvaraṇe pahāyā”tiādinayappavatte imasmiṃ pakāre atthapaññāpane.",
  "tika-s0305t:265_1": "Visissati aññamaññato pabhijjatīti viseso, bhedo.",
  "tika-s0305t:265_2": "Svāyaṃ idha antogadhādhikabhāvo adhippetoti āha –",
  "tika-s0305t:265_3": "“ko visesoti kiṃ adhika”nti.",
  "tika-s0305t:265_4": "Adhikaṃ payasanaṃ payuñjananti adhippayāso,",
  "tika-s0305t:265_5": "adhikappayogo.",
  "tika-s0305t:265_6": "Nānā karīyati etenāti nānākaraṇaṃ,",
  "tika-s0305t:265_7": "bhedoti āha –",
  "tika-s0305t:265_8": "“kiṃ nānatta”nti.",
  "tika-s0305t:265_9": "Dutiyapadeti “anusāsaniyā vā anusāsani”nti etasmiṃ pade.",
  "tika-s0305t:265_10": "Eseva nayoti yathā paṭhamasmiṃ pade atthayojanā,",
  "tika-s0305t:265_11": "evaṃ dutiyapadepi yojetabbā.",
  "tika-s0305t:266_0": "Tīṇi ṭhānānīti devamārabrahmaṭṭhānāni tīṇi “sadevake loke”tiādinā loke pakkhipitvā.",
  "tika-s0305t:266_1": "“Sassamaṇabrāhmaṇiyā pajāya sadevamanussāyā”ti dve ṭhānāni.",
  "tika-s0305t:266_2": "“Pajāyā”ti ettha pakkhipitvā iti pañcahi padehi.",
  "tika-s0305t:266_3": "Uddesanti uddisitabbataṃ.",
  "tika-s0305t:266_4": "Gaṇananti eko kāmacchandoti gahetabbataṃ gacchati.",
  "tika-s0305t:266_5": "Attano hatthapādādīsūti nidassanamattaṃ daṭṭhabbaṃ samudāyaṃ ārabbha paṭighassa uppajjanato.",
  "tika-s0305t:266_6": "Attano khandhesu vimati “ahaṃ nu khosmī”tiādinā.",
  "tika-s0305t:267_0": "Kiñcāpi sabbaṃ vīriyaṃ cetasikameva,",
  "tika-s0305t:267_1": "yaṃ pana kāyakammādhiṭṭhānādivasena manasi kāyikapayogasamuṭṭhāpanaṃ vīriyaṃ kāyikanti laddhapariyāyanti",
  "tika-s0305t:267_2": "tato visesetvā cetasikanti yathādhippetadutiyatādassanatthaṃ.",
  "tika-s0305t:267_3": "Yadipi yathākappitairiyāpathasandhāraṇavasena pavattamānaṃ vīriyaṃ kāyassa tathāpavattassa paccayabhūtanti na sakkā vattuṃ,",
  "tika-s0305t:267_4": "tathāpi na tādiso kāyapayogo,",
  "tika-s0305t:267_5": "tadā pavatto natthīti vuttaṃ “kāyapayogaṃ vinā uppannavīriya”nti.",
  "tika-s0305t:267_6": "Satisambojjhaṅgasadiso vāti iminā ajjhattike saṅkhāre ajjhupekkhanavasena pavattā ajjhattadhammesu upekkhātiādinayaṃ atidisati.",
  "tika-s0305t:268_0": "“Missakabojjhaṅgā kathitā”ti vatvā tamatthaṃ vibhāvetuṃ “etesū”tiādi vuttaṃ.",
  "tika-s0305t:268_1": "Caṅkamantenapi ariyamaggaṃ adhigantuṃ sakkāti katvā vuttaṃ “maggaṃ apattaṃ kāyikavīriya”nti.",
  "tika-s0305t:268_2": "Bojjhaṅgā na labbhantīti nippariyāyabojjhaṅgā na labbhantī.",
  "tika-s0305t:268_3": "Bojjhaṅge uddharanti pariyāyatoti adhippāyo.",
  "tika-s0305t:268_4": "Sesāti bahiddhādhammesu sati-",
  "tika-s0305t:268_5": "dhammavicaya- upekkhā- cetasika- vīriya-",
  "tika-s0305t:268_6": "savitakka- savicāra- pīti-",
  "tika-s0305t:268_7": "samādhī dve passaddhiyo ca.",
  "tika-s0305t:268_8": "Ayaṃ pana nayo pacurappavattivasena aṭṭhakathānayeneva vutto.",
  "tika-s0305t:268_9": "Theravādavasena pana avitakkaavicāramattā pītisamādhisambojjhaṅgā rūpāvacarāpi atthīti tepi gahetvā dasa missakāva hontīti vattabbaṃ siyāti.",
  "tika-s0305t:269_0": "Pariyāyasuttavaṇṇanā niṭṭhitā.",
  "tika-s0305t:270_0": "3. Aggisuttavaṇṇanā",
  "tika-s0305t:271_0": "234.",
  "tika-s0305t:271_1": "Loṇadhūpananti loṇañca dhūpanañca loṇadhūpanaṃ.",
  "tika-s0305t:271_2": "Yodhakammanti yodhapuggalena kattabbaṃ kammaṃ.",
  "tika-s0305t:271_3": "Mantakammanti rājakiccamantanaṃ.",
  "tika-s0305t:271_4": "Paṭihārakammanti rañño santikaṃ āgatānaṃ vacanaṃ rañño nivedetvā tato nesaṃ paṭiharaṇakammaṃ.",
  "tika-s0305t:271_5": "Tasmāti sabbatthikattā satiyā.",
  "tika-s0305t:271_6": "Evaṃ “satiñca khvāha”ntiādikaṃ avoca.",
  "tika-s0305t:271_7": "Pubbabhāgavipassanā bojjhaṅgāva kathitā paggahaniggahavinoditattā.",
  "tika-s0305t:272_0": "Aggisuttavaṇṇanā niṭṭhitā.",
  "tika-s0305t:273_0": "4. Mettāsahagatasuttavaṇṇanā",
  "tika-s0305t:274_0": "235.",
  "tika-s0305t:274_1": "Kīdisā gati nibbatti etissāti kiṃgatikā,",
  "tika-s0305t:274_2": "kiṃniṭṭhāti vuttaṃ hoti.",
  "tika-s0305t:274_3": "Kīdisī paramā uttamā koṭi etissāti kiṃparamā.",
  "tika-s0305t:274_4": "Kīdisaṃ phalaṃ ānisaṃsaṃ udayo etissāti kiṃphalā.",
  "tika-s0305t:274_5": "Saṃsaṭṭhaṃ sampayuttanti idaṃ sahagata-",
  "tika-s0305t:274_6": "saddassa atthadassanamattaṃ,",
  "tika-s0305t:274_7": "idha pana mettājhānaṃ pādakaṃ katvā vipassanāpubbabhāgabojjhaṅgā ca “mettāsahagataṃ satisambojjhaṅga”ntiādinā vuttāti veditabbaṃ.",
  "tika-s0305t:274_8": "Sabbatthāti sabbesu bojjhaṅgesu sabbesu ca brahmavihāresu.",
  "tika-s0305t:275_0": "Paṭikūleti virajjatīti paṭikūlaṃ, aniṭṭhaṃ.",
  "tika-s0305t:275_1": "Na paṭikūlaṃ appaṭikūlaṃ, iṭṭhaṃ.",
  "tika-s0305t:275_2": "Tenāha “iṭṭhe vatthusmi”nti.",
  "tika-s0305t:275_3": "Etthāti appaṭikūlavatthusmiṃ.",
  "tika-s0305t:275_4": "Evanti paṭikūlasaññī.",
  "tika-s0305t:275_5": "Satte appaṭikūle asubhapharaṇaṃ,",
  "tika-s0305t:275_6": "saṅkhāre appaṭikūle aniccanti manasikāraṃ karonto.",
  "tika-s0305t:275_7": "Asubhāyāti asubhasaññāya.",
  "tika-s0305t:275_8": "Aniccato vā upasaṃharatīti aniccanti manasikāraṃ pavatteti.",
  "tika-s0305t:275_9": "“Eseva nayo”ti saṅkhepato vuttamatthaṃ vivarituṃ “appaṭikūlapaṭikūlesū”tiādi vuttaṃ.",
  "tika-s0305t:275_10": "Chaḷaṅgupekkhanti chasu ārammaṇesu pahīnānurodhassa uppattiyā chaḷaṅgavantaṃ upekkhaṃ.",
  "tika-s0305t:276_0": "Mettāyāti mettābhāvanāya.",
  "tika-s0305t:276_1": "Paṭikūlādīsu vatthūsu icchitavihārena viharituṃ samatthatā ariyānaṃ eva,",
  "tika-s0305t:276_2": "tattha ca arahato eva ijjhanato ariyiddhi nāma.",
  "tika-s0305t:276_3": "Tassā ariyiddhiyā ca dassitattā desanā vinivaṭṭetabbā pariyosānetabbā siyā.",
  "tika-s0305t:276_4": "Arahattaṃ pāpuṇituṃ na sakkoti indriyānaṃ aparipakkattā nikantiyā ca duppariyādānato.",
  "tika-s0305t:276_5": "Ayaṃ desanāti “mettāsahagataṃ bojjhaṅgaṃ bhāvetī”tiādinā ayaṃ desanā āraddhā.",
  "tika-s0305t:276_6": "Yo hi mettājhānaṃ pādakaṃ katvā sammasanaṃ ārabhitvā arahattaṃ pāpuṇituṃ asakkonto parisuddhesu vaṇṇakasiṇesu",
  "tika-s0305t:276_7": "vimokkhasaṅkhātaṃ rūpāvacarajjhānaṃ nibbatteti,",
  "tika-s0305t:276_8": "taṃ sandhāyāha bhagavā –",
  "tika-s0305t:276_9": "“subhaṃ kho pana vimokkhaṃ upasampajja viharatī”ti.",
  "tika-s0305t:277_0": "Subhaparamanti subhavimokkhaparamaṃ.",
  "tika-s0305t:277_1": "Idha loke eva paññā assa.",
  "tika-s0305t:277_2": "Tenāha “lokiyapaññassāti attho”ti.",
  "tika-s0305t:277_3": "Arahattaparamāva mettā arahattamaggassa pādakattā.",
  "tika-s0305t:277_4": "Karuṇādīsupi eseva nayoti karuṇādijhānaṃ pādakaṃ katvā saṅkhāre sammasanto arahattaṃ pattuṃ sakkoti,",
  "tika-s0305t:277_5": "tassa arahatthaparamā karuṇā hoti,",
  "tika-s0305t:277_6": "evaṃ muditāupekkhāsupi vattabbanti imamatthaṃ atidisati.",
  "tika-s0305t:277_7": "Puna desanārambhapayojanaṃ pana “iminā nayenā”ti heṭṭhā atidiṭṭhameva.",
  "tika-s0305t:278_0": "Subhaparamāditāti mettākaruṇāmuditāupekkhānaṃ subhaparamatā ākāsānañcāyatanaparamatā,",
  "tika-s0305t:278_1": "viññāṇañcāyatanaparamatā,",
  "tika-s0305t:278_2": "ākiñcaññāyatanaparamatā.",
  "tika-s0305t:278_3": "Tassa tassāti subhavimokkhassa heṭṭhā tiṇṇaṃ arūpajjhānānañca yathākkamaṃ upanissayattā.",
  "tika-s0305t:278_4": "Appaṭikūlaparicayāti iṭṭhārammaṇe manasikārabahulīkārā.",
  "tika-s0305t:278_5": "Appakasirenevāti sukheneva.",
  "tika-s0305t:278_6": "Tatthāti visuddhatāya iṭṭhesu vaṇṇakasiṇesu.",
  "tika-s0305t:278_7": "Cittanti bhāvanāmayacittaṃ pakkhandati appanāvasena.",
  "tika-s0305t:278_8": "Tato paranti tato subhavimokkhato paraṃ vimokkhānaṃ upanissayo nāma na hoti,",
  "tika-s0305t:278_9": "mettāsahagatabhāvo daṭṭhabbo.",
  "tika-s0305t:279_0": "Sattadukkhaṃ samanupassantassāti daṇḍena abhihaṭappattarūpahetuṃ sattesu uppajjanakadukkhaṃ ñāṇena vīmaṃsantassa.",
  "tika-s0305t:279_1": "Tayidaṃ rūpanimittakaṃ sattesu uppajjanakaṃ dukkhaṃ ñāṇena karuṇāvihārissa visesato pakkhandatīti katvā",
  "tika-s0305t:279_2": "vuttaṃ “appakasireneva tattha cittaṃ pakkhandatī”ti,",
  "tika-s0305t:279_3": "na pana sabbaso arūpe ānisaṃsadassanato.",
  "tika-s0305t:280_0": "Viññāṇaṃ samanupassantassāti idaṃ pāmojjagahaṇamukhena tannissayaviññāṇassa gahaṇaṃ sambhavatīti katvā vuttaṃ.",
  "tika-s0305t:280_1": "Viññāṇaggahaṇaparicitanti vuttanayena viññāṇaggahaṇe paricitaṃ.",
  "tika-s0305t:281_0": "Upekkhāvihārissāti upekkhābrahmavihāraṃ viharato.",
  "tika-s0305t:281_1": "Ābhogābhāvatoti sukhādivasena ābhujanābhāvato. Sukha…pe…",
  "tika-s0305t:281_2": "sambhavatoti sukhadukkhāti paramatthakammaggahaṇe vimukhatāsambhavato.",
  "tika-s0305t:281_3": "Avijjamānaggahaṇadukkhanti paramatthato avijjamānasattapaññattigahaṇaparicitaṃ tassa tassa abhāvamattakassa gahaṇampi dukkhaṃ kusalampi hoti.",
  "tika-s0305t:281_4": "Sesaṃ suviññeyyameva.",
  "tika-s0305t:282_0": "Mettāsahagatasuttavaṇṇanā niṭṭhitā.",
  "tika-s0305t:283_0": "5. Saṅgāravasuttavaṇṇanā",
  "tika-s0305t:284_0": "236.",
  "tika-s0305t:284_1": "Paṭhamaññevāti puretaraṃyeva.",
  "tika-s0305t:284_2": "Asajjhāyakatānaṃ mantānaṃ appaṭibhānaṃ pageva paṭhamaṃyeva siddhaṃ,",
  "tika-s0305t:284_3": "tattha vattabbameva natthīti adhippāyo.",
  "tika-s0305t:284_4": "Pariyuṭṭhānaṃ nāma abhibhavo gahaṇanti āha –",
  "tika-s0305t:284_5": "“kāmarāgapariyuṭṭhitenāti kāmarāgagahitenā”ti.",
  "tika-s0305t:284_6": "Vikkhambheti apanetīti vikkhambhanaṃ,",
  "tika-s0305t:284_7": "paṭipakkhato nissarati etenāti nissaraṇaṃ,",
  "tika-s0305t:284_8": "vikkhambhanañca taṃ nissaraṇañcāti vikkhambhananissaraṇaṃ. Tenāha –",
  "tika-s0305t:284_9": "“tatthā”tiādi.",
  "tika-s0305t:284_10": "Sesapadadvayepi eseva nayo.",
  "tika-s0305t:284_11": "Attanā araṇiyo pattabbo attattho,",
  "tika-s0305t:284_12": "tathā parattho veditabbo.",
  "tika-s0305t:285_0": "“Aniccato anupassanto niccasaññaṃ pajahatī”tiādīsu byāpādādīnaṃ anāgatattā abyāpādavāre tadaṅganissaraṇaṃ na gahitaṃ.",
  "tika-s0305t:285_1": "Kiñcāpi na gahitaṃ,",
  "tika-s0305t:285_2": "paṭisaṅkhānavasena pana tassa vinodetabbatāya tadaṅganissaraṇampi labbhatevāti sakkā viññātuṃ.",
  "tika-s0305t:285_3": "Ālokasaññā upacārappattā,",
  "tika-s0305t:285_4": "appanāppattā vā,",
  "tika-s0305t:285_5": "yo koci kasiṇajjhānādibhedo samatho.",
  "tika-s0305t:285_6": "Dhammavavatthānaṃ upacārappanāppattavasena gahetabbaṃ.",
  "tika-s0305t:286_0": "Kuthitoti tatto.",
  "tika-s0305t:286_1": "Usmudakajātoti tasseva kuthitabhāvassa usmudakataṃ accuṇhataṃ patto.",
  "tika-s0305t:286_2": "Tenāha “usumajāto”ti.",
  "tika-s0305t:286_3": "Tilabījakādibhedenāti tilabījakakaṇṇikakesarādibhedena.",
  "tika-s0305t:286_4": "Sevālena…pe…",
  "tika-s0305t:286_5": "paṇakenāti udakapicchilena.",
  "tika-s0305t:286_6": "Appasanno ākulatāya.",
  "tika-s0305t:286_7": "Asannisinno kalaluppattiyā.",
  "tika-s0305t:286_8": "Anālokaṭṭhāneti ālokarahite ṭhāne.",
  "tika-s0305t:287_0": "Saṅgāravasuttavaṇṇanā niṭṭhitā.",
  "tika-s0305t:288_0": "6. Abhayasuttavaṇṇanā",
  "tika-s0305t:289_0": "237.",
  "tika-s0305t:289_1": "Ekaṃsena bhagavā nīvaraṇāti ekaṃsato eva bhagavā ete dhammā nīvaraṇā citte kusalappavattiyā nīvaraṇato.",
  "tika-s0305t:289_2": "Kāyakilamathoti kāyaparissamo,",
  "tika-s0305t:289_3": "so pana aṭṭhuppattiyā paccayattā “daratho”ti vutto.",
  "tika-s0305t:289_4": "Cittakilamatho tappaccayajāto daṭṭhabbo. Tenāha –",
  "tika-s0305t:289_5": "“tassa kirā”tiādi.",
  "tika-s0305t:289_6": "Cittadarathopi paṭippassambhīti ānetvā sambandho.",
  "tika-s0305t:289_7": "Maggenevāti yathādhigatena ariyamaggeneva.",
  "tika-s0305t:289_8": "Assāti abhayassa rājakumārassa.",
  "tika-s0305t:289_9": "Etaṃ kāyacittadarathadvayaṃ.",
  "tika-s0305t:290_0": "Abhayasuttavaṇṇanā niṭṭhitā.",
  "tika-s0305t:291_0": "Sākacchavaggavaṇṇanā niṭṭhitā.",
  "tika-s0305t:292_0": "7. Ānāpānavaggo",
  "tika-s0305t:293_0": "1. Aṭṭhikamahapphalasuttādivaṇṇanā",
  "tika-s0305t:294_0": "238.",
  "tika-s0305t:294_1": "Uppannasaññāti saññāsīsena upacārajjhānaṃ vadati.",
  "tika-s0305t:294_2": "Tenāha “taṃ paneta”ntiādi.",
  "tika-s0305t:294_3": "Chavicammampi upaṭṭhātīti idaṃ saviññāṇakaṃ aviññāṇakampi kāyasāmaññato gahetvā vuttaṃ.",
  "tika-s0305t:294_4": "Sati vā upādiseseti ettha upādiyati attano ārammaṇaṃ gaṇhātīti upādi, upādānaṃ,",
  "tika-s0305t:294_5": "etassa ekadese appahīne satīti attho.",
  "tika-s0305t:295_0": "Ānāpānavaggavaṇṇanā niṭṭhitā.",
  "tika-s0305t:296_0": "8. Nirodhavaggo",
  "tika-s0305t:297_0": "1-10. Asubhasuttādivaṇṇanā",
  "tika-s0305t:298_0": "248- 257.",
  "tika-s0305t:298_1": "Anabhiratinti anabhiramaṇaṃ anapekkhitaṃ.",
  "tika-s0305t:298_2": "Accantanirodhabhūte nibbāne pavattasaññā nirodhasaññā.",
  "tika-s0305t:298_3": "Tattha sā maggasahagatā lokuttarā,",
  "tika-s0305t:298_4": "yā pana nibbāne ninnabhāvena pavattā,",
  "tika-s0305t:298_5": "upasamānussatisahagatā ca,",
  "tika-s0305t:298_6": "sā lokiyāti āha –",
  "tika-s0305t:298_7": "“nirodhasaññā missakā”ti.",
  "tika-s0305t:298_8": "“Tesaṃ navasū”tiādi pamādapāṭho.",
  "tika-s0305t:298_9": "“Ekādasasu appanā hoti,",
  "tika-s0305t:298_10": "nava upacārajjhānikā”ti pāṭho gahetabbo.",
  "tika-s0305t:298_11": "Vīsati kammaṭṭhānānīti idampi idhāgatanayo,",
  "tika-s0305t:298_12": "na visuddhimaggādīsu āgatanayo.",
  "tika-s0305t:298_13": "Ettha ca ārammaṇādīsu yathāyogaṃ appanaṃ upacāraṃ vā pāpuṇitvā arahattappattassa pubbabhāgabhūtā vipassanāmaggabojjhaṅgā kathitā.",
  "tika-s0305t:299_0": "Nirodhavaggavaṇṇanā niṭṭhitā.",
  "tika-s0305t:300_0": "Bojjhaṅgasaṃyuttavaṇṇanā niṭṭhitā.",
  "tika-s0305t:301_0": "3. Satipaṭṭhānasaṃyuttaṃ",
  "tika-s0305t:302_0": "1. Ambapālivaggo",
  "tika-s0305t:303_0": "1. Ambapālisuttavaṇṇanā",
  "tika-s0305t:304_0": "367.",
  "tika-s0305t:304_1": "Ekāyanvāyanti sandhivasena vuttaṃ o-",
  "tika-s0305t:304_2": "kārassa va- kāraṃ a-",
  "tika-s0305t:304_3": "kārassa dīghaṃ katvā.",
  "tika-s0305t:304_4": "Ayaṃ kira saṃyuttābhilāpo,",
  "tika-s0305t:304_5": "tattha ayana-",
  "tika-s0305t:304_6": "saddo maggapariyāyo.",
  "tika-s0305t:304_7": "Na kevalaṃ ayameva,",
  "tika-s0305t:304_8": "atha kho aññepi maggapariyāyāti paduddhāraṃ karonto “maggassa hī”tiādiṃ vatvā yadi maggapariyāyo āyana- saddo,",
  "tika-s0305t:304_9": "kasmā puna maggoti vuttanti codanaṃ sandhāyāha “tasmā”tiādi.",
  "tika-s0305t:304_10": "Tattha ekamaggoti ekova maggo.",
  "tika-s0305t:304_11": "Na hi nibbānagāmimaggo añño atthīti.",
  "tika-s0305t:304_12": "Nanu satipaṭṭhānaṃ idha maggoti adhippetaṃ,",
  "tika-s0305t:304_13": "tadaññepi bahū maggadhammā atthīti?",
  "tika-s0305t:304_14": "Saccaṃ atthi,",
  "tika-s0305t:304_15": "te pana satipaṭṭhānaggahaṇeneva gahitā tadavinābhāvato.",
  "tika-s0305t:304_16": "Tathā hi ñāṇavīriyādayo niddese gahitā,",
  "tika-s0305t:304_17": "uddese satiyā eva gahaṇaṃ veneyyajjhāsayavasenāti daṭṭhabbaṃ,",
  "tika-s0305t:304_18": "satiyā maggabhāvadassanatthañca.",
  "tika-s0305t:304_19": "Na dvedhāpathabhūtoti iminā imassa dvayabhāvābhāvaṃ viya anibbānagāmibhāvābhāvañca dasseti.",
  "tika-s0305t:304_20": "Nibbānagamanaṭṭhenāti nibbānaṃ gacchati etenāti nibbānagamanaṃ,",
  "tika-s0305t:304_21": "so eva aviparītabhāvanāya attho,",
  "tika-s0305t:304_22": "tena nibbānagamanaṭṭhena,",
  "tika-s0305t:304_23": "nibbānādhigamūpāyatāyāti attho.",
  "tika-s0305t:304_24": "Magganīyaṭṭhenāti gavesitabbatāya.",
  "tika-s0305t:305_0": "Rāgādīhīti “rāgo malaṃ,",
  "tika-s0305t:305_1": "doso malaṃ,",
  "tika-s0305t:305_2": "moho mala”nti evaṃ vuttehi rāgādīhi malehi.",
  "tika-s0305t:305_3": "Sā panāyaṃ saṃkiliṭṭhacittānaṃ visuddhi sijjhamānā yasmā sokādīnaṃ anuppādāya saṃvattati,",
  "tika-s0305t:305_4": "tasmā vuttaṃ “sokaparidevānaṃ samatikkamāyā”tiādi.",
  "tika-s0305t:305_5": "Tattha socanaṃ ñātibyasanādinimittaṃ cetaso santāpo antonijjhānaṃ soko.",
  "tika-s0305t:305_6": "Ñātibyasanādinimittameva sokādhikatājanito “kahaṃ ekaputtakā”tiādinā paridevanavasena vācāvippalāpo paridevanaṃ paridevo.",
  "tika-s0305t:305_7": "Tassa āyatiṃ anuppajjanaṃ idha samatikkamoti āha “pahānāyā”ti.",
  "tika-s0305t:305_8": "Dukkhadomanassānanti ettha cetasikadukkhatāya domanassassapi dukkhasaddeneva gahaṇe siddhe saddena anivattanato",
  "tika-s0305t:305_9": "sāmaññajotanāya visesavacanaṃ seṭṭhanti “domanassāna”nteva vuttaṃ.",
  "tika-s0305t:305_10": "Cetasikadomanassassāti bhūtakathanaṃ daṭṭhabbaṃ.",
  "tika-s0305t:305_11": "Ñāyati etena yāthāvato paṭivijjhīyati catusaccanti ñāyo vuccati ariyamaggo.",
  "tika-s0305t:305_12": "Nanu ayampi maggo,",
  "tika-s0305t:305_13": "kiṃ maggo eva maggassa adhigamāya hotīti codanaṃ sandhāyāha –",
  "tika-s0305t:305_14": "“ayaṃ hī”tiādi.",
  "tika-s0305t:305_15": "Taṇhāva kammakilesavipākānaṃ vinanaṭṭhena saṃsibbanaṭṭhena vānaṃ.",
  "tika-s0305t:305_16": "Tena taṇhāvānena virahitattā tassa abhāvāti attho.",
  "tika-s0305t:305_17": "Attapaccakkhāyāti attapaccakkhatthāya.",
  "tika-s0305t:306_0": "Vaṇṇabhāsananti pasaṃsāvacanaṃ.",
  "tika-s0305t:306_1": "Visuddhinti visujjhanaṃ kilesappahānaṃ.",
  "tika-s0305t:306_2": "Uggahetabbanti ettha vācuggatakaraṇaṃ uggaho.",
  "tika-s0305t:306_3": "Paricayakaraṇaṃ paripucchāmūlakattā taggahaṇeneva gahitanti daṭṭhabbaṃ.",
  "tika-s0305t:307_0": "Na tato heṭṭhāti idha adhippetakāyādīnaṃ vedanādisabhāvattābhāvā kāyavedanācittavimuttassa tebhūmakadhammassa",
  "tika-s0305t:307_1": "visuṃ vipallāsavatthantarabhāvena gahitattā ca heṭṭhā gahaṇesu vipallāsavatthūnaṃ aniṭṭhānaṃ sandhāya vuttaṃ.",
  "tika-s0305t:307_2": "Pañcamassa pana vipallāsavatthuno abhāvena “na uddha”nti āha.",
  "tika-s0305t:307_3": "Ārammaṇavibhāgena hettha satipaṭṭhānavibhāgoti.",
  "tika-s0305t:307_4": "Tayo satipaṭṭhānāti satipaṭṭhānasaddassa atthuddhāradassanaṃ,",
  "tika-s0305t:307_5": "na idha pāḷiyaṃ vuttassa satipaṭṭhānasaddassa atthadassanaṃ.",
  "tika-s0305t:307_6": "Ādīsu hīti ettha ādi-",
  "tika-s0305t:307_7": "saddena “phassasamudayā vedanānaṃ samudayo,",
  "tika-s0305t:307_8": "nāmarūpasamudayā cittassa samudayo,",
  "tika-s0305t:307_9": "manasikārasamudayā dhammānaṃ samudayo”ti satipaṭṭhānāti vuttānaṃ satigocarānaṃ pakāsake suttapadese saṅgaṇhāti.",
  "tika-s0305t:307_10": "Evaṃ paṭisambhidāmaggapāḷiyampi avasesapāḷipadesadassanattho ādi-",
  "tika-s0305t:307_11": "saddo daṭṭhabbo.",
  "tika-s0305t:307_12": "Satiyā paṭṭhānanti satiyā patiṭṭhātabbaṭṭhānaṃ.",
  "tika-s0305t:308_0": "Ariyoti ārakattādinā ariyaṃ sammāsambuddhamāha. Etthāti etasmiṃ saḷāyatanavibhaṅgasutte. Tattha hi –",
  "tika-s0305t:309_0": "“Tayo satipaṭṭhānā yadariyo…pe…",
  "tika-s0305t:309_1": "marahatīti iti kho panetaṃ vuttaṃ,",
  "tika-s0305t:309_2": "kiñcetaṃ paṭicca vuttaṃ. Idha,",
  "tika-s0305t:309_3": "bhikkhave,",
  "tika-s0305t:309_4": "satthā sāvakānaṃ dhammaṃ deseti anukampako hitesī anukampaṃ upādāya –",
  "tika-s0305t:309_5": "‘idaṃ vo hitāya idaṃ vo sukhāyā’ti.",
  "tika-s0305t:309_6": "Tassa sāvakā na sussūsanti,",
  "tika-s0305t:309_7": "na sotaṃ odahanti,",
  "tika-s0305t:309_8": "na aññā cittaṃ upaṭṭhapenti,",
  "tika-s0305t:309_9": "vokkamma ca satthusāsanā vattanti. Tatra,",
  "tika-s0305t:309_10": "bhikkhave,",
  "tika-s0305t:309_11": "tathāgato na ceva anattamano hoti,",
  "tika-s0305t:309_12": "na ca anattamanataṃ paṭisaṃvedeti,",
  "tika-s0305t:309_13": "anavassuto ca viharati sato sampajāno. Idaṃ,",
  "tika-s0305t:309_14": "bhikkhave,",
  "tika-s0305t:309_15": "paṭhamaṃ satipaṭṭhānaṃ.",
  "tika-s0305t:309_16": "Yadariyo sevati…pe... marahati.",
  "tika-s0305t:309_17": "Puna caparaṃ,",
  "tika-s0305t:309_18": "bhikkhave,",
  "tika-s0305t:309_19": "satthā …pe…",
  "tika-s0305t:309_20": "idaṃ vo sukhāyāti.",
  "tika-s0305t:309_21": "Tassa ekacce sāvakā na sussūsanti…pe…",
  "tika-s0305t:309_22": "ekacce sāvakā sussūsanti…pe…",
  "tika-s0305t:309_23": "na ca vokkamma satthusāsanā vattanti. Tatra,",
  "tika-s0305t:309_24": "bhikkhave,",
  "tika-s0305t:309_25": "tathāgato na ceva anattamano hoti,",
  "tika-s0305t:309_26": "na ca anattamanataṃ paṭisaṃvedeti,",
  "tika-s0305t:309_27": "na ceva attamano hoti,",
  "tika-s0305t:309_28": "na ca attamanataṃ paṭisaṃvedeti.",
  "tika-s0305t:309_29": "Anattamanatañca attamanatañca tadubhayaṃ abhinivajjetvā upekkhako viharati sato sampajāno. Idaṃ,",
  "tika-s0305t:309_30": "bhikkhave,",
  "tika-s0305t:309_31": "dutiyaṃ satipaṭṭhānaṃ…pe… marahati.",
  "tika-s0305t:309_32": "Puna caparaṃ,",
  "tika-s0305t:309_33": "bhikkhave,…pe…",
  "tika-s0305t:309_34": "sukhāyāti,",
  "tika-s0305t:309_35": "tassa sāvakā sussūsanti…pe… vattanti. Tatra,",
  "tika-s0305t:309_36": "bhikkhave,",
  "tika-s0305t:309_37": "tathāgato attamano ceva hoti,",
  "tika-s0305t:309_38": "attamanatañca paṭisaṃvedeti,",
  "tika-s0305t:309_39": "anavassuto ca viharati sato sampajāno. Idaṃ,",
  "tika-s0305t:309_40": "bhikkhave,",
  "tika-s0305t:309_41": "tatiyaṃ satipaṭṭhāna”nti –",
  "tika-s0305t:310_0": "Evaṃ paṭighānunayehi anavassutatā niccaṃ upaṭṭhitassatitāya tadubhayavītivattatā “satipaṭṭhāna”nti vuttā.",
  "tika-s0305t:310_1": "Buddhānaṃyeva hi niccaṃ upaṭṭhitassatitā hoti āveṇikadhammabhāvato,",
  "tika-s0305t:310_2": "na paccekabuddhādīnaṃ. Pa-",
  "tika-s0305t:310_3": "saddo ārambhaṃ joteti,",
  "tika-s0305t:310_4": "ārambho ca pavattīti katvā āha “pavattayitabbatoti attho”ti.",
  "tika-s0305t:310_5": "Satiyā karaṇabhūtāya paṭṭhānaṃ paṭṭhapetabbaṃ satipaṭṭhānaṃ. Ana-",
  "tika-s0305t:310_6": "saddo hi bahulavacanena kammatthopi hotīti.",
  "tika-s0305t:311_0": "Tathāssa kattuatthopi labbhatīti “patiṭṭhātīti paṭṭhāna”nti vuttaṃ.",
  "tika-s0305t:311_1": "Upaṭṭhātīti ettha upa-",
  "tika-s0305t:311_2": "saddo bhusatthavisiṭṭhaṃ pakkhandanaṃ dīpetīti “okkanditvā pakkhanditvā pavattatīti attho”ti vuttaṃ.",
  "tika-s0305t:311_3": "Puna bhāvatthaṃ satisaddaṃ paṭṭhānasaddañca vaṇṇento “atha vā”tiādimāha.",
  "tika-s0305t:311_4": "Tena purimavikappe sati-",
  "tika-s0305t:311_5": "saddo paṭṭhāna-",
  "tika-s0305t:311_6": "saddo ca kattuatthoti viññāyati.",
  "tika-s0305t:311_7": "Saraṇaṭṭhenāti cirakatassa cirabhāsitassa ca anussaraṇaṭṭhena.",
  "tika-s0305t:311_8": "Idanti yaṃ “satiyeva satipaṭṭhāna”nti vuttaṃ,",
  "tika-s0305t:311_9": "idaṃ idha imasmiṃ suttapadese adhippetaṃ.",
  "tika-s0305t:312_0": "Yadi evanti yadi sati eva satipaṭṭhānaṃ,",
  "tika-s0305t:312_1": "sati nāma eko dhammo,",
  "tika-s0305t:312_2": "evaṃ sante kasmā satipaṭṭhānāti bahuvacananti āha “satīnaṃ bahuttā”tiādi.",
  "tika-s0305t:312_3": "Yadi bahukā tā satiyo,",
  "tika-s0305t:312_4": "atha kasmā maggoti ekavacananti yojanā.",
  "tika-s0305t:312_5": "Magganaṭṭhenāti niyyānaṭṭhena.",
  "tika-s0305t:312_6": "Niyyāniko hi maggadhammo,",
  "tika-s0305t:312_7": "teneva niyyānikabhāvena ekattupagato ekantato nibbānaṃ gacchati,",
  "tika-s0305t:312_8": "atthikehi ca tadatthaṃ maggīyatīti āha “vuttañheta”ntiādi.",
  "tika-s0305t:312_9": "Tattha catassopi cetāti kāyānupassanādivasena catubbidhāpi ca etā satiyo.",
  "tika-s0305t:312_10": "Aparabhāgeti ariyamaggakkhaṇe.",
  "tika-s0305t:312_11": "Kiccaṃ sādhayamānāti pubbabhāge kāyādīsu ārammaṇesu subhasaññādividhamanavasena visuṃ visuṃ pavattitvā",
  "tika-s0305t:312_12": "maggakkhaṇe sakiṃyeva tattha catubbidhassapi vipallāsassa samucchedavasena pahānakiccaṃ sādhayamānā ārammaṇakaraṇavasena",
  "tika-s0305t:312_13": "nibbānaṃ gacchanti,",
  "tika-s0305t:312_14": "tamevassa catukiccasādhanataṃ upādāya bahuvacananiddeso,",
  "tika-s0305t:312_15": "tathāpi atthato bhedābhāvato maggoti ekavacanena vuccati. Tenāha –",
  "tika-s0305t:312_16": "“tasmā catassopi eko maggoti vuttā”ti.",
  "tika-s0305t:313_0": "Kathetukamyatāpucchā itarāsaṃ pucchānaṃ idha asambhavato niddesādivasena desetukāmatāya ca tathā vuttattā.",
  "tika-s0305t:313_1": "“Ayañceva kāyo bahiddhā ca nāmarūpa”ntiādīsu khandhapañcakaṃ,",
  "tika-s0305t:313_2": "“sukhañca kāyena paṭisaṃvedetī”tiādīsu vedanādayo tayo arūpakkhandhā,",
  "tika-s0305t:313_3": "“yā tasmiṃ samaye kāyassa passaddhi paṭippassaddhī”tiādīsu vedanādayo tayo cetasikā khandhā “kāyo”ti vuccanti,",
  "tika-s0305t:313_4": "tato visesanatthaṃ “kāyeti rūpakāye”ti āha.",
  "tika-s0305t:313_5": "Kāyānupassīti ettha tassīlatthaṃ dassento “kāyaṃ anupassanasīlo”ti āha.",
  "tika-s0305t:313_6": "Aniccato anupassatīti catusamuṭṭhānikakāyaṃ “anicca”nti anupassati,",
  "tika-s0305t:313_7": "evaṃ passanto eva cassa aniccākārampi anupassatīti vuccati,",
  "tika-s0305t:313_8": "tathābhūtassa cassa niccagāhassa visesopi na hotīti vuttaṃ “no niccato”ti.",
  "tika-s0305t:313_9": "Tathā hesa “niccasaññaṃ pajahatī”ti vutto.",
  "tika-s0305t:313_10": "Ettha ca aniccato eva anupassatīti evakāro luttaniddiṭṭhoti tena nivattitamatthaṃ dassetuṃ “no niccato”ti vuttaṃ.",
  "tika-s0305t:313_11": "Na cettha dukkhānupassanādinivattanamāsaṅkitabbaṃ paṭiyoginivattanaparattā eva- kārassa,",
  "tika-s0305t:313_12": "upari desanāāruḷhattā ca tāsaṃ.",
  "tika-s0305t:313_13": "Dukkhato anupassatītiādīsupi eseva nayo.",
  "tika-s0305t:313_14": "Ayaṃ pana viseso –",
  "tika-s0305t:313_15": "aniccassa dukkhattā tameva kāyaṃ dukkhato anupassati,",
  "tika-s0305t:313_16": "dukkhassa anattattā anattato anupassatīti.",
  "tika-s0305t:314_0": "Yasmā pana yaṃ aniccaṃ dukkhaṃ anattā,",
  "tika-s0305t:314_1": "na taṃ abhinanditabbaṃ,",
  "tika-s0305t:314_2": "yañca na abhinanditabbaṃ,",
  "tika-s0305t:314_3": "na tattha rajjitabbaṃ,",
  "tika-s0305t:314_4": "tasmā vuttaṃ “aniccato anupassati,",
  "tika-s0305t:314_5": "no niccato,",
  "tika-s0305t:314_6": "dukkhato anupassati,",
  "tika-s0305t:314_7": "no sukhato,",
  "tika-s0305t:314_8": "anattato anupassati,",
  "tika-s0305t:314_9": "no attato,",
  "tika-s0305t:314_10": "nibbindati,",
  "tika-s0305t:314_11": "no nandati,",
  "tika-s0305t:314_12": "virajjati,",
  "tika-s0305t:314_13": "no rajjatī”ti.",
  "tika-s0305t:314_14": "So evaṃ arajjanto rāgaṃ nirodheti,",
  "tika-s0305t:314_15": "no samudeti,",
  "tika-s0305t:314_16": "samudayaṃ na karotīti attho.",
  "tika-s0305t:314_17": "Evaṃ paṭipanno ca paṭinissajjati,",
  "tika-s0305t:314_18": "no ādiyati.",
  "tika-s0305t:314_19": "Ayañhi aniccādianupassanā tadaṅgavasena saddhiṃ kāyatannissayakhandhābhisaṅkhārehi kilesānaṃ pariccajanato",
  "tika-s0305t:314_20": "saṅkhatadosadassanena tabbiparīte nibbāne tanninnatāya pakkhandanato “pariccāgapaṭinissaggo ceva pakkhandanapaṭinissaggo",
  "tika-s0305t:314_21": "cā”ti vuccati.",
  "tika-s0305t:314_22": "Tasmā tāya samannāgato bhikkhu vuttanayena kilese ca pariccajati,",
  "tika-s0305t:314_23": "nibbāne ca pakkhandati,",
  "tika-s0305t:314_24": "tathābhūto ca pariccajanavasena kilese na ādiyati,",
  "tika-s0305t:314_25": "nāpi adosadassitāvasena saṅkhatārammaṇaṃ.",
  "tika-s0305t:314_26": "Tena vuttaṃ “paṭinissajjati,",
  "tika-s0305t:314_27": "no ādiyatī”ti.",
  "tika-s0305t:314_28": "Idāni nissitāhi anupassanāhi yesaṃ dhammānaṃ pahānaṃ hoti,",
  "tika-s0305t:314_29": "taṃ dassetuṃ “aniccato anupassanto niccasaññaṃ pajahatī”tiādi vuttaṃ.",
  "tika-s0305t:314_30": "Tattha niccasaññanti saṅkhārā niccāti evaṃ pavattaṃ viparītasaññaṃ.",
  "tika-s0305t:314_31": "Diṭṭhicittavipallāsapahānamukheneva saññāvipallāsappahānanti saññāgahaṇaṃ,",
  "tika-s0305t:314_32": "saññāsīsena vā tesampi gahaṇaṃ daṭṭhabbaṃ.",
  "tika-s0305t:314_33": "Nandinti sappītikataṇhaṃ.",
  "tika-s0305t:314_34": "Sesaṃ vuttanayameva.",
  "tika-s0305t:315_0": "Viharatīti iminā kāyānupassanāsamaṅgino iriyāpathavihāro vuttoti āha –",
  "tika-s0305t:315_1": "“iriyatī”ti,",
  "tika-s0305t:315_2": "iriyāpathaṃ pavattetīti attho.",
  "tika-s0305t:315_3": "Ārammaṇakaraṇavasena abhibyāpanato “tīsu bhavesū”ti vuttaṃ,",
  "tika-s0305t:315_4": "uppajjanavasena pana kilesā parittabhūmakā evāti.",
  "tika-s0305t:315_5": "Yadipi kilesānaṃ pahānaṃ ātāpananti taṃ sammādiṭṭhiādīnampi attheva, ātappa-",
  "tika-s0305t:315_6": "saddoviya pana ātāpa-",
  "tika-s0305t:315_7": "saddopi vīriye eva niruḷhoti vuttaṃ “vīriyassetaṃ nāma”nti.",
  "tika-s0305t:315_8": "Atha vā paṭipakkhappahāne sampayuttadhammānaṃ abbhussahanavasena pavattamānassa vīriyassa sātisayaṃ tadātāpananti vīriyameva tathā vuccati,",
  "tika-s0305t:315_9": "na aññe dhammā.",
  "tika-s0305t:316_0": "Ātāpīti cāyamīkāro pasaṃsāya,",
  "tika-s0305t:316_1": "atisayassa vā dīpakoti ātāpīgahaṇena sammappadhānasamaṅgitaṃ dasseti.",
  "tika-s0305t:316_2": "Sammā samantato sāmañca pajānanto sampajāno,",
  "tika-s0305t:316_3": "asammissato vavatthāne aññadhammānupassitābhāvena sammā aviparītaṃ,",
  "tika-s0305t:316_4": "sabbākārapajānanena samantato,",
  "tika-s0305t:316_5": "uparūpari visesāvahabhāvena pavattiyā sāmaṃ pajānantoti attho.",
  "tika-s0305t:316_6": "Yadi paññāya anupassati,",
  "tika-s0305t:316_7": "kathaṃ satipaṭṭhānatāti āha “na hī”tiādi.",
  "tika-s0305t:316_8": "Tasmā satiyā laddhupakārāya eva paññāya ettha yathāvutte kāye kammaṭṭhāniko bhikkhu anupassako,",
  "tika-s0305t:316_9": "tasmā “kāyānupassī”ti vuccati.",
  "tika-s0305t:316_10": "Antosaṅkhepo antolīnatā,",
  "tika-s0305t:316_11": "kosajjanti attho.",
  "tika-s0305t:316_12": "Upāyapariggahoti ettha sīlavisodhanādi gaṇanādi uggahakosallādi ca upāyo,",
  "tika-s0305t:316_13": "tabbipariyāyato anupāyo veditabbo.",
  "tika-s0305t:316_14": "Yasmā ca upaṭṭhitassatī yathāvuttaṃ upāyaṃ na pariccajati,",
  "tika-s0305t:316_15": "anupāyañca na upādiyati,",
  "tika-s0305t:316_16": "tasmā vuttaṃ “muṭṭhassati…pe…",
  "tika-s0305t:316_17": "asamattho hotī”ti.",
  "tika-s0305t:316_18": "Tenāti upāyānupāyānaṃ pariggahaparivajjanesu apariccāgāpariggahesu ca asamatthabhāvena.",
  "tika-s0305t:316_19": "Assa yogino.",
  "tika-s0305t:317_0": "Yasmā satiyevettha satipaṭṭhānaṃ vuttā,",
  "tika-s0305t:317_1": "tasmāssa sampayuttadhammā vīriyādayo aṅganti āha –",
  "tika-s0305t:317_2": "“sampayogaṅgañcassa dassetvā”ti. Aṅga-",
  "tika-s0305t:317_3": "saddo cettha kāraṇapariyāyo daṭṭhabbo.",
  "tika-s0305t:317_4": "Satiggahaṇenevettha sammāsamādhissapi gahaṇaṃ daṭṭhabbaṃ tassā samādhikkhandhe saṅgahitattā.",
  "tika-s0305t:317_5": "Yasmā vā satisīsenāyaṃ desanā.",
  "tika-s0305t:317_6": "Na hi kevalāya satiyā kilesappahānaṃ sambhavati,",
  "tika-s0305t:317_7": "nibbānādhigamo vā,",
  "tika-s0305t:317_8": "nāpi kevalā sati pavattati,",
  "tika-s0305t:317_9": "tasmāssa jhānadesanāyaṃ savitakkādivacanassa viya sampayogaṅgadassanatāti aṅga-",
  "tika-s0305t:317_10": "saddassa avayavapariyāyatā daṭṭhabbā.",
  "tika-s0305t:317_11": "Pahānaṅganti “vivicceva kāmehī”tiādīsu viya pahātabbaṅgaṃ dassetuṃ.",
  "tika-s0305t:317_12": "Yasmā ettha pubbabhāgamaggo adhippeto,",
  "tika-s0305t:317_13": "na lokuttaramaggo,",
  "tika-s0305t:317_14": "tasmā pubbabhāgiyameva vinayaṃ dassento “tadaṅgavinayena vā vikkhambhanavinayena vā”ti āha.",
  "tika-s0305t:317_15": "Assāti yogino.",
  "tika-s0305t:317_16": "Tesaṃ dhammānanti vedanādidhammānaṃ.",
  "tika-s0305t:317_17": "Tesañhi tattha anadhippetattā “atthuddhāranayenetaṃ vutta”nti āha.",
  "tika-s0305t:317_18": "Yaṃ panāti vibhaṅge,",
  "tika-s0305t:317_19": "vibhaṅgapakaraṇeti adhippāyo.",
  "tika-s0305t:317_20": "Etthāti “loke”ti etasmiṃ pade,",
  "tika-s0305t:317_21": "tā ca lokiyā eva anupassanā nāma sammasananti katvā.",
  "tika-s0305t:318_0": "Dukkhatoti vipariṇāmasaṅkhāradukkhatāhi dukkhasabhāvato,",
  "tika-s0305t:318_1": "dukkhāti anupassitabbāti attho.",
  "tika-s0305t:318_2": "Sesapadadvayepi eseva nayo.",
  "tika-s0305t:318_3": "Yo sukhaṃ dukkhato addāti yo bhikkhu sukhaṃ vedanaṃ vipariṇāmadukkhatāya dukkhanti paññācakkhunā addakkhi.",
  "tika-s0305t:318_4": "Dukkhamaddakkhi sallatoti dukkhavedanaṃ pīḷājananato antotudanato dunnīharaṇato ca sallanti addakkhi passi.",
  "tika-s0305t:318_5": "Adukkhamasukhanti upekkhāvedanaṃ.",
  "tika-s0305t:318_6": "Santanti sukhadukkhānaṃ viya anoḷārikatāya paccayavasena vūpasantasabhāvattā ca santaṃ.",
  "tika-s0305t:318_7": "Aniccatoti hutvā abhāvato udayabbayavantato tāvakālikato niccapaṭikkhepato ca aniccanti yo addakkhi.",
  "tika-s0305t:318_8": "Sa ve sammaddaso bhikkhūti so bhikkhu ekaṃsena,",
  "tika-s0305t:318_9": "paribyattaṃ vā vedanāya sammā passanakoti attho.",
  "tika-s0305t:319_0": "Dukkhātipīti saṅkhāradukkhatāya dukkhā itipi.",
  "tika-s0305t:319_1": "Sabbaṃ taṃ vedayitaṃ dukkhasmiṃ antogadhaṃ pariyāpannanti vadāmi saṅkhāradukkhanti vattabbato.",
  "tika-s0305t:319_2": "Sukhadukkhatopi cāti sukhādīnaṃ ṭhitivipariṇāmañāṇasukhatāya ca vipariṇāmaṭṭhitiaññāṇadukkhatāya ca vuttattā",
  "tika-s0305t:319_3": "tissopi sukhato tissopi ca dukkhato anupassitabbāti attho.",
  "tika-s0305t:319_4": "Satta anupassanā heṭṭhā pakāsitā eva.",
  "tika-s0305t:320_0": "Ārammaṇā…pe…",
  "tika-s0305t:320_1": "bhedānanti rūpādiārammaṇanānattassa nīlāditabbhedassa,",
  "tika-s0305t:320_2": "chandādiadhipatinānattassa hīnāditabbhedassa,",
  "tika-s0305t:320_3": "ñāṇajhānādisahajātanānattassa sasaṅkhārikāsaṅkhārika-",
  "tika-s0305t:320_4": "savitakka-",
  "tika-s0305t:320_5": "savicārāditabbhedassa,",
  "tika-s0305t:320_6": "kāmāvacarādibhūminānattassa,",
  "tika-s0305t:320_7": "ukkaṭṭhamajjhimāditabbhedassa,",
  "tika-s0305t:320_8": "kusalādikammanānattassa,",
  "tika-s0305t:320_9": "devagatisaṃvattaniyatāditabbhedassa,",
  "tika-s0305t:320_10": "kaṇhasukkavipākanānattassa,",
  "tika-s0305t:320_11": "diṭṭhadhammavedanīyatāditabbhedassa,",
  "tika-s0305t:320_12": "parittabhūmakādikiriyānānattassa,",
  "tika-s0305t:320_13": "tihetukāditabbhedassa vasena anupassitabbanti yojanā. Ādi-",
  "tika-s0305t:320_14": "saddena savatthukāvatthukādinānattassa puggalattayasādhāraṇāditabbhedassa ca saṅgaho daṭṭhabbo.",
  "tika-s0305t:320_15": "Sarāgādīnanti mahāsatipaṭṭhānasutte āgatānaṃ sarāgavītarāgādibhedānaṃ.",
  "tika-s0305t:320_16": "Salakkhaṇa-",
  "tika-s0305t:320_17": "sāmaññalakkhaṇānanti phusanāditaṃtaṃsalakkhaṇānañceva aniccatādisāmaññalakkhaṇānañca vasenāti yojanā.",
  "tika-s0305t:321_0": "Suññatadhammassāti anattatāsaṅkhātasuññatasabhāvassa.",
  "tika-s0305t:321_1": "“Salakkhaṇa-",
  "tika-s0305t:321_2": "sāmaññalakkhaṇāna”nti hi iminā yo ito bāhirakehi sāminivāsīkārakavedakaadhiṭṭhāyakabhāvena parikappito attā,",
  "tika-s0305t:321_3": "tassa saṅkhāresu niccatā sukhatā viya katthacipi abhāvo vibhāvito.",
  "tika-s0305t:321_4": "Natthi etesaṃ attāti anattā,",
  "tika-s0305t:321_5": "yasmā pana saṅkhāresu ekadhammopi attā na hoti,",
  "tika-s0305t:321_6": "tasmā te na attātipi anattāti ayaṃ tesaṃ suññatadhammo.",
  "tika-s0305t:321_7": "Tassa suññatadhammassa,",
  "tika-s0305t:321_8": "yaṃ vibhāvetuṃ abhidhamme “tasmiṃ kho pana samaye dhammā hontī”tiādinā suññatavāradesanā vuttā.",
  "tika-s0305t:321_9": "Sesaṃ suviññeyyameva.",
  "tika-s0305t:322_0": "Ambapālisuttavaṇṇanā niṭṭhitā.",
  "tika-s0305t:323_0": "2. Satisuttavaṇṇanā",
  "tika-s0305t:324_0": "368.",
  "tika-s0305t:324_1": "Saratīti sato.",
  "tika-s0305t:324_2": "Ayaṃ pana na yāya kāyaci satiyā sato,",
  "tika-s0305t:324_3": "atha kho edisāyāti dassento “kāyādianupassanāsatiyā”ti āha.",
  "tika-s0305t:324_4": "Catusampajaññapaññāyāti catubbidhasampajaññapaññāya,",
  "tika-s0305t:324_5": "abhikkamanaṃ abhikkantanti āha –",
  "tika-s0305t:324_6": "“abhikkantaṃ vuccati gamana”nti.",
  "tika-s0305t:324_7": "Tathā paṭikkamanaṃ paṭikkantanti vuttaṃ –",
  "tika-s0305t:324_8": "“paṭikkantaṃ nivattana”nti.",
  "tika-s0305t:324_9": "Nivattanañca nivattimattaṃ,",
  "tika-s0305t:324_10": "nivattitvā pana gamanaṃ gamanameva.",
  "tika-s0305t:324_11": "Kāyaṃ abhiharanto abhigamanavasena kāyaṃ nāmento.",
  "tika-s0305t:324_12": "Ṭhānanisajjāsayanesu yo gamanādividhinā kāyassa purato abhihāro,",
  "tika-s0305t:324_13": "so abhikkamo,",
  "tika-s0305t:324_14": "pacchato apaharaṇaṃ paṭikkamoti dassento “ṭhānepī”tiādimāha.",
  "tika-s0305t:324_15": "Āsanassāti pīṭhakādiāsanassa.",
  "tika-s0305t:324_16": "Purimaaṅgābhimukhoti aṭanikādipurimāvayavābhimukho.",
  "tika-s0305t:324_17": "Saṃsarantoti saṃsappanto.",
  "tika-s0305t:324_18": "Paccāsaṃsarantoti paṭiāsappanto.",
  "tika-s0305t:324_19": "Eseva nayoti iminā sarīrasseva abhimukhasaṃsappanapaṭiāsappanāni nidasseti.",
  "tika-s0305t:325_0": "Sammā pajānanaṃ sampajānaṃ.",
  "tika-s0305t:325_1": "Tena attanā kātabbakiccassa karaṇasīlo sampajānakārīti āha –",
  "tika-s0305t:325_2": "“sampajaññena sabbakiccakārī”ti.",
  "tika-s0305t:325_3": "Sampajānameva hi sampajaññaṃ.",
  "tika-s0305t:325_4": "Sampajaññasseva vā kārīti sampajaññasseva karaṇasīlo.",
  "tika-s0305t:325_5": "Sampajaññaṃ karotevāti abhikkantādīsu asammohaṃ uppādeti eva,",
  "tika-s0305t:325_6": "sampajānasseva vā kāro etassa atthīti sampajānakārī.",
  "tika-s0305t:326_0": "Dhammato vaḍḍhitasaṅkhātena saha atthena vattatīti sātthakaṃ,",
  "tika-s0305t:326_1": "abhikkantādi,",
  "tika-s0305t:326_2": "sātthakassa sampajānanaṃ sātthakasampajaññaṃ.",
  "tika-s0305t:326_3": "Sappāyassa attano upakārāvahassa hitassa sampajānanaṃ sappāyasampajaññaṃ.",
  "tika-s0305t:326_4": "Abhikkamādīsu bhikkhācāragocare,",
  "tika-s0305t:326_5": "aññatthāpi ca pavattesu avijahite kammaṭṭhānasaṅkhāte gocare sampajaññaṃ gocarasampajaññaṃ.",
  "tika-s0305t:326_6": "Abhikkamādīsu asammuyhanameva sampajaññaṃ asammohasampajaññaṃ.",
  "tika-s0305t:326_7": "Pariggaṇhitvāti tulayitvā tīretvā,",
  "tika-s0305t:326_8": "paṭisaṅkhāyāti attho.",
  "tika-s0305t:326_9": "Saṅghadassaneneva uposathapavāraṇādiatthaṃ gamanaṃ saṅgahitaṃ.",
  "tika-s0305t:326_10": "Asubhadassanādīti ādi-",
  "tika-s0305t:326_11": "saddena kasiṇaparikammādīnaṃ saṅgaho daṭṭhabbo.",
  "tika-s0305t:326_12": "Saṅkhepato vuttamatthaṃ vivarituṃ “cetiyaṃ disvāpi hī”tiādi vuttaṃ.",
  "tika-s0305t:326_13": "Arahattaṃ pāpuṇātīti ukkaṭṭhaniddeso eso.",
  "tika-s0305t:326_14": "Samathavipassanuppādanampi hi bhikkhuno vuddhi eva.",
  "tika-s0305t:326_15": "Dakkhiṇadvāreti cetiyaṅgaṇassa dakkhiṇadvāre,",
  "tika-s0305t:326_16": "tathā pacchimadvāretiādīsu.",
  "tika-s0305t:326_17": "Abhayavāpi pāḷiyanti abhayavāpiyā puratthimatīre.",
  "tika-s0305t:327_0": "Buddhavaṃsa-",
  "tika-s0305t:327_1": "ariyavaṃsa-",
  "tika-s0305t:327_2": "cetiyavaṃsa-",
  "tika-s0305t:327_3": "dīpavaṃsādivaṃsakathanato mahāariyavaṃsabhāṇako thero.",
  "tika-s0305t:327_4": "Paññāyanaṭṭhāneti cetiyassa paññāyanaṭṭhāne.",
  "tika-s0305t:327_5": "Ekapaduddhāreti paduddhārapatiṭṭhānaparivattanaṃ akatvā ekasmiṃyeva avaṭṭhāne.",
  "tika-s0305t:327_6": "Kecīti abhayagirivāsino.",
  "tika-s0305t:328_0": "Tasmiṃ panāti sātthakasampajaññavasena pariggahitaatthepi gamane.",
  "tika-s0305t:328_1": "Attho nāma dhammato vaḍḍhīti yaṃ sātthakanti adhippetaṃ gamanaṃ,",
  "tika-s0305t:328_2": "taṃ sappāyamevāti siyā kassaci āsaṅkāti tannivattanatthaṃ “cetiyadassanaṃ tāvā”tiādi āraddhaṃ.",
  "tika-s0305t:328_3": "Cittakammarūpakāni viyāti cittakammakatā paṭimāyo viya,",
  "tika-s0305t:328_4": "yantapayogena vā vicittakammā paṭimāya sadisā yantarūpakā viya.",
  "tika-s0305t:328_5": "Asamapekkhanaṃ gehassitaaññāṇupekkhāvasena ārammaṇe ayoniso olokanādi.",
  "tika-s0305t:328_6": "Yaṃ sandhāya vuttaṃ “cakkhunā rūpaṃ disvā uppajjati upekkhā bālassa mūḷhassa puthujjanassā”tiādi.",
  "tika-s0305t:328_7": "Hatthiādisammaddena jīvitantarāyo.",
  "tika-s0305t:328_8": "Visabhāgarūpadassanādinā brahmacariyantarāyo.",
  "tika-s0305t:329_0": "Pabbajitadivasato paṭṭhāya bhikkhūnaṃ anuvattanakathā āciṇṇā,",
  "tika-s0305t:329_1": "ananuvattanakathā pana tassā aparā dutiyā nāma hotīti āha –",
  "tika-s0305t:329_2": "“dve kathā nāma na kathitapubbā”ti.",
  "tika-s0305t:329_3": "Evanti iminā “sace panā”tiādikaṃ sabbampi vuttākāraṃ paccāmasati,",
  "tika-s0305t:329_4": "na “purisassa mātugāmāsubha”ntiādikaṃ vuccamānaṃ.",
  "tika-s0305t:330_0": "Yogakammassa pavattiṭṭhānatāya bhāvanāya ārammaṇaṃ kammaṭṭhānaṃ vuccatīti āha “kammaṭṭhānasaṅkhātaṃ gocara”nti.",
  "tika-s0305t:330_1": "Uggahetvāti yathā uggahanimittaṃ uppajjati,",
  "tika-s0305t:330_2": "evaṃ uggahakosallassa sampādanavasena uggahetvā.",
  "tika-s0305t:331_0": "Haratīti kammaṭṭhānaṃ pavatteti,",
  "tika-s0305t:331_1": "yāva piṇḍapātapaṭikkamā anuyuñjatīti attho.",
  "tika-s0305t:331_2": "Na paccāharatīti āhārūpabhogato yāva divāṭṭhānupasaṅkamanā kammaṭṭhānaṃ na paṭineti.",
  "tika-s0305t:331_3": "Samādāya vattati sammā ādiyitvā tesaṃ vattānaṃ paripūraṇavasena vattati.",
  "tika-s0305t:331_4": "Sarīraparikammanti mukhadhovanādisarīrapaṭijagganaṃ.",
  "tika-s0305t:331_5": "Dve tayo pallaṅketi dve tayo nisajjāvāre dve tīṇi uṇhāsanāni. Tenāha –",
  "tika-s0305t:331_6": "“usumaṃ gāhāpento”ti.",
  "tika-s0305t:331_7": "Kammaṭṭhānasīsenevāti kammaṭṭhānamukheneva kammaṭṭhānaṃ avijahanto eva.",
  "tika-s0305t:331_8": "Tena “pattopi acetano”tiādinā pavattetabbakammaṭṭhānaṃ,",
  "tika-s0305t:331_9": "yathāparihariyamānaṃ vā kammaṭṭhānaṃ avijahitvāti dasseti.",
  "tika-s0305t:331_10": "Tathevāti tikkhattumeva.",
  "tika-s0305t:331_11": "Paribhogacetiyato sarīracetiyaṃ garutaranti katvā “cetiyaṃ vanditvā”ti cetiyavandanāya paṭhamaṃ karaṇīyatā vuttā.",
  "tika-s0305t:331_12": "Tathā hi aṭṭhakathāyaṃ –",
  "tika-s0305t:331_13": "“cetiyaṃ bādhayamānā bodhisākhā haritabbā”ti vuttā.",
  "tika-s0305t:331_14": "Buddhaguṇānussaraṇavaseneva bodhiñca paṇipātakaraṇanti āha –",
  "tika-s0305t:331_15": "“buddhassa bhagavato sammukhā viya nipaccakāraṃ dassetvā”ti.",
  "tika-s0305t:331_16": "Gāmasamīpeti gāmassa upacāraṭṭhāne.",
  "tika-s0305t:332_0": "Janasaṅgahaṇatthanti “mayi akathente etesaṃ ko kathessatī”ti dhammānuggahena janasaṅgahaṇatthaṃ.",
  "tika-s0305t:332_1": "Tasmāti yasmā “dhammakathā nāma kathetabbā evā”ti aṭṭhakathācariyā vadanti,",
  "tika-s0305t:332_2": "yasmā ca dhammakathā kammaṭṭhānavinimuttā nāma natthi, tasmā.",
  "tika-s0305t:332_3": "Kammaṭṭhānasīsenevāti attanā parihariyamānaṃ kammaṭṭhānaṃ avijahanto tadanuguṇaṃyeva dhammakathaṃ kathetvā.",
  "tika-s0305t:332_4": "Anumodanaṃ katvāti etthāpi “kammaṭṭhānasīsenevā”ti ānetvā sambandhitabbaṃ.",
  "tika-s0305t:332_5": "Sampattaparicchedenevāti paricito aparicitotiādivibhāgaṃ akatvā sampattakoṭiyā eva,",
  "tika-s0305t:332_6": "samāgamamattenevāti attho.",
  "tika-s0305t:332_7": "Bhayeti paracakkādibhaye.",
  "tika-s0305t:333_0": "Kammajatejoti gahaṇiṃ sandhāyāha.",
  "tika-s0305t:333_1": "Kammaṭṭhānavīthiṃ nārohati khudāparissamena kilantakāyattā samādhānābhāvato.",
  "tika-s0305t:333_2": "Avasesaṭṭhāneti yāguyā aggahitaṭṭhāne.",
  "tika-s0305t:333_3": "Poṅkhānupoṅkhanti kammaṭṭhānupaṭṭhānassa aviccheda-",
  "tika-s0305t:333_4": "dassanametaṃ,",
  "tika-s0305t:333_5": "yathā poṅkhānupoṅkhaṃ pavattāya sarapaṭipāṭiyā anavicchedo,",
  "tika-s0305t:333_6": "evametassapi kammaṭṭhānupaṭṭhānassāti vuttaṃ hoti.",
  "tika-s0305t:334_0": "Nikkhittadhuro bhāvanānuyoge.",
  "tika-s0305t:334_1": "Vattapaṭipattiyā apūraṇena sabbavattāni bhinditvā.",
  "tika-s0305t:334_2": "Kāme avītarāgo hoti.",
  "tika-s0305t:334_3": "Kāye avītarāgo.",
  "tika-s0305t:334_4": "Rūpe avītarāgo.",
  "tika-s0305t:334_5": "Yāvadatthaṃ udarāvadehaṃ bhuñjitvā seyyasukhaṃ passasukhaṃ middhasukhaṃ anuyutto viharati.",
  "tika-s0305t:334_6": "Aññataraṃ devanikāyaṃ paṇidhāya brahmacariyaṃ caratī”ti evaṃ vuttaṃ pañcavidhacetovinibandhacitto.",
  "tika-s0305t:334_7": "Caritvāti pavattitvā.",
  "tika-s0305t:335_0": "Gatapaccāgatikavattavasenāti bhāvanāsahitaṃyeva bhikkhāya gatapaccāgataṃ gamanapaccāgamanaṃ etassa atthīti gatapaccāgatikaṃ,",
  "tika-s0305t:335_1": "tadeva vattaṃ,",
  "tika-s0305t:335_2": "tassa vasena.",
  "tika-s0305t:335_3": "Attano hitasukhaṃ kāmenti icchantīti attakāmā,",
  "tika-s0305t:335_4": "dhammacchandavanto.",
  "tika-s0305t:335_5": "“Dhammo”ti hi hitaṃ taṃnimittakañca sukhanti.",
  "tika-s0305t:335_6": "Atha vā viññūnaṃ dhammānaṃ attaniyattā attabhāvaparicchannattā ca attā nāma dhammo.",
  "tika-s0305t:335_7": "Tenāha bhagavā –",
  "tika-s0305t:335_8": "“attadīpā,",
  "tika-s0305t:335_9": "bhikkhave,",
  "tika-s0305t:335_10": "viharatha attasaraṇā”tiādi.",
  "tika-s0305t:335_11": "Taṃ kāmenti icchantīti attakāmā.",
  "tika-s0305t:335_12": "Usabhaṃ nāma vīsati yaṭṭhiyo.",
  "tika-s0305t:335_13": "Tāya saññāyāti tāya pāsāṇasaññāya,",
  "tika-s0305t:335_14": "“ettakaṃ ṭhānamāgatā”ti jānantāti adhippāyo.",
  "tika-s0305t:335_15": "So eva nayo ayaṃ bhikkhūtiādiko yo ṭhāne vutto,",
  "tika-s0305t:335_16": "so eva nisajjāyapi nayo.",
  "tika-s0305t:335_17": "Pacchato āgacchantānaṃ chinnabhattabhāvabhayenapi yonisomanasikāraṃ paribrūheti.",
  "tika-s0305t:336_0": "Maddantāti dhaññakaraṇaṭṭhāne sālisīsāni maddantā.",
  "tika-s0305t:336_1": "Mahāpadhānaṃ pūjessāmīti amhākaṃ atthāya lokanāthena cha vassāni kataṃ dukkaracariyaṃ evāhaṃ yathāsatti pūjessāmīti.",
  "tika-s0305t:336_2": "Paṭipattipūjā hi satthupūjā,",
  "tika-s0305t:336_3": "na āmisapūjāti.",
  "tika-s0305t:336_4": "Ṭhānacaṅkamamevāti adhiṭṭhātabbairiyāpathakālavasena vuttaṃ,",
  "tika-s0305t:336_5": "na bhojanādikālesu avassaṃ kātabbanisajjāya paṭikkhepavasena.",
  "tika-s0305t:337_0": "Vīthiṃ otaritvā ito cito anoloketvā paṭhamameva vīthiyo sallakkhetabbāti āha “vīthiyo sallakkhetvā”ti.",
  "tika-s0305t:337_1": "Yaṃ sandhāya vuccati –",
  "tika-s0305t:337_2": "“pāsādikena abhikkantenā”tiādi.",
  "tika-s0305t:337_3": "Taṃ dassetuṃ “tattha cā”tiādi vuttaṃ.",
  "tika-s0305t:337_4": "Āhāre paṭikūlasaññaṃ upaṭṭhapetvātiādīsu yaṃ vattabbaṃ,",
  "tika-s0305t:337_5": "taṃ heṭṭhā vuttameva.",
  "tika-s0305t:337_6": "Aṭṭhaṅgasamannāgatanti “yāvadeva imassa kāyassa ṭhitiyā”tiādinā vuttehi aṭṭhahi aṅgehi samannāgataṃ katvā.",
  "tika-s0305t:337_7": "Neva davāyātiādi pana paṭikkhepadassanaṃ.",
  "tika-s0305t:338_0": "Paccekabodhiṃ sacchikaroti,",
  "tika-s0305t:338_1": "yadi upanissayasampanno hotīti sambandho.",
  "tika-s0305t:338_2": "Idañca yathā heṭṭhā tīsu ṭhānesu,",
  "tika-s0305t:338_3": "evaṃ ito paresu ṭhānesu upanetvā sambandhitabbaṃ.",
  "tika-s0305t:338_4": "Tattha paccekabodhiyā upanissayasampadā kappānaṃ dve asaṅkhyeyyāni satasahassañca tajjaṃ puññañāṇasambhārasambharaṇaṃ,",
  "tika-s0305t:338_5": "sāvakabodhiyaṃ aggasāvakānaṃ ekaṃ asaṅkhyeyyaṃ kappasatasahassañca,",
  "tika-s0305t:338_6": "mahāsāvakānaṃ kappasatasahassameva tajjaṃ sambhārasambharaṇaṃ,",
  "tika-s0305t:338_7": "itaresaṃ atītāsu jātīsu vivaṭṭasannissayavasena nibbattitaṃ nibbedhabhāgiyaṃ kusalaṃ.",
  "tika-s0305t:338_8": "Bāhiyo dārucīriyoti bāhiyavisaye jātasaṃvaddhatāya bāhiyo,",
  "tika-s0305t:338_9": "dārucīrapariharaṇena dārucīriyoti laddhasamañño.",
  "tika-s0305t:338_10": "So hi āyasmā “tasmātiha te, bāhiya,",
  "tika-s0305t:338_11": "evaṃ sikkhitabbaṃ –",
  "tika-s0305t:338_12": "diṭṭhe diṭṭhamattaṃ bhavissatī”tiādivasappavattena saṃkhitteneva ovādena khippataraṃ visesaṃ adhigacchi.",
  "tika-s0305t:338_13": "Tena vuttaṃ “khippābhiñño vā hoti seyyathāpi thero bāhiyo dārucīriyo”ti.",
  "tika-s0305t:338_14": "Evaṃ mahāpañño vātiādīsu yathārahaṃ vattabbanti.",
  "tika-s0305t:339_0": "Tanti asammuyhanaṃ.",
  "tika-s0305t:339_1": "Evanti idāni vuccamānākāradassanaṃ.",
  "tika-s0305t:339_2": "Attā abhikkamatīti iminā andhaputhujjanassa diṭṭhiggāhavasena abhikkame sammuyhanaṃ dasseti,",
  "tika-s0305t:339_3": "ahaṃ abhikkamāmīti pana iminā mānaggāhavasena,",
  "tika-s0305t:339_4": "tadubhayaṃ pana taṇhāya vinā na hotīti taṇhāggāhavasenapi sammuyhanaṃ dassitameva hoti,",
  "tika-s0305t:339_5": "“tathā asammuyhanto”ti vatvā taṃ asammuyhanaṃ yena ghanavinibbhogena hoti,",
  "tika-s0305t:339_6": "taṃ dassento “abhikkamāmīti citte uppajjamāne”tiādimāha.",
  "tika-s0305t:339_7": "Tattha yasmā vāyodhātuyā anugatā tejodhātu uddharaṇassa paccayo.",
  "tika-s0305t:339_8": "Uddharaṇagatikā hi tejodhātūti uddharaṇe vāyodhātuyā tassā anugatabhāvo,",
  "tika-s0305t:339_9": "tasmā imāsaṃ dvinnamettha dhātūnaṃ sāmatthiyato adhimattatā,",
  "tika-s0305t:339_10": "itarāsañca omattatāti dassento “ekekapāduddharaṇe…pe…",
  "tika-s0305t:339_11": "balavatiyo”ti āha.",
  "tika-s0305t:339_12": "Yasmā pana tejodhātuyā anugatā vāyodhātu atiharaṇavītiharaṇānaṃ paccayo.",
  "tika-s0305t:339_13": "Tiriyagatikāya hi vāyodhātuyā atiharaṇavītiharaṇesu sātisayo byāpāroti tejodhātuyā tassānugatabhāvo,",
  "tika-s0305t:339_14": "tasmā imāsaṃ dvinnamettha sāmatthiyato adhimattatā,",
  "tika-s0305t:339_15": "itarāsañca omattatāti dassento “tathā atiharaṇavītiharaṇesū”ti āha.",
  "tika-s0305t:339_16": "Satipi anugamanānugantabbatāvisese tejodhātuvāyodhātubhāvamattaṃ sandhāya tathā-",
  "tika-s0305t:339_17": "saddaggahaṇaṃ.",
  "tika-s0305t:340_0": "Tattha akkantaṭṭhānato pādassa ukkhipanaṃ uddharaṇaṃ,",
  "tika-s0305t:340_1": "ṭhitaṭṭhānaṃ atikkamitvā purato haraṇaṃ atiharaṇaṃ.",
  "tika-s0305t:340_2": "Rukkhakhāṇuādipariharaṇatthaṃ,",
  "tika-s0305t:340_3": "patiṭṭhitapādaghaṭṭanapariharaṇatthaṃ vā passena haraṇaṃ vītiharaṇaṃ.",
  "tika-s0305t:340_4": "Yāva patiṭṭhitapādo,",
  "tika-s0305t:340_5": "tāva āharaṇaṃ atiharaṇaṃ,",
  "tika-s0305t:340_6": "tato paraṃ haraṇaṃ vītiharaṇanti ayaṃ vā etesaṃ viseso.",
  "tika-s0305t:340_7": "Yasmā pathavīdhātuyā anugatā āpodhātu vossajjanassa paccayo.",
  "tika-s0305t:340_8": "Garutarasabhāvā hi āpodhātūti vossajjane pathavīdhātuyā tassānugatabhāvo,",
  "tika-s0305t:340_9": "tasmā tāsaṃ dvinnamettha sāmatthiyato adhimattatā,",
  "tika-s0305t:340_10": "itarāsañca omattatāti dassento āha “vossajjane…pe…",
  "tika-s0305t:340_11": "balavatiyo”ti.",
  "tika-s0305t:340_12": "Yasmā pana āpodhātuyā anugatā pathavīdhātu sannikkhepanassa paccayo.",
  "tika-s0305t:340_13": "Patiṭṭhābhāve viya patiṭṭhāpanepi tassā sātisayakiccattā āpodhātuyā tassā anugatabhāvo,",
  "tika-s0305t:340_14": "tathā ghaṭṭanakiriyāya pathavīdhātuyā vasena sannirumbhanassa sijjhanato tatthāpi pathavīdhātuyā āpodhātuanugatabhāvo,",
  "tika-s0305t:340_15": "tasmā vuttaṃ –",
  "tika-s0305t:340_16": "“tathā sannikkhepanasannirumbhanesū”ti.",
  "tika-s0305t:341_0": "Tatthāti tasmiṃ abhikkamane,",
  "tika-s0305t:341_1": "tesu vā vuttesu uddharaṇādīsu chasu koṭṭhāsesu.",
  "tika-s0305t:341_2": "Uddharaṇeti uddharaṇakkhaṇe.",
  "tika-s0305t:341_3": "Rūpārūpadhammāti uddharaṇākārena pavattā rūpadhammā taṃsamuṭṭhāpakā arūpadhammā ca.",
  "tika-s0305t:341_4": "Atiharaṇaṃ na pāpuṇanti khaṇamattāvaṭṭhānato.",
  "tika-s0305t:341_5": "Tattha tatthevāti yattha yattha uppannā,",
  "tika-s0305t:341_6": "tattha tattheva.",
  "tika-s0305t:341_7": "Na hi dhammānaṃ desantarasaṅkamanaṃ atthi.",
  "tika-s0305t:341_8": "Pabbaṃ pabbantiādi uddharaṇādikoṭṭhāse sandhāya sabhāgasantativasena vuttanti veditabbaṃ.",
  "tika-s0305t:341_9": "Atiittaro hi rūpadhammānampi pavattikkhaṇo,",
  "tika-s0305t:341_10": "gamanassādānaṃ devaputtānaṃ heṭṭhupariyāyena paṭimukhaṃ dhāvantānaṃ sirasi pāde ca baddhakhuradhārāsamāgamatopi sīghataro.",
  "tika-s0305t:341_11": "Yathā tilānaṃ bhajjiyamānānaṃ taṭataṭāyanena bhedo lakkhīyati,",
  "tika-s0305t:341_12": "evaṃ saṅkhatadhammānaṃ uppādenāti dassanatthaṃ “taṭataṭāyantā”ti vuttaṃ.",
  "tika-s0305t:341_13": "Uppannā hi ekantato bhijjantīti.",
  "tika-s0305t:342_0": "Saddhiṃ rūpenāti idaṃ tassa tassa cittassa nirodhena saddhiṃ nirujjhanakarūpadhammavasena vuttaṃ,",
  "tika-s0305t:342_1": "yaṃ tato sattarasamacittassa uppādakkhaṇe uppannaṃ.",
  "tika-s0305t:342_2": "Aññathā yadi rūpārūpadhammā samānakkhaṇā siyuṃ,",
  "tika-s0305t:342_3": "“rūpaṃ garupariṇāmaṃ dandhanirodha”ntiādivacanehi virodho siyā. Tathā – “nāhaṃ,",
  "tika-s0305t:342_4": "bhikkhave,",
  "tika-s0305t:342_5": "aññaṃ ekadhammampi samanupassāmi,",
  "tika-s0305t:342_6": "yaṃ evaṃ lahuparivattaṃ,",
  "tika-s0305t:342_7": "yathayidaṃ citta”nti evamādipāḷiyā ca.",
  "tika-s0305t:342_8": "Cittacetasikā hi sārammaṇasabhāvā yathābalaṃ attano ārammaṇapaccayabhūtamatthaṃ vibhāventāyeva uppajjantīti",
  "tika-s0305t:342_9": "tesaṃ taṃsabhāvanipphattianantaraṃ nirodho,",
  "tika-s0305t:342_10": "rūpadhammā pana anārammaṇā pakāsetabbā.",
  "tika-s0305t:342_11": "Evaṃ tesaṃ pakāsetabbabhāvanipphatti soḷasahi cittehi hotīti taṅkhaṇāyukatā tesaṃ icchitā,",
  "tika-s0305t:342_12": "lahukaviññāṇassa visayasaṅgatimattapaccayatāya tiṇṇaṃ khandhānaṃ,",
  "tika-s0305t:342_13": "visayasaṅgatimattatāya ca viññāṇassa lahuparivattitā,",
  "tika-s0305t:342_14": "dandhamahābhūtapaccayatāya rūpadhammānaṃ dandhaparivattitā.",
  "tika-s0305t:342_15": "Nānādhātuyā yathābhūtañāṇaṃ kho pana tathāgatasseva,",
  "tika-s0305t:342_16": "tena ca purejātapaccayo rūpadhammova vutto,",
  "tika-s0305t:342_17": "pacchājātapaccayo ca tassevāti rūpārūpadhammānaṃ samānakkhaṇatā na yujjateva,",
  "tika-s0305t:342_18": "tasmā vuttanayenevettha attho veditabbo.",
  "tika-s0305t:343_0": "Aññaṃ uppajjate cittaṃ,",
  "tika-s0305t:343_1": "aññaṃ cittaṃ nirujjhatīti yaṃ purimuppannaṃ cittaṃ,",
  "tika-s0305t:343_2": "taṃ aññaṃ,",
  "tika-s0305t:343_3": "taṃ pana nirujjhantaṃ aparassa anantarādipaccayo hutvā eva nirujjhatīti tathāladdhapaccayaṃ aññaṃ uppajjate cittaṃ.",
  "tika-s0305t:343_4": "Yadi evaṃ tesaṃ antaro labbheyyāti,",
  "tika-s0305t:343_5": "noti āha “avīcimanupabandho”ti.",
  "tika-s0305t:343_6": "Yathā vīci antaro na labbhati,",
  "tika-s0305t:343_7": "“tadeveta”nti avisesavidū maññanti,",
  "tika-s0305t:343_8": "evaṃ anu anu pabandho cittasantāno rūpasantāno ca nadīsotova nadiyaṃ udakappavāho viya vattati.",
  "tika-s0305t:344_0": "Abhimukhaṃ lokitaṃ ālokitanti āha “puratopekkhana”nti.",
  "tika-s0305t:344_1": "Yasmā yaṃdisābhimukho gacchati tiṭṭhati nisīdati vā,",
  "tika-s0305t:344_2": "tadabhimukhaṃ pekkhanaṃ ālokitaṃ,",
  "tika-s0305t:344_3": "tasmā tadanugataṃ vidisālokanaṃ vilokitanti āha “vilokitaṃ nāma anudisāpekkhana”nti.",
  "tika-s0305t:344_4": "Sammajjanaparibhaṇḍādikaraṇe olokitassa,",
  "tika-s0305t:344_5": "ullokāharaṇādīsu ullokitassa,",
  "tika-s0305t:344_6": "pacchato āgacchantassa parissayassa parivajjanādivasena apalokitassa ca siyā sambhavoti āha –",
  "tika-s0305t:344_7": "“iminā vā mukhena sabbānipi tāni gahitānevā”ti.",
  "tika-s0305t:345_0": "Kāyasakkhinti kāyena sacchikatavantaṃ,",
  "tika-s0305t:345_1": "paccakkhakārinanti attho.",
  "tika-s0305t:345_2": "Sohāyasmā vipassanākāle eva “yamevāhaṃ indriyesu aguttadvārataṃ nissāya sāsane anabhiratiādivippakāraṃ patto,",
  "tika-s0305t:345_3": "tameva suṭṭhu niggahessāmī”ti ussāhajāto balavahirottappo,",
  "tika-s0305t:345_4": "tattha ca katādhikārattā indriyasaṃvare ukkaṃsapāramippatto,",
  "tika-s0305t:345_5": "teneva naṃ satthā –",
  "tika-s0305t:345_6": "“etadaggaṃ,",
  "tika-s0305t:345_7": "bhikkhave,",
  "tika-s0305t:345_8": "mama sāvakānaṃ bhikkhūnaṃ indriyesu guttadvārānaṃ yadidaṃ nando”ti etadagge ṭhapesi.",
  "tika-s0305t:346_0": "Sātthakatā ca sappāyatā ca veditabbā ālokitavilokitassāti ānetvā sambandho.",
  "tika-s0305t:346_1": "Tasmāti kammaṭṭhānāvijahanasseva gocarasampajaññabhāvatoti vuttamevatthaṃ hetubhāvena paccāmasati.",
  "tika-s0305t:346_2": "Attano kammaṭṭhānavaseneva ālokanavilokanaṃ kātabbaṃ,",
  "tika-s0305t:346_3": "khandhādikammaṭṭhānikehi añño upāyo na gavesitabboti adhippāyo.",
  "tika-s0305t:346_4": "Yasmā ālokitādisamaññāpi dhammamattasseva pavattiviseso,",
  "tika-s0305t:346_5": "tasmā tassa yāthāvato pajānanaṃ asammohasampajaññanti dassetuṃ “abbhantare”tiādi vuttaṃ.",
  "tika-s0305t:346_6": "Cittakiriyavāyodhātuvipphāravasenāti kiriyamayacittasamuṭṭhānavāyodhātuyā calanākārapavattivasena.",
  "tika-s0305t:346_7": "Adho sīdatīti thokaṃ otarati.",
  "tika-s0305t:346_8": "Uddhaṃ laṅghetīti laṅghantaṃ viya upari gacchati.",
  "tika-s0305t:347_0": "Aṅgakiccaṃ sādhayamānanti padhānabhūtaṃ aṅgakiccaṃ nipphādentaṃ,",
  "tika-s0305t:347_1": "upapattibhavassa sarīraṃ hutvāti attho.",
  "tika-s0305t:347_2": "Paṭhamajavanepi…pe…",
  "tika-s0305t:347_3": "sattamajavanepi na hotīti idaṃ pañcadvāraviññāṇavīthiyaṃ “itthī puriso”ti rajjanādīnaṃ abhāvaṃ sandhāya vuttaṃ.",
  "tika-s0305t:347_4": "Tattha hi āvajjanavoṭṭhabbanānaṃ ayoniso āvajjanavoṭṭhabbanavasena iṭṭhe itthirūpādimhi lobhamattaṃ,",
  "tika-s0305t:347_5": "aniṭṭhe paṭighamattaṃ uppajjati.",
  "tika-s0305t:347_6": "Manodvāre pana “itthī puriso”ti rajjanādi hoti,",
  "tika-s0305t:347_7": "tassa pañcadvārajavanaṃ mūlaṃ,",
  "tika-s0305t:347_8": "yathāvuttaṃ vā sabbaṃ bhavaṅgādi.",
  "tika-s0305t:347_9": "Evaṃ manodvārajavanassa mūlabhūtadhammaparijānanavaseneva mūlapariññā vuttā,",
  "tika-s0305t:347_10": "āgantukatāvakālikatā pana pañcadvārajavanasseva apubbabhāvavasena ceva ittarabhāvavasena ca vuttā.",
  "tika-s0305t:347_11": "Heṭṭhupariyavasena bhijjitvā patitesūti heṭṭhimassa uparimassa ca aparāparaṃ bhaṅgappattimāha.",
  "tika-s0305t:348_0": "Tanti javanaṃ.",
  "tika-s0305t:348_1": "Tassa javanassa na yuttanti sambandho.",
  "tika-s0305t:348_2": "Āgantuko abbhāgato.",
  "tika-s0305t:348_3": "Udayabbayaparicchinno tāvatako kālo etesanti tāvakālikāni.",
  "tika-s0305t:349_0": "Etaṃ asammohasampajaññaṃ.",
  "tika-s0305t:349_1": "Samavāyeti sāmaggiyaṃ.",
  "tika-s0305t:349_2": "Tatthāti pañcakkhandhavasena ālokanavilokane paññāyamāne tabbinimutto –",
  "tika-s0305t:349_3": "ko eko āloketi,",
  "tika-s0305t:349_4": "ko viloketi.",
  "tika-s0305t:349_5": "Upanissayapaccayoti idaṃ suttantanayena pariyāyato vuttaṃ.",
  "tika-s0305t:349_6": "Sahajātapaccayoti nidassanamattametaṃ aññamaññasampayuttaatthiavigatādipaccayānampi labbhanato.",
  "tika-s0305t:350_0": "Kāleti samiñjituṃ yuttakāle samiñjantassa,",
  "tika-s0305t:350_1": "tathā pasāretuṃ yuttakāle pasārentassa.",
  "tika-s0305t:350_2": "“Maṇisappo nāma ekā sappajātī”ti vadanti.",
  "tika-s0305t:350_3": "Laḷananti kampanaṃ,",
  "tika-s0305t:350_4": "līḷākaraṇaṃ vā.",
  "tika-s0305t:351_0": "Uṇhapakatiko pariḷāhabahulakāyo.",
  "tika-s0305t:351_1": "Sīlassa vidūsanena ahitāvahattā micchājīvavasena uppannaṃ asappāyaṃ.",
  "tika-s0305t:351_2": "“Cīvarampi acetana”ntiādinā cīvarassa viya kāyopi acetanoti kāyassa attasuññatāvibhāvanena “abbhantare”tiādinā",
  "tika-s0305t:351_3": "vuttamevatthaṃ paridīpento itarītarasantosassa kāraṇaṃ dasseti.",
  "tika-s0305t:351_4": "Tenāha “tasmā”tiādi.",
  "tika-s0305t:352_0": "Catupañcagaṇṭhikāhatoti āhatacatupañcagaṇṭhiko, catupañcagaṇṭhikāhi vā hatasobho.",
  "tika-s0305t:353_0": "Aṭṭhavidhopi atthoti aṭṭhavidhopi payojanaviseso.",
  "tika-s0305t:353_1": "Mahāsivattheravādavasena “imassa kāyassa ṭhitiyā”tiādinā nayena vutto daṭṭhabbo.",
  "tika-s0305t:353_2": "Imasmiṃ pakkhe “neva davāyātiādinā nayenā”ti pana idaṃ paṭikkhepaṅgadassanamukhena pāḷi āgatāti katvā vuttanti daṭṭhabbaṃ.",
  "tika-s0305t:354_0": "Pathavīsandhārakajalassa taṃsandhārakavāyunā viya paribhuttassa āhārassa vāyodhātuyāva āsaye avaṭṭhānanti āha –",
  "tika-s0305t:354_1": "“vāyodhātuvaseneva tiṭṭhatī”ti.",
  "tika-s0305t:354_2": "Atiharatīti yāva mukhā abhiharati.",
  "tika-s0305t:354_3": "Vītiharatīti tato kucchiyaṃ vimissaṃ karonto harati.",
  "tika-s0305t:354_4": "Atiharatīti vā mukhadvāraṃ atikkāmento harati.",
  "tika-s0305t:354_5": "Vītiharatīti kucchigataṃ passato harati.",
  "tika-s0305t:354_6": "Parivattetīti aparāparaṃ cāreti.",
  "tika-s0305t:354_7": "Ettha ca āhārassa dhāraṇaparivattanasañcuṇṇanavisosanāni pathavīdhātusahitā eva vāyodhātu karoti,",
  "tika-s0305t:354_8": "na kevalāti tāni pathavīdhātuyā kiccabhāvena vuttāni,",
  "tika-s0305t:354_9": "sā eva dhāraṇādīni kiccāni karontassa sādhāraṇāti vuttāni.",
  "tika-s0305t:354_10": "Allattañca anupāletīti yathā vāyodhātuādīhi aññehi visosanaṃ na hoti,",
  "tika-s0305t:354_11": "tathā anupāleti allabhāvaṃ.",
  "tika-s0305t:354_12": "Tejodhātūti gahaṇīsaṅkhātā tejodhātu.",
  "tika-s0305t:354_13": "Sā hi antopaviṭṭhaṃ āhāraṃ paripāceti.",
  "tika-s0305t:354_14": "Añjaso hotīti āhārassa pavisanādīnaṃ maggo hoti.",
  "tika-s0305t:354_15": "Ābhujatīti pariyesanavasena,",
  "tika-s0305t:354_16": "ajjhoharaṇajiṇṇājiṇṇatādipaṭisaṃvedanavasena ca āvajjeti,",
  "tika-s0305t:354_17": "vijānātīti attho.",
  "tika-s0305t:354_18": "Taṃtaṃvijānanassa paccayabhūtoyeva hi payogo “sammāpayogo”ti vutto.",
  "tika-s0305t:354_19": "Yena hi payogena pariyesanādi nipphajjati,",
  "tika-s0305t:354_20": "so tabbisayavijānanampi nipphādeti nāma tadavinābhāvato.",
  "tika-s0305t:354_21": "Atha vā sammāpayogaṃ sammāpaṭipattiṃ anvāya āgamma ābhujati samannāharati.",
  "tika-s0305t:354_22": "Ābhogapubbako hi sabbopi viññāṇabyāpāroti tathā vuttaṃ.",
  "tika-s0305t:355_0": "Gamanatoti bhikkhācāravasena gocaragāmaṃ uddissa gamanato.",
  "tika-s0305t:355_1": "Pariyesanatoti gocaragāme bhikkhatthaṃ āhiṇḍanato.",
  "tika-s0305t:355_2": "Paribhogatoti āhārassa paribhuñjanato.",
  "tika-s0305t:355_3": "Āsayatoti pittādiāsayato.",
  "tika-s0305t:355_4": "Āsayati ettha ekajjhaṃ pavattamānopi kammabalavavatthito hutvā mariyādavasena aññamaññaṃ asaṅkarato sayati tiṭṭhati pavattatīti āsayo,",
  "tika-s0305t:355_5": "āmāsayassa upari tiṭṭhanako pittādiko.",
  "tika-s0305t:355_6": "Mariyādattho hi ayamākāro.",
  "tika-s0305t:355_7": "Nidheti yathābhutto āhāro nicito hutvā tiṭṭhati etthāti nidhānaṃ, āmāsayo,",
  "tika-s0305t:355_8": "tato nidhānato.",
  "tika-s0305t:355_9": "Aparipakkatoti gahaṇīsaṅkhātena kammajatejena avipakkato.",
  "tika-s0305t:355_10": "Paripakkatoti yathābhuttassa āhārassa vipakkabhāvato.",
  "tika-s0305t:355_11": "Phalatoti nipphattito.",
  "tika-s0305t:355_12": "Nissandatoti ito cito ca vissandanato.",
  "tika-s0305t:355_13": "Sammakkhanatoti sabbaso makkhanato.",
  "tika-s0305t:355_14": "Ayamettha saṅkhepo,",
  "tika-s0305t:355_15": "vitthāro pana visuddhimaggasaṃvaṇṇanāya gahetabbo.",
  "tika-s0305t:356_0": "Sarīrato sedā muccantīti vegasandhāraṇena uppannapariḷāhato sarīrato sedā muccanti.",
  "tika-s0305t:356_1": "Aññe ca rogā kaṇṇasūlabhagandarādayo.",
  "tika-s0305t:356_2": "Aṭṭhāneti manussāmanussapariggahe ayuttaṭṭhāne khettadevāyatanādike.",
  "tika-s0305t:356_3": "Kuddhā hi manussā amanussāpi vā jīvitakkhayaṃ pāpenti.",
  "tika-s0305t:356_4": "Vissaṭṭhattā neva tassa bhikkhuno attano,",
  "tika-s0305t:356_5": "kassaci anissajjitattā jigucchanīyattā ca na parassa,",
  "tika-s0305t:356_6": "udakatumbatoti veḷunāḷiādiudakabhājanato.",
  "tika-s0305t:356_7": "Tanti chaḍḍitaudakaṃ.",
  "tika-s0305t:357_0": "Ettha ca eko iriyāpatho dvīsu ṭhānesu āgato,",
  "tika-s0305t:357_1": "so pubbe abhikkamapaṭikkamagahaṇena.",
  "tika-s0305t:357_2": "“Gamanepi purato pacchato ca kāyassa abhiharaṇaṃ vuttanti idha gamanameva gahita”nti apare.",
  "tika-s0305t:357_3": "Yasmā idha sampajaññakathāyaṃ asammohasampajaññameva dhuraṃ,",
  "tika-s0305t:357_4": "tasmā antarantare iriyāpathe pavattānaṃ rūpārūpadhammānaṃ tattha tattheva nirodhadassanavasena sampajānakāritā gahitāti.",
  "tika-s0305t:357_5": "Majjhimabhāṇakā pana evaṃ vadanti –",
  "tika-s0305t:357_6": "eko hi bhikkhu gacchanto aññaṃ cintento,",
  "tika-s0305t:357_7": "aññaṃ vitakkento gacchati,",
  "tika-s0305t:357_8": "eko kammaṭṭhānaṃ avissajjetvāva gacchati,",
  "tika-s0305t:357_9": "tathā eko tiṭṭhanto,",
  "tika-s0305t:357_10": "nisīdanto,",
  "tika-s0305t:357_11": "sayanto aññaṃ cintento,",
  "tika-s0305t:357_12": "aññaṃ vitakkento sayati,",
  "tika-s0305t:357_13": "eko kammaṭṭhānaṃ avissajjetvāva sayati.",
  "tika-s0305t:357_14": "Ettakena pana na pākaṭaṃ hotīti caṅkamanena dīpenti.",
  "tika-s0305t:357_15": "Yo bhikkhu caṅkamanaṃ otaritvā caṅkamanakoṭiyaṃ ṭhito pariggaṇhāti –",
  "tika-s0305t:357_16": "“pācīnacaṅkamanakoṭiyaṃ pavattā rūpārūpadhammā pacchimacaṅkamanakoṭiṃ appatvā ettheva niruddhā,",
  "tika-s0305t:357_17": "pacchimacaṅkamanakoṭiyaṃ pavattāpi pācīnacaṅkamanakoṭiṃ appatvā ettheva niruddhā,",
  "tika-s0305t:357_18": "caṅkamanamajjhe pavattā ubho koṭiyo appatvā ettheva niruddhā,",
  "tika-s0305t:357_19": "caṅkamane pavattā rūpārūpadhammā ṭhānaṃ appatvā ettheva niruddhā,",
  "tika-s0305t:357_20": "ṭhāne pavattā nisajjaṃ appatvā ettheva niruddhā,",
  "tika-s0305t:357_21": "nisajjāya pavattā sayanaṃ appatvā ettheva niruddhā”ti,",
  "tika-s0305t:357_22": "evaṃ pariggaṇhanto pariggaṇhanto eva cittaṃ bhavaṅgaṃ otāreti,",
  "tika-s0305t:357_23": "uṭṭhahanto pana kammaṭṭhānaṃ gahetvāva uṭṭhahati.",
  "tika-s0305t:357_24": "Ayaṃ bhikkhu gatādīsu sampajānakārī nāma hotīti.",
  "tika-s0305t:358_0": "Evampi sutte kammaṭṭhānaṃ avibhūtaṃ hoti,",
  "tika-s0305t:358_1": "kammaṭṭhānaṃ avibhūtaṃ na kātabbaṃ,",
  "tika-s0305t:358_2": "tasmā so bhikkhu yāva sakkoti,",
  "tika-s0305t:358_3": "tāva caṅkamitvā ṭhatvā nisīditvā sayamāno evaṃ pariggahetvā sayati –",
  "tika-s0305t:358_4": "“kāyo acetano mañco acetano,",
  "tika-s0305t:358_5": "kāyo na jānāti ‘ahaṃ mañce sayito’ti,",
  "tika-s0305t:358_6": "mañcopi na jānāti ‘mayi kāyo sayito’ti,",
  "tika-s0305t:358_7": "acetano kāyo acetane mañce sayito”ti,",
  "tika-s0305t:358_8": "evaṃ pariggaṇhanto eva cittaṃ bhavaṅgaṃ otāreti,",
  "tika-s0305t:358_9": "pabujjhanto kammaṭṭhānaṃ gahetvāva pabujjhatīti ayaṃ sutte sampajānakārī nāma hoti.",
  "tika-s0305t:358_10": "Kāyikādikiriyānibbattanena tammayattā āvajjanakiriyānibbattakattā āvajjanakiriyāsamuṭṭhitattā ca javanaṃ,",
  "tika-s0305t:358_11": "sabbampi vā chadvārappavattaṃ kiriyāmayapavattaṃ nāma,",
  "tika-s0305t:358_12": "tasmiṃ sati jāgaritaṃ nāma hotīti pariggaṇhanto jāgarite sampajānakārī nāma.",
  "tika-s0305t:358_13": "Apica rattindivaṃ cha koṭṭhāse katvā pañca koṭṭhāse jaggantopi jāgarite sampajānakārī nāma hotīti.",
  "tika-s0305t:359_0": "Vimuttāyatanasīse ṭhatvā dhammaṃ desentopi bāttiṃsatiracchānakathaṃ pahāya dasakathāvatthunissitasappāyakathaṃ",
  "tika-s0305t:359_1": "kathentopi bhāsite sampajānakārī nāma hoti.",
  "tika-s0305t:359_2": "Aṭṭhatiṃsāya ārammaṇesu cittaruciyaṃ ārammaṇaṃ manasikāraṃ pavattentopi dutiyajjhānaṃ samāpannopi tuṇhībhāve sampajānakārī nāma.",
  "tika-s0305t:359_3": "Dutiyañhi jhānaṃ vacīsaṅkhārappahānato visesato tuṇhībhāvo nāmāti.",
  "tika-s0305t:359_4": "Oṭṭhe cātiādīsu ca-",
  "tika-s0305t:359_5": "saddena kaṇṭhasīsanābhiādīnaṃ saṅgaho daṭṭhabbo.",
  "tika-s0305t:359_6": "Tadanurūpaṃ payoganti tassa uppattiyā anucchavikaṃ cittassa pavattiākārasaññitaṃ payogaṃ,",
  "tika-s0305t:359_7": "yato sabbe vicārādayo nipphajjanti.",
  "tika-s0305t:359_8": "Upādārūpapavattiyāti viññattivikārasahitasaddāyatanuppattiyā.",
  "tika-s0305t:359_9": "Evanti vuttappakārena.",
  "tika-s0305t:359_10": "Sattasupi ṭhānesu asammuyhanavasena “missaka”nti vuttaṃ.",
  "tika-s0305t:359_11": "Maggasammāsatiyāpi kāyānupassanādianurūpattā sampajaññānurūpapubbabhāgaṃ sattaṭṭhāniyassa ekantalokiyattā.",
  "tika-s0305t:360_0": "Satisuttavaṇṇanā niṭṭhitā.",
  "tika-s0305t:361_0": "3. Bhikkhusuttavaṇṇanā",
  "tika-s0305t:362_0": "369.",
  "tika-s0305t:362_1": "Yasmā so bhikkhu “desetu me, bhante,",
  "tika-s0305t:362_2": "bhagavā saṃkhittena dhamma”nti saṃkhittena dhammadesanaṃ yāci,",
  "tika-s0305t:362_3": "tassa saṃkhittarucibhāvato,",
  "tika-s0305t:362_4": "tasmā saṃkhitteneva dhammaṃ desetukāmo bhagavā “tasmātihā”tiādimāhāti vuttaṃ –",
  "tika-s0305t:362_5": "“yasmā saṃkhittena desanaṃ yācasi, tasmā”ti.",
  "tika-s0305t:362_6": "Kammassakatādiṭṭhikasseva lokiyalokuttaraguṇavisesā ijjhanti,",
  "tika-s0305t:362_7": "na diṭṭhivipannassa,",
  "tika-s0305t:362_8": "tasmā vuttaṃ “diṭṭhīti kammassakatādiṭṭhī”ti.",
  "tika-s0305t:363_0": "4. Sālasuttavaṇṇanā",
  "tika-s0305t:364_0": "370.",
  "tika-s0305t:364_1": "Yathānusiṭṭhaṃ paṭipajjamāne apāyadukkhe apātanavasena dhāraṇaṭṭhena dhammo,",
  "tika-s0305t:364_2": "sāsanabrahmacariyaṃ,",
  "tika-s0305t:364_3": "tadeva tadaṅgādivasena kilesānaṃ vinayanaṭṭhena vinayoti āha –",
  "tika-s0305t:364_4": "“dhammoti vā…pe… nāma”nti.",
  "tika-s0305t:364_5": "Paṭipakkhadhammehi anabhibhūtatāya eko udetīti ekodīti laddhanāmo samādhi bhūto jāto etesanti ekodibhūtā.",
  "tika-s0305t:364_6": "Ettha ca ekodibhūtāti etena upacārajjhānāvaho pubbabhāgiko samādhi vutto.",
  "tika-s0305t:364_7": "Samāhitāti etena upacārappanāsamādhi.",
  "tika-s0305t:364_8": "Ekaggacittāti etena subhāvito vasippatto appanāsamādhi vuttoti veditabbo.",
  "tika-s0305t:364_9": "Navakabhikkhūhi bhāvitasatipaṭṭhānā pubbabhāgā.",
  "tika-s0305t:364_10": "Te hi yathābhūtañāṇāya bhāvitā.",
  "tika-s0305t:364_11": "Yathābhūtañāṇanti hi sotāpattimaggañāṇaṃ idhādhippetaṃ.",
  "tika-s0305t:364_12": "Khīṇāsavehi bhāvitasatipaṭṭhānāpi pubbabhāgā.",
  "tika-s0305t:364_13": "Tesañhi katakaraṇīyānaṃ diṭṭhadhammasukhavihārāya satipaṭṭhānabhāvanā,",
  "tika-s0305t:364_14": "sekkhānaṃ pana satipaṭṭhānabhāvanā pariññatthāya pavattā lokiyā,",
  "tika-s0305t:364_15": "parijānanavasena pavattā lokuttarāti “missakā”ti vuttaṃ.",
  "tika-s0305t:365_0": "5. Akusalarāsisuttavaṇṇanā",
  "tika-s0305t:366_0": "371.",
  "tika-s0305t:366_1": "Pañcame kevaloti kusaladhammehi asammisso,",
  "tika-s0305t:366_2": "tato eva sakalo sukkapakkho anavajjaṭṭho.",
  "tika-s0305t:366_3": "Sesaṃ vuttanayameva.",
  "tika-s0305t:367_0": "6. Sakuṇagghisuttavaṇṇanā",
  "tika-s0305t:368_0": "372.",
  "tika-s0305t:368_1": "Pākatikasakuṇakulesu balavabhāvato tesaṃ hananato sakuṇagghi.",
  "tika-s0305t:368_2": "Senoti vuttaṃ “senassetaṃ adhivacana”nti,",
  "tika-s0305t:368_3": "senaviseso pana so veditabbo.",
  "tika-s0305t:368_4": "Āmisatthāya pattattā “lobhasāhasena pattā”ti vuttaṃ,",
  "tika-s0305t:368_5": "lobhanimittena sāhasākārena pattāti attho.",
  "tika-s0305t:368_6": "Naṅgalena kaṭṭhaṃ kasitaṃ naṅgalakaṭṭhaṃ,",
  "tika-s0305t:368_7": "taṃ karīyati etthāti naṅgalakaṭṭhakaraṇanti āha –",
  "tika-s0305t:368_8": "“adhunā kaṭṭhaṃ khettaṭṭhāna”nti.",
  "tika-s0305t:368_9": "Leḍḍuyo tiṭṭhanti etthāti leḍḍuṭṭhānaṃ,",
  "tika-s0305t:368_10": "leḍḍunimittaṃ kasitaṭṭhānaṃ.",
  "tika-s0305t:368_11": "Vajjatīti vadaṃ, vacanaṃ.",
  "tika-s0305t:368_12": "Kucchitaṃ vadaṃ avadaṃ.",
  "tika-s0305t:368_13": "Garahane hi ayaṃ a-",
  "tika-s0305t:368_14": "kāro yathā –",
  "tika-s0305t:368_15": "“aputto abhariyā”ti.",
  "tika-s0305t:368_16": "Avadaṃ mānetīti avadamānā,",
  "tika-s0305t:368_17": "attano balamadena lāpaṃ atimaññitvā vadantīti attho.",
  "tika-s0305t:368_18": "Tenevāha “gaccha kho,",
  "tika-s0305t:368_19": "tvaṃ lāpa,",
  "tika-s0305t:368_20": "tatrapi me gantvā na mokkhasī”ti.",
  "tika-s0305t:368_21": "Yaṃ pana aṭṭhakathāyaṃ vuttaṃ “attano balassa suṭṭhu vaṇṇaṃ vadamānā”ti,",
  "tika-s0305t:368_22": "tattha attato āpannaṃ gahetvā vuttaṃ.",
  "tika-s0305t:368_23": "“Vadamāno”ti vā pāṭho,",
  "tika-s0305t:368_24": "sārambhavasena avhāyantoti attho.",
  "tika-s0305t:368_25": "Tenāha “ehi kho dāni sakuṇagghī”ti.",
  "tika-s0305t:368_26": "Suṭṭhu ṭhapetvāti jiyāmuttasarassa viya sīghapātayogyatākaraṇena ubho pakkhe sammā ṭhapetvā.",
  "tika-s0305t:368_27": "Ayanti sakuṇagghi.",
  "tika-s0305t:368_28": "Ñatvāti yathābhūtadassanena attano ñāṇena jānitvā.",
  "tika-s0305t:368_29": "Phālīyitthāti phālacchedatikhiṇasikhare sukkhaleḍḍusmiṃ bhijjittha.",
  "tika-s0305t:369_0": "7. Makkaṭasuttavaṇṇanā",
  "tika-s0305t:370_0": "373.",
  "tika-s0305t:370_1": "Sañcāroti sañcaraṇaṃ.",
  "tika-s0305t:370_2": "Lepanti silesasadisaṃ ālepanaṃ.",
  "tika-s0305t:370_3": "Kājasikkā viyāti kājadaṇḍake olaggetabbā sikkā viya.",
  "tika-s0305t:370_4": "Apica catasso rajjuyo upari bandhanaṭṭhānañcāti pañcaṭṭhānaṃ.",
  "tika-s0305t:370_5": "Oḍḍitoti olambito.",
  "tika-s0305t:370_6": "Thunantoti nitthunanto.",
  "tika-s0305t:371_0": "8. Sūdasuttavaṇṇanā",
  "tika-s0305t:372_0": "374.",
  "tika-s0305t:372_1": "Āhārasampādanena taṃtaṃāhāravatthugate sūdeti paggharetīti sūdo,",
  "tika-s0305t:372_2": "bhattakārako.",
  "tika-s0305t:372_3": "Daharehi manāpataraṃ accetabbato atikkamitabbato accayā,",
  "tika-s0305t:372_4": "bhojane rasavisesā,",
  "tika-s0305t:372_5": "tasmā nānaccayehīti nānappakārarasavisesehīti attho.",
  "tika-s0305t:372_6": "Tena vuttaṃ “nānaccayehī”tiādi.",
  "tika-s0305t:372_7": "Aggīyati asaṅkarato vibhajīyatīti aggo,",
  "tika-s0305t:372_8": "ambilameva aggo ambilaggoti āha –",
  "tika-s0305t:372_9": "“ambilaggehīti ambilakoṭṭhāsehī”ti.",
  "tika-s0305t:372_10": "Dātuṃ abhiharitabbatāya abhihārā,",
  "tika-s0305t:372_11": "deyyadhammā. Tenāha –",
  "tika-s0305t:372_12": "“abhihaṭānaṃ dāyāna”nti.",
  "tika-s0305t:372_13": "Idaṃ me kammaṭṭhānaṃ anulomaṃvāti idaṃ mama kammaṭṭhānaṃ evaṃ pavattamānaṃ anulomāvasānameva hutvā tiṭṭhati.",
  "tika-s0305t:372_14": "Evaṃ puna pavattamānaṃ ussakkitvā visesanibbattanatthameva hotīti evaṃ nimittaṃ gahetuṃ na sakkoti bālo abyatto,",
  "tika-s0305t:372_15": "paṇḍito pana sakkoti.",
  "tika-s0305t:372_16": "Attano cittassāti attano bhāvanācittassa.",
  "tika-s0305t:372_17": "Pubbabhāgavipassanā satipaṭṭhānāva kathitā “sakassa cittassa nimittaṃ uggaṇhātī”ti vuttattā.",
  "tika-s0305t:373_0": "9. Gilānasuttavaṇṇanā",
  "tika-s0305t:374_0": "375.",
  "tika-s0305t:374_1": "Pādagāmoti nagarassa padasadiso mahantagāmo.",
  "tika-s0305t:374_2": "Tenevāha “vesāliyaṃ viharati veḷuvagāmake”ti.",
  "tika-s0305t:374_3": "Ahitanisedhana-",
  "tika-s0305t:374_4": "hitaniyojana-",
  "tika-s0305t:374_5": "byasanapariccajana-",
  "tika-s0305t:374_6": "lakkhaṇo mittabhāvo yesu atthi, te mittā.",
  "tika-s0305t:374_7": "Ye pana diṭṭhamattasahāyā,",
  "tika-s0305t:374_8": "te sandiṭṭhā.",
  "tika-s0305t:374_9": "Ye savisesaṃ bhattimanto,",
  "tika-s0305t:374_10": "te sambhattāti dassento “mittāti mittāvā”tiādimāha.",
  "tika-s0305t:374_11": "Assāti bhagavato.",
  "tika-s0305t:374_12": "Pañcamiyaṃ aṭṭhamiyaṃ cātuddasiyaṃ pañcadasiyanti ekekasmiṃ pakkhe cattāro vāre katvā māsassa aṭṭhavāre.",
  "tika-s0305t:375_0": "Vedanānaṃ balavabhāvena kharo pharuso kakkhaḷo.",
  "tika-s0305t:375_1": "Ābādhoti pubbakammahetutāya kammasamuṭṭhāno ābādho saṅkhāradukkhatāsaṅkhāto sabbakālikattā sarīrassa sabhāgarogo nāma.",
  "tika-s0305t:375_2": "Nāyamīdiso ābādho,",
  "tika-s0305t:375_3": "ayaṃ pana bahalatarabyādhitāya “visabhāgarogo”ti vutto. Anta-",
  "tika-s0305t:375_4": "saddo samīpapavattoti āha –",
  "tika-s0305t:375_5": "“maraṇantaṃ maraṇasantika”nti.",
  "tika-s0305t:375_6": "Vedanā…pe…",
  "tika-s0305t:375_7": "akaronto ukkaṃsagatabhāvitakāyāditāya.",
  "tika-s0305t:375_8": "Apīḷiyamānoti apīḷiyamāno viya.",
  "tika-s0305t:375_9": "Ovādameva bhikkhusaṅghassa apalokananti āha –",
  "tika-s0305t:375_10": "“ovādānusāsaniṃ adatvāti vuttaṃ hotī”ti.",
  "tika-s0305t:375_11": "Pubbabhāgavīriyaṃ nāma phalasamāpattiyā parikammabhūtavipassanāvīriyaṃ.",
  "tika-s0305t:375_12": "Jīvitampi jīvitasaṅkhāro patituṃ adatvā attabhāvassa abhisaṅkharaṇato.",
  "tika-s0305t:376_0": "“Ettakaṃ kālaṃ atikkamitvā vuṭṭhahissāmī”ti khaṇaparicchedavatī samāpatti khaṇikasamāpatti.",
  "tika-s0305t:376_1": "Niggumbaṃ nijjaṭaṃ katvāti rūpasattakārūpasattakavasena pavattiyamānaṃ vipassanābhāvanaṃ sabbaso khilavirahena niggumbaṃ,",
  "tika-s0305t:376_2": "abyākulatāya nijjaṭaṃ katvā.",
  "tika-s0305t:376_3": "Mahāvipassanāvasenāti paccekaṃ savisesaṃ vitthāritānaṃ aṭṭhārasādīnaṃ mahāvipassanānaṃ vasena vipassitvā samāpannā yā samāpatti,",
  "tika-s0305t:376_4": "sā suṭṭhu vikkhambheti vedanaṃ mahābalavatāya pubbārammaṇassa,",
  "tika-s0305t:376_5": "mahānubhāvatāya tathāpavattitavipassanāvīriyassa.",
  "tika-s0305t:376_6": "Yathā nāmātiādinā tassa nidassanaṃ dasseti.",
  "tika-s0305t:376_7": "Vedanāti dukkhavedanā.",
  "tika-s0305t:376_8": "Cuddasahākārehīti tasseva sattakadvayassa vasena vadati.",
  "tika-s0305t:376_9": "Sannetvāti antarantarā samāpannajjhānasamāpattisambhūtena vipassanāpītisinehena temetvā.",
  "tika-s0305t:376_10": "Samāpattīti phalasamāpatti.",
  "tika-s0305t:377_0": "Gilānā vuṭṭhitoti gilānabhāvato vuṭṭhito.",
  "tika-s0305t:377_1": "Sarīrassa garuthaddhabhāvappatti madhurakatāti āha –",
  "tika-s0305t:377_2": "“sañjātagarubhāvo sañjātathaddhabhāvo”ti.",
  "tika-s0305t:377_3": "Nānākāratoti puratthimādibhedato.",
  "tika-s0305t:377_4": "Satipaṭṭhānadhammāti pubbe attanā bhāviyamānā satipaṭṭhānadhammā.",
  "tika-s0305t:377_5": "Pākaṭā na honti kāyacittānaṃ akammaññatāya.",
  "tika-s0305t:377_6": "Tanti dhammāti pariyattidhammā na ñāyanti.",
  "tika-s0305t:378_0": "Anantaraṃ abāhiranti dhammavasena puggalavasena ca antarabāhiraṃ akatvā.",
  "tika-s0305t:378_1": "Ettakantiādinā vuttamevatthaṃ vivarati.",
  "tika-s0305t:378_2": "Daharakāleti attano daharakāle.",
  "tika-s0305t:378_3": "Na evaṃ hotīti “ahaṃ bhikkhusaṅghaṃ pariharissāmī”tiādiko mānataṇhāmūlako issāmacchariyānaṃ pavattiākāro tathāgatassa na hoti,",
  "tika-s0305t:378_4": "nattheva pageva tesaṃ samucchinnattāti āha –",
  "tika-s0305t:378_5": "“bodhipallaṅkeyevā”tiādi.",
  "tika-s0305t:378_6": "Paṭisaṅkharaṇena veṭhena missakena.",
  "tika-s0305t:378_7": "Maññeti yathāvuttaṃ paṭisaṅkharaṇasaññitena veṭhamissakena viya jarasakaṭaṃ.",
  "tika-s0305t:378_8": "Arahattaphalaveṭhenāti arahattaphalasamāpattisaññitena atthabhāvaveṭhena.",
  "tika-s0305t:379_0": "Phalasamāpattiyā adhippetattā “ekaccānaṃ vedanānanti lokiyānaṃ vedanāna”nti vuttaṃ.",
  "tika-s0305t:379_1": "Attadīpāti ettha atta-",
  "tika-s0305t:379_2": "saddena dhammo eva vutto,",
  "tika-s0305t:379_3": "svāyamattho heṭṭhā vibhāvito eva.",
  "tika-s0305t:379_4": "Navavidho lokuttaradhammo veditabbo.",
  "tika-s0305t:379_5": "So hi catūhi oghehi anajjhottharaṇīyato “dīpo”ti vutto.",
  "tika-s0305t:379_6": "Tamaaggeti tamayogābhāvena sadevakassa lokassa agge.",
  "tika-s0305t:379_7": "Sabbesanti sabbesaṃ sikkhākāmānaṃ.",
  "tika-s0305t:379_8": "Te “dhammadīpā viharathā”ti vuttā catusatipaṭṭhānagocarāva bhikkhū agge bhavissanti.",
  "tika-s0305t:380_0": "10. Bhikkhunupassayasuttavaṇṇanā",
  "tika-s0305t:381_0": "376.",
  "tika-s0305t:381_1": "Kammaṭṭhānakammikāti kammaṭṭhānamanuyuttā.",
  "tika-s0305t:381_2": "Visesetīti viseso, atisayo,",
  "tika-s0305t:381_3": "svāyaṃ pubbāparaviseso upādāyupādāya gahetabboti taṃ dassetuṃ “tatthā”tiādimāha.",
  "tika-s0305t:382_0": "Uppajjati kilesapariḷāhoti kāye asubhādivasena manasikāraṃ adahantassa manasikārassa vīthiyaṃ apaṭipannatā",
  "tika-s0305t:382_1": "subhādivasena kāyārammaṇo kilesapariḷāho ca uppajjati.",
  "tika-s0305t:382_2": "Vīriyārambhassa abhāvena tasmiṃ ārammaṇe cetaso vā līnattaṃ hoti,",
  "tika-s0305t:382_3": "gocarajjhattato bahiddhā puthuttārammaṇe cittaṃ vikkhipati.",
  "tika-s0305t:382_4": "Evaṃ kilesapariḷāhe cātiādinā tividhampi bhāvanānuyogassa kilesavatthubhāvaṃ upādāya samuccayavasena aṭṭhakathāyaṃ vuttaṃ.",
  "tika-s0305t:382_5": "Yasmā pana te pariḷāhalīnattavikkhepā ekajjhaṃ na pavattanti,",
  "tika-s0305t:382_6": "tasmā pāḷiyaṃ “kāyārammaṇo vā”tiādinā aniyamattho vā-",
  "tika-s0305t:382_7": "saddo gahito.",
  "tika-s0305t:382_8": "Kilesānurañjitenāti kilesavivaṇṇitacittena hutvā na vattitabbaṃ.",
  "tika-s0305t:382_9": "Kathaṃ pana vattitabbanti āha “kismiñcidevā”ti.",
  "tika-s0305t:382_10": "Na ca vitakketi na ca vicāretīti kilesasahagate vitakkavicāre na pavatteti.",
  "tika-s0305t:382_11": "Sukhitoti jhānasukhena sukhito.",
  "tika-s0305t:383_0": "Imassa bhikkhuno bhāvanā pavattāti sambandho.",
  "tika-s0305t:383_1": "Yasmā hi imassa bhikkhuno taṃ mūlakammaṭṭhānaṃ paripanthe sati ṭhapetvā buddhaguṇādianussaraṇena cittaṃ pasādetvā mūlakammaṭṭhānabhāvanā pavattā,",
  "tika-s0305t:383_2": "tasmā paṇidhāya bhāvanāti vuttanti sambandho.",
  "tika-s0305t:383_3": "Aṭṭhapetvāti cittaṃ appavattetvāti attho veditabbo.",
  "tika-s0305t:383_4": "Kammaṭṭhānādīnaṃ tiṇṇampi vasena atthayojanā sambhavati.",
  "tika-s0305t:383_5": "Tenāha “tatthā”tiādi.",
  "tika-s0305t:383_6": "Sārento viyāti rathaṃ vāhayanto viya.",
  "tika-s0305t:383_7": "Samappamāṇato aṭṭhakādivasena sutacchitaṃ pakkhipanto viya.",
  "tika-s0305t:383_8": "Sukheneva kilesānaṃ okāsaṃ adento antarā asajjanto alagganto.",
  "tika-s0305t:383_9": "Vipassanācārassa āraddhavuttitaṃ aparipanthatañca dassento opammadvayamāha.",
  "tika-s0305t:383_10": "Byābhaṅgiyāti kājadaṇḍena.",
  "tika-s0305t:383_11": "Kilesapariḷāhādīnanti kilesapariḷāhalīnattavikkhepānaṃ.",
  "tika-s0305t:384_0": "Guḷakhaṇḍādīnīti guḷakhaṇḍasakkharakhaṇḍādīni ucchuvikārabhūtāni.",
  "tika-s0305t:384_1": "“Kāye kāyānupassī viharāmī”tiādivacanato “pubbabhāgavipassanā kathitā”ti vuttaṃ.",
  "tika-s0305t:385_0": "Ambapālivaggavaṇṇanā niṭṭhitā.",
  "tika-s0305t:386_0": "2. Nālandavaggo",
  "tika-s0305t:387_0": "2. Nālandasuttavaṇṇanā",
  "tika-s0305t:388_0": "378. Dutiyavagge paṭhamasuttaṃ heṭṭhā vuttanayattā suviññeyyanti taṃ laṅghitvā “dutiye”ti vuttaṃ.",
  "tika-s0305t:389_0": "Bhiyyataro abhiññātoti sambodhiyā seṭṭhataroti abhilakkhito.",
  "tika-s0305t:389_1": "Bhiyyatarābhiññoti sabbasattesu adhikatarapañño.",
  "tika-s0305t:389_2": "Tenāha “uttaritarañāṇo”ti.",
  "tika-s0305t:389_3": "Sammā anavasesato bujjhati etenāti sambodhīti āha –",
  "tika-s0305t:389_4": "“sambodhiyanti sabbaññutaññāṇe”ti.",
  "tika-s0305t:389_5": "Nippadesā gahitāti anavasesā buddhaguṇā gahitā aggamaggasiddhiyāva bhagavato sabbaguṇānaṃ siddhattā.",
  "tika-s0305t:389_6": "Na kevalañca buddhānaṃ,",
  "tika-s0305t:389_7": "atha kho aggasāvakapaccekabuddhānampi taṃtaṃguṇasamijjhanaṃ aggamaggādhigamenevāti dassento “dvepi aggasāvakā”tiādimāha.",
  "tika-s0305t:390_0": "Aparo nayo –",
  "tika-s0305t:390_1": "pasannoti iminā pasādassa vattamānatā dīpitāti uppannasaddhoti imināpi saddhāya paccuppannatā pakāsitāti āha –",
  "tika-s0305t:390_2": "“evaṃ saddahāmīti attho”ti.",
  "tika-s0305t:390_3": "Abhijānāti abhimukhabhāvena sabbaññeyyaṃ jānātīti abhiñño,",
  "tika-s0305t:390_4": "bhiyyo adhiko abhiññoti bhiyyobhiñño.",
  "tika-s0305t:390_5": "So eva atisayavacanicchāvasena bhiyyobhiññataroti vuttoti āha –",
  "tika-s0305t:390_6": "“bhiyyataro abhiññāto”ti.",
  "tika-s0305t:390_7": "Dutiyavikappe pana abhijānātīti abhiññā,",
  "tika-s0305t:390_8": "abhivisiṭṭhā paññā.",
  "tika-s0305t:390_9": "Bhiyyo abhiññā etassāti bhiyyobhiñño,",
  "tika-s0305t:390_10": "so eva atisayavacanicchāvasena bhiyyobhiññataro.",
  "tika-s0305t:390_11": "Svāyaṃ assa atisayo abhiññāya bhiyyobhāvakatoti āha –",
  "tika-s0305t:390_12": "“bhiyyatarābhiñño vā”ti.",
  "tika-s0305t:390_13": "Sambujjhati etāyāti sambodhi,",
  "tika-s0305t:390_14": "sabbaññutaññāṇaṃ aggamaggañāṇañca.",
  "tika-s0305t:390_15": "Sabbaññutaññāṇapadaṭṭhānañhi aggamaggañāṇaṃ,",
  "tika-s0305t:390_16": "aggamaggañāṇapadaṭṭhānañca sabbaññutaññāṇaṃ sambodhi nāma.",
  "tika-s0305t:390_17": "Tattha padhānavasena tadatthadassane paṭhamavikappo,",
  "tika-s0305t:390_18": "padaṭṭhānavasena dutiyavikappo.",
  "tika-s0305t:390_19": "Kasmā panettha arahattamaggañāṇasseva gahaṇaṃ,",
  "tika-s0305t:390_20": "nanu heṭṭhimānipi bhagavato maggañāṇāni savāsanameva yathāsakaṃ paṭipakkhavidhamanavasena pavattāni.",
  "tika-s0305t:390_21": "Savāsanappahānañhi ñeyyāvaraṇappahānanti?",
  "tika-s0305t:390_22": "Saccametaṃ,",
  "tika-s0305t:390_23": "taṃ pana aparipuṇṇaṃ paṭipakkhavidhamanassa vippakatabhāvatoti āha “arahattamaggañāṇe vā”ti.",
  "tika-s0305t:390_24": "Sabbanti sammāsambuddhena adhigantabbaṃ sabbaṃ.",
  "tika-s0305t:391_0": "Khādanīyānaṃ uḷāratā sātarasānubhāvenāti āha “madhure āgacchatī”ti.",
  "tika-s0305t:391_1": "Pasaṃsāya uḷāratā visiṭṭhabhāvenāti āha –",
  "tika-s0305t:391_2": "“seṭṭhe”ti.",
  "tika-s0305t:391_3": "Obhāsassa uḷāratā mahantabhāvenāti vuttaṃ –",
  "tika-s0305t:391_4": "“vipule”ti.",
  "tika-s0305t:391_5": "Usabhassa ayanti āsabhī,",
  "tika-s0305t:391_6": "idha pana āsabhī viyāti āsabhī. Tenāha –",
  "tika-s0305t:391_7": "“usabhassa vācāsadisī”ti.",
  "tika-s0305t:391_8": "Yena guṇena sā taṃsadisā,",
  "tika-s0305t:391_9": "taṃ dassetuṃ “acalā asampavedhī”ti vuttaṃ.",
  "tika-s0305t:391_10": "Yato kutoci anussavanaṃ anussavo.",
  "tika-s0305t:391_11": "Vijjāṭṭhānādīsu kataparicayānaṃ ācariyānaṃ taṃ taṃ atthaṃ ñāpentī paveṇī ācariyaparamparā.",
  "tika-s0305t:391_12": "Kevalaṃ attano matiyā “iti kira evaṃ kirā”ti parikappanā itikirā.",
  "tika-s0305t:391_13": "Piṭakassa ganthassa sampadānato bhūtato tassa gahaṇaṃ piṭakasampadānaṃ.",
  "tika-s0305t:391_14": "Yathāsutānaṃ attānaṃ ākārassa parivitakkanaṃ ākāraparivitakko.",
  "tika-s0305t:391_15": "Tathevassa “evameta”nti diṭṭhiyā nijjhānakkhamanaṃ diṭṭhinijjhānakkhanti.",
  "tika-s0305t:391_16": "Āgamādhigamehi vinā kevalaṃ anussutato takkamaggaṃ nissāya takkanaṃ takko.",
  "tika-s0305t:391_17": "Anumānavidhiṃ nissāya gahaṇaṃ nayaggāho.",
  "tika-s0305t:391_18": "Yasmā buddhavisaye ṭhatvā bhagavato ayaṃ therassa codanā therassa ca so avisayo,",
  "tika-s0305t:391_19": "tasmā “paccakkhato ñāṇena paṭivijjhitvā viyā”ti vuttaṃ.",
  "tika-s0305t:391_20": "Sīhanādo viyāti sīhanādo.",
  "tika-s0305t:391_21": "Taṃsadisatā cassa seṭṭhabhāvena,",
  "tika-s0305t:391_22": "so cettha evaṃ veditabboti dassento “sīhanādo”tiādimāha.",
  "tika-s0305t:391_23": "Unnādayantenāti asanisadisaṃ karontena.",
  "tika-s0305t:392_0": "Anuyogadāpanatthanti anuyogaṃ sodhāpetuṃ.",
  "tika-s0305t:392_1": "Vimaddakkhamañhi sīhanādaṃ nadanto atthato anuyogaṃ sodheti nāma,",
  "tika-s0305t:392_2": "anuyujjhanto ca naṃ sodhāpeti nāma.",
  "tika-s0305t:392_3": "Dātunti sodhetuṃ.",
  "tika-s0305t:392_4": "Keci “dānattha”nti atthaṃ vadanti,",
  "tika-s0305t:392_5": "taṃ na yuttaṃ.",
  "tika-s0305t:392_6": "Na hi yo sīhadānaṃ nadati,",
  "tika-s0305t:392_7": "so eva tattha anuyogaṃ detīti yujjati.",
  "tika-s0305t:392_8": "Nighaṃsananti vimaddanaṃ.",
  "tika-s0305t:392_9": "Dhamamānanti tāpayamānaṃ.",
  "tika-s0305t:392_10": "Tāpanañcettha gaggariyā dhammāpanasīsena vadati.",
  "tika-s0305t:393_0": "Sabbe teti sabbe te atīte niruddhe sammāsambuddhe.",
  "tika-s0305t:393_1": "Tenetaṃ dasseti –",
  "tika-s0305t:393_2": "ye te ahesuṃ atītamaddhānaṃ tava abhinīhārato oraṃ sammāsambuddhā,",
  "tika-s0305t:393_3": "tesaṃ tāva sāvakañāṇagocare dhamme paricchindanto mārādayo viya ca buddhānaṃ lokiyacittācāraṃ tvaṃ jāneyyāsi.",
  "tika-s0305t:393_4": "Ye pana te abbhatītā,",
  "tika-s0305t:393_5": "tato parato chinnavaṭumā chinnapapañcā pariyādinnavaṭṭā sabbadukkhavītivattā sammāsambuddhā,",
  "tika-s0305t:393_6": "tesaṃ sabbesampi tava sāvakañāṇassa avisayabhūte dhamme kathaṃ jānissasīti.",
  "tika-s0305t:393_7": "Tenāti sambodhisaṅkhātena sabbaññutaññāṇapadaṭṭhānena arahattamaggañāṇena.",
  "tika-s0305t:393_8": "Evaṃsīlāti tādisasīlā.",
  "tika-s0305t:393_9": "Samādhipakkhāti samādhi ca samādhipakkhā ca samādhipakkhā ekadesasarūpekasesanayena.",
  "tika-s0305t:393_10": "Tattha samādhipakkhāti vīriyasatiyo tadanuguṇā ca dhammā veditabbā.",
  "tika-s0305t:393_11": "Jhānasamāpattīsu yebhuyyena vihāravohāro,",
  "tika-s0305t:393_12": "jhānasamāpattiyo samādhippadhānāti vuttaṃ “samādhipakkhānaṃ dhammānaṃ gahitattā vihāro gahito”ti.",
  "tika-s0305t:394_0": "Yathā pana heṭṭhā gahitāpi samādhipaññā paṭipakkhato vimuttattā vimuccana- saṅkhāta-",
  "tika-s0305t:394_1": "kiccavisesa-",
  "tika-s0305t:394_2": "dassanavasena vimuttipariyāyena puna gahitā “evaṃvimuttā”ti,",
  "tika-s0305t:394_3": "evaṃ dibbavihāro dibbavihāravisesadassanavasena puna gahito “evaṃvihārī”ti,",
  "tika-s0305t:394_4": "tasmā sabbesaṃ samāpattivihārānaṃ vasenettha attho yujjatīti daṭṭhabbaṃ.",
  "tika-s0305t:394_5": "Vimuttīti saṅkhaṃ gacchanti vimuccitthāti katvā.",
  "tika-s0305t:394_6": "Esa nayo sesesupi.",
  "tika-s0305t:394_7": "Paṭippassaddhanteti paṭippassambhanosāpanena.",
  "tika-s0305t:394_8": "Sabbakilesehi nissaṭattā asaṃsaṭṭhattā vimuttattā ca nissaraṇavimutti nibbānaṃ.",
  "tika-s0305t:395_0": "Anāgatabuddhānaṃ panāti pana-",
  "tika-s0305t:395_1": "saddo visesatthajotano.",
  "tika-s0305t:395_2": "Tena atītesu tāva khandhānaṃ bhūtapubbattā tattha siyā ñāṇassa savisaye gati,",
  "tika-s0305t:395_3": "anāgatesu pana sabbaso asañjātesu kathanti imamatthaṃ joteti.",
  "tika-s0305t:395_4": "Tenāha “anāgatāpī”tiādi.",
  "tika-s0305t:395_5": "“Attano cetasā paricchinditvā viditā”ti kasmā vuttaṃ?",
  "tika-s0305t:395_6": "Nanu atītānāgate sattāhe eva pavattaṃ cittaṃ cetopariyañāṇassa visayo,",
  "tika-s0305t:395_7": "na tato paranti?",
  "tika-s0305t:395_8": "Nayidaṃ cetopariyañāṇakiccavasena vuttaṃ,",
  "tika-s0305t:395_9": "atha kho pubbenivāsaanāgataṃsañāṇānaṃ vasena vuttaṃ,",
  "tika-s0305t:395_10": "tasmā nāyaṃ doso.",
  "tika-s0305t:395_11": "Viditaṭṭhāne na karoti sikkhāpadeneva tādisassa paṭikkhepassa paṭikkhittattā setughātato ca.",
  "tika-s0305t:395_12": "Kathaṃ pana thero dvayasambhave paṭikkhepameva akāsi,",
  "tika-s0305t:395_13": "na vibhajja byākāsīti āha “thero kirā”tiādi.",
  "tika-s0305t:395_14": "Pāraṃ pariyantaṃ minotīti pāramī,",
  "tika-s0305t:395_15": "sā eva ñāṇanti pāramiñāṇaṃ,",
  "tika-s0305t:395_16": "sāvakānaṃ pāramiñāṇaṃ sāvakapāramiñāṇaṃ.",
  "tika-s0305t:395_17": "Tasmiṃ sāvakānaṃ ukkaṃsapariyantagate jānane nāyamanuyogo,",
  "tika-s0305t:395_18": "atha kho sabbaññutaññāṇe sabbaññutāya jānane.",
  "tika-s0305t:395_19": "Keci pana “sāvakapāramiñāṇeti sāvakapāramiñāṇavisaye”ti atthaṃ vadanti,",
  "tika-s0305t:395_20": "tathā sesapadesupi. Sīla…pe…",
  "tika-s0305t:395_21": "samatthanti sīlasamādhipaññāvimuttiñāṇasaṅkhātānaṃ kāraṇānaṃ jānanasamatthaṃ.",
  "tika-s0305t:395_22": "Buddhasīlādayo hi buddhānaṃ buddhakiccassa parehi ete buddhāti jānanassa ca kāraṇaṃ.",
  "tika-s0305t:396_0": "Anumānañāṇaṃ viya saṃsayaṭṭhitaṃ ahutvā idamidanti yathāsabhāvato ñeyyaṃ dhāreti nicchinotīti dhammo,",
  "tika-s0305t:396_1": "paccakkhañāṇanti āha “dhammassa paccakkhato ñāṇassā”ti.",
  "tika-s0305t:396_2": "Anuetīti anvayoti āha “anuyogaṃ anugantvā”ti.",
  "tika-s0305t:396_3": "Paccakkhasiddhañhi atthaṃ anugantvā anumānañāṇassa pavatti “diṭṭhena adiṭṭhassa anumāna”nti veditabbā.",
  "tika-s0305t:396_4": "Vidite vedakampi ñāṇaṃ atthato viditameva hotīti “anumānañāṇaṃ nayaggāho vidito”ti vuttaṃ.",
  "tika-s0305t:396_5": "Viditoti viddho paṭiladdho,",
  "tika-s0305t:396_6": "adhigatoti attho.",
  "tika-s0305t:396_7": "Appamāṇoti aparimāṇo mahāvisayattā.",
  "tika-s0305t:396_8": "Tenāha “apariyanto”ti.",
  "tika-s0305t:396_9": "Tenāti apariyantattā.",
  "tika-s0305t:396_10": "Tena vā apariyantena ñāṇena.",
  "tika-s0305t:396_11": "Etena thero yaṃ yaṃ anumeyyamatthaṃ ñātukāmo hoti,",
  "tika-s0305t:396_12": "tattha tattha tassa asaṅgamappaṭihataṃ anumānañāṇaṃ pavattetīti dasseti.",
  "tika-s0305t:396_13": "Tenāha “so iminā”tiādi.",
  "tika-s0305t:396_14": "Tattha imināti iminā kāraṇena.",
  "tika-s0305t:397_0": "Pākārassa thirabhāvaṃ uddhamuddhaṃ āpetīti uddhāpaṃ,",
  "tika-s0305t:397_1": "pākāramūlaṃ. Ādi-",
  "tika-s0305t:397_2": "saddena pākāradvārabandhaparikhādīnaṃ saṅgaho veditabbo.",
  "tika-s0305t:397_3": "Paccante bhavaṃ paccantimaṃ.",
  "tika-s0305t:397_4": "Paṇḍitadovārikaṭṭhāniyaṃ katvā thero attānaṃ dassetīti dassento “ekadvāranti kasmā āhā”ti codanaṃ samuṭṭhāpesi.",
  "tika-s0305t:398_0": "Yassā paññāya vasena puriso paṇḍitoti vuccati,",
  "tika-s0305t:398_1": "taṃ paṇḍiccanti āha –",
  "tika-s0305t:398_2": "“paṇḍiccena samannāgato”ti.",
  "tika-s0305t:398_3": "Taṃtaṃitikattabbatāsu chekabhāvo byattabhāvo veyyattiyaṃ.",
  "tika-s0305t:398_4": "Medhati aññāṇaṃ hiṃsati vidhamatīti medhā,",
  "tika-s0305t:398_5": "sā etassa atthīti medhāvī.",
  "tika-s0305t:398_6": "Ṭhāne ṭhāne uppatti etissā atthīti ṭhānuppattikā,",
  "tika-s0305t:398_7": "ṭhānaso uppajjanapaññā.",
  "tika-s0305t:398_8": "Anupariyāyanti etenāti anupariyāyo,",
  "tika-s0305t:398_9": "so eva pathoti anupariyāyapatho,",
  "tika-s0305t:398_10": "parito pākārassa anuyāyanamaggo.",
  "tika-s0305t:398_11": "Pākārabhāgā sambandhitabbā etthāti pākārasandhi,",
  "tika-s0305t:398_12": "pākārassa phullitapadeso.",
  "tika-s0305t:398_13": "So pana heṭṭhimantena dvinnampi iṭṭhakānaṃ vigamena evaṃ vuccatīti āha –",
  "tika-s0305t:398_14": "“dvinnaṃ iṭṭhakānaṃ apagataṭṭhāna”nti.",
  "tika-s0305t:398_15": "Chinnaṭṭhānanti chinnabhinnapadesaṃ,",
  "tika-s0305t:398_16": "chinnaṭṭhānaṃ vā.",
  "tika-s0305t:398_17": "Tañhi “vivara”nti vuccati.",
  "tika-s0305t:398_18": "Kīliṭṭhanti malīnaṃ.",
  "tika-s0305t:398_19": "Upatāpentīti kilesapariḷāhena santāpenti.",
  "tika-s0305t:398_20": "Vibādhentīti pīḷenti.",
  "tika-s0305t:398_21": "Uppannāya paññāya nīvaraṇehi na kiñci kātuṃ sakkāti āha “anuppannāya paññāya uppajjituṃ na dentī”ti.",
  "tika-s0305t:398_22": "Tasmāti paccayūpaghātena uppajjituṃ appadānato.",
  "tika-s0305t:398_23": "Catūsu satipaṭṭhānesu suṭṭhu ṭhapitacittāti catubbidhāyapi satipaṭṭhānabhāvanāya sammadeva ṭhapitacittā appitacittā.",
  "tika-s0305t:398_24": "Yathāsabhāvena bhāvetvāti yāthāvato sammadeva yathā paṭipakkhā samucchijjanti,",
  "tika-s0305t:398_25": "evaṃ bhāvetvā.",
  "tika-s0305t:399_0": "Purimanaye satipaṭṭhānāni bojjhaṅgā ca missakā adhippetāti tato aññathā vattuṃ “apicetthā”tiādi vuttaṃ.",
  "tika-s0305t:399_1": "Missakāti samathavipassanāmaggavasena missakā.",
  "tika-s0305t:399_2": "“Catūsu satipaṭṭhānesu suppatiṭṭhitacittāti paṭhamaṃ vuttattā satipaṭṭhānesu vipassanaṃ gahetvā satta",
  "tika-s0305t:399_3": "bojjhaṅge yathābhūtaṃ bhāvetvāti vuttattā maggapariyāpannānaṃyeva ca nesaṃ nippariyāyabojjhaṅgabhāvato",
  "tika-s0305t:399_4": "tesu ca adhigatameva hotīti bojjhaṅge maggo ca sabbaññutaññāṇañcāti gahite sundaro pañho bhaveyyā”ti",
  "tika-s0305t:399_5": "mahāsivatthero āha.",
  "tika-s0305t:399_6": "Na panevaṃ gahitaṃ porāṇehīti adhippāyo.",
  "tika-s0305t:399_7": "Itīti vuttappakāraparāmasanaṃ.",
  "tika-s0305t:399_8": "Theroti sāriputtatthero.",
  "tika-s0305t:400_0": "Tatthāti tesu paccantanagarādīsu.",
  "tika-s0305t:400_1": "Nagaraṃ viya nibbānaṃ tadatthikehi upagantabbato upagatānañca parissayarahitasukhādhigamaṭṭhānato.",
  "tika-s0305t:400_2": "Pākāro viya sīlaṃ tadupagatānaṃ parito ārakkhabhāvato.",
  "tika-s0305t:400_3": "Anupariyāyapatho viya hirī sīlapākārassa adhiṭṭhānabhāvato.",
  "tika-s0305t:400_4": "Vuttañhetaṃ –",
  "tika-s0305t:400_5": "“pariyāyapathoti kho bhikkhu hiriyā etaṃ adhivacana”nti.",
  "tika-s0305t:400_6": "Dvāraṃ viya ariyamaggo nibbānanagarappavesane añjasabhāvato.",
  "tika-s0305t:400_7": "Paṇḍitadovāriko viya dhammasenāpati nibbānanagaraṃ paviṭṭhapavisanakānaṃ sattānaṃ sallakkhaṇato.",
  "tika-s0305t:400_8": "Dinnoti dāpito,",
  "tika-s0305t:400_9": "sodhitoti attho.",
  "tika-s0305t:400_10": "Sesaṃ suviññeyyameva.",
  "tika-s0305t:401_0": "3. Cundasuttavaṇṇanā",
  "tika-s0305t:402_0": "379.",
  "tika-s0305t:402_1": "Pubbe sāvatthito veḷuvagāmassa gatattā vuttaṃ “āgatamaggeneva paṭinivattanto”ti.",
  "tika-s0305t:402_2": "Sattannanti upaseno, revato,",
  "tika-s0305t:402_3": "khadiravaniyo, cundo,",
  "tika-s0305t:402_4": "samaṇuddeso ahanti catunnaṃ, cālā, upacālā,",
  "tika-s0305t:402_5": "sīsūpacālāti,",
  "tika-s0305t:402_6": "tissannanti imesaṃ sattannaṃ arahantānaṃ.",
  "tika-s0305t:402_7": "Natthi nu khoti etthāpi “olokento”ti ānetvā sambandho sīhāvalokanañāyena.",
  "tika-s0305t:402_8": "Bhavissanti me vattāro harituṃ nāsakkhīti sambandho.",
  "tika-s0305t:402_9": "Idaṃ dāni pacchimadassananti bhūtakathanamattaṃ,",
  "tika-s0305t:402_10": "na tattha sālayatādassanaṃ yathā tathāgatassa vesāliyā nikkhamitvā nāgāpalokitaṃ.",
  "tika-s0305t:403_0": "Tassa tassa visesassa adhiṭṭhānavaseneva iddhibhedadassanaṃ iddhivikubbanaṃ.",
  "tika-s0305t:403_1": "Sīhassa vijambhanādivasena kīḷitvā nādasadisī ayaṃ dhammakathāti vuttaṃ “sīhavikīḷito dhammapariyāyo”ti.",
  "tika-s0305t:403_2": "Gamanakālo mayhantīti ettha iti-",
  "tika-s0305t:403_3": "saddo parisamāpane.",
  "tika-s0305t:403_4": "Tena therena yathārambhassa vacanapabandhassa samāpitabhāvaṃ joteti.",
  "tika-s0305t:403_5": "Esa nayo sesesupi edisesu sabbaṭṭhānesu.",
  "tika-s0305t:403_6": "Yugandharādayo paribhaṇḍapabbatāti veditabbā.",
  "tika-s0305t:403_7": "Ekappahārenevāti ekappahārena iva.",
  "tika-s0305t:403_8": "Svāyaṃ iva-",
  "tika-s0305t:403_9": "saddo na sakkomīti ettha ānetvā sambandhitabbo.",
  "tika-s0305t:404_0": "Paṭipādessāmīti ṭhitakāyaṃ paṭipādessāmi.",
  "tika-s0305t:404_1": "Patthanākāle anomadassissa bhagavato vacanasutānusārena ñāṇena diṭṭhamattataṃ sandhāya “taṃ paṭhamadassana”nti vuttaṃ.",
  "tika-s0305t:404_2": "Dhāretuṃ asakkontī guṇasāraṃ.",
  "tika-s0305t:404_3": "Esa maggoti eso jātānaṃ sattānaṃ maraṇaniṭṭhito pantho.",
  "tika-s0305t:404_4": "Punapi evaṃbhāvino nāma saṅkhārāti saṅkhārā nāma evaṃbhāvino,",
  "tika-s0305t:404_5": "maraṇapariyosānāti attho.",
  "tika-s0305t:404_6": "Ettakanti ettakaṃ kālaṃ.",
  "tika-s0305t:404_7": "Saṅkaḍḍhitvā saṃharitvā.",
  "tika-s0305t:404_8": "Mukhaṃ pidhāyāti mukhaṃ chādetvā.",
  "tika-s0305t:404_9": "Agghikasatānīti makuḷaṅkuracetiyasatāni.",
  "tika-s0305t:405_0": "Purimadivaseti atītadivase.",
  "tika-s0305t:405_1": "Yasmā dhammasenāpatino arahattappattadivaseyeva satthu sāvakasannipāto ahosi,",
  "tika-s0305t:405_2": "tasmā “pūritasāvakasannipāto esa bhikkhū”ti vuttaṃ.",
  "tika-s0305t:405_3": "Pañca jātisatānīti bhummatthe,",
  "tika-s0305t:405_4": "accantasaṃyoge vā upayogavacanaṃ.",
  "tika-s0305t:406_0": "Kaḷopihatthoti vilīvamayabhājanahattho.",
  "tika-s0305t:406_1": "“Cammamayabhājanahattho”ti ca vadanti.",
  "tika-s0305t:406_2": "Purantareti nagaramajjhe.",
  "tika-s0305t:406_3": "Vaneti araññe.",
  "tika-s0305t:407_0": "Osakkanākāravirahitoti dhammadesanāya saṅkocahetuvirahito.",
  "tika-s0305t:407_1": "Visāradoti sāradavirahito.",
  "tika-s0305t:407_2": "Dhammojanti dhammarasaṃ,",
  "tika-s0305t:407_3": "ojavantaṃ desanādhammanti attho.",
  "tika-s0305t:407_4": "Dhammabhoganti dhammaparibhogaṃ,",
  "tika-s0305t:407_5": "parehi saddhiṃ saṃvibhajanavasena pavattaṃ dhammasambhoganti desanādhammameva vadati.",
  "tika-s0305t:407_6": "Tena vuttaṃ “ubhayenapi dhammaparibhogova kathito”ti.",
  "tika-s0305t:408_0": "Piyāyitabbato piyehi.",
  "tika-s0305t:408_1": "Manassa vaḍḍhanato manāpehi.",
  "tika-s0305t:408_2": "Jātiyāti khattiyādijātiyā.",
  "tika-s0305t:408_3": "Nānābhāvo asahabhāvo visuṃbhāvo.",
  "tika-s0305t:408_4": "Aññathābhāvo aññathattaṃ.",
  "tika-s0305t:408_5": "Sarīranti rūpadhammakāyasaṅkhātaṃ sarīraṃ.",
  "tika-s0305t:408_6": "Rūpakāye hi bhijjante bhijjanteva.",
  "tika-s0305t:408_7": "So bhijjeyyāti so mahantataro khandho bhijjeyya.",
  "tika-s0305t:409_0": "Dakkhiṇadisaṃ gatoti dakkhiṇadisāmukhe pavatto.",
  "tika-s0305t:409_1": "Mahākhandho viyāti mahanto sāravanto sākhākhandho viya.",
  "tika-s0305t:409_2": "Sākhakhandhā hi disābhimukhapavattākārā,",
  "tika-s0305t:409_3": "mūlakhandho pana uddhamuggato.",
  "tika-s0305t:409_4": "Soḷasannaṃ pañhānanti soḷasannaṃ aparāpariyapavattaniyānaṃ atthānaṃ.",
  "tika-s0305t:409_5": "Ñātuṃ icchito hi attho pañho.",
  "tika-s0305t:410_0": "4-5. Ukkacelasuttādivaṇṇanā",
  "tika-s0305t:411_0": "380- 381.",
  "tika-s0305t:411_1": "Amāvasuposatheti amāvasiuposathe,",
  "tika-s0305t:411_2": "kālapakkhauposatheti attho.",
  "tika-s0305t:411_3": "Purimanayenevāti anantarasutte vuttanayeneva.",
  "tika-s0305t:412_0": "6. Uttiyasuttavaṇṇanā",
  "tika-s0305t:413_0": "382. Maccudheyyassāti maccuno pavattiṭṭhānassa.",
  "tika-s0305t:414_0": "8. Brahmasuttavaṇṇanā",
  "tika-s0305t:415_0": "384.",
  "tika-s0305t:415_1": "Tasmiṃ kāleti paṭhamābhisambodhiyaṃ.",
  "tika-s0305t:415_2": "Bhikkhuyeva natthi dhammacakkassa appavattitattā,",
  "tika-s0305t:415_3": "bhikkhuyeva bhikkhulakkhaṇayogato.",
  "tika-s0305t:415_4": "Ekako maggo,",
  "tika-s0305t:415_5": "na dvedhāpathabhūtoti ekamaggo,",
  "tika-s0305t:415_6": "taṃ ekamaggaṃ.",
  "tika-s0305t:415_7": "Jātiyā khayo vaṭṭadukkhassa antabhūtoti jātikkhayanto, nibbānaṃ,",
  "tika-s0305t:415_8": "taṃ diṭṭhattā jātikkhayantadassīti evamettha attho daṭṭhabbo.",
  "tika-s0305t:416_0": "9. Sedakasuttavaṇṇanā",
  "tika-s0305t:417_0": "385.",
  "tika-s0305t:417_1": "Ayaṃ tassa laddhīti ayaṃ idāni vuccamānā tassa ācariyassa laddhi.",
  "tika-s0305t:417_2": "Tato anāmentoti yena vaṃso namati,",
  "tika-s0305t:417_3": "tena kāyaṃ anāmento.",
  "tika-s0305t:417_4": "Tathā namanto hi patitvā cuṇṇavicuṇṇaṃ hoti.",
  "tika-s0305t:417_5": "Tanti kāyaṃ,",
  "tika-s0305t:417_6": "taṃ vaṃsaṃ vā.",
  "tika-s0305t:417_7": "Ākaḍḍhento viyāti namitaṭṭhānato parabhāgena ākaḍḍhento viya.",
  "tika-s0305t:417_8": "Ekatobhāgiyaṃ katvāti yathāvuttaṃ satiṃ sūpaṭṭhitaṃ katvā onataṃ viya katvā.",
  "tika-s0305t:417_9": "Tathā karaṇaṃ pana tathā vātūpatthambhagāhāpanenāti āha –",
  "tika-s0305t:417_10": "“vātūpatthambhaṃ gāhāpetvā”ti.",
  "tika-s0305t:417_11": "Tañca satiyā tadatthaṃ upaṭṭhānenāti vuttaṃ “satiṃ sūpaṭṭhitaṃ katvā”ti.",
  "tika-s0305t:417_12": "Niccalova nisīdanto antevāsī ācariyaṃ rakkhati,",
  "tika-s0305t:417_13": "ettakaṃ ācariyassa laddhivasena vuttaṃ.",
  "tika-s0305t:417_14": "“Ācariyo vaṃsaṃ suggahitaṃ gaṇhanto”tiādi sabbaṃ heṭṭhā vuttanayameva.",
  "tika-s0305t:418_0": "“Attānameva rakkhatī”ti idaṃ attano rakkhaṇaṃ padhānaṃ katvā vuttaṃ,",
  "tika-s0305t:418_1": "na antevāsikanti avadhāraṇaphalaṃ.",
  "tika-s0305t:418_2": "Attarakkhāya panettha sijjhamānāya antevāsikarakkhāpi siddhā eva hotīti.",
  "tika-s0305t:418_3": "Dutiyapakkhepi eseva nayo.",
  "tika-s0305t:418_4": "So tattha ñāyoti yā attano eva rakkhā,",
  "tika-s0305t:418_5": "sā atthato pararakkhāpi hotīti ayamettha ñāyo yuttappayogo.",
  "tika-s0305t:418_6": "Anuvaḍḍhiyāti yathāvaḍḍhitassa anuanuvaḍḍhiyā.",
  "tika-s0305t:418_7": "Etena paṭiladdhasampayuttapamodanākāro dassitoti āha –",
  "tika-s0305t:418_8": "“sapubbabhāgāya muditāyāti attho”ti.",
  "tika-s0305t:418_9": "Āsevanāyātiādīni padāni anudayatāpariyosānāni (yasmā satipaṭṭhānaṃ sevantassa siddhaṃ attano ca parassa ca rakkhaṇaṃ pakāsenti, tasmā) – “attānaṃ,",
  "tika-s0305t:418_10": "bhikkhave,",
  "tika-s0305t:418_11": "rakkhissāmīti satipaṭṭhānaṃ sevitabba”ntiādi vuttaṃ.",
  "tika-s0305t:419_0": "10. Janapadakalyāṇīsuttavaṇṇanā",
  "tika-s0305t:420_0": "386.",
  "tika-s0305t:420_1": "Janapadasmiṃ kalyāṇīti sakalajanapade bhaddā rūpasampattiyā sikkhāsampattiyā ca sundarā seṭṭhā.",
  "tika-s0305t:420_2": "Rūpasampatti ca nāma sabbaso rūpadosābhāvena rūpaguṇapāripūriyā hotīti tadubhayaṃ dassetuṃ “chasarīradosarahitā pañcakalyāṇasamannāgatā”ti vuttaṃ.",
  "tika-s0305t:420_3": "Taṃ duvidhampi vivaranto “sā hī”tiādimāha.",
  "tika-s0305t:420_4": "Pañcakalyāṇasamannāgatāti pañcavidhasarīraguṇasampadāhi samannāgatā.",
  "tika-s0305t:420_5": "Nātidīghā nātirassāti pamāṇamajjhimā dīghatarappamāṇā na hoti,",
  "tika-s0305t:420_6": "na atirassā,",
  "tika-s0305t:420_7": "lakuṇḍakarūpā na hoti.",
  "tika-s0305t:420_8": "Nātikisāti ativiya kisathaddhamaṃsalohitā dissamānā aṭṭhisarīrā jālasarīrā na hoti.",
  "tika-s0305t:420_9": "Nātithūlāti bhāriyamaṃsā mahodarā na hoti.",
  "tika-s0305t:420_10": "Nātikāḷā nāccodātāti ativiya kāḷavaṇṇā jhāmaṅgāro viya,",
  "tika-s0305t:420_11": "dadhitakkādīhi pamajjitamattakaṃsalohavaṇṇā na hoti.",
  "tika-s0305t:420_12": "Manussaloke tādisiyā rūpasampattiyā abhāvato atikkantā manussavaṇṇaṃ.",
  "tika-s0305t:420_13": "Yathā pamāṇayuttā,",
  "tika-s0305t:420_14": "evaṃ ārohapariṇāhayogato ca paresaṃ pasādāvahā nātidīghatādayo.",
  "tika-s0305t:420_15": "Evaṃ manussānaṃ dibbarūpatāsampattīpīti vuttaṃ “appattā dibbavaṇṇa”nti.",
  "tika-s0305t:420_16": "Ettha ca nātidīghanātirassatāvacanena ārohasampatti vuttā ubbedhena pāsādikabhāvato.",
  "tika-s0305t:420_17": "Kisathūladosābhāvavacanena pariṇāhasampatti vuttā.",
  "tika-s0305t:420_18": "Ubhayenapi saṇṭhānasampadā vibhāvitā,",
  "tika-s0305t:420_19": "nātikāḷatāvacanena vaṇṇasampatti vuttā vivaṇṇatābhāvato.",
  "tika-s0305t:420_20": "Piyaṅgusāmāti pariṇatapiyaṅgupupphasadisasarīranibhāsā.",
  "tika-s0305t:420_21": "Mukhapariyosānanti adharoṭṭhamāha.",
  "tika-s0305t:420_22": "Ayaṃ yathāvuttā sarīravaṇṇasampatti.",
  "tika-s0305t:420_23": "Assāti janapadakalyāṇiyā.",
  "tika-s0305t:420_24": "Chavikalyāṇatā chavisampattihetukattā tassā.",
  "tika-s0305t:420_25": "Esa nayo sesesupi.",
  "tika-s0305t:420_26": "Nakhā eva pattasadisatāya nakhapattāni.",
  "tika-s0305t:421_0": "(Pasāvo sarīrāvayavena iriyananti āha –",
  "tika-s0305t:421_1": "“pavattīti attho”ti,",
  "tika-s0305t:421_2": "pasāvo yathāparitameva kanatanti,",
  "tika-s0305t:421_3": "na sabhāvasandhānaṃ.",
  "tika-s0305t:421_4": "Yathāvibhāvasena uttamameva naccaṃ naccati.",
  "tika-s0305t:421_5": "Te vā vīsatiyāsūtiraṃ dhānappattiyā pavattiyā pavattimakatamandatā vibhāvasuṭatassa uttamameva gītañca",
  "tika-s0305t:421_6": "gāyatīti attho.) [Etthantare pāṭho asuddho dussodhanīyo ca.",
  "tika-s0305t:421_7": "Suddhapāṭho gavesitabbo.] Samatittiko telapattoti mukhavattisamaṃ telānaṃ pūritattā samatittikamukhaṃ telabhājanaṃ.",
  "tika-s0305t:421_8": "Antarena ca mahāsamajjaṃ antarena ca janapadakalyāṇinti janapadakalyāṇiyā,",
  "tika-s0305t:421_9": "tassā ca naccagītaṃ pekkhituṃ sannipatitamahājanasamūhassa majjhato pariharitabbo netabbo.",
  "tika-s0305t:421_10": "Nanti telaṃ.",
  "tika-s0305t:421_11": "Āhareyyāti āpajjeyya.",
  "tika-s0305t:421_12": "Tatridaṃ opammasaṃsandanaṃ –",
  "tika-s0305t:421_13": "telapattaṃ viya kāyagatāsati,",
  "tika-s0305t:421_14": "tassa pariharaṇapuggalo viya vipassako,",
  "tika-s0305t:421_15": "janakāyā viya puthuttārammaṇāni,",
  "tika-s0305t:421_16": "asipuriso viya mano,",
  "tika-s0305t:421_17": "telassa cajanaṃ viya kilesuppādanaṃ,",
  "tika-s0305t:421_18": "sīsapātanaṃ viya ariyamaggañāṇasīsānuppatti.",
  "tika-s0305t:421_19": "“Kāyagatā sati no bhāvitā…pe…",
  "tika-s0305t:421_20": "sikkhitabba”nti vuttattā “pubbabhāgavipassanāva kathitā”ti vuttaṃ.",
  "tika-s0305t:422_0": "Nālandavaggavaṇṇanā niṭṭhitā.",
  "tika-s0305t:423_0": "3. Sīlaṭṭhitivaggo",
  "tika-s0305t:424_0": "1-2. Sīlasuttādivaṇṇanā",
  "tika-s0305t:425_0": "387- 388.",
  "tika-s0305t:425_1": "Sīlānīti bahuvacanaṃ anekavidhattā sīlassa.",
  "tika-s0305t:425_2": "Tañhi sīlanaṭṭhena ekavidhampi cārittādivasena anekavidhaṃ. Tenāha –",
  "tika-s0305t:425_3": "“catupārisuddhisīlānī”ti.",
  "tika-s0305t:425_4": "Pañhamaggoti ñātuṃ icchitassa atthassa vīmaṃsanaṃ. Tenāha –",
  "tika-s0305t:425_5": "“pañhagavesana”nti.",
  "tika-s0305t:426_0": "3-5. Parihānasuttādivaṇṇanā",
  "tika-s0305t:427_0": "389- 391.",
  "tika-s0305t:427_1": "Puggalavasena parihānaṃ hoti na dhammavasena.",
  "tika-s0305t:427_2": "Yo na bhāveti,",
  "tika-s0305t:427_3": "tasseva parihāyati.",
  "tika-s0305t:427_4": "Tenāha “yo hī”tiādi.",
  "tika-s0305t:428_0": "6. Padesasuttavaṇṇanā",
  "tika-s0305t:429_0": "392.",
  "tika-s0305t:429_1": "Padesato bhāvitattāti ekadesato bhāvitattā bhāvanāpāripūriyā ananuppattattā. Tenāha –",
  "tika-s0305t:429_2": "“cattāro hi magge”tiādi.",
  "tika-s0305t:430_0": "7. Samattasuttavaṇṇanā",
  "tika-s0305t:431_0": "393. Samattā bhāvitattāti pariyattā bhāvitattā.",
  "tika-s0305t:432_0": "8-10. Lokasuttādivaṇṇanā",
  "tika-s0305t:433_0": "394- 396.",
  "tika-s0305t:433_1": "Mahāvisayattā mahatiyo abhiññā etassāti mahābhiñño,",
  "tika-s0305t:433_2": "tassa bhāvoti sabbaṃ vattabbaṃ.",
  "tika-s0305t:433_3": "“Satatavihāravasena vutta”nti vatvā tamatthaṃ pākaṭaṃ kātuṃ “thero kirā”tiādi vuttaṃ.",
  "tika-s0305t:433_4": "Tassāti therassa.",
  "tika-s0305t:433_5": "Āvajjanassa gatinti ekāvajjanasseva gamanavīthiṃ.",
  "tika-s0305t:433_6": "Anubandhati cakkavāḷānaṃ sahassaṃ ekāvajjaneneva sahassalokadhātuyā icchitamatthaṃ jānituṃ samatthoti dasseti.",
  "tika-s0305t:434_0": "Sīlaṭṭhitivaggavaṇṇanā niṭṭhitā.",
  "tika-s0305t:435_0": "4. Ananussutavaggavaṇṇanā",
  "tika-s0305t:436_0": "397- 407.",
  "tika-s0305t:436_1": "Yā vedanā sammasitvāti yā tebhūmakavedanā sammasitvā.",
  "tika-s0305t:436_2": "Tāvassāti tā tebhūmakavedanā eva assa bhikkhuno.",
  "tika-s0305t:436_3": "Sadisavasena cetaṃ vuttaṃ,",
  "tika-s0305t:436_4": "aniccādisammasanavasena viditā pubbabhāge sammasanakāle upaṭṭhahanti.",
  "tika-s0305t:436_5": "Pariggahitesūti parijānanavasena paricchijja gahitesu.",
  "tika-s0305t:436_6": "“Vedanā taṇhāpapañcassa,",
  "tika-s0305t:436_7": "vitakko mānapapañcassa,",
  "tika-s0305t:436_8": "saññā diṭṭhipapañcassa mūlavasena sammasanaṃ vuttā”ti vadanti.",
  "tika-s0305t:436_9": "“Vedanāvitakkasaññā taṇhāmānadiṭṭhipapañcānaṃ mūladassanavasenā”ti apare.",
  "tika-s0305t:437_0": "Ananussutavaggavaṇṇanā niṭṭhitā.",
  "tika-s0305t:438_0": "5. Amatavaggo",
  "tika-s0305t:439_0": "2. Samudayasuttavaṇṇanā",
  "tika-s0305t:440_0": "408. Sārammaṇasatipaṭṭhānāti ārammaṇalakkhitā satipaṭṭhānā kathitā, na satilakkhaṇā.",
  "tika-s0305t:441_0": "4. Satisuttavaṇṇanā",
  "tika-s0305t:442_0": "410. Suddhikaṃ katvā visuṃ visuṃ katvā. Tathā ca vuttaṃ pāḷiyaṃ “kāye vā bhikkhū”ti.",
  "tika-s0305t:443_0": "6. Pātimokkhasaṃvarasuttavaṇṇanā",
  "tika-s0305t:444_0": "412.",
  "tika-s0305t:444_1": "Jeṭṭhakasīlanti padhānakasīlaṃ.",
  "tika-s0305t:444_2": "Sīlaggahaṇañhi pāḷiyaṃ pātimokkhasaṃvaravaseneva āgataṃ.",
  "tika-s0305t:444_3": "Tenāha “tipiṭakacūḷanāgatthero panā”tiādi.",
  "tika-s0305t:444_4": "Tattha pātimokkhasaṃvarova sīlanti avadhāraṇaṃ itaresaṃ tiṇṇaṃ ekadesena pātimokkhantogadhabhāvaṃ dīpeti.",
  "tika-s0305t:444_5": "Tathā hi anolokiyolokane ājīvahetu ca chasikkhāpadavītikkamane gilānapaccayassa appaccavekkhitaparibhoge ca āpatti vihitāti.",
  "tika-s0305t:444_6": "Tīṇīti indriyasaṃvarādīni.",
  "tika-s0305t:444_7": "Sīlanti vuttaṭṭhānaṃ nāma natthīti sīlapariyāyena tesaṃ katthaci sutte gahitaṭṭhānaṃ nāma natthīti nippariyāyasīlataṃ tesaṃ paṭikkhipati.",
  "tika-s0305t:444_8": "Chadvārarakkhaṇamattamevāti tassa sallahukatamāha cittādhiṭṭhānamattena paṭipākatikabhāvappattito.",
  "tika-s0305t:444_9": "Itaradvayepi eseva nayo.",
  "tika-s0305t:444_10": "Paccayuppattimattakanti phalena hetuṃ dasseti.",
  "tika-s0305t:444_11": "Uppādanahetukā hi paccayānaṃ uppatti.",
  "tika-s0305t:444_12": "Idamatthanti idaṃ payojanaṃ imassa paccayassa paribhuñjaneti adhippāyo.",
  "tika-s0305t:444_13": "Nippariyāyenāti iminā indriyasaṃvarādīni tīṇi padhānasīlassa paripālanaparisodhanavasena pavattiyā pariyāyasīlāni nāmāti dasseti.",
  "tika-s0305t:444_14": "Idāni pātimokkhasīlasseva padhānabhāvaṃ byatirekato anvayato ca upamāya vibhāvetuṃ “yassā”tiādimāha.",
  "tika-s0305t:444_15": "Tattha soti pātimokkhasaṃvaro.",
  "tika-s0305t:444_16": "Sesāni indriyasaṃvarādīni.",
  "tika-s0305t:444_17": "Pātimokkhasaddassa attho pana visuddhimaggasaṃvaṇṇanādīsu vitthārito,",
  "tika-s0305t:444_18": "tasmā tattha vuttanayeneva veditabbo.",
  "tika-s0305t:445_0": "Ācārena ca gocarena ca sampannoti kāyikacetasikaavītikkamasaṅkhātena ācārena ca navesiyādigocaratādisaṅkhātena gocarena ca sampanno,",
  "tika-s0305t:445_1": "sampannaācāragocaroti attho.",
  "tika-s0305t:445_2": "Appamattakesūti atiparittakesu anāpattigamanīyesu.",
  "tika-s0305t:445_3": "“Dukkaṭadubbhāsitamattesū”ti apare.",
  "tika-s0305t:445_4": "Vajjesūti akaraṇīyesu gārayhesu.",
  "tika-s0305t:445_5": "Te pana ekantato akusalā hontīti āha –",
  "tika-s0305t:445_6": "“akusaladhammesū”ti.",
  "tika-s0305t:445_7": "Bhayadassāvīti bhayato dassanasīlo,",
  "tika-s0305t:445_8": "paramāṇumattampi vajjaṃ sineruppamāṇaṃ viya katvā dassanasīlo.",
  "tika-s0305t:445_9": "Sammā ādiyitvāti sammadeva sakkaccaṃ sabbaso ca ādiyitvā.",
  "tika-s0305t:445_10": "Sikkhāpadesūti niddhāraṇe bhummanti samudāyato avayavaniddhāraṇaṃ dassento “sikkhāpadesu taṃ taṃ sikkhāpada”ntiādimāha.",
  "tika-s0305t:445_11": "Sikkhāpadaṃ samādātabbaṃ sikkhitabbañcāti adhippāyo.",
  "tika-s0305t:445_12": "Sikkhāti adhisīlasikkhā.",
  "tika-s0305t:445_13": "Pubbe pada-",
  "tika-s0305t:445_14": "saddo adhiṭṭhānaṭṭho,",
  "tika-s0305t:445_15": "idha bhāgatthoti daṭṭhabbanti āha –",
  "tika-s0305t:445_16": "“sikkhākoṭṭhāsesū”ti.",
  "tika-s0305t:445_17": "Mūlapaññattianupaññattiādibhedaṃ yaṃkiñci sikkhitabbaṃ pūretabbaṃ sīlaṃ,",
  "tika-s0305t:445_18": "taṃ pana dvāravasena duvidhamevāti āha –",
  "tika-s0305t:445_19": "“kāyikaṃ vā vācasikaṃ vā”ti.",
  "tika-s0305t:445_20": "Imasmiṃ atthavikappe sikkhāpadesūti ādhāre bhummaṃ sikkhābhāgesu kassaci visuṃ aggahaṇato. Tenāha –",
  "tika-s0305t:445_21": "“taṃ taṃ sabba”nti.",
  "tika-s0305t:445_22": "“Tato tvaṃ bhikkhu sīlaṃ nissāyā”ti vacanato anabhijjhā abyāpādasammādiṭṭhiyopi sīlanti vuttā,",
  "tika-s0305t:445_23": "tasmā imasmiṃ sutte “pātimokkhasaṃvarasīlameva kathita”nti vuttaṃ.",
  "tika-s0305t:446_0": "7. Duccaritasuttavaṇṇanā",
  "tika-s0305t:447_0": "413.",
  "tika-s0305t:447_1": "Etthāpi manosucaritaṃ sīlaṃ nāmāti dassetīti katvā vuttaṃ “pacchimāpi tayo”ti.",
  "tika-s0305t:447_2": "Anabhijjhāabyāpādasammādiṭṭhidhammā sīlaṃ hotīti veditabbā kāyavacīsucaritehi saddhiṃ manosucaritampi",
  "tika-s0305t:447_3": "vatvā “tato tvaṃ bhikkhu sīlaṃ nissāya sīle patiṭṭhāyā”ti vuttattā.",
  "tika-s0305t:447_4": "Sesaṃ vuttanayameva.",
  "tika-s0305t:447_5": "Chaṭṭhasattamesūti chaṭṭhasattamavaggesu apubbaṃ natthi.",
  "tika-s0305t:447_6": "Tena vuttaṃ “heṭṭhā vuttanayeneva attho veditabbo”ti.",
  "tika-s0305t:447_7": "Vaggapeyyālato pana imasmiṃ satipaṭṭhānasaṃyutte katipayavaggā saṅgahaṃ ārūḷhā,",
  "tika-s0305t:447_8": "tathāpi tesaṃ atthavisesābhāvato ekaccesu potthakesu mukhamattaṃ dassetvā saṃkhittā,",
  "tika-s0305t:447_9": "ekaccesu atisaṃkhittāva,",
  "tika-s0305t:447_10": "te saṅkhepavasena dve katvā “chaṭṭhasattamesū”ti vuttaṃ.",
  "tika-s0305t:448_0": "Amatavaggavaṇṇanā niṭṭhitā.",
  "tika-s0305t:449_0": "Satipaṭṭhānasaṃyuttavaṇṇanā niṭṭhitā.",
  "tika-s0305t:450_0": "4. Indriyasaṃyuttaṃ",
  "tika-s0305t:451_0": "1. Suddhikavaggo",
  "tika-s0305t:452_0": "1. Suddhikasuttavaṇṇanā",
  "tika-s0305t:453_0": "471.",
  "tika-s0305t:453_1": "Catubhūmaka …pe…",
  "tika-s0305t:453_2": "labbhanti kusalābyākatabhāvato tesaṃ tiṇṇaṃ indriyānaṃ.",
  "tika-s0305t:453_3": "Vīriyindriyasamādhindriyāni…pe…",
  "tika-s0305t:453_4": "sabbattha labbhanti kusalattikasādhāraṇattā.",
  "tika-s0305t:453_5": "Catubhūmaka …pe…",
  "tika-s0305t:453_6": "vasenāti catubhūmakadhammaparicchedavasena ceva kusalādīhi sabbasaṅgāhakadhammaparicchedavasena ca vuttanti attho.",
  "tika-s0305t:454_0": "Dutiyasamaṇabrāhmaṇasuttavaṇṇanā",
  "tika-s0305t:455_0": "477.",
  "tika-s0305t:455_1": "Dukkhasaccavasenāti dukkhasaccabhāvena na pajānanti.",
  "tika-s0305t:455_2": "Tañhi pariññeyyatāya dukkhasaccasaṅgahaṃ.",
  "tika-s0305t:455_3": "Samudayasaccavasenāti taṇhāvijjādiṃ saddhindriyassa samudayasaccabhāvena na pajānanti.",
  "tika-s0305t:455_4": "Nirodhanti saddhindriyassa anupādāya nirodhanimittaṃ nibbānaṃ.",
  "tika-s0305t:455_5": "Paṭipadanti saddhindriyanirodhagāminiṃ paṭipadaṃ ariyamaggaṃ.",
  "tika-s0305t:455_6": "Sesesūti vīriyindriyādīsu.",
  "tika-s0305t:456_0": "Sukkapakkheti “saddhindriyaṃ pajānantī”tiādinayappavatte anavajjapakkhe.",
  "tika-s0305t:456_1": "Adhimokkhavasena āvajjanasamudayāti “atthi dinna”ntiādinayappavattapubbabhāgabhūtasaddhādhimokkhavasena āvajjanuppattiyā.",
  "tika-s0305t:456_2": "Tasmā paṭhamuppannā saddhā eva hettha “āvajjana”nti vuttā,",
  "tika-s0305t:456_3": "na manodvārāvajjanaṃ.",
  "tika-s0305t:456_4": "Esa nayo sesesupi.",
  "tika-s0305t:456_5": "Tasmā paṭhamuppannā āvajjanā paggahuppattiṭṭhānānaṃ tikkhānaṃ vīriyindriyādīnaṃ paṭhamuppattiyā āvajjanapariyāyena vuttāti daṭṭhabbaṃ.",
  "tika-s0305t:456_6": "Dubbalā hi paṭhamuppannā paggahābhāvato vīriyindriyādīnaṃ samudayoti balavabhāvappattavīriyindriyādikassa",
  "tika-s0305t:456_7": "āvajjanaṭṭhāniyāni hontīti tesaṃ samudayoti vuttā,",
  "tika-s0305t:456_8": "pubbe adhimuccanādivasena pavattassa āvajjanassa samudayāti attho.",
  "tika-s0305t:456_9": "Puna chandavasenāti kattukāmatākusalacchandavasena saddhādīnaṃ uppādetukāmatākārappavattassa chandassa vasena.",
  "tika-s0305t:456_10": "Manasikāravasena āvajjanasamudayāti saddhindriyādivasena pavattassa dubbalassa tassa nibbattakayonisomanasikāravasena āvajjanassa uppattiyā.",
  "tika-s0305t:456_11": "Evampīti “adhimokkhavasenā”tiādinā vuttākārenapi.",
  "tika-s0305t:456_12": "Chasu suttesūti dutiyato paṭṭhāya chasu suttesu.",
  "tika-s0305t:456_13": "Catusaccameva kathitaṃ.",
  "tika-s0305t:456_14": "Assādaggahaṇena hi samudayasaccaṃ,",
  "tika-s0305t:456_15": "ādīnavaggahaṇena dukkhasaccaṃ,",
  "tika-s0305t:456_16": "nissaraṇaggahaṇena nirodhamaggasaccāni gahitānīti.",
  "tika-s0305t:456_17": "Paṭhamasutte pana indriyānaṃ sarūpadassanamevāti.",
  "tika-s0305t:457_0": "8. Dabbasuttavaṇṇanā",
  "tika-s0305t:458_0": "478.",
  "tika-s0305t:458_1": "Soto āpajjīyati etenāti sotāpatti,",
  "tika-s0305t:458_2": "anāgataṃ pati paṭhamamaggo.",
  "tika-s0305t:458_3": "Sototi ariyamaggasoto daṭṭhabbo.",
  "tika-s0305t:458_4": "Āpajjīyatītiādito paṭipajjīyati.",
  "tika-s0305t:458_5": "Paṭhamamaggapaṭilābhanimittāni sotāpannassa aṅgāni idha “sotāpattiyaṅgānī”ti vuttāni.",
  "tika-s0305t:458_6": "Tāni pana tīsu ṭhānesu saddhā ariyakantasīlañcāti veditabbāni.",
  "tika-s0305t:458_7": "Savisayeti sakavisaye.",
  "tika-s0305t:458_8": "Jeṭṭhakabhāvadassanatthanti padhānabhāvadassanatthaṃ.",
  "tika-s0305t:458_9": "Yattha saddhādiindriyānaṃ sātisayakiccaṃ,",
  "tika-s0305t:458_10": "tesaṃ kiccātirekataṃ dassetunti attho.",
  "tika-s0305t:458_11": "Idāni tamatthaṃ upamāhi vibhāvetuṃ “yathā hī”tiādi vuttaṃ.",
  "tika-s0305t:458_12": "Patvāti attano kiccātirekaṭṭhānaṃ paṭilabhitvā.",
  "tika-s0305t:458_13": "Pubbaṅgamanti saddahanakiccesu purecāraṃ dhorayhaṃ.",
  "tika-s0305t:458_14": "Sesāni vīriyindriyādīni.",
  "tika-s0305t:458_15": "Tadanvayānīti tadanugatāni tassa saddhindriyādikassa pakkhikāni.",
  "tika-s0305t:458_16": "Esa nayo sesesupi.",
  "tika-s0305t:458_17": "Jhānavimokkheti jhānasaṅkhāte vimokkhe samādhipadhānatāya jhānānaṃ.",
  "tika-s0305t:458_18": "Evañca katvā “sotāpattiyaṅgāni patvā”ti idañca vacanaṃ samatthitaṃ hoti.",
  "tika-s0305t:458_19": "Saddhūpanisañhi sīlanti.",
  "tika-s0305t:458_20": "Ariyasaccāni patvāti cattāri saccāni abhisametabbāni pāpuṇitvā.",
  "tika-s0305t:459_0": "9-10. Paṭhamavibhaṅgasuttādivaṇṇanā",
  "tika-s0305t:460_0": "479- 480.",
  "tika-s0305t:460_1": "Nepakkaṃ vuccati paññāti āha –",
  "tika-s0305t:460_2": "“paññāyetaṃ nāma”nti.",
  "tika-s0305t:460_3": "Nipāyati saṃkilesadhamme visoseti nikkhāmetīti nipako,",
  "tika-s0305t:460_4": "thiratikkhasatipuggalo,",
  "tika-s0305t:460_5": "tassa bhāvo nepakkanti satiyāpi nepakkabhāvo yujjateva.",
  "tika-s0305t:460_6": "Evañhi “satinepakkenā”ti idaṃ vacanaṃ samatthitaṃ hoti,",
  "tika-s0305t:460_7": "satiyā ca nepakkenāti evaṃ vuccamānena satiniddeso nāma kato hotiyeva.",
  "tika-s0305t:460_8": "Asukaṃ nāma suttaṃ vā kammaṭṭhānaṃ vā me bhāsitanti.",
  "tika-s0305t:460_9": "Vossajjīyati saṅkhāragataṃ etasmiṃ adhigateti vossaggo, nibbānaṃ.",
  "tika-s0305t:460_10": "Taṃ ārammaṇaṃ karitvāti āha –",
  "tika-s0305t:460_11": "“nibbānārammaṇaṃ katvā”ti.",
  "tika-s0305t:460_12": "Gacchantiyāti saṅkhārānaṃ udayañca vayañca udayabbayaṃ gacchantiyā bujjhantiyā.",
  "tika-s0305t:460_13": "Tenāha “udayabbayapariggāhikāyā”ti.",
  "tika-s0305t:460_14": "Saddhāsatipaññindriyāni pubbabhāgāni “itipi so bhagavā arahaṃ,",
  "tika-s0305t:460_15": "cirakatampi cirabhāsitampi saritā anussaritā,",
  "tika-s0305t:460_16": "udayatthagāminiyā paññāyā”ti ca vuttattā.",
  "tika-s0305t:460_17": "“Āraddhavīriyo viharati,",
  "tika-s0305t:460_18": "so anuppannāna”ntiādinā ca vuttattā vīriyindriyaṃ missakaṃ.",
  "tika-s0305t:460_19": "“Vossaggārammaṇaṃ karitvā”ti vuttattā samādhindriyaṃ nibbattitalokuttarameva.",
  "tika-s0305t:460_20": "Ayamevāti yvāyaṃ navame vutto.",
  "tika-s0305t:460_21": "Ayameva pubbabhāgamissakalokuttarattadhammaparicchedo.",
  "tika-s0305t:461_0": "Suddhikavaggavaṇṇanā niṭṭhitā.",
  "tika-s0305t:462_0": "2. Mudutaravaggo",
  "tika-s0305t:463_0": "1. Paṭilābhasuttavaṇṇanā",
  "tika-s0305t:464_0": "481.",
  "tika-s0305t:464_1": "Sammappadhāne ārabbhāti sammappadhāne bhāvanāvasena ārabbha.",
  "tika-s0305t:464_2": "Tenāha “bhāvento”ti.",
  "tika-s0305t:464_3": "Yathā vīriyindriyaniddese “cattāro sammappadhāne ārabbha vīriyaṃ paṭilabhatī”ti desanā āgatā,",
  "tika-s0305t:464_4": "evaṃ satindriyaniddese “cattāro satipaṭṭhāne ārabbha satiṃ paṭilabhatī”ti,",
  "tika-s0305t:464_5": "tasmā “satindriyepi eseva nayo”ti vuttaṃ.",
  "tika-s0305t:464_6": "Saddhindriyādiniddesesu pana na tathā deseti.",
  "tika-s0305t:465_0": "2. Paṭhamasaṃkhittasuttavaṇṇanā",
  "tika-s0305t:466_0": "482.",
  "tika-s0305t:466_1": "Indriyānaṃ tikkhādibhāvo vipassanāvasena vā maggavasena vā phalavasena vā gahetabboti vuttaṃ “tatoti…pe…",
  "tika-s0305t:466_2": "veditabba”nti.",
  "tika-s0305t:466_3": "Nanu cettha mudubhāvo eva pāḷiyaṃ gahitoti?",
  "tika-s0305t:466_4": "Saccametaṃ,",
  "tika-s0305t:466_5": "taṃ pana tikkhabhāve asati na hoti tikkhādibhāvoti vuttaṃ.",
  "tika-s0305t:466_6": "Yato hi ayaṃ mudu,",
  "tika-s0305t:466_7": "ito taṃ tikkhanti vattabbataṃ labhati apekkhāsiddhattā tikkhamudubhāvānaṃ pārāpāraṃ viya.",
  "tika-s0305t:466_8": "Idāni “tato”tiādinā saṅkhepato vuttamatthaṃ vitthārato dassetuṃ “samattānī”tiādi vuttaṃ.",
  "tika-s0305t:466_9": "Tattha samattānīti sampannāni.",
  "tika-s0305t:466_10": "Itaraṃ tasseva vevacanaṃ.",
  "tika-s0305t:466_11": "Samattānīti vā pariyattāni,",
  "tika-s0305t:466_12": "samattānīti attho.",
  "tika-s0305t:466_13": "“Tato mudutarāni dhammānusārīmaggassā”ti kasmā vuttaṃ?",
  "tika-s0305t:466_14": "Tatoti hi sotāpattimaggavipassanindriyāni adhippetāniyeva,",
  "tika-s0305t:466_15": "“tato mudutarānī”ti vuttapaṭhamamaggo dhammānusārī vā siyā saddhānusārī vāti byabhicarati?",
  "tika-s0305t:466_16": "Nāyaṃ doso,",
  "tika-s0305t:466_17": "sotāpattimaggekadesavaseneva laddhabbapaṭhamamaggāpekkhāya vipassanāya vibhāgassa adhippetattā.",
  "tika-s0305t:466_18": "Yo hi sotāpanno hutvā iriyāpathaṃ akopetvā yathānisinnova sakadāgāmimaggaṃ pāpuṇāti,",
  "tika-s0305t:466_19": "tassa vipassanindriyāni sandhāya avibhāgena vuttaṃ –",
  "tika-s0305t:466_20": "“tato mudutarāni sotāpattimaggassa vipassanindriyāni nāmā”ti.",
  "tika-s0305t:466_21": "Yo pana sotāpanno hutvā kālantarena sakadāgāmī hoti,",
  "tika-s0305t:466_22": "tassa sotāpattimaggatthāya pavattāni vipassanindriyāni nāma honti.",
  "tika-s0305t:466_23": "So ce dhammānusārīgotto,",
  "tika-s0305t:466_24": "tassa yathāvuttavipassanindriyato mudutarānīti “tato mudutarāni dhammānusārīmaggassā”ti vuttaṃ.",
  "tika-s0305t:466_25": "Vipassanindriyāni nāmāti ānetvā sambandho.",
  "tika-s0305t:466_26": "Dhammānusārīvipassanindriyato saddhānusārīvipassanindriyānaṃ mudubhāvassa kāraṇaṃ sayameva vakkhati.",
  "tika-s0305t:466_27": "Dhammena paññāya maggasotaṃ anussaratīti dhammānusārī,",
  "tika-s0305t:466_28": "paññuttaro ariyo.",
  "tika-s0305t:466_29": "Saddhāya maggasotaṃ anussaratīti saddhānusārī,",
  "tika-s0305t:466_30": "saddhuttaro ariyo.",
  "tika-s0305t:467_0": "Evaṃ vipassanāvasena dassetvā maggavasena dassetuṃ “tathā”tiādi āraddhaṃ.",
  "tika-s0305t:467_1": "Sampayogato sabhāvato ca arahattamaggapariyāpannāni arahattamaggindriyāni.",
  "tika-s0305t:467_2": "Arahattaphalindriyānīti etthāpi eseva nayo.",
  "tika-s0305t:468_0": "Idāni phalavasena dassetuṃ “samattāni paripuṇṇānī”tiādi vuttaṃ.",
  "tika-s0305t:468_1": "Sotāpattimaggaṭṭhapuggalavasena nānattaṃ jātaṃ,",
  "tika-s0305t:468_2": "tasmā te dvepi idha tatiyavāre na labbhantīti adhippāyo.",
  "tika-s0305t:468_3": "Dhammānusārīsaddhānusārīnaṃ nānattaṃ kathaṃ jātanti āha “āgamanenapi maggenapī”ti.",
  "tika-s0305t:468_4": "Tadubhayaṃ dassento “saddhānusārīpuggalo”tiādimāha.",
  "tika-s0305t:468_5": "Uddisāpentoti uddesaṃ gaṇhanto.",
  "tika-s0305t:469_0": "Maggo tikkho hoti upanissayindriyānaṃ tikkhavisadabhāvato.",
  "tika-s0305t:469_1": "Tenāha “sūraṃ ñāṇaṃ vahatī”ti.",
  "tika-s0305t:469_2": "Asaṅkhārenāti saraseneva.",
  "tika-s0305t:469_3": "Appayogenāti tasseva vevacanaṃ.",
  "tika-s0305t:469_4": "Dhammānusārīpuggalo hi āgamanamhi kilese vikkhambhento appadukkhena appakasirena akilamantova vikkhambhetuṃ sakkoti.",
  "tika-s0305t:469_5": "Saddhānusārīpuggalo pana dukkhena kasirena kilamanto hutvā vikkhambhetuṃ sakkoti,",
  "tika-s0305t:469_6": "tasmā dhammānusārissa pubbabhāgamaggakkhaṇe kilesacchedakañāṇaṃ adandhaṃ tikhiṇaṃ hutvā vahati,",
  "tika-s0305t:469_7": "yathā nāma tikhiṇena asinā kadaliṃ chindantassa chinnaṭṭhānaṃ maṭṭhaṃ hoti,",
  "tika-s0305t:469_8": "asi khippaṃ vahati,",
  "tika-s0305t:469_9": "saddo na suyyati,",
  "tika-s0305t:469_10": "balavavāyāmakiccaṃ na hoti,",
  "tika-s0305t:469_11": "evarūpā dhammānusārino pubbabhāgabhāvanā hoti,",
  "tika-s0305t:469_12": "saddhānusārino pana pubbabhāgakkhaṇe kilesacchedakañāṇaṃ dandhaṃ na tikhiṇaṃ asūraṃ hutvā vahati,",
  "tika-s0305t:469_13": "yathā nāma nātitikhiṇena asinā kadaliṃ chindantassa chinnaṭṭhānaṃ na maṭṭhaṃ hoti,",
  "tika-s0305t:469_14": "asi sīghaṃ na vahati,",
  "tika-s0305t:469_15": "saddo suyyati,",
  "tika-s0305t:469_16": "balavavāyāmakiccaṃ icchitabbaṃ hoti,",
  "tika-s0305t:469_17": "evarūpā saddhānusārino pubbabhāgabhāvanā hoti.",
  "tika-s0305t:469_18": "Evaṃ santepi kilesakkhaye nānattaṃ natthi.",
  "tika-s0305t:469_19": "Tenāha “kilesakkhaye panā”tiādi.",
  "tika-s0305t:469_20": "Avasesā ca kilesā khīyanti saṃyojanakkhayāya yogattā.",
  "tika-s0305t:470_0": "3. Dutiyasaṃkhittasuttavaṇṇanā",
  "tika-s0305t:471_0": "483.",
  "tika-s0305t:471_1": "Tatoti phalato phalavemattatāya cariyamānattā.",
  "tika-s0305t:471_2": "Indriyavemattatā saddhādīnaṃ indriyānaṃ nānattena.",
  "tika-s0305t:471_3": "Phalanānattanti arahattaphalādinānattaṃ.",
  "tika-s0305t:471_4": "Puggalanānattanti anāgāmiādipuggalanānattaṃ.",
  "tika-s0305t:472_0": "4. Tatiyasaṃkhittasuttavaṇṇanā",
  "tika-s0305t:473_0": "484.",
  "tika-s0305t:473_1": "Sīlakkhandhādīhi saddhindriyādīhi ca parito pūraṇena paripūraṃ arahattamaggaṃ karonto nipphattito arahattaphalaṃ ārādheti nipphādeti.",
  "tika-s0305t:473_2": "Tayo padesamaggeti sīlakkhandhādīnaṃ apāripūriyā ekadesabhūte tayo heṭṭhimamagge.",
  "tika-s0305t:473_3": "Padesaṃ heṭṭhimaphalattayaṃ.",
  "tika-s0305t:473_4": "Catūsūti imasmiṃ vagge paṭhamādīsu catūsu suttesu.",
  "tika-s0305t:473_5": "Kāmañcettha tatiye “tatoti phalavasena nissakka”nti vuttaṃ,",
  "tika-s0305t:473_6": "catutthe “paripūraṃ paripūrakārī ārādheti,",
  "tika-s0305t:473_7": "padesaṃ padesakārī”ti,",
  "tika-s0305t:473_8": "“catūsupi suttesu missakāneva indriyāni kathitānī”ti pana vacanato vipassanāvasenapi yojanā labbhatevāti daṭṭhabbaṃ.",
  "tika-s0305t:474_0": "5-7. Paṭhamavitthārasuttādivaṇṇanā",
  "tika-s0305t:475_0": "485- 487.",
  "tika-s0305t:475_1": "Vipassanāvasena nissakkaṃ veditabbaṃ,",
  "tika-s0305t:475_2": "na maggaphalavasena,",
  "tika-s0305t:475_3": "imasmiṃ sutte sabbasova vipassanindriyānaṃ eva adhippetattā.",
  "tika-s0305t:475_4": "Idāni tamatthaṃ pākaṭaṃ kātuṃ “paripuṇṇāni hī”tiādi vuttaṃ.",
  "tika-s0305t:475_5": "Avihādīsu pañcasu suddhāvāsesu tattha tattha āyuvemajjhaṃ anatikkamitvā antarā kilesaparinibbānena parinibbāyanato antarāparinibbāyī,",
  "tika-s0305t:475_6": "asaṅkhārena appayogena sarasatova parinibbāyanato asaṅkhāraparinibbāyī,",
  "tika-s0305t:475_7": "tabbipariyāyato sasaṅkhāraparinibbāyī,",
  "tika-s0305t:475_8": "uddhaṃ vāhibhāvena uddhamassa taṇhāsotaṃ vaṭṭasotaṃ vāti uddhaṃsoto,",
  "tika-s0305t:475_9": "uddhaṃ vā gantvā paṭilabhitabbato uddhamassa maggasotanti uddhaṃsoto,",
  "tika-s0305t:475_10": "akaniṭṭhabhavaṃ gacchatīti akaniṭṭhagāmīti evamettha saddattho daṭṭhabbo.",
  "tika-s0305t:476_0": "Imasmiṃ pana ṭhāneti “vipassanāvasena nissakka”nti vuttaṭṭhāne.",
  "tika-s0305t:476_1": "Arahattamaggeyeva ṭhatvāti imasmiṃyeva bhave arahattamaggeyeva,",
  "tika-s0305t:476_2": "na vipassanāya ca ṭhatvā.",
  "tika-s0305t:476_3": "Pañca nissakkāni nīharitabbānīti “tato mudutarehi antarāparinibbāyī hotī”tiādīni pañca nissakkāni niddhāretvā kathetabbāni.",
  "tika-s0305t:476_4": "Idāni tamatthaṃ vivaranto “arahattamaggassa hī”tiādimāha.",
  "tika-s0305t:476_5": "Tattha avihādīsu uppajjitvā uppannasamanantarāya parinibbāyanato paṭhamaantarāparinibbāyī.",
  "tika-s0305t:476_6": "Tattha āyuppamāṇavemajjhaṃ appatvāva parinibbāyanato dutiyaantarāparinibbāyī,",
  "tika-s0305t:476_7": "āyuvemajjhaṃ patvā parinibbāyanato tato paraṃ tatiyaantarāparinibbāyī veditabbo.",
  "tika-s0305t:476_8": "“Pañca nissakkānī”ti kasmā vuttaṃ?",
  "tika-s0305t:476_9": "Nanu asaṅkhārasasaṅkhāraparinibbāyīti vattabbanti?",
  "tika-s0305t:476_10": "Na vattabbanti dassento āha “asaṅkhāraparinibbāyissa sasaṅkhāraparinibbāyinopi eteva pañca janā”ti.",
  "tika-s0305t:477_0": "Tīṇi nissakkānīti “tato mudutarehi sotāpanno hotī”tiādīni tīṇi nissakkapadāni.",
  "tika-s0305t:477_1": "Idha sakadāgāmī na gahito,",
  "tika-s0305t:477_2": "so anāgāmimagge ṭhatvā nīharitabbo,",
  "tika-s0305t:477_3": "anāgāmimaggassa vipassanindriyehi mudutarehi sakadāgāmī hoti.",
  "tika-s0305t:477_4": "Sakadā…pe…",
  "tika-s0305t:477_5": "mudutarānīti idaṃ sakadāgāmimaggassa vipassanindriyehi ekabījisaṅkhātasotāpannavipassanindriyāni mudutarāni hontīti tīṇi katvā vuttaṃ.",
  "tika-s0305t:477_6": "Dhammānusārītiādidvayaṃ kolaṃkolādidvayena gahitaṃ hotīti.",
  "tika-s0305t:477_7": "Sakadāgāmimaggassa hītiādi vuttasseva atthassa vivaraṇaṃ.",
  "tika-s0305t:477_8": "Sesaṃ heṭṭhā vuttanayameva.",
  "tika-s0305t:477_9": "Chaṭṭhasattamāni vuttanayānevāti chaṭṭhasattamāni suttāni dutiyatatiyesu vuttanayāneva.",
  "tika-s0305t:477_10": "Tattha pana missakāni indriyāni kathitāni,",
  "tika-s0305t:477_11": "idha pubbabhāgavipassanindriyāni kathitānīti ayameva viseso.",
  "tika-s0305t:478_0": "8. Paṭipannasuttavaṇṇanā",
  "tika-s0305t:479_0": "488.",
  "tika-s0305t:479_1": "Tanti maggaphalavasena nissakkaṃ.",
  "tika-s0305t:479_2": "Pāḷiyaṃ vuttameva “arahattaphalasacchikiriyāya paṭipanno hotī”tiādinā.",
  "tika-s0305t:479_3": "Aṭṭhahīti catūhi phalehi catūhi ca maggehīti aṭṭhahi.",
  "tika-s0305t:479_4": "Bahibhūto na antobhāvo.",
  "tika-s0305t:479_5": "Lokuttarāneva indriyāni kathitāni maggaphalacittuppādapariyāpannattā.",
  "tika-s0305t:480_0": "9-10. Sampannasuttādivaṇṇanā",
  "tika-s0305t:481_0": "489- 490.",
  "tika-s0305t:481_1": "Indriyasampannoti ettha sampannasaddo paripūriatthoti āha “paripuṇṇindriyo”ti.",
  "tika-s0305t:481_2": "Missakāni indriyāni kathitāni sāmaññatova desitattā.",
  "tika-s0305t:482_0": "Mudutaravaggavaṇṇanā niṭṭhitā.",
  "tika-s0305t:483_0": "3. Chaḷindriyavaggo",
  "tika-s0305t:484_0": "2. Jīvitindriyasuttavaṇṇanā",
  "tika-s0305t:485_0": "492.",
  "tika-s0305t:485_1": "Itthibhāveti itthitāya.",
  "tika-s0305t:485_2": "Indaṭṭhaṃ karoti tathāsattajanasāmaññakāraṇabhāvato.",
  "tika-s0305t:485_3": "Itthiyā eva indriyaṃ itthindriyaṃ.",
  "tika-s0305t:485_4": "Esa nayo purisindriye.",
  "tika-s0305t:485_5": "Jīviteti sahajātadhammānaṃ jīvane pālane pavattane.",
  "tika-s0305t:485_6": "Vaṭṭindriyānīti vaṭṭahetubhūtāni indriyāni.",
  "tika-s0305t:485_7": "Imesu hi upādinnaindriyesu sati vaṭṭaṃ vattati paññāyati.",
  "tika-s0305t:486_0": "3. Aññindriyasuttavaṇṇanā",
  "tika-s0305t:487_0": "493.",
  "tika-s0305t:487_1": "Ajānitapubbaṃ dhammanti catusaccadhammamāha,",
  "tika-s0305t:487_2": "tathā tesaṃyeva ñātadhammānanti.",
  "tika-s0305t:487_3": "Ayaṃ panettha attho –",
  "tika-s0305t:487_4": "ājānātīti aññā,",
  "tika-s0305t:487_5": "paṭhamamaggena ñātamanatikkamitvā jānātīti attho.",
  "tika-s0305t:487_6": "Sotāpannādīnaṃ chaariyānaṃ etaṃ nāmaṃ.",
  "tika-s0305t:487_7": "Aññassa indriyāni aññindriyāni.",
  "tika-s0305t:487_8": "Aññātāvīsūti ājānitavantesu.",
  "tika-s0305t:487_9": "Yasmā aggaphaladhammesu ñāṇakiccaṃ sātisayaṃ,",
  "tika-s0305t:487_10": "tasmā taṃ kiccaṃ sesadhammesupi samāropetvā vuttaṃ “aññātāvīsu arahattaphaladhammesū”ti.",
  "tika-s0305t:487_11": "Tattha tattha tesu tesu maggaphalesu.",
  "tika-s0305t:487_12": "Tena tenākārenāti anaññātajānanādiākārena.",
  "tika-s0305t:488_0": "4. Ekabījisuttavaṇṇanā",
  "tika-s0305t:489_0": "494.",
  "tika-s0305t:489_1": "Vipassanato nissakkanti vipassanindriyehi nissakkaṃ.",
  "tika-s0305t:489_2": "Idāni tameva saṅkhepato vuttamatthaṃ vivaranto “samattānī”tiādimāha.",
  "tika-s0305t:489_3": "Tīṇi nissakkāni evamidha pañca nissakkāni nīharitabbāni ekabījiādivibhāvanato.",
  "tika-s0305t:489_4": "Tenāha “sakadāgāmimaggassa hī”tiādi.",
  "tika-s0305t:489_5": "Sotāpattimaggassa vipassanindriyāni nāma tenattabhāvena sakadāgāmimaggaṃ pattuṃ gacchantassa sotāpannassa vipassanindriyāni.",
  "tika-s0305t:489_6": "Pañcapi te sotāpattimaggassa bhedāyevāti “sakadāgāmimagge ṭhatvā nīharitabbānī”ti vuttaṃ.",
  "tika-s0305t:490_0": "Ekabījīti ettha khandhabījaṃ nāma kathitaṃ.",
  "tika-s0305t:490_1": "Yassa hi sotāpannassa ekaṃ khandhabījaṃ atthi,",
  "tika-s0305t:490_2": "ekaṃ attabhāvaggahaṇaṃ,",
  "tika-s0305t:490_3": "so ekabīji nāma. Tenāha –",
  "tika-s0305t:490_4": "“sotāpanno hutvā”tiādi.",
  "tika-s0305t:490_5": "Mānusakaṃ bhavanti idaṃ panettha desanāmattaṃ,",
  "tika-s0305t:490_6": "devabhavaṃ nibbattetītipi vattuṃ vaṭṭatiyeva.",
  "tika-s0305t:490_7": "Bhagavatā gahitanāmānetāni.",
  "tika-s0305t:490_8": "Ettakañhi pamāṇaṃ gato sattakkhattuparamo nāma hoti,",
  "tika-s0305t:490_9": "ettakaṃ kolaṃkolo,",
  "tika-s0305t:490_10": "ettakaṃ ekabījīti bhagavatā etesaṃ nāmaṃ gahitaṃ.",
  "tika-s0305t:491_0": "Dve tayo bhaveti devamanussesu eva dve tayo bhave.",
  "tika-s0305t:491_1": "Sambodhicatusaccadhammo paraṃ ayanaṃ nissayo gati etassāti sambodhiparāyaṇo.",
  "tika-s0305t:491_2": "Kulato kulaṃ gacchatīti kolaṃkolo.",
  "tika-s0305t:491_3": "Sotāpattiphalasacchikiriyato paṭṭhāya hi nīcakule uppatti nāma natthi,",
  "tika-s0305t:491_4": "mahābhogesu kulesu eva nibbattatīti attho.",
  "tika-s0305t:491_5": "Kevalopi hi kula-",
  "tika-s0305t:491_6": "saddo mahābhogakulameva vadati.",
  "tika-s0305t:491_7": "Dve vā tīṇi vā kulānīti devamanussavasena dve vā tayo vā bhaveti ayampi missakabhavena kathito.",
  "tika-s0305t:491_8": "Jātassa kumārassa viya ariyāya jātiyā jātassa nāmametaṃ,",
  "tika-s0305t:491_9": "yadidaṃ niyatoti sattakkhattuparamādikoti ca samaññāti dassento āha “bhagavatā gahitanāmavasenevā”tiādi.",
  "tika-s0305t:492_0": "Yadi pubbahetuniyamato sotāpanno ca niyatoti sotāpattimaggato uddhaṃ tiṇṇaṃ maggānaṃ upanissayābhāvato",
  "tika-s0305t:492_1": "pubbahetukiccaṃ natthīti sotāpattimaggassa upanissayabhāvo āpajjati.",
  "tika-s0305t:492_2": "Yadi tassapi pubbahetuupanissayo siyā,",
  "tika-s0305t:492_3": "tāva niyamato sotāpattimagguppattito pubbe eva niyamito,",
  "tika-s0305t:492_4": "yāvañca akaniṭṭhaṃ tassa pubbahetu nāma,",
  "tika-s0305t:492_5": "ahetukatā āpannā,",
  "tika-s0305t:492_6": "iccassa ahetu appaccayā nipphatti pāpuṇāti.",
  "tika-s0305t:492_7": "Kiñca hetu ce?",
  "tika-s0305t:492_8": "Niyamato sotāpanno ca niyatoti paṭhamamaggādhigameneva anukkamena upari tiṇṇaṃ maggānaṃ kiccāni nipphajjanti,",
  "tika-s0305t:492_9": "evaṃ sattakkhattuparamatādiniyame sati sattamabhavādito uddhaṃ pavattatāya dukkhassa mūlabhūtā kilesā",
  "tika-s0305t:492_10": "paṭhamamaggeneva khīṇāti upari tayo maggā akiccā siyuṃ.",
  "tika-s0305t:492_11": "Tenāha “paṭhamamaggassa upanissayo kato nāmā”tiādi.",
  "tika-s0305t:493_0": "Yadi upari tayo maggā sattakkhattuparamāditaṃ niyamenti,",
  "tika-s0305t:493_1": "tato ca añño sotāpanno natthīti sotāpattimaggassa akiccakatā nippayojanatā āpajjeyya.",
  "tika-s0305t:493_2": "Atha sakkāyadiṭṭhiādippahānaṃ tassa kiccaṃ,",
  "tika-s0305t:493_3": "tesaṃ tesaṃ pahānena sattakkhattuparamādiniyamatāya.",
  "tika-s0305t:493_4": "Bhavitabbaṃ,",
  "tika-s0305t:493_5": "yāva uparimaggā eva hontīti sattabhavādito uddhamapavattanato tena vinānena sakkāyadiṭṭhiādippahānena ca tena vinā bhavitabbanti āha –",
  "tika-s0305t:493_6": "“paṭhamamagge anuppanneva upari tayo maggā uppannāti āpajjatī”ti.",
  "tika-s0305t:493_7": "Tiṇṇaṃ maggānanti upari tiṇṇaṃ maggānaṃ.",
  "tika-s0305t:493_8": "Vipassanā niyametīti yujjatīti vuttamatthaṃ vivaranto “sace hī”tiādimāha.",
  "tika-s0305t:494_0": "Sotāpanno vaṭṭajjhāsayo.",
  "tika-s0305t:494_1": "Tatrekacce pākaṭe paññāte dassento “anāthapiṇḍiko”tiādimāha.",
  "tika-s0305t:494_2": "Idhaṭṭhakavokiṇṇasukkhavipassakassāti yo imasmiṃ kāmabhave ṭhito manussadevavasena vokiṇṇabhavūpapattiko sukkhavipassako ca,",
  "tika-s0305t:494_3": "tassa vasena.",
  "tika-s0305t:494_4": "Nāmaṃ kathitanti sattakkhattuparamoti nāmaṃ kathitaṃ.",
  "tika-s0305t:494_5": "Keci pana “kāmabhave sattakkhattuṃyeva uppajjati,",
  "tika-s0305t:494_6": "na tato”ti vadanti,",
  "tika-s0305t:494_7": "taṃ vīmaṃsitabbaṃ.",
  "tika-s0305t:495_0": "Sodhessāmīti jambudīpe kenaci tepiṭakena bhikkhunā saddhiṃ piṭakattayameva mayhaṃ uggahaparipucchāvasena sodheyyāmīti paratīraṃ jambudīpaṃ gato.",
  "tika-s0305t:495_1": "Yo bhikkhu sakkotīti yojanā.",
  "tika-s0305t:495_2": "Aniccānupassanādīsu ekamukhena abhiniviṭṭhenapi abhidhammapariyāyena tīhi eva vimokkhehi maggaṃ labhatīti",
  "tika-s0305t:495_3": "abhinivesabhedena tayo puggalā suññatato vuṭṭhitā,",
  "tika-s0305t:495_4": "tathā tayo appaṇihitato vuṭṭhitāti cha honti,",
  "tika-s0305t:495_5": "teva saddhādhurapaññādhuravasena dvādasa sakadāgāmino.",
  "tika-s0305t:495_6": "Tathā arahanto,",
  "tika-s0305t:495_7": "tayo antarāparinibbāyino eko upahaccaparinibbāyī eko uddhaṃsoto akaniṭṭhagāmīti pañca,",
  "tika-s0305t:495_8": "te asaṅkhārasasaṅkhāraparinibbāyibhedena dasāti avihādīsu catūsupi cattālīsa,",
  "tika-s0305t:495_9": "akaniṭṭhe pana uddhaṃsoto natthīti aṭṭhacattālīsa anāgāmino.",
  "tika-s0305t:495_10": "Vipassanā kathitā sammasanacārassa kathitattā.",
  "tika-s0305t:496_0": "5-10. Suddhakasuttādivaṇṇanā",
  "tika-s0305t:497_0": "495- 500.",
  "tika-s0305t:497_1": "Yathā cakkhussa sahajātatadindriyanissitadhammesu adhipateyyaṃ anuvattanīyattā,",
  "tika-s0305t:497_2": "evaṃ taṃdvārikadhammesupi adhipateyyaṃ tehi anuvattanīyattāti vuttaṃ –",
  "tika-s0305t:497_3": "“adhipateyyasaṅkhātena indaṭṭhenā”ti.",
  "tika-s0305t:497_4": "Esa nayo sesindriyādīsupi.",
  "tika-s0305t:497_5": "Catusaccavasena kathitāni sabhāvādivibhāvanassa kathitattā.",
  "tika-s0305t:498_0": "Chaḷindriyavaggavaṇṇanā niṭṭhitā.",
  "tika-s0305t:499_0": "4. Sukhindriyavaggo",
  "tika-s0305t:500_0": "1-5. Suddhikasuttādivaṇṇanā",
  "tika-s0305t:501_0": "501- 505.",
  "tika-s0305t:501_1": "Yathā cakkhu dassane adhipateyyaṭṭhena cakkhundriyaṃ,",
  "tika-s0305t:501_2": "evaṃ sukhavedanā sukhane adhipateyyaṭṭhena sukhindriyaṃ.",
  "tika-s0305t:501_3": "Esa nayo sesesupi.",
  "tika-s0305t:501_4": "Sesaṃ tebhūmakanti sesaṃ bhūmittayavasena tebhūmakaṃ.",
  "tika-s0305t:502_0": "6. Paṭhamavibhaṅgasuttavaṇṇanā",
  "tika-s0305t:503_0": "506.",
  "tika-s0305t:503_1": "Kāyikanti ayamassa nissayavasena niddesoti āha –",
  "tika-s0305t:503_2": "“kāyapasādavatthuka”nti.",
  "tika-s0305t:503_3": "Sarūpaniddeso sukhaṃ sukhindriyassa sarūpanti.",
  "tika-s0305t:503_4": "Sādanīyaṭṭhena dhammapadāni attani assādayatīti sātaṃ, madhuraṃ.",
  "tika-s0305t:503_5": "Vedayitanti vediyanaṃ,",
  "tika-s0305t:503_6": "anubhavananti attho.",
  "tika-s0305t:503_7": "Aññadhammavisiṭṭhoti phassādīhi aññehi dhammehi visadiso.",
  "tika-s0305t:503_8": "Kāyikanti pasādakāyasannissitaṃ.",
  "tika-s0305t:503_9": "Cetasikanti cetosannissitaṃ,",
  "tika-s0305t:503_10": "tena vuttaṃ “ettha panā”tiādi.",
  "tika-s0305t:503_11": "Kāyapasāda…pe… natthi,",
  "tika-s0305t:503_12": "tasmā “cattāro pasādakāye vatthuṃ katvā”ti vuttaṃ.",
  "tika-s0305t:504_0": "9. Kaṭṭhopamasuttavaṇṇanā",
  "tika-s0305t:505_0": "509.",
  "tika-s0305t:505_1": "Dvinnaṃ araṇīnanti adharuttarāraṇīnaṃ.",
  "tika-s0305t:505_2": "Kiñci dvayaṃ saṅghaṭṭitamattaṃ hutvā na samodhānagataṃ hotīti taṃnivattanatthaṃ “saṅghaṭṭanasamodhānā”ti vuttaṃ.",
  "tika-s0305t:505_3": "Punappunaṃ saṅghaṭṭanena hi tejopātubhāvo.",
  "tika-s0305t:505_4": "Adharāraṇī viya vatthārammaṇaṃ asatipi vāyāme tajjasamphassapaccayato.",
  "tika-s0305t:505_5": "Uttarāraṇī viya phasso vatthārammaṇādiphassena pavattanato.",
  "tika-s0305t:505_6": "Saṅghaṭṭo viya phassasaṅghaṭṭanaṃ araṇidvayasaṅghaṭṭanā viya phassasseva vatthārammaṇesu saṅghaṭṭanākārena pavattito.",
  "tika-s0305t:505_7": "Aggi viya vedanā anudahanaṭṭhena khaṇikāvāyañca.",
  "tika-s0305t:505_8": "Vatthārammaṇaṃ vā uttarāraṇī viya indhanāpātagahaṇādīsu ussāhassa viya pavattisambhavato.",
  "tika-s0305t:505_9": "Phasso adharāraṇī viya nirussāhanirīhatāvasena attasādhanato.",
  "tika-s0305t:506_0": "10. Uppaṭipāṭikasuttavaṇṇanā",
  "tika-s0305t:507_0": "510.",
  "tika-s0305t:507_1": "Rasanaṃ bhañjanaṃ nirujjhanaṃ raso.",
  "tika-s0305t:507_2": "Yo yo dhammānaṃ raso yathādhammaraso,",
  "tika-s0305t:507_3": "tena yathādhammarasena.",
  "tika-s0305t:507_4": "Paṭipāṭiyāti kamena,",
  "tika-s0305t:507_5": "ubhayenapi dhammānaṃ pahānakkamenāti vuttaṃ hoti.",
  "tika-s0305t:507_6": "Imasmiṃ indriyavibhaṅgeti imasmiṃ indriyasaṃyuttasaññite indriyavibhaṅge.",
  "tika-s0305t:507_7": "Adesitattāti sesasuttāni viya “sukhindriya”ntiādinā adesitattā idaṃ uppaṭipāṭikasuttaṃ nāma.",
  "tika-s0305t:507_8": "Valiyā kharasamphassāya phuṭṭhassa.",
  "tika-s0305t:507_9": "Tanti kaṇṭakavedanādiṃ.",
  "tika-s0305t:507_10": "Etassa dukkhindriyassa.",
  "tika-s0305t:508_0": "Tesaṃ tesanti domanassindriyādīnaṃ.",
  "tika-s0305t:508_1": "Kāraṇavasenevāti taṃtaṃasādhāraṇakāraṇavasena.",
  "tika-s0305t:508_2": "Tesañhi visesakāraṇaṃ dassento “pattacīvarādīnaṃ vā”ti āha.",
  "tika-s0305t:509_0": "Ekatovāti punappunaṃ paduddhāraṇaṃ akatvā ekajjhameva.",
  "tika-s0305t:509_1": "Dutiyajjhānādīnaṃ upacārakkhaṇe eva nirujjhantīti ānetvā sambandho.",
  "tika-s0305t:509_2": "Tesaṃ dukkhindriyadomanassādīnaṃ.",
  "tika-s0305t:509_3": "Atisayanirodhoti suṭṭhu pahānaṃ ujuppaṭipakkhena vūpasamo.",
  "tika-s0305t:509_4": "Nirodhoyevāti nirodhamattameva.",
  "tika-s0305t:509_5": "Nānāvajjaneti yena āvajjanena appanāvīthi hoti,",
  "tika-s0305t:509_6": "tato bhijjāvajjane,",
  "tika-s0305t:509_7": "anekāvajjane vā.",
  "tika-s0305t:509_8": "Appanāvīthiyañhi upacāro ekāvajjano,",
  "tika-s0305t:509_9": "itaro anekāvajjano anekakkhattuṃ pavattanato.",
  "tika-s0305t:509_10": "Visamanisajjāya uppannakilamatho visamāsanupatāpo.",
  "tika-s0305t:509_11": "Pītipharaṇenāti pītiyā pharaṇarasattā.",
  "tika-s0305t:509_12": "Pītisamuṭṭhānānaṃ vā paṇītarūpānaṃ kāyassa byāpanato vuttaṃ.",
  "tika-s0305t:509_13": "Tenāha “sabbo kāyo sukhokkanto hotī”ti.",
  "tika-s0305t:509_14": "Vitakkavicārapaccayepīti pi-",
  "tika-s0305t:509_15": "saddo aṭṭhānapayutto,",
  "tika-s0305t:509_16": "so “pahīnassā”ti ettha ānetvā sambandhitabbo “pahīnassapi domanassindriyassā”ti.",
  "tika-s0305t:509_17": "Etaṃ domanassindriyaṃ uppajjatīti sambandho.",
  "tika-s0305t:509_18": "“Tassa mayhaṃ aticiraṃ vitakkayato vicārayato kāyopi kilami,",
  "tika-s0305t:509_19": "cittampi vihaññī”ti ca vacanato kāyacittakhedānaṃ vitakkavicārapaccayatā veditabbā.",
  "tika-s0305t:509_20": "Vitakkavicārabhāve uppajjati domanassindriyanti ānetvā sambandhitabbaṃ.",
  "tika-s0305t:509_21": "Tatthassa siyā uppattīti tattha dutiyajjhānupacāre assa domanassassa uppatti bhaveyya.",
  "tika-s0305t:509_22": "“Tatthassa siyā uppattī”ti idaṃ parikappavacanaṃ upacārakkhaṇe domanassassa suppahīnabhāvadassanatthaṃ.",
  "tika-s0305t:509_23": "Tathā hi vuttaṃ “na tveva dutiyajjhāne pahīnapaccayattā”ti.",
  "tika-s0305t:509_24": "Pahīnampi somanassindriyaṃ pīti viya na dūreti katvā “āsannattā”ti vuttaṃ.",
  "tika-s0305t:509_25": "Nānāvajjanupacāre pahīnampi pahānaṅgaṃ paṭipakkhena avihatattā antarantarā uppajjeyyāti imamatthaṃ dassento “appanāppattāyā”tiādimāha.",
  "tika-s0305t:509_26": "“Tādisāya āsevanāya icchitabbattā yathā maggavīthito pubbe dve tayo javanavārā sadisānupassanāva pavattanti,",
  "tika-s0305t:509_27": "evamidhāpi appanāvārato pubbe dve tayo javanavārā upekkhāsahagatāva pavattantī”ti vadanti.",
  "tika-s0305t:509_28": "Aparisesanti suvikkhambhitanti katvā vikkhambhanena anavasesaṃ.",
  "tika-s0305t:510_0": "Tathattāyāti tathabhāvāya paṭhamajjhānasamaṅgitāya.",
  "tika-s0305t:510_1": "Sā panassa uppādanena vā uppannassa samāpajjanena vā hotīti vuttaṃ “uppādanatthāya samāpajjanatthāyā”ti.",
  "tika-s0305t:510_2": "Dvīsūti navamadasamesu suttantesu.",
  "tika-s0305t:511_0": "Sukhindriyavaggavaṇṇanā niṭṭhitā.",
  "tika-s0305t:512_0": "5. Jarāvaggo",
  "tika-s0305t:513_0": "1. Jarādhammasuttavaṇṇanā",
  "tika-s0305t:514_0": "511. Pamukhe,",
  "tika-s0305t:514_1": "pāsādassa ca pacchimabhāge ātapo pacchātapo,",
  "tika-s0305t:514_2": "tasmiṃ pacchātape.",
  "tika-s0305t:514_3": "So hi pāsādassa pamukhabhāvena kato.",
  "tika-s0305t:514_4": "Kiṃ pana bhagavato vajirasāraṃ sarīraṃ otāpetabbaṃ hotīti āha –",
  "tika-s0305t:514_5": "“sammāsambuddhassā”tiādi.",
  "tika-s0305t:514_6": "Ayañca imaṃ suttaṃ desitasamaye.",
  "tika-s0305t:514_7": "Na sakkoti byāmappabhāya kāyaci pabhāya anabhibhavanīyattā.",
  "tika-s0305t:514_8": "Kiñcāpi buddhābhā sūriyābhāya anabhibhavanīyā,",
  "tika-s0305t:514_9": "ghammasabhāvatāya pana rasmīnaṃ parito pharantī sūriyābhā tikhiṇā uṇhāti āha “rasmiteja”nti.",
  "tika-s0305t:514_10": "Idāni tamatthaṃ upamāya vibhāvetuṃ “yatheva hī”tiādi vuttaṃ.",
  "tika-s0305t:515_0": "Suvaṇṇāvaṭṭaṃ viyāti acche suvaṇṇapatte vinivattaāvaṭṭaṃ viya.",
  "tika-s0305t:515_1": "Garahaṇacchariyaṃ nāma kiretaṃ “acchariyametaṃ avisicchephalavada”ntiādīsu viya.",
  "tika-s0305t:515_2": "Na evametarahīti attano pākaṭavasena vadati,",
  "tika-s0305t:515_3": "na itaresampīti.",
  "tika-s0305t:515_4": "Sirājālāti sirāsantānā.",
  "tika-s0305t:515_5": "Evarūpaṃ na hotīti aññesaṃ pākatikasattānaṃ vuttākāraṃ viya na hoti puññasambhārassa uḷāratamattā vipaccanassa pariyantagatattā.",
  "tika-s0305t:515_6": "Tenāha “aññesaṃ apākaṭa”nti.",
  "tika-s0305t:515_7": "Valiyāvaṭṭakanti appakaṃ valiyāvaṭṭaṃ.",
  "tika-s0305t:515_8": "Tenāha “kesaggappamāṇa”nti.",
  "tika-s0305t:515_9": "Sabbānīti sirājālāni.",
  "tika-s0305t:515_10": "Purato vaṅkoti thokaṃ purato natamattaṃ sandhāyāha.",
  "tika-s0305t:515_11": "Tena vuttaṃ “svāyaṃ aññesaṃ apākaṭo”ti.",
  "tika-s0305t:515_12": "Nayaggāhatoti anumānato.",
  "tika-s0305t:515_13": "Dhī tanti dhī-",
  "tika-s0305t:515_14": "saddayoge upayogavacanaṃ.",
  "tika-s0305t:515_15": "Dhīti jigucchanatthe nipāto.",
  "tika-s0305t:515_16": "Dhikkāroti jigucchāpayogo.",
  "tika-s0305t:515_17": "Taṃ phusatūti tuyhaṃ pāpuṇātu.",
  "tika-s0305t:516_0": "2. Uṇṇābhabrāhmaṇasuttavaṇṇanā",
  "tika-s0305t:517_0": "512.",
  "tika-s0305t:517_1": "Aññamaññassāti añño aññassa.",
  "tika-s0305t:517_2": "Na paccanubhoti attano avisayabhāvato.",
  "tika-s0305t:517_3": "Idāni taṃ aññavisayataṃ anvayato byatirekato vibhāvetuṃ “sace hī”tiādi vuttaṃ.",
  "tika-s0305t:518_0": "Visayāni paṭisaranti etthāti paṭisaraṇaṃ.",
  "tika-s0305t:518_1": "Indriyaviññāṇāni hi asatipi tādise adhippāye attano ārammaṇassa yāthāvato sampajānanato pavedanavijānanāni karontāni viya pavattanti,",
  "tika-s0305t:518_2": "tathā lokassa aññattha siddhito.",
  "tika-s0305t:518_3": "Tenāha bhagavā –",
  "tika-s0305t:518_4": "“mano paṭisaraṇaṃ,",
  "tika-s0305t:518_5": "manova nesaṃ gocaravisayaṃ paccanubhotī”ti manodvārikajavanamano hi savisesaṃ manovisayaṃ paccanubhoti,",
  "tika-s0305t:518_6": "pañcadvārikajavanamano mananamattameva paccanubhavati.",
  "tika-s0305t:518_7": "Rajjanādiggahaṇañcettha nidassanamattaṃ,",
  "tika-s0305t:518_8": "tasmā saddahanādipi gahitamevāti daṭṭhabbaṃ,",
  "tika-s0305t:518_9": "pañcadvārappavattivasena tathā vuttaṃ.",
  "tika-s0305t:518_10": "Ekasmiṃ pana dvāreti cakkhudvāre.",
  "tika-s0305t:519_0": "Dubbalabhojakāti appānubhāvā rājabhoggā.",
  "tika-s0305t:519_1": "Āyanti bhoguppattiṭṭhānaṃ.",
  "tika-s0305t:519_2": "Yottabandhādinimittaṃ laddhabbakahāpaṇo yottakahāpaṇo.",
  "tika-s0305t:519_3": "Addubandhādinimittaṃ gahetabbakahāpaṇo addukahāpaṇo.",
  "tika-s0305t:519_4": "Māghātaghosanāya katāya hiṃsānimittaṃ gahetabbakahāpaṇo māpahārakahāpaṇo.",
  "tika-s0305t:519_5": "Tassa parimāṇaṃ dassetuṃ “aṭṭhakahāpaṇo”tiādi vuttaṃ.",
  "tika-s0305t:519_6": "Satavatthukanti satakarīsavatthukaṃ.",
  "tika-s0305t:520_0": "Maggasatīti ariyamaggasati.",
  "tika-s0305t:520_1": "Bhāvanamanuyuñjantassa hi javanamano ussakkitvāva maggasatiṃ paṭisarati tappariyosānattā.",
  "tika-s0305t:520_2": "Tanti nibbānaṃ.",
  "tika-s0305t:520_3": "Sāti phalavimutti.",
  "tika-s0305t:520_4": "Paṭisarati aggamaggasatiyā.",
  "tika-s0305t:520_5": "Phalavimutti nibbānanti ubhayaṃ maggassa siddhāyevāti.",
  "tika-s0305t:520_6": "Ārammaṇavasena natthi etassa paṭisaraṇanti appaṭisaraṇaṃ asaṅkhatāmatassa santiniccasabhāvattā.",
  "tika-s0305t:520_7": "Sayaṃ pana sabbesaṃyeva ariyānaṃ paṭisaraṇaṃ.",
  "tika-s0305t:520_8": "Tenāha “nibbānaṃ arahato gatī”ti.",
  "tika-s0305t:520_9": "Nibbānaṃ anupaviṭṭhaṃ nibbānanissayattā.",
  "tika-s0305t:520_10": "Na tato paraṃ gacchati gatassa aññassa tādisassa abhāvā.",
  "tika-s0305t:520_11": "Nibbānaṃ pari sabbaso osānanti nibbānapariyosānaṃ.",
  "tika-s0305t:521_0": "Mūlajātā jātamūlā.",
  "tika-s0305t:521_1": "Tato eva patiṭṭhitā.",
  "tika-s0305t:521_2": "Kā panassāti āha “maggena āgatasaddhā”ti.",
  "tika-s0305t:521_3": "Maggo daḷhāya asaṃhāriyasaddhāya mūlaṃ diṭṭhisampayuttāni ceva vicikicchācittañcāti pañca akusalacittāni samucchedavasena pahīnāni.",
  "tika-s0305t:521_4": "Pañca nīvaraṇānīti ettha apāyagamanīyāni paṭhamamaggeneva pahīnāni,",
  "tika-s0305t:521_5": "itarāni vikkhambhanavasena jhānena pahīnānīti pañcasu orambhāgiyakilesasaṃyojanesu ekadesavigameneva",
  "tika-s0305t:521_6": "bahiddhāsaṃyojano viya jātoti vuttaṃ “jhānaanāgāmiṭṭhāne ṭhito”ti.",
  "tika-s0305t:521_7": "Tenāha “so aparihīna…pe…",
  "tika-s0305t:521_8": "nibbāyeyyā”ti.",
  "tika-s0305t:522_0": "5. Paṭhamapubbārāmasuttavaṇṇanā",
  "tika-s0305t:523_0": "515.",
  "tika-s0305t:523_1": "Pubbakoṭṭhake evaṃ āgatasuttaṃ ādiṃ katvā phalindriyāneva kathitāni aggaphalavasena desanāya āgatattā.",
  "tika-s0305t:524_0": "10. Āpaṇasuttavaṇṇanā",
  "tika-s0305t:525_0": "520.",
  "tika-s0305t:525_1": "Upari saha vipassanāya tayo maggāti vipassanāya saha sotāpattiphalato upari tayo maggā.",
  "tika-s0305t:525_2": "Maggādhigamena idāni paccakkhabhūtattā “ime kho te dhammā”ti vuttā.",
  "tika-s0305t:525_3": "Tattha yaṃ aggabhūtaṃ,",
  "tika-s0305t:525_4": "tassa vasena dassetuṃ “arahattaphalindriyaṃ nāmā”ti vuttaṃ indriyabhāvasāmaññena ekajjhaṃ katvā.",
  "tika-s0305t:525_5": "Ativijjhitvā passāmīti sacchikatvā yāthāvato passāmi.",
  "tika-s0305t:525_6": "Catūhi indriyehīti vīriyindriyādīhi catūhi indriyehi.",
  "tika-s0305t:525_7": "Sā vipassanāmaggaphalasahagatā siyāti missakā vuttā.",
  "tika-s0305t:526_0": "Jarāvaggavaṇṇanā niṭṭhitā.",
  "tika-s0305t:527_0": "6. Sūkarakhatavaggo",
  "tika-s0305t:528_0": "1. Sālasuttavaṇṇanā",
  "tika-s0305t:529_0": "521. Sūrabhāvenāti atisūrabhāvena. Bujjhanatthāyāti saccapaṭivedhāya.",
  "tika-s0305t:530_0": "2. Mallikasuttavaṇṇanā",
  "tika-s0305t:531_0": "522.",
  "tika-s0305t:531_1": "Cattāri indriyānīti paññindriyaṃ ṭhapetvā sesāni cattāri.",
  "tika-s0305t:531_2": "“Ariyañāṇaṃ lokuttara”nti vuttaṃ maggañāṇaṃ katvā. Ariya-",
  "tika-s0305t:531_3": "saddo pana yathā tathā visuddhepi hotīti tādisaṃ sandhāya vuttaṃ “tampi panā”tiādi.",
  "tika-s0305t:531_4": "Yathā hi cattārindriyāni missakāni,",
  "tika-s0305t:531_5": "evaṃ paññindriyampi missakanti vuccamāne na koci virodhoti adhippāyenāha “tampi pana…pe…",
  "tika-s0305t:531_6": "vaṭṭatī”ti.",
  "tika-s0305t:532_0": "3. Sekhasuttavaṇṇanā",
  "tika-s0305t:533_0": "523.",
  "tika-s0305t:533_1": "Na sakkoti indriyānaṃ aparipakkattā.",
  "tika-s0305t:533_2": "Atthīti pajānāti nayaggāhena,",
  "tika-s0305t:533_3": "na paccakkhato.",
  "tika-s0305t:533_4": "Na hi ariyāpi anadhigataṃ maggaphalaṃ paccavekkhituṃ sakkonti.",
  "tika-s0305t:534_0": "6. Patiṭṭhitasuttavaṇṇanā",
  "tika-s0305t:535_0": "526.",
  "tika-s0305t:535_1": "Sāsavesūti caturāsavavinimuttesu sesadhammesu ārammaṇesu.",
  "tika-s0305t:535_2": "Tesupi uppajjanakaanatthato cittaṃ rakkhati nāma.",
  "tika-s0305t:536_0": "8. Sūkarakhatasuttavaṇṇanā",
  "tika-s0305t:537_0": "528.",
  "tika-s0305t:537_1": "Taṃ sandhāyāti taṃ sūkarakhataleṇaṃ sandhāya.",
  "tika-s0305t:537_2": "Etaṃ “sūkarakhatāya”nti vacanaṃ vuttaṃ.",
  "tika-s0305t:537_3": "Bhāvanapuṃsakanti bhāvajotakaṃ napuṃsakavacanaṃ yathā “visamaṃ vātā vāyanti,",
  "tika-s0305t:537_4": "ekamantaṃ nisīdī”ti.",
  "tika-s0305t:537_5": "Kiccapaṭipatti tesaṃ saṃkāsanaṭṭhena sapatiso,",
  "tika-s0305t:537_6": "sapatiso eva sappatisso,",
  "tika-s0305t:537_7": "sajeṭṭhakoti āha “sappatissoti sajeṭṭhako”ti.",
  "tika-s0305t:538_0": "Sūkarakhatavaggavaṇṇanā niṭṭhitā.",
  "tika-s0305t:539_0": "7. Bodhipakkhiyavaggavaṇṇanā",
  "tika-s0305t:540_0": "531- 650.",
  "tika-s0305t:540_1": "Sattānaṃ phalānaṃ hetubhūtāni “imesaṃ kho,",
  "tika-s0305t:540_2": "bhikkhave,",
  "tika-s0305t:540_3": "pañcannaṃ indriyānaṃ bhāvitattā”tiādinā vuttāni,",
  "tika-s0305t:540_4": "pañcindriyāniyeva phalūpacārena “satta phalānī”ti vuttāni.",
  "tika-s0305t:540_5": "Tāni ca pubbabhāgāni “imesaṃ,",
  "tika-s0305t:540_6": "bhikkhave,",
  "tika-s0305t:540_7": "pañcannaṃ indriyānaṃ bhāvitattā…pe…",
  "tika-s0305t:540_8": "sattānisaṃsā pāṭikaṅkhā”ti vacanato.",
  "tika-s0305t:540_9": "Tesanti sattānaṃ phalānaṃ.",
  "tika-s0305t:540_10": "“Dvinnaṃ phalānaṃ aññataraṃ phala”nti evaṃ atītasutte vuttāni heṭṭhā dve phalāni nāmāti vadanti.",
  "tika-s0305t:540_11": "Yehi pana indriyehi aññatra pana antarāparinibbāyiṃ sesāni phalāni honti,",
  "tika-s0305t:540_12": "tāni cattāri sapubbabhāgāni lokuttarānīti vuttaṃ siyā.",
  "tika-s0305t:541_0": "Indriyasaṃyuttavaṇṇanā niṭṭhitā.",
  "tika-s0305t:542_0": "5. Sammappadhānasaṃyuttavaṇṇanā",
  "tika-s0305t:543_0": "651- 704.",
  "tika-s0305t:543_1": "Sammappadhānasaṃyutte pubbabhāgavipassanāva kathitā “akusalānaṃ dhammānaṃ pahānāyā”tiādivacanato.",
  "tika-s0305t:544_0": "Sammappadhānasaṃyuttavaṇṇanā niṭṭhitā.",
  "tika-s0305t:545_0": "6. Balasaṃyuttavaṇṇanā",
  "tika-s0305t:546_0": "705-812. Balasaṃyutte balāni missakāneva kathitāni “vivekanissita”nti vacanato.",
  "tika-s0305t:547_0": "Balasaṃyuttavaṇṇanā niṭṭhitā.",
  "tika-s0305t:548_0": "7. Iddhipādasaṃyuttaṃ",
  "tika-s0305t:549_0": "1. Cāpālavaggo",
  "tika-s0305t:550_0": "1. Apārasuttavaṇṇanā",
  "tika-s0305t:551_0": "813.",
  "tika-s0305t:551_1": "Chandaṃ nissāya pavatto samādhīti kattukamyatāchandaṃ adhipatiṃ katvā paṭiladdhasamādhi chandhasamādhi.",
  "tika-s0305t:551_2": "Padhānasaṅkhārāti catukiccasādhakassa sammappadhānavīriyassetaṃ adhivacanaṃ.",
  "tika-s0305t:551_3": "Tehīti chandasamādhipadhānasaṅkhārehi.",
  "tika-s0305t:551_4": "Iddhiyā pādanti nipphattipariyāyena ijjhanaṭṭhena,",
  "tika-s0305t:551_5": "ijjhanti etāya saddhā iddhā vuddhā ukkaṃsagatā hontīti iminā vā pariyāyena “iddhī”ti saṅkhātānaṃ upacārajjhānādikusalacittasampayuttānaṃ",
  "tika-s0305t:551_6": "chandasamādhipadhānasaṅkhārānaṃ adhiṭṭhānaṭṭhena pādabhūtaṃ,",
  "tika-s0305t:551_7": "sesacittacetasikarāsinti attho.",
  "tika-s0305t:551_8": "Sā eva ca yathāvuttaiddhi yasmā heṭṭhimā heṭṭhimā uparimāya uparimāya pādabhūtā,",
  "tika-s0305t:551_9": "tasmā vuttaṃ “iddhibhūtaṃ vā pādanti iddhipāda”nti.",
  "tika-s0305t:551_10": "Sesesūti vīriyasamādhiādīsu.",
  "tika-s0305t:551_11": "Tattha hi vīriyaṃ cittaṃ vīmaṃsaṃ adhipatiṃ katvā paṭiladdhasamādhi vīmaṃsāsamādhīti attho veditabbo.",
  "tika-s0305t:551_12": "Idhāti imasmiṃ iddhipādasaṃyutte.",
  "tika-s0305t:551_13": "Ekaparicchedova atthaniddeso.",
  "tika-s0305t:552_0": "5. Iddhipadesasuttavaṇṇanā",
  "tika-s0305t:553_0": "817. Iddhipadesanti iddhiyā ekadesaṃ. Ko pana soti āha – “tayo ca magge tīṇi ca phalānī”ti.",
  "tika-s0305t:554_0": "6. Samattasuttavaṇṇanā",
  "tika-s0305t:555_0": "818.",
  "tika-s0305t:555_1": "Samattanti sāmaññassa samaṃ attanaṃ ijjhanaṃ samattaṃ paripuṇṇaṃ.",
  "tika-s0305t:555_2": "Vivaṭṭapādakā eva iddhipādā kathitā “apārā pāraṃ gamanāya saṃvattantī”tiādivacanato.",
  "tika-s0305t:556_0": "10. Cetiyasuttavaṇṇanā",
  "tika-s0305t:557_0": "822.",
  "tika-s0305t:557_1": "Udenayakkhassa cetiyaṭṭhāneti udenassa nāma yakkhassa devāyatanasaṅkhepena iṭṭhakāhi kate mahājanassa cittīkataṭṭhāne.",
  "tika-s0305t:557_2": "Katavihāroti bhagavantaṃ uddissa tattha katavihāro.",
  "tika-s0305t:557_3": "Vuccatīti purimavohārena “udenacetiya”nti vuccati.",
  "tika-s0305t:557_4": "Gotamakādīsupīti gotamakacetiyanti evamādīsupi.",
  "tika-s0305t:557_5": "Eseva nayoti cetiyaṭṭhāne katavihārabhāvaṃ atidisati.",
  "tika-s0305t:557_6": "Vaḍḍhitāti bhāvanāpāripūrivasena paribrūhitā.",
  "tika-s0305t:557_7": "Punappunaṃ katāti bhāvanāya bahulīkaraṇavasena aparāparaṃ pavattitā ānītā.",
  "tika-s0305t:557_8": "Yuttayānaṃ viya katāti yathā yuttamājaññayānaṃ chekena sārathinā adhiṭṭhitaṃ yathāruci pavattimarahati,",
  "tika-s0305t:557_9": "evaṃ yathāruci pavattanārahataṃ gamitā.",
  "tika-s0305t:557_10": "Patiṭṭhānaṭṭhenāti adhiṭṭhānaṭṭhena.",
  "tika-s0305t:557_11": "Vatthu viya katāti sabbaso upakkilesavisodhanena iddhivisesānaṃ pavattiṭṭhānabhāvato suvisodhitaparissayavatthu viya katā.",
  "tika-s0305t:557_12": "Adhiṭṭhitāti paṭipakkhadūrībhāvato subhāvitabhāvena taṃtaṃadhiṭṭhānayogyatāya ṭhapitā.",
  "tika-s0305t:557_13": "Samantato citāti sabbabhāgena bhāvanupacayaṃ gamitā.",
  "tika-s0305t:557_14": "Tenāha “suvaḍḍhitā”ti.",
  "tika-s0305t:557_15": "Suṭṭhu samāraddhāti iddhibhāvanāya sikhappattiyā sammadeva saṃsevitā.",
  "tika-s0305t:558_0": "Aniyamenāti “yassa kassacī”ti aniyatavacanena.",
  "tika-s0305t:558_1": "Niyametvāti “tathāgatassā”ti sarūpaggahaṇena niyametvā.",
  "tika-s0305t:558_2": "Āyuppamāṇanti paramāyuppamāṇaṃ vadati.",
  "tika-s0305t:558_3": "Tasseva gahaṇe kāraṇaṃ brahmajālavaṇṇanāyaṃ vuttanayeneva veditabbaṃ.",
  "tika-s0305t:558_4": "Mahāsīvatthero pana mahābodhisattānaṃ carimabhave paṭisandhidāyino kammassa asaṅkheyyāyukatāsaṃvattanasamatthataṃ",
  "tika-s0305t:558_5": "hadaye ṭhapetvā buddhānaṃ āyusaṅkhārassa parissayavikkhambhanasamatthatā pāḷiyaṃ āgatā evāti imaṃ bhaddakappameva",
  "tika-s0305t:558_6": "tiṭṭheyyāti avoca.",
  "tika-s0305t:559_0": "Khaṇḍiccādīhi abhisuyyatīti etena yathā iddhibalena jarāya na paṭighāto,",
  "tika-s0305t:559_1": "evaṃ tena maraṇassapi na paṭighātoti atthato āpannamevāti.",
  "tika-s0305t:559_2": "“Kva saro khitto,",
  "tika-s0305t:559_3": "kvacani patito”ti aññathā vuṭṭhitenapi theravādena aṭṭhakathāvacanameva samatthitanti daṭṭhabbaṃ.",
  "tika-s0305t:559_4": "Tenāha “so pana na ruccati…pe…",
  "tika-s0305t:559_5": "niyamita”nti.",
  "tika-s0305t:560_0": "Pariyuṭṭhitacittoti yathā kiñci atthānatthaṃ sallakkhetuṃ na sakkā,",
  "tika-s0305t:560_1": "evaṃ abhibhūtacitto.",
  "tika-s0305t:560_2": "So pana abhibhavo mahatā udakoghena appakassa udakassa ajjhottharaṇaṃ viya ahosīti vuttaṃ “ajjhotthaṭacitto”ti.",
  "tika-s0305t:560_3": "Aññoti therato,",
  "tika-s0305t:560_4": "ariyehi vā añño yo koci paro puthujjano.",
  "tika-s0305t:560_5": "Puthujjanaggahaṇañcettha yathā sabbena sabbaṃ appahīnavipallāso mārena pariyuṭṭhitacitto kiñci atthānatthaṃ sallakkhetuṃ na sakkoti,",
  "tika-s0305t:560_6": "evaṃ thero bhagavatā kataṃ nimittobhāsaṃ sabbaso na sallakkhesīti dassanatthaṃ.",
  "tika-s0305t:560_7": "Tenāha “māro hī”tiādi.",
  "tika-s0305t:560_8": "Cattāro vipallāsāti asubhe “subha”nti saññāvipallāso,",
  "tika-s0305t:560_9": "cittavipallāso,",
  "tika-s0305t:560_10": "dukkhe “sukha”nti saññāvipallāso,",
  "tika-s0305t:560_11": "cittavipallāsoti ime cattāro vipallāsā.",
  "tika-s0305t:560_12": "Tenāti yadipi itare aṭṭha vipallāsā pahīnā,",
  "tika-s0305t:560_13": "yathāvuttānaṃ catunnaṃ vipallāsānaṃ appahīnabhāvena.",
  "tika-s0305t:560_14": "Assāti therassa.",
  "tika-s0305t:561_0": "Maddatīti phusanamattena maddanto viya hoti,",
  "tika-s0305t:561_1": "aññathā tena maddite sattānaṃ maraṇameva siyā,",
  "tika-s0305t:561_2": "kiṃ sakkhissati na sakkhissatīti adhippāyo.",
  "tika-s0305t:561_3": "Kasmā na sakkhissati?",
  "tika-s0305t:561_4": "Nanu esa aggasāvakassa mahiddhikassa mahānubhāvassa kucchiṃ paviṭṭhoti?",
  "tika-s0305t:561_5": "Saccaṃ paviṭṭho,",
  "tika-s0305t:561_6": "tañca kho attano mahānubhāvassa dassanatthaṃ,",
  "tika-s0305t:561_7": "na vibādhanādhippāyena.",
  "tika-s0305t:561_8": "Vibādhanādhippāyena pana idha “kiṃ sakkhissatī”ti vuttaṃ hadayamaddanassa adhikatattā.",
  "tika-s0305t:561_9": "Nimittobhāsanti ettha “tiṭṭhatu bhagavā kappa”nti sakalakappaṃ avaṭṭhānayācanāya “yassa kassaci, ānanda,",
  "tika-s0305t:561_10": "cattāro iddhipādā bhāvitā”tiādinā aññāpadesena attano caturiddhipādabhāvanānubhāvena kappaṃ avaṭṭhānasamatthatāvasena saññuppādanaṃ nimittaṃ.",
  "tika-s0305t:561_11": "Tathā pana pariyāyaggahaṇaṃ muñcitvā ujukaṃyeva attano adhippāyavibhāvanaṃ obhāso.",
  "tika-s0305t:561_12": "Jānantoyevāti mārena pariyuṭṭhitabhāvaṃ jānanto eva.",
  "tika-s0305t:561_13": "Attano aparādhahetuko sattānaṃ soko tanuko hoti,",
  "tika-s0305t:561_14": "na balavāti āha –",
  "tika-s0305t:561_15": "“dosāropanena sokatanukaraṇattha”nti.",
  "tika-s0305t:561_16": "Kiṃ pana thero mārena pariyuṭṭhitacittakāle pavattiṃ pacchā jānātīti?",
  "tika-s0305t:561_17": "Na jānāti sabhāvena,",
  "tika-s0305t:561_18": "buddhānubhāvena pana jānāti.",
  "tika-s0305t:562_0": "Anatthe niyojento guṇamāraṇena māreti,",
  "tika-s0305t:562_1": "virāgavibandhanena vā jātinimittatāya tattha tattha jātaṃ mārento viya hotīti “māretīti māro”ti vuttaṃ.",
  "tika-s0305t:562_2": "Atipāpattā pāpimā.",
  "tika-s0305t:562_3": "Kaṇhadhammasamannāgato kaṇho.",
  "tika-s0305t:562_4": "Virāgādiguṇānaṃ antakaraṇato antako.",
  "tika-s0305t:562_5": "Sattānaṃ anatthāvahaṃ paṭipattiṃ na muñcatīti namuci.",
  "tika-s0305t:562_6": "Attano mārapāsena pamatte bandhati,",
  "tika-s0305t:562_7": "pamattā vā bandhū etassāti pamattabandhu.",
  "tika-s0305t:562_8": "Sattamasattāhato paraṃ satta ahāni sandhāyāha “aṭṭhame sattāhe”ti,",
  "tika-s0305t:562_9": "na pana pallaṅkasattāhādi viya niyatakiccassa aṭṭhamasattāhassa nāma labbhanato.",
  "tika-s0305t:562_10": "Sattamasattāhassa hi parato ajapālanigrodhamūle brahmuno sakkassa ca paṭiññātadhammadesanaṃ bhagavantaṃ",
  "tika-s0305t:562_11": "ñatvā “idāni satte dhammadesanāya mama visayaṃ atikkāmessatī”ti sañjātadomanasso hutvā ṭhito cintesi,",
  "tika-s0305t:562_12": "“handāhaṃ dāni naṃ upāyena parinibbāpessāmi,",
  "tika-s0305t:562_13": "evamassa manoratho aññathattaṃ gamissati,",
  "tika-s0305t:562_14": "mama manoratho ijjhissatī”ti cintetvā bhagavantaṃ upasaṅkamitvā ekamantaṃ ṭhito –",
  "tika-s0305t:562_15": "“parinibbātu dāni, bhante,",
  "tika-s0305t:562_16": "bhagavā”tiādinā parinibbānaṃ yāci.",
  "tika-s0305t:562_17": "Taṃ sandhāya vuttaṃ “aṭṭhame sattāhe”tiādi.",
  "tika-s0305t:562_18": "Tattha ajjāti āyusaṅkhāravossajjanadivasaṃ sandhāyāha.",
  "tika-s0305t:562_19": "Bhagavā cassa atibandhanādhippāyaṃ jānantopi taṃ anāvikatvā parinibbānassa akālabhāvameva pakāsento yācanaṃ paṭikkhipi.",
  "tika-s0305t:562_20": "Tenāha “na tāvāha”ntiādi.",
  "tika-s0305t:563_0": "Maggavasena byattāti saccapaṭivedhaveyyattiyena byattā.",
  "tika-s0305t:563_1": "Tatheva vinītāti maggavasena kilesānaṃ samucchedavinayena vinītā.",
  "tika-s0305t:563_2": "Tathā visāradāti ariyamaggādhigameneva satthusāsane vesārajjappattiyā visāradā,",
  "tika-s0305t:563_3": "sārajjakarānaṃ diṭṭhivicikicchādipāpadhammānaṃ vigamena visāradabhāvaṃ pattāti attho.",
  "tika-s0305t:563_4": "Yassa sutassa vasena vaṭṭadukkhato nissaraṇaṃ sambhavati,",
  "tika-s0305t:563_5": "taṃ idha ukkaṭṭhaniddesena “suta”nti adhippetanti āha “tepiṭakavasenā”ti.",
  "tika-s0305t:563_6": "Tiṇṇaṃ piṭakānaṃ samūho tepiṭakaṃ,",
  "tika-s0305t:563_7": "tīṇi vā piṭakāni tipiṭakaṃ,",
  "tika-s0305t:563_8": "tipiṭakameva tepiṭakaṃ,",
  "tika-s0305t:563_9": "tassa vasena.",
  "tika-s0305t:563_10": "Tadevāti yaṃ taṃ tepiṭakaṃ sotabbabhāvena sutanti vuttaṃ, tameva.",
  "tika-s0305t:563_11": "Dhammanti pariyattidhammaṃ.",
  "tika-s0305t:563_12": "Dhārentīti suvaṇṇabhājane pakkhittasīhavasaṃ viya avinassantaṃ katvā suppaguṇasuppavattibhāvena dhārenti hadaye ṭhapenti.",
  "tika-s0305t:563_13": "Iti pariyattidhammavasena bahussutadhammadharabhāvaṃ dassetvā idāni paṭivedhavasenapi taṃ dassento “atha vā”tiādi vuttaṃ.",
  "tika-s0305t:563_14": "Ariyadhammassāti maggaphaladhammassa,",
  "tika-s0305t:563_15": "navavidhassa vā lokuttaradhammassa.",
  "tika-s0305t:563_16": "Anudhammabhūtanti adhigamāyānurūpaṃ dhammabhūtaṃ.",
  "tika-s0305t:563_17": "Anucchavikapaṭipadanti tameva vipassanādhammamāha,",
  "tika-s0305t:563_18": "chabbidhā visuddhiyo vā.",
  "tika-s0305t:563_19": "Anudhammanti nibbānadhammassa anudhammo,",
  "tika-s0305t:563_20": "yathāvuttapaṭipadā,",
  "tika-s0305t:563_21": "tassānurūpaṃ abhisallekhitaṃ appicchatādidhammaṃ.",
  "tika-s0305t:563_22": "Caraṇasīlāti samādāya vattanasīlā.",
  "tika-s0305t:563_23": "Anumaggaphaladhammo etissāti vā anudhammā,",
  "tika-s0305t:563_24": "vuṭṭhānagāminivipassanā,",
  "tika-s0305t:563_25": "tassa caraṇasīlā.",
  "tika-s0305t:563_26": "Attano ācariyavādanti attano ācariyassa sammāsambuddhassa vādaṃ.",
  "tika-s0305t:563_27": "Sadevakassa lokassa ācārasikkhāpanena ācariyo, bhagavā,",
  "tika-s0305t:563_28": "tassa vādo,",
  "tika-s0305t:563_29": "catusaccadesanā.",
  "tika-s0305t:564_0": "Ācikkhissantīti ādito kathessanti,",
  "tika-s0305t:564_1": "attanā uggahitaniyāmena pare uggaṇhāpessantīti attho.",
  "tika-s0305t:564_2": "Desessantīti vācessanti,",
  "tika-s0305t:564_3": "pāḷiṃ sammā pabodhessantīti attho.",
  "tika-s0305t:564_4": "Paññapessantīti pajānāpessanti,",
  "tika-s0305t:564_5": "saṅkāsessantīti attho.",
  "tika-s0305t:564_6": "Paṭṭhapessantīti pakārehi ṭhapessanti,",
  "tika-s0305t:564_7": "pakāsessantīti attho.",
  "tika-s0305t:564_8": "Vivarissantīti vivaṭaṃ karissanti.",
  "tika-s0305t:564_9": "Vibhajissantīti vibhattaṃ karissanti.",
  "tika-s0305t:564_10": "Uttānīkarissantīti anuttānaṃ gambhīraṃ uttānaṃ pākaṭaṃ karissanti.",
  "tika-s0305t:564_11": "Sahadhammenāti ettha dhamma-",
  "tika-s0305t:564_12": "saddo kāraṇapariyāyo “hetumhi ñāṇaṃ dhammapaṭisambhidā”tiādīsu viyāti āha “sahetukena sakāraṇena vacanenā”ti.",
  "tika-s0305t:565_0": "Sappāṭihāriyanti sanissaraṇaṃ.",
  "tika-s0305t:565_1": "Yathā paravādaṃ bhañjitvā sakavādo patiṭṭhahati,",
  "tika-s0305t:565_2": "evaṃ hetudāharaṇehi yathādhigatamatthaṃ sampādetvā dhammaṃ kathessanti.",
  "tika-s0305t:565_3": "Tenāha “niyyānikaṃ katvā dhammaṃ desessantī”ti,",
  "tika-s0305t:565_4": "navavidhaṃ lokuttaraṃ dhammaṃ pabodhessantīti attho.",
  "tika-s0305t:565_5": "Ettha ca “paññapessantī”tiādīhi chahi padehi cha atthapadāni dassitāni,",
  "tika-s0305t:565_6": "ādito pana dvīhi padehi cha byañjanapadāni.",
  "tika-s0305t:565_7": "Ettāvatā tepiṭakaṃ buddhavacanaṃ saṃvaṇṇanānayena saṅgahetvā dassitaṃ hoti.",
  "tika-s0305t:565_8": "Vuttañhetaṃ nettiyaṃ “dvādasa padāni suttaṃ,",
  "tika-s0305t:565_9": "taṃ sabbaṃ byañjanañca attho cā”ti.",
  "tika-s0305t:566_0": "Sikkhattayasaṅgahitanti adhisīlasikkhādisikkhattayasaṅgahaṃ.",
  "tika-s0305t:566_1": "Sakalaṃ sāsanabrahmacariyanti anavasesaṃ satthusāsanabhūtaṃ seṭṭhacariyaṃ.",
  "tika-s0305t:566_2": "Samiddhanti sammadeva vaḍḍhitaṃ.",
  "tika-s0305t:566_3": "Jhānassādavasenāti tehi tehi bhikkhūhi samadhigatajhānasukhavasena.",
  "tika-s0305t:566_4": "Vuḍḍhippattanti uḷārapaṇītabhāvūpagamanena sabbaso parivuḍḍhimupagataṃ.",
  "tika-s0305t:566_5": "Sabbapāliphullaṃ viya abhiññāsampadāhi sāsanābhivuḍḍhiyā matthakappattito.",
  "tika-s0305t:566_6": "Patiṭṭhitavasenāti patiṭṭhānavasena,",
  "tika-s0305t:566_7": "patiṭṭhappattiyāti attho.",
  "tika-s0305t:566_8": "Paṭivedhavasena bahuno janassa hitaṃ bāhujaññaṃ.",
  "tika-s0305t:566_9": "Tenāha “mahājanābhisamayavasenā”ti.",
  "tika-s0305t:566_10": "Puthu puthulaṃ bhūtaṃ jātaṃ,",
  "tika-s0305t:566_11": "puthuttaṃ bhūtaṃ pattanti vā puthubhūtaṃ.",
  "tika-s0305t:566_12": "Tenāha “sabbākārena puthulabhāvappatta”nti.",
  "tika-s0305t:566_13": "Suṭṭhu pakāsitanti sammadeva ādikalyāṇādibhāvena paveditaṃ.",
  "tika-s0305t:567_0": "Satiṃ sūpaṭṭhitaṃ katvāti ayaṃ kāyādivibhāgo attabhāvasaññito dukkhabhāro mayā ettakaṃ kālaṃ vahito,",
  "tika-s0305t:567_1": "idāni pana na vahitabbo,",
  "tika-s0305t:567_2": "etassa avahanatthaṃ cirataraṃ kālaṃ ariyamaggasambhāro sambhato,",
  "tika-s0305t:567_3": "svāyaṃ ariyamaggo paṭividdho,",
  "tika-s0305t:567_4": "yato ime kāyādayo asubhādito sabhāvādito sammadeva pariññātāti catubbidhampi satiṃ yathātathaṃ visaye suṭṭhu upaṭṭhitaṃ katvā.",
  "tika-s0305t:567_5": "Ñāṇena paricchinditvāti yasmā imassa attabhāvasaññitassa dukkhabhārassa vahane payojanabhūtaṃ attahitaṃ bodhimūle eva parisamāpitaṃ,",
  "tika-s0305t:567_6": "parahitaṃ pana buddhaveneyyavinayanaṃ parisamāpitaṃ matthakappattaṃ,",
  "tika-s0305t:567_7": "taṃ dāni māsattayeneva parisamāpanaṃ pāpuṇissati,",
  "tika-s0305t:567_8": "tasmā āha “visākhapuṇṇamāyaṃ parinibbāyissāmī”ti,",
  "tika-s0305t:567_9": "evaṃ buddhañāṇena paricchinditvā saccabhāgena vinicchayaṃ katvā.",
  "tika-s0305t:567_10": "Āyusaṅkhāraṃ vissajīti āyuno jīvitassa abhisaṅkharaṇaṃ phalasamāpattidhammaṃ na samāpajjissāmīti vissaji,",
  "tika-s0305t:567_11": "taṃ vissajjaneneva tena abhisaṅkharīyamānaṃ jīvitasaṅkhāraṃ na pavattayissāmīti vissaji.",
  "tika-s0305t:567_12": "Tenāha “tatthā”tiādi.",
  "tika-s0305t:568_0": "Ṭhānamahantatāyapi pavattiākāramahantatāyapi mahanto pathavīkampo.",
  "tika-s0305t:568_1": "Tattha ṭhānamahantatāya bhūmicālassa mahantataṃ dassetuṃ “tadā…pe…",
  "tika-s0305t:568_2": "akampitthā”ti vuttaṃ,",
  "tika-s0305t:568_3": "sā pana jātikhettabhūtā dasasahassī lokadhātu eva,",
  "tika-s0305t:568_4": "na yā kāci.",
  "tika-s0305t:568_5": "Yā mahābhinīhāramahājātiādīsupi akampittha,",
  "tika-s0305t:568_6": "tadāpi tattakāya eva kampane kiṃ kāraṇaṃ?",
  "tika-s0305t:568_7": "Jātikhettabhāvena tasseva ādito pariggahassa katattā,",
  "tika-s0305t:568_8": "pariggahaṇañcassa dhammatāvasena veditabbaṃ.",
  "tika-s0305t:568_9": "Tathā hi purimabuddhānampi tattakameva jātikhettaṃ ahosi.",
  "tika-s0305t:568_10": "Tathā hi vuttaṃ “dasasahassī lokadhātu nissaddā hoti nirākulā…pe…",
  "tika-s0305t:568_11": "mahāsamuddo ābhujati,",
  "tika-s0305t:568_12": "dasasahassī pakampatī”ti ca ādi.",
  "tika-s0305t:568_13": "Udakapariyantaṃ katvā chappakārappavedhanena.",
  "tika-s0305t:568_14": "Avītarāge bhiṃsetīti bhiṃsano,",
  "tika-s0305t:568_15": "so eva bhiṃsanakoti āha “bhayajanako”ti.",
  "tika-s0305t:568_16": "Devabheriyoti devadundubhisaddassa pariyāyavacanamattaṃ,",
  "tika-s0305t:568_17": "na cettha kāci bherī devadundubhīti adhippetā,",
  "tika-s0305t:568_18": "atha kho uppātabhāvena labbhamāno ākāsato nigghosasaddo.",
  "tika-s0305t:568_19": "Tenāha “devo”tiādi.",
  "tika-s0305t:568_20": "Devoti megho.",
  "tika-s0305t:568_21": "Tassa hi tadā acchabhāvena ākāsassa vassābhāvena sukkhagajjitasaññite sadde niccharante devadundubhisamaññā.",
  "tika-s0305t:568_22": "Tenāha “devo sukkhagajjitaṃ gajjī”ti.",
  "tika-s0305t:569_0": "Pītivegavissaṭṭhanti “evaṃ ciratarakālaṃ vahito ayaṃ attabhāvasaññito dukkhabhāro,",
  "tika-s0305t:569_1": "dāni na cirasseva nikkhipissāmī”ti sañjātasomanasso bhagavā sabhāveneva pītivegavissaṭṭhaṃ udānaṃ udāneti,",
  "tika-s0305t:569_2": "evaṃ udānentena ayampi attho sādhito hotīti dassanatthaṃ aṭṭhakathāyaṃ “kasmā”tiādi vuttaṃ.",
  "tika-s0305t:570_0": "Tulīyatīti tulanti tula-",
  "tika-s0305t:570_1": "saddo kammasādhanoti dassetuṃ “tulita”nti vuttaṃ.",
  "tika-s0305t:570_2": "Appānubhāvatāya paricchinnaṃ.",
  "tika-s0305t:570_3": "Tathā hi taṃ paṭipakkhena parito khaṇḍitabhāvena parittanti vuccati.",
  "tika-s0305t:570_4": "Paṭipakkhavikkhambhanato dīghasantānatāya vipulaphalatāya ca na tulaṃ na paricchinnaṃ.",
  "tika-s0305t:570_5": "Yehi kāraṇehi pubbe avisesato “mahaggataṃ atula”nti vuttaṃ,",
  "tika-s0305t:570_6": "tāni kāraṇāni rūpāvacarato āruppassa sātisayaṃ vijjantīti arūpāvacaraṃ atulanti vuttaṃ,",
  "tika-s0305t:570_7": "itarañca tulanti.",
  "tika-s0305t:570_8": "Appavipākanti tīsupi kammesu yaṃ appavipākaṃ hīnaṃ,",
  "tika-s0305t:570_9": "taṃ tulaṃ.",
  "tika-s0305t:570_10": "Bahuvipākanti yaṃ mahāvipākaṃ paṇītaṃ,",
  "tika-s0305t:570_11": "taṃ atulaṃ.",
  "tika-s0305t:570_12": "Yaṃ panettha majjhimaṃ,",
  "tika-s0305t:570_13": "taṃ hīnaṃ ukkaṭṭhanti dvidhā bhinditvā dvīsu bhāgesu pakkhipitabbaṃ.",
  "tika-s0305t:570_14": "Hīnattikavaṇṇanāyaṃ vuttanayeneva appabahuvipākataṃ niddhāretvā tassa vasena tulātulabhāvo veditabbo.",
  "tika-s0305t:570_15": "Sambhavati etasmāti sambhavoti āha “sambhava^ hetubhūta”nti.",
  "tika-s0305t:570_16": "Niyakajjhattaratoti sasantānadhammesu vipassanāvasena gocarāsevanāya ca rato.",
  "tika-s0305t:570_17": "Savipākaṃ samānaṃ pavattivipākamattadāyikammaṃ savipākaṭṭhena sambhavaṃ,",
  "tika-s0305t:570_18": "na ca taṃ kāmādi^ bhavābhisaṅkhārakanti tato visesanatthaṃ sambhavanti vatvā “bhavasaṅkhāra”nti vuttaṃ.",
  "tika-s0305t:570_19": "Ossajīti ariyamaggena avassaji.",
  "tika-s0305t:570_20": "Kavacaṃ viya attabhāvaṃ pariyonandhitvā ṭhitaṃ attani sambhūtattā attasambhavaṃ kilesañca abhindīti kilesabhedasahabhāvikammossajjanaṃ",
  "tika-s0305t:570_21": "dassento tadubhayassa kāraṇamāha “ajjhattarato samāhito”ti.",
  "tika-s0305t:571_0": "Paṭhamavikappe avasajjanameva vuttaṃ.",
  "tika-s0305t:571_1": "Ettha avasajjanākāroti taṃ dassento “atha vā”tiādimāha.",
  "tika-s0305t:571_2": "Tattha tīrentoti “uppādo bhayaṃ,",
  "tika-s0305t:571_3": "anuppādo khema”ntiādinā vīmaṃsanto.",
  "tika-s0305t:571_4": "Tulento tīrentotiādinā saṅkhepato vuttamatthaṃ vitthārato dassetuṃ “pañcakkhandhā”tiādiṃ vatvā bhavasaṅkhārassa avasajjanākāraṃ sarūpato dasseti.",
  "tika-s0305t:571_5": "Evantiādinā pana udānagāthāvaṇṇanāyaṃ ādito vuttamatthaṃ nigamanavasena dasseti.",
  "tika-s0305t:571_6": "Abhītabhāvañāpanatthañcāti ayampi attho saṅgahitoti daṭṭhabbaṃ.",
  "tika-s0305t:572_0": "Cāpālavaggavaṇṇanā niṭṭhitā.",
  "tika-s0305t:573_0": "2. Pāsādakampanavaggo",
  "tika-s0305t:574_0": "1-2. Pubbasuttādivaṇṇanā",
  "tika-s0305t:575_0": "823- 824.",
  "tika-s0305t:575_1": "Parato imasmiṃ pāsādakampanavagge dasamasutte āvi bhavissanti.",
  "tika-s0305t:575_2": "Chaabhiññāpādakāti channaṃ abhiññānaṃ pādakabhūtā padhānabhūtā.",
  "tika-s0305t:575_3": "Yathā paṭhamasutte,",
  "tika-s0305t:575_4": "tathā dutiyatatiyasuttesupi ca chaabhiññāpādakā iddhipādā kathitāti attho.",
  "tika-s0305t:576_0": "3. Chandasamādhisuttavaṇṇanā",
  "tika-s0305t:577_0": "825.",
  "tika-s0305t:577_1": "Yo samādhissa nissayabhūto chando,",
  "tika-s0305t:577_2": "so idhādhippetoti āha “chandanti kattukamyatāchanda”nti.",
  "tika-s0305t:577_3": "Tassa ca adhipateyyaṭṭho nissayaṭṭho,",
  "tika-s0305t:577_4": "na vinā taṃ chandaṃ nissāyāti āha –",
  "tika-s0305t:577_5": "“nissāyāti nissayaṃ katvā,",
  "tika-s0305t:577_6": "adhipatiṃ katvāti attho”ti.",
  "tika-s0305t:577_7": "Padhānabhūtāti seṭṭhabhūtā,",
  "tika-s0305t:577_8": "seṭṭhabhāvo ca ekassapi catukiccasādhanavasena pavattiyā,",
  "tika-s0305t:577_9": "tato eva bahuvacananiddeso,",
  "tika-s0305t:577_10": "padhānasaṅkhāraṭṭhena padhānasaṅkharaṇato.",
  "tika-s0305t:577_11": "“Chandaṃ ce nissāya…pe…",
  "tika-s0305t:577_12": "ayaṃ vuccati chandasamādhī”ti imāya pāḷiyā chandādhipati samādhi chandasamādhīti adhipatisaddalopaṃ katvā samāso vuttoti viññāyati,",
  "tika-s0305t:577_13": "adhipatisaddatthadassanavasena vā chandahetuko,",
  "tika-s0305t:577_14": "chandādhiko vā samādhi chandasamādhi.",
  "tika-s0305t:577_15": "Tena “chandasamādhinā ceva padhānasaṅkhārehi padhānabhūtasaṅkhārehi ca samannāgatā”ti vakkhati,",
  "tika-s0305t:577_16": "taṃ ānetvā sambandho.",
  "tika-s0305t:577_17": "Padhānabhūtāti vīriyabhūtā.",
  "tika-s0305t:577_18": "Keci vadanti –",
  "tika-s0305t:577_19": "“saṅkhatasaṅkhārādinivattanatthaṃ padhānaggahaṇa”nti.",
  "tika-s0305t:577_20": "Atha vā taṃ taṃ visesaṃ saṅkharotīti saṅkhāro,",
  "tika-s0305t:577_21": "sabbampi vīriyaṃ.",
  "tika-s0305t:577_22": "Tattha catukiccasādhakato tadaññassa nivattanatthaṃ padhānaggahaṇanti.",
  "tika-s0305t:577_23": "Yathā chando chandasamādhinā ceva padhānasaṅkhārehi ca samannāgato,",
  "tika-s0305t:577_24": "evaṃ chandasamādhi chandena ceva padhānasaṅkhārehi ca samannāgato.",
  "tika-s0305t:577_25": "Padhānasaṅkhārāpi chandena ceva chandasamādhinā ca samannāgatāti tīsupi padesu samannāgatasaddo yojetabbo.",
  "tika-s0305t:577_26": "Tasmāti yasmā tayopi chandādayo ekacittuppādapariyāpannā,",
  "tika-s0305t:577_27": "tasmā sabbe te dhammā ekato katvā “ayaṃ vuccati…pe…",
  "tika-s0305t:577_28": "iddhipādo”ti vuttanti.",
  "tika-s0305t:577_29": "Evaṃ chandādīnaṃyeva cettha iddhipādabhāvo vutto,",
  "tika-s0305t:577_30": "vibhaṅge pana tesaṃ iddhibhāvo sampayuttānaṃ iddhipādabhāvo vuttoti dassento “iddhipādavibhaṅge panā”tiādimāha.",
  "tika-s0305t:578_0": "Idāni nesaṃ iddhipādatāpi sambhavatīti dassento “apicā”tiādimāha.",
  "tika-s0305t:578_1": "Tattha chandañhi bhāvayato padhānaṃ katvā bhāventassa tathā pavattapubbābhisaṅkhāravasena ijjhamāno chando iddhi nāma,",
  "tika-s0305t:578_2": "tassa nissayabhūtā padhānasaṅkhārā iddhipādo nāma.",
  "tika-s0305t:578_3": "Sesadvayepi eseva nayo.",
  "tika-s0305t:578_4": "Tathā bhāvayantassa mukhyatāmattaṃ sandhāya vuttaṃ,",
  "tika-s0305t:578_5": "ijjhanattho pana sabbesaṃ samānanti dassento “sampayutta…pe…",
  "tika-s0305t:578_6": "ijjhantiyevā”ti āha.",
  "tika-s0305t:579_0": "Iddhipāde asaṅkarato dassetuṃ “apicā”tiādi vuttaṃ.",
  "tika-s0305t:579_1": "Tattha chandādayoti chandasamādhipadhānasaṅkhārā.",
  "tika-s0305t:579_2": "Sesiddhipādesūti vīriyiddhipādādīsu.",
  "tika-s0305t:579_3": "Tattha vīriyasamādhipadhānasaṅkhārasamannāgatoti dvikkhattuṃ vīriyaṃ āgataṃ,",
  "tika-s0305t:579_4": "tattha purimaṃ samādhivisesaṃ,",
  "tika-s0305t:579_5": "vīriyādhipatisamādhi eva vīriyasamādhīti dutiyaṃ samannāgamaṅgadassanaṃ.",
  "tika-s0305t:579_6": "Dveyeva hi sabbattha samannāgamaṅgāni samādhi padhānasaṅkhāro ca,",
  "tika-s0305t:579_7": "chandādayo samādhivisesanāni,",
  "tika-s0305t:579_8": "padhānasaṅkhāro pana padhānavacaneneva visesito,",
  "tika-s0305t:579_9": "na chandādīhīti na idha vīriyādhipatitā padhānasaṅkhārassa vuttā hoti.",
  "tika-s0305t:579_10": "Vīriyañca samādhiṃ visesetvā ṭhitameva samannāgamaṅgavasena padhānasaṅkhāravacanena vuttanti nāpi dvīhi vīriyehi samannāgamo vutto hoti.",
  "tika-s0305t:579_11": "Yasmā pana chandādīhi visiṭṭho samādhi,",
  "tika-s0305t:579_12": "tathāpi visiṭṭheneva ca tena sampayutto padhānasaṅkhāro sesadhammā ca,",
  "tika-s0305t:579_13": "tasmā samādhivisesanānaṃ vasena cattāro iddhipādā vuttā,",
  "tika-s0305t:579_14": "visesanabhāvo ca chandādīnaṃ taṃtaṃavassayadassanavasena hotīti “chandasamādhi…pe…",
  "tika-s0305t:579_15": "iddhipādo”ti ettha nissayatthepi pāda-",
  "tika-s0305t:579_16": "sadde upādāyaṭṭhena chandādīnaṃ iddhipādatā vuttā hoti,",
  "tika-s0305t:579_17": "teneva abhidhamme uttaracūḷabhājaniye “cattāro iddhipādā chandiddhipādo”tiādinā chandādīnaṃyeva iddhipādatā vuttā,",
  "tika-s0305t:579_18": "pañhapucchake ca –",
  "tika-s0305t:579_19": "“cattāro iddhipādā idha bhikkhu chandasamādhī”tiādināva uddesaṃ katvāpi puna chandādīnaṃyeva kusalādibhāvo vibhatto.",
  "tika-s0305t:579_20": "Upāyiddhipādadassanatthameva hi nissayiddhipādadassanaṃ kataṃ,",
  "tika-s0305t:579_21": "aññathā catubbidhatā na hotīti ayamettha pāḷivasena atthavinicchayo.",
  "tika-s0305t:579_22": "Tattha upāyiddhipādadassanatthamevāti chandādike dhure jeṭṭhake pubbaṅgame katvā nibbattitasamādhi chandādhipatisamādhīti",
  "tika-s0305t:579_23": "chandādīnaṃ iddhiyā adhigamūpāyadassanaṃ upāyiddhipādadassanaṃ,",
  "tika-s0305t:579_24": "tadatthameva “tathābhūtassa vedanākkhandho…pe…",
  "tika-s0305t:579_25": "viññāṇakkhandho”ti tattha tattha pāḷiyaṃ nissayiddhipādadassanaṃ kataṃ chandādivisiṭṭhānaṃyeva vedanākkhandhādīnaṃ adhippetattā.",
  "tika-s0305t:579_26": "Evañcetaṃ sampaṭicchitabbaṃ,",
  "tika-s0305t:579_27": "aññathā kevalaṃ iddhisampayuttānaṃyeva khandhānaṃ vasena iddhipādabhāve gayhamāne tesaṃ catubbidhatā na hoti visesakāraṇabhāvatoti adhippāyo.",
  "tika-s0305t:580_0": "Kecīti uttaravihāravāsino.",
  "tika-s0305t:580_1": "Anibbattoti hetupaccayehi na nibbatto,",
  "tika-s0305t:580_2": "na sabhāvadhammo,",
  "tika-s0305t:580_3": "paññattimattanti adhippāyo.",
  "tika-s0305t:580_4": "Vādamaddanatthāya hoti,",
  "tika-s0305t:580_5": "abhidhamme ca āgato uttaracūḷavāroti yojanā.",
  "tika-s0305t:580_6": "Cattāro iddhipādātiādi uttaracūḷavāradassanaṃ.",
  "tika-s0305t:580_7": "Ime pana uttaracūḷavāre āgatā iddhipādā.",
  "tika-s0305t:581_0": "Raṭṭhapālatthero chande sati kathaṃ nānujānissantīti sattāhāni bhattāni abhuñjitvā mātāpitaro anujānāpetvā",
  "tika-s0305t:581_1": "pabbajitvā chandameva nissāya arahattaṃ pāpuṇīti āha –",
  "tika-s0305t:581_2": "“raṭṭhapālatthero chandaṃ dhuraṃ katvā lokuttaradhammaṃ nibbattesī”ti.",
  "tika-s0305t:581_3": "Soṇattheroti sukhumālasoṇatthero.",
  "tika-s0305t:581_4": "So hi āyasmā attano sukhumālabhāvaṃ acintetvā ativelaṃ caṅkamanena pādesu uṭṭhitesupi ussāhaṃ avissajjento",
  "tika-s0305t:581_5": "vīriyaṃ dhuraṃ katvā lokuttaradhammaṃ nibbattesi.",
  "tika-s0305t:581_6": "Sambhutatthero “cittavato ce alamariyañāṇadassanaviseso ijjheyya,",
  "tika-s0305t:581_7": "mayhaṃ ijjheyyāti cittaṃ dhuraṃ katvā lokuttaradhammaṃ nibbattesi.",
  "tika-s0305t:581_8": "Mogharājā “paññavato ce maggabhāvanā ijjheyya,",
  "tika-s0305t:581_9": "mayhaṃ ijjheyyā”ti paññāpubbaṅgamaṃ paññādhuraṃ paññājeṭṭhakaṃ katvā arahattaṃ pāpuṇīti āha “mogharājā",
  "tika-s0305t:581_10": "vīmaṃsaṃ dhuraṃ katvā lokuttaradhammaṃ nibbattesī”ti.",
  "tika-s0305t:581_11": "Idāni nesaṃ ariyānaṃ upaṭṭhānussāhamantajātisampadaṃ nissāya rañño santike laddhavisese amaccaputte nidassanabhāvena dassetuṃ “tattha yathā”tiādimāha.",
  "tika-s0305t:581_12": "Ettha ca punappunaṃ chanduppādanaṃ tosanaṃ viya hotīti chandassa upaṭṭhānasadisatā vuttā,",
  "tika-s0305t:581_13": "thāmabhāvato ca vīriyassa sūrattasadisatā,",
  "tika-s0305t:581_14": "cintanappadhānattā cittassa mantasaṃvidhānasadisatā,",
  "tika-s0305t:581_15": "yonisomanasikāra-",
  "tika-s0305t:581_16": "sambhūtesu kusaladhammesu paññā seṭṭhāti vīmaṃsāya jātisampattisadisatā vuttā.",
  "tika-s0305t:582_0": "4. Moggallānasuttavaṇṇanā",
  "tika-s0305t:583_0": "826.",
  "tika-s0305t:583_1": "Uddhaccapakatikāti vikkhittasabhāvā,",
  "tika-s0305t:583_2": "vibbhantacittāti attho.",
  "tika-s0305t:583_3": "Anavaṭṭhitatāya vipphanditacittatāya vipphandamānacittā.",
  "tika-s0305t:583_4": "Tucchatāya naḷo viyāti naḷo, māno,",
  "tika-s0305t:583_5": "uggato naḷo etesanti unnaḷāti āha –",
  "tika-s0305t:583_6": "“unnaḷāti…pe…",
  "tika-s0305t:583_7": "vuttaṃ hotī”ti.",
  "tika-s0305t:583_8": "Capalāti cāpalyatā nāma lolabhāvo.",
  "tika-s0305t:583_9": "Murāti kharavacanā,",
  "tika-s0305t:583_10": "pharusavacanāti attho.",
  "tika-s0305t:583_11": "Vikiṇṇavācā nāma samphappalāpinoti vuttaṃ “asaṃyatavacanā”tiādi.",
  "tika-s0305t:583_12": "Paṭipattidhamme pamuṭṭhā vinaṭṭhā paṭivinaṭṭhā sati etesanti muṭṭhasatīti āha –",
  "tika-s0305t:583_13": "“naṭṭhassatino”ti.",
  "tika-s0305t:583_14": "Ubbhantacittāti samādhino abhāvena uddhacceneva uparūpari bhantacittā.",
  "tika-s0305t:583_15": "Pākatindriyā abhāvitakāyatāya gāmadārakā viya pakatibhūtaindriyā.",
  "tika-s0305t:583_16": "Nemo vuccati bhūmiyā baddhabhāvanimittapadeso,",
  "tika-s0305t:583_17": "gambhīro nemo etassāti gambhīranemo.",
  "tika-s0305t:583_18": "Suṭṭhu nikhātotiādi tassa pādassa suppatiṭṭhitabhāvadassanaṃ.",
  "tika-s0305t:584_0": "5. Uṇṇābhabrāhmaṇasuttavaṇṇanā",
  "tika-s0305t:585_0": "827. Pahānatthanti anuppādapahānatthaṃ.",
  "tika-s0305t:586_0": "9. Iddhādidesanāsuttavaṇṇanā",
  "tika-s0305t:587_0": "831. Abhiññāpādakaṃ catutthajjhānaṃ adhippetaṃ “iddhilābhāya pavattatī”ti vacanato.",
  "tika-s0305t:588_0": "10. Vibhaṅgasuttavaṇṇanā",
  "tika-s0305t:589_0": "832.",
  "tika-s0305t:589_1": "Chandaṃ uppādetvāti bhāvanāchandaṃ uppādetvā.",
  "tika-s0305t:589_2": "Līnākāroti bhāvanācittassa layāpatti.",
  "tika-s0305t:589_3": "Kosajjena vokiṇṇāpajjanaṃ vuttaṃ.",
  "tika-s0305t:590_0": "Evaṃ pasādābhāvena cittassa vikkhepāpatti,",
  "tika-s0305t:590_1": "tattha pasāduppādanena yaṃ sampahaṃsanaṃ icchitabbaṃ,",
  "tika-s0305t:590_2": "tassa uppādanākāraṃ dassetuṃ vuttaṃ “so buddhadhammasaṅghaguṇe āvajjetvā”tiādi.",
  "tika-s0305t:590_3": "Vatthukāme ārabbha vikkhitto punappunaṃ vikkhitto hotiyevāti vuttaṃ “anuvikkhitto”ti.",
  "tika-s0305t:590_4": "Uppathaṃ paṭipannassa cittassa daṇḍanaṭṭhena niggaṇhanaṭṭhena suttāni eva daṇḍoti suttadaṇḍo,",
  "tika-s0305t:590_5": "tena suttadaṇḍena cittaṃ tajjetvā.",
  "tika-s0305t:590_6": "Pañcakāmaguṇe ārabbha pavatto cittavikkhepo punappunaṃ uppajjatevāti vuttaṃ “anuvikkhitto anuvisaṭo”ti.",
  "tika-s0305t:591_0": "Purepacchābhāvo kammaṭṭhānassa manasikāravasena uggahavasena vāti tadubhayaṃ dassetuṃ “katha”ntiādi vuttaṃ.",
  "tika-s0305t:591_1": "Atilīnādīsu catūsu ṭhānesūti atilīnātipaggahitasaṃkhittaanuvikkhittasaññitesu catūsu ṭhānesu.",
  "tika-s0305t:591_2": "Tattha bhāvanaṃ anajjhogāhetvāva saṅkoco atilīnatā,",
  "tika-s0305t:591_3": "ajjhogāhetvā anto saṅkoco saṃkhittatā,",
  "tika-s0305t:591_4": "antosaṅkhepo atipaggahitatā,",
  "tika-s0305t:591_5": "accāraddhavīriyatā anuvikkhittatā.",
  "tika-s0305t:591_6": "Bahiddhā visamavitakkānubhāvanaṃ āpajjanto dvattiṃsākāravasena aṭṭhikasaññāvasena vā gahetabbanti āha –",
  "tika-s0305t:591_7": "“sarīravasena veditabba”nti.",
  "tika-s0305t:591_8": "Tenāha “uddhaṃ pādatalā”tiādi.",
  "tika-s0305t:592_0": "Aññamaññaṃ asaṅkarato ākirīyanti pakārato ṭhapīyantīti ākārā,",
  "tika-s0305t:592_1": "bhāgāti āha –",
  "tika-s0305t:592_2": "“yehi ākārehīti yehi koṭṭhāsehī”ti.",
  "tika-s0305t:592_3": "Liṅgīyati sallakkhīyatīti liṅgaṃ,",
  "tika-s0305t:592_4": "saṇṭhānaṃ.",
  "tika-s0305t:592_5": "Nimīyati niddhāretvā paricchindīyatīti nimittaṃ,",
  "tika-s0305t:592_6": "upaṭṭhānaṃ.",
  "tika-s0305t:592_7": "Yo bhikkhūtiādi ālokasaññaṃ yo uggaṇhāti,",
  "tika-s0305t:592_8": "taṃ dassanaṃ.",
  "tika-s0305t:592_9": "Aṅgaṇeti vivaṭaṅgaṇe.",
  "tika-s0305t:592_10": "Ālokasaññaṃ manasikaroti rattiyaṃ.",
  "tika-s0305t:592_11": "Vīriyādīsupīti yathā “idha bhikkhu chandaṃ uppādetvā”ti chande vitthāranayo vutto,",
  "tika-s0305t:592_12": "vīriyādīsupi eso eva vitthāranayo yojetabbo.",
  "tika-s0305t:593_0": "Pāsādakampanavaggavaṇṇanā niṭṭhitā.",
  "tika-s0305t:594_0": "3. Ayoguḷavaggo",
  "tika-s0305t:595_0": "2. Ayoguḷasuttavaṇṇanā",
  "tika-s0305t:596_0": "834.",
  "tika-s0305t:596_1": "Iminā catumahābhūtamayenāti iminā sabbalokapaccakkhena catūhi mahābhūtehi nibbattena catumahābhūtamayena.",
  "tika-s0305t:596_2": "Manomayo pana nimmitakāyo bhagavato rucivasena paresaṃ paccakkho hoti.",
  "tika-s0305t:596_3": "Omātīti avamāti. Ava-",
  "tika-s0305t:596_4": "pubbo hi mā-",
  "tika-s0305t:596_5": "saddo sattiatthopi hotīti “pahoti sakkotī”ti attho vutto.",
  "tika-s0305t:596_6": "Asambhinnapadanti asādhāraṇapadaṃ aññattha anāgatattā.",
  "tika-s0305t:596_7": "Kāyassa citte samodahanaṃ āropanaṃ tannissitatākaraṇañca atthato cittagatiyā pavattanamevāti āha “cittagatiyā pesetī”ti.",
  "tika-s0305t:597_0": "Tattha cittagatigamanaṃ nāma cittavasena kāyassa pariṇāmanena “ayaṃ kāyo imaṃ cittaṃ viya hotū”ti kāyassa cittena samānagatikatāṭhapanaṃ.",
  "tika-s0305t:597_1": "Kathaṃ pana kāyo dandhapavattiko lahupavattinā cittena samānagatiko hotīti?",
  "tika-s0305t:597_2": "Na sabbathā samānagatiko.",
  "tika-s0305t:597_3": "Yatheva hi kāyavasena cittapariṇāmane cittaṃ sabbathā kāyena samānagatikaṃ na hoti.",
  "tika-s0305t:597_4": "Na hi kadāci taṃ sabhāvasiddhena attano khaṇena avattitvā dandhavuttikassa rūpadhammassa vasena pavattituṃ sakkoti,",
  "tika-s0305t:597_5": "“idaṃ cittaṃ ayaṃ kāyo viya hotū”ti pana adhiṭṭhānena dandhagatikassa kāyassa anuvattanato yāva icchitaṭṭhānappatti,",
  "tika-s0305t:597_6": "tāva kāyagatianulomeneva hutvā santānavasena pavattamānaṃ cittaṃ kāyagatiyā pariṇāmitaṃ nāma hoti.",
  "tika-s0305t:597_7": "Evaṃ “ayaṃ kāyo idaṃ cittaṃ viya hotū”ti adhiṭṭhānena pageva sukhalahusaññāya sampāditattā abhāvitiddhipādānaṃ",
  "tika-s0305t:597_8": "viya dandhaṃ avattitvā yathā lahukaṃ katipayacittavāreneva icchitaṭṭhānappatti hoti,",
  "tika-s0305t:597_9": "evaṃ pavattamāno kāyo cittagatiyā pariṇāmito nāma hoti,",
  "tika-s0305t:597_10": "na ekacittakkhaṇeneva icchitaṭṭhānappattiyā,",
  "tika-s0305t:597_11": "evañca katvā bāhāsamiñjanapasāraṇūpamāpi upacārena vinā suṭṭhutaraṃ yuttā hotīti.",
  "tika-s0305t:597_12": "Aññathā dhammatāvilomatā siyā,",
  "tika-s0305t:597_13": "nāpi dhammānaṃ lakkhaṇaññathattaṃ iddhibalena kātuṃ sakkā,",
  "tika-s0305t:597_14": "bhāvaññathattameva pana kātuṃ sakkāti.",
  "tika-s0305t:598_0": "3-10. Bhikkhusuttādivaṇṇanā",
  "tika-s0305t:599_0": "835- 842.",
  "tika-s0305t:599_1": "“Dvinnaṃ phalāna”nti āgatasuttaṃ sandhāya “dve phalāni ādiṃ katvā”ti vuttaṃ.",
  "tika-s0305t:599_2": "Sesaṃ suviññeyyameva.",
  "tika-s0305t:600_0": "Ayoguḷavaggavaṇṇanā niṭṭhitā.",
  "tika-s0305t:601_0": "Iddhipādasaṃyuttavaṇṇanā niṭṭhitā.",
  "tika-s0305t:602_0": "8. Anuruddhasaṃyuttaṃ",
  "tika-s0305t:603_0": "1. Rahogatavaggo",
  "tika-s0305t:604_0": "1-2. Paṭhamarahogatasuttādivaṇṇanā",
  "tika-s0305t:605_0": "899- 900.",
  "tika-s0305t:605_1": "Chattiṃsāya ṭhānesūti ajjhattaṃ kāye samudayadhammānupassī, vayo,",
  "tika-s0305t:605_2": "samudayavayo,",
  "tika-s0305t:605_3": "bahiddhā samudayo, vayo,",
  "tika-s0305t:605_4": "samudayavayo,",
  "tika-s0305t:605_5": "ajjhattabahiddhā samudayo, vayo,",
  "tika-s0305t:605_6": "samudayavayadhammānupassīti nava anupassanā,",
  "tika-s0305t:605_7": "tathā vedanāya citte dhammesūti evaṃ chattiṃsāya ṭhānesu.",
  "tika-s0305t:605_8": "Dutiye dvādasasu ṭhānesūti kāye ajjhattaṃ bahiddhā ajjhattabahiddhā,",
  "tika-s0305t:605_9": "vedanāya citte dhammesūti evaṃ dvādasasu ṭhānesu.",
  "tika-s0305t:606_0": "3. Sutanusuttavaṇṇanā",
  "tika-s0305t:607_0": "901.",
  "tika-s0305t:607_1": "Imāya pāḷiyāti imāya hīnattikapāḷiyā.",
  "tika-s0305t:607_2": "Ime dhammā hīnā lāmakaṭṭhena.",
  "tika-s0305t:607_3": "Ime dhammā majjhimā hīnapaṇītānaṃ majjhe bhavāti.",
  "tika-s0305t:607_4": "Uttamaṭṭhena attappakaṭṭhena padhānabhāvaṃ nītāti paṇītā.",
  "tika-s0305t:608_0": "4-7. Paṭhamakaṇḍakīsuttādivaṇṇanā",
  "tika-s0305t:609_0": "902- 905.",
  "tika-s0305t:609_1": "Kaṇḍakā etissā atthīti kaṇḍakī,",
  "tika-s0305t:609_2": "karamandagaccho.",
  "tika-s0305t:609_3": "Osadhibhāvāpekkhāya itthiliṅganiddeso,",
  "tika-s0305t:609_4": "tabbahulatāya taṃ vanaṃ “kaṇḍakīvana”nteva paññāyittha.",
  "tika-s0305t:609_5": "Sahassalokanti sahassacakkavāḷalokaṃ.",
  "tika-s0305t:609_6": "Dasacakkavāḷasahassaṃ ekāvajjanassa āpāthaṃ āgacchati tathā ālokavaḍḍhanassa katattā.",
  "tika-s0305t:610_0": "9. Ambapālivanasuttavaṇṇanā",
  "tika-s0305t:611_0": "907. Arahattabhāvadīpakanti arahattassa atthibhāvadīpakaṃ. “Arahattabhāvadīpika”nti vā pāṭho.",
  "tika-s0305t:612_0": "Rahogatavaggavaṇṇanā niṭṭhitā.",
  "tika-s0305t:613_0": "2. Dutiyavaggavaṇṇanā",
  "tika-s0305t:614_0": "909- 922.",
  "tika-s0305t:614_1": "Dasabalañāṇanti dasavidhabalañāṇaṃ.",
  "tika-s0305t:614_2": "Ekadesenāti padesavasena.",
  "tika-s0305t:614_3": "Sāvakānampi attano abhinīhārānurūpaṃ ñāṇaṃ pavattatīti te kālapadesavasena ceva yathāparicayasattapadesavasena ca ṭhānānīti jānanti,",
  "tika-s0305t:614_4": "sammāsambuddhānaṃ pana anantañāṇatāya sabbattheva appaṭihatameva ñāṇanti āha –",
  "tika-s0305t:614_5": "“sabbaññubuddhānaṃ panā”tiādi.",
  "tika-s0305t:614_6": "Etaṃ dasabalañāṇaṃ anantavisayattā nippadesaṃ anūnatāya sabbākāraparipūraṃ.",
  "tika-s0305t:615_0": "Dutiyavaggavaṇṇanā niṭṭhitā.",
  "tika-s0305t:616_0": "Anuruddhasaṃyuttavaṇṇanā niṭṭhitā.",
  "tika-s0305t:617_0": "9. Jhānasaṃyuttavaṇṇanā",
  "tika-s0305t:618_0": "923. Jhānasaṃyuttaṃ suviññeyyameva, missakanti vadanti.",
  "tika-s0305t:619_0": "Jhānasaṃyuttavaṇṇanā niṭṭhitā.",
  "tika-s0305t:620_0": "10. Ānāpānasaṃyuttaṃ",
  "tika-s0305t:621_0": "1. Ekadhammavaggo",
  "tika-s0305t:622_0": "1. Ekadhammasuttavaṇṇanā",
  "tika-s0305t:623_0": "977. Etthāti etasmiṃ paṭhamasutte. Vuttameva, tasmā tattha vuttanayeneva veditabbanti adhippāyo.",
  "tika-s0305t:624_0": "6. Ariṭṭhasuttavaṇṇanā",
  "tika-s0305t:625_0": "982. No-",
  "tika-s0305t:625_1": "saddo pucchāyaṃ,",
  "tika-s0305t:625_2": "tasmā nūti iminā samānatthoti āha “bhāvetha nū”ti.",
  "tika-s0305t:625_3": "Kāmacchandoti vatthukāmesu icchāti āha “pañcakāmaguṇikarāgo”ti.",
  "tika-s0305t:625_4": "Dvādasasu āyatanadhammesu saparasantatipariyāpannesu.",
  "tika-s0305t:625_5": "Iminā kāmacchandappahānakittanena paṭighasaññāpaṭivinayakittanena ca anāgāmimaggaṃ katheti pañcorambhāgiyasaññojanasamucchedassa byākatattā.",
  "tika-s0305t:625_6": "Vipassanaṃ dassentoti “vipassanaṃ anuyuñjathā”ti dassento.",
  "tika-s0305t:626_0": "8. Padīpopamasuttavaṇṇanā",
  "tika-s0305t:627_0": "984.",
  "tika-s0305t:627_1": "“Neva kāyopi kilamati na cakkhūnī”ti aṭṭhakathāyaṃ paduddhāro kato.",
  "tika-s0305t:627_2": "“Kāyopi kilamati,",
  "tika-s0305t:627_3": "cakkhūnipi vihaññantī”ti vatvā yattha yathā hoti,",
  "tika-s0305t:627_4": "tāni dassetuṃ “dhātukammaṭṭhānasmiṃ hī”tiādi vuttaṃ.",
  "tika-s0305t:627_5": "Cakkhūni phandanti kilamantītiādi ativelaṃ upanijjhāyane hotīti katvā vuttaṃ.",
  "tika-s0305t:627_6": "Imasmiṃ pana kammaṭṭhāneti ānāpānakammaṭṭhāne.",
  "tika-s0305t:627_7": "Evamāhāti “bhikkhu cepi ākaṅkheyya,",
  "tika-s0305t:627_8": "neva kāyo kilameyyā”ti evamāha.",
  "tika-s0305t:628_0": "Labbhatīti aṭṭhakathādhippāye ṭhatvā vuttaṃ,",
  "tika-s0305t:628_1": "parato āgatena theravādena so anicchito.",
  "tika-s0305t:628_2": "Na hi tārakarūpamuttāvaḷikādisadisaṃ nimittūpaṭṭhānākāramattaṃ khaṇamattaṭṭhāyinaṃ kasiṇanimittesu viya ugghāṭanaṃ kātuṃ sakkoti.",
  "tika-s0305t:628_3": "Tenāha “na labbhatevā”ti.",
  "tika-s0305t:628_4": "Ānisaṃsadassanatthaṃ gahito,",
  "tika-s0305t:628_5": "ānāpānassatisamādhismiṃ siddhe ayaṃ guṇo sukheneva ijjhatīti.",
  "tika-s0305t:628_6": "Yasmā bhikkhūti imasmiṃ vāre nāgatanti yathā purimavāre “bhikkhu cepi ākaṅkheyyā”ti āgataṃ,",
  "tika-s0305t:628_7": "evaṃ idha “bhāvite kho,",
  "tika-s0305t:628_8": "bhikkhave,",
  "tika-s0305t:628_9": "ānāpānassatisamādhimhī”ti āgatavāre bhikkhuggahaṇamakataṃ,",
  "tika-s0305t:628_10": "tasmā “so”ti na vuttaṃ.",
  "tika-s0305t:629_0": "9. Vesālīsuttavaṇṇanā",
  "tika-s0305t:630_0": "985.",
  "tika-s0305t:630_1": "Pākāraparikkhepavaḍḍhanenāti pākāraparikkhepena bhūmiyā vaḍḍhanena.",
  "tika-s0305t:630_2": "Rājagahasāvatthiyo viya idampi ca nagaraṃ…pe…",
  "tika-s0305t:630_3": "sabbākāravepullataṃ pattaṃ.",
  "tika-s0305t:630_4": "Anekapariyāyenāti ettha pariyāyasaddo kāraṇavacanoti āha “anekehi kāraṇehī”ti,",
  "tika-s0305t:630_5": "ayaṃ kāyo aviññāṇakopi saviññāṇakopi evampi asubho evampi asubhoti nānāvidhehi kāraṇehīti attho.",
  "tika-s0305t:630_6": "Asubhākārasandassanappavattanti kesādivasena tatthāpi vaṇṇādito asubhākārassa sabbaso dassanavasena pavattaṃ.",
  "tika-s0305t:630_7": "Kāyavicchandanīyakathanti attano parassa ca karajakāye vicchandanuppādanakathaṃ.",
  "tika-s0305t:630_8": "Muttaṃ vātiādinā byatirekamukhena kāyassa amanuññataṃ dasseti.",
  "tika-s0305t:630_9": "Tattha ādito tīhi padehi adassanīyatāya asārakatāya ca,",
  "tika-s0305t:630_10": "majjhe catūhi duggandhatāya,",
  "tika-s0305t:630_11": "ante ekena lesamattenapi manuññatābhāvamassa dasseti.",
  "tika-s0305t:630_12": "Atha khotiādinā anvayato sarūpeneva amanuññatāya dassanaṃ.",
  "tika-s0305t:630_13": "“Kesalomādī”ti saṅkhepato vuttamatthaṃ vibhāgena dassetuṃ “yepī”tiādi vuttaṃ.",
  "tika-s0305t:631_0": "Vaṇṇentoti vitthārento.",
  "tika-s0305t:631_1": "Asubhāyāti asubhamātikāya.",
  "tika-s0305t:631_2": "Phātikammanti bahulīkāro.",
  "tika-s0305t:631_3": "Kilesacorehi anabhibhavanīyattā jhānaṃ “cittamañjūsa”nti vuttaṃ.",
  "tika-s0305t:631_4": "Nissāyāti pādakaṃ katvā.",
  "tika-s0305t:632_0": "Apare pana “tasmiṃ kira addhamāse na koci buddhaveneyyo ahosi,",
  "tika-s0305t:632_1": "tasmā bhagavā evamāha –",
  "tika-s0305t:632_2": "‘icchāmahaṃ,",
  "tika-s0305t:632_3": "bhikkhave’tiādī”ti vadanti.",
  "tika-s0305t:632_4": "Pare kirāti kira-",
  "tika-s0305t:632_5": "saddo arucisaṃsūcanattho.",
  "tika-s0305t:632_6": "Tenāha “idaṃ pana icchāmatta”nti.",
  "tika-s0305t:633_0": "Anekakāraṇasammissoti ettha kāraṇaṃ nāma kāyassa asuciduggandhajegucchapaṭikūlatāva.",
  "tika-s0305t:633_1": "Sabbamakaṃsūti puthujjanā nāma sāvajjepi tattha anavajjasaññino hutvā karaṇakārāpanasamanuññatābhedaṃ sabbaṃ pāpaṃ akaṃsu.",
  "tika-s0305t:633_2": "Kāmaṃ dasānussatiggahaṇeneva ānāpānassati gahitā,",
  "tika-s0305t:633_3": "sā pana tattha sannipatitabhikkhūsu bahūnaṃ sappāyā sātthikā ca,",
  "tika-s0305t:633_4": "tasmā puna gahitā.",
  "tika-s0305t:633_5": "Tathā hi bhagavā tameva kammaṭṭhānaṃ imasmiṃ sutte kathesi.",
  "tika-s0305t:633_6": "Āhāre paṭikūlasaññā asubhakammaṭṭhānasadisā,",
  "tika-s0305t:633_7": "cattāro pana āruppā ādikammikānaṃ ayogyāti tesaṃ idha aggahaṇaṃ daṭṭhabbaṃ.",
  "tika-s0305t:634_0": "Vesāliṃ upanissāyāti vesālīnagaraṃ gocaragāmaṃ katvā.",
  "tika-s0305t:634_1": "Muhuttenevāti satthari saddhamme ca gāravena upagatabhikkhūnaṃ vacanasamanantarameva uṭṭhahiṃsūti katvā vuttaṃ.",
  "tika-s0305t:634_2": "Buddhakāle kira bhikkhū bhagavato sandesaṃ sirasā sampaṭicchituṃ ohitasotā viharanti.",
  "tika-s0305t:635_0": "Ānāpānapariggāhikāyāti assāsapassāse pariggaṇhanavasena pavattāya satiyā.",
  "tika-s0305t:635_1": "Sampayutto samādhīti tāya sampayuttaaññamaññapaccayabhūtāya uppanno samādhi.",
  "tika-s0305t:635_2": "Ānāpānassatiyaṃ vā samādhīti iminā upanissayapaccayasabhāvampi dasseti,",
  "tika-s0305t:635_3": "ubhayatthāpi sahajātādīnaṃ sattannampi paccayānaṃ vasena paccayabhāvaṃ dasseti.",
  "tika-s0305t:635_4": "“Yathāpaṭipannā me sāvakā cattāro satipaṭṭhāne bhāventī”tiādīsu uppādanavaḍḍhanaṭṭhena bhāvanāti vuccatīti",
  "tika-s0305t:635_5": "tadubhayavasena atthaṃ dassento “bhāvitoti uppādito vaḍḍhito vā”ti āha.",
  "tika-s0305t:635_6": "Tattha bhāvaṃ vijjamānataṃ ito gatoti bhāvito,",
  "tika-s0305t:635_7": "uppādito paṭiladdhamattoti attho.",
  "tika-s0305t:635_8": "Uppanno pana laddhāsevano bhāvito,",
  "tika-s0305t:635_9": "paguṇabhāvaṃ āpādito vaḍḍhitoti attho.",
  "tika-s0305t:635_10": "Bahulīkatoti bahulaṃ pavattito.",
  "tika-s0305t:635_11": "Tena āvajjanādivasībhāvappattimāha.",
  "tika-s0305t:635_12": "Yo hi vasībhāvamāpādito,",
  "tika-s0305t:635_13": "so icchiticchitakkhaṇe samāpajjitabbato punappunaṃ pavattissati.",
  "tika-s0305t:635_14": "Tena vuttaṃ “punappunaṃ kato”ti.",
  "tika-s0305t:635_15": "Yathā “idheva,",
  "tika-s0305t:635_16": "bhikkhave, samaṇo,",
  "tika-s0305t:635_17": "vivicceva kāmehī”ti ca evamādīsu paṭhamapade vutto eva-",
  "tika-s0305t:635_18": "saddo dutiyādīsupi vuttoyeva hoti,",
  "tika-s0305t:635_19": "evamidhāpīti āha “ubhayattha evasaddena niyamo veditabbo”ti.",
  "tika-s0305t:635_20": "Ubhayattha niyamena laddhaguṇaṃ dassetuṃ “ayaṃ hī”tiādi vuttaṃ.",
  "tika-s0305t:636_0": "Asubhakammaṭṭhānanti asubhārammaṇaṃ jhānamāha.",
  "tika-s0305t:636_1": "Tañhi asubhesu yogakammabhāvato yogino sukhavisesānaṃ kāraṇabhāvato ca “asubhakammaṭṭhāna”nti vuccati.",
  "tika-s0305t:636_2": "Kevalanti iminā ārammaṇaṃ nivatteti.",
  "tika-s0305t:636_3": "Paṭivedhavasenāti jhānapaṭivedhavasena.",
  "tika-s0305t:636_4": "Jhānañhi bhāvanāvisesena ijjhantaṃ attano visayaṃ paṭivijjhantameva pavattati yathāsabhāvato paṭivijjhiyati cāti paṭivedhoti vuccati.",
  "tika-s0305t:636_5": "Oḷārikārammaṇattāti bībhacchārammaṇattā.",
  "tika-s0305t:636_6": "Paṭikūlārammaṇattāti jigucchitabbārammaṇattā.",
  "tika-s0305t:636_7": "Pariyāyenāti kāraṇena,",
  "tika-s0305t:636_8": "lesantarena vā.",
  "tika-s0305t:636_9": "Ārammaṇasantatāyāti anukkamena vicitabbataṃ pattārammaṇassa paramasukhumataṃ sandhāyāha.",
  "tika-s0305t:636_10": "Santehi sannisinne ārammaṇe pavattamāno dhammo sayampi sannisinnova hoti.",
  "tika-s0305t:636_11": "Tenāha “santo vūpasanto nibbuto”ti,",
  "tika-s0305t:636_12": "nibbutasabbapariḷāhoti attho.",
  "tika-s0305t:636_13": "Ārammaṇasantatāya tadārammaṇānaṃ dhammānaṃ santatā lokuttaradhammārammaṇāhi paccavekkhaṇāhi veditabbā.",
  "tika-s0305t:637_0": "Nāssa santapaṇītabhāvāvahaṃ kiñci secananti asecanako.",
  "tika-s0305t:637_1": "Asecanakattā anāsittako,",
  "tika-s0305t:637_2": "anāsittakattā eva abbokiṇṇo,",
  "tika-s0305t:637_3": "asammisso parikammādinā.",
  "tika-s0305t:637_4": "Tato eva pāṭiyekko visuṃyeveko.",
  "tika-s0305t:637_5": "Āveṇiko asādhāraṇo.",
  "tika-s0305t:637_6": "Sabbametaṃ sarasato eva santabhāvaṃ dassetuṃ vuttaṃ,",
  "tika-s0305t:637_7": "parikammaṃ vā santabhāvanimittaṃ.",
  "tika-s0305t:637_8": "Parikammanti ca kasiṇakaraṇādinimittuppādapariyosānaṃ,",
  "tika-s0305t:637_9": "tādisaṃ ettha natthīti adhippāyo.",
  "tika-s0305t:637_10": "Tadā hi kammaṭṭhānaṃ nirassādattā asantaṃ appaṇītaṃ siyā.",
  "tika-s0305t:637_11": "Upacāre vā natthi ettha santatāti yojanā.",
  "tika-s0305t:637_12": "Yathā upacārakkhaṇe nīvaraṇādivigamena aṅgapātubhāvena ca paresaṃ santatā hoti,",
  "tika-s0305t:637_13": "na evamimassa.",
  "tika-s0305t:637_14": "Ayaṃ pana ādisamannā…pe…",
  "tika-s0305t:637_15": "paṇīto cāti yojanā.",
  "tika-s0305t:637_16": "Kecīti uttaravihāravāsino.",
  "tika-s0305t:637_17": "Anāsittakoti upasecanena anāsittako. Tenāha –",
  "tika-s0305t:637_18": "“ojavanto”ti ojavantasadisoti attho.",
  "tika-s0305t:637_19": "Madhuroti iṭṭho.",
  "tika-s0305t:637_20": "Cetasikasukhapaṭilābhasaṃvattanaṃ tikacatukkajjhānavasena,",
  "tika-s0305t:637_21": "upekkhāya vā santabhāvena sukhagatikattā sabbesampi jhānānaṃ vasena veditabbaṃ.",
  "tika-s0305t:637_22": "Jhānasamuṭṭhānapaṇītarūpaphuṭṭhasarīratāvasena pana kāyikasukhapaṭilābhasaṃvattanaṃ daṭṭhabbaṃ,",
  "tika-s0305t:637_23": "tañca kho jhānato vuṭṭhitakāle.",
  "tika-s0305t:637_24": "Imasmiṃ pakkhe “appitappitakkhaṇe”ti idaṃ hetumhi bhummavacanaṃ daṭṭhabbaṃ.",
  "tika-s0305t:638_0": "Avikkhambhiteti jhānena sakasantānato anīhate appahīne.",
  "tika-s0305t:638_1": "Akosallasambhūteti akosallaṃ vuccati avijjā,",
  "tika-s0305t:638_2": "tato sambhūte.",
  "tika-s0305t:638_3": "Avijjāpubbaṅgamā hi sabbe pāpadhammā.",
  "tika-s0305t:638_4": "Khaṇenevāti attano pavattikkhaṇeneva.",
  "tika-s0305t:638_5": "Antaradhāpetīti ettha antaradhāpanaṃ vināsanaṃ,",
  "tika-s0305t:638_6": "taṃ pana jhānakattukaṃ idhādhippetanti pariyuṭṭhānappahānaṃ hotīti āha –",
  "tika-s0305t:638_7": "“vikkhambhetī”ti.",
  "tika-s0305t:638_8": "Vūpasametīti visesena upasameti.",
  "tika-s0305t:638_9": "Visesena upasamanaṃ pana sammadeva upasamanaṃ hotīti āha “suṭṭhu upasametī”ti.",
  "tika-s0305t:638_10": "Sāsanikassa jhānabhāvanā yebhuyyena nibbedhabhāgiyā hotīti āha “nibbedhabhāgiyattā”ti.",
  "tika-s0305t:638_11": "Ariyamaggassa pādakabhūto ayaṃ samādhi anukkamena vaḍḍhitvā ariyamaggabhāvaṃ upagato viya hotīti āha “anupubbena ariyamaggavuḍḍhippatto”ti.",
  "tika-s0305t:638_12": "Ayaṃ panattho virāganirodhapaṭinissaggānupassanānaṃ vasena sammadeva yujjati.",
  "tika-s0305t:638_13": "Sesaṃ suviññeyyameva.",
  "tika-s0305t:639_0": "10. Kimilasuttavaṇṇanā",
  "tika-s0305t:640_0": "986.",
  "tika-s0305t:640_1": "Theroti ānandatthero.",
  "tika-s0305t:640_2": "Ayaṃ desanāti “kathaṃ vibhāvito nu kho kimilā”tiādinā pavattā desanā.",
  "tika-s0305t:640_3": "Kāyaññataranti rūpakāye aññatarakoṭṭhāse.",
  "tika-s0305t:640_4": "Evanti yathā ānāpānaṃ anussaranto bhikkhu kāye kāyānupassī jāto,",
  "tika-s0305t:640_5": "evaṃ sabbattha vāresu vedanānupassītiādi attho veditabbo.",
  "tika-s0305t:641_0": "Desanāsīsanti desanāpadesaṃ.",
  "tika-s0305t:641_1": "Manasikārapadesena vedanā vuttāti taṃ sabbaṃ sarūpato aññāpadesato apadisati.",
  "tika-s0305t:641_2": "Yatheva hītiādinā tattha nidassanaṃ dasseti.",
  "tika-s0305t:641_3": "Cittasaṅkhārapadadvayeti “cittasaṅkhārapaṭisaṃvedī passambhayaṃ cittasaṅkhāra”nti etasmiṃ padadvaye.",
  "tika-s0305t:642_0": "Evaṃ santepīti pītimanasikāracittasaṅkhārapadesena yadi vedanā vuttā,",
  "tika-s0305t:642_1": "evaṃ santepi.",
  "tika-s0305t:642_2": "Esā yathāvuttā vedanā ārammaṇaṃ na hoti.",
  "tika-s0305t:642_3": "Vedanārammaṇā ca anupassanā,",
  "tika-s0305t:642_4": "tasmā vedanānupassanā na yujjati.",
  "tika-s0305t:642_5": "Yadi evaṃ mahāsatipaṭṭhānādīsu “vedanā vediyatī”ti vuttaṃ,",
  "tika-s0305t:642_6": "taṃ kathanti āha –",
  "tika-s0305t:642_7": "“mahāsatipaṭṭhānādīsupī”tiādi.",
  "tika-s0305t:642_8": "Tattha sukhādīnaṃ vatthunti sukhādīnaṃ uppattiyā vatthubhūtaṃ rūpasaddādiṃ ārammaṇaṃ katvā vedanā vediyati,",
  "tika-s0305t:642_9": "na puggalo puggalasseva abhāvato.",
  "tika-s0305t:642_10": "Vedanāppavattiṃ upādāya nissāya yathā “puggalo vedanaṃ vediyatī”ti vohāramattaṃ hoti.",
  "tika-s0305t:642_11": "Evaṃ idhāpi vedanāya assāsapassāse ārabbha pavatti,",
  "tika-s0305t:642_12": "tathā pavattamanasikārasīsena “vedanāsu vedanānupassī bhikkhu tasmiṃ samaye viharatī”ti vutto.",
  "tika-s0305t:642_13": "Taṃ sandhāyāti taṃ vedanāya ārammaṇabhāvaṃ sandhāya.",
  "tika-s0305t:642_14": "Ādīnaṃ padānaṃ.",
  "tika-s0305t:642_15": "Etassa “vedanānupassanā na yujjatī”ti vuttaanuyogassa.",
  "tika-s0305t:643_0": "Sappītike dve jhāne samāpajjatīti pītisahagatāni paṭhamadutiyajjhānāni paṭipāṭiyā samāpajjati.",
  "tika-s0305t:643_1": "Tassāti tena.",
  "tika-s0305t:643_2": "Paṭisaṃviditasaddāpekkhāya hi kattuatthe etaṃ sāmivacanaṃ.",
  "tika-s0305t:643_3": "Samāpattikkhaṇeti samāpajjanakkhaṇe.",
  "tika-s0305t:643_4": "Jhānapaṭilābhenāti jhānena samaṅgībhāvena.",
  "tika-s0305t:643_5": "Ārammaṇatoti ārammaṇamukhena tadārammaṇajhānapariyāpannā pīti paṭisaṃviditā hoti,",
  "tika-s0305t:643_6": "ārammaṇassa paṭisaṃviditattāti vuttaṃ hoti.",
  "tika-s0305t:643_7": "Yathā nāma sappapariyesanaṃ carantena tassa āsaye paṭisaṃvidite sopi paṭisaṃvidito hoti mantāgadabalena tassa gahaṇassa sukarattā,",
  "tika-s0305t:643_8": "evaṃ pītiyā āsayabhūte ārammaṇe paṭisaṃvidite sā pīti paṭisaṃviditāva hoti salakkhaṇato sāmaññalakkhaṇato ca tassā gahaṇassa sukarattā.",
  "tika-s0305t:643_9": "Vipassanakkhaṇeti vipassanāpaññāya tikkhavisadabhāvappattāya visayato dassanakkhaṇe.",
  "tika-s0305t:643_10": "Lakkhaṇappaṭivedhenāti pītiyā salakkhaṇassa sāmaññalakkhaṇassa ca paṭivijjhanena.",
  "tika-s0305t:643_11": "Yañhi pītiyā visesato sāmaññato ca lakkhaṇaṃ,",
  "tika-s0305t:643_12": "tasmiṃ vidite sā yāthāvato viditā eva hoti.",
  "tika-s0305t:643_13": "Tenāha “asammohato pīti paṭisaṃviditā hotī”ti.",
  "tika-s0305t:644_0": "Idāni tamatthaṃ pāḷiyā eva vibhāvetuṃ “vuttañheta”ntiādimāha.",
  "tika-s0305t:644_1": "Tattha dīghaṃ assāsavasenāti dīghassa assāsassa ārammaṇabhūtassa vasena.",
  "tika-s0305t:644_2": "Pajānato sā pīti paṭisaṃviditā hotīti sambandho.",
  "tika-s0305t:644_3": "Cittassa ekaggataṃ avikkhepaṃ pajānatoti jhānapariyāpannaṃ “avikkhepo”ti laddhanāmaṃ cittassekaggataṃ taṃsampayuttāya paññāya pajānato.",
  "tika-s0305t:644_4": "Yathā hi ārammaṇamukhena pīti paṭisaṃviditā hoti,",
  "tika-s0305t:644_5": "evaṃ taṃsampayuttadhammāpi ārammaṇamukhena paṭisaṃviditā eva hontīti.",
  "tika-s0305t:644_6": "Sati upaṭṭhitā hotīti dīghaṃ assāsavasena jhānasampayuttā sati tasmiṃ ārammaṇe upaṭṭhitā ārammaṇamukhena jhānepi upaṭṭhitā nāma hoti.",
  "tika-s0305t:644_7": "Tāya satiyāti evaṃ upaṭṭhitāya tāya satiyā yathāvuttena tena ñāṇena suppaṭividitattā ārammaṇassa tassa vasena tadārammaṇā sā pīti paṭisaṃviditā hoti.",
  "tika-s0305t:644_8": "Dīghaṃ passāsavasenātiādīsupi imināva nayena attho veditabbo.",
  "tika-s0305t:644_9": "Tena vuttaṃ “eteneva nayena avasesapadānipi atthato veditabbānī”ti.",
  "tika-s0305t:645_0": "Yathevātiādīsu ayaṃ saṅkhepattho –",
  "tika-s0305t:645_1": "jhānapaṭilābhena yathā ārammaṇato pītiādayo paṭisaṃviditā honti tena vinā tesaṃ appavattanato.",
  "tika-s0305t:645_2": "Evaṃ jhānasampayuttena taṃpariyāpannena vedanāsaṅkhātamanasikārapaṭilābhena ārammaṇato vedanā paṭisaṃviditā",
  "tika-s0305t:645_3": "hoti aruṇuggamena viya sūriyassa tena vinā vedanāya appavattanato.",
  "tika-s0305t:645_4": "Tasmā vuttanayena atisayappavatti vedanā suppaṭividitā,",
  "tika-s0305t:645_5": "tasmā suvuttametanti pubbe vuttacodanaṃ nirākaroti.",
  "tika-s0305t:646_0": "Ārammaṇeti assāsapassāsanimittaṃ vadati.",
  "tika-s0305t:646_1": "Cittānupassīyeva nāmesa hoti asammohato cittassa paṭisaṃviditattā.",
  "tika-s0305t:646_2": "Tenāha “tasmā”tiādi.",
  "tika-s0305t:646_3": "Cittapaṭisaṃviditavasenāti ādi-",
  "tika-s0305t:646_4": "saddena itarā tissopi cittānupassanā saṅgaṇhāti.",
  "tika-s0305t:647_0": "Soti dhammānupassanaṃ anuyutto bhikkhu.",
  "tika-s0305t:647_1": "Yaṃ taṃ pahānaṃ pahāyakañāṇaṃ.",
  "tika-s0305t:647_2": "Paññāyāti aparāya vipassanāpaññāya aniccavirāgādito disvā duvidhāyapi ajjhupekkhitā hoti.",
  "tika-s0305t:647_3": "Idañhi catukkanti aniccānupassanādivasena vuttaṃ catukkaṃ.",
  "tika-s0305t:647_4": "Tassāpi dhammānupassanāya.",
  "tika-s0305t:647_5": "Pajahatīti pahānanti āha “niccasaññaṃ…pe…",
  "tika-s0305t:647_6": "pahānakarañāṇaṃ adhippeta”nti.",
  "tika-s0305t:647_7": "Vipassanāparamparanti paṭipāṭiyā vipassanamāha.",
  "tika-s0305t:647_8": "Pathapaṭipannaṃ ajjhupekkhatīti majjhimāya paṭipattiyā sammadeva vīthipaṭipannaṃ bhāvanācittaṃ paggahaniggahānaṃ akaraṇena ajjhupekkhati.",
  "tika-s0305t:647_9": "Ekato upaṭṭhānanti yasmā majjhimasamathavīthinātivattiyā tattha ca pakkhandanena indriyānaṃ ekarasabhāvena,",
  "tika-s0305t:647_10": "tatramajjhattatāya bhāvato avisesaṃ ekaggabhāvūpagamanena ekantato upaṭṭhāti,",
  "tika-s0305t:647_11": "tasmā na tattha kiñci kātabbanti ajjhupekkhati.",
  "tika-s0305t:647_12": "Tatthāti evaṃ ajjhupekkhane.",
  "tika-s0305t:647_13": "Sahajātānampi ajjhupekkhanā hoti tesaṃ pavattanākārassa ajjhupekkhanato.",
  "tika-s0305t:647_14": "“Paññāya disvā”ti vuttattā ārammaṇaajjhupekkhanā adhippetā.",
  "tika-s0305t:647_15": "Na kevalaṃ nīvaraṇādidhamme ajjhupekkhitā,",
  "tika-s0305t:647_16": "atha kho abhijjhā …pe…",
  "tika-s0305t:647_17": "paññāya disvā ajjhupekkhitā hotīti yojanā.",
  "tika-s0305t:648_0": "Paṃsupuñjaṭṭhāniyassa kilesassa uppattiṭṭhānadassanatthaṃ “catumahāpatho viya cha āyatanāni”icceva vuttaṃ.",
  "tika-s0305t:648_1": "Kāyādayo cattāro ārammaṇasatipaṭṭhānā.",
  "tika-s0305t:648_2": "Catūsu ārammaṇesūti kāyādīsu catūsu ārammaṇesu pavattā cattāro satipaṭṭhānā paṃsupuñjaṭṭhāniyassa kilesassa upahananato.",
  "tika-s0305t:649_0": "Ekadhammavaggavaṇṇanā niṭṭhitā.",
  "tika-s0305t:650_0": "2. Dutiyavaggo",
  "tika-s0305t:651_0": "1-2. Icchānaṅgalasuttādivaṇṇanā",
  "tika-s0305t:652_0": "987-988. Kasmātiādi vihārasamāpattiācikkhaṇe kāraṇaṃ vibhāvetuṃ āraddhaṃ.",
  "tika-s0305t:653_0": "Eva-",
  "tika-s0305t:653_1": "vākāroti eva- kāro vā- kāro ca.",
  "tika-s0305t:653_2": "Ekantasantattā ekantena santamanasikārabhāvato.",
  "tika-s0305t:653_3": "Sekkhavacaneneva tesaṃ sikkhitabbassa atthibhāve siddhepi sikkhitabbarahitesu tesupi sekkhapariyāyassa",
  "tika-s0305t:653_4": "vuccamānattā sikkhitabbasaddena sekkhe visesetvā vuttā.",
  "tika-s0305t:653_5": "Āsavakkhayatthaṃ sikkhitabbassa abhāvepi diṭṭhadhammasukhavihāratthaṃ jhānādisikkhanena vinā sikkhitabbābhāvā “asekkhā nāmā”ti vuttā.",
  "tika-s0305t:653_6": "Buddhānaṃ pana sabbaso sammadeva pariniṭṭhitasikkhattā “sikkhāmī”ti na vuttaṃ.",
  "tika-s0305t:653_7": "Ānāpānajjhānaphalasamāpatti tathāgatavihāro.",
  "tika-s0305t:654_0": "3-10. Paṭhamaānandasuttādivaṇṇanā",
  "tika-s0305t:655_0": "989- 996.",
  "tika-s0305t:655_1": "Aniccādivasenāti aniccadukkhānattavasena.",
  "tika-s0305t:655_2": "Pavicinati pakārehi vicinati.",
  "tika-s0305t:655_3": "Nikkilesāti apagatakilesā vikkhambhitakilesā.",
  "tika-s0305t:655_4": "Pītisambojjhaṅgo,",
  "tika-s0305t:655_5": "passaddhisambojjhaṅgoti pāṭho.",
  "tika-s0305t:656_0": "Yāya anosakkanaṃ anativattanañca hoti,",
  "tika-s0305t:656_1": "ayaṃ tatramajjhattupekkhā majjhattākāroti vuttā.",
  "tika-s0305t:656_2": "Ekacittakkhaṇikāti ekacittuppādapariyāpannattā.",
  "tika-s0305t:657_0": "Cattunnaṃ catukkānaṃ vasena soḷasakkhattukā.",
  "tika-s0305t:657_1": "Ānāpānasannissayena pavattattā ārammaṇavasena pavattā ānāpānārammaṇāpi aparabhāge sati ānāpānassatīti",
  "tika-s0305t:657_2": "pariyāyena vattabbataṃ arahatīti “ānāpānassati missakā kathitā”ti vuttaṃ.",
  "tika-s0305t:657_3": "Ānāpānamūlakāti ānāpānasannissayena pavattā satipaṭṭhānā.",
  "tika-s0305t:657_4": "Tesaṃ mūlabhūtāti tesaṃ satipaṭṭhānānaṃ mūlakāraṇabhūtā.",
  "tika-s0305t:657_5": "Bojjhaṅgamūlakāti bojjhaṅgapaccayabhūtā.",
  "tika-s0305t:657_6": "Tepi bojjhaṅgāti ete vīsati satipaṭṭhānahetukā bojjhaṅgā.",
  "tika-s0305t:657_7": "Vijjāvimuttipūrakāti tatiyavijjāya tassa phalassa ca paripūraṇavasena pavattā bojjhaṅgā.",
  "tika-s0305t:657_8": "Phalasampayuttāti catutthaphalasampayuttā,",
  "tika-s0305t:657_9": "catubbidhaphalasampayuttā vā.",
  "tika-s0305t:658_0": "Dutiyavaggavaṇṇanā niṭṭhitā.",
  "tika-s0305t:659_0": "Ānāpānasaṃyuttavaṇṇanā niṭṭhitā.",
  "tika-s0305t:660_0": "11. Sotāpattisaṃyuttaṃ",
  "tika-s0305t:661_0": "1. Veḷudvāravaggo",
  "tika-s0305t:662_0": "1. Cakkavattirājasuttavaṇṇanā",
  "tika-s0305t:663_0": "997.",
  "tika-s0305t:663_1": "Anuggahagarahaṇesu nipātoti anuggaṇhanagarahatthajotako nipāto.",
  "tika-s0305t:663_2": "Kimettha anuggaṇhāti,",
  "tika-s0305t:663_3": "kiṃ vā garahatīti āha “catunna”ntiādi.",
  "tika-s0305t:663_4": "Tattha anuggaṇhanto anucchavikaṃ katvā gaṇhanto.",
  "tika-s0305t:663_5": "Garahanto nindanto.",
  "tika-s0305t:663_6": "Issarasīlo issaro,",
  "tika-s0305t:663_7": "tassa bhāvo issariyaṃ, pabhutā.",
  "tika-s0305t:663_8": "Adhīnaṃ pati adhipati,",
  "tika-s0305t:663_9": "tassa bhāvo ādhipaccaṃ,",
  "tika-s0305t:663_10": "sāmibhāvoti āha –",
  "tika-s0305t:663_11": "“issariyādhipacca”ntiādi.",
  "tika-s0305t:663_12": "Anantakānīti antarahitāni.",
  "tika-s0305t:664_0": "Aveccappasādenāti vatthuttayassa guṇe yāthāvato avecca pavisitvā pasādo.",
  "tika-s0305t:664_1": "So pana kenaci calanarahitoti āha “acalappasādenā”ti.",
  "tika-s0305t:664_2": "Maggenāti ariyamaggena.",
  "tika-s0305t:664_3": "Āgatappasādo tassa adhigamena laddhappasādo.",
  "tika-s0305t:664_4": "Apubbaṃ acarimanti ekajjhaṃ.",
  "tika-s0305t:664_5": "Ariyasāvakānañhi ariyamaggo uppajjantova tīsu vatthūsu aveccappasādaṃ āvahanto eva uppajjati.",
  "tika-s0305t:664_6": "Tesanti visayabhūtānaṃ tiṇṇaṃ vatthūnaṃ vasena tidhā vutto.",
  "tika-s0305t:664_7": "Yasmā ca atthato eko,",
  "tika-s0305t:664_8": "tasmāva ninnānākaraṇo hoti pavattaṭṭhānabhede satipi.",
  "tika-s0305t:664_9": "Ariyasāvakassa hītiādinā nayena tamatthaṃ vivarati.",
  "tika-s0305t:664_10": "Pasādo okappanā.",
  "tika-s0305t:664_11": "Pemaṃ bhatti.",
  "tika-s0305t:664_12": "Gāravaṃ garukaraṇaṃ.",
  "tika-s0305t:664_13": "Mahantaṃ uḷāraṃ.",
  "tika-s0305t:664_14": "Etaṃ vibhāgena natthi sabbattha samānattā.",
  "tika-s0305t:665_0": "Evanti bhavantarepi akopanīyatāya.",
  "tika-s0305t:665_1": "Sadisavasenāti aññehi akhaṇḍādīhi sadisavasena.",
  "tika-s0305t:665_2": "Tenāha “mukhavaṭṭi yañhi chinne”tiādi.",
  "tika-s0305t:665_3": "Khaṇḍā etissā atthīti khaṇḍā.",
  "tika-s0305t:665_4": "Esa nayo sesesupi.",
  "tika-s0305t:665_5": "Pātimokkhe āgatānukkamena sīlassa ādimajjhavibhāgo veditabbo.",
  "tika-s0305t:665_6": "Dvinnaṃ vā tiṇṇaṃ vāti sīlakoṭṭhāsānaṃ.",
  "tika-s0305t:665_7": "Ekantaraṃ bhinnanti abhinnena ekantaraṃ hutvā bhinnaṃ.",
  "tika-s0305t:665_8": "Tesaṃ khaṇḍādīnaṃ.",
  "tika-s0305t:665_9": "“Bhujissehī”ti uttarapadalopena niddesoti āha “bhujissabhāvakarehī”ti.",
  "tika-s0305t:665_10": "Idaṃ vītikkantanti idampi sīlaṃ vītikkantaṃ.",
  "tika-s0305t:665_11": "“Ayaṃ sīlassa vītikkamo”ti evaṃ parāmasituṃ asakkuṇeyyehi.",
  "tika-s0305t:666_0": "2. Brahmacariyogadhasuttavaṇṇanā",
  "tika-s0305t:667_0": "998.",
  "tika-s0305t:667_1": "Yesanti aniyamato saddhādīnamādhārabhūtapuggaladassanaṃ.",
  "tika-s0305t:667_2": "Buddhe pasādo gahito.",
  "tika-s0305t:667_3": "So hi itarehi paṭhamaṃ gahetabboti.",
  "tika-s0305t:667_4": "Ariyakantāni sīlāni gahitāni sotāpannassa sīlānaṃ adhippetattā.",
  "tika-s0305t:667_5": "Saṅghe pasādo gahito dhammappasādassa anantaraṃ vuccamānattā.",
  "tika-s0305t:667_6": "Dhamme pasādo gahito aveccappasādabhāvato.",
  "tika-s0305t:667_7": "Sotaṃ ariyamaggaṃ ādito patti sotāpatti,",
  "tika-s0305t:667_8": "tassā aṅgāni sotāpattiyaṅgāni.",
  "tika-s0305t:667_9": "Paccentīti pajāyanti adhigacchanti.",
  "tika-s0305t:667_10": "Tenāha “pāpuṇantī”ti.",
  "tika-s0305t:667_11": "Brahmacariyanti maggabrahmacariyaṃ.",
  "tika-s0305t:667_12": "Katarapasādo vattamānoti adhippāyo.",
  "tika-s0305t:667_13": "Maggappasādoti maggasampayutto pasādo.",
  "tika-s0305t:667_14": "Āgatamaggassāti adhigatamaggassa.",
  "tika-s0305t:667_15": "Missakappasādo esoti tasmā ubhopi therā paṇḍitā bahussutā.",
  "tika-s0305t:668_0": "3. Dīghāvuupāsakasuttavaṇṇanā",
  "tika-s0305t:669_0": "999.",
  "tika-s0305t:669_1": "Yadaggena tasmiṃ upāsake yathāvuttāni sotāpattiyaṅgāni saṃvijjanti,",
  "tika-s0305t:669_2": "tadaggena so tesu vattissatīti āha “catūsu sotāpattiyaṅgesu sandissasī”ti.",
  "tika-s0305t:669_3": "Vijjaṃ bhajantīti vijjābhāgiyā,",
  "tika-s0305t:669_4": "tesu koṭṭhāsesu pariyāpannāti vuttaṃ “vijjābhāgiyeti vijjākoṭṭhāsike”ti.",
  "tika-s0305t:670_0": "4-5. Paṭhamasāriputtasuttādivaṇṇanā",
  "tika-s0305t:671_0": "1000- 1001.",
  "tika-s0305t:671_1": "“Sotāpattī”ti paṭhamamaggo adhippeto,",
  "tika-s0305t:671_2": "tassa adhigamūpāyo sotāpattiyaṅgaṃ.",
  "tika-s0305t:671_3": "Tenāha “sotāpattiyā pubbabhāgapaṭilābhaṅga”nti.",
  "tika-s0305t:671_4": "Sotāpattiatthāyāti sotāpattimaggatthāya.",
  "tika-s0305t:671_5": "Aṅganti kāraṇaṃ.",
  "tika-s0305t:671_6": "Itare ratanattayappasādādayo.",
  "tika-s0305t:671_7": "Pubbabhāgiyāya sotāpattiyā aṅgaṃ kāraṇanti.",
  "tika-s0305t:672_0": "6. Thapatisuttavaṇṇanā",
  "tika-s0305t:673_0": "1002.",
  "tika-s0305t:673_1": "(Vitānaṃ kāyānaṃ kālanakāya,",
  "tika-s0305t:673_2": "kāraṇassa upagatānaṃ sātapariyā sijjhati.",
  "tika-s0305t:673_3": "Tattha kāyaparipajjhāyamukhena tantiṃ ṭhapesi bhagavā.",
  "tika-s0305t:673_4": "Na hi passatha namatthehi karaṇe niratthako piti vattati.",
  "tika-s0305t:673_5": "“Niyatattā”ti vuttaṃ.",
  "tika-s0305t:673_6": "Tameva niyamaṃ “majjhimapadeseyevā”ti avadhāraṇena vibhāveti.",
  "tika-s0305t:673_7": "Mahāmaṇḍalacārikaṃ carantopi majjhimapadesassa antanteneva carati.",
  "tika-s0305t:673_8": "Tattha ca vineyyajanassa samosaraṇatā mattapanavācamahatthasupananti.) [Etthantare pāṭho asuddho dussodhanīyo ca,",
  "tika-s0305t:673_9": "suddhapāṭho gavesitabbo.] Aruṇuṭṭhāpanampi tattheva hoti.",
  "tika-s0305t:673_10": "Paccantapadese pana dūre vineyyajanā honti,",
  "tika-s0305t:673_11": "tattha gantvā maggaphalesu patiṭṭhāpetvā tato paccāgantvā majjhimapadese eva vāsaṃ upagacchati,",
  "tika-s0305t:673_12": "tattha manussehi katānaṃ kārānaṃ mahapphalabhāvaniyamanatthanti daṭṭhabbaṃ.",
  "tika-s0305t:673_13": "“Āsanne no bhagavā”ti idaṃ nidassanamattanti dassento “na kevala”nti ādimāha.",
  "tika-s0305t:674_0": "Sakiñcanasapalibodhanaṭṭhenāti ettha kiñcanaṃ palibodho asamāpitakiccatā,",
  "tika-s0305t:674_1": "tadubhayassa atthibhāvenāti attho.",
  "tika-s0305t:674_2": "Mahāvāseti mahāgehe.",
  "tika-s0305t:675_0": "Dvepi janāti isidattapurāṇā.",
  "tika-s0305t:675_1": "Sitaṃ nāma mandahasitaṃ.",
  "tika-s0305t:675_2": "Hasitaṃ nāma vissaṭṭhahasitaṃ.",
  "tika-s0305t:675_3": "Muttacāgotiādīsu yaṃ vattabbaṃ,",
  "tika-s0305t:675_4": "taṃ visuddhimaggaṭīkāyaṃ vuttanayena veditabbaṃ.",
  "tika-s0305t:675_5": "Saṃvibhāgeti parassa dānavasena saṃvibhajane.",
  "tika-s0305t:675_6": "Akatavibhāganti deyyadhammavasena na katavibhāgaṃ.",
  "tika-s0305t:675_7": "Puggalavasena pana “sīlavantehī”ti vuttattā katavibhāgameva mahapphalatākaraṇena.",
  "tika-s0305t:675_8": "Tenāha “sabbaṃ dātabbameva hutvā ṭhita”nti.",
  "tika-s0305t:676_0": "(Etthantare pāṭho asuddho dussodhanīyo ca, suddhapāṭho gavesitabbo.)",
  "tika-s0305t:677_0": "7. Veḷudvāreyyasuttavaṇṇanā",
  "tika-s0305t:678_0": "1003.",
  "tika-s0305t:678_1": "Paveṇiāgatassāti anekapurisayugavasena paramparāgatassa.",
  "tika-s0305t:678_2": "Attani upanetabbanti attani netvā parasmiṃ upanetabbaṃ.",
  "tika-s0305t:678_3": "Tenāha “yo kho myāyaṃ dhammo appiyo amanāpo,",
  "tika-s0305t:678_4": "parassapeso dhammo appiyo amanāpo”tiādi.",
  "tika-s0305t:678_5": "Amantabhāsenāti samphassa samphappalāpassa amantāya mantārahitabhāsanena.",
  "tika-s0305t:679_0": "8-9. Paṭhamagiñjakāvasathasuttādivaṇṇanā",
  "tika-s0305t:680_0": "1004- 5.",
  "tika-s0305t:680_1": "Dve gāmā dvinnaṃ ñātīnaṃ gāmāti katvā.",
  "tika-s0305t:680_2": "Ñātiketi evaṃladdhanāme ekasmiṃ gāmake.",
  "tika-s0305t:680_3": "Giñjakāvasatheti giñjakā vuccanti iṭṭhakā,",
  "tika-s0305t:680_4": "giñjakāhi eva kato āvasatho, tasmiṃ.",
  "tika-s0305t:680_5": "So kira āvāso yathā sudhāhi parikammena payojanaṃ natthi,",
  "tika-s0305t:680_6": "evaṃ iṭṭhakāhi eva cinitvā kato.",
  "tika-s0305t:680_7": "Tena vuttaṃ “iṭṭhakāmaye āvasathe”ti.",
  "tika-s0305t:680_8": "Tulāthambhadvārabandhakavāṭaphalakāni pana dārumayā eva.",
  "tika-s0305t:680_9": "Oraṃ vuccati kāmadhātu,",
  "tika-s0305t:680_10": "paccayabhāvena taṃ oraṃ bhajantīti orambhāgiyāni,",
  "tika-s0305t:680_11": "orambhāgassa vā hitāni orambhāgiyāni.",
  "tika-s0305t:680_12": "Tenāha “heṭṭhābhāgiyāna”ntiādi.",
  "tika-s0305t:680_13": "Tīhi maggehīti heṭṭhimehi tīhi maggehi.",
  "tika-s0305t:680_14": "Tehi pahātabbatāya hi tesaṃ saññojanānaṃ orambhāgiyatā,",
  "tika-s0305t:680_15": "oraṃ bhañjiyāni vā orambhāgiyāni vuttāni niruttinayena.",
  "tika-s0305t:680_16": "Idāni byatirekamukhena nesaṃ orambhāgiyabhāvaṃ vibhāvetuṃ “tatthā”tiādi vuttaṃ.",
  "tika-s0305t:680_17": "Vikkhambhitāni samatthatāvighātena puthujjanānaṃ,",
  "tika-s0305t:680_18": "samucchinnāni sabbaso abhāvena ariyānaṃ rūpārūpabhavūpapattiyā vibandhanāya na hontīti vuttaṃ “avikkhambhitāni maggena vā asamucchinnānī”ti.",
  "tika-s0305t:680_19": "Nibbattivasenāti paṭisandhiggahaṇavasena gantuṃ na denti.",
  "tika-s0305t:680_20": "Mahaggatabhavagāmikammāyūhanassa vibandhanato sakkāyadiṭṭhiādīni tīṇi saññojanāni kāmacchandabyāpādā",
  "tika-s0305t:680_21": "viya mahaggatabhavūpapattiyā visesapaccayattā tattha mahaggatabhave nibbattampi tannibbattihetukammaparikkhaye",
  "tika-s0305t:680_22": "kāmabhavūpapattipaccayatāya mahaggatabhavato ānetvā idheva kāmabhave eva nibbattāpenti.",
  "tika-s0305t:680_23": "Tasmā sabbānipi pañcapi saṃyojanāni orambhāgiyāneva.",
  "tika-s0305t:680_24": "Paṭisandhivasena anāgamanasabhāvoti paṭisandhiggahaṇavasena tasmā lokā idha na āgamanasabhāvo.",
  "tika-s0305t:680_25": "Buddhadassana-",
  "tika-s0305t:680_26": "theradassana-",
  "tika-s0305t:680_27": "dhammassavanānaṃ pana atthāya assa āgamanaṃ anivāritaṃ.",
  "tika-s0305t:681_0": "Kadāci uppattiyā viraḷākāratā,",
  "tika-s0305t:681_1": "pariyuṭṭhānamandatāya abahalatāti dvedhāpi tanubhāvo.",
  "tika-s0305t:681_2": "Abhiṇhanti bahuso.",
  "tika-s0305t:681_3": "Bahalabahalāti tibbatibbā.",
  "tika-s0305t:681_4": "Yattha uppajjanti,",
  "tika-s0305t:681_5": "taṃ santānaṃ maddantā pharantā sādhentā andhakāraṃ karontā uppajjanti,",
  "tika-s0305t:681_6": "dvīhi pana maggehi pahīnattā tanukatanukā mandamandā uppajjanti.",
  "tika-s0305t:681_7": "Puttadhītaro hontīti idaṃ akāraṇaṃ.",
  "tika-s0305t:681_8": "Tathā hi aṅgapaccaṅgaparāmasanamattenapi te honti.",
  "tika-s0305t:681_9": "Idanti “rāgadosamohānaṃ tanuttā”ti idaṃ vacanaṃ.",
  "tika-s0305t:681_10": "Bhavatanukavasenāti appakabhavavasena.",
  "tika-s0305t:681_11": "Tanti mahāsīvattherassa vacanaṃ paṭikkhittanti sambandho.",
  "tika-s0305t:681_12": "Ye bhavā ariyānaṃ labbhanti,",
  "tika-s0305t:681_13": "te paripuṇṇalakkhaṇabhavā eva.",
  "tika-s0305t:681_14": "Ye na labbhanti,",
  "tika-s0305t:681_15": "tattha kīdisaṃ taṃ bhavatanukaṃ.",
  "tika-s0305t:681_16": "Tasmā ubhayathāpi bhavatanukassa asambhavo evāti dassetuṃ “sotāpannassā”tiādi vuttaṃ.",
  "tika-s0305t:681_17": "Aṭṭhame bhave bhavatanukaṃ natthi aṭṭhamasseva bhavassa sabbasseva abhāvato.",
  "tika-s0305t:681_18": "Sesesupi eseva nayo.",
  "tika-s0305t:682_0": "Kāmāvacaralokaṃ sandhāya vuttaṃ itarassa lokassa vasena tathā vattuṃ asakkuṇeyyattā.",
  "tika-s0305t:682_1": "Yo hi sakadāgāmī devamanussalokesu vomissakavasena nibbattati,",
  "tika-s0305t:682_2": "sopi kāmabhavavaseneva paricchinditabbo.",
  "tika-s0305t:682_3": "Bhagavatā ca kāmaloke ṭhatvā –",
  "tika-s0305t:682_4": "“sakideva imaṃ lokaṃ āgantvā”ti vuttaṃ.",
  "tika-s0305t:682_5": "Imaṃ lokaṃ āgantvāti ca iminā pañcasu sakadāgāmīsu cattāro vajjetvā ekova gahito.",
  "tika-s0305t:682_6": "Ekacco hi idha sakadāgāmiphalaṃ patvā idheva parinibbāyati,",
  "tika-s0305t:682_7": "ekacco idha patvā devaloke parinibbāyati,",
  "tika-s0305t:682_8": "ekacco devaloke patvā tattheva parinibbāyati,",
  "tika-s0305t:682_9": "ekacco devaloke patvā idhūpapajjitvā parinibbāyati,",
  "tika-s0305t:682_10": "ime cattāro idha na labbhanti.",
  "tika-s0305t:682_11": "Yo pana idha patvā devaloke yāvatāyukaṃ vasitvā puna idhūpapajjitvā parinibbāyati,",
  "tika-s0305t:682_12": "ayamidha adhippeto.",
  "tika-s0305t:682_13": "Aṭṭhakathāyaṃ pana “imaṃ lokanti kāmabhavo adhippeto”ti imamatthaṃ vibhāvetuṃ “sace hī”tiādinā aññaṃyeva catukkaṃ dassitaṃ.",
  "tika-s0305t:683_0": "Catūsu…pe…",
  "tika-s0305t:683_1": "sabhāvoti attho apāyagamanīyānaṃ pāpadhammānaṃ sabbaso pahīnattā.",
  "tika-s0305t:683_2": "Dhammaniyāmenāti maggadhammaniyāmena niyato uparimaggādhigamassa avassaṃbhāvibhāvato.",
  "tika-s0305t:683_3": "Tenāha “sambodhiparāyaṇo”ti.",
  "tika-s0305t:683_4": "Tesaṃ tesaṃ ñāṇagatinti tesaṃ tesaṃ sattānaṃ “asuko sotāpanno,",
  "tika-s0305t:683_5": "asuko sakadāgāmī”tiādinā taṃtaṃñāṇādhigamanaṃ ñāṇūpapattiṃ.",
  "tika-s0305t:683_6": "Ñāṇābhisamparāyanti tato parampi –",
  "tika-s0305t:683_7": "“niyato sambodhiparāyaṇo sakideva imaṃ lokaṃ āgantvā dukkhassantaṃ karissatī”tiādinā ñāṇasahitaṃ upapattipaccayabhavaṃ.",
  "tika-s0305t:683_8": "Olokentassa ñāṇacakkhunā apekkhantassa.",
  "tika-s0305t:683_9": "Kevalaṃ kāyakilamathova,",
  "tika-s0305t:683_10": "na tena kāci paresaṃ atthasiddhīti adhippāyo.",
  "tika-s0305t:683_11": "Cittavihesā cittakhedo,",
  "tika-s0305t:683_12": "sā kilesūpasaṃhitattā buddhānaṃ natthi.",
  "tika-s0305t:684_0": "Ādissati ālokīyati attā etenāti ādāsaṃ,",
  "tika-s0305t:684_1": "dhammabhūtaṃ ādāsaṃ dhammādāsaṃ,",
  "tika-s0305t:684_2": "ariyamaggañāṇassetaṃ adhivacanaṃ.",
  "tika-s0305t:684_3": "Tena hi ariyasāvako catūsu ariyasaccesu viddhastasammohattā attānaṃ yāthāvato ñatvā yāthāvato byākareyya,",
  "tika-s0305t:684_4": "tappakāsanato pana dhammapariyāyassa suttassa dhammādāsatā veditabbāti.",
  "tika-s0305t:684_5": "Yena dhammādāsenāti idha pana maggadhammameva vadati.",
  "tika-s0305t:684_6": "Sesaṃ uttānatthattā suviññeyyamevāti.",
  "tika-s0305t:685_0": "Veḷudvāravaggavaṇṇanā niṭṭhitā.",
  "tika-s0305t:686_0": "2. Rājakārāmavaggo",
  "tika-s0305t:687_0": "1. Sahassabhikkhunisaṅghasuttavaṇṇanā",
  "tika-s0305t:688_0": "1007.",
  "tika-s0305t:688_1": "Dhammikattā desavāsīhi anukampito rājāti rājako,",
  "tika-s0305t:688_2": "tassa ārāmo rājakārāmo, tasmiṃ.",
  "tika-s0305t:688_3": "Bhūmisīsaṃ seṭṭhappadeso,",
  "tika-s0305t:688_4": "yattha vasanto lābhaggayasaggappatto hotīti tesaṃ adhippāyo.",
  "tika-s0305t:689_0": "Vārāpehīti paṭisedhehi.",
  "tika-s0305t:689_1": "Yujjhāpetunti kalahaṃ kārāpetuṃ.",
  "tika-s0305t:689_2": "Puna āgacchantāti aparasmiṃ saṃvacchare āgacchantā.",
  "tika-s0305t:689_3": "Ubbaṭṭetvāti mahatī vīciyo ubbaṭṭetvā.",
  "tika-s0305t:689_4": "Yathā tassa sakalameva raṭṭhaṃ ekodakībhūtaṃ hoti,",
  "tika-s0305t:689_5": "evaṃ katvā samuddameva jātaṃ.",
  "tika-s0305t:689_6": "Tena vuttaṃ “samuddameva akaṃsū”ti.",
  "tika-s0305t:690_0": "Isīnamantaraṃ katvāti isīnaṃ kāraṇaṃ katvā,",
  "tika-s0305t:690_1": "isīnaṃ hetūti attho,",
  "tika-s0305t:690_2": "isīnaṃ vā antarabhedaṃ katvā.",
  "tika-s0305t:690_3": "Tathā loke kolāhalassa patthaṭataṃ vibhāvento bhagavā “me suta”nti āha paccakkhato jānampi.",
  "tika-s0305t:690_4": "Ucchinnoti kulacchedena ucchinno.",
  "tika-s0305t:690_5": "Na kevalaṃ sayameva,",
  "tika-s0305t:690_6": "atha kho saha raṭṭhehi.",
  "tika-s0305t:690_7": "Vibhavanti vināsaṃ upagato.",
  "tika-s0305t:691_0": "Taṃ sandhāyetaṃ vuttanti taṃ yathāvuttaṃ pasenadinā kosalarājena kāritaṃ vihāraṃ sandhāya etaṃ “rājakārāme”ti vuttaṃ.",
  "tika-s0305t:692_0": "2-3. Brāhmaṇasuttādivaṇṇanā",
  "tika-s0305t:693_0": "1008-9. Udayagāmininti ārambhato paṭṭhāya sampattiāvahaṃ.",
  "tika-s0305t:694_0": "4. Duggatibhayasuttavaṇṇanā",
  "tika-s0305t:695_0": "1010.",
  "tika-s0305t:695_1": "Duṭṭhā gati nipphatti duggati,",
  "tika-s0305t:695_2": "duggatabhāvo dāliddiyaṃ,",
  "tika-s0305t:695_3": "tadeva bhayaṃ,",
  "tika-s0305t:695_4": "taṃ sabbaṃ anavasesaṃ vā duggatibhayaṃ daliddabhayaṃ.",
  "tika-s0305t:695_5": "Sammadeva atikkantoti samatikkanto.",
  "tika-s0305t:696_0": "6. Paṭhamamittāmaccasuttavaṇṇanā",
  "tika-s0305t:697_0": "1012.",
  "tika-s0305t:697_1": "Vohāramittāti taṃtaṃdānaggahaṇavasena vohārakā mittā.",
  "tika-s0305t:697_2": "Āmantanapaṭimantanairiyāpathādīsupīti ālāpasallāpagamananisajjādiatthasaṃvidhānādīsu.",
  "tika-s0305t:697_3": "Ekato pavattakiccāti saha pavattakattabbā.",
  "tika-s0305t:697_4": "Amā saha bhavantīti amaccā.",
  "tika-s0305t:697_5": "“Amhākaṃ ime”ti ñāyantīti ñātī,",
  "tika-s0305t:697_6": "āvāhavivāhasambaddhā.",
  "tika-s0305t:697_7": "Tenāha “sassusasurapakkhikā”ti.",
  "tika-s0305t:697_8": "Yonisambandhā vā sālohitā.",
  "tika-s0305t:697_9": "Tenāha “bhātibhaginimātulādayo”ti.",
  "tika-s0305t:698_0": "7. Dutiyamittāmaccasuttavaṇṇanā",
  "tika-s0305t:699_0": "1013.",
  "tika-s0305t:699_1": "Kismiñci kassaci ca tathā tathā uppannassa pasādassa aññathābhāvo pasādaññathattaṃ.",
  "tika-s0305t:699_2": "Bhūtasaṅghātassa ghanaādikassa aññathābhāvo bhāvaññathattaṃ.",
  "tika-s0305t:699_3": "Nirayādigatiantaraupapatti gatiaññathattaṃ.",
  "tika-s0305t:699_4": "Sabhāvadhammānaṃ kakkhaḷaphusanādilakkhaṇassa aññathābhāvo lakkhaṇaññathattaṃ.",
  "tika-s0305t:699_5": "“Ṭhitassa aññathattaṃ paññāyatī”ti evaṃ vuttaṃ aññathattaṃ vipariṇāmaññathattaṃ.",
  "tika-s0305t:699_6": "Lakkhaṇaññathattaṃ na labbhati.",
  "tika-s0305t:699_7": "Tenāha “lakkhaṇaṃ pana na vigacchatī”ti,",
  "tika-s0305t:699_8": "sesaṃ labbhatīti.",
  "tika-s0305t:699_9": "Pathavīdhātuyāti sasambhārapathavīdhātuyā.",
  "tika-s0305t:699_10": "Āpodhātuyāti etthāpi eseva nayo.",
  "tika-s0305t:699_11": "Purimabhāvoti ghanakaṭhinabhāvo.",
  "tika-s0305t:699_12": "Bhāvaññathattaṃ rasaññathattasabhāvo.",
  "tika-s0305t:699_13": "Gatiaññathattaṃ uggatūpapatti.",
  "tika-s0305t:699_14": "Tenāha “tañhi ariyasāvakassa natthī”ti.",
  "tika-s0305t:699_15": "Pasādaññathattampi natthiyeva ariyasāvakassa.",
  "tika-s0305t:700_0": "Rājakārāmavaggavaṇṇanā niṭṭhitā.",
  "tika-s0305t:701_0": "3. Saraṇānivaggo",
  "tika-s0305t:702_0": "1-2. Paṭhamamahānāmasuttādivaṇṇanā",
  "tika-s0305t:703_0": "1017- 18.",
  "tika-s0305t:703_1": "Samiddhanti sampuṇṇaṃ.",
  "tika-s0305t:703_2": "Supupphitanti upasobhitatāya supupphitasadisattā.",
  "tika-s0305t:703_3": "Byūhā nāma yehi eva pavisanti,",
  "tika-s0305t:703_4": "tehi eva nikkhamanti.",
  "tika-s0305t:703_5": "Tenāha “byūhā vuccanti avinibbiddharacchāyo”ti.",
  "tika-s0305t:703_6": "Uddhatacārināti yaṭṭhantarā.",
  "tika-s0305t:704_0": "3. Godhasakkasuttavaṇṇanā",
  "tika-s0305t:705_0": "1019.",
  "tika-s0305t:705_1": "Tīhīti ratanattaye uppannehi tīhi pasādadhammehi.",
  "tika-s0305t:705_2": "Catūhīti tehi eva saddhiṃ sīlena.",
  "tika-s0305t:705_3": "Kocidevātiādi parikappavasena vuttaṃ bhagavati attano saddhāya uḷāratamabhāvadassanatthaṃ.",
  "tika-s0305t:705_4": "Tenāha “bhagavato sabbaññutāyā”tiādi.",
  "tika-s0305t:705_5": "Dhammo samuppādoti vivādadhammauppattihetu.",
  "tika-s0305t:705_6": "Tadeva hi sandhāyāha “kiñcideva kāraṇa”nti.",
  "tika-s0305t:705_7": "Kāraṇanti nānākāraṇaṃ.",
  "tika-s0305t:705_8": "Kalyāṇakusalavimuttanti akalyāṇaṃ akusalaṃ,",
  "tika-s0305t:705_9": "tadidaṃ yathāvuttaappasādanena apanītaatthadassanatthaṃ.",
  "tika-s0305t:705_10": "Assāti mahānāmasakkassa.",
  "tika-s0305t:705_11": "Anavajjanadoso esoti catūsu dhammesu ekenapi samannāgato sotāpanno hotīti anujānitvā catūhipi samannāgatena",
  "tika-s0305t:705_12": "ācikkhitabbanti yāthāvato anavajjanadosoti attho.",
  "tika-s0305t:706_0": "4. Paṭhamasaraṇānisakkasuttavaṇṇanā",
  "tika-s0305t:707_0": "1020.",
  "tika-s0305t:707_1": "Pamāṇenāti ekena pamāṇena,",
  "tika-s0305t:707_2": "na sabbaso.",
  "tika-s0305t:707_3": "Olokanaṃ khamantīti dassanamaggena catusaccadhammā paccattaṃ passitabbā paṭivijjhitabbā.",
  "tika-s0305t:707_4": "Paṭhamamaggakkhaṇe hi catusaccadhammā ekadesatova diṭṭhā nāma honti.",
  "tika-s0305t:707_5": "“Parimuccatī”ti pana vattuṃ vaṭṭati paṭivijjhanakiriyāya vattamānattā.",
  "tika-s0305t:707_6": "Agantvā apāyesu anuppattirahattā.",
  "tika-s0305t:707_7": "Tenāha “na gacchatī”ti,",
  "tika-s0305t:707_8": "na uppajjatīti attho.",
  "tika-s0305t:707_9": "Mahāsārarukkhe dassento āha –",
  "tika-s0305t:707_10": "“yo koci viññujātiko mama ce gocaraṃ gacchati,",
  "tika-s0305t:707_11": "ekassa āgamanaṃ avañjhaṃ amogha”nti dassetuṃ.",
  "tika-s0305t:708_0": "5. Dutiyasaraṇānisakkasuttavaṇṇanā",
  "tika-s0305t:709_0": "1021.",
  "tika-s0305t:709_1": "Dukkhettaṃ nirojakaṃ,",
  "tika-s0305t:709_2": "tāya eva dukkhettatāya visamaṃ hotīti āha “visamakhetta”nti.",
  "tika-s0305t:709_3": "Loṇūpahatanti jātasabhāvena loṇena ūsarena upahataṃ.",
  "tika-s0305t:709_4": "Khaṇḍānīti khaṇḍitāni.",
  "tika-s0305t:709_5": "Temetvāti temitattā.",
  "tika-s0305t:709_6": "Vātātapahatānīti cirakālaṃ vātena ceva ātapena ca upahatāni ābādhitāni.",
  "tika-s0305t:710_0": "6. Paṭhamaanāthapiṇḍikasuttavaṇṇanā",
  "tika-s0305t:711_0": "1022.",
  "tika-s0305t:711_1": "Ṭhānanti ṭhānaso.",
  "tika-s0305t:711_2": "Tenāha “khaṇenā”ti.",
  "tika-s0305t:711_3": "Niyyānikanti pavattaṃ ñāṇapaṭirūpakaṃ pakatipurisantarajānanādimicchāñāṇaṃ.",
  "tika-s0305t:711_4": "Taṃ pana aniyyānikaṃ “niyyānika”nti paccavekkhaṇavasena pavatteyyāti āha “micchāpaccavekkhaṇenā”ti.",
  "tika-s0305t:711_5": "Guṇaviyuttassa attano sakattani avaṭṭhānasaṅkhātā vimutti micchāvimutti.",
  "tika-s0305t:712_0": "7. Dutiyaanāthapiṇḍikasuttavaṇṇanā",
  "tika-s0305t:713_0": "1023. Yathākammaṃ samparetabbato samparāyo, peccabhavo, samparāyahetukaṃ samparāyikaṃ, maraṇabhayaṃ.",
  "tika-s0305t:714_0": "Saraṇānivaggavaṇṇanā niṭṭhitā.",
  "tika-s0305t:715_0": "4. Puññābhisandavaggo",
  "tika-s0305t:716_0": "1. Paṭhamapuññābhisandasuttavaṇṇanā",
  "tika-s0305t:717_0": "1027.",
  "tika-s0305t:717_1": "Avicchedena niccappavattiyamānāni puññāni abhisandanaṭṭhena “puññābhisandā”ti vuttā,",
  "tika-s0305t:717_2": "tena puññanadiyoti attho vutto.",
  "tika-s0305t:717_3": "Sukhassa āharaṇato ānayanato sukhassāhāro.",
  "tika-s0305t:718_0": "4. Paṭhamadevapadasuttavaṇṇanā",
  "tika-s0305t:719_0": "1030.",
  "tika-s0305t:719_1": "Devānanti visuddhidevānaṃ.",
  "tika-s0305t:719_2": "Devapadānīti tesaṃ padāni devapadāni,",
  "tika-s0305t:719_3": "devoti vā sammāsambuddho.",
  "tika-s0305t:719_4": "Devassa ñāṇena akkantapadānīti paṭivedhañāṇena ceva desanāñāṇena ca akkantapadāni.",
  "tika-s0305t:719_5": "Devā nāma jātidevā.",
  "tika-s0305t:719_6": "Tesampi devaṭṭhena devoti devadevo,",
  "tika-s0305t:719_7": "sambuddho.",
  "tika-s0305t:720_0": "8. Vassasuttavaṇṇanā",
  "tika-s0305t:721_0": "1034.",
  "tika-s0305t:721_1": "Pāraṃ vuccati nibbānaṃ saṃsāramahoghassa paratīrabhāvato. Tenāha –",
  "tika-s0305t:721_2": "“tiṇṇo pāraṅgato,",
  "tika-s0305t:721_3": "thale tiṭṭhati brāhmaṇo,",
  "tika-s0305t:721_4": "ye janā pāragāmino”ti ca.",
  "tika-s0305t:721_5": "Atha vā pāti rakkhatīti pāraṃ, nibbānaṃ.",
  "tika-s0305t:721_6": "Yo paṭivijjhati,",
  "tika-s0305t:721_7": "taṃ vaṭṭadukkhato pāti rakkhati,",
  "tika-s0305t:721_8": "accantahitena ca vimuttisukhena ca rameti,",
  "tika-s0305t:721_9": "tasmā pāranti vuccati.",
  "tika-s0305t:721_10": "Gacchamānā evāti pāraṃ nibbānaṃ gacchamānā eva.",
  "tika-s0305t:721_11": "Te dhammā āsavānaṃ khayāya saṃvattanti sacchikiriyāpahānapaṭivedhānaṃ samakālattā.",
  "tika-s0305t:722_0": "10. Nandiyasakkasuttavaṇṇanā",
  "tika-s0305t:723_0": "1036.",
  "tika-s0305t:723_1": "Pavivekatthāyāti pavivekasukhatthāya.",
  "tika-s0305t:723_2": "Paṭisallānatthāyāti bahiddhā nānārammaṇato cittaṃ paṭinivattetvā kammaṭṭhāne sammadeva līnatthāya.",
  "tika-s0305t:724_0": "Puññābhisandavaggavaṇṇanā niṭṭhitā.",
  "tika-s0305t:725_0": "5. Sagāthakapuññābhisandavaggo",
  "tika-s0305t:726_0": "1. Paṭhamaabhisandasuttavaṇṇanā",
  "tika-s0305t:727_0": "1037.",
  "tika-s0305t:727_1": "Saṅkhyā atthi heṭṭhā mahāpathaviyā,",
  "tika-s0305t:727_2": "upari ākāsena,",
  "tika-s0305t:727_3": "parito cakkavāḷapabbatena,",
  "tika-s0305t:727_4": "majjhe tattha tattha ṭhitehi dīpapabbatapariyantehi paricchinnattā.",
  "tika-s0305t:727_5": "Jānantena yojanato saṅkhātuṃ sakkāti adhippāyo.",
  "tika-s0305t:727_6": "Mahāsarīramaccha- kumbhīla- yakkha- rakkhasa-",
  "tika-s0305t:727_7": "mahānāgadānavādīnaṃ saviññāṇakānaṃ,",
  "tika-s0305t:727_8": "baḷavāmukhapātālādīnaṃ aviññāṇakānaṃ bheravārammaṇānaṃ vasena bahubheravaṃ.",
  "tika-s0305t:728_0": "2. Dutiyaabhisandasuttavaṇṇanā",
  "tika-s0305t:729_0": "1038.",
  "tika-s0305t:729_1": "Sambhedeti sambhedaṃ samodhānaṃ gataṭṭhāne.",
  "tika-s0305t:729_2": "Yatthimā mahānadiyo saṃsandanti samentīti parikappavacanametaṃ.",
  "tika-s0305t:729_3": "Tādisāsu hi mahānadīsu kāci puratthimasamuddaṃ paviṭṭhā,",
  "tika-s0305t:729_4": "kāci pacchimaṃ.",
  "tika-s0305t:730_0": "3. Tatiyaabhisandasuttavaṇṇanā",
  "tika-s0305t:731_0": "1039.",
  "tika-s0305t:731_1": "“Kusale patiṭṭhito”ti ettha yaṃ accantikaṃ kusale patiṭṭhānaṃ.",
  "tika-s0305t:731_2": "Taṃ dassento “maggakusale patiṭṭhito”ti āha,",
  "tika-s0305t:731_3": "heṭṭhimamaggakusaleti adhippāyo.",
  "tika-s0305t:731_4": "Tenāha “bhāveti magga”nti.",
  "tika-s0305t:731_5": "Ariyaphalaṃyeva dhammasāro.",
  "tika-s0305t:731_6": "Kilesā khīyanti etthāti kilesakkhayo, nibbānaṃ,",
  "tika-s0305t:731_7": "tasmiṃ kilesakkhaye rato.",
  "tika-s0305t:732_0": "4. Paṭhamamahaddhanasuttavaṇṇanā",
  "tika-s0305t:733_0": "1040.",
  "tika-s0305t:733_1": "Ariyānaṃ buddhānaṃ dhanantipi ariyadhanaṃ,",
  "tika-s0305t:733_2": "nibbānanti keci.",
  "tika-s0305t:733_3": "Anayatopi visuddhaṭṭhena ariyañca taṃ dhanañca dhanāyitaṭṭhenāti ariyadhanaṃ,",
  "tika-s0305t:733_4": "tena ariyadhanena.",
  "tika-s0305t:733_5": "Teneva bhogenāti ariyadhanabhogena.",
  "tika-s0305t:734_0": "Sagāthakapuññābhisandavaggavaṇṇanā niṭṭhitā.",
  "tika-s0305t:735_0": "6. Sappaññavaggo",
  "tika-s0305t:736_0": "2. Vassaṃvutthasuttavaṇṇanā",
  "tika-s0305t:737_0": "1048.",
  "tika-s0305t:737_1": "Samodhānetvāti yehi indriyādīhi bhāviyamānehi sotāpattimaggo anuppatto, tāneva.",
  "tika-s0305t:737_2": "Dhammasamānatāya cetaṃ vuttaṃ.",
  "tika-s0305t:737_3": "Aññāneva hi atthato taṃ taṃ maggaṃ sādhakāni indriyādīni.",
  "tika-s0305t:737_4": "Tanti paveṇī kathitāti yaṃ kañci vineyyapuggalaṃ anapekkhitvā kevalaṃ tantivasena ṭhiti kathitā.",
  "tika-s0305t:738_0": "3. Dhammadinnasuttavaṇṇanā",
  "tika-s0305t:739_0": "1049.",
  "tika-s0305t:739_1": "Sattasu janesūti sattasu kittiyamānesu upāsakajanesu.",
  "tika-s0305t:739_2": "Gambhīrātiādīsu dhammagambhīrāti pāḷigatiyā gambhīrā,",
  "tika-s0305t:739_3": "tathā ca sallasuttaṃ heṭṭhā pakāsitameva.",
  "tika-s0305t:739_4": "“Cetanāhaṃ,",
  "tika-s0305t:739_5": "bhikkhave,",
  "tika-s0305t:739_6": "kammaṃ vadāmī”tiādinā āgataṃ cetanāsuttaṃ.",
  "tika-s0305t:739_7": "Tattha “cetanāsahajātaṃ nānākkhaṇika”ntiādinā paṭṭhāne āgatanayena,",
  "tika-s0305t:739_8": "suttesu ca “diṭṭhadhammavedanīya”ntiādinā āgatanayena gambhīrabhāvo veditabbo,",
  "tika-s0305t:739_9": "nibbānassa ceva ariyamaggassa ca pakāsanato asaṅkhatasaṃyuttassa lokuttaratthadīpakatā.",
  "tika-s0305t:739_10": "“Atītaṃpāhaṃ rūpena khajjiṃ,",
  "tika-s0305t:739_11": "etarahi khajjāmī”tiādinā pañcannaṃ khandhānaṃ khādakabhāvassa,",
  "tika-s0305t:739_12": "puggalassa khāditabbatāya vibhāvanena khajjanīyapariyāye visesato nissattanijjīvatā dīpitāti vuttaṃ “sattasuññatādīpakā khajjanikasuttantādayo”ti.",
  "tika-s0305t:739_13": "Upasampajja viharissāmāti ye tesu suttesu vuttapaṭipadaṃ sammadeva paripūrenti,",
  "tika-s0305t:739_14": "te tesu upasampajja viharanti nāma.",
  "tika-s0305t:739_15": "Etthāti “na kho neta”nti ettha na-",
  "tika-s0305t:739_16": "kāro “aññamañña”nti ettha ma-",
  "tika-s0305t:739_17": "kāro viya byañjanasandhimattameva,",
  "tika-s0305t:739_18": "nāssa koci attho.",
  "tika-s0305t:740_0": "4. Gilānasuttavaṇṇanā",
  "tika-s0305t:741_0": "1050.",
  "tika-s0305t:741_1": "Na kho panetanti na kho etaṃ,",
  "tika-s0305t:741_2": "noti ca amhehīti atthoti āha “na kho amhehī”tiādi.",
  "tika-s0305t:741_3": "Assasantīti assāsanīyāti āha “assāsakarehī”ti.",
  "tika-s0305t:741_4": "Marissatīti māriso,",
  "tika-s0305t:741_5": "ekantabhāvimaraṇo,",
  "tika-s0305t:741_6": "so pana maraṇādhīnavuttikoti vuttaṃ “maraṇapaṭibaddho”ti.",
  "tika-s0305t:741_7": "Adhimuccehīti adhimuttiṃ uppādehi.",
  "tika-s0305t:741_8": "Taṃ pana tathā cittassa paṇidhānaṃ ṭhapananti āha “ṭhapehī”ti.",
  "tika-s0305t:741_9": "Āgamanīyaguṇesūti pubbabhāgaguṇesu.",
  "tika-s0305t:741_10": "Pamāṇaṃ nāma natthi anantāparimāṇattā.",
  "tika-s0305t:741_11": "Nānākaraṇaṃ natthi vimuttiyā ninnānattā.",
  "tika-s0305t:742_0": "9. Paññāpaṭilābhasuttavaṇṇanā",
  "tika-s0305t:743_0": "1055. Paññāpaṭilābhāyāti maggaphalapaññāya paṭilābhatthaṃ. Tenāha “satta sekkhā”tiādi.",
  "tika-s0305t:744_0": "Sappaññavaggavaṇṇanā niṭṭhitā.",
  "tika-s0305t:745_0": "7. Mahāpaññavaggo",
  "tika-s0305t:746_0": "1. Mahāpaññasuttavaṇṇanā",
  "tika-s0305t:747_0": "1058.",
  "tika-s0305t:747_1": "Mahante atthe pariggaṇhātīti saccapaṭiccasamuppādādike mahāvitthāre atthe paricchijja asesetvā muṭṭhigate viya katvā gaṇhāti.",
  "tika-s0305t:747_2": "Sesaṃ heṭṭhā vuttanayameva.",
  "tika-s0305t:748_0": "Mahāpaññavaggavaṇṇanā niṭṭhitā.",
  "tika-s0305t:749_0": "Sotāpattisaṃyuttavaṇṇanā niṭṭhitā.",
  "tika-s0305t:750_0": "12. Saccasaṃyuttaṃ",
  "tika-s0305t:751_0": "1. Samādhivaggo",
  "tika-s0305t:752_0": "1. Samādhisuttavaṇṇanā",
  "tika-s0305t:753_0": "1071.",
  "tika-s0305t:753_1": "Cittekaggatāyāti nissakkavacanaṃ “parihāyantī”ti padaṃ apekkhitvā.",
  "tika-s0305t:753_2": "Yathābhūtādivasenāti yathāgatādivasena.",
  "tika-s0305t:753_3": "Yathābhūtaṃ nāma imasmiṃ sutte “samāhito,",
  "tika-s0305t:753_4": "bhikkhave,",
  "tika-s0305t:753_5": "bhikkhu yathābhūtaṃ pajānātī”tiādi. Ādi-",
  "tika-s0305t:753_6": "saddena “tathā yasmā”tiādisaṅgaho daṭṭhabbo.",
  "tika-s0305t:753_7": "Tathā hi yathābhūtavasena kāraṇacchedo kato “tathā yasmā”tiādivacanehi.",
  "tika-s0305t:753_8": "Vaṇṇāti akkharā,",
  "tika-s0305t:753_9": "“guṇā”ti keci.",
  "tika-s0305t:753_10": "Padabyañjanānīti nāmādipadāni ceva taṃsamudāyabhūtabyañjanāni ca.",
  "tika-s0305t:754_0": "3. Paṭhamakulaputtasuttādivaṇṇanā",
  "tika-s0305t:755_0": "1073- 75.",
  "tika-s0305t:755_1": "Sāsanāvacarā adhippetā bāhirakānaṃ saccābhisamayassa abhāvato.",
  "tika-s0305t:755_2": "Tathāti iminā catutthapañcamesu atthavisesābhāvaṃ dasseti.",
  "tika-s0305t:755_3": "Yadi evaṃ kasmā visuṃ visuṃ desanāti āha “tena tena abhilāpenā”tiādi.",
  "tika-s0305t:756_0": "10. Tiracchānakathāsuttavaṇṇanā",
  "tika-s0305t:757_0": "1080.",
  "tika-s0305t:757_1": "Duggatito saṃsārato ca niyyāti etenāti niyyānaṃ,",
  "tika-s0305t:757_2": "saggamaggo mokkhamaggo ca.",
  "tika-s0305t:757_3": "Tasmiṃ niyyāne niyuttā,",
  "tika-s0305t:757_4": "taṃ ettha atthīti niyyānikā.",
  "tika-s0305t:757_5": "Vacīduccaritasaṃkilesato vā niyyātīti ī-",
  "tika-s0305t:757_6": "kārassa rassattaṃ ya-",
  "tika-s0305t:757_7": "kārassa ka-",
  "tika-s0305t:757_8": "kāraṃ katvā niyyānikā.",
  "tika-s0305t:757_9": "Cetanāya saddhiṃ samphappalāpā veramaṇi.",
  "tika-s0305t:757_10": "Tappaṭipakkhato aniyyānikā,",
  "tika-s0305t:757_11": "tassa bhāvo aniyyānikattaṃ.",
  "tika-s0305t:757_12": "Tiracchānabhūtanti tirokaraṇabhūtaṃ.",
  "tika-s0305t:757_13": "Kammaṭṭhānabhāveti aniccatāpaṭisaṃyuttacatusaccakammaṭṭhānabhāve.",
  "tika-s0305t:757_14": "Sātthakanti dānasīlādinissitattā hitapaṭisaṃyuttaṃ.",
  "tika-s0305t:758_0": "Visikhāti gharasanniveso.",
  "tika-s0305t:758_1": "Visikhāgahaṇena ca gāmādigahaṇe viya tannivāsino visesato gahitā “āgato gāmo”tiādīsu viya.",
  "tika-s0305t:758_2": "Tenāha “sūrā samatthā”ti.",
  "tika-s0305t:758_3": "Kumbhaṭṭhānāpadesena kumbhadāsiyo vuttāti āha –",
  "tika-s0305t:758_4": "“kumbhadāsikathā”ti.",
  "tika-s0305t:758_5": "Ayāthāvato uppattiṭṭhitisaṃhārādivasena loko akkhāyati etenāti lokakkhāyikā.",
  "tika-s0305t:758_6": "Iti iminā pakārena bhavo,",
  "tika-s0305t:758_7": "iminā abhavoti evaṃ pavattāya itibhavābhavakathāya saddhiṃ.",
  "tika-s0305t:759_0": "Samādhivaggavaṇṇanā niṭṭhitā.",
  "tika-s0305t:760_0": "2. Dhammacakkappavattanavaggo",
  "tika-s0305t:761_0": "1. Dhammacakkappavattanasuttavaṇṇanā",
  "tika-s0305t:762_0": "1081.",
  "tika-s0305t:762_1": "“Isīnaṃ patanuppatanavasena osīdanauppatanaṭṭhānavasena evaṃ ‘isipatana’nti ‘laddhanāme’ti saṅkhepato vuttamatthaṃ vivarituṃ ‘ettha hī”’tiādi vuttaṃ.",
  "tika-s0305t:763_0": "Āmantesīti ettha yasmā dhammacakkappavattanatthaṃ ayaṃ āmantanā,",
  "tika-s0305t:763_1": "tasmā samudāgamato paṭṭhāya satthu pubbacaritaṃ saṅkhepeneva pakāsetuṃ vaṭṭatīti “dīpaṅkarapādamūle katābhinīhārato paṭṭhāyā”tiādi āraddhaṃ.",
  "tika-s0305t:763_2": "Tattha mārabalaṃ bhinditvāti mārañca mārabalañca bhañjitvā.",
  "tika-s0305t:763_3": "Atha vā mārassa abbhantaraṃ bāhirañcāti duvidhaṃ balaṃ bhañjitvā. “Dveme,",
  "tika-s0305t:763_4": "bhikkhave,",
  "tika-s0305t:763_5": "antā”ti ettha anta-",
  "tika-s0305t:763_6": "saddo “pubbante ñāṇaṃ aparante ñāṇa”ntiādīsu viya bhāgapariyāyoti āha “dve ime,",
  "tika-s0305t:763_7": "bhikkhave,",
  "tika-s0305t:763_8": "koṭṭhāsā”ti.",
  "tika-s0305t:763_9": "Saha samudāhārenāti uccāraṇasamakālaṃ.",
  "tika-s0305t:763_10": "Pattharitvā aṭṭhāsi buddhānubhāvena.",
  "tika-s0305t:763_11": "Brahmāno samāgacchiṃsu paripakkakusalamūlā saccābhisambodhāya katādhikārā.",
  "tika-s0305t:764_0": "Gihisaññojananti gihibandhanaṃ.",
  "tika-s0305t:764_1": "Chinditvāti haritvā.",
  "tika-s0305t:764_2": "Na vaḷañjetabbāti nānuyuñjetabbā.",
  "tika-s0305t:764_3": "Kilesakāmasukhassāti kilesakāmayuttassa sukhassa.",
  "tika-s0305t:764_4": "Anuyogoti anubhavo.",
  "tika-s0305t:764_5": "Gāmavāsīhi sevitabbattā gāmavāsīnaṃ santako.",
  "tika-s0305t:764_6": "Attanoti attabhāvassa.",
  "tika-s0305t:764_7": "Āhito ahaṃmāno etthāti attā,",
  "tika-s0305t:764_8": "attabhāvo.",
  "tika-s0305t:764_9": "Dukkhakaraṇanti dukkhuppādanaṃ.",
  "tika-s0305t:764_10": "Attamāraṇehīti attabādhanehi.",
  "tika-s0305t:764_11": "Upasamāyāti kilesavūpasamo adhippeto,",
  "tika-s0305t:764_12": "tadatthasampadānavacananti āha “kilesūpasamatthāyā”ti.",
  "tika-s0305t:764_13": "Esa nayo sesesupi.",
  "tika-s0305t:765_0": "Saccañāṇādivasena tayo parivaṭṭā etassāti tiparivaṭṭaṃ,",
  "tika-s0305t:765_1": "ñāṇadassanaṃ.",
  "tika-s0305t:765_2": "Tenāha “saccañāṇā”tiādi.",
  "tika-s0305t:765_3": "Yathābhūtaṃ ñāṇanti paṭivedhañāṇaṃ āha.",
  "tika-s0305t:765_4": "Tesuyeva saccesu.",
  "tika-s0305t:765_5": "Ñāṇena kattabbassa ca pariññāpaṭivedhādikiccassa ca jānanañāṇaṃ,",
  "tika-s0305t:765_6": "“tañca kho paṭivedhato pagevā”ti keci.",
  "tika-s0305t:765_7": "Pacchāti apare.",
  "tika-s0305t:765_8": "Tathā katañāṇaṃ.",
  "tika-s0305t:765_9": "Dvādasākāranti dvādasavidhaākārabhedaṃ.",
  "tika-s0305t:765_10": "Aññatthāti aññesu suttesu.",
  "tika-s0305t:766_0": "Paṭivedhañāṇampi desanāñāṇampi dhammacakkanti idaṃ tattha ñāṇakiccaṃ padhānanti katvā vuttaṃ.",
  "tika-s0305t:766_1": "Saddhindriyādidhammasamudāyo pana pavattanaṭṭhena cakkanti dhammacakkaṃ.",
  "tika-s0305t:766_2": "Atha vā cakkanti āṇā,",
  "tika-s0305t:766_3": "dhammato anapetattā dhammañca taṃ cakkañca,",
  "tika-s0305t:766_4": "dhammena ñāyena cakkantipi dhammacakkaṃ.",
  "tika-s0305t:766_5": "Yathāha “dhammañca pavatteti cakkañcāti dhammacakkaṃ,",
  "tika-s0305t:766_6": "cakkañca pavatteti dhammañcāti dhammacakkaṃ,",
  "tika-s0305t:766_7": "dhammena pavattatīti dhammacakkaṃ,",
  "tika-s0305t:766_8": "dhammacariyāya pavattatīti dhammacakka”ntiādi.",
  "tika-s0305t:766_9": "Ubhayampīti paṭivedhañāṇaṃ desanāñāṇanti ubhayampi.",
  "tika-s0305t:766_10": "Etanti tadubhayaṃ.",
  "tika-s0305t:766_11": "Imāya desanāyāti iminā suttena pakāsentena bhagavatā yathāvuttañāṇadvayasaṅkhātaṃ dhammacakkaṃ pavattitaṃ nāma pavattanakiccassa aniṭṭhitattā.",
  "tika-s0305t:766_12": "Patiṭṭhiteti aññāsi koṇḍaññattherena sotāpattiphale patiṭṭhite.",
  "tika-s0305t:766_13": "Pavattitaṃ nāma kassapasammāsambuddhassa sāsanantaradhānato paṭṭhāya yāva buddhuppādo,",
  "tika-s0305t:766_14": "ettakaṃ kālaṃ appavattapubbassa pavattitattā,",
  "tika-s0305t:766_15": "uparimaggādhigamo panassa atthaṅgato evāti.",
  "tika-s0305t:767_0": "Ekappahārenāti ekeneva pahārasaññitena kālena.",
  "tika-s0305t:767_1": "Divasassa hi tatiyo bhāgo pahāro nāma.",
  "tika-s0305t:767_2": "Pāḷiyaṃ pana “tena khaṇena tena layena tena muhuttenā”ti vuttaṃ.",
  "tika-s0305t:767_3": "Taṃ pahārakkhaṇasallakkhaṇameva.",
  "tika-s0305t:767_4": "Sabbaññutaññāṇobhāsoti sabbaññutaññāṇānubhāvena pavatto obhāso cittaṃ paṭicca utusamuṭṭhāno veditabbo.",
  "tika-s0305t:767_5": "Yasmā bhagavato dhammacakkappavattanassa ārambhe viya parisamāpane ativiya uḷāratamaṃ pītisomanassaṃ udapādi,",
  "tika-s0305t:767_6": "tasmā “imassapi udānassā”tiādi vuttaṃ.",
  "tika-s0305t:768_0": "9. Saṅkāsanasuttavaṇṇanā",
  "tika-s0305t:769_0": "1089.",
  "tika-s0305t:769_1": "Atthasaṃvaṇṇane vaṇṇīyanteti vaṇṇā.",
  "tika-s0305t:769_2": "Teyeva pariyāyena akkharaṇato akkharāni.",
  "tika-s0305t:769_3": "Atthaṃ byañjentīti byañjanāni.",
  "tika-s0305t:769_4": "Yasmā pana akārādike sarasamaññā,",
  "tika-s0305t:769_5": "kakārādike byañjanasamaññā,",
  "tika-s0305t:769_6": "ubhayattha vaṇṇasamaññā,",
  "tika-s0305t:769_7": "tasmā vuttaṃ “vaṇṇānaṃ vā ekadesā yadidaṃ byañjanā nāmā”ti.",
  "tika-s0305t:769_8": "Nettiyaṃ pana vākye byañjanasamaññā.",
  "tika-s0305t:769_9": "Byañjanaggahaṇeneva cettha ākāraniruttiniddesā gahitā evāti daṭṭhabbaṃ.",
  "tika-s0305t:769_10": "Saṅkāsanāti atthassa ñāpanā bhāgaso.",
  "tika-s0305t:769_11": "Tenāha “vibhattiyo”ti.",
  "tika-s0305t:769_12": "Saṅkāsanaggahaṇeneva cettha pakāsanā vuttā hoti.",
  "tika-s0305t:769_13": "Vibhattiyo hi atthavacaneneva vivaranti,",
  "tika-s0305t:769_14": "tāhi kāraṇapaññattiyo vuttāyevāti,",
  "tika-s0305t:769_15": "tāhipi atthapadāni gahitāneva honti.",
  "tika-s0305t:769_16": "Ayamettha saṅkhepo,",
  "tika-s0305t:769_17": "vitthāro pana visuddhimaggavaṇṇanāyaṃ nettiaṭṭhakathāyañca vuttanayena veditabbo.",
  "tika-s0305t:769_18": "Sabbākārenāti sabhāgādivibhāvanākārena.",
  "tika-s0305t:769_19": "Vaṇṇādīnanti tasmiṃ pana vitthāre pavattavaṇṇādīnaṃ.",
  "tika-s0305t:769_20": "Tasmāti vaṇṇādīnaṃ antaabhāvato.",
  "tika-s0305t:769_21": "Evamāhāti “aparimāṇā vaṇṇā byañjanā saṅkāsanā”ti evamāha.",
  "tika-s0305t:770_0": "10. Tathasuttavaṇṇanā",
  "tika-s0305t:771_0": "1090.",
  "tika-s0305t:771_1": "Sabhāvāvijahanaṭṭhenāti attano dukkhasabhāvassa kadācipi apariccajanena tathasabhāvaṃ.",
  "tika-s0305t:771_2": "Tenāha “dukkhañhi dukkhameva vutta”nti.",
  "tika-s0305t:771_3": "Sabhāvassāti dukkhasabhāvassa.",
  "tika-s0305t:771_4": "Amoghatāyāti avañjhatāya.",
  "tika-s0305t:771_5": "Avitathanti na vitathaṃ.",
  "tika-s0305t:771_6": "Tenāha “na hi dukkhaṃ adukkhaṃ nāma hotī”ti.",
  "tika-s0305t:771_7": "Aññabhāvānupagamenāti samudayādisabhāvānupagamanena musā na hotīti añño aññathā na hotīti anaññathaṃ.",
  "tika-s0305t:771_8": "Tenāha “na hī”tiādi.",
  "tika-s0305t:772_0": "Dhammacakkappavattanavaggavaṇṇanā niṭṭhitā.",
  "tika-s0305t:773_0": "3. Koṭigāmavaggo",
  "tika-s0305t:774_0": "1. Koṭigāmasuttavaṇṇanā",
  "tika-s0305t:775_0": "1091. Ananubodhāti paṭivedhassa anurūpabodhābhāvena. Appaṭivedhāti saccānaṃ paṭimukhaṃ vedhābhāvena.",
  "tika-s0305t:776_0": "2. Dutiyakoṭigāmasuttavaṇṇanā",
  "tika-s0305t:777_0": "1092. Phalasamādhiphalapaññānanti aggaphalasamādhiaggaphalapaññānaṃ.",
  "tika-s0305t:778_0": "7. Tathasuttavaṇṇanā",
  "tika-s0305t:779_0": "1097. Ariyānanti buddhānaṃ ariyānaṃ. Tenāha “na hī”tiādi.",
  "tika-s0305t:780_0": "8. Lokasuttavaṇṇanā",
  "tika-s0305t:781_0": "1098.",
  "tika-s0305t:781_1": "Paṭividdhattā desitattā cāti iminā paṭivedhañāṇena desanāñāṇena ca pariggahitattā ariyasantakāni honti ariyassa bhagavato santakabhāvato.",
  "tika-s0305t:782_0": "10. Gavampatisuttavaṇṇanā",
  "tika-s0305t:783_0": "1100. Ekappaṭivedhoti ekeneva ñāṇena catunnaṃ ariyasaccānaṃ ekajjhaṃ paṭivedho.",
  "tika-s0305t:784_0": "Koṭigāmavaggavaṇṇanā niṭṭhitā.",
  "tika-s0305t:785_0": "4. Sīsapāvanavaggo",
  "tika-s0305t:786_0": "3. Daṇḍasuttavaṇṇanā",
  "tika-s0305t:787_0": "1101. Punappunaṃ vaṭṭasmiṃyeva nibbattanti adiṭṭhattā catunnaṃ ariyasaccānaṃ.",
  "tika-s0305t:788_0": "5. Sattisatasuttavaṇṇanā",
  "tika-s0305t:789_0": "1105.",
  "tika-s0305t:789_1": "Bhaveyya ceti dukkhadomanassāni ajjhupekkhitvā sahitehi tehi saccābhisamayo bhaveyyāti evaṃ parikappanā na kātabbāti.",
  "tika-s0305t:790_0": "9. Indakhīlasuttavaṇṇanā",
  "tika-s0305t:791_0": "1109.",
  "tika-s0305t:791_1": "Ajjhāsayanti sassatādibhedaṃ ajjhāsayaṃ.",
  "tika-s0305t:791_2": "So hi “idameva saccaṃ moghamañña”nti gāhassa mukhabhūtattā mukhanti adhippeto.",
  "tika-s0305t:791_3": "Tañca apare adiṭṭhasaccā olokenti,",
  "tika-s0305t:791_4": "diṭṭhasaccā pana neva olokenti.",
  "tika-s0305t:792_0": "10. Vādatthikasuttavaṇṇanā",
  "tika-s0305t:793_0": "1110. Kukkuko pamāṇamajjhimassa purisassa hatthoti attho. Kukkūti tasseva nāmaṃ.",
  "tika-s0305t:794_0": "Sīsapāvanavaggavaṇṇanā niṭṭhitā.",
  "tika-s0305t:795_0": "5. Papātavaggo",
  "tika-s0305t:796_0": "1. Lokacintāsuttavaṇṇanā",
  "tika-s0305t:797_0": "1111.",
  "tika-s0305t:797_1": "Lokacintanti lokasannivesapaṭisaṃyuttavīmaṃsāva.",
  "tika-s0305t:797_2": "“Lokacitta”ntipi pāṭho,",
  "tika-s0305t:797_3": "taṃtaṃlokapariyāpannaṃ cittanti attho.",
  "tika-s0305t:797_4": "Nāḷikerādayoti ādi-",
  "tika-s0305t:797_5": "saddena avuttānaṃ osadhitiṇavanappatiādīnaṃ saṅgaho.",
  "tika-s0305t:797_6": "Evarūpanti edisaṃ aññampi taṃtaṃlokacittaṃ.",
  "tika-s0305t:798_0": "Vigatacittoti attatthaparatthato apagatavitakko addasa evaṃ adhiṭṭhahiṃsūti sambandho.",
  "tika-s0305t:798_1": "Sambarimāyanti sambarena asurindena uppāditaṃ asuramāyaṃ,",
  "tika-s0305t:798_2": "yaṃ “indajāla”ntipi vuccati indassa mohanatthaṃ uppāditattā.",
  "tika-s0305t:798_3": "Samparivattetvāti paridhāvetvā.",
  "tika-s0305t:798_4": "Yathā neti ne asure yathā so puriso passati,",
  "tika-s0305t:798_5": "evaṃ adhiṭṭhahiṃsu.",
  "tika-s0305t:798_6": "Kasmā panete evaṃ adhiṭṭhahiṃsūti?",
  "tika-s0305t:798_7": "Taṃ purisaṃ tattha tathānisinnaṃ disvā “ayañca devo”ti āsaṅkantā tathā adhiṭṭhahitvā bhisamuḷālachiddehi pavisitvā attano asurabhavanaṃ gatā.",
  "tika-s0305t:798_8": "Tenāha bhagavā –",
  "tika-s0305t:798_9": "“devānaṃyeva mohayamānā”ti.",
  "tika-s0305t:799_0": "2-3. Papātasuttādivaṇṇanā",
  "tika-s0305t:800_0": "1112- 3.",
  "tika-s0305t:800_1": "Mariyādapāsāṇoti gijjhakūṭapabbatassa mariyādapākārasadiso mahanto pāsāṇo.",
  "tika-s0305t:800_2": "Aniṭṭharūpanti ettha rūpa-",
  "tika-s0305t:800_3": "saddo sabhāvattho “piyarūpe sātarūpe”tiādīsu viyāti āha –",
  "tika-s0305t:800_4": "“aniṭṭhasabhāva”nti.",
  "tika-s0305t:801_0": "5. Vālasuttavaṇṇanā",
  "tika-s0305t:802_0": "1115.",
  "tika-s0305t:802_1": "Upāsananti ācariyaupāsanaṃ,",
  "tika-s0305t:802_2": "ācariyaṃ antevāsinā vā divase divase sikkhanavasena upāsitabbato upāsananti laddhanāmaṃ kaṇḍakhipanasippaṃ.",
  "tika-s0305t:802_3": "Kaṇḍaṃ atikkamanteti saraṃ khipante.",
  "tika-s0305t:802_4": "Poṅkhānupoṅkhanti poṅkhasaddatthaṃ pākaṭaṃ katvā dassetuṃ “ekaṃ kaṇḍaṃ khipitvā”tiādi vuttaṃ.",
  "tika-s0305t:802_5": "Aparaṃ anupoṅkhanti ettha aparanti tatiyakaṇḍaṃ.",
  "tika-s0305t:802_6": "Anupoṅkhaṃ nāma idanti dassetuṃ “anupoṅkhaṃ nāma dutiyassa poṅkha”nti vuttaṃ.",
  "tika-s0305t:802_7": "Tañhi tatiyena sarena vijjhīyati.",
  "tika-s0305t:802_8": "Puna aparaṃ tassa poṅkhanti idaṃ pana aparāparaṃ avirajjhanaṃ dassetuṃ vuttaṃ.",
  "tika-s0305t:802_9": "Durabhisambhavataranti abhibhavituṃ asakkuṇeyyataraṃ.",
  "tika-s0305t:802_10": "Vālanti kesaṃ.",
  "tika-s0305t:802_11": "Sattadhā bhinditvāti sattakkhattuṃ viphāletvā.",
  "tika-s0305t:802_12": "Tassa ekaṃ bhedanti tassa kesassa ekaṃ aṃsusaṅkhātaṃ bhedaṃ gahetvā.",
  "tika-s0305t:802_13": "Vātiṅgaṇamajjhe bandhitvāti vātiṅgaṇaphalassa majjhaṭṭhāne bandhitvā.",
  "tika-s0305t:802_14": "Aparaṃ bhedanti aparaṃ kesassa aṃsusaṅkhātaṃ bhedaṃ.",
  "tika-s0305t:802_15": "Aggakoṭiyaṃ bandhitvāti yathā tassa vālabhedassa ūkāmattaṃ likhāmattaṃ vā kaṇḍassa aggakoṭiṃ adhikaṃ hutvā tiṭṭhati,",
  "tika-s0305t:802_16": "evaṃ bandhitvā.",
  "tika-s0305t:802_17": "Usabhamatteti vīsatiyaṭṭhimatte ṭhāne ṭhito.",
  "tika-s0305t:802_18": "Kaṇḍabaddhāya koṭiyāti kaṇḍabaddhāya vālassa koṭiyā vātiṅgaṇabandhanavālassa koṭiṃ paṭivijjheyya.",
  "tika-s0305t:803_0": "8. Dutiyachiggaḷayugasuttavaṇṇanā",
  "tika-s0305t:804_0": "1118.",
  "tika-s0305t:804_1": "Adhiccuppattikanti yadicchāvasena uppajjanakaṃ.",
  "tika-s0305t:804_2": "Chiggaḷenāti chiggaḷapadesena.",
  "tika-s0305t:804_3": "Chiggaḷuparīti heṭṭhimayugassa chiggaḷapadesassa upari.",
  "tika-s0305t:804_4": "Āruḷhassa chiggaḷenāti ubhinnampi chiddena.",
  "tika-s0305t:804_5": "Gīvappavesanaṃ viyāti catunnaṃ yugānaṃ chiddapadeseneva uparūpari ṭhitānaṃ chiddantarena kāṇakacchapassa gīvappavesanaṃ adhiccatarasambhavaṃ.",
  "tika-s0305t:804_6": "Tatopi adhiccatarasambhavo manussattalābho,",
  "tika-s0305t:804_7": "tato adhiccatamasambhavo ariyamaggapaṭilābhoti dassento āha “catusaccapaṭivedho ativiya adhiccatarasambhavo”ti.",
  "tika-s0305t:805_0": "Papātavaggavaṇṇanā niṭṭhitā.",
  "tika-s0305t:806_0": "6. Abhisamayavaggavaṇṇanā",
  "tika-s0305t:807_0": "1121. Abhisamayasaṃyutte vitthāritova, tasmā tattha vuttanayeneva tassa attho veditabbo.",
  "tika-s0305t:808_0": "7. Paṭhamaāmakadhaññapeyyālavaggo",
  "tika-s0305t:809_0": "3. Paññāsuttavaṇṇanā",
  "tika-s0305t:810_0": "1133. Lokiyampi visuddhatthena “ariya”nti vattabbataṃ labhatīti “lokiyalokuttarenā”ti vuttaṃ.",
  "tika-s0305t:811_0": "4. Surāmerayasuttavaṇṇanā",
  "tika-s0305t:812_0": "1134.",
  "tika-s0305t:812_1": "Piṭṭhasurāti piṭṭhena kātabbasurā,",
  "tika-s0305t:812_2": "tathā odanasurā pūvasurā,",
  "tika-s0305t:812_3": "majjarasādibhūte kiṇṇe pakkhipitvā kattabbā surā kiṇṇapakkhittasurā.",
  "tika-s0305t:812_4": "Sambhārasaṃyuttāti mūlabhesajjasambhārehi saṃyuttā.",
  "tika-s0305t:812_5": "Pupphāsavoti nāḷikerapupphādito assavanakaāsavo.",
  "tika-s0305t:812_6": "Muddikaphalādito assavanakaāsavo phalāsavo.",
  "tika-s0305t:812_7": "Itītiādiattho.",
  "tika-s0305t:812_8": "Tena madhvāsavaguḷāsavasambhārasaṃyutte saṅgaṇhāti.",
  "tika-s0305t:812_9": "Surāsavavinimuttanti yathāvuttasurāsavavinimuttaṃ.",
  "tika-s0305t:813_0": "10. Pacāyikasuttavaṇṇanā",
  "tika-s0305t:814_0": "1140.",
  "tika-s0305t:814_1": "Nīcavuttinoti kule jeṭṭhānaṃ mahāpitucūḷapitujeṭṭhabhātikādīnaṃ abhivādanapaccuṭṭhānaañjalikammasāmīcikammādivasena nīcavuttino.",
  "tika-s0305t:815_0": "8. Dutiyaāmakadhaññapeyyālavaggo",
  "tika-s0305t:816_0": "8. Bījagāmasuttavaṇṇanā",
  "tika-s0305t:817_0": "1148.",
  "tika-s0305t:817_1": "“Mūlabīja”ntiādīsu mūlameva bījanti mūlabījaṃ,",
  "tika-s0305t:817_2": "mūlabījaṃ etassātipi mūlabījaṃ.",
  "tika-s0305t:817_3": "Tattha purimena bījagāmo vutto “bījānaṃ samūho”ti katvā,",
  "tika-s0305t:817_4": "dutiyena bhūtagāmo.",
  "tika-s0305t:817_5": "Duvidhopeso sāmaññaniddesena,",
  "tika-s0305t:817_6": "“mūlabījañca mūlabījañca mūlabīja”nti ekasesanayena vā bījattho veditabbo.",
  "tika-s0305t:817_7": "Esa nayo sesesupi.",
  "tika-s0305t:817_8": "Phaḷubījanti pabbabījaṃ.",
  "tika-s0305t:817_9": "Bāhirapaccayantarasamavāye sadisaphaluppattiyā visesakāraṇabhāvato viruhanasamatthe sāraphale niruḷho bīja- saddo.",
  "tika-s0305t:817_10": "Tadatthasiddhiyā mūlādīsupi kesuci pavattatīti tato nivattanatthaṃ ekena bīja-",
  "tika-s0305t:817_11": "saddena visesetvā vuttaṃ “bījabīja”nti “rūparūpaṃ,",
  "tika-s0305t:817_12": "dukkhadukkha”nti ca yathā.",
  "tika-s0305t:817_13": "Nīlatiṇarukkhādikassāti allatiṇassa ceva allarukkhādikassa ca. Ādi-",
  "tika-s0305t:817_14": "saddena osadhigacchalatādīnaṃ gahaṇaṃ.",
  "tika-s0305t:818_0": "9. Vikālabhojanasuttavaṇṇanā",
  "tika-s0305t:819_0": "1149.",
  "tika-s0305t:819_1": "Aruṇuggamanato paṭṭhāya yāva majjhanhiko,",
  "tika-s0305t:819_2": "ayaṃ buddhādiariyānaṃ āciṇṇasamāciṇṇo bhojanassa kālo,",
  "tika-s0305t:819_3": "tadañño vikāloti āha –",
  "tika-s0305t:819_4": "“vikālabhojanāti kālātikkantabhojanā”ti.",
  "tika-s0305t:820_0": "10. Gandhavilepanasuttavaṇṇanā",
  "tika-s0305t:821_0": "1150.",
  "tika-s0305t:821_1": "Yaṃ kiñci pupphanti ganthimaṃ aganthimaṃ vā yaṃ kiñci pupphajātaṃ,",
  "tika-s0305t:821_2": "tathā pisitādibhedaṃ yaṃ kiñci gandhajātaṃ.",
  "tika-s0305t:822_0": "9. Tatiyaāmakadhaññapeyyālavaggo",
  "tika-s0305t:823_0": "1. Naccagītasuttavaṇṇanā",
  "tika-s0305t:824_0": "1151.",
  "tika-s0305t:824_1": "Saṅkhepato “sabbapāpassa akaraṇa”ntiādinayappavattaṃ (dī.ni. 2.90; dha.pa.",
  "tika-s0305t:824_2": "183) bhagavato sāsanaṃ accantachandarāgapavattito naccādīnaṃ dassanaṃ na anulometīti āha “sāsanassa ananulomattā”ti.",
  "tika-s0305t:824_3": "Attanā parehi ca payojiyamānaṃ payojāpiyamānañca eteneva nacca-",
  "tika-s0305t:824_4": "saddena gahitaṃ,",
  "tika-s0305t:824_5": "tathā gītavāditasaddehi cāti āha –",
  "tika-s0305t:824_6": "“naccananaccāpanādivasenā”ti. Ādi-",
  "tika-s0305t:824_7": "saddena gāyana- gāyāpana- vādana-",
  "tika-s0305t:824_8": "vādāpanādīni saṅgaṇhāti.",
  "tika-s0305t:824_9": "Dassanena cettha savanampi saṅgahitaṃ virūpekasesanayena.",
  "tika-s0305t:824_10": "Yathāsakaṃ visayassa ālocanasabhāvatāya vā pañcannaṃ viññāṇānaṃ savanakiriyāyapi dassanasaṅkhepasabbhāvato “dassanā”icceva vuttaṃ.",
  "tika-s0305t:824_11": "Avisūkabhūtassa gītassa savanaṃ kadāci vaṭṭatīti āha –",
  "tika-s0305t:824_12": "“visūkabhūtā dassanā cā”ti.",
  "tika-s0305t:824_13": "Tathā hi vuttaṃ paramatthajotikāya khuddakaaṭṭhakathāya –",
  "tika-s0305t:824_14": "“dhammūpasaṃhitaṃ gītaṃ vaṭṭati,",
  "tika-s0305t:824_15": "gītūpasaṃhito dhammo na vaṭṭatī”ti.",
  "tika-s0305t:825_0": "2. Uccāsayanasuttavaṇṇanā",
  "tika-s0305t:826_0": "1152.",
  "tika-s0305t:826_1": "Uccāti ucca-",
  "tika-s0305t:826_2": "saddena samānatthaṃ ekaṃ saddantaraṃ.",
  "tika-s0305t:826_3": "Seti etthāti sayanaṃ,",
  "tika-s0305t:826_4": "uccāsayanaṃ mahāsayanañca samaṇasārupparahitaṃ paṭikkhittanti āha –",
  "tika-s0305t:826_5": "“pamāṇātikkantaṃ akappiyattharaṇa”nti.",
  "tika-s0305t:826_6": "Āsandādiāsanañcettha sayaneneva saṅgahitaṃ.",
  "tika-s0305t:826_7": "Yasmā pana ādhāre paṭikkhitte tadādhārakiriyā paṭikkhittāva hoti,",
  "tika-s0305t:826_8": "tasmā “uccāsayanamahāsayanā”icceva vuttaṃ.",
  "tika-s0305t:826_9": "Atthato pana tadupabhogabhūtanisajjānipajjanehi virati dassitāti daṭṭhabbaṃ.",
  "tika-s0305t:826_10": "Atha vā uccāsayanamahāsayanañca uccāsayanamahāsayanañcāti uccāsayanamahāsayananti etasmiṃ atthe ekasesanayena ayaṃ niddeso kato yathā –",
  "tika-s0305t:826_11": "“nāmarūpapaccayā saḷāyatana”nti.",
  "tika-s0305t:826_12": "Āsanakiriyāpubbakattā vā sayanakiriyāya sayanaggahaṇeneva āsanampi gahitanti daṭṭhabbaṃ.",
  "tika-s0305t:827_0": "3. Jātarūpasuttavaṇṇanā",
  "tika-s0305t:828_0": "1153.",
  "tika-s0305t:828_1": "Aññepi uggahāpane upanikkhittasādiyane ca paṭiggahaṇattho labbhatīti āha –",
  "tika-s0305t:828_2": "“na uggaṇhāpenti,",
  "tika-s0305t:828_3": "na upanikkhittaṃ sādiyantī”ti.",
  "tika-s0305t:828_4": "Atha vā tividhaṃ paṭiggahaṇaṃ kāyena vācāya manasāti.",
  "tika-s0305t:828_5": "Tattha kāyena paṭiggahaṇaṃ uggahaṇaṃ,",
  "tika-s0305t:828_6": "vācāya paṭiggahaṇaṃ uggahāpaṇaṃ,",
  "tika-s0305t:828_7": "manasā paṭiggahaṇaṃ sādiyanaṃ.",
  "tika-s0305t:828_8": "Tividhampi paṭiggahaṇaṃ sāmaññaniddesena,",
  "tika-s0305t:828_9": "ekasesanayena vā gahetvā “paṭiggahaṇā”ti vuttanti āha –",
  "tika-s0305t:828_10": "“neva naṃ uggaṇhantī”tiādi.",
  "tika-s0305t:828_11": "Esa nayo “āmakadhaññapaṭiggahaṇā”tiādīsupi.",
  "tika-s0305t:829_0": "4. Āmakadhaññasuttavaṇṇanā",
  "tika-s0305t:830_0": "1154. Nīvārādiupadhaññassa sāliādimūladhaññantogadhattā vuttaṃ “sattavidhassā”ti.",
  "tika-s0305t:831_0": "5. Āmakamaṃsasuttavaṇṇanā",
  "tika-s0305t:832_0": "1155.",
  "tika-s0305t:832_1": "“Anujānāmi,",
  "tika-s0305t:832_2": "bhikkhave,",
  "tika-s0305t:832_3": "pañca vasāni bhesajjāni –",
  "tika-s0305t:832_4": "acchavasaṃ,",
  "tika-s0305t:832_5": "macchavasaṃ,",
  "tika-s0305t:832_6": "susukāvasaṃ,",
  "tika-s0305t:832_7": "sūkaravasaṃ,",
  "tika-s0305t:832_8": "gadrabhavasa”nti vuttattā idaṃ uddissa anuññātaṃ nāma.",
  "tika-s0305t:832_9": "Tassa pana “kāle paṭiggahita”nti vuttattā paṭiggahaṇaṃ vaṭṭatīti āha –",
  "tika-s0305t:832_10": "“aññatra uddissa anuññātā”ti.",
  "tika-s0305t:832_11": "Vinayavasena upaparikkhitabbo,",
  "tika-s0305t:832_12": "tasmā samantapāsādikāya vinayaṭṭhakathāya vuttanayenettha vinicchayo veditabbo.",
  "tika-s0305t:833_0": "10. Catutthaāmakadhaññapeyyālavaggo",
  "tika-s0305t:834_0": "2-3. Kayavikkayasuttādivaṇṇanā",
  "tika-s0305t:835_0": "1162- 63.",
  "tika-s0305t:835_1": "Kassaci bhaṇḍassa gahaṇaṃ kayo,",
  "tika-s0305t:835_2": "dānaṃ vikkayo.",
  "tika-s0305t:835_3": "Tattha tatthāti gāmantare santike ca gamanaṃ dūtakammanti vuccatīti yojanā.",
  "tika-s0305t:835_4": "Pahiṇagamanaṃ khuddakagamanaṃ.",
  "tika-s0305t:836_0": "4. Tulākūṭasuttavaṇṇanā",
  "tika-s0305t:837_0": "1164.",
  "tika-s0305t:837_1": "Rūpakūṭaṃ sarūpena sadisena chalavohāro.",
  "tika-s0305t:837_2": "Aṅgakūṭaṃ attano hatthādinā aṅgānaṃ chalakaraṇaṃ.",
  "tika-s0305t:837_3": "Gahaṇakūṭaṃ mānesu gahaṇavasena.",
  "tika-s0305t:837_4": "Paṭicchannakūṭaṃ ayacuṇṇādinā paṭicchannena chalakaraṇaṃ.",
  "tika-s0305t:837_5": "Mahatiyā tulāya.",
  "tika-s0305t:837_6": "Pacchābhāgeti tulāya pacchimabhāge.",
  "tika-s0305t:837_7": "Hatthenāti hatthapadesena.",
  "tika-s0305t:837_8": "Akkamatīti uṭṭhātuṃ adento gaṇhāti.",
  "tika-s0305t:837_9": "Dadanto pubbabhāgeti paresaṃ dadanto pubbabhāge hatthena tulaṃ akkamati.",
  "tika-s0305t:837_10": "Tanti ayacuṇṇaṃ.",
  "tika-s0305t:838_0": "Lohapātiyoti tambalohapātiyo.",
  "tika-s0305t:838_1": "Suvaṇṇavaṇṇā karontīti asanikhādasuvaṇṇakanakalimpitā suvaṇṇavaṇṇā karonti.",
  "tika-s0305t:838_2": "Mānabhājanassa hadayabhūtassa abbhantarassa bhinnaṃ hadayabhedo.",
  "tika-s0305t:838_3": "Nimiyamānassa tilataṇḍulādikassa sikhāya aggakoṭiyā bhinnaṃ sikhābhedo.",
  "tika-s0305t:838_4": "Khettādīnaṃ minanarajjuyā aññathākaraṇaṃ rajjubhedo.",
  "tika-s0305t:838_5": "Rajjugahaṇeneva cettha daṇḍakassa gahaṇaṃ katamevāti daṭṭhabbaṃ.",
  "tika-s0305t:839_0": "6-11. Chedanasuttādivaṇṇanā",
  "tika-s0305t:840_0": "1166- 71.",
  "tika-s0305t:840_1": "Vadhoti muṭṭhippahārakasātāḷanādīhi hiṃsanaṃ,",
  "tika-s0305t:840_2": "viheṭhananti attho.",
  "tika-s0305t:840_3": "Viheṭhanatthopi hi vadha-",
  "tika-s0305t:840_4": "saddo dissati “atthānaṃ vadhitvā vadhitvā rodeyyā”tiādīsu.",
  "tika-s0305t:840_5": "Aṭṭhakathāyaṃ pana “māraṇa”nti vuttaṃ,",
  "tika-s0305t:840_6": "taṃ pana pothanaṃ sandhāyāti sakkā viññātuṃ māraṇasaddassa vihiṃsanepi dissanato.",
  "tika-s0305t:840_7": "Sesaṃ suviññeyyameva.",
  "tika-s0305t:841_0": "Āmakadhaññapeyyālavaggavaṇṇanā niṭṭhitā.",
  "tika-s0305t:842_0": "Sāratthappakāsiniyā saṃyuttanikāya-aṭṭhakathāya",
  "tika-s0305t:843_0": "Mahāvaggavaṇṇanāya līnatthappakāsanā niṭṭhitā.",
  "tika-s0305t:844_0": "Nigamanakathāvaṇṇanā",
  "tika-s0305t:845_0": "Sakalarūpārūpasammasane saṇhasukhumavisayañāṇatāya vipassanācāranipuṇabuddhīnaṃ susaṃyatakāyavacīsamācāratāya",
  "tika-s0305t:845_1": "samathavipassanāsu sammadeva yatanato ca yatīnaṃ bhikkhūnaṃ khandhāyatanadhātusaccindriyapaṭiccasamuppādabhede",
  "tika-s0305t:845_2": "paramatthadhamme nānānayehi ñāṇavibhāgassa sannissayena bahukārassa saṃyuttāgamavarassa atthasaṃvaṇṇanaṃ",
  "tika-s0305t:845_3": "kātuṃ sāratthappakāsanato eva nipuṇā yā mayā aṭṭhakathā āraddhāti sambandho.",
  "tika-s0305t:845_4": "Savisesaṃ paññāvahaguṇattā eva hissa ganthārambhe āditopi “paññāpabhedajananassā”ti vuttaṃ.",
  "tika-s0305t:845_5": "Mahāaṭṭhakathāya sāranti saṃyuttamahāaṭṭhakathāya sāraṃ.",
  "tika-s0305t:845_6": "Ekūnasaṭṭhimattoti thokaṃ ūnabhāvato matta-",
  "tika-s0305t:845_7": "saddaggahaṇaṃ.",
  "tika-s0305t:846_0": "Mūlaṭṭhakathāya sāranti pubbe vuttasaṃyuttamahāaṭṭhakathāya sārameva puna nigamanavasena vuttanti.",
  "tika-s0305t:846_1": "Atha vā mūlaṭṭhakathāya sāranti porāṇaṭṭhakathāsu atthasāraṃ.",
  "tika-s0305t:846_2": "Tena etaṃ dasseti “saṃyuttamahāaṭṭhakathāya atthasāraṃ ādāya imaṃ sāratthappakāsiniṃ karontena sesamahānikāyānampi",
  "tika-s0305t:846_3": "mūlaṭṭhakathāsu idha viyogakkhamaṃ atthasāraṃ ādāya akāsi”nti.",
  "tika-s0305t:846_4": "“Mahāvihārādhivāsīna”nti ca idaṃ purimapacchimapadehi saddhiṃ sambandhitabbaṃ “mahāvihārādhivāsīnaṃ samayaṃ",
  "tika-s0305t:846_5": "pakāsayantiṃ mahāvihārādhivāsīnaṃ mūlaṭṭhakathāya sāraṃ ādāyā”ti ca.",
  "tika-s0305t:846_6": "Tena puññena.",
  "tika-s0305t:846_7": "Hotu sabbo sukhī lokoti kāmāvacarādivibhāgo sabbo sattaloko yathārahaṃ bodhittayādhigamavasena sampayuttena",
  "tika-s0305t:846_8": "nibbānasukhena sukhito hotūti sadevakassa lokassa accantaṃ sukhādhigamāya attano puññaṃ pariṇāmeti.",
  "tika-s0305t:847_0": "Ettāvatā sāratthappakāsiniyā",
  "tika-s0305t:848_0": "Saṃyuttanikāya-aṭṭhakathāya līnatthappakāsanā niṭṭhitā.",
  "tika-s0305t:849_0": "Saṃyuttaṭīkā samattā."
}