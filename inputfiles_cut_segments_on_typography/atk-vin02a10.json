{
  "atk-vin02a10:0_0": "Namo tassa bhagavato arahato sammāsambuddhassa",
  "atk-vin02a10:1_0": "Vinayapiṭake",
  "atk-vin02a10:2_0": "Pācittiya-aṭṭhakathā",
  "atk-vin02a10:3_0": "5. Pācittiyakaṇḍaṁ",
  "atk-vin02a10:4_0": "1. Musāvādavaggo",
  "atk-vin02a10:5_0": "1. Musāvādasikkhāpadavaṇṇanā",
  "atk-vin02a10:6_0": "Yesaṁ navahi vaggehi, saṅgaho suppatiṭṭhito;",
  "atk-vin02a10:7_0": "Khuddakānaṁ ayaṁ dāni, tesaṁ bhavati vaṇṇanā.",
  "atk-vin02a10:8_0": "1.",
  "atk-vin02a10:8_1": "Tattha musāvādavaggassa tāva paṭhamasikkhāpade hatthakoti tassa therassa nāmaṁ.",
  "atk-vin02a10:8_2": "Sakyānaṁ puttoti sakyaputto.",
  "atk-vin02a10:8_3": "Buddhakāle kira sakyakulato asīti purisasahassāni pabbajiṁsu,",
  "atk-vin02a10:8_4": "tesaṁ so aññataroti.",
  "atk-vin02a10:8_5": "Vādakkhittoti “vādaṁ karissāmī”ti evaṁ parivitakkitena vādena paravādisantikaṁ khitto pakkhitto pahito pesitoti attho.",
  "atk-vin02a10:8_6": "Vādamhi vā sakena cittena khitto.",
  "atk-vin02a10:8_7": "Yatra yatra vādo tatra tatreva sandissatītipi vādakkhitto.",
  "atk-vin02a10:8_8": "Avajānitvā avajānātīti attano vāde kañci dosaṁ sallakkhento “nāyaṁ mama vādo”ti avajānitvā puna kathento",
  "atk-vin02a10:8_9": "kathento niddosataṁ sallakkhetvā “mameva ayaṁ vādo”ti paṭijānāti.",
  "atk-vin02a10:8_10": "Paṭijānitvā avajānātīti kismiñcideva vacane ānisaṁsaṁ sallakkhento “ayaṁ mama vādo”ti paṭijānitvā puna",
  "atk-vin02a10:8_11": "kathento kathento tattha dosaṁ sallakkhetvā “nāyaṁ mama vādo”ti avajānāti.",
  "atk-vin02a10:8_12": "Aññenaññaṁ paṭicaratīti aññena kāraṇena aññaṁ kāraṇaṁ paṭicarati paṭicchādeti ajjhottharati,",
  "atk-vin02a10:8_13": "“rūpaṁ aniccaṁ jānitabbato”ti vatvā puna “jātidhammato”tiādīni vadati.",
  "atk-vin02a10:8_14": "Kurundiyaṁ pana “etassa paṭicchādanahetuṁ aññaṁ bahuṁ kathetī”ti vuttaṁ.",
  "atk-vin02a10:8_15": "Tatrāyaṁ adhippāyo –",
  "atk-vin02a10:8_16": "yaṁ taṁ paṭijānanañca avajānanañca,",
  "atk-vin02a10:8_17": "tassa paṭicchādanatthaṁ “ko āha, kiṁ āha,",
  "atk-vin02a10:8_18": "kismiṁ āhā”ti evamādi bahuṁ bhāsatīti.",
  "atk-vin02a10:8_19": "Puna mahāaṭṭhakathāyaṁ “avajānitvā paṭijānanto paṭijānitvā avajānanto eva ca aññenaññaṁ paṭicaratī”ti vuttaṁ.",
  "atk-vin02a10:8_20": "Sampajānamusā bhāsatīti jānanto musā bhāsati.",
  "atk-vin02a10:8_21": "Saṅketaṁ katvā visaṁvādetīti purebhattādīsu “asukasmiṁ nāma kāle asukasmiṁ nāma padese vādo hotū”ti saṅketaṁ",
  "atk-vin02a10:8_22": "katvā saṅketato pure vā pacchā vā gantvā “passatha bho,",
  "atk-vin02a10:8_23": "titthiyā na āgatā parājitā”ti pakkamati.",
  "atk-vin02a10:9_0": "2.Sampajānamusāvādeti jānitvā jānantassa ca musā bhaṇane.",
  "atk-vin02a10:10_0": "3.Visaṁvādanapurekkhārassāti visaṁvādanacittaṁ purato katvā vadantassa.",
  "atk-vin02a10:10_1": "Vācāti micchāvācāpariyāpannavacanasamuṭṭhāpikā cetanā.",
  "atk-vin02a10:10_2": "Girāti tāya cetanāya samuṭṭhāpitasaddaṁ dasseti.",
  "atk-vin02a10:10_3": "Byappathoti vacanapatho;",
  "atk-vin02a10:10_4": "vācāyeva hi aññesampi diṭṭhānugatimāpajjantānaṁ pathabhūtato byappathoti vuccati.",
  "atk-vin02a10:10_5": "Vacībhedoti vacīsaññitāya vācāya bhedo;",
  "atk-vin02a10:10_6": "pabhedagatā vācā eva evaṁ vuccati.",
  "atk-vin02a10:10_7": "Vācasikā viññattīti vacīviññatti.",
  "atk-vin02a10:10_8": "Evaṁ paṭhamapadena suddhacetanā,",
  "atk-vin02a10:10_9": "majjhe tīhi taṁsamuṭṭhāpitasaddasahitā cetanā,",
  "atk-vin02a10:10_10": "ante ekena viññattisahitā cetanā “kathitā”ti veditabbā.",
  "atk-vin02a10:10_11": "Anariyavohārāti anariyānaṁ bālaputhujjanānaṁ vohārā.",
  "atk-vin02a10:11_0": "Evaṁ sampajānamusāvādaṁ dassetvā idāni ante vuttānaṁ sampajānamusāvādasaṅkhātānaṁ anariyavohārānaṁ lakkhaṇaṁ dassento “adiṭṭhaṁ diṭṭhaṁ me”tiādimāha.",
  "atk-vin02a10:11_1": "Tattha adiṭṭhaṁ diṭṭhaṁ meti evaṁ vadato vacanaṁ taṁsamuṭṭhāpikā vā cetanā eko anariyavohāroti iminā nayena attho veditabbo.",
  "atk-vin02a10:11_2": "Apicettha cakkhuvasena aggahitārammaṇaṁ adiṭṭhaṁ,",
  "atk-vin02a10:11_3": "sotavasena aggahitaṁ asutaṁ,",
  "atk-vin02a10:11_4": "ghānādivasena munitvā tīhi indriyehi ekābaddhaṁ viya katvā patvā aggahitaṁ amutaṁ,",
  "atk-vin02a10:11_5": "aññatra pañcahi indriyehi suddhena viññāṇeneva aggahitaṁ aviññātanti veditabbaṁ.",
  "atk-vin02a10:11_6": "Pāḷiyaṁ pana “adiṭṭhaṁ nāma na cakkhunā diṭṭha”nti evaṁ oḷārikeneva nayena desanā katāti.",
  "atk-vin02a10:11_7": "Diṭṭhādīsu ca attanāpi parenapi diṭṭhaṁ diṭṭhameva.",
  "atk-vin02a10:11_8": "Evaṁ sutamutaviññātānīti ayameko pariyāyo.",
  "atk-vin02a10:11_9": "Aparo nayo yaṁ attanā diṭṭhaṁ diṭṭhameva taṁ.",
  "atk-vin02a10:11_10": "Esa nayo sutādīsu.",
  "atk-vin02a10:11_11": "Yaṁ pana parena diṭṭhaṁ,",
  "atk-vin02a10:11_12": "taṁ attanā sutaṭṭhāne tiṭṭhati.",
  "atk-vin02a10:11_13": "Evaṁ mutādīnipi.",
  "atk-vin02a10:12_0": "4.",
  "atk-vin02a10:12_1": "Idāni tesaṁ anariyavohārānaṁ vasena āpattiṁ āropetvā dassento “tīhākārehī”tiādimāha.",
  "atk-vin02a10:12_2": "Tassattho “tīhi ākārehi paṭhamaṁ jhānaṁ samāpajjinti sampajānamusā bhaṇantassa āpatti pārājikassā”ti",
  "atk-vin02a10:12_3": "evamādicatutthapārājikapāḷivaṇṇanāyaṁ vuttanayeneva veditabbo.",
  "atk-vin02a10:12_4": "Kevalañhi tattha “paṭhamaṁ jhānaṁ samāpajji”nti idha “adiṭṭhaṁ diṭṭhaṁ me”ti,",
  "atk-vin02a10:12_5": "tattha ca “āpatti pārājikassā”ti “idha āpatti pācittiyassā”ti evaṁ vatthumatte āpattimatte ca viseso,",
  "atk-vin02a10:12_6": "sesaṁ ekalakkhaṇamevāti.",
  "atk-vin02a10:13_0": "9.Tīhākārehi diṭṭhe vematikotiādīnampi attho “diṭṭhassa hoti pārājikaṁ dhammaṁ ajjhāpajjanto diṭṭhe vematiko”ti",
  "atk-vin02a10:13_1": "evamādiduṭṭhadosapāḷivaṇṇanāyaṁ vuttanayeneva veditabbo.",
  "atk-vin02a10:13_2": "Pāḷimattameva hi ettha viseso,",
  "atk-vin02a10:13_3": "atthe pana satheravāde kiñci nānākaraṇaṁ natthi.",
  "atk-vin02a10:14_0": "11.Sahasā bhaṇatīti avīmaṁsitvā anupadhāretvā vā vegena diṭṭhampi “adiṭṭhaṁ me”ti bhaṇati.",
  "atk-vin02a10:14_1": "Aññaṁ bhaṇissāmīti aññaṁ bhaṇatīti mandattā jaḷattā pakkhalanto “cīvara”nti vattabbe “cīra”nti ādiṁ bhaṇati.",
  "atk-vin02a10:14_2": "Yo pana sāmaṇerena “api bhante mayhaṁ upajjhāyaṁ passitthā”ti vutto keḷiṁ kurumāno “tava upajjhāyo dārusakaṭaṁ",
  "atk-vin02a10:14_3": "yojetvā gato bhavissatī”ti vā siṅgālasaddaṁ sutvā “kassāyaṁ bhante saddo”ti vutto “mātuyā te yānena gacchantiyā",
  "atk-vin02a10:14_4": "kaddame laggacakkaṁ uddharantānaṁ ayaṁ saddo”ti vā evaṁ neva davā na ravā aññaṁ bhaṇati,",
  "atk-vin02a10:14_5": "so āpattiṁ āpajjatiyeva.",
  "atk-vin02a10:14_6": "Aññā pūraṇakathā nāma hoti,",
  "atk-vin02a10:14_7": "eko gāme thokaṁ telaṁ labhitvā vihāraṁ āgato sāmaṇeraṁ bhaṇati –",
  "atk-vin02a10:14_8": "“tvaṁ ajja kuhiṁ gato,",
  "atk-vin02a10:14_9": "gāmo ekatelo ahosī”ti vā pacchikāya ṭhapitaṁ pūvakhaṇḍaṁ labhitvā “ajja gāme pacchikāhi pūve cāresu”nti vā,",
  "atk-vin02a10:14_10": "ayaṁ musāvādova hoti.",
  "atk-vin02a10:14_11": "Sesaṁ uttānamevāti.",
  "atk-vin02a10:15_0": "Tisamuṭṭhānaṁ –",
  "atk-vin02a10:15_1": "kāyacittato vācācittato kāyavācācittato ca samuṭṭhāti, kiriyaṁ,",
  "atk-vin02a10:15_2": "saññāvimokkhaṁ,",
  "atk-vin02a10:15_3": "sacittakaṁ,",
  "atk-vin02a10:15_4": "lokavajjaṁ,",
  "atk-vin02a10:15_5": "kāyakammaṁ,",
  "atk-vin02a10:15_6": "vacīkammaṁ,",
  "atk-vin02a10:15_7": "akusalacittaṁ,",
  "atk-vin02a10:15_8": "tivedananti.",
  "atk-vin02a10:16_0": "Musāvādasikkhāpadaṁ paṭhamaṁ.",
  "atk-vin02a10:17_0": "2. Omasavādasikkhāpadavaṇṇanā",
  "atk-vin02a10:18_0": "12. Dutiyasikkhāpade omasantīti ovijjhanti. Khuṁsentīti akkosanti. Vambhentīti padhaṁsenti.",
  "atk-vin02a10:19_0": "13.Bhūtapubbanti idaṁ vatthuṁ bhagavā omasavādagarahaṇatthaṁ āhari.",
  "atk-vin02a10:19_1": "Nandivisālo nāmāti nandīti tassa balībaddassa nāmaṁ,",
  "atk-vin02a10:19_2": "visāṇāni panassa visālāni,",
  "atk-vin02a10:19_3": "tasmā “nandivisālo”ti vuccati.",
  "atk-vin02a10:19_4": "Bodhisatto tena samayena nandivisālo nāma hoti.",
  "atk-vin02a10:19_5": "Brāhmaṇo taṁ yāgubhattādīhi ativiya posesi.",
  "atk-vin02a10:19_6": "Atha so brāhmaṇaṁ anukampamāno “gaccha tva”ntiādimāha.",
  "atk-vin02a10:19_7": "Tattheva aṭṭhāsīti ahetukapaṭisandhikālepi parakhuṁsanaṁ amanāpatoyeva paccesi,",
  "atk-vin02a10:19_8": "tasmā brāhmaṇassa dosaṁ dassetukāmo aṭṭhāsi.",
  "atk-vin02a10:19_9": "Sakaṭasataṁ atibaddhaṁ pavaṭṭesīti paṭipāṭiyā ṭhapetvā heṭṭhārukkhe datvā ekābaddhaṁ katvā muggamāsavālukādīhi puṇṇaṁ sakaṭasataṁ pavaṭṭento,",
  "atk-vin02a10:19_10": "kiñcāpi pubbe patiṭṭhitārappadesaṁ puna are patte pavaṭṭitaṁ hoti,",
  "atk-vin02a10:19_11": "bodhisatto pana purimasakaṭena patiṭṭhitaṭṭhāne pacchimasakaṭaṁ patiṭṭhāpetuṁ sakaṭasatappamāṇaṁ padesaṁ pavaṭṭesi.",
  "atk-vin02a10:19_12": "Bodhisattānañhi sithilakaraṇaṁ nāma natthi.",
  "atk-vin02a10:19_13": "Tena cattamano ahūti tena brāhmaṇassa dhanalābhena attano kammena ca so nandivisālo attamano ahosi.",
  "atk-vin02a10:20_0": "15.Akkosenapīti ettha pana yasmā parato “dve akkosā –",
  "atk-vin02a10:20_1": "hīno ca akkoso ukkaṭṭho ca akkoso”ti vibhajitukāmo,",
  "atk-vin02a10:20_2": "tasmā yathā pubbe “hīnenapi akkosena khuṁsentī”ti vuttaṁ;",
  "atk-vin02a10:20_3": "evaṁ avatvā “akkosena” iccevamāha.",
  "atk-vin02a10:20_4": "Venajātīti tacchakajāti;",
  "atk-vin02a10:20_5": "veṇukārajātītipi vadanti.",
  "atk-vin02a10:20_6": "Nesādajātīti migaluddakādijāti.",
  "atk-vin02a10:21_0": "Rathakārajātīti cammakārajāti.",
  "atk-vin02a10:21_1": "Pukkusajātīti pupphachaḍḍakajāti.",
  "atk-vin02a10:21_2": "Avakaṇṇakādi dāsānaṁ nāmaṁ hoti;",
  "atk-vin02a10:21_3": "tasmā hīnaṁ.",
  "atk-vin02a10:21_4": "Oññātanti avaññātaṁ;",
  "atk-vin02a10:21_5": "“uññāta”ntipi paṭhanti.",
  "atk-vin02a10:21_6": "Avaññātanti vambhetvā ñātaṁ.",
  "atk-vin02a10:21_7": "Hīḷitanti jigucchitaṁ.",
  "atk-vin02a10:21_8": "Paribhūtanti kimetenātiti paribhavakataṁ.",
  "atk-vin02a10:21_9": "Acittīkatanti na garukataṁ.",
  "atk-vin02a10:22_0": "Koṭṭhakakammanti tacchakakammaṁ.",
  "atk-vin02a10:22_1": "Muddāti hatthamuddāgaṇanā.",
  "atk-vin02a10:22_2": "Gaṇanāti acchiddakādiavasesagaṇanā.",
  "atk-vin02a10:22_3": "Lekhāti akkharalekhā.",
  "atk-vin02a10:22_4": "Madhumehābādho vedanāya abhāvato “ukkaṭṭho”ti vutto.",
  "atk-vin02a10:22_5": "Pāṭikaṅkhāti icchitabbā.",
  "atk-vin02a10:22_6": "Yakārena vā bhakārena vāti yakārabhakāre yojetvā yo akkoso.",
  "atk-vin02a10:22_7": "Kāṭakoṭacikāya vāti “kāṭa”nti purisanimittaṁ,",
  "atk-vin02a10:22_8": "“koṭacikā”ti itthinimittaṁ;",
  "atk-vin02a10:22_9": "etehi vā yo akkoso,",
  "atk-vin02a10:22_10": "eso hīno nāma akkosoti.",
  "atk-vin02a10:23_0": "16.",
  "atk-vin02a10:23_1": "Idāni tesaṁ jātiādīnaṁ pabhedavasena āpattiṁ āropetvā dassento “upasampanno upasampanna”ntiādimāha.",
  "atk-vin02a10:23_2": "Tattha khuṁsetukāmo vambhetukāmo maṅkukattukāmoti akkositukāmo padhaṁsitukāmo garahitukāmo nittejaṁ kattukāmoti attho.",
  "atk-vin02a10:23_3": "Hīnena hīnanti hīnena jātivacanena hīnajātikaṁ.",
  "atk-vin02a10:23_4": "Etena upāyena sabbapadesu attho veditabbo.",
  "atk-vin02a10:24_0": "Ettha ca hīnena hīnaṁ vadanto kiñcāpi saccaṁ vadati,",
  "atk-vin02a10:24_1": "omasitukāmatāya panassa vācāya vācāya pācittiyaṁ.",
  "atk-vin02a10:24_2": "Ukkaṭṭhena hīnaṁ vadanto ca kiñcāpi alikaṁ bhaṇati,",
  "atk-vin02a10:24_3": "omasitukāmatāya pana imināva sikkhāpadena pācittiyaṁ āpajjati,",
  "atk-vin02a10:24_4": "na purimena.",
  "atk-vin02a10:24_5": "Yopi “aticaṇḍālosi,",
  "atk-vin02a10:24_6": "atibrāhmaṇosi,",
  "atk-vin02a10:24_7": "duṭṭhacaṇḍālosi,",
  "atk-vin02a10:24_8": "duṭṭhabrāhmaṇosī”tiādīni vadati,",
  "atk-vin02a10:24_9": "sopi āpattiyā kāretabbo.",
  "atk-vin02a10:25_0": "26.Santiidhekacceti vāre pana pariharitvā vuttabhāvena dukkaṭaṁ.",
  "atk-vin02a10:25_1": "Eseva nayo ye nūna…pe…",
  "atk-vin02a10:25_2": "na mayanti vāresupi.",
  "atk-vin02a10:25_3": "Anupasampanne pana catūsupi vāresu dukkaṭameva.",
  "atk-vin02a10:25_4": "Corosi gaṇṭhibhedakosītiādivacanehi pana upasampannepi anupampannepi sabbavāresu dukkaṭameva.",
  "atk-vin02a10:25_5": "Davakamyatāya pana upasampannepi anupasampannepi sabbavāresu dubbhāsitaṁ.",
  "atk-vin02a10:25_6": "Davakamyatā nāma keḷihasādhippāyatā.",
  "atk-vin02a10:25_7": "Imasmiñca sikkhāpade ṭhapetvā bhikkhuṁ bhikkhunīādayo sabbasattā anupasampannaṭṭhāne ṭhitāti veditabbā.",
  "atk-vin02a10:26_0": "35.Atthapurekkhārassātiādīsu pāḷiyā atthaṁ vaṇṇayanto atthapurekkhāro;",
  "atk-vin02a10:26_1": "pāḷiṁ vācento dhammapurekkhāro;",
  "atk-vin02a10:26_2": "anusiṭṭhiyaṁ ṭhatvā “idānipi caṇḍālosi,",
  "atk-vin02a10:26_3": "pāpaṁ mā akāsi,",
  "atk-vin02a10:26_4": "mā tamo tamaparāyaṇo ahosī”tiādinā nayena kathento anusāsanīpurekkhāro nāmāti veditabbo.",
  "atk-vin02a10:26_5": "Sesaṁ uttānameva.",
  "atk-vin02a10:27_0": "Tisamuṭṭhānaṁ –",
  "atk-vin02a10:27_1": "kāyacittato vācācittato kāyavācācittato ca samuṭṭhāti. Kiriyaṁ,",
  "atk-vin02a10:27_2": "saññāvimokkhaṁ,",
  "atk-vin02a10:27_3": "sacittakaṁ,",
  "atk-vin02a10:27_4": "lokavajjaṁ,",
  "atk-vin02a10:27_5": "kāyakammaṁ,",
  "atk-vin02a10:27_6": "vacīkammaṁ,",
  "atk-vin02a10:27_7": "akusalacittaṁ,",
  "atk-vin02a10:27_8": "dukkhavedananti.",
  "atk-vin02a10:27_9": "Dubbhāsitāpatti panettha vācācittato samuṭṭhāti, kiriyaṁ,",
  "atk-vin02a10:27_10": "saññāvimokkhaṁ,",
  "atk-vin02a10:27_11": "sacittakaṁ,",
  "atk-vin02a10:27_12": "akusalacittaṁ,",
  "atk-vin02a10:27_13": "dvivedanaṁ sukhā ca majjhattā cāti.",
  "atk-vin02a10:28_0": "Omasavādasikkhāpadaṁ dutiyaṁ.",
  "atk-vin02a10:29_0": "3. Pesuññasikkhāpadavaṇṇanā",
  "atk-vin02a10:30_0": "36.",
  "atk-vin02a10:30_1": "Tatiyasikkhāpade –",
  "atk-vin02a10:30_2": "bhaṇḍanajātānanti sañjātabhaṇḍanānaṁ.",
  "atk-vin02a10:30_3": "Bhaṇḍananti kalahassa pubbabhāgo,",
  "atk-vin02a10:30_4": "“iminā ca iminā ca idaṁ kataṁ;",
  "atk-vin02a10:30_5": "evaṁ vutte evaṁ vakkhāmā”tiādikaṁ sakasakapakkhe sammantanaṁ.",
  "atk-vin02a10:30_6": "Kalahoti āpattigāmiko kāyavācāvītikkamo.",
  "atk-vin02a10:30_7": "Vivādoti viggāhikakathā.",
  "atk-vin02a10:30_8": "Taṁ vivādaṁ āpannānaṁ vivādāpannānaṁ.",
  "atk-vin02a10:30_9": "Pesuññanti pisuṇavācaṁ,",
  "atk-vin02a10:30_10": "piyabhāvassa suññakaraṇavācanti vuttaṁ hoti.",
  "atk-vin02a10:31_0": "37.Bhikkhupesuññeti bhikkhūnaṁ pesuññe;",
  "atk-vin02a10:31_1": "bhikkhuto sutvā bhikkhunā bhikkhussa upasaṁhaṭapesuññeti attho.",
  "atk-vin02a10:32_0": "38.Dvīhākārehīti dvīhi kāraṇehi.",
  "atk-vin02a10:32_1": "Piyakamyassa vāti “evaṁ ahaṁ etassa piyo bhavissāmī”ti attano piyabhāvaṁ patthayamānassa vā.",
  "atk-vin02a10:32_2": "Bhedādhippāyassa vāti “evamayaṁ etena saddhiṁ bhijjissatī”ti parassa parena bhedaṁ icchantassa vā.",
  "atk-vin02a10:32_3": "Jātitopītiādi sabbaṁ purimasikkhāpade vuttanayameva.",
  "atk-vin02a10:32_4": "Idhāpi bhikkhuniṁ ādiṁ katvā sabbe anupasampannā nāma.",
  "atk-vin02a10:33_0": "Na piyakamyassa na bhedādhippāyassāti ekaṁ akkosantaṁ ekañca khamantaṁ disvā “aho nillajjo,",
  "atk-vin02a10:33_1": "īdisampi nāma bhavantaṁ puna vattabbaṁ maññissatī”ti evaṁ kevalaṁ pāpagarahitāya bhaṇantassa anāpatti.",
  "atk-vin02a10:33_2": "Sesaṁ uttānatthameva.",
  "atk-vin02a10:33_3": "Tisamuṭṭhānaṁ –",
  "atk-vin02a10:33_4": "kāyacittato vācācittato kāyavācācittato ca samuṭṭhāti, kiriyaṁ,",
  "atk-vin02a10:33_5": "saññāvimokkhaṁ,",
  "atk-vin02a10:33_6": "sacittakaṁ,",
  "atk-vin02a10:33_7": "lokavajjaṁ,",
  "atk-vin02a10:33_8": "kāyakammaṁ,",
  "atk-vin02a10:33_9": "vacīkammaṁ,",
  "atk-vin02a10:33_10": "akusalacittaṁ,",
  "atk-vin02a10:33_11": "tivedananti.",
  "atk-vin02a10:34_0": "Pesuññasikkhāpadaṁ tatiyaṁ.",
  "atk-vin02a10:35_0": "4. Padasodhammasikkhāpadavaṇṇanā",
  "atk-vin02a10:36_0": "44.",
  "atk-vin02a10:36_1": "Catutthasikkhāpade –",
  "atk-vin02a10:36_2": "appatissāti appatissavā.",
  "atk-vin02a10:36_3": "Upāsakāti vutte vacanampi na sotukāmā;",
  "atk-vin02a10:36_4": "anādarāti attho.",
  "atk-vin02a10:36_5": "Appatissayā vā anīcavuttinoti attho.",
  "atk-vin02a10:36_6": "Asabhāgavuttikāti visabhāgajīvikā,",
  "atk-vin02a10:36_7": "yathā bhikkhūsu vattitabbaṁ;",
  "atk-vin02a10:36_8": "evaṁ appavattavuttinoti attho.",
  "atk-vin02a10:37_0": "45.Padaso dhammaṁ vāceyyāti ekato padaṁ padaṁ dhammaṁ vāceyya;",
  "atk-vin02a10:37_1": "koṭṭhāsaṁ koṭṭhāsaṁ vāceyyāti attho.",
  "atk-vin02a10:37_2": "Yasmā pana taṁ koṭṭhāsanāmakaṁ padaṁ catubbidhaṁ hoti,",
  "atk-vin02a10:37_3": "tasmā taṁ dassetuṁ “padaṁ anupadaṁ anvakkharaṁ anubyañjana”nti padabhājanaṁ vuttaṁ.",
  "atk-vin02a10:37_4": "Tattha padanti eko gāthāpādo adhippeto.",
  "atk-vin02a10:37_5": "Anupadanti dutiyapādo.",
  "atk-vin02a10:37_6": "Anvakkharanti ekekamakkharaṁ.",
  "atk-vin02a10:37_7": "Anubyañjananti purimabyañjanena sadisaṁ pacchābyañjanaṁ.",
  "atk-vin02a10:37_8": "Yaṁ kiñci vā ekamakkharaṁ anvakkharaṁ,",
  "atk-vin02a10:37_9": "akkharasamūho anubyañjanaṁ,",
  "atk-vin02a10:37_10": "akkharānubyañjanasamūho padaṁ.",
  "atk-vin02a10:37_11": "Paṭhamapadaṁ padameva,",
  "atk-vin02a10:37_12": "dutiyaṁ anupadanti evamettha nānākaraṇaṁ veditabbaṁ.",
  "atk-vin02a10:38_0": "Idāni padaṁ nāma ekato paṭṭhapetvā ekato osāpentīti gāthābandhaṁ dhammaṁ vācento “manopubbaṅgamā dhammā”ti",
  "atk-vin02a10:38_1": "ekamekaṁ padaṁ sāmaṇerena saddhiṁ ekato ārabhitvā ekatoyeva niṭṭhāpeti.",
  "atk-vin02a10:38_2": "Evaṁ vācentassa padagaṇanāya pācittiyā veditabbā.",
  "atk-vin02a10:38_3": "Anupadaṁ nāma pāṭekkaṁ paṭṭhapetvā ekato osāpentīti therena “manopubbaṅgamā dhammā”ti vutte sāmaṇero",
  "atk-vin02a10:38_4": "taṁ padaṁ apāpuṇitvā “manoseṭṭhā manomayā”ti dutiyapadaṁ ekato bhaṇati,",
  "atk-vin02a10:38_5": "ime pāṭekkaṁ paṭṭhapetvā ekato osāpenti nāma.",
  "atk-vin02a10:38_6": "Evaṁ vācentassāpi anupadagaṇanāya pācittiyā.",
  "atk-vin02a10:38_7": "Anvakkharaṁ nāma rūpaṁ aniccantivuccamāno “rū”ti opātetīti “rūpaṁ aniccanti bhaṇa sāmaṇerā”ti vuccamāno rūkāramattameva ekato vatvā tiṭṭhati.",
  "atk-vin02a10:38_8": "Evaṁ vācentassāpi anvakkharagaṇanāya pācittiyā.",
  "atk-vin02a10:38_9": "Gāthābandhepi ca esa nayo labbhatiyeva.",
  "atk-vin02a10:38_10": "Anubyañjanaṁ nāma rūpaṁ aniccanti vuccamāno vedanā aniccāti saddaṁ nicchāretīti “rūpaṁ,",
  "atk-vin02a10:38_11": "bhikkhave, aniccaṁ,",
  "atk-vin02a10:38_12": "vedanā aniccā”ti imaṁ suttaṁ vācayamāno therena “rūpaṁ anicca”nti vuccamāno sāmaṇero sīghapaññatāya “vedanā",
  "atk-vin02a10:38_13": "aniccā”ti imaṁ aniccapadaṁ therassa “rūpaṁ anicca”nti etena aniccapadena saddhiṁ ekato bhaṇanto vācaṁ",
  "atk-vin02a10:38_14": "nicchāreti.",
  "atk-vin02a10:38_15": "Evaṁ vācentassāpi anubyañjanagaṇanāya pācittiyā.",
  "atk-vin02a10:38_16": "Ayaṁ panettha saṅkhepo –",
  "atk-vin02a10:38_17": "imesu padādīsu yaṁ yaṁ ekato bhaṇati tena tena āpattiṁ āpajjatīti.",
  "atk-vin02a10:39_0": "Buddhabhāsitoti sakalaṁ vinayapiṭakaṁ abhidhammapiṭakaṁ dhammapadaṁ cariyāpiṭakaṁ udānaṁ itivuttakaṁ",
  "atk-vin02a10:39_1": "jātakaṁ suttanipāto vimānavatthu petavatthu brahmajālādīni ca suttāni.",
  "atk-vin02a10:39_2": "Sāvakabhāsitoti catuparisapariyāpannehi sāvakehi bhāsito anaṅgaṇasammādiṭṭhianumānasuttacuḷavedallamahāvedallādiko.",
  "atk-vin02a10:39_3": "Isibhāsitoti bāhiraparibbājakehi bhāsito sakalo paribbājakavaggo,",
  "atk-vin02a10:39_4": "bāvariyassa antevāsikānaṁ soḷasannaṁ brāhmaṇānaṁ pucchāti evamādi.",
  "atk-vin02a10:39_5": "Devatābhāsitoti devatāhi bhāsito;",
  "atk-vin02a10:39_6": "so devatāsaṁyuttadevaputtasaṁyuttamārasaṁyuttabrahmasaṁyuttasakkasaṁyuttādivasena veditabbo.",
  "atk-vin02a10:40_0": "Atthūpasañhitoti aṭṭhakathānissito.",
  "atk-vin02a10:40_1": "Dhammūpasañhitoti pāḷinissito;",
  "atk-vin02a10:40_2": "ubhayenāpi vivaṭṭūpanissitameva vadati.",
  "atk-vin02a10:40_3": "Kiñcāpi vivaṭṭūpanissitaṁ vadati,",
  "atk-vin02a10:40_4": "tisso saṅgītiyo āruḷhadhammaṁyeva pana padaso vācentassa āpatti.",
  "atk-vin02a10:40_5": "Vivaṭṭūpanissitepi nānābhāsāvasena gāthāsilokabandhādīhi abhisaṅkhate anāpatti.",
  "atk-vin02a10:40_6": "Tisso saṅgītiyo anāruḷhepi kulumbasuttaṁ rājovādasuttaṁ tikkhindriyaṁ catuparivaṭṭaṁ nandopanandanti īdise āpattiyeva.",
  "atk-vin02a10:40_7": "Apalāladamanampi vuttaṁ,",
  "atk-vin02a10:40_8": "mahāpaccariyampana paṭisiddhaṁ.",
  "atk-vin02a10:40_9": "Meṇḍakamilindapañhesu therassa sakapaṭibhāne anāpatti,",
  "atk-vin02a10:40_10": "yaṁ rañño saññāpanatthaṁ āharitvā vuttaṁ,",
  "atk-vin02a10:40_11": "tattha āpatti.",
  "atk-vin02a10:40_12": "Vaṇṇapiṭakaaṅgulimālapiṭakaraṭṭhapālagaajataāḷavakagajjitaguḷhamaggaguḷhavessantaraguḷhavinayavedallapiṭakāni pana abuddhavacanāniyevāti vuttaṁ.",
  "atk-vin02a10:40_13": "Sīlūpadeso nāma dhammasenāpatinā vuttoti vadanti,",
  "atk-vin02a10:40_14": "tasmiṁ āpattiyeva.",
  "atk-vin02a10:40_15": "Aññānipi maggakathāārammaṇakathābuddhikadaṇḍaka ñāṇavatthuasubhakathādīni atthi,",
  "atk-vin02a10:40_16": "tesu sattatiṁsa bodhipakkhiyadhammā vibhattā,",
  "atk-vin02a10:40_17": "dhutaṅgapañhe paṭipadā vibhattā;",
  "atk-vin02a10:40_18": "tasmā tesu āpattīti vuttaṁ.",
  "atk-vin02a10:40_19": "Mahāpaccariyādīsu pana saṅgītiṁ anāruḷhesu rājovādatikkhindriyacatuparivaṭṭanandopanandakulumbasuttesuyeva",
  "atk-vin02a10:40_20": "āpattīti vatvā avasesesu yaṁ buddhavacanato āharitvā vuttaṁ,",
  "atk-vin02a10:40_21": "tadeva āpattivatthu hoti,",
  "atk-vin02a10:40_22": "na itaranti ayamattho pariggahito.",
  "atk-vin02a10:41_0": "48.Ekato uddisāpentoti anupasampannena saddhiṁ ekato uddesaṁ gaṇhantopi ekato vadati anāpattīti attho.",
  "atk-vin02a10:42_0": "Tatrāyaṁ vinicchayo –",
  "atk-vin02a10:42_1": "upasampanno ca anupasampanno ca nisīditvā uddisāpenti.",
  "atk-vin02a10:42_2": "Ācariyo nisinnānaṁ bhaṇāmīti tehi saddhiṁ ekato vadati,",
  "atk-vin02a10:42_3": "ācariyassa āpatti.",
  "atk-vin02a10:42_4": "Anupasampannena saddhiṁ gaṇhantassa anāpatti.",
  "atk-vin02a10:42_5": "Dvepi ṭhitā gaṇhanti,",
  "atk-vin02a10:42_6": "eseva nayo.",
  "atk-vin02a10:42_7": "Daharabhikkhu nisinno,",
  "atk-vin02a10:42_8": "sāmaṇero ṭhito,",
  "atk-vin02a10:42_9": "nisinnassa bhaṇāmīti bhaṇato anāpatti.",
  "atk-vin02a10:42_10": "Sace daharo tiṭṭhati,",
  "atk-vin02a10:42_11": "itaro nisīdati,",
  "atk-vin02a10:42_12": "ṭhitassa bhaṇāmīti bhaṇatopi anāpatti.",
  "atk-vin02a10:42_13": "Sace bahūnaṁ bhikkhūnaṁ antare eko sāmaṇero nisinno hoti,",
  "atk-vin02a10:42_14": "tasmiṁ nisinne padaso dhammaṁ vācentassa ācariyassa acittakāpatti.",
  "atk-vin02a10:42_15": "Sace sāmaṇero upacāraṁ muñcitvā ṭhito vā nisinno vā hoti,",
  "atk-vin02a10:42_16": "yesaṁ vāceti,",
  "atk-vin02a10:42_17": "tesu apariyāpannattā ekena disābhāgena palāyanakaganthaṁ nāma gaṇhātīti saṅkhyaṁ gacchati,",
  "atk-vin02a10:42_18": "tasmā anāpatti.",
  "atk-vin02a10:42_19": "Ekato sajjhāyaṁ karontopi anupasampannena saddhiṁ upasampanno ekato sajjhāyaṁ karonto tena saddhiṁyeva bhaṇati, anāpatti.",
  "atk-vin02a10:42_20": "Anupasampannassa santike uddesaṁ gaṇhantassapi tena saddhiṁ ekato bhaṇantassa anāpatti.",
  "atk-vin02a10:42_21": "Ayampi hi ekato sajjhāyaṁ karoticceva saṅkhyaṁ gacchati.",
  "atk-vin02a10:43_0": "Yebhuyyena paguṇaṁ ganthaṁ bhaṇantaṁ opātetīti sace ekagāthāya eko pādo na āgacchati,",
  "atk-vin02a10:43_1": "sesaṁ āgacchati,",
  "atk-vin02a10:43_2": "ayaṁ yebhuyyena paguṇagantho nāma.",
  "atk-vin02a10:43_3": "Etena nayena suttepi veditabbo.",
  "atk-vin02a10:43_4": "Taṁ opātentassa evaṁ bhaṇāhīti ekatopi bhaṇantassa anāpatti.",
  "atk-vin02a10:43_5": "Osārentaṁ opātetīti suttaṁ uccārentaṁ parisamajjhe parisaṅkamānaṁ evaṁ vadehīti tena saddhiṁ ekatopi vadantassa anāpatti.",
  "atk-vin02a10:43_6": "Yaṁ pana mahāpaccariyādīsu “mayā saddhiṁ mā vadā”ti vutto yadi vadati,",
  "atk-vin02a10:43_7": "“anāpattī”ti vuttaṁ,",
  "atk-vin02a10:43_8": "taṁ mahāaṭṭhakathāyaṁ natthi,",
  "atk-vin02a10:43_9": "natthibhāvoyeva cassa yutto. Kasmā?",
  "atk-vin02a10:43_10": "Kiriyasamuṭṭhānattā.",
  "atk-vin02a10:43_11": "Itarathā hi kiriyākiriyaṁ bhaveyya.",
  "atk-vin02a10:43_12": "Sesaṁ uttānatthameva.",
  "atk-vin02a10:44_0": "Padasodhammasamuṭṭhānaṁ –",
  "atk-vin02a10:44_1": "vācato ca vācācittato ca samuṭṭhāti, kiriyaṁ,",
  "atk-vin02a10:44_2": "nosaññāvimokkhaṁ,",
  "atk-vin02a10:44_3": "acittakaṁ,",
  "atk-vin02a10:44_4": "paṇṇattivajjaṁ,",
  "atk-vin02a10:44_5": "vacīkammaṁ, ticittaṁ,",
  "atk-vin02a10:44_6": "tivedananti.",
  "atk-vin02a10:45_0": "Padasodhammasikkhāpadaṁ catutthaṁ.",
  "atk-vin02a10:46_0": "5. Sahaseyyasikkhāpadavaṇṇanā",
  "atk-vin02a10:47_0": "49.",
  "atk-vin02a10:47_1": "Pañcamasikkhāpade –",
  "atk-vin02a10:47_2": "muṭṭhassatī asampajānāti pubbabhāge satisampajaññassa akaraṇavasenetaṁ vuttaṁ,",
  "atk-vin02a10:47_3": "bhavaṅgotiṇṇakāle pana kuto satisampajaññanti! Vikūjamānāti vippalapamānā.",
  "atk-vin02a10:47_4": "Kākacchamānāti nāsāya kākasaddaṁ viya niratthakasaddaṁ muñcamānā.",
  "atk-vin02a10:47_5": "Upāsakāti paṭhamataraṁ uṭṭhitaupāsakā.",
  "atk-vin02a10:48_0": "50.Etadavocunti “bhagavatā āvuso rāhula sikkhāpadaṁ paññatta”nti bhikkhū sikkhāpadagāraveneva etaṁ avocuṁ.",
  "atk-vin02a10:48_1": "Pakatiyā pana te bhagavati ca gāravena āyasmato ca rāhulassa sikkhākāmatāya tassa āyasmato vasanaṭṭhānaṁ",
  "atk-vin02a10:48_2": "āgatassa cūḷamañcakaṁ vā apassenaṁ vā yaṁ atthi taṁ paññapetvā cīvaraṁ vā uttarāsaṅgaṁ vā ussīsakaraṇatthāya denti.",
  "atk-vin02a10:48_3": "Tatridaṁ tassāyasmato sikkhākāmatāya –",
  "atk-vin02a10:48_4": "bhikkhū kira taṁ dūratova āgacchantaṁ disvā muṭṭhisammuñjaniñca kacavarachaḍḍanakañca bahi khipanti.",
  "atk-vin02a10:48_5": "Athaññehi “āvuso kenidaṁ pātita”nti vutte aññe evaṁ vadanti – “bhante,",
  "atk-vin02a10:48_6": "rāhulo imasmiṁ padese sañcari,",
  "atk-vin02a10:48_7": "tena nu kho pātita”nti.",
  "atk-vin02a10:48_8": "So panāyasmā “na mayhaṁ bhante idaṁ kamma”nti ekadivasampi avatvā taṁ paṭisāmetvā bhikkhū khamāpetvā gacchati.",
  "atk-vin02a10:48_9": "Vaccakuṭiyā seyyaṁ kappesīti taṁyeva sikkhākāmataṁ anubrūhanto dhammasenāpatimahāmoggallānaānandattherādīnaṁ",
  "atk-vin02a10:48_10": "santikaṁ agantvā bhagavato vaḷañjanakavaccakuṭiyaṁ seyyaṁ kappesi.",
  "atk-vin02a10:48_11": "Sā kira kuṭi kavāṭabaddhā gandhaparibhaṇḍakatā samosaritapupphadāmā cetiyaṭṭhānamiva tiṭṭhati,",
  "atk-vin02a10:48_12": "aparibhogā aññesaṁ.",
  "atk-vin02a10:49_0": "51.Uttaridirattatirattanti bhagavā sāmaṇerānaṁ saṅgahakaraṇatthāya tirattaṁ parihāraṁ adāsi.",
  "atk-vin02a10:49_1": "Na hi yuttaṁ kuladārake pabbājetvā nānuggahetunti.",
  "atk-vin02a10:49_2": "Sahaseyyanti ekato seyyaṁ.",
  "atk-vin02a10:49_3": "Seyyāti kāyappasāraṇasaṅkhātaṁ sayanampi vuccati,",
  "atk-vin02a10:49_4": "yasmiṁ senāsane sayanti, tampi.",
  "atk-vin02a10:49_5": "Tattha senāsanaṁ tāva dassetuṁ “seyyā nāma sabbacchannā”tiādi vuttaṁ.",
  "atk-vin02a10:49_6": "Kāyappasāraṇaṁ dassetuṁ anupasampanne nipanne bhikkhu nipajjatī”tiādi vuttaṁ.",
  "atk-vin02a10:49_7": "Tasmā ayamettha attho –",
  "atk-vin02a10:49_8": "“senāsanasaṅkhātaṁ seyyaṁ pavisitvā kāyappasāraṇasaṅkhātaṁ seyyaṁ kappeyya vidaheyya sampādeyyā”ti.",
  "atk-vin02a10:49_9": "Sabbacchannātiādinā pana tassā senāsanasaṅkhātāya seyyāya lakkhaṇaṁ vuttaṁ.",
  "atk-vin02a10:49_10": "Tasmā yaṁ senāsanaṁ upari pañcahi chadanehi aññena vā kenaci sabbameva paṭicchannaṁ,",
  "atk-vin02a10:49_11": "ayaṁ sabbacchannā nāma seyyā.",
  "atk-vin02a10:49_12": "Aṭṭhakathāsu pana pākaṭavohāraṁ gahetvā vācuggatavasena “sabbacchannā nāma pañcahi chadanehi channā”ti vuttaṁ.",
  "atk-vin02a10:49_13": "Kiñcāpi vuttaṁ?",
  "atk-vin02a10:49_14": "Atha kho dussakuṭiyaṁ vasantassāpi na sakkā anāpatti kātuṁ,",
  "atk-vin02a10:49_15": "tasmā yaṁ kiñci paṭicchādanasamatthaṁ idha chadanañca paricchannañca veditabbaṁ.",
  "atk-vin02a10:49_16": "Pañcavidhacchadaneyeva hi gayhamāne padaracchannepi sahaseyyā na bhaveyya.",
  "atk-vin02a10:49_17": "Yaṁ pana senāsanaṁ bhūmito paṭṭhāya yāva chadanaṁ āhacca pākārena vā aññena vā kenaci antamaso vatthenāpi parikkhittaṁ,",
  "atk-vin02a10:49_18": "ayaṁ sabbaparicchannā nāma seyyā.",
  "atk-vin02a10:49_19": "Chadanaṁ anāhacca sabbantimena pariyāyena diyaḍḍhahatthubbedhena pākārādinā parikkhittāpi sabbaparicchannāyevāti kurundaṭṭhakathāyaṁ vuttaṁ.",
  "atk-vin02a10:49_20": "Yassā pana upari bahutaraṁ ṭhānaṁ channaṁ,",
  "atk-vin02a10:49_21": "appaṁ acchannaṁ,",
  "atk-vin02a10:49_22": "samantato vā bahutaraṁ parikkhittaṁ,",
  "atk-vin02a10:49_23": "appaṁ aparikkhittaṁ,",
  "atk-vin02a10:49_24": "ayaṁ yebhuyyena channā yebhuyyena paricchannā nāma.",
  "atk-vin02a10:49_25": "Iminā hi lakkhaṇena samannāgato sacepi sattabhūmako pāsādo ekūpacāro hoti,",
  "atk-vin02a10:49_26": "satagabbhaṁ vā catussālaṁ vā,",
  "atk-vin02a10:49_27": "ekaseyyāicceva saṅkhyaṁ gacchati.",
  "atk-vin02a10:49_28": "Taṁ sandhāya vuttaṁ “catutthe divase atthaṅgate sūriye anupasampanne nipanne bhikkhu nipajjati,",
  "atk-vin02a10:49_29": "āpatti pācittiyassā”tiādi.",
  "atk-vin02a10:50_0": "Tattha ca nipajjanamatteneva pācittiyaṁ.",
  "atk-vin02a10:50_1": "Sace pana sambahulā sāmaṇerā,",
  "atk-vin02a10:50_2": "eko bhikkhu,",
  "atk-vin02a10:50_3": "sāmaṇeragaṇanāya pācittiyā.",
  "atk-vin02a10:50_4": "Te ce uṭṭhāyuṭṭhāya nipajjanti,",
  "atk-vin02a10:50_5": "tesaṁ payoge payoge bhikkhussa āpatti.",
  "atk-vin02a10:50_6": "Bhikkhussa uṭṭhāyuṭṭhāya nipajjane pana bhikkhusseva payogena bhikkhussa āpatti.",
  "atk-vin02a10:50_7": "Sace pana sambahulā bhikkhū eko sāmaṇero sabbesaṁ āpattiṁ karoti,",
  "atk-vin02a10:50_8": "tassa uṭṭhāyuṭṭhāya nipajjanenapi bhikkhūnaṁ āpattiyeva.",
  "atk-vin02a10:50_9": "Ubhayesaṁ sambahulabhāvepi eseva nayo.",
  "atk-vin02a10:51_0": "Apicettha ekāvāsādikampi catukkaṁ veditabbaṁ.",
  "atk-vin02a10:51_1": "Yo hi ekasmiṁ āvāse ekeneva anupasampannena saddhiṁ tirattaṁ sahaseyyaṁ kappeti,",
  "atk-vin02a10:51_2": "tassa catutthadivasato paṭṭhāya devasikā āpatti.",
  "atk-vin02a10:51_3": "Yopi ekasmiṁyeva āvāse nānāanupasampannehi saddhiṁ tirattaṁ sahaseyyaṁ kappeti, tassapi.",
  "atk-vin02a10:51_4": "Yopi nānāāvāsesu ekeneva anupasampannena saddhiṁ tirattaṁ sahaseyyaṁ kappeti, tassapi.",
  "atk-vin02a10:51_5": "Yopi nānāāvāsesu nānāanupasampannehi saddhiṁ yojanasatampi gantvā sahaseyyaṁ kappeti,",
  "atk-vin02a10:51_6": "tassapi catutthadivasato paṭṭhāya devasikā āpatti.",
  "atk-vin02a10:52_0": "Ayañca sahaseyyāpatti nāma “bhikkhuṁ ṭhapetvā avaseso anupasampanno nāmā”ti vacanato tiracchānagatenapi saddhiṁ hoti,",
  "atk-vin02a10:52_1": "tatra tiracchānagatassa paricchedo methunadhammāpattiyā vuttanayeneva veditabbo.",
  "atk-vin02a10:52_2": "Tasmā sacepi godhābiḷālamaṅgusādīsu koci pavisitvā bhikkhuno vasanasenāsane ekūpacāraṭṭhāne sayati,",
  "atk-vin02a10:52_3": "sahaseyyāva hoti.",
  "atk-vin02a10:53_0": "Yadi pana thambhānaṁ upari katapāsādassa uparimatalena saddhiṁ asambaddhabhittikassa bhittiyā upari ṭhitasusiratulāsīsassa",
  "atk-vin02a10:53_1": "susirena pavisitvā tulāya abbhantare sayitvā teneva susirena nikkhamitvā gacchati,",
  "atk-vin02a10:53_2": "heṭṭhāpāsāde sayitabhikkhussa anāpatti.",
  "atk-vin02a10:53_3": "Sace chadane chiddaṁ hoti,",
  "atk-vin02a10:53_4": "tena pavisitvā antochadane vasitvā teneva pakkamati,",
  "atk-vin02a10:53_5": "nānūpacāre uparimatale chadanabbhantare sayitassa āpatti,",
  "atk-vin02a10:53_6": "heṭṭhimatale sayitassa anāpatti.",
  "atk-vin02a10:53_7": "Sace antopāsādeneva ārohitvā sabbatalāni paribhuñjanti,",
  "atk-vin02a10:53_8": "ekūpacārāni honti,",
  "atk-vin02a10:53_9": "tesu yattha katthaci sayitassa āpatti.",
  "atk-vin02a10:54_0": "Sabhāsaṅkhepena kate aḍḍhakuṭṭakasenāsane sayitassa vāḷasaṅghāṭādīsu kapotādayo pavisitvā sayanti,",
  "atk-vin02a10:54_1": "āpattiyeva.",
  "atk-vin02a10:54_2": "Parikkhepassa bahigate nibbakosabbhantare sayanti, anāpatti.",
  "atk-vin02a10:54_3": "Parimaṇḍalaṁ vā caturassaṁ vā ekacchadanāya gabbhamālāya satagabbhaṁ cepi senāsanaṁ hoti,",
  "atk-vin02a10:54_4": "tatra ce ekena sādhāraṇadvārena pavisitvā visuṁ pākārena aparicchinnagabbhūpacāre sabbagabbhe pavisanti,",
  "atk-vin02a10:54_5": "ekagabbhepi anupasampanne nipanne sabbagabbhesu nipannānaṁ āpatti.",
  "atk-vin02a10:54_6": "Sace sapamukhā gabbhā honti,",
  "atk-vin02a10:54_7": "pamukhassa upari acchannaṁ uccavatthukaṁ cepi hoti,",
  "atk-vin02a10:54_8": "pamukhe sayito gabbhe sayitānaṁ āpattiṁ na karoti.",
  "atk-vin02a10:54_9": "Sace pana gabbhacchadaneneva saddhiṁ sambaddhacchadanaṁ hoti,",
  "atk-vin02a10:54_10": "tatra sayito sabbesaṁ āpattiṁ karoti. Kasmā?",
  "atk-vin02a10:54_11": "Sabbacchannattā sabbaparicchannattā ca,",
  "atk-vin02a10:54_12": "gabbhaparikkhepoyeva hissa parikkhepoti.",
  "atk-vin02a10:54_13": "Eteneva hi nayena aṭṭhakathāsu lohapāsādaparikkhepassa catūsu dvārakoṭṭhakesu āpatti vuttā.",
  "atk-vin02a10:55_0": "Yaṁ pana andhakaṭṭhakathāyaṁ “aparikkhitte pamukhe anāpattīti bhūmiyaṁ vinā jagatiyā pamukhaṁ sandhāya kathina”nti vuttaṁ,",
  "atk-vin02a10:55_1": "taṁ andhakaraṭṭhe pāṭekkasannivesā ekacchadanā gabbhapāḷiyo sandhāya vuttaṁ.",
  "atk-vin02a10:55_2": "Yañca tattha “bhūmiyaṁ vinā jagatiyā”ti vuttaṁ,",
  "atk-vin02a10:55_3": "taṁ neva aṭṭhakathāsu atthi;",
  "atk-vin02a10:55_4": "na pāḷiyā sameti.",
  "atk-vin02a10:55_5": "Dasahatthubbedhāpi hi jagati parikkhepasaṅkhyaṁ na gacchati.",
  "atk-vin02a10:55_6": "Tasmā yampi tattha dutiyasikkhāpade jagatiyā pamāṇaṁ vatvā “etaṁ ekūpacāraṁ paricchannaṁ nāma hotī”ti vuttaṁ,",
  "atk-vin02a10:55_7": "taṁ na gahetabbaṁ.",
  "atk-vin02a10:55_8": "Yepi ekasāladvisālatisālacatussālasannivesā mahāpāsādā ekasmiṁ okāse pāde dhovitvā paviṭṭhena sakkā honti sabbattha anuparigantuṁ,",
  "atk-vin02a10:55_9": "tesupi sahaseyyāpattiyā na muccati.",
  "atk-vin02a10:55_10": "Sace tasmiṁ tasmiṁ ṭhāne upacāraṁ paricchinditvā katā honti,",
  "atk-vin02a10:55_11": "ekūpacāraṭṭhāneyeva āpatti.",
  "atk-vin02a10:56_0": "Dvīhi dvārehi yuttassa sudhāchadanamaṇḍapassa majjhe pākāraṁ karonti,",
  "atk-vin02a10:56_1": "ekena dvārena pavisitvā ekasmiṁ paricchede anupasampanno sayati,",
  "atk-vin02a10:56_2": "ekasmiṁ bhikkhu, anāpatti.",
  "atk-vin02a10:56_3": "Pākāre godhādīnaṁ pavisanamattampi chiddaṁ hoti,",
  "atk-vin02a10:56_4": "ekasmiñca paricchede godhā sayanti,",
  "atk-vin02a10:56_5": "anāpattiyeva.",
  "atk-vin02a10:56_6": "Na hi chiddena gehaṁ ekūpacāraṁ nāma hoti.",
  "atk-vin02a10:56_7": "Sace pākāramajjhe chinditvā dvāraṁ yojenti,",
  "atk-vin02a10:56_8": "ekūpacāratāya āpatti.",
  "atk-vin02a10:56_9": "Taṁ dvāraṁ kavāṭena pidahitvā sayanti,",
  "atk-vin02a10:56_10": "āpattiyeva.",
  "atk-vin02a10:56_11": "Na hi dvārapidahanena gehaṁ nānūpacāraṁ nāma hoti,",
  "atk-vin02a10:56_12": "dvāraṁ vā advāraṁ.",
  "atk-vin02a10:56_13": "Kavāṭañhi saṁvaraṇavivaraṇehi yathāsukhaṁ vaḷañjanatthāya kataṁ,",
  "atk-vin02a10:56_14": "na vaḷañjanūpacchedanatthāya.",
  "atk-vin02a10:56_15": "Sace pana taṁ dvāraṁ puna iṭṭhakāhi pidahanti,",
  "atk-vin02a10:56_16": "advāraṁ hoti,",
  "atk-vin02a10:56_17": "purime nānūpacārabhāveyeva tiṭṭhati.",
  "atk-vin02a10:56_18": "Dīghapamukhaṁ cetiyagharaṁ hoti.",
  "atk-vin02a10:56_19": "Ekaṁ kavāṭaṁ anto,",
  "atk-vin02a10:56_20": "ekaṁ bahi,",
  "atk-vin02a10:56_21": "dvinnaṁ kavāṭānaṁ antare anupasampanno antocetiyaghare sayantassa āpattiṁ karoti,",
  "atk-vin02a10:56_22": "ekūpacārattā.",
  "atk-vin02a10:57_0": "Tatra yassa “siyā ayaṁ ekūpacāranānūpacāratā nāma udositasikkhāpade vuttā,",
  "atk-vin02a10:57_1": "idha pana ‘seyyā nāma sabbacchannā sabbaparicchannā yebhuyyena channā yebhuyyena paricchannā’ti ettakameva vuttaṁ,",
  "atk-vin02a10:57_2": "pihitadvāro ca gabbho sabbaparicchannova hoti.",
  "atk-vin02a10:57_3": "Tasmā tattha anto sayiteneva saddhiṁ āpatti,",
  "atk-vin02a10:57_4": "bahi sayitena anāpattī”ti.",
  "atk-vin02a10:57_5": "So evaṁ vattabbo –",
  "atk-vin02a10:57_6": "“apihitadvāre pana kasmā bahi sayitena āpattī”ti?",
  "atk-vin02a10:57_7": "Pamukhassa gabbhena saddhiṁ sabbacchannattā.",
  "atk-vin02a10:57_8": "“Kiṁ pana gabbhe pihite chadanaṁ viddhastaṁ hotī”ti?",
  "atk-vin02a10:57_9": "Na viddhastaṁ,",
  "atk-vin02a10:57_10": "gabbhena saddhiṁ pamukhassa sabbaparicchannatā na hoti.",
  "atk-vin02a10:57_11": "“Kiṁ parikkhepo viddhasto”ti?",
  "atk-vin02a10:57_12": "Addhā vakkhati “na viddhasto,",
  "atk-vin02a10:57_13": "kavāṭena upacāro paricchanno”ti.",
  "atk-vin02a10:57_14": "Evaṁ dūrampi gantvā puna ekūpacāranānūpacārataṁyeva paccāgamissati.",
  "atk-vin02a10:58_0": "Apica yadi byañjanamatteyeva attho suviññeyyo siyā,",
  "atk-vin02a10:58_1": "sabbacchannāti vacanato pañcannaṁ aññatarena chadanena channā eva seyyā siyā,",
  "atk-vin02a10:58_2": "na aññena.",
  "atk-vin02a10:58_3": "Evañca sati padaracchannādīsu anāpatti siyā.",
  "atk-vin02a10:58_4": "Tato yadatthaṁ sikkhāpadaṁ paññattaṁ,",
  "atk-vin02a10:58_5": "sveva attho parihāyeyya.",
  "atk-vin02a10:58_6": "Parihāyatu vā mā vā,",
  "atk-vin02a10:58_7": "kathaṁ avuttaṁ gahetabbanti;",
  "atk-vin02a10:58_8": "ko vā vadati “avuttaṁ gahetabba”nti?",
  "atk-vin02a10:58_9": "Vuttañhetaṁ aniyatesu –",
  "atk-vin02a10:58_10": "“paṭicchannaṁ nāma āsanaṁ kuṭṭena vā kavāṭena vā kilañjena vā sāṇipākārena vā rukkhena vā thambhena vā",
  "atk-vin02a10:58_11": "koṭṭhalikāya vā yena kenaci paṭicchannaṁ hotī”ti.",
  "atk-vin02a10:58_12": "Tasmā yathā tattha yena kenaci paṭicchannaṁ paṭicchannameva,",
  "atk-vin02a10:58_13": "evamidhāpi gahetabbaṁ.",
  "atk-vin02a10:58_14": "Tasmā senāsanaṁ khuddakaṁ vā hotu mahantaṁ vā aññena saddhiṁ sambaddhaṁ vā asambaddhaṁ vā dīghaṁ vā vaṭṭaṁ vā caturassaṁ vā ekabhūmakaṁ vā,",
  "atk-vin02a10:58_15": "anekabhūmakaṁ vā,",
  "atk-vin02a10:58_16": "yaṁ yaṁ ekūpacāraṁ sabbattha yena kenaci paṭicchādanena sabbacchanne sabbaparicchanne yebhuyyena vā channe",
  "atk-vin02a10:58_17": "yebhuyyena vā paricchanne sahaseyyāpatti hotīti.",
  "atk-vin02a10:59_0": "53.Upaḍḍhacchanne upaḍḍhaparicchanne āpatti dukkaṭassāti ettha sabbacchanne upaḍḍhaparicchanneti evamādīsupi mahāpaccariyaṁ dukkaṭamevāti vuttaṁ.",
  "atk-vin02a10:59_1": "Mahāaṭṭhakathāyaṁ pana “sabbacchanne yebhuyyenaparicchanne pācittiyaṁ,",
  "atk-vin02a10:59_2": "sabbacchanne upaḍḍhaparicchanne pācittiyaṁ,",
  "atk-vin02a10:59_3": "yebhuyyenachanne upaḍḍhaparicchanne pācittiyaṁ,",
  "atk-vin02a10:59_4": "sabbaparicchanne yebhuyyenachanne pācittiyaṁ,",
  "atk-vin02a10:59_5": "sabbaparichanne upaḍḍhacchanne pācittiyaṁ,",
  "atk-vin02a10:59_6": "yebhuyyenaparicchanne upaḍḍhacchanne pācittiyaṁ,",
  "atk-vin02a10:59_7": "pāḷiyaṁ vuttapācittiyena saddhiṁ satta pācittiyānī”ti vuttaṁ.",
  "atk-vin02a10:59_8": "“Sabbacchanne cūḷakaparicchanne dukkaṭaṁ,",
  "atk-vin02a10:59_9": "yebhuyyenachanne cūḷakaparicchanne dukkaṭaṁ,",
  "atk-vin02a10:59_10": "sabbaparicchanne cūḷakacchanne dukkaṭaṁ,",
  "atk-vin02a10:59_11": "yebhuyyenaparicchanne cūḷakacchanne dukkaṭaṁ,",
  "atk-vin02a10:59_12": "pāḷiyaṁ dukkaṭena saha pañca dukkaṭānī”ti vuttaṁ.",
  "atk-vin02a10:60_0": "“Upaḍḍhacchanne cūḷakaparicchanne anāpatti,",
  "atk-vin02a10:60_1": "upaḍḍhaparicchanne cūḷakacchanne anāpatti,",
  "atk-vin02a10:60_2": "cūḷakacchanne cūḷakaparicchanne anāpatti,",
  "atk-vin02a10:60_3": "sabbacchanne sabbaaparicchanneti ca ettha senambamaṇḍapavaṇṇaṁ hotī”ti vuttaṁ.",
  "atk-vin02a10:60_4": "Imināpetaṁ veditabbaṁ –",
  "atk-vin02a10:60_5": "“yathā jagati parikkhepasaṅkhaya na gacchatī”ti.",
  "atk-vin02a10:60_6": "Sesaṁ uttānatthameva.",
  "atk-vin02a10:61_0": "Eḷakalomasamuṭṭhānaṁ –",
  "atk-vin02a10:61_1": "kāyato ca kāyacittato ca samuṭṭhāti, kiriyaṁ,",
  "atk-vin02a10:61_2": "nosaññāvimokkhaṁ,",
  "atk-vin02a10:61_3": "acittakaṁ,",
  "atk-vin02a10:61_4": "paṇṇattivajjaṁ,",
  "atk-vin02a10:61_5": "kāyakammaṁ, ticittaṁ,",
  "atk-vin02a10:61_6": "tivedananti.",
  "atk-vin02a10:62_0": "Sahaseyyasikkhāpadaṁ pañcamaṁ.",
  "atk-vin02a10:63_0": "6. Dutiyasahaseyyasikkhāpadavaṇṇanā",
  "atk-vin02a10:64_0": "55.",
  "atk-vin02a10:64_1": "Dutiyasahaseyyasikkhāpade –",
  "atk-vin02a10:64_2": "āvasathāgāranti āgantukānaṁ vasanāgāraṁ.",
  "atk-vin02a10:64_3": "Paññattaṁ hotīti puññakāmatāya katvā ṭhapitaṁ hoti.",
  "atk-vin02a10:64_4": "Yena sā itthī tenupasaṅkamīti asukasmiṁ nāma ṭhāne āvasathāgāraṁ paññattaṁ atthīti manussānaṁ sutvā upasaṅkami.",
  "atk-vin02a10:64_5": "Gandhagandhinīti agarukuṅkumādīnaṁ gandhānaṁ gandho gandhagandho,",
  "atk-vin02a10:64_6": "so assā atthīti gandhagandhinī.",
  "atk-vin02a10:64_7": "Sāṭakaṁ nikkhipitvāti appeva nāmassa imampi vippakāraṁ passantassa rāgo uppajjeyyāti cintetvā evamakāsi.",
  "atk-vin02a10:64_8": "Okkhipitvāti adho khipitvā.",
  "atk-vin02a10:64_9": "Accayoti aparādho.",
  "atk-vin02a10:64_10": "Maṁ accagamāti maṁ atikkamma abhibhavitvā pavatto.",
  "atk-vin02a10:64_11": "Sesaṁ paṭhamasikkhāpade vuttanayeneva veditabbaṁ.",
  "atk-vin02a10:64_12": "Ayameva hi viseso –",
  "atk-vin02a10:64_13": "paṭhamasikkhāpade catutthadivase āpatti idha paṭhamadivasepi.",
  "atk-vin02a10:64_14": "Yakkhīpetīhi dissamānakarūpāhi tiracchānagatitthiyā ca methunadhammavatthubhūtāya eva dukkaṭaṁ.",
  "atk-vin02a10:64_15": "Sesāhi anāpatti.",
  "atk-vin02a10:64_16": "Samuṭṭhānādīni paṭhamasadisānevāti.",
  "atk-vin02a10:65_0": "Dutiyasahaseyyasikkhāpadaṁ chaṭṭhaṁ.",
  "atk-vin02a10:66_0": "7. Dhammadesanāsikkhāpadavaṇṇanā",
  "atk-vin02a10:67_0": "60.",
  "atk-vin02a10:67_1": "Sattamasikkhāpade –",
  "atk-vin02a10:67_2": "gharaṇīti gharasāminī.",
  "atk-vin02a10:67_3": "Nivesanadvāreti nivesanassa mahādvāre.",
  "atk-vin02a10:67_4": "Gharasuṇhāti tasmiṁ ghare suṇhā.",
  "atk-vin02a10:67_5": "Āvasathadvāreti ovarakadvāre.",
  "atk-vin02a10:67_6": "Vissaṭṭhenāti suniggatena saddena.",
  "atk-vin02a10:67_7": "Vivaṭenāti suṭṭhu pakāsena asaṁvutena.",
  "atk-vin02a10:67_8": "Dhammo desetabboti ayaṁ saraṇasīlādibhedo dhammo kathetabbo.",
  "atk-vin02a10:67_9": "Aññātunti ājānituṁ.",
  "atk-vin02a10:67_10": "Viññunā purisaviggahenāti viññunā purisena,",
  "atk-vin02a10:67_11": "purisaviggahaṁ gahetvāpi ṭhitena na yakkhena na petena na tiracchānagatena.",
  "atk-vin02a10:68_0": "66.Anāpatti viññunā purisaviggahenāti viññunā purisaviggahena saddhiṁ ṭhitāya bahumpi dhammaṁ desentassa anāpatti.",
  "atk-vin02a10:68_1": "Chappañcavācāhīti chahi pañcahi vācāhi yo deseti,",
  "atk-vin02a10:68_2": "tassapi anāpatti.",
  "atk-vin02a10:68_3": "Tattha eko gāthāpādo ekavācāti evaṁ sabbattha vācāpamāṇaṁ veditabbaṁ.",
  "atk-vin02a10:68_4": "Sace aṭṭhakathaṁ dhammapadaṁ jātakādivatthuṁ vā kathetukāmo hoti,",
  "atk-vin02a10:68_5": "chappañcapadamattameva kathetuṁ vaṭṭati.",
  "atk-vin02a10:68_6": "Pāḷiyā saddhiṁ kathentena ekapadaṁ pāḷito pañca aṭṭhakathātoti evaṁ cha padāni anatikkāmetvāva kathetabbo.",
  "atk-vin02a10:68_7": "Padasodhamme vuttappabhedo hi idhāpi sabbo dhammoyeva.",
  "atk-vin02a10:68_8": "Tasmiṁ desetīti tasmiṁ khaṇe deseti.",
  "atk-vin02a10:68_9": "Sampadānatthe vā etaṁ bhummavacanaṁ.",
  "atk-vin02a10:68_10": "Tassā desetīti attho.",
  "atk-vin02a10:68_11": "Aññissā mātugāmassāti ekissā desetvā puna āgatāgatāya aññissāpi desetīti evaṁ ekāsane nisinno mātugāmasatasahassannampi desetīti attho.",
  "atk-vin02a10:68_12": "Mahāpaccariyaṭṭhakathāyaṁ vuttaṁ samaṁ nisinnānaṁ mātugāmānaṁ “tumhākaṁ ekekissā ekekaṁ gāthaṁ desessāmi,",
  "atk-vin02a10:68_13": "taṁ suṇāthāti deseti, anāpatti.",
  "atk-vin02a10:68_14": "Paṭhamaṁ ekekissā ekekaṁ gāthaṁ kathessāmīti ābhogaṁ katvā jānāpetvā kathetuṁ vaṭṭati,",
  "atk-vin02a10:68_15": "na pacchāti.",
  "atk-vin02a10:68_16": "Pañhaṁ pucchati pañhaṁ puṭṭho kathetīti mātugāmo “dīghanikāyo nāma bhante kimatthaṁ dīpetī”ti pucchati.",
  "atk-vin02a10:68_17": "Evaṁ pañhaṁ puṭṭho bhikkhu sabbaṁ cepi dīghanikāyaṁ katheti, anāpatti.",
  "atk-vin02a10:68_18": "Sesamettha uttānatthameva.",
  "atk-vin02a10:69_0": "Padasodhammasamuṭṭhānaṁ –",
  "atk-vin02a10:69_1": "vācato ca vācācittato ca samuṭṭhāti,",
  "atk-vin02a10:69_2": "kiriyākiriyaṁ,",
  "atk-vin02a10:69_3": "nosaññāvimokkhaṁ,",
  "atk-vin02a10:69_4": "acittakaṁ,",
  "atk-vin02a10:69_5": "paṇṇattivajjaṁ,",
  "atk-vin02a10:69_6": "vacīkammaṁ, ticittaṁ,",
  "atk-vin02a10:69_7": "tivedananti.",
  "atk-vin02a10:70_0": "Dhammadesanāsikkhāpadaṁ sattamaṁ.",
  "atk-vin02a10:71_0": "8. Bhūtārocanasikkhāpadavaṇṇanā",
  "atk-vin02a10:72_0": "67.",
  "atk-vin02a10:72_1": "Aṭṭhamasikkhāpade –",
  "atk-vin02a10:72_2": "vatthukathāya tāva yaṁ vattabbaṁ siyā,",
  "atk-vin02a10:72_3": "taṁ sabbaṁ catutthapārājikavaṇṇanāyaṁ vuttanayameva.",
  "atk-vin02a10:72_4": "Ayameva hi viseso –",
  "atk-vin02a10:72_5": "tattha abhūtaṁ ārocesuṁ,",
  "atk-vin02a10:72_6": "idha bhūtaṁ.",
  "atk-vin02a10:72_7": "Bhūtampi puthujjanā ārocesuṁ, na ariyā.",
  "atk-vin02a10:72_8": "Ariyānañhi payuttavācā nāma natthi,",
  "atk-vin02a10:72_9": "attano guṇe ārocayamāne pana aññe na paṭisedhesuṁ,",
  "atk-vin02a10:72_10": "tathāuppanne ca paccaye sādiyiṁsu,",
  "atk-vin02a10:72_11": "tathāuppannabhāvaṁ ajānantā.",
  "atk-vin02a10:73_0": "“Atha kho te bhikkhū bhagavato etamatthaṁ ārocesu”ntiādimhi pana ye uttarimanussadhammassa vaṇṇaṁ bhāsiṁsu,",
  "atk-vin02a10:73_1": "te ārocesunti veditabbaṁ.",
  "atk-vin02a10:73_2": "“Kacci pana vo bhikkhave bhūta”nti pucchite pana sabbepi “bhūtaṁ bhagavā”ti paṭijāniṁsu.",
  "atk-vin02a10:73_3": "Ariyānampi hi abbhantare bhūto uttarimanussadhammoti.",
  "atk-vin02a10:73_4": "Atha bhagavā ariyamissakattā “moghapurisā”ti avatvā “kathañhi nāma tumhe bhikkhave”ti vatvā “udarassa kāraṇā”tiādimāha.",
  "atk-vin02a10:73_5": "Tattha yasmā ariyā aññesaṁ sutvā “ayyo kira, bhante,",
  "atk-vin02a10:73_6": "sotāpanno”tiādinā nayena pasannehi manussehi pucchiyamānā apaññatte sikkhāpade anādīnavadassino suddhacittatāya",
  "atk-vin02a10:73_7": "attano ca paresañca visesādhigamaṁ paṭijāniṁsu.",
  "atk-vin02a10:73_8": "Evaṁ paṭijānantehi ca tehi yaṁ aññe udarassa kāraṇā uttarimanussadhammassa vaṇṇaṁ bhāsitvā piṇḍapātaṁ uppādesuṁ,",
  "atk-vin02a10:73_9": "taṁ suddhacittatāya sādiyantehipi udarassa kāraṇā uttarimanussadhammassa vaṇṇo bhāsito viya hoti.",
  "atk-vin02a10:73_10": "Tasmā sabbasaṅgāhikeneva nayena “kathañhi nāma tumhe,",
  "atk-vin02a10:73_11": "bhikkhave,",
  "atk-vin02a10:73_12": "udarassa kāraṇā gihīnaṁ aññamaññaṁ uttarimanussadhammassa vaṇṇaṁ bhāsissathā”ti āha.",
  "atk-vin02a10:73_13": "Sesaṁ catutthapārājikavatthusadisameva.",
  "atk-vin02a10:73_14": "Sikkhāpadavibhaṅgepi kevalaṁ tattha pārājikañceva thullaccayañca idha bhūtattā pācittiyañceva dukkaṭañca ayaṁ viseso.",
  "atk-vin02a10:73_15": "Sesaṁ vuttanayameva.",
  "atk-vin02a10:74_0": "77.“Upasampannassa bhūtaṁ ārocetī”ti uttarimanussadhammameva sandhāya vuttaṁ.",
  "atk-vin02a10:74_1": "Parinibbānakāle hi antarā vā atikaḍḍhiyamānena upasampannassa bhūtaṁ ārocetuṁ vaṭṭati.",
  "atk-vin02a10:74_2": "Sutapariyattisīlaguṇaṁ pana anupasampannassāpi ārocetuṁ vaṭṭati.",
  "atk-vin02a10:74_3": "Ādikammikassa anāpatti.",
  "atk-vin02a10:74_4": "“Ummattakassā”ti idaṁ pana idha na vuttaṁ. Kasmā?",
  "atk-vin02a10:74_5": "Diṭṭhisampannānaṁ ummādassa vā cittakkhepassa vā abhāvāti.",
  "atk-vin02a10:74_6": "Mahāpaccariyampi hi vicāritaṁ “jhānalābhī pana parihīne jhāne ummattako bhaveyya,",
  "atk-vin02a10:74_7": "tassapi bhūtārocanapaccayā anāpatti na vattabbā,",
  "atk-vin02a10:74_8": "bhūtasseva abhāvato”ti.",
  "atk-vin02a10:74_9": "Sesaṁ uttānameva.",
  "atk-vin02a10:75_0": "Bhūtārocanaṁ nāmetaṁ pubbe avuttehi tīhi samuṭṭhānehi samuṭṭhāti –",
  "atk-vin02a10:75_1": "kāyato vācato kāyavācato cāti. Kiriyaṁ,",
  "atk-vin02a10:75_2": "nosaññāvimokkhaṁ,",
  "atk-vin02a10:75_3": "acittakaṁ,",
  "atk-vin02a10:75_4": "paṇṇattivajjaṁ,",
  "atk-vin02a10:75_5": "kāyakammaṁ,",
  "atk-vin02a10:75_6": "vacīkammaṁ,",
  "atk-vin02a10:75_7": "kusalābyākatacittehi dvicittaṁ,",
  "atk-vin02a10:75_8": "sukhamajjhattavedanāhi dvivedananti.",
  "atk-vin02a10:76_0": "Bhūtārocanasikkhāpadaṁ aṭṭhamaṁ.",
  "atk-vin02a10:77_0": "9. Duṭṭhullārocanasikkhāpadavaṇṇanā",
  "atk-vin02a10:78_0": "78.",
  "atk-vin02a10:78_1": "Navamasikkhāpade –",
  "atk-vin02a10:78_2": "duṭṭhullā nāma āpatti cattāri ca pārājikāni terasa ca saṅghādisesāti imissā pāḷiyā “pārājikāni duṭṭhullasaddatthadassanatthaṁ vuttāni,",
  "atk-vin02a10:78_3": "saṅghādisesaṁ pana idha adhippeta”nti aṭṭhakathāsu vuttaṁ.",
  "atk-vin02a10:78_4": "Tatrāyaṁ vicāraṇā –",
  "atk-vin02a10:78_5": "sace pārājikaṁ ārocentassa pācittiyaṁ na bhaveyya,",
  "atk-vin02a10:78_6": "yathā samānepi bhikkhu-",
  "atk-vin02a10:78_7": "bhikkhunīnaṁ upasampannasadde yattha bhikkhunī anadhippetā hoti,",
  "atk-vin02a10:78_8": "tattha bhikkhuṁ ṭhapetvā avaseso anupasampannoti vuccati;",
  "atk-vin02a10:78_9": "evamidha samānepi pārājikasaṅghādisesānaṁ duṭṭhullasadde yadi pārājikaṁ anadhippetaṁ,",
  "atk-vin02a10:78_10": "“duṭṭhullā nāma āpatti terasa saṅghādisesā”ti etadeva vattabbaṁ siyā.",
  "atk-vin02a10:78_11": "Tattha bhaveyya “yo pārājikaṁ āpanno,",
  "atk-vin02a10:78_12": "so bhikkhubhāvato cuto,",
  "atk-vin02a10:78_13": "tasmā tassa āpattiṁ ārocento dukkaṭaṁ āpajjatī”ti.",
  "atk-vin02a10:78_14": "Evaṁ sati akkosantopi dukkaṭaṁ āpajjeyya,",
  "atk-vin02a10:78_15": "pācittiyameva ca āpajjati.",
  "atk-vin02a10:78_16": "Vuttañhetaṁ –",
  "atk-vin02a10:78_17": "“asuddho hoti puggalo aññataraṁ pārājikaṁ dhammaṁ ajjhāpanno,",
  "atk-vin02a10:78_18": "tañce asuddhadiṭṭhi samāno okāsaṁ kārāpetvā akkosādhippāyo vadati,",
  "atk-vin02a10:78_19": "āpatti omasavādassā”ti.",
  "atk-vin02a10:78_20": "Evaṁ pāḷiyā vicāriyamānāya pārājikaṁ ārocentassāpi pācittiyameva dissati.",
  "atk-vin02a10:78_21": "Kiñcāpi dissati,",
  "atk-vin02a10:78_22": "atha kho sabbaaṭṭhakathāsu vuttattā aṭṭhakathācariyāva ettha pamāṇaṁ,",
  "atk-vin02a10:78_23": "na aññā vicāraṇā.",
  "atk-vin02a10:78_24": "Pubbepi ca āvocumha –",
  "atk-vin02a10:78_25": "“buddhena dhammo vinayo ca vutto,",
  "atk-vin02a10:78_26": "yo tassa puttehi tatheva ñāto”tiādi.",
  "atk-vin02a10:78_27": "Aṭṭhakathācariyā hi buddhassa adhippāyaṁ jānanti.",
  "atk-vin02a10:79_0": "Imināpi cetaṁ pariyāyena veditabbaṁ.",
  "atk-vin02a10:79_1": "Aññatra bhikkhusammutiyāti hi vuttaṁ.",
  "atk-vin02a10:79_2": "Bhikkhusammutiyā ca ārocanaṁ āyatiṁ saṁvaratthāya puna tathārūpaṁ āpattiṁ anāpajjanatthāya bhagavatā anuññātaṁ,",
  "atk-vin02a10:79_3": "na tassa bhikkhuno avaṇṇamattappakāsanatthāya,",
  "atk-vin02a10:79_4": "sāsane cassa patiṭṭhānisedhanatthāya,",
  "atk-vin02a10:79_5": "na ca pārājikaṁ āpannassa puna tathārūpāya āpattiyā anāpajjanena bhikkhubhāvo nāma atthi.",
  "atk-vin02a10:79_6": "Tasmā “pārājikāni duṭṭhullasaddatthadassanatthaṁ vuttāni,",
  "atk-vin02a10:79_7": "saṅghādisesaṁ pana idhādhippeta”nti yaṁ aṭṭhakathāsu vuttaṁ,",
  "atk-vin02a10:79_8": "taṁ suvuttameva.",
  "atk-vin02a10:80_0": "80.Atthibhikkhusammuti āpattipariyantātiādīsu pana yā ayaṁ bhikkhusammuti vuttā,",
  "atk-vin02a10:80_1": "sā na katthaci āgatā,",
  "atk-vin02a10:80_2": "idha vuttattāyeva pana abhiṇhāpattikaṁ bhikkhuṁ disvā evamesa paresu hirottappenāpi āyatiṁ saṁvaraṁ āpajjissatīti",
  "atk-vin02a10:80_3": "tassa bhikkhuno hitesitāya tikkhattuṁ apaloketvā saṅghena kātabbāti veditabbāti.",
  "atk-vin02a10:81_0": "82.Aduṭṭhullaṁ āpattiṁ āroceti āpatti dukkaṭassāti pañcapi āpattikkhandhe ārocentassa dukkaṭaṁ.",
  "atk-vin02a10:81_1": "Mahāpaccariyaṁ pana pārājikaṁ ārocentassāpi dukkaṭameva vuttaṁ.",
  "atk-vin02a10:81_2": "Anupasampannassa duṭṭhullaṁ vā aduṭṭhullaṁ vā ajjhācāranti ettha ādito pañca sikkhāpadāni duṭṭhullo nāma ajjhācāro,",
  "atk-vin02a10:81_3": "sesāni aduṭṭhullo.",
  "atk-vin02a10:81_4": "Sukkavissaṭṭhikāyasaṁsaggaduṭṭhullaattakāmā panassa ajjhācāro nāmāti vuttaṁ.",
  "atk-vin02a10:82_0": "83.Vatthuṁ ārocetīti “ayaṁ sukkavissaṭṭhiṁ āpanno,",
  "atk-vin02a10:82_1": "duṭṭhullaṁ āpanno,",
  "atk-vin02a10:82_2": "attakāmaṁ āpanno” kāyasaṁsaggaṁ āpannoti evaṁ vadantassa anāpatti.",
  "atk-vin02a10:82_3": "Āpattiṁ ārocetīti ettha “ayaṁ pārājikaṁ āpanno,",
  "atk-vin02a10:82_4": "saṅghādisesaṁ thullaccayaṁ pācittiyaṁ pāṭidesanīyaṁ dukkaṭaṁ dubbhāsitaṁ āpanno”ti vadati anāpatti.",
  "atk-vin02a10:82_5": "“Ayaṁ asuciṁ mocetvā saṅghādisesaṁ āpanno”tiādinā pana nayena vatthunā saddhiṁ āpattiṁ ghaṭetvā ārocentasseva āpatti.",
  "atk-vin02a10:82_6": "Sesamettha uttānameva.",
  "atk-vin02a10:83_0": "Tisamuṭṭhānaṁ –",
  "atk-vin02a10:83_1": "kāyacittato vācācittato kāyavācācittato ca samuṭṭhāti, kiriyaṁ,",
  "atk-vin02a10:83_2": "saññāvimokkhaṁ,",
  "atk-vin02a10:83_3": "sacittakaṁ,",
  "atk-vin02a10:83_4": "lokavajjaṁ,",
  "atk-vin02a10:83_5": "kāyakammaṁ,",
  "atk-vin02a10:83_6": "vacīkammaṁ,",
  "atk-vin02a10:83_7": "akusalacittaṁ,",
  "atk-vin02a10:83_8": "dukkhavedananti.",
  "atk-vin02a10:84_0": "Duṭṭhullārocanasikkhāpadaṁ navamaṁ.",
  "atk-vin02a10:85_0": "10. Pathavīkhaṇanasikkhāpadavaṇṇanā",
  "atk-vin02a10:86_0": "86.",
  "atk-vin02a10:86_1": "Dasamasikkhāpade –",
  "atk-vin02a10:86_2": "jātā ca pathavī ajātā ca pathavīti imehi padehi jātapathaviñca ajātapathaviñca dasseti.",
  "atk-vin02a10:86_3": "Appapāsāṇādīsu appā pāsāṇā etthāti appapāsāṇāti evamattho daṭṭhabbo.",
  "atk-vin02a10:86_4": "Tattha muṭṭhippamāṇato upari pāsāṇāti veditabbā,",
  "atk-vin02a10:86_5": "muṭṭhippamāṇā sakkharā.",
  "atk-vin02a10:86_6": "Kathalāti kapālakhaṇḍāni.",
  "atk-vin02a10:86_7": "Marumbāti kaṭasakkharā.",
  "atk-vin02a10:86_8": "Vālikāti vālukāyeva.",
  "atk-vin02a10:86_9": "Yebhuyyena paṁsukāti tīsu koṭṭhāsesu dve koṭṭhāsā paṁsu,",
  "atk-vin02a10:86_10": "eko pāsāṇādīsu aññataro.",
  "atk-vin02a10:86_11": "Adaḍḍhāpīti uddhanapattapacanakumbhakārāvāpādivasena tathā tathā adaḍḍhā.",
  "atk-vin02a10:86_12": "Sā pana visuṁ natthi,",
  "atk-vin02a10:86_13": "suddhapaṁsuādīsu aññatarāva veditabbā.",
  "atk-vin02a10:86_14": "Yebhuyyenasakkharāti bahutarā sakkharā.",
  "atk-vin02a10:86_15": "Hatthikucchiyaṁ kira ekapacchipūraṁ āharāpetvā doṇiyaṁ dhovitvā pathaviyā yebhuyyena sakkharabhāvaṁ ñatvā sayaṁ bhikkhū pokkharaṇiṁ khaṇiṁsu.",
  "atk-vin02a10:86_16": "Yāni pana majjhe “appapaṁsu appamattikā”ti dve padāni,",
  "atk-vin02a10:86_17": "tāni yebhuyyenapāsāṇādipañcakameva pavisanti tesaṁyeva hi dvinnaṁ pabhedadassanametaṁ.",
  "atk-vin02a10:86_18": "Sayaṁ khaṇati āpatti pācittiyassāti ettha pahāre pahāre pācittiyaṁ veditabbaṁ.",
  "atk-vin02a10:86_19": "Sakiṁ āṇatto bahukampi khaṇatīti sacepi sakaladivasaṁ khaṇati,",
  "atk-vin02a10:86_20": "āṇāpakassa ekaṁyeva pācittiyaṁ.",
  "atk-vin02a10:86_21": "Sace pana kusito hoti,",
  "atk-vin02a10:86_22": "punappunaṁ āṇāpetabbo.",
  "atk-vin02a10:86_23": "Taṁ āṇāpetvā khaṇāpentassa vācāya vācāya pācittiyaṁ.",
  "atk-vin02a10:86_24": "Ayaṁ tāva pāḷivaṇṇanā.",
  "atk-vin02a10:87_0": "Ayaṁ pana pāḷimuttakavinicchayo –",
  "atk-vin02a10:87_1": "“pokkharaṇiṁ khaṇā”ti vadati, vaṭṭati.",
  "atk-vin02a10:87_2": "Khatāyeva hi pokkharaṇī nāma hoti,",
  "atk-vin02a10:87_3": "tasmā ayaṁ kappiyavohāro.",
  "atk-vin02a10:87_4": "Esa nayo “vāpiṁ taḷākaṁ āvāṭaṁ khaṇā”tiādīsupi.",
  "atk-vin02a10:87_5": "“Imaṁ okāsaṁ khaṇa,",
  "atk-vin02a10:87_6": "imasmiṁ okāse pokkharaṇiṁ khaṇā”ti vattuṁ pana na vaṭṭati.",
  "atk-vin02a10:87_7": "“Kandaṁ khaṇa,",
  "atk-vin02a10:87_8": "mūlaṁ khaṇā”ti aniyāmetvā vattuṁ vaṭṭati.",
  "atk-vin02a10:87_9": "“Imaṁ valliṁ khaṇa,",
  "atk-vin02a10:87_10": "imasmiṁ okāse kandaṁ vā mūlaṁ vā khaṇā”ti vattuṁ na vaṭṭati.",
  "atk-vin02a10:87_11": "Pokkharaṇiṁ sodhentehi yo kuṭehi ussiñcituṁ sakkā hoti tanukakaddamo,",
  "atk-vin02a10:87_12": "taṁ apanetuṁ vaṭṭati,",
  "atk-vin02a10:87_13": "bahalaṁ na vaṭṭati.",
  "atk-vin02a10:87_14": "Ātapena sukkhakaddamo phalati,",
  "atk-vin02a10:87_15": "tatra yo heṭṭhā pathaviyā asambaddho,",
  "atk-vin02a10:87_16": "tameva apanetuṁ vaṭṭati.",
  "atk-vin02a10:87_17": "Udakena gataṭṭhāne udakapappaṭako nāma hoti,",
  "atk-vin02a10:87_18": "vātappahārena calati,",
  "atk-vin02a10:87_19": "taṁ apanetuṁ vaṭṭati.",
  "atk-vin02a10:88_0": "Pokkharaṇīādīnaṁ taṭaṁ bhijjitvā udakasāmantā patati,",
  "atk-vin02a10:88_1": "sace omakacātumāsaṁ ovaṭṭhaṁ,",
  "atk-vin02a10:88_2": "chindituṁ vā bhindituṁ vā vaṭṭati,",
  "atk-vin02a10:88_3": "cātumāsato uddhaṁ na vaṭṭati.",
  "atk-vin02a10:88_4": "Sace pana udakeyeva patati,",
  "atk-vin02a10:88_5": "deve atirekacātumāsaṁ ovaṭṭhepi udakeyeva udakassa patitattā vaṭṭati.",
  "atk-vin02a10:88_6": "Pāsāṇapiṭṭhiyaṁ soṇḍiṁ khaṇanti,",
  "atk-vin02a10:88_7": "sace tattha paṭhamameva sukhumarajaṁ patati,",
  "atk-vin02a10:88_8": "tañce devena ovaṭṭhaṁ hoti,",
  "atk-vin02a10:88_9": "cātumāsaccayena akappiyapathavīsaṅkhyaṁ gacchati.",
  "atk-vin02a10:88_10": "Udake pariyādiṇṇe soṇḍiṁ sodhentehi taṁ vikopetuṁ na vaṭṭati.",
  "atk-vin02a10:88_11": "Sace paṭhamameva udakena pūrati,",
  "atk-vin02a10:88_12": "pacchā rajaṁ patati,",
  "atk-vin02a10:88_13": "taṁ vikopetuṁ vaṭṭati.",
  "atk-vin02a10:88_14": "Tattha hi deve vassantepi udakeyeva udakaṁ patatīti.",
  "atk-vin02a10:88_15": "Piṭṭhipāsāṇe sukhumarajaṁ hoti,",
  "atk-vin02a10:88_16": "deve phusāyante allīyati,",
  "atk-vin02a10:88_17": "tampi cātumāsaccayena vikopetuṁ na vaṭṭati.",
  "atk-vin02a10:88_18": "Sace pana akatapabbhāre vammiko uṭṭhito hoti,",
  "atk-vin02a10:88_19": "yathāsukhaṁ vikopetuṁ vaṭṭati.",
  "atk-vin02a10:88_20": "Sace abbhokāse uṭṭhahati,",
  "atk-vin02a10:88_21": "omakacātumāsaṁ ovaṭṭhoyeva vaṭṭati.",
  "atk-vin02a10:88_22": "Rukkhādīsu āruḷhaupacikāmattikāyapi eseva nayo.",
  "atk-vin02a10:88_23": "Gaṇḍuppādagūthamūsikukkaragokaṇṭakādīsupi eseva nayo.",
  "atk-vin02a10:89_0": "Gokaṇṭako nāma gāvīnaṁ khuracchinnakaddamo vuccati.",
  "atk-vin02a10:89_1": "Sace pana heṭṭhimatalena bhūmisambandho hoti,",
  "atk-vin02a10:89_2": "ekadivasampi na vaṭṭati.",
  "atk-vin02a10:89_3": "Kasitaṭṭhānepi naṅgalacchinnamattikāpiṇḍaṁ gaṇhantassa eseva nayo.",
  "atk-vin02a10:89_4": "Purāṇasenāsanaṁ hoti acchadanaṁ vā vinaṭṭhacchadanaṁ vā,",
  "atk-vin02a10:89_5": "atirekacātumāsaṁ ovaṭṭhaṁ jātapathavīsaṅkhyameva gacchati.",
  "atk-vin02a10:89_6": "Tato avasesaṁ chadaniṭṭhakaṁ vā gopānasīādikaṁ upakaraṇaṁ vā “iṭṭhakaṁ gaṇhāmi gopanasiṁ bhittipādaṁ",
  "atk-vin02a10:89_7": "padarattharaṇaṁ pāsāṇatthambhaṁ gaṇhāmī”ti saññāya gaṇhituṁ vaṭṭati.",
  "atk-vin02a10:89_8": "Tena saddhiṁ mattikā patati, anāpatti.",
  "atk-vin02a10:89_9": "Bhittimattikaṁ gaṇhantassa pana āpatti.",
  "atk-vin02a10:89_10": "Sace yā yā atintā taṁ taṁ gaṇhāti, anāpatti.",
  "atk-vin02a10:90_0": "Antogehe mattikāpuñjo hoti,",
  "atk-vin02a10:90_1": "tasmiṁ ekadivasaṁ ovaṭṭhe gehaṁ chādenti,",
  "atk-vin02a10:90_2": "sace sabbo tinto cātumāsaccayena jātapathavīyeva.",
  "atk-vin02a10:90_3": "Athassa uparibhāgoyeva tinto,",
  "atk-vin02a10:90_4": "anto atinto,",
  "atk-vin02a10:90_5": "yattakaṁ tintaṁ taṁ kappiyakārakehi kappiyavohārena apanāmetvā sesaṁ yathāsukhaṁ vaḷañjetuṁ vaṭṭati.",
  "atk-vin02a10:90_6": "Udakena temetvā ekābaddhāyeva hi jātapathavī hoti,",
  "atk-vin02a10:90_7": "na itarāti.",
  "atk-vin02a10:91_0": "Abbhokāse mattikāpākāro hoti,",
  "atk-vin02a10:91_1": "atirekacātumāsaṁ ce ovaṭṭho jātapathavīsaṅkhyaṁ gacchati.",
  "atk-vin02a10:91_2": "Tattha laggapaṁsuṁ pana allahatthena chupitvā gahetuṁ vaṭṭati.",
  "atk-vin02a10:91_3": "Sace iṭṭhakapākāro hoti,",
  "atk-vin02a10:91_4": "yebhuyyenakathalaṭṭhāne tiṭṭhati,",
  "atk-vin02a10:91_5": "yathāsukhaṁ vikopetuṁ vaṭṭati.",
  "atk-vin02a10:91_6": "Abbhokāse ṭhitamaṇḍapatthambhaṁ ito cito ca sañcāletvā pathaviṁ vikopentena gahetuṁ na vaṭṭati,",
  "atk-vin02a10:91_7": "ujukameva uddharituṁ vaṭṭati.",
  "atk-vin02a10:91_8": "Aññampi sukkharukkhaṁ vā sukkhakhāṇukaṁ vā gaṇhantassa eseva nayo.",
  "atk-vin02a10:91_9": "Navakammatthaṁ pāsāṇaṁ vā rukkhaṁ vā daṇḍakehi uccāletvā pavaṭṭentā gacchanti,",
  "atk-vin02a10:91_10": "tattha pathavī bhijjati,",
  "atk-vin02a10:91_11": "sace suddhacittā pavaṭṭenti, anāpatti.",
  "atk-vin02a10:91_12": "Atha pana tena apadesena pathaviṁ bhinditukāmāyeva honti, āpatti.",
  "atk-vin02a10:91_13": "Sākhādīni kaḍḍhantānampi pathaviyaṁ dārūni phālentānampi eseva nayo.",
  "atk-vin02a10:92_0": "Pathaviyaṁ aṭṭhisūcikaṇṭakādīsupi yaṁkiñci ākoṭetuṁ vā pavesetuṁ vā na vaṭṭati.",
  "atk-vin02a10:92_1": "Passāvadhārāya vegena pathaviṁ bhindissāmīti evaṁ passāvampi kātuṁ na vaṭṭati,",
  "atk-vin02a10:92_2": "karontassa bhijjati, āpatti.",
  "atk-vin02a10:92_3": "Visamabhūmiṁ samaṁ karissāmīti sammuñjaniyā ghaṁsitumpi na vaṭṭati,",
  "atk-vin02a10:92_4": "vattasīseneva hi sammajjitabbaṁ.",
  "atk-vin02a10:92_5": "Keci kattarayaṭṭhiyā bhūmiṁ koṭṭenti,",
  "atk-vin02a10:92_6": "pādaṅguṭṭhakena vilikhanti,",
  "atk-vin02a10:92_7": "“caṅkamitaṭṭhānaṁ dassessāmā”ti punappunaṁ bhūmiṁ bhindantā caṅkamanti,",
  "atk-vin02a10:92_8": "sabbaṁ na vaṭṭati.",
  "atk-vin02a10:92_9": "Vīriyasampaggahatthaṁ pana samaṇadhammaṁ karontena suddhacittena caṅkamituṁ vaṭṭati,",
  "atk-vin02a10:92_10": "“hatthaṁ dhovissāmā”ti pathaviyaṁ ghaṁsanti,",
  "atk-vin02a10:92_11": "na vaṭṭati.",
  "atk-vin02a10:92_12": "Aghaṁsantena pana allahatthaṁ pathaviyaṁ ṭhapetvā rajaṁ gahetuṁ vaṭṭati.",
  "atk-vin02a10:92_13": "Keci kaṇḍukacchuādīhi ābādhikā chinnataṭādīsu aṅgapaccaṅgāni ghaṁsanti na vaṭṭati.",
  "atk-vin02a10:93_0": "87.Khaṇati vā khaṇāpeti vāti antamaso pādaṅguṭṭhakenapi sammajjanīsalākāyapi sayaṁ vā khaṇati,",
  "atk-vin02a10:93_1": "aññena vā khaṇāpeti.",
  "atk-vin02a10:93_2": "Bhindati vā bhedāpeti vāti antamaso udakampi chaḍḍento sayaṁ vā bhindati,",
  "atk-vin02a10:93_3": "aññena vā bhindāpeti.",
  "atk-vin02a10:93_4": "Dahati vā dahāpeti vāti antamaso pattampi pacanto sayaṁ vā dahati,",
  "atk-vin02a10:93_5": "aññena vā dahāpeti.",
  "atk-vin02a10:93_6": "Yattakesu ṭhānesu aggiṁ deti vā dāpeti vā tattakāni pācittiyāni.",
  "atk-vin02a10:93_7": "Pattaṁ pacantenapi hi pubbe pakkaṭṭhāneyeva hi pacitabbo.",
  "atk-vin02a10:93_8": "Adaḍḍhāya pathaviyā aggiṁ ṭhapetuṁ na vaṭṭati.",
  "atk-vin02a10:93_9": "Pattapacanakapālassa pana upari aggiṁ ṭhapetuṁ vaṭṭati.",
  "atk-vin02a10:93_10": "Dārūnaṁ upari ṭhapeti,",
  "atk-vin02a10:93_11": "so aggi tāni dahanto gantvā pathaviṁ dahati,",
  "atk-vin02a10:93_12": "na vaṭṭati.",
  "atk-vin02a10:93_13": "Iṭṭhakakapālādīsupi eseva nayo.",
  "atk-vin02a10:94_0": "Tatrāpi hi iṭṭhakādīnaṁyeva upari ṭhapetuṁ vaṭṭati. Kasmā?",
  "atk-vin02a10:94_1": "Tesaṁ anupādānattā.",
  "atk-vin02a10:94_2": "Na hi tāni aggissa upādānasaṅkhyaṁ gacchanti.",
  "atk-vin02a10:94_3": "Sukkhakhāṇusukkharukkhādīsupi aggiṁ dātuṁ na vaṭṭati.",
  "atk-vin02a10:94_4": "Sace pana pathaviṁ appattameva nibbāpetvā gamissāmīti deti, vaṭṭati.",
  "atk-vin02a10:94_5": "Pacchā nibbāpetuṁ na sakkoti,",
  "atk-vin02a10:94_6": "avisayattā anāpatti.",
  "atk-vin02a10:94_7": "Tiṇukkaṁ gahetvā gacchanto hatthe ḍayhamāne bhūmiyaṁ pāteti, anāpatti.",
  "atk-vin02a10:94_8": "Patitaṭṭhāneyeva upādānaṁ datvā aggiṁ kātuṁ vaṭṭatīti mahāpaccariyaṁ vuttaṁ.",
  "atk-vin02a10:94_9": "Daḍḍhapathaviyā ca yattakaṁ ṭhānaṁ usumāya anugataṁ,",
  "atk-vin02a10:94_10": "sabbaṁ vikopetuṁ vaṭṭatīti tattheva vuttaṁ.",
  "atk-vin02a10:94_11": "Yo pana ajānanako bhikkhu araṇīsahitena aggiṁ nibbattetvā hatthena ukkhipitvā “kiṁ karomī”ti vadati,",
  "atk-vin02a10:94_12": "“jālehī”ti vattabbo,",
  "atk-vin02a10:94_13": "“hattho ḍayhatī”ti vadati,",
  "atk-vin02a10:94_14": "“yathā na ḍayhati tathā karohī”ti vattabbo.",
  "atk-vin02a10:94_15": "“Bhūmiyaṁ pātehī”ti pana na vattabbo.",
  "atk-vin02a10:94_16": "Sace hatthe ḍayhamāne pāteti “pathaviṁ dahissāmī”ti apātitattā anāpatti.",
  "atk-vin02a10:94_17": "Patitaṭṭhāne pana aggiṁ kātuṁ vaṭṭatīti kurundiyaṁ vuttaṁ.",
  "atk-vin02a10:95_0": "88.Anāpatti imaṁ jānātiādīsu “imassa thambhassa āvāṭaṁ jāna,",
  "atk-vin02a10:95_1": "mahāmattikaṁ jāna,",
  "atk-vin02a10:95_2": "thusamattikaṁ jāna,",
  "atk-vin02a10:95_3": "mahāmattikaṁ dehi,",
  "atk-vin02a10:95_4": "thusamattikaṁ dehi,",
  "atk-vin02a10:95_5": "mattikaṁ āhara,",
  "atk-vin02a10:95_6": "paṁsuṁ āhara,",
  "atk-vin02a10:95_7": "mattikāya attho,",
  "atk-vin02a10:95_8": "paṁsunā attho,",
  "atk-vin02a10:95_9": "imassa thambhassa āvāṭaṁ kappiyaṁ karohi,",
  "atk-vin02a10:95_10": "imaṁ mattikaṁ kappiyaṁ karohi,",
  "atk-vin02a10:95_11": "imaṁ paṁsuṁ kappiyaṁ karohī”ti evamattho veditabbo.",
  "atk-vin02a10:96_0": "Asañciccāti pāsāṇarukkhādīni vā pavaṭṭentassa kattaradaṇḍena vā āhacca āhacca gacchantassa pathavī bhijjati,",
  "atk-vin02a10:96_1": "sā “tena bhindissāmī”ti evaṁ sañcicca abhinnattā asañcicca bhinnā nāma hoti.",
  "atk-vin02a10:96_2": "Iti asañcicca bhindantassa anāpatti.",
  "atk-vin02a10:96_3": "Asatiyāti aññavihito kenaci saddhiṁ kiñci kathento pādaṅguṭṭhakena vā kattarayaṭṭhiyā vā pathaviṁ vilikhanto tiṭṭhati,",
  "atk-vin02a10:96_4": "evaṁ asatiyā vilikhantassa vā bhindantassa vā anāpatti.",
  "atk-vin02a10:96_5": "Ajānantassāti antogehe ovaṭṭhaṁ channaṁ pathaviṁ “akappiyapathavī”ti na jānāti,",
  "atk-vin02a10:96_6": "“kappiyapathavī”ti saññāya vikopeti,",
  "atk-vin02a10:96_7": "“khaṇāmi bhindāmi dahāmī”ti vā na jānāti,",
  "atk-vin02a10:96_8": "kevalaṁ saṅgopanatthāya khaṇittādīni vā ṭhapeti,",
  "atk-vin02a10:96_9": "ḍayhamānahattho vā aggiṁ pāteti,",
  "atk-vin02a10:96_10": "evaṁ ajānantassa anāpatti.",
  "atk-vin02a10:96_11": "Sesaṁ uttānameva.",
  "atk-vin02a10:97_0": "Tisamuṭṭhānaṁ –",
  "atk-vin02a10:97_1": "kāyacittato vācācittato kāyavācācittato ca samuṭṭhāti. Kiriyaṁ,",
  "atk-vin02a10:97_2": "saññāvimokkhaṁ,",
  "atk-vin02a10:97_3": "sacittakaṁ,",
  "atk-vin02a10:97_4": "paṇṇattivajjaṁ,",
  "atk-vin02a10:97_5": "kāyakammaṁ,",
  "atk-vin02a10:97_6": "vacīkammaṁ, ticittaṁ,",
  "atk-vin02a10:97_7": "tivedananti.",
  "atk-vin02a10:98_0": "Pathavīkhaṇanasikkhāpadaṁ dasamaṁ.",
  "atk-vin02a10:99_0": "Samatto vaṇṇanākkamena musāvādavaggo paṭhamo.",
  "atk-vin02a10:100_0": "2. Bhūtagāmavaggo",
  "atk-vin02a10:101_0": "1. Bhūtagāmasikkhāpadavaṇṇanā",
  "atk-vin02a10:102_0": "89.",
  "atk-vin02a10:102_1": "Senāsanavaggassa paṭhamasikkhāpade –",
  "atk-vin02a10:102_2": "anādiyantoti tassā vacanaṁ agaṇhanto.",
  "atk-vin02a10:102_3": "Dārakassa bāhuṁ ākoṭesīti ukkhittaṁ pharasuṁ niggahetuṁ asakkonto manussānaṁ cakkhuvisayātīte mahārājasantikā",
  "atk-vin02a10:102_4": "laddhe rukkhaṭṭhakadibbavimāne nipannassa dārakassa bāhuṁ thanamūleyeva chindi.",
  "atk-vin02a10:102_5": "Na kho metaṁ patirūpantiādimhi ayaṁ saṅkhepavaṇṇanā –",
  "atk-vin02a10:102_6": "himavante kira pakkhadivasesu devatāsannipāto hoti,",
  "atk-vin02a10:102_7": "tattha rukkhadhammaṁ pucchanti –",
  "atk-vin02a10:102_8": "“tvaṁ rukkhadhamme ṭhitā na ṭhitā”ti?",
  "atk-vin02a10:102_9": "Rukkhadhammo nāma rukkhe chijjamāne rukkhadevatāya manopadosassa akaraṇaṁ.",
  "atk-vin02a10:102_10": "Tattha yā devatā rukkhadhamme aṭṭhitā hoti,",
  "atk-vin02a10:102_11": "sā devatāsannipātaṁ pavisituṁ na labhati.",
  "atk-vin02a10:102_12": "Iti sā devatā imañca rukkhadhamme aṭṭhānapaccayaṁ ādīnavaṁ addasa,",
  "atk-vin02a10:102_13": "bhagavato ca sammukhā sutapubbadhammadesanānusārena tathāgatassa chaddantādikāle pubbacaritaṁ anussari.",
  "atk-vin02a10:102_14": "Tenassā etadahosi –",
  "atk-vin02a10:102_15": "“na kho metaṁ patirūpaṁ…pe…",
  "atk-vin02a10:102_16": "voropeyya”nti.",
  "atk-vin02a10:102_17": "Yaṁnūnāhaṁ bhagavato etamatthaṁ āroceyyanti idaṁ panassā “ayaṁ bhikkhu sapitiko putto,",
  "atk-vin02a10:102_18": "addhā bhagavā imaṁ imassa ajjhācāraṁ sutvā mariyādaṁ bandhissati,",
  "atk-vin02a10:102_19": "sikkhāpadaṁ paññapessatī”ti paṭisañcikkhantiyā ahosi.",
  "atk-vin02a10:102_20": "Sacajja tvaṁ devateti sace ajja tvaṁ devate.",
  "atk-vin02a10:102_21": "Pasaveyyāsīti janeyyāsi uppādeyyāsi.",
  "atk-vin02a10:102_22": "Evañca pana vatvā bhagavā taṁ devataṁ saññāpento –",
  "atk-vin02a10:103_0": "“Yo ve uppatitaṁ kodhaṁ, rathaṁ bhantaṁva vāraye;",
  "atk-vin02a10:104_0": "Tamahaṁ sārathiṁ brūmi, rasmiggāho itaro jano”ti. ;",
  "atk-vin02a10:105_0": "Imaṁ gāthamabhāsi.",
  "atk-vin02a10:105_1": "Gāthāpariyosāne sā devatā sotāpattiphale patiṭṭhāsi.",
  "atk-vin02a10:105_2": "Puna bhagavā sampattaparisāya dhammaṁ desento –",
  "atk-vin02a10:106_0": "“Yo uppatitaṁ vineti kodhaṁ, visaṭaṁ sappavisaṁva osadhehi;",
  "atk-vin02a10:107_0": "So bhikkhu jahāti orapāraṁ, urago jiṇṇamivattacaṁ purāṇa”nti. ;",
  "atk-vin02a10:108_0": "Imaṁ gāthamabhāsi.",
  "atk-vin02a10:108_1": "Tatra paṭhamagāthā dhammapade saṅgahaṁ āruḷhā,",
  "atk-vin02a10:108_2": "dutiyā suttanipāte,",
  "atk-vin02a10:108_3": "vatthu pana vinayeti.",
  "atk-vin02a10:108_4": "Atha bhagavā dhammaṁ desentoyeva tassā devatāya vasanaṭṭhānaṁ āvajjanto patirūpaṁ ṭhānaṁ disvā “gaccha, devate,",
  "atk-vin02a10:108_5": "asukasmiṁ okāse rukkho vivitto,",
  "atk-vin02a10:108_6": "tasmiṁ upagacchā”ti āha.",
  "atk-vin02a10:108_7": "So kira rukkho na āḷaviraṭṭhe,",
  "atk-vin02a10:108_8": "jetavanassa antoparikkhepe,",
  "atk-vin02a10:108_9": "yassa devaputtassa pariggaho ahosi, so cuto;",
  "atk-vin02a10:108_10": "tasmā “vivitto”ti vutto.",
  "atk-vin02a10:108_11": "Tato paṭṭhāya ca pana sā devatā sammāsambuddhato laddhaparihārā buddhupaṭṭhāyikā ahosi.",
  "atk-vin02a10:108_12": "Yadā devatāsamāgamo hoti,",
  "atk-vin02a10:108_13": "tadā mahesakkhadevatāsu āgacchantīsu aññā appesakkhā devatā yāva mahāsamuddacakkavāḷapabbatā tāva paṭikkamanti.",
  "atk-vin02a10:108_14": "Ayaṁ pana attano vasanaṭṭhāne nisīditvāva dhammaṁ suṇāti.",
  "atk-vin02a10:108_15": "Yampi paṭhamayāme bhikkhū pañhaṁ pucchanti,",
  "atk-vin02a10:108_16": "majjhimayāme devatā,",
  "atk-vin02a10:108_17": "taṁ sabbaṁ tattheva nisīditvā suṇāti.",
  "atk-vin02a10:108_18": "Cattāro ca mahārājānopi bhagavato upaṭṭhānaṁ āgantvā gacchantā taṁ devataṁ disvāva gacchanti.",
  "atk-vin02a10:109_0": "90.Bhūtagāmapātabyatāyāti ettha bhavanti ahuvuñcāti bhūtā;",
  "atk-vin02a10:109_1": "jāyanti vaḍḍhanti jātā vaḍḍhitā cāti attho.",
  "atk-vin02a10:109_2": "Gāmoti rāsi;",
  "atk-vin02a10:109_3": "bhūtānaṁ gāmoti bhūtagāmo;",
  "atk-vin02a10:109_4": "bhūtā eva vā gāmo bhūtagāmo;",
  "atk-vin02a10:109_5": "patiṭṭhitaharitatiṇarukkhādīnametaṁ adhivacanaṁ.",
  "atk-vin02a10:109_6": "Pātabyassa bhāvo pātabyatā;",
  "atk-vin02a10:109_7": "chedanabhedanādīhi yathāruci paribhuñjitabbatāti attho.",
  "atk-vin02a10:109_8": "Tassā bhūtagāmapātabyatāya;",
  "atk-vin02a10:109_9": "nimittatthe bhummavacanaṁ,",
  "atk-vin02a10:109_10": "bhūtagāmapātabyatāhetu,",
  "atk-vin02a10:109_11": "bhūtagāmassa chedanādipaccayā pācittiyanti attho.",
  "atk-vin02a10:110_0": "91.",
  "atk-vin02a10:110_1": "Idāni taṁ bhūtagāmaṁ vibhajitvā dassento bhūtagāmo nāma pañca bījajātānītiādimāha.",
  "atk-vin02a10:110_2": "Tattha bhūtagāmo nāmāti bhūtagāmaṁ uddharitvā yasmiṁ sati bhūtagāmo hoti,",
  "atk-vin02a10:110_3": "taṁ dassetuṁ “pañca bījajātānī”ti āhāti aṭṭhakathāsu vuttaṁ.",
  "atk-vin02a10:110_4": "Evaṁ santepi “yāni vā panaññānipi atthi mūle jāyantī”tiādīni na samenti.",
  "atk-vin02a10:110_5": "Na hi mūlabījādīni mūlādīsu jāyanti,",
  "atk-vin02a10:110_6": "mūlādīsu jāyamānāni pana tāni bījākatāni,",
  "atk-vin02a10:110_7": "tasmā evamettha vaṇṇanā veditabbā –",
  "atk-vin02a10:110_8": "bhūtagāmo nāmāti vibhajitabbapadaṁ.",
  "atk-vin02a10:110_9": "Pañcāti tassa vibhāgaparicchedo.",
  "atk-vin02a10:110_10": "Bījajātānīti paricchinnadhammanidassanaṁ.",
  "atk-vin02a10:110_11": "Tassattho –",
  "atk-vin02a10:110_12": "bījehi jātāni bījajātāni;",
  "atk-vin02a10:110_13": "rukkhādīnametaṁ adhivacanaṁ.",
  "atk-vin02a10:110_14": "Aparo nayo –",
  "atk-vin02a10:110_15": "bījāni ca tāni vijātāni ca pasūtāni nibbattapaṇṇamūlānīti bījajātāni.",
  "atk-vin02a10:110_16": "Etena allavālikādīsu ṭhapitānaṁ nibbattapaṇṇamūlānaṁ siṅgiverādīnaṁ saṅgaho kato hoti.",
  "atk-vin02a10:111_0": "Idāni yehi bījehi jātattā rukkhādīni bījajātānīti vuttāni,",
  "atk-vin02a10:111_1": "tāni dassento “mūlabīja”ntiādimāha.",
  "atk-vin02a10:111_2": "Tesaṁ uddeso pākaṭo eva.",
  "atk-vin02a10:111_3": "Niddese yāni vā panaññānipi atthi mūle jāyanti mūle sañjāyantīti ettha bījato nibbattena bījaṁ dassitaṁ,",
  "atk-vin02a10:111_4": "tasmā evamettha attho daṭṭhabbo,",
  "atk-vin02a10:111_5": "yāni vā panaññānipi atthi āluvakaserukamaluppalapuṇḍarīkakuvalayakandapāṭalimūlādibhede mūle gacchavallirukkhādīni jāyanti sañjāyanti,",
  "atk-vin02a10:111_6": "tāni yamhi mūle jāyanti ceva sañjāyanti ca tañca,",
  "atk-vin02a10:111_7": "pāḷiyaṁ vuttaṁ haliddādi ca sabbampi etaṁ mūlabījaṁ nāma.",
  "atk-vin02a10:111_8": "Eseva nayo khandhabījādīsu.",
  "atk-vin02a10:111_9": "Yevāpanakakhandhabījesu panettha ambāṭakaindasālanuhīpāḷibhaddakaṇikārādīni khandhabījāni,",
  "atk-vin02a10:111_10": "amūlavalli caturassavallikaṇavīrādīni phaḷubījāni makacisumanajayasumanādīni aggabījāni,",
  "atk-vin02a10:111_11": "ambajambūpanasaṭṭhiādīni bījabījānīti daṭṭhabbāni.",
  "atk-vin02a10:112_0": "92.",
  "atk-vin02a10:112_1": "Idāni yaṁ vuttaṁ “bhūtagāmapātabyatāya pācittiya”nti tattha saññāvasena āpattānāpattibhedaṁ pātabyatābhedañca dassento bīje bījasaññītiādimāha.",
  "atk-vin02a10:112_2": "Tattha yathā “sālīnaṁ cepi odanaṁ bhuñjatī”tiādīsu sālitaṇḍulānaṁ odano “sālīnaṁ odano”ti vuccati,",
  "atk-vin02a10:112_3": "evaṁ bījato sambhūto bhūtagāmo “bīja”nti vuttoti veditabbo.",
  "atk-vin02a10:112_4": "Yaṁ pana “bījagāmabhūtagāmasamārambhā paṭivirato”tiādīsu vuttaṁ bhūtagāmaparimocanaṁ katvā ṭhapitaṁ bījaṁ,",
  "atk-vin02a10:112_5": "taṁ dukkaṭavatthu.",
  "atk-vin02a10:112_6": "Atha vā yadetaṁ “bhūtagāmo nāmā”ti sikkhāpadavibhaṅgassa ādipadaṁ,",
  "atk-vin02a10:112_7": "tena saddhiṁ yojetvā yaṁ bījaṁ bhūtagāmo nāma hoti,",
  "atk-vin02a10:112_8": "tasmiṁ bīje bījasaññī satthakādīni gahetvā sayaṁ vā chindati aññena vā chedāpeti,",
  "atk-vin02a10:112_9": "pāsāṇādīni gahetvā sayaṁ vā bhindati aññena vā bhedāpeti,",
  "atk-vin02a10:112_10": "aggiṁ upasaṁharitvā sayaṁ vā pacati aññena vā pacāpeti,",
  "atk-vin02a10:112_11": "āpatti pācittiyassāti evamettha attho veditabbo.",
  "atk-vin02a10:112_12": "Yathārutaṁ pana gahetvā bhūtagāmavinimuttassa bījassa chindanādibhedāya pātabyatāya pācittiyaṁ na vattabbaṁ.",
  "atk-vin02a10:113_0": "Ayañhettha vinicchayakathā –",
  "atk-vin02a10:113_1": "bhūtagāmaṁ vikopentassa pācittiyaṁ bhūtagāmaparimocitaṁ pañcavidhampi bījagāmaṁ vikopentassa dukkaṭaṁ.",
  "atk-vin02a10:113_2": "Bījagāmabhūtagāmo nāmesa atthi udakaṭṭho,",
  "atk-vin02a10:113_3": "atthi thalaṭṭho.",
  "atk-vin02a10:113_4": "Tattha udakaṭṭho sāsapamattikā tilabījakādibhedā sapaṇṇikā apaṇṇikā ca sabbā sevālajāti antamaso udakapappaṭakaṁ upādāya “bhūtagāmo”ti veditabbo.",
  "atk-vin02a10:113_5": "Udakapappaṭako nāma upari thaddho pharusavaṇṇo,",
  "atk-vin02a10:113_6": "heṭṭhā mudu nīlavaṇṇo hoti.",
  "atk-vin02a10:113_7": "Tattha yassa sevālassa mūlaṁ orūhitvā pathaviyaṁ patiṭṭhitaṁ,",
  "atk-vin02a10:113_8": "tassa pathavī ṭhānaṁ.",
  "atk-vin02a10:113_9": "Yo udake sañcarati,",
  "atk-vin02a10:113_10": "tassa udakaṁ.",
  "atk-vin02a10:113_11": "Pathaviyaṁ patiṭṭhitaṁ yattha katthaci vikopentassa uddharitvā vā ṭhānantaraṁ saṅkāmentassa pācittiyaṁ.",
  "atk-vin02a10:113_12": "Udake sañcarantaṁ vikopentasseva pācittiyaṁ.",
  "atk-vin02a10:113_13": "Hatthehi pana ito cito ca viyūhitvā nhāyituṁ vaṭṭati,",
  "atk-vin02a10:113_14": "sakalañhi udakaṁ tassa ṭhānaṁ.",
  "atk-vin02a10:113_15": "Tasmā na so ettāvatā ṭhānantaraṁ saṅkāmito hoti.",
  "atk-vin02a10:113_16": "Udakato pana udakena vinā sañcicca ukkhipituṁ na vaṭṭati,",
  "atk-vin02a10:113_17": "udakena saddhiṁ ukkhipitvā puna udake pakkhipituṁ vaṭṭati.",
  "atk-vin02a10:113_18": "Parissāvanantarena nikkhamati,",
  "atk-vin02a10:113_19": "kappiyaṁ kārāpetvāva udakaṁ paribhuñjitabbaṁ.",
  "atk-vin02a10:113_20": "Uppalinīpaduminīādīni jalajavallitiṇāni udakato uddharantassa vā tattheva vikopentassa vā pācittiyaṁ.",
  "atk-vin02a10:113_21": "Parehi uppāṭitāni vikopentassa dukkaṭaṁ.",
  "atk-vin02a10:113_22": "Tāni hi bījagāme saṅgahaṁ gacchanti.",
  "atk-vin02a10:113_23": "Tilabījakasāsapamattakasevālopi udakato uddhato amilāto aggabījasaṅgahaṁ gacchati.",
  "atk-vin02a10:113_24": "Mahāpaccariyādīsu “anantakatilabījakaudakapappaṭakādīni dukkaṭavatthukānī”ti vuttaṁ,",
  "atk-vin02a10:113_25": "tattha kāraṇaṁ na dissati.",
  "atk-vin02a10:113_26": "Andhakaṭṭhakathāyaṁ “sampuṇṇabhūtagāmo na hoti,",
  "atk-vin02a10:113_27": "tasmā dukkaṭa”nti vuttaṁ,",
  "atk-vin02a10:113_28": "tampi na sameti,",
  "atk-vin02a10:113_29": "bhūtagāme hi pācittiyaṁ,",
  "atk-vin02a10:113_30": "bījagāme dukkaṭaṁ vuttaṁ.",
  "atk-vin02a10:113_31": "Asampuṇṇabhūtagāmo nāma tatiyo koṭṭhāso neva pāḷiyaṁ na aṭṭhakathāsu āgato.",
  "atk-vin02a10:113_32": "Atha etaṁ bījagāmasaṅgahaṁ gacchissatīti,",
  "atk-vin02a10:113_33": "tampi na yuttaṁ,",
  "atk-vin02a10:113_34": "abhūtagāmamūlattā tādisassa bījagāmassāti.",
  "atk-vin02a10:113_35": "Apica “garukalahukesu garuke ṭhātabba”nti etaṁ vinayalakkhaṇaṁ.",
  "atk-vin02a10:114_0": "Thalaṭṭhe –",
  "atk-vin02a10:114_1": "chinnarukkhānaṁ avasiṭṭho haritakhāṇu nāma hoti.",
  "atk-vin02a10:114_2": "Tattha kakudhakarañjapiyaṅgupanasādīnaṁ khāṇu uddhaṁ vaḍḍhati,",
  "atk-vin02a10:114_3": "so bhūtagāmena saṅgahito.",
  "atk-vin02a10:114_4": "Tālanāḷikerādīnaṁ khāṇu uddhaṁ na vaḍḍhati,",
  "atk-vin02a10:114_5": "so bījagāmena saṅgahito.",
  "atk-vin02a10:114_6": "Kadaliyā pana aphalitāya khāṇu bhūtagāmena saṅgahito,",
  "atk-vin02a10:114_7": "phalitāya bījagāmena.",
  "atk-vin02a10:114_8": "Kadalī pana phalitā yāva nīlapaṇṇā,",
  "atk-vin02a10:114_9": "tāva bhūtagāmeneva saṅgahitā,",
  "atk-vin02a10:114_10": "tathā phalito veḷu.",
  "atk-vin02a10:114_11": "Yadā pana aggato paṭṭhāya sussati,",
  "atk-vin02a10:114_12": "tadā bījagāmena saṅgahaṁ gacchati.",
  "atk-vin02a10:114_13": "Katarabījagāmena?",
  "atk-vin02a10:114_14": "Phaḷubījagāmena.",
  "atk-vin02a10:114_15": "Kiṁ tato nibbattati? Na kiñci.",
  "atk-vin02a10:114_16": "Yadi hi nibbatteyya,",
  "atk-vin02a10:114_17": "bhūtagāmeneva saṅgahaṁ gaccheyya.",
  "atk-vin02a10:114_18": "Indasālādirukkhe chinditvā rāsiṁ karonti,",
  "atk-vin02a10:114_19": "kiñcāpi rāsikatadaṇḍakehi ratanappamāṇāpi sākhā nikkhamanti,",
  "atk-vin02a10:114_20": "bījagāmeneva saṅgahaṁ gacchanti.",
  "atk-vin02a10:114_21": "Tattha maṇḍapatthāya vā vatiatthāya vā valliāropanatthāya vā bhūmiyaṁ nikhaṇanti,",
  "atk-vin02a10:114_22": "mūlesu ceva paṇṇesu ca niggatesu puna bhūtagāmasaṅkhyaṁ gacchanti.",
  "atk-vin02a10:114_23": "Mūlamattesu pana paṇṇamattesu vā niggatesu bījagāmena saṅgahitā eva.",
  "atk-vin02a10:115_0": "Yāni kānici bījāni pathaviyaṁ vā udakena siñcitvā ṭhapitāni,",
  "atk-vin02a10:115_1": "kapālādīsu vā allapaṁsuṁ pakkhipitvā nikkhittāni honti,",
  "atk-vin02a10:115_2": "sabbāni mūlamatte paṇṇamatte vā niggatepi bījāniyeva.",
  "atk-vin02a10:115_3": "Sacepi mūlāni ca upari aṅkuro ca niggacchati,",
  "atk-vin02a10:115_4": "yāva aṅkuro harito na hoti,",
  "atk-vin02a10:115_5": "tāva bījāniyeva.",
  "atk-vin02a10:115_6": "Muggādīnaṁ pana paṇṇesu uṭṭhitesu vīhiādīnaṁ vā aṅkure harite nīlapaṇṇavaṇṇe jāte bhūtagāmasaṅgahaṁ gacchanti.",
  "atk-vin02a10:115_7": "Tālaṭṭhīnaṁ paṭhamaṁ sūkaradāṭhā viya mūlaṁ niggacchati.",
  "atk-vin02a10:115_8": "Niggatepi yāva upari pattavaṭṭi na niggacchati,",
  "atk-vin02a10:115_9": "tāva bījagāmoyeva.",
  "atk-vin02a10:115_10": "Nāḷikerassa tacaṁ bhinditvā dantasūci viya aṅkuro niggacchati,",
  "atk-vin02a10:115_11": "yāva migasiṅgasadisā nīlapattavaṭṭi na hoti,",
  "atk-vin02a10:115_12": "tāva bījagāmoyeva.",
  "atk-vin02a10:115_13": "Mūle aniggatepi tādisāya pattavaṭṭiyā jātāya amūlakabhūtagāme saṅgahaṁ gacchati.",
  "atk-vin02a10:116_0": "Ambaṭṭhiādīni vīhiādīhi vinicchinitabbāni.",
  "atk-vin02a10:116_1": "Vandākā vā aññā vā yā kāci rukkhe jāyitvā rukkhaṁ ottharati,",
  "atk-vin02a10:116_2": "rukkhova tassā ṭhānaṁ,",
  "atk-vin02a10:116_3": "taṁ vikopentassa vā tato uddharantassa vā pācittiyaṁ.",
  "atk-vin02a10:116_4": "Ekā amūlikā latā hoti,",
  "atk-vin02a10:116_5": "aṅguliveṭhako viya vanappagumbadaṇḍake veṭheti,",
  "atk-vin02a10:116_6": "tassāpi ayameva vinicchayo.",
  "atk-vin02a10:116_7": "Gehamukhapākāravedikācetiyādīsu nīlavaṇṇo sevālo hoti,",
  "atk-vin02a10:116_8": "yāva dve tīṇi pattāni na sañjāyanti tāva aggabījasaṅgahaṁ gacchati.",
  "atk-vin02a10:116_9": "Pattesu jātesu pācittiyavatthu.",
  "atk-vin02a10:116_10": "Tasmā tādisesu ṭhānesu sudhālepampi dātuṁ na vaṭṭati.",
  "atk-vin02a10:116_11": "Anupasampannena littassa uparisnehalepo dātuṁ vaṭṭati.",
  "atk-vin02a10:116_12": "Sace nidāghasamaye sukkhasevālo tiṭṭhati,",
  "atk-vin02a10:116_13": "taṁ sammuñjanīādīhi ghaṁsitvā apanetuṁ vaṭṭati.",
  "atk-vin02a10:116_14": "Pānīyaghaṭādīnaṁ bahi sevālo dukkaṭavatthu,",
  "atk-vin02a10:116_15": "anto abbohāriko.",
  "atk-vin02a10:116_16": "Dantakaṭṭhapūvādīsu kaṇṇakampi abbohārikameva.",
  "atk-vin02a10:116_17": "Vuttañhetaṁ –",
  "atk-vin02a10:116_18": "“sace gerukaparikammakatā bhitti kaṇṇakitā hoti,",
  "atk-vin02a10:116_19": "coḷakaṁ temetvā pīḷetvā pamajjitabbā”ti.",
  "atk-vin02a10:117_0": "Pāsāṇajātipāsāṇadaddusevālaseleyyakādīni aharitavaṇṇāni apattakāni ca dukkaṭavatthukāni.",
  "atk-vin02a10:117_1": "Ahicchattakaṁ yāva makuḷaṁ hoti,",
  "atk-vin02a10:117_2": "tāva dukkaṭavatthu.",
  "atk-vin02a10:117_3": "Pupphitakālato paṭṭhāya abbohārikaṁ.",
  "atk-vin02a10:117_4": "Allarukkhato pana ahicchattakaṁ gaṇhanto rukkhattacaṁ vikopeti,",
  "atk-vin02a10:117_5": "tasmā tattha pācittiyaṁ.",
  "atk-vin02a10:117_6": "Rukkhapappaṭikāyapi eseva nayo.",
  "atk-vin02a10:117_7": "Yā pana indasālakakudhādīnaṁ pappaṭikā rukkhato muccitvā tiṭṭhati,",
  "atk-vin02a10:117_8": "taṁ gaṇhantassa anāpatti.",
  "atk-vin02a10:117_9": "Niyyāsampi rukkhato muccitvā ṭhitaṁ sukkharukkhe vā laggaṁ gaṇhituṁ vaṭṭati.",
  "atk-vin02a10:117_10": "Allarukkhato na vaṭṭati.",
  "atk-vin02a10:117_11": "Lākhāyapi eseva nayo.",
  "atk-vin02a10:117_12": "Rukkhaṁ cāletvā paṇḍupalāsaṁ vā pariṇatakaṇikārādipupphaṁ vā pātentassa pācittiyameva.",
  "atk-vin02a10:117_13": "Hatthakukkuccena mudukesu indasālanuhīkhandhādīsu vā tatthajātakatālapaṇṇādīsu vā akkharaṁ chindantassāpi eseva nayo.",
  "atk-vin02a10:118_0": "Sāmaṇerānaṁ pupphaṁ ocinantānaṁ sākhaṁ onāmetvā dātuṁ vaṭṭati.",
  "atk-vin02a10:118_1": "Tehi pana pupphehi pānīyaṁ na vāsetabbaṁ.",
  "atk-vin02a10:118_2": "Pānīyavāsatthikena sāmaṇeraṁ ukkhipitvā ocināpetabbāni.",
  "atk-vin02a10:118_3": "Phalasākhāpi attanā khāditukāmena na onāmetabbā.",
  "atk-vin02a10:118_4": "Sāmaṇeraṁ ukkhipitvā phalaṁ gāhāpetabbaṁ.",
  "atk-vin02a10:118_5": "Yaṁkiñci gacchaṁ vā lataṁ vā uppāṭentehi sāmaṇerehi saddhiṁ gahetvā ākaḍḍhituṁ na vaṭṭati.",
  "atk-vin02a10:118_6": "Tesaṁ pana ussāhajananatthaṁ anākaḍḍhantena kaḍḍhanākāraṁ dassentena viya agge gahetuṁ vaṭṭati.",
  "atk-vin02a10:118_7": "Yesaṁ rukkhānaṁ sākhā ruhati,",
  "atk-vin02a10:118_8": "tesaṁ sākhaṁ makkhikābījanādīnaṁ atthāya kappiyaṁ akārāpetvā gahitaṁ tace vā patte vā antamaso nakhenapi vilikhantassa dukkaṭaṁ.",
  "atk-vin02a10:118_9": "Allasiṅgiverādīsupi eseva nayo.",
  "atk-vin02a10:118_10": "Sace pana kappiyaṁ kārāpetvā sītale padese ṭhapitassa mūlaṁ sañjāyati,",
  "atk-vin02a10:118_11": "uparibhāge chindituṁ vaṭṭati.",
  "atk-vin02a10:118_12": "Sace aṅkuro jāyati,",
  "atk-vin02a10:118_13": "heṭṭhābhāge chindituṁ vaṭṭati.",
  "atk-vin02a10:118_14": "Mūle ca nīlaṅkure ca jāte na vaṭṭati.",
  "atk-vin02a10:119_0": "Chindati vā chedāpeti vāti antamaso sammuñjanosalākāyapi tiṇāni chindissāmīti bhūmiṁ sammajjanto sayaṁ vā chindati,",
  "atk-vin02a10:119_1": "aññena vā chedāpeti.",
  "atk-vin02a10:119_2": "Bhindati vā bhedāpeti vāti antamaso caṅkamantopi chijjanakaṁ chijjatu,",
  "atk-vin02a10:119_3": "bhijjanakaṁ bhijjatu,",
  "atk-vin02a10:119_4": "caṅkamitaṭṭhānaṁ dassessāmīti sañcicca pādehi akkamanto tiṇavalliādīni sayaṁ vā bhindati aññena vā bhedāpeti.",
  "atk-vin02a10:119_5": "Sacepi hi tiṇaṁ vā lataṁ vā gaṇṭhiṁ karontassa bhijjati,",
  "atk-vin02a10:119_6": "gaṇṭhipi na kātabbo.",
  "atk-vin02a10:119_7": "Tālarukkhādīsu pana corānaṁ anāruhanatthāya dārumakkaṭakaṁ ākoṭenti,",
  "atk-vin02a10:119_8": "kaṇṭake bandhanti,",
  "atk-vin02a10:119_9": "bhikkhussa evaṁ kātuṁ na vaṭṭati.",
  "atk-vin02a10:119_10": "Sace dārumakkaṭako rukkhe allīnamattova hoti,",
  "atk-vin02a10:119_11": "rukkhaṁ na pīḷeti, vaṭṭati.",
  "atk-vin02a10:119_12": "“Rukkhaṁ chinda,",
  "atk-vin02a10:119_13": "lataṁ chinda,",
  "atk-vin02a10:119_14": "kandaṁ vā mūlaṁ vā uppāṭehī”ti vattumpi vaṭṭati,",
  "atk-vin02a10:119_15": "aniyāmitattā.",
  "atk-vin02a10:119_16": "Niyāmetvā pana “imaṁ rukkhaṁ chindā”tiādi vattuṁ na vaṭṭati.",
  "atk-vin02a10:119_17": "Nāmaṁ gahetvāpi “ambarukkhaṁ caturassavalliṁ āluvakandaṁ muñjatiṇaṁ asukarukkhacchalliṁ chinda bhinda uppāṭehī”tiādivacanampi aniyāmitameva hoti.",
  "atk-vin02a10:119_18": "“Imaṁ ambarukkha”ntiādivacanameva hi niyāmitaṁ nāma,",
  "atk-vin02a10:119_19": "taṁ na vaṭṭati.",
  "atk-vin02a10:120_0": "Pacati vā pacāpeti vāti antamaso pattampi pacitukāmo tiṇādīnaṁ upari sañcicca aggiṁ karonto sayaṁ vā pacati,",
  "atk-vin02a10:120_1": "aññena vā pacāpetīti sabbaṁ pathavīkhaṇanasikkhāpade vuttanayena veditabbaṁ.",
  "atk-vin02a10:120_2": "Aniyāmetvā pana “mugge paca,",
  "atk-vin02a10:120_3": "māse pacā”tiādi vattuṁ vaṭṭati.",
  "atk-vin02a10:120_4": "“Ime mugge paca,",
  "atk-vin02a10:120_5": "ime māse pacā”ti evaṁ vattuṁ na vaṭṭati.",
  "atk-vin02a10:121_0": "Anāpatti imaṁ jānātiādīsu “imaṁ mūlabhesajjaṁ jāna,",
  "atk-vin02a10:121_1": "imaṁ mūlaṁ vā paṇṇaṁ vā dehi,",
  "atk-vin02a10:121_2": "imaṁ rukkhaṁ vā lataṁ vā āhara,",
  "atk-vin02a10:121_3": "iminā pupphena vā phalena vā paṇṇena vā attho,",
  "atk-vin02a10:121_4": "imaṁ rukkhaṁ vā lataṁ vā phalaṁ vā kappiyaṁ karohī”ti evamattho daṭṭhabbo.",
  "atk-vin02a10:121_5": "Ettāvatā bhūtagāmaparimocanaṁ kataṁ hoti.",
  "atk-vin02a10:121_6": "Paribhuñjantena pana bījagāmaparimocanatthaṁ puna kappiyaṁ kāretabbaṁ.",
  "atk-vin02a10:122_0": "Kappiyakaraṇañcettha iminā suttānusārena veditabbaṁ –",
  "atk-vin02a10:122_1": "“anujānāmi,",
  "atk-vin02a10:122_2": "bhikkhave,",
  "atk-vin02a10:122_3": "pañcahi samaṇakappehi phalaṁ paribhuñjituṁ aggiparijitaṁ satthaparijitaṁ nakhaparijitaṁ abījaṁ nibbaṭṭabījameva pañcama”nti.",
  "atk-vin02a10:122_4": "Tattha “aggiparijita”nti agginā parijitaṁ adhibhūtaṁ daḍḍhaṁ phuṭṭhanti attho.",
  "atk-vin02a10:122_5": "“Satthaparijita”nti satthena parijitaṁ adhibhūtaṁ chinnaṁ viddhaṁ vāti attho.",
  "atk-vin02a10:122_6": "Esa nayo nakhaparijite.",
  "atk-vin02a10:122_7": "Abījanibbaṭṭabījāni sayameva kappiyāni.",
  "atk-vin02a10:122_8": "Agginā kappiyaṁ karontena kaṭṭhaggigomayaggiādīsu yena kenaci antamaso lohakhaṇḍenapi ādittena kappiyaṁ kātabbaṁ.",
  "atk-vin02a10:122_9": "Tañca kho ekadese phusantena “kappiya”nti vatvāva kātabbaṁ.",
  "atk-vin02a10:122_10": "Satthena karontena yassa kassaci lohamayasatthassa antamaso sūcinakhacchedanānampi tuṇḍena vā dhārāya",
  "atk-vin02a10:122_11": "vā chedaṁ vā vedhaṁ vā dassentena “kappiya”nti vatvāva kātabbaṁ.",
  "atk-vin02a10:122_12": "Nakhena kappiyaṁ karontena pūtinakhena na kātabbaṁ.",
  "atk-vin02a10:122_13": "Manussānaṁ pana sīhabyagghadīpimakkaṭādīnaṁ sakuntānañca nakhā tikhiṇā honti,",
  "atk-vin02a10:122_14": "tehi kātabbaṁ.",
  "atk-vin02a10:122_15": "Assamahiṁsasūkaramigagorūpādīnaṁ khurā atikhiṇā,",
  "atk-vin02a10:122_16": "tehi na kātabbaṁ,",
  "atk-vin02a10:122_17": "katampi akataṁ hoti.",
  "atk-vin02a10:122_18": "Hatthinakhā pana khurā na honti,",
  "atk-vin02a10:122_19": "tehi vaṭṭati.",
  "atk-vin02a10:122_20": "Yehi pana kātuṁ vaṭṭati,",
  "atk-vin02a10:122_21": "tehi tatthajātakehipi uddharitvā gahitakehipi chedaṁ vā vedhaṁ vā dassentena “kappiya”nti vatvāva kātabbaṁ.",
  "atk-vin02a10:123_0": "Tattha sacepi bījānaṁ pabbatamatto rāsi rukkhasahassaṁ vā chinditvā ekābaddhaṁ katvā ucchūnaṁ vā mahābhāro bandhitvā ṭhapito hoti,",
  "atk-vin02a10:123_1": "ekasmiṁ bīje vā rukkhasākhāya vā ucchumhi vā kappiye kate sabbaṁ kataṁ hoti.",
  "atk-vin02a10:123_2": "Ucchū ca dārūni ca ekato baddhāni honti,",
  "atk-vin02a10:123_3": "ucchuṁ kappiyaṁ karissāmīti dāruṁ vijjhati,",
  "atk-vin02a10:123_4": "vaṭṭatiyeva.",
  "atk-vin02a10:123_5": "Sace pana yāya rajjuyā vā valliyā vā baddhāni,",
  "atk-vin02a10:123_6": "taṁ vijjhati,",
  "atk-vin02a10:123_7": "na vaṭṭati.",
  "atk-vin02a10:123_8": "Ucchukhaṇḍānaṁ pacchiṁ pūretvā āharanti,",
  "atk-vin02a10:123_9": "ekasmiṁ khaṇḍe kappiye kate sabbaṁ katameva hoti.",
  "atk-vin02a10:123_10": "Maricapakkādīhi missetvā bhattaṁ āharanti,",
  "atk-vin02a10:123_11": "“kappiyaṁ karohī”ti vutte sacepi bhattasitthe vijjhati,",
  "atk-vin02a10:123_12": "vaṭṭatiyeva.",
  "atk-vin02a10:123_13": "Tilataṇḍulādīsupi eseva nayo.",
  "atk-vin02a10:123_14": "Yāguyā pakkhittāni pana ekābaddhāni hutvā na santiṭṭhanti,",
  "atk-vin02a10:123_15": "tattha ekamekaṁ vijjhitvā kappiyaṁ kātabbameva.",
  "atk-vin02a10:123_16": "Kapitthaphalādīnaṁ anto miñjaṁ kaṭāhaṁ muñcitvā sañcarati,",
  "atk-vin02a10:123_17": "bhindāpetvā kappiyaṁ kārāpetabbaṁ.",
  "atk-vin02a10:123_18": "Ekābaddhaṁ hoti,",
  "atk-vin02a10:123_19": "kaṭāhepi kātuṁ vaṭṭati.",
  "atk-vin02a10:124_0": "Asañciccāti pāsāṇarukkhādīni vā pavaṭṭentassa sākhaṁ vā kaḍḍhantassa kattaradaṇḍena vā bhūmiṁ paharitvā gacchantassa tiṇāni chijjanti,",
  "atk-vin02a10:124_1": "tāni tena chindissāmīti evaṁ sañcicca acchinnattā asañcicca chinnāni nāma honti.",
  "atk-vin02a10:124_2": "Iti asañcicca chindantassa anāpatti.",
  "atk-vin02a10:125_0": "Asatiyāti aññavihito kenaci saddhiṁ kiñci kathento pādaṅguṭṭhakena vā hatthena vā tiṇaṁ vā lataṁ vā chindanto tiṭṭhati,",
  "atk-vin02a10:125_1": "evaṁ asatiyā chindantassa anāpatti.",
  "atk-vin02a10:126_0": "Ajānantassāti etthabbhantare bījagāmoti vā bhūtagāmoti vā na jānāti,",
  "atk-vin02a10:126_1": "chindāmītipi na jānāti,",
  "atk-vin02a10:126_2": "kevalaṁ vatiyā vā palālapuñje vā nikhādanaṁ vā khaṇittiṁ vā kudālaṁ vā saṅgopanatthāya ṭhapeti,",
  "atk-vin02a10:126_3": "ḍayhamānahattho vā aggiṁ pāteti,",
  "atk-vin02a10:126_4": "tatra ce tiṇāni chijjanti vā ḍayhanti vā anāpatti.",
  "atk-vin02a10:126_5": "Manussaviggahapārājikavaṇṇanāyaṁ pana sabbaaṭṭhakathāsu “sace bhikkhu rukkhena vā ajjhotthaṭo hoti,",
  "atk-vin02a10:126_6": "opāte vā patito sakkā ca hoti rukkhaṁ chinditvā bhūmiṁ vā khaṇitvā nikkhamituṁ,",
  "atk-vin02a10:126_7": "jīvitahetupi attanā na kātabbaṁ.",
  "atk-vin02a10:126_8": "Aññena pana bhikkhunā bhūmiṁ vā khaṇitvā rukkhaṁ vā chinditvā allarukkhato vā daṇḍakaṁ chinditvā taṁ rukkhaṁ pavaṭṭetvā nikkhāmetuṁ vaṭṭati,",
  "atk-vin02a10:126_9": "anāpattī”ti vuttaṁ.",
  "atk-vin02a10:126_10": "Tattha kāraṇaṁ na dissati –",
  "atk-vin02a10:126_11": "“anujānāmi,",
  "atk-vin02a10:126_12": "bhikkhave,",
  "atk-vin02a10:126_13": "davaḍāhe ḍayhamāne paṭaggiṁ dātuṁ,",
  "atk-vin02a10:126_14": "parittaṁ kātu”nti idaṁ pana ekameva suttaṁ dissati.",
  "atk-vin02a10:126_15": "Sace etassa anulomaṁ “attano na vaṭṭati,",
  "atk-vin02a10:126_16": "aññassa vaṭṭatī”ti idaṁ nānākaraṇaṁ na sakkā laddhuṁ.",
  "atk-vin02a10:126_17": "Attano atthāya karonto attasinehena akusalacitteneva karoti,",
  "atk-vin02a10:126_18": "paro pana kāruññena,",
  "atk-vin02a10:126_19": "tasmā anāpattīti ce.",
  "atk-vin02a10:126_20": "Etampi akāraṇaṁ.",
  "atk-vin02a10:126_21": "Kusalacittenāpi hi imaṁ āpattiṁ āpajjati.",
  "atk-vin02a10:126_22": "Sabbaaṭṭhakathāsu pana vuttattā na sakkā paṭisedhetuṁ.",
  "atk-vin02a10:126_23": "Gavesitabbā ettha yutti.",
  "atk-vin02a10:126_24": "Aṭṭhakathācariyānaṁ vā saddhāya gantabbanti.",
  "atk-vin02a10:126_25": "Sesaṁ uttānameva.",
  "atk-vin02a10:127_0": "Tisamuṭṭhānaṁ –",
  "atk-vin02a10:127_1": "kāyacittato vācācittato kāyavācācittato ca samuṭṭhāti. Kiriyaṁ,",
  "atk-vin02a10:127_2": "saññāvimokkhaṁ,",
  "atk-vin02a10:127_3": "sacittakaṁ,",
  "atk-vin02a10:127_4": "paṇṇattivajjaṁ,",
  "atk-vin02a10:127_5": "kāyakammaṁ,",
  "atk-vin02a10:127_6": "vacīkammaṁ, ticittaṁ,",
  "atk-vin02a10:127_7": "tivedananti.",
  "atk-vin02a10:128_0": "Bhūtagāmasikkhāpadaṁ paṭhamaṁ.",
  "atk-vin02a10:129_0": "2. Aññavādakasikkhāpadavaṇṇanā",
  "atk-vin02a10:130_0": "94.",
  "atk-vin02a10:130_1": "Dutiyasikkhāpade –",
  "atk-vin02a10:130_2": "anācāraṁ ācaritvāti akātabbaṁ katvā;",
  "atk-vin02a10:130_3": "kāyavacīdvāresu āpattiṁ āpajjitvāti vuttaṁ hoti.",
  "atk-vin02a10:130_4": "Aññenaññaṁ paṭicaratīti aññena vacanena aññaṁ vacanaṁ paṭicarati paṭicchādeti ajjhottharati;",
  "atk-vin02a10:130_5": "idāni taṁ paṭicaraṇavidhiṁ dassento “ko āpanno”tiādimāha.",
  "atk-vin02a10:130_6": "Tatrāyaṁ vacanasambandho –",
  "atk-vin02a10:130_7": "so kira kiñci vītikkamaṁ disvā “āvuso,",
  "atk-vin02a10:130_8": "āpattiṁ āpannosī”ti saṅghamajjhe āpattiyā anuyuñjiyamāno “ko āpanno”ti vadati.",
  "atk-vin02a10:130_9": "“Tato tva”nti vutte “ahaṁ kiṁ āpanno”ti vadati.",
  "atk-vin02a10:130_10": "Atha “pācittiyaṁ vā dukkaṭaṁ vā”ti vutte vatthuṁ pucchanto “ahaṁ kismiṁ āpanno”ti vadati.",
  "atk-vin02a10:130_11": "Tato “asukasmiṁ nāma vatthusmi”nti vutte “ahaṁ kathaṁ āpanno,",
  "atk-vin02a10:130_12": "kiṁ karonto āpannomhī”ti pucchati.",
  "atk-vin02a10:130_13": "Atha “idaṁ nāma karonto āpanno”ti vutte “kaṁ bhaṇathā”ti vadati.",
  "atk-vin02a10:130_14": "Tato “taṁ bhaṇāmā”ti vutte “kiṁ bhaṇathā”ti vadati.",
  "atk-vin02a10:131_0": "Apicettha ayaṁ pāḷimuttakopi aññenaññaṁ paṭicaraṇavidhi –",
  "atk-vin02a10:131_1": "bhikkhūhi “tava sipāṭikāya kahāpaṇo diṭṭho,",
  "atk-vin02a10:131_2": "kissevamasāruppaṁ karosī”ti vutto “sudiṭṭhaṁ, bhante,",
  "atk-vin02a10:131_3": "na paneso kahāpaṇo;",
  "atk-vin02a10:131_4": "tipumaṇḍalaṁ eta”nti bhaṇanto vā “tvaṁ suraṁ pivanto diṭṭho,",
  "atk-vin02a10:131_5": "kissevaṁ karosī”ti vutto “sudiṭṭho, bhante,",
  "atk-vin02a10:131_6": "na panesā surā,",
  "atk-vin02a10:131_7": "bhesajjatthāya sampāditaṁ ariṭṭha”nti bhaṇanto vā “tvaṁ paṭicchanne āsane mātugāmena saddhiṁ nisinno diṭṭho,",
  "atk-vin02a10:131_8": "kissevamasāruppaṁ karosī”ti vutto “yena diṭṭhaṁ sudiṭṭhaṁ,",
  "atk-vin02a10:131_9": "viññū panettha dutiyo atthi,",
  "atk-vin02a10:131_10": "so kissa na diṭṭho”ti bhaṇanto vā,",
  "atk-vin02a10:131_11": "“īdisaṁ tayā kiñci diṭṭha”nti puṭṭho “na suṇāmī”ti sotamupanento vā,",
  "atk-vin02a10:131_12": "sotadvāre pucchantānaṁ cakkhuṁ upanento vā,",
  "atk-vin02a10:131_13": "aññenaññaṁ paṭicaratīti veditabbo.",
  "atk-vin02a10:131_14": "Aññavādakaṁ ropetūti aññavādakaṁ āropetu;",
  "atk-vin02a10:131_15": "patiṭṭhāpetūti attho.",
  "atk-vin02a10:131_16": "Vihesakaṁ ropetūti etasmimpi eseva nayo.",
  "atk-vin02a10:132_0": "98.Aññavādake vihesake pācittiyanti ettha aññaṁ vadatīti aññavādakaṁ;",
  "atk-vin02a10:132_1": "aññenaññaṁ paṭicaraṇassetaṁ nāmaṁ.",
  "atk-vin02a10:132_2": "Vihesetīti vihesakaṁ;",
  "atk-vin02a10:132_3": "tuṇhībhūtassetaṁ nāmaṁ,",
  "atk-vin02a10:132_4": "tasmiṁ aññavādake vihesake.",
  "atk-vin02a10:132_5": "Pācittiyanti vatthudvaye pācittiyadvayaṁ vuttaṁ.",
  "atk-vin02a10:133_0": "100.Aropite aññavādaketi kammavācāya anāropite aññavādake. Aropite vihesaketi etasmimpi eseva nayo.",
  "atk-vin02a10:134_0": "101.Dhammakamme dhammakammasaññītiādīsu yaṁ taṁ aññavādakavihesakaropanakammaṁ kataṁ,",
  "atk-vin02a10:134_1": "tañce dhammakammaṁ hoti,",
  "atk-vin02a10:134_2": "so ca bhikkhu tasmiṁ dhammakammasaññī aññavādakañca vihesakañca karoti,",
  "atk-vin02a10:134_3": "athassa tasmiṁ aññavādake ca vihesake ca āpatti pācittiyassāti iminā nayena attho veditabbo.",
  "atk-vin02a10:135_0": "102.Ajānanto pucchatīti āpattiṁ vā āpannabhāvaṁ ajānantoyeva “kiṁ tumhe bhaṇatha,",
  "atk-vin02a10:135_1": "ahaṁ na jānāmī”ti pucchati.",
  "atk-vin02a10:135_2": "Gilāno vā na kathetīti mukhe tādiso byādhi hoti,",
  "atk-vin02a10:135_3": "yena kathetuṁ na sakkoti.",
  "atk-vin02a10:135_4": "Saṅghassa bhaṇḍanaṁ vātiādīsu saṅghamajjhe kathite tappaccayā saṅghassa bhaṇḍanaṁ vā kalaho vā vivādo vā bhavissati,",
  "atk-vin02a10:135_5": "so mā ahosīti maññamāno na kathetīti iminā nayena attho veditabbo.",
  "atk-vin02a10:135_6": "Sesaṁ uttānamevāti.",
  "atk-vin02a10:136_0": "Tisamuṭṭhānaṁ –",
  "atk-vin02a10:136_1": "kāyacittato vācācittato kāyavācācittato ca samuṭṭhāti,",
  "atk-vin02a10:136_2": "siyā kiriyaṁ,",
  "atk-vin02a10:136_3": "siyā akiriyaṁ,",
  "atk-vin02a10:136_4": "aññenaññaṁ paṭicarantassa hi kiriyaṁ hoti,",
  "atk-vin02a10:136_5": "tuṇhībhāvena vihesantassa akiriyaṁ,",
  "atk-vin02a10:136_6": "saññāvimokkhaṁ,",
  "atk-vin02a10:136_7": "sacittakaṁ,",
  "atk-vin02a10:136_8": "lokavajjaṁ,",
  "atk-vin02a10:136_9": "kāyakammaṁ,",
  "atk-vin02a10:136_10": "vacīkammaṁ,",
  "atk-vin02a10:136_11": "akusalacittaṁ,",
  "atk-vin02a10:136_12": "dukkhavedananti.",
  "atk-vin02a10:137_0": "Aññavādakasikkhāpadaṁ dutiyaṁ.",
  "atk-vin02a10:138_0": "3. Ujjhāpanakasikkhāpadavaṇṇanā",
  "atk-vin02a10:139_0": "103.",
  "atk-vin02a10:139_1": "Tatiyasikkhāpade –",
  "atk-vin02a10:139_2": "dabbaṁ mallaputtaṁ bhikkhū ujjhāpentīti “chandāya dabbo mallaputto”tiādīni vadantā taṁ āyasmantaṁ tehi bhikkhūhi avajānāpenti,",
  "atk-vin02a10:139_3": "avaññāya olokāpenti,",
  "atk-vin02a10:139_4": "lāmakato vā cintāpentī”ti attho.",
  "atk-vin02a10:139_5": "Lakkhaṇaṁ panettha saddasatthānusārena veditabbaṁ.",
  "atk-vin02a10:139_6": "Ojjhāpentītipi pāṭho.",
  "atk-vin02a10:139_7": "Ayamevattho.",
  "atk-vin02a10:139_8": "Chandāyāti chandena pakkhapātena;",
  "atk-vin02a10:139_9": "attano attano sandiṭṭhasambhattānaṁ paṇītāni paññapetīti adhippāyo.",
  "atk-vin02a10:139_10": "Khiyyantīti “chandāya dabbo mallaputto”tiādīni vadantā pakāsenti.",
  "atk-vin02a10:140_0": "105.Ujjhāpanake khiyyanake pācittiyanti ettha yena vacanena ujjhāpenti,",
  "atk-vin02a10:140_1": "taṁ ujjhāpanakaṁ.",
  "atk-vin02a10:140_2": "Yena ca khiyyanti taṁ khiyyanakaṁ.",
  "atk-vin02a10:140_3": "Tasmiṁ ujjhāpanake khiyyanake.",
  "atk-vin02a10:140_4": "Pācittiyanti vatthudvaye pācittiyadvayaṁ vuttaṁ.",
  "atk-vin02a10:141_0": "106.Ujjhāpanakaṁ nāma upasampannaṁ saṅghena sammataṁ senāsanapaññāpakaṁ vā…pe…",
  "atk-vin02a10:141_1": "appamattakavissajjanakaṁ vāti etesaṁ padānaṁ “maṅkukattukāmo”ti iminā sambandho.",
  "atk-vin02a10:141_2": "Avaṇṇaṁ kattukāmo ayasaṁ kattukāmoti imesaṁ pana vasena upasampannantiādīsu “upasampannassā”ti evaṁ vibhattivipariṇāmo kātabbo.",
  "atk-vin02a10:141_3": "Ujjhāpeti vā khiyyati vā āpatti pācittiyassāti ettha pana yasmā “khiyyanakaṁ nāmā”ti evaṁ mātikāpadaṁ",
  "atk-vin02a10:141_4": "uddharitvāpi “ujjhāpanakaṁ nāmā”ti imassa padassa vuttavibhaṅgoyeva vattabbo hoti,",
  "atk-vin02a10:141_5": "aññavādakasikkhāpade viya añño viseso natthi,",
  "atk-vin02a10:141_6": "tasmā taṁ visuṁ anuddharitvā avibhajitvā nigamanameva ekato katanti veditabbaṁ.",
  "atk-vin02a10:141_7": "Dhammakamme dhammakammasaññītiādīsu yaṁ tassa upasampannassa sammutikammaṁ kataṁ tañce dhammakammaṁ hoti,",
  "atk-vin02a10:141_8": "so ca bhikkhu tasmiṁ dhammakammasaññī ujjhāpanakañca khiyyanakañca karoti,",
  "atk-vin02a10:141_9": "athassa tasmiṁ ujjhāpanake ca khiyyanake ca āpatti pācittiyassāti iminā nayena attho veditabbo.",
  "atk-vin02a10:142_0": "Anupasampannaṁujjhāpeti vā khiyyati vāti ettha upasampannaṁ saṅghena sammataṁ aññaṁ anupasampannaṁ ujjhāpeti avajānāpeti,",
  "atk-vin02a10:142_1": "tassa vā taṁ santike khiyyatīti attho.",
  "atk-vin02a10:142_2": "Upasampannaṁ saṅghena asammatanti kammavācāya asammataṁ kevalaṁ “taveso bhāro”ti saṅghena āropitabhāraṁ",
  "atk-vin02a10:142_3": "bhikkhūnaṁ vā phāsuvihāratthāya sayameva taṁ bhāraṁ vahantaṁ,",
  "atk-vin02a10:142_4": "yatra vā dve tayo bhikkhū viharanti,",
  "atk-vin02a10:142_5": "tatra vā tādisaṁ kammaṁ karontanti adhippāyo.",
  "atk-vin02a10:142_6": "Anupasampannaṁ saṅghena sammataṁ vā asammataṁ vāti ettha pana kiñcāpi anupasampannassa terasa sammutiyo dātuṁ na vaṭṭanti.",
  "atk-vin02a10:142_7": "Atha kho upasampannakāle laddhasammutiko pacchā anupasampannabhāve ṭhito,",
  "atk-vin02a10:142_8": "taṁ sandhāya “saṅghena sammataṁ vā”ti vuttaṁ.",
  "atk-vin02a10:142_9": "Yassa pana byattassa sāmaṇerassa kevalaṁ saṅghena vā sammatena vā bhikkhunā “tvaṁ idaṁ kammaṁ karohī”ti bhāro kato,",
  "atk-vin02a10:142_10": "tādisaṁ sandhāya “asammataṁ vā”ti vuttaṁ.",
  "atk-vin02a10:142_11": "Sesamettha uttānamevāti.",
  "atk-vin02a10:143_0": "Tisamuṭṭhānaṁ –",
  "atk-vin02a10:143_1": "kāyacittato vācācittato kāyavācācittato ca samuṭṭhāti, kiriyaṁ,",
  "atk-vin02a10:143_2": "saññāvimokkhaṁ,",
  "atk-vin02a10:143_3": "sacittakaṁ,",
  "atk-vin02a10:143_4": "lokavajjaṁ,",
  "atk-vin02a10:143_5": "kāyakammaṁ,",
  "atk-vin02a10:143_6": "vacīkammaṁ,",
  "atk-vin02a10:143_7": "akusalacittaṁ,",
  "atk-vin02a10:143_8": "dukkhavedananti.",
  "atk-vin02a10:144_0": "Ujjhāpanakasikkhāpadaṁ tatiyaṁ.",
  "atk-vin02a10:145_0": "4. Paṭhamasenāsanasikkhāpadavaṇṇanā",
  "atk-vin02a10:146_0": "108.",
  "atk-vin02a10:146_1": "Catutthasikkhāpade –",
  "atk-vin02a10:146_2": "hemantike kāleti hemantakāle himapātasamaye.",
  "atk-vin02a10:146_3": "Kāyaṁ otāpentāti mañcapīṭhādīsu nisinnā bālātapena kāyaṁ otāpentā.",
  "atk-vin02a10:146_4": "Kāle ārociteti yāgubhattādīsu yassa kassaci kāle ārocite.",
  "atk-vin02a10:146_5": "Ovaṭṭhaṁ hotīti himavassena ovaṭṭhaṁ tintaṁ hoti.",
  "atk-vin02a10:147_0": "110.Avassikasaṅketeti vassikavassānamāsāti evaṁ apaññatte cattāro hemantike cattāro ca gimhike aṭṭha māseti attho.",
  "atk-vin02a10:147_1": "Maṇḍape vāti sākhāmaṇḍape vā padaramaṇḍape vā.",
  "atk-vin02a10:147_2": "Rukkhamūle vāti yassa kassaci rukkhassa heṭṭhā.",
  "atk-vin02a10:147_3": "Yattha kākā vā kulalā vā na ūhadantīti yattha dhuvanivāsena kulāvake katvā vasamānā ete kākakulalā vā aññe vā sakuntā taṁ senāsanaṁ na ūhadanti,",
  "atk-vin02a10:147_4": "tādise rukkhamūle nikkhipituṁ anujānāmīti.",
  "atk-vin02a10:147_5": "Tasmā yattha gocarappasutā sakuntā vissamitvā gacchanti,",
  "atk-vin02a10:147_6": "tassa rukkhassa mūle nikkhipituṁ vaṭṭati.",
  "atk-vin02a10:147_7": "Yasmiṁ pana dhuvanivāsena kulāvake katvā vasanti,",
  "atk-vin02a10:147_8": "tassa rukkhassa mūle na nikkhipitabbaṁ.",
  "atk-vin02a10:147_9": "“Aṭṭha māse”ti vacanato yesu janapadesu vassakāle na vassati,",
  "atk-vin02a10:147_10": "tesupi cattāro māse nikkhipituṁ na vaṭṭatiyeva.",
  "atk-vin02a10:147_11": "“Avassikasaṅkete”ti vacanato yattha hemante devo vassati,",
  "atk-vin02a10:147_12": "tattha hemantepi ajjhokāse nikkhipituṁ na vaṭṭati.",
  "atk-vin02a10:147_13": "Gimhe pana sabbattha vigatavalāhakaṁ visuddhaṁ nabhaṁ hoti,",
  "atk-vin02a10:147_14": "evarūpe kāle kenacideva karaṇīyena ajjhokāse mañcapīṭhaṁ nikkhipituṁ vaṭṭati.",
  "atk-vin02a10:148_0": "Abbhokāsikenāpi vattaṁ jānitabbaṁ,",
  "atk-vin02a10:148_1": "tassa hi sace puggalikamañcako atthi,",
  "atk-vin02a10:148_2": "tattheva sayitabbaṁ.",
  "atk-vin02a10:148_3": "Saṅghikaṁ gaṇhantena vettena vā vākena vā vītamañcako gahetabbo.",
  "atk-vin02a10:148_4": "Tasmiṁ asati purāṇamañcako gahetabbo.",
  "atk-vin02a10:148_5": "Tasmimpi asati navavāyimo vā onaddhako vā gahetabbo.",
  "atk-vin02a10:148_6": "Gahetvā ca pana “ahaṁ ukkaṭṭharukkhamūliko ukkaṭṭhaabbhokāsiko”ti cīvarakuṭimpi akatvā asamaye ajjhokāse",
  "atk-vin02a10:148_7": "rukkhamūle vā paññapetvā nipajjituṁ na vaṭṭati.",
  "atk-vin02a10:148_8": "Sace pana catugguṇenapi cīvarena katakuṭi atementaṁ rakkhituṁ na sakkoti,",
  "atk-vin02a10:148_9": "sattāhavaddalikādīni bhavanti,",
  "atk-vin02a10:148_10": "bhikkhuno kāyānugatikattā vaṭṭati.",
  "atk-vin02a10:149_0": "Araññe paṇṇakuṭīsu vasantānaṁ sīlasampadāya pasannacittā manussā navaṁ mañcapīṭhaṁ denti “saṅghikaparibhogena",
  "atk-vin02a10:149_1": "paribhuñjathā”ti vasitvā gacchantehi sāmantavihāre sabhāgabhikkhūnaṁ pesetvā gantabbaṁ,",
  "atk-vin02a10:149_2": "sabhāgānaṁ abhāve anovassake nikkhipitvā gantabbaṁ,",
  "atk-vin02a10:149_3": "anovassake asati rukkhe laggetvā gantabbaṁ.",
  "atk-vin02a10:149_4": "Cetiyaṅgaṇe sammajjaniṁ gahetvā bhojanasālaṅgaṇaṁ vā uposathāgāraṅgaṇaṁ vā pariveṇadivāṭṭhānaaggisālādīsu",
  "atk-vin02a10:149_5": "vā aññataraṁ sammajjitvā dhovitvā puna sammajjanīmāḷakeyeva ṭhapetabbā.",
  "atk-vin02a10:149_6": "Uposathāgārādīsu aññatarasmiṁ gahetvā avasesāni sammajjantassāpi eseva nayo.",
  "atk-vin02a10:150_0": "Yo pana bhikkhācāramaggaṁ sammajjantova gantukāmo hoti,",
  "atk-vin02a10:150_1": "tena sammajjitvā sace antarāmagge sālā atthi,",
  "atk-vin02a10:150_2": "tattha ṭhapetabbā.",
  "atk-vin02a10:150_3": "Sace natthi,",
  "atk-vin02a10:150_4": "valāhakānaṁ anuṭṭhitabhāvaṁ sallakkhetvā “yāvāhaṁ gāmato nikkhamāmi,",
  "atk-vin02a10:150_5": "tāva na vassissatī”ti jānantena yattha katthaci nikkhipitvā puna paccāgacchantena pākatikaṭṭhāne ṭhapetabbā.",
  "atk-vin02a10:150_6": "Sace vassissatīti jānanto ajjhokāse ṭhapeti,",
  "atk-vin02a10:150_7": "dukkaṭanti mahāpaccariyaṁ vuttaṁ.",
  "atk-vin02a10:150_8": "Sace pana tatra tatreva sammajjanatthāya sammajjanī nikkhittā hoti,",
  "atk-vin02a10:150_9": "taṁ taṁ ṭhānaṁ sammajjitvā tatra tatreva nikkhipituṁ vaṭṭati.",
  "atk-vin02a10:150_10": "Āsanasālaṁ sammajjantena vattaṁ jānitabbaṁ.",
  "atk-vin02a10:150_11": "Tatridaṁ vattaṁ –",
  "atk-vin02a10:150_12": "majjhato paṭṭhāya pādaṭṭhānābhimukhā vālikā haritabbā.",
  "atk-vin02a10:150_13": "Kacavaraṁ hatthehi gahetvā bahi chaḍḍetabbaṁ.",
  "atk-vin02a10:151_0": "111.Masārakoti mañcapāde vijjhitvā tattha aṭaniyo pavesetvā kato.",
  "atk-vin02a10:151_1": "Bundikābaddhoti aṭanīhi mañcapāde ḍaṁsāpetvā pallaṅkasaṅkhepena kato.",
  "atk-vin02a10:151_2": "Kuḷīrapādakoti assameṇḍakādīnaṁ pādasadisehi pādehi kato.",
  "atk-vin02a10:151_3": "Yo vā pana koci vaṅkapādako,",
  "atk-vin02a10:151_4": "ayaṁ vuccati kuḷīrapādako.",
  "atk-vin02a10:151_5": "Āhaccapādakoti ayaṁ pana “āhaccapādako nāma mañco aṅge vijjhitvā kato hotī”ti evaṁ parato pāḷiyaṁyeva vutto,",
  "atk-vin02a10:151_6": "tasmā aṭaniyo vijjhitvā tattha pādasikhaṁ pavesetvā upari āṇiṁ datvā katamañco “āhaccapādako”ti veditabbo.",
  "atk-vin02a10:151_7": "Pīṭhepi eseva nayo.",
  "atk-vin02a10:151_8": "Anto saṁveṭhetvā baddhaṁ hotīti heṭṭhā ca upari ca vitthataṁ majjhe saṅkhittaṁ paṇavasaṇṭhānaṁ katvā baddhaṁ hoti,",
  "atk-vin02a10:151_9": "taṁ kira majjhe sīhabyagghacammaparikkhittampi karonti.",
  "atk-vin02a10:151_10": "Akappiyacammaṁ nāmettha natthi.",
  "atk-vin02a10:151_11": "Senāsanañhi sovaṇṇamayampi vaṭṭati,",
  "atk-vin02a10:151_12": "tasmā taṁ mahagghaṁ hoti.",
  "atk-vin02a10:151_13": "Anupasampannaṁ santharāpeti tassa palibodhoti yena santharāpitaṁ,",
  "atk-vin02a10:151_14": "tassa palibodho.",
  "atk-vin02a10:151_15": "Leḍḍupātaṁ atikkamantassa āpatti pācittiyassāti thāmamajjhimassa purisassa leḍḍupātaṁ atikkamantassa pācittiyaṁ.",
  "atk-vin02a10:152_0": "Ayaṁ panettha vinicchayo –",
  "atk-vin02a10:152_1": "thero bhojanasālāyaṁ bhattakiccaṁ katvā daharaṁ āṇāpeti “gaccha divāṭṭhāne mañcapīṭhaṁ paññapehī”ti.",
  "atk-vin02a10:152_2": "So tathā katvā nisinno.",
  "atk-vin02a10:152_3": "Thero yathāruciṁ vicaritvā tattha gantvā thavikaṁ vā uttarāsaṅgaṁ vā ṭhapeti,",
  "atk-vin02a10:152_4": "tato paṭṭhāya therassa palibodho.",
  "atk-vin02a10:152_5": "Nisīditvā sayaṁ gacchanto neva uddharati,",
  "atk-vin02a10:152_6": "na uddharāpeti,",
  "atk-vin02a10:152_7": "leḍḍupātātikkame pācittiyaṁ.",
  "atk-vin02a10:152_8": "Sace pana thero tattha thavikaṁ vā uttarāsaṅgaṁ vā aṭṭhapetvā caṅkamantova daharaṁ “gaccha tva”nti bhaṇati,",
  "atk-vin02a10:152_9": "tena “idaṁ bhante mañcapīṭha”nti ācikkhitabbaṁ.",
  "atk-vin02a10:152_10": "Sace thero vattaṁ jānāti “tvaṁ gaccha,",
  "atk-vin02a10:152_11": "ahaṁ pākatikaṁ karissāmī”ti vattabbaṁ.",
  "atk-vin02a10:152_12": "Sace bālo hoti anuggahitavatto “gaccha,",
  "atk-vin02a10:152_13": "mā idha tiṭṭha,",
  "atk-vin02a10:152_14": "neva nisīdituṁ na nipajjituṁ demī”ti daharaṁ tajjetiyeva.",
  "atk-vin02a10:152_15": "Daharena “bhante sukhaṁ sayathā”ti kappaṁ labhitvā vanditvā gantabbaṁ.",
  "atk-vin02a10:152_16": "Tasmiṁ gate therasseva palibodho.",
  "atk-vin02a10:152_17": "Purimanayeneva cassa āpatti veditabbā.",
  "atk-vin02a10:153_0": "Atha pana āṇattikkhaṇeyeva daharo “mayhaṁ bhante bhaṇḍakadhovanādi kiñci karaṇīyaṁ atthī”ti vadati,",
  "atk-vin02a10:153_1": "thero ca naṁ “tvaṁ paññapetvā gacchāhī”ti vatvā bhojanasālato nikkhamitvā aññattha gacchati,",
  "atk-vin02a10:153_2": "pāduddhārena kāretabbo.",
  "atk-vin02a10:153_3": "Sace tattheva gantvā nisīdati purimanayeneva cassa leḍḍupātātikkame āpatti.",
  "atk-vin02a10:153_4": "Sace pana thero sāmaṇeraṁ āṇāpeti,",
  "atk-vin02a10:153_5": "sāmaṇere tattha mañcapīṭhaṁ paññapetvā nisinnepi bhojanasālato aññattha gacchanto pāduddhārena kāretabbo.",
  "atk-vin02a10:153_6": "Gantvā nisinno puna gamanakāle leḍḍupātātikkame āpattiyā kāretabbo.",
  "atk-vin02a10:153_7": "Sace pana āṇāpento mañcapīṭhaṁ paññapetvā tattheva nisīdāti āṇāpeti,",
  "atk-vin02a10:153_8": "yatricchati tatra gantvā āgantuṁ labhati.",
  "atk-vin02a10:153_9": "Sayaṁ pana pākatikaṁ akatvā gacchantassa leḍḍupātātikkame pācittiyaṁ.",
  "atk-vin02a10:153_10": "Antarasannipāte mañcapīṭhāni paññapetvā nisinnehi gamanakāle ārāmikānaṁ imaṁ paṭisāmethāti vattabbaṁ,",
  "atk-vin02a10:153_11": "avatvā gacchantānaṁ leḍḍupātātikkame āpatti.",
  "atk-vin02a10:154_0": "Mahādhammasavanaṁ nāma hoti tattha uposathāgāratopi bhojanasālatopi āharitvā mañcapīṭhāni paññapenti.",
  "atk-vin02a10:154_1": "Āvāsikānaṁyeva palibodho.",
  "atk-vin02a10:154_2": "Sace āgantukā “idaṁ amhākaṁ upajjhāyassa idaṁ ācariyassā”ti gaṇhanti,",
  "atk-vin02a10:154_3": "tato paṭṭhāya tesaṁyeva palibodho.",
  "atk-vin02a10:154_4": "Gamanakāle pākatikaṁ akatvā leḍḍupātaṁ atikkamantānaṁ āpatti.",
  "atk-vin02a10:154_5": "Mahāpaccariyaṁ puna vuttaṁ –",
  "atk-vin02a10:154_6": "“yāva aññe na nisīdanti,",
  "atk-vin02a10:154_7": "tāva yehi paññattaṁ,",
  "atk-vin02a10:154_8": "tesaṁ bhāro.",
  "atk-vin02a10:154_9": "Aññesu āgantvā nisinnesu nisinnakānaṁ bhāro.",
  "atk-vin02a10:154_10": "Sace te anuddharitvā vā anuddharāpetvā vā gacchanti, dukkaṭaṁ. Kasmā?",
  "atk-vin02a10:154_11": "Anāṇattiyā paññapitattā”ti.",
  "atk-vin02a10:154_12": "Dhammāsane paññatte yāva ussārako vā dhammakathiko vā nāgacchati,",
  "atk-vin02a10:154_13": "tāva paññāpakānaṁ palibodho,",
  "atk-vin02a10:154_14": "tasmiṁ āgantvā nisinne tassa palibodho.",
  "atk-vin02a10:154_15": "Sakalaṁ ahorattaṁ dhammasavanaṁ hoti,",
  "atk-vin02a10:154_16": "añño ussārako vā dhammakathiko vā uṭṭhahati,",
  "atk-vin02a10:154_17": "añño nisīdati,",
  "atk-vin02a10:154_18": "yo yo āgantvā nisīdati,",
  "atk-vin02a10:154_19": "tassa tassa bhāro.",
  "atk-vin02a10:154_20": "Uṭṭhahantena pana “idamāsanaṁ tumhākaṁ bhāro”ti vatvā gantabbaṁ.",
  "atk-vin02a10:154_21": "Sacepi itarasmiṁ anāgateyeva paṭhamaṁ nisinno uṭṭhāya gacchati,",
  "atk-vin02a10:154_22": "tasmiñca antoupacāraṭṭheyeva itaro āgantvā nisīdati,",
  "atk-vin02a10:154_23": "uṭṭhāya gato āpattiyā na kāretabbo.",
  "atk-vin02a10:154_24": "Sace pana itarasmiṁ anāgateyeva paṭhamaṁ nisinno uṭṭhāyāsanā leḍḍupātaṁ atikkamati,",
  "atk-vin02a10:154_25": "āpattiyā kāretabbo.",
  "atk-vin02a10:154_26": "Sabbattha ca “leḍḍupātātikkame paṭhamapāde dukkaṭaṁ,",
  "atk-vin02a10:154_27": "dutiye pācittiya”nti ayaṁ nayo mahāpaccariyaṁ vutto.",
  "atk-vin02a10:155_0": "112.Cimilikaṁ vātiādīsu cimilikā nāma sudhādiparikammakatāya bhūmiyā vaṇṇānurakkhaṇatthaṁ katā hoti,",
  "atk-vin02a10:155_1": "taṁ heṭṭhā pattharitvā upari kaṭasārakaṁ pattharanti.",
  "atk-vin02a10:155_2": "Uttarattharaṇaṁ nāma mañcapīṭhānaṁ upari attharitabbakaṁ paccattharaṇaṁ.",
  "atk-vin02a10:155_3": "Bhūmattharaṇaṁ nāma bhūmiyaṁ attharitabbā kaṭasārakādivikati.",
  "atk-vin02a10:155_4": "Taṭṭikaṁ nāma tālapaṇṇehi vā vākehi vā katataṭṭikā.",
  "atk-vin02a10:155_5": "Cammakhaṇḍo nāma sīhabyagghadīpitaracchacammādīsupi yaṁkiñci cammaṁ.",
  "atk-vin02a10:155_6": "Aṭṭhakathāsu hi senāsanaparibhoge paṭikkhittacammaṁ nāma na dissati,",
  "atk-vin02a10:155_7": "tasmā sīhacammādīnaṁ pariharaṇeyeva paṭikkhepo veditabbo.",
  "atk-vin02a10:155_8": "Pādapuñchanī nāma rajjukehi vā pilotikāhi vā pādapuñchanatthaṁ katā.",
  "atk-vin02a10:155_9": "Phalakapīṭhaṁ nāma phalakamayaṁ pīṭhaṁ.",
  "atk-vin02a10:155_10": "Atha vā phalakañceva dārumayapīṭhañca;",
  "atk-vin02a10:155_11": "etena sabbampi dārubhaṇḍādi saṅgahitaṁ.",
  "atk-vin02a10:155_12": "Mahāpaccariyaṁ pana vitthāreneva vuttaṁ –",
  "atk-vin02a10:155_13": "“ādhārakaṁ pattapidhānaṁ pādakathalikaṁ tālavaṇṭaṁ bījanīpattakaṁ yaṁkiñci dārubhaṇḍaṁ antamaso pānīyauḷuṅkaṁ",
  "atk-vin02a10:155_14": "pānīyasaṅkhaṁ ajjhokāse nikkhipitvā gacchantassa dukkaṭa”nti.",
  "atk-vin02a10:155_15": "Mahāaṭṭhakathāyaṁ pana esa nayo dutiyasikkhāpade dassito.",
  "atk-vin02a10:155_16": "Ajjhokāse rajanaṁ pacitvā rajanabhājanaṁ rajanauḷuṅko rajanadoṇikāti sabbaṁ aggisālāya paṭisāmetabbaṁ.",
  "atk-vin02a10:155_17": "Sace aggisālā natthi,",
  "atk-vin02a10:155_18": "anovassake pabbhāre nikkhipitabbaṁ.",
  "atk-vin02a10:155_19": "Tasmimpi asati yattha olokentā bhikkhū passanti,",
  "atk-vin02a10:155_20": "tādise ṭhāne ṭhapetvāpi gantuṁ vaṭṭati.",
  "atk-vin02a10:156_0": "Aññassapuggaliketi yasmiṁ vissāsaggāho na ruhati,",
  "atk-vin02a10:156_1": "tassa santake dukkaṭaṁ.",
  "atk-vin02a10:156_2": "Yasmiṁ pana vissāso ruhati,",
  "atk-vin02a10:156_3": "tassa santakaṁ attano puggalikamiva hotīti mahāpaccariyādīsu vuttaṁ.",
  "atk-vin02a10:157_0": "113.Āpucchaṁ gacchatīti yo bhikkhu vā sāmaṇero vā ārāmiko vā lajjī hoti,",
  "atk-vin02a10:157_1": "attano palibodhaṁ viya maññati,",
  "atk-vin02a10:157_2": "yo tathārūpaṁ āpucchitvā gacchati,",
  "atk-vin02a10:157_3": "tassa anāpatti.",
  "atk-vin02a10:157_4": "Otāpento gacchatīti ātape otāpento āgantvā uddharissāmīti gacchati;",
  "atk-vin02a10:157_5": "evaṁ gacchato anāpatti.",
  "atk-vin02a10:157_6": "Kenaci palibuddhaṁ hotīti senāsanaṁ kenaci upaddutaṁ hotīti attho.",
  "atk-vin02a10:157_7": "Sacepi hi vuḍḍhataro bhikkhu uṭṭhāpetvā gaṇhāti,",
  "atk-vin02a10:157_8": "sacepi yakkho vā peto vā āgantvā nisīdati,",
  "atk-vin02a10:157_9": "koci vā issaro āgantvā gaṇhāti,",
  "atk-vin02a10:157_10": "senāsanaṁ palibuddhaṁ hoti,",
  "atk-vin02a10:157_11": "sīhabyagghādīsu vā pana taṁ padesaṁ āgantvā ṭhitesupi senāsanaṁ palibuddhaṁ hotiyeva.",
  "atk-vin02a10:157_12": "Evaṁ kenaci palibuddhe anuddharitvāpi gacchato anāpatti.",
  "atk-vin02a10:157_13": "Āpadāsūti jīvitabrahmacariyantarāyesu.",
  "atk-vin02a10:157_14": "Sesaṁ uttānamevāti.",
  "atk-vin02a10:158_0": "Kathinasamuṭṭhānaṁ –",
  "atk-vin02a10:158_1": "kāyavācato kāyavācācittato ca samuṭṭhāti,",
  "atk-vin02a10:158_2": "kiriyākiriyaṁ,",
  "atk-vin02a10:158_3": "nosaññāvimokkhaṁ,",
  "atk-vin02a10:158_4": "acittakaṁ,",
  "atk-vin02a10:158_5": "paṇṇattivajjaṁ,",
  "atk-vin02a10:158_6": "kāyakammaṁ,",
  "atk-vin02a10:158_7": "vacīkammaṁ, ticittaṁ,",
  "atk-vin02a10:158_8": "tivedananti.",
  "atk-vin02a10:159_0": "Paṭhamasenāsanasikkhāpadaṁ catutthaṁ.",
  "atk-vin02a10:160_0": "5. Dutiyasenāsanasikkhāpadavaṇṇanā",
  "atk-vin02a10:161_0": "116.",
  "atk-vin02a10:161_1": "Dutiyasenāsanasikkhāpade –",
  "atk-vin02a10:161_2": "bhisīti mañcakabhisi vā pīṭhakabhisi vā.",
  "atk-vin02a10:161_3": "Cimilikādīnipi purimasikkhāpade vuttappakārāniyeva.",
  "atk-vin02a10:161_4": "Nisīdananti sadasaṁ veditabbaṁ.",
  "atk-vin02a10:161_5": "Paccattharaṇanti pāvāro kojavoti ettakameva vuttaṁ.",
  "atk-vin02a10:161_6": "Tiṇasanthāroti yesaṁ kesañci tiṇānaṁ santhāro.",
  "atk-vin02a10:161_7": "Esa nayo paṇṇasanthāre.",
  "atk-vin02a10:161_8": "Parikkhepaṁ atikkamantassāti ettha paṭhamapādaṁ atikkāmentassa dukkaṭaṁ,",
  "atk-vin02a10:161_9": "dutiyātikkame pācittiyaṁ.",
  "atk-vin02a10:161_10": "Aparikkhittassa upacāro nāma senāsanato dve leḍḍupātā.",
  "atk-vin02a10:162_0": "Anāpucchaṁvā gaccheyyāti ettha bhikkhumhi sati bhikkhu āpucchitabbo.",
  "atk-vin02a10:162_1": "Tasmiṁ asati sāmaṇero,",
  "atk-vin02a10:162_2": "tasmiṁ asati ārāmiko,",
  "atk-vin02a10:162_3": "tasmimpi asati yena vihāro kārito so vihārasāmiko,",
  "atk-vin02a10:162_4": "tassa vā kule yo koci āpucchitabbo.",
  "atk-vin02a10:162_5": "Tasmimpi asati catūsu pāsāṇesu mañcaṁ ṭhapetvā mañce avasesamañcapīṭhāni āropetvā upari bhisiādikaṁ dasavidhampi",
  "atk-vin02a10:162_6": "seyyaṁ rāsiṁ karitvā dārubhaṇḍaṁ mattikābhaṇḍaṁ paṭisāmetvā dvāravātapānāni pidahitvā gamiyavattaṁ pūretvā",
  "atk-vin02a10:162_7": "gantabbaṁ.",
  "atk-vin02a10:162_8": "Sace pana senāsanaṁ ovassati,",
  "atk-vin02a10:162_9": "chadanatthañca tiṇaṁ vā iṭṭhakā vā ānītā honti,",
  "atk-vin02a10:162_10": "sace ussahati,",
  "atk-vin02a10:162_11": "chādetabbaṁ.",
  "atk-vin02a10:162_12": "No ce sakkoti,",
  "atk-vin02a10:162_13": "yo okāso anovassako,",
  "atk-vin02a10:162_14": "tattha mañcapīṭhādīni nikkhipitvā gantabbaṁ.",
  "atk-vin02a10:162_15": "Sace sabbampi ovassati,",
  "atk-vin02a10:162_16": "ussahantena antogāme upāsakānaṁ ghare ṭhapetabbaṁ.",
  "atk-vin02a10:162_17": "Sace tepi “saṅghikaṁ nāma bhante bhāriyaṁ,",
  "atk-vin02a10:162_18": "aggidāhādīnaṁ bhāyāmā”ti na sampaṭicchanti,",
  "atk-vin02a10:162_19": "ajjhokāsepi pāsāṇānaṁ upari mañcaṁ ṭhapetvā sesaṁ pubbe vuttanayeneva nikkhipitvā tiṇehi ca paṇṇehi ca paṭicchādetvā gantuṁ vaṭṭati.",
  "atk-vin02a10:162_20": "Yañhi tattha aṅgamattampi avasissati,",
  "atk-vin02a10:162_21": "taṁ aññesaṁ tattha āgatānaṁ bhikkhūnaṁ upakāraṁ bhavissatīti.",
  "atk-vin02a10:163_0": "117.Vihārassa upacāretiādīsu vihārassūpacāro nāma pariveṇaṁ.",
  "atk-vin02a10:163_1": "Upaṭṭhānasālāti pariveṇabhojanasālā.",
  "atk-vin02a10:163_2": "Maṇḍapoti pariveṇamaṇḍapo.",
  "atk-vin02a10:163_3": "Rukkhamūlanti pariveṇarukkhamūlaṁ.",
  "atk-vin02a10:163_4": "Ayaṁ tāva nayo kurundaṭṭhakathāyaṁ vutto.",
  "atk-vin02a10:163_5": "Kiñcāpi vutto,",
  "atk-vin02a10:163_6": "atha kho vihāroti antogabbho vā aññaṁ vā sabbaparicchannaṁ guttasenāsanaṁ veditabbaṁ.",
  "atk-vin02a10:163_7": "Vihārassa upacāreti tassa bahi āsanne okāse.",
  "atk-vin02a10:163_8": "Upaṭṭhānasālāyaṁ vāti bhojanasālāyaṁ vā.",
  "atk-vin02a10:163_9": "Maṇḍape vāti aparicchanne paricchanne vāpi bahūnaṁ sannipātamaṇḍape.",
  "atk-vin02a10:163_10": "Rukkhamūle vattabbaṁ natthi.",
  "atk-vin02a10:163_11": "Āpatti dukkaṭassāti vuttappakārañhi dasavidhaṁ seyyaṁ antogabbhādimhi guttaṭṭhāne paññapetvā gacchantassa",
  "atk-vin02a10:163_12": "yasmā seyyāpi senāsanampi upacikāhi palujjati,",
  "atk-vin02a10:163_13": "vammikarāsiyeva hoti,",
  "atk-vin02a10:163_14": "tasmā pācittiyaṁ vuttaṁ.",
  "atk-vin02a10:163_15": "Bahi pana upaṭṭhānasālādīsu paññapetvā gacchantassa seyyāmattameva nasseyya,",
  "atk-vin02a10:163_16": "ṭhānassa aguttatāya na senāsanaṁ,",
  "atk-vin02a10:163_17": "tasmā ettha dukkaṭaṁ vuttaṁ.",
  "atk-vin02a10:163_18": "Mañcaṁ vā pīṭhaṁ vāti ettha yasmā na sakkā mañcapīṭhaṁ sahasā upacikāhi khāyituṁ,",
  "atk-vin02a10:163_19": "tasmā taṁ vihārepi santharitvā gacchantassa dukkaṭaṁ vuttaṁ.",
  "atk-vin02a10:163_20": "Vihārūpacāre pana taṁ vihāracārikaṁ āhiṇḍantāpi disvā paṭisāmessanti.",
  "atk-vin02a10:164_0": "118.Uddharitvāgacchatīti ettha uddharitvā gacchantena mañcapīṭhakavāṭaṁ sabbaṁ apanetvā saṁharitvā cīvaravaṁse laggetvā gantabbaṁ.",
  "atk-vin02a10:164_1": "Pacchā āgantvā vasanakabhikkhunāpi puna mañcapīṭhaṁ vā paññapetvā sayitvā gacchantena tatheva kātabbaṁ.",
  "atk-vin02a10:164_2": "Antokuṭṭato seyyaṁ bahikuṭṭe paññapetvā vasantena gamanakāle gahitaṭṭhāneyeva paṭisāmetabbaṁ.",
  "atk-vin02a10:164_3": "Uparipāsādato oropetvā heṭṭhāpāsāde vasantassapi eseva nayo.",
  "atk-vin02a10:164_4": "Rattiṭṭhānadivāṭṭhānesu mañcapīṭhaṁ paññapetvāpi gamanakāle puna gahitaṭṭhāneyeva ṭhapetabbaṁ.",
  "atk-vin02a10:165_0": "Āpucchaṁ gacchatīti etthāyaṁ āpucchitabbānāpucchitabbavinicchayo –",
  "atk-vin02a10:165_1": "yā tāva bhūmiyaṁ dīghasālā vā paṇṇasālā vā hoti,",
  "atk-vin02a10:165_2": "yaṁ vā rukkhatthambhesu,",
  "atk-vin02a10:165_3": "katagehaṁ upacikānaṁ uṭṭhānaṭṭhānaṁ hoti,",
  "atk-vin02a10:165_4": "tato pakkamantena tāva āpucchitvāva pakkamitabbaṁ.",
  "atk-vin02a10:165_5": "Tasmiñhi katipayāni divasāni ajaggiyamāne vammikāva santiṭṭhanti.",
  "atk-vin02a10:165_6": "Yaṁ pana pāsāṇapiṭṭhiyaṁ vā pāsāṇatthambhesu vā katasenāsanaṁ siluccayaleṇaṁ vā sudhālittasenāsanaṁ vā yattha upacikāsaṅkā natthi,",
  "atk-vin02a10:165_7": "tato pakkamantassa āpucchitvāpi anāpucchitvāpi gantuṁ vaṭṭati,",
  "atk-vin02a10:165_8": "āpucchanaṁ pana vattaṁ.",
  "atk-vin02a10:165_9": "Sace tādisepi senāsane ekena passena upacikā ārohanti,",
  "atk-vin02a10:165_10": "āpucchitvāva gantabbaṁ.",
  "atk-vin02a10:165_11": "Yo pana āgantuko bhikkhu saṅghikaṁ senāsanaṁ gahetvā vasantaṁ bhikkhuṁ anuvattanto attano senāsanaṁ aggahetvā vasati,",
  "atk-vin02a10:165_12": "yāva so na gaṇhāti,",
  "atk-vin02a10:165_13": "tāva taṁ senāsanaṁ purimabhikkhusseva palibodho.",
  "atk-vin02a10:165_14": "Yadā pana so senāsanaṁ gahetvā attano issariyena vasati,",
  "atk-vin02a10:165_15": "tato paṭṭhāya āgantukasseva palibodho.",
  "atk-vin02a10:165_16": "Sace ubhopi vibhajitvā gaṇhanti,",
  "atk-vin02a10:165_17": "ubhinnampi palibodho.",
  "atk-vin02a10:165_18": "Mahāpaccariyaṁ pana vuttaṁ –",
  "atk-vin02a10:165_19": "“sace dve tayo ekato hutvā paññapenti,",
  "atk-vin02a10:165_20": "gamanakāle sabbehipi āpucchitabbaṁ.",
  "atk-vin02a10:165_21": "Tesu ce paṭhamaṁ gacchanto ‘pacchimo jaggissatī’ti ābhogaṁ katvā gacchati vaṭṭati.",
  "atk-vin02a10:165_22": "Pacchimassa ābhogena mutti natthi.",
  "atk-vin02a10:165_23": "Bahū ekaṁ pesetvā santharāpenti,",
  "atk-vin02a10:165_24": "gamanakāle sabbehi vā āpucchitabbaṁ,",
  "atk-vin02a10:165_25": "ekaṁ vā pesetvā āpucchitabbaṁ.",
  "atk-vin02a10:165_26": "Aññato mañcapīṭhādīni ānetvā aññatra vasitvāpi gamanakāle tattheva netabbāni.",
  "atk-vin02a10:165_27": "Sace aññāvāsato ānetvā vasamānassa añño vuḍḍhataro āgacchati,",
  "atk-vin02a10:165_28": "na paṭibāhitabbo,",
  "atk-vin02a10:165_29": "‘mayā bhante aññāvāsato ānītaṁ,",
  "atk-vin02a10:165_30": "pākatikaṁ kareyyāthā’ti vattabbaṁ.",
  "atk-vin02a10:165_31": "Tena ‘evaṁ karissāmī’ti sampaṭicchite itarassa gantuṁ vaṭṭati.",
  "atk-vin02a10:165_32": "Evamaññattha haritvāpi saṅghikaparibhogena paribhuñjantassa naṭṭhaṁ vā jiṇṇaṁ vā corehi vā haṭaṁ gīvā na hoti,",
  "atk-vin02a10:165_33": "puggalikaparibhogena paribhuñjantassa pana gīvā hoti.",
  "atk-vin02a10:165_34": "Aññassa mañcapīṭhaṁ pana saṅghikaparibhogena vā puggalikaparibhogena vā paribhuñjantassa naṭṭhaṁ gīvāyeva”.",
  "atk-vin02a10:166_0": "Kenaci palibuddhaṁ hotīti vuḍḍhatarabhikkhūissariyayakkhasīhavāḷamigakaṇhasappādīsu yena kenaci senāsanaṁ palibuddhaṁ hoti.",
  "atk-vin02a10:166_1": "Sāpekkho gantvā tattha ṭhito āpucchati,",
  "atk-vin02a10:166_2": "kenaci palibuddho hotīti ajjeva āgantvā paṭijaggissāmīti evaṁ sāpekkho nadīpāraṁ vā gāmantaraṁ vā gantvā yatthassa gamanacittaṁ uppannaṁ,",
  "atk-vin02a10:166_3": "tattheva ṭhito kañci pesetvā āpucchati,",
  "atk-vin02a10:166_4": "nadīpūrarājacorādīsu vā kenaci palibuddho hoti upadduto,",
  "atk-vin02a10:166_5": "na sakkoti paccāgantuṁ,",
  "atk-vin02a10:166_6": "evaṁbhūtassapi anāpatti.",
  "atk-vin02a10:166_7": "Sesaṁ paṭhamasikkhāpade vuttanayameva saddhiṁ samuṭṭhānādīhīti.",
  "atk-vin02a10:167_0": "Dutiyasenāsanasikkhāpadaṁ pañcamaṁ.",
  "atk-vin02a10:168_0": "6. Anupakhajjasikkhāpadavaṇṇanā",
  "atk-vin02a10:169_0": "119.",
  "atk-vin02a10:169_1": "Chaṭṭhasikkhāpade –",
  "atk-vin02a10:169_2": "palibundhentīti paṭhamataraṁ gantvā pattacīvaraṁ atiharitvā rumbhitvā tiṭṭhanti.",
  "atk-vin02a10:169_3": "Therā bhikkhū vuṭṭhāpentīti “amhākaṁ āvuso pāpuṇātī”ti vassaggena gahetvā vuṭṭhāpenti.",
  "atk-vin02a10:169_4": "Anupakhajja seyyaṁ kappentīti “tumhākaṁ bhante mañcaṭṭhānaṁyeva pāpuṇāti,",
  "atk-vin02a10:169_5": "na sabbo vihāro.",
  "atk-vin02a10:169_6": "Amhākaṁ dāni idaṁ ṭhānaṁ pāpuṇātī”ti anupavisitvā mañcapīṭhaṁ paññapetvā nisīdantipi nipajjantipi sajjhāyampi karonti.",
  "atk-vin02a10:170_0": "120.Jānanti “anuṭṭhāpanīyo aya”nti jānanto;",
  "atk-vin02a10:170_1": "tenevassa vibhaṅge “vuḍḍhoti jānātī”tiādi vuttaṁ.",
  "atk-vin02a10:170_2": "Vuḍḍho hi attano vuḍḍhatāya anuṭṭhāpanīyo,",
  "atk-vin02a10:170_3": "gilāno gilānatāya,",
  "atk-vin02a10:170_4": "saṅgho pana bhaṇḍāgārikassa vā dhammakathikavinayadharādīnaṁ vā gaṇavācakaācariyassa vā bahūpakārataṁ",
  "atk-vin02a10:170_5": "guṇavisiṭṭhatañca sallakkhento dhuvavāsatthāya vihāraṁ sammannitvā deti,",
  "atk-vin02a10:170_6": "tasmā yassa saṅghena dinno,",
  "atk-vin02a10:170_7": "sopi anuṭṭhāpanīyo.",
  "atk-vin02a10:170_8": "Kāmañcettha gilānassāpi saṅghoyeva anucchavikaṁ senāsanaṁ deti,",
  "atk-vin02a10:170_9": "gilāno pana “apaloketvā saṅghena adinnasenāsanopi na pīḷetabbo anukampitabbo”ti dassetuṁ visuṁ vutto.",
  "atk-vin02a10:171_0": "121.Upacāreti ettha mañcapīṭhānaṁ tāva mahallake vihāre samantā diyaḍḍho hattho upacāro,",
  "atk-vin02a10:171_1": "khuddake yato pahoti tato diyaḍḍho hattho,",
  "atk-vin02a10:171_2": "pāde dhovitvā pavisantassa passāvatthāya nikkhamantassa ca yāva dvāre nikkhittapādadhovanapāsāṇato passāvaṭṭhānato ca mañcapīṭhaṁ,",
  "atk-vin02a10:171_3": "tāva diyaḍḍhahatthavitthāro maggo upacāro nāma.",
  "atk-vin02a10:171_4": "Tasmiṁ mañcassa vā pīṭhassa vā upacāre ṭhitassa vā bhikkhuno pavisantassa vā nikkhamantassa vā upacāre",
  "atk-vin02a10:171_5": "yo anupakhajja seyyaṁ kappetukāmo seyyaṁ santharati vā santharāpeti vā,",
  "atk-vin02a10:171_6": "āpatti dukkaṭassa.",
  "atk-vin02a10:172_0": "Abhinisīdativā abhinipajjati vāti ettha abhinisīdanamattena abhinipajjanamatteneva vā pācittiyaṁ.",
  "atk-vin02a10:172_1": "Sace pana dvepi karoti,",
  "atk-vin02a10:172_2": "dve pācittiyāni.",
  "atk-vin02a10:172_3": "Uṭṭhāyuṭṭhāya nisīdato vā nipajjato vā payoge payoge pācittiyaṁ.",
  "atk-vin02a10:173_0": "122.Upacāraṁ ṭhapetvā seyyaṁ santharati vā santharāpeti vāti imasmiṁ ito pare ca “vihārassa upacāre”tiādike",
  "atk-vin02a10:173_1": "dukkaṭavārepi yathā idha abhinisīdanamatte abhinipajjanamatte ubhayakaraṇe payogabhede ca pācittiyappabhedo vutto,",
  "atk-vin02a10:173_2": "evaṁ dukkaṭappabhedo veditabbo.",
  "atk-vin02a10:173_3": "Evarūpena hi visabhāgapuggalena ekavihāre vā ekapariveṇe vā vasantena attho natthi,",
  "atk-vin02a10:173_4": "tasmā sabbatthevassa nivāso vārito.",
  "atk-vin02a10:173_5": "Aññassa puggaliketi idhāpi vissāsikassa puggalikaṁ attano puggalikasadisameva,",
  "atk-vin02a10:173_6": "tattha anāpatti.",
  "atk-vin02a10:174_0": "123.Āpadāsūti sace bahi vasantassa jīvitabrahmacariyantarāyo hoti,",
  "atk-vin02a10:174_1": "evarūpāsu āpadāsu yo pavisati,",
  "atk-vin02a10:174_2": "tassāpi anāpatti.",
  "atk-vin02a10:174_3": "Sesaṁ uttānamevāti.",
  "atk-vin02a10:174_4": "Paṭhamapārājikasamuṭṭhānaṁ, kiriyaṁ,",
  "atk-vin02a10:174_5": "saññāvimokkhaṁ,",
  "atk-vin02a10:174_6": "sacittakaṁ,",
  "atk-vin02a10:174_7": "lokavajjaṁ,",
  "atk-vin02a10:174_8": "kāyakammaṁ,",
  "atk-vin02a10:174_9": "akusalacittaṁ,",
  "atk-vin02a10:174_10": "dukkhavedananti.",
  "atk-vin02a10:175_0": "Anupakhajjasikkhāpadaṁ chaṭṭhaṁ.",
  "atk-vin02a10:176_0": "7. Nikkaḍḍhanasikkhāpadavaṇṇanā",
  "atk-vin02a10:177_0": "126.",
  "atk-vin02a10:177_1": "Sattamasikkhāpade –",
  "atk-vin02a10:177_2": "ekena payogena bahukepi dvāre atikkāmetīti ye catubhūmakapañcabhūmakā pāsādā chasattakoṭṭhakāni vā catussālāni,",
  "atk-vin02a10:177_3": "tādisesu senāsanesu hatthesu vā gīvāya vā gahetvā antarā aṭṭhapento ekena payogena atikkāmeti,",
  "atk-vin02a10:177_4": "ekameva pācittiyaṁ.",
  "atk-vin02a10:177_5": "Ṭhapetvā ṭhapetvā nānāpayogehi atikkāmentassa dvāragaṇanāya pācittiyāni.",
  "atk-vin02a10:177_6": "Hatthena anāmasitvā “nikkhamā”ti vatvā vācāya nikkaḍḍhantassāpi eseva nayo.",
  "atk-vin02a10:178_0": "Aññaṁ āṇāpetīti ettha “imaṁ nikkaḍḍhā”ti āṇattimatte dukkaṭaṁ.",
  "atk-vin02a10:178_1": "Sace so sakiṁ āṇatto bahukepi dvāre atikkāmeti,",
  "atk-vin02a10:178_2": "ekaṁ pācittiyaṁ.",
  "atk-vin02a10:178_3": "Sace pana “ettakāni dvārāni nikkaḍḍhāhī”ti vā “yāva mahādvāraṁ tāva nikkaḍḍhāhī”ti vā evaṁ niyāmetvā āṇatto hoti,",
  "atk-vin02a10:178_4": "dvāragaṇanāya pācittiyāni.",
  "atk-vin02a10:179_0": "Tassaparikkhāranti yaṁkiñci tassa santakaṁ pattacīvaraparissāvanadhamakaraṇamañcapīṭhabhisibimbohanādibhedaṁ,",
  "atk-vin02a10:179_1": "antamaso rajanachallimpi;",
  "atk-vin02a10:179_2": "yo nikkaḍḍhati vā nikkaḍḍhāpeti vā;",
  "atk-vin02a10:179_3": "tassa vatthugaṇanāya dukkaṭāni.",
  "atk-vin02a10:179_4": "Gāḷhaṁ bandhitvā ṭhapitesu pana ekāva āpattīti mahāpaccariyaṁ vuttaṁ.",
  "atk-vin02a10:180_0": "127.Aññassa puggaliketi idhāpi vissāsikapuggalikaṁ attano puggalikasadisameva.",
  "atk-vin02a10:180_1": "Yathā ca idha;",
  "atk-vin02a10:180_2": "evaṁ sabbattha.",
  "atk-vin02a10:180_3": "Yatra pana viseso bhavissati,",
  "atk-vin02a10:180_4": "tatra vakkhāma.",
  "atk-vin02a10:181_0": "128.Alajjiṁ nikkaḍḍhati vātiādīsu bhaṇḍanakārakakalahakārakameva sakalasaṅghārāmato nikkaḍḍhituṁ labhati,",
  "atk-vin02a10:181_1": "so hi pakkhaṁ labhitvā saṅghampi bhindeyya.",
  "atk-vin02a10:181_2": "Alajjīādayo pana attano vasanaṭṭhānatoyeva nikkaḍḍhitabbā,",
  "atk-vin02a10:181_3": "sakalasaṅghārāmato nikkaḍḍhituṁ na vaṭṭati.",
  "atk-vin02a10:181_4": "Ummattakassāti sayaṁ ummattakassa anāpatti.",
  "atk-vin02a10:181_5": "Sesaṁ uttānamevāti.",
  "atk-vin02a10:182_0": "Tisamuṭṭhānaṁ –",
  "atk-vin02a10:182_1": "kāyacittato vācācittato kāyavācācittato ca samuṭṭhāti, kiriyaṁ,",
  "atk-vin02a10:182_2": "saññāvimokkhaṁ,",
  "atk-vin02a10:182_3": "sacittakaṁ,",
  "atk-vin02a10:182_4": "lokavajjaṁ,",
  "atk-vin02a10:182_5": "kāyakammaṁ,",
  "atk-vin02a10:182_6": "vacīkammaṁ,",
  "atk-vin02a10:182_7": "akusalacittaṁ,",
  "atk-vin02a10:182_8": "dukkhavedananti.",
  "atk-vin02a10:183_0": "Nikkaḍḍhanasikkhāpadaṁ sattamaṁ.",
  "atk-vin02a10:184_0": "8. Vehāsakuṭisikkhāpadavaṇṇanā",
  "atk-vin02a10:185_0": "129.",
  "atk-vin02a10:185_1": "Aṭṭhamasikkhāpade –",
  "atk-vin02a10:185_2": "uparivehāsakuṭiyāti upari acchannatalāya dvibhūmikakuṭiyā vā tibhūmikādikuṭiyā vā.",
  "atk-vin02a10:185_3": "Mañcaṁ sahasā abhinisīdīti mañcaṁ sahasā abhibhavitvā ajjhottharitvā nisīdi.",
  "atk-vin02a10:185_4": "Bhummatthe vā etaṁ upayogavacanaṁ;",
  "atk-vin02a10:185_5": "mañce nisīdīti attho.",
  "atk-vin02a10:185_6": "Abhīti idaṁ pana padasobhanatthaṁ upasaggamattameva.",
  "atk-vin02a10:185_7": "Nippatitvāti nipatitvā nikkhamitvā vā.",
  "atk-vin02a10:185_8": "Tassa hi upari āṇīpi na dinnā,",
  "atk-vin02a10:185_9": "tasmā nikkhanto.",
  "atk-vin02a10:185_10": "Vissaramakāsīti virūpaṁ āturassaramakāsi.",
  "atk-vin02a10:186_0": "131.Vehāsakuṭi nāma majjhimassa purisassa asīsaghaṭṭāti yā pamāṇamajjhimassa purisassa sabbaheṭṭhimāhi tulāhi sīsaṁ na ghaṭṭeti,",
  "atk-vin02a10:186_1": "etena idha adhippetā vehāsakuṭi dassitā hoti,",
  "atk-vin02a10:186_2": "na vehāsakuṭilakkhaṇaṁ.",
  "atk-vin02a10:186_3": "Yā hi kāci upari acchinnatalā dvibhūmikā kuṭi tibhūmikādikuṭi vā “vehāsakuṭī”ti vuccati.",
  "atk-vin02a10:186_4": "Idha pana asīsaghaṭṭā adhippetā.",
  "atk-vin02a10:186_5": "Abhinisīdanādīsu pubbe vuttanayeneva payogavasena āpattibhedo veditabbo.",
  "atk-vin02a10:187_0": "133.Avehāsakuṭiyāti bhūmiyaṁ katapaṇṇasālādīsu anāpatti.",
  "atk-vin02a10:187_1": "Na hi sakkā tattha parassa pīḷā kātuṁ.",
  "atk-vin02a10:187_2": "Sīsaghaṭṭāyāti yāyaṁ sīsaghaṭṭā hoti,",
  "atk-vin02a10:187_3": "tatthāpi anāpatti.",
  "atk-vin02a10:187_4": "Na hi sakkā tattha heṭṭhāpāsāde anoṇatena vicarituṁ,",
  "atk-vin02a10:187_5": "tasmā asañcaraṇaṭṭhānattā parapīḷā na bhavissati.",
  "atk-vin02a10:187_6": "Heṭṭhā aparibhogaṁ hotīti yassā heṭṭhā dabbasambhārādīnaṁ nikkhittattā aparibhogaṁ hoti,",
  "atk-vin02a10:187_7": "tatthāpi anāpatti.",
  "atk-vin02a10:187_8": "Padarasañcitaṁ hotīti yassā uparimatalaṁ dāruphalakehi vā ghanasanthataṁ hoti,",
  "atk-vin02a10:187_9": "sudhādiparikammakataṁ vā tatthāpi anāpatti.",
  "atk-vin02a10:187_10": "Paṭāṇi dinnā hotīti mañcapīṭhānaṁ pādasikhāsu āṇī dinnā hoti,",
  "atk-vin02a10:187_11": "yattha nisīdantepi na nippatanti,",
  "atk-vin02a10:187_12": "tādise mañcapīṭhe nisīdatopi anāpatti.",
  "atk-vin02a10:187_13": "Tasmiṁ ṭhitoti āhaccapādake mañce vā pīṭhe vā ṭhito upari nāgadantakādīsu laggitakaṁ cīvaraṁ vā kiñci vā gaṇhāti vā,",
  "atk-vin02a10:187_14": "aññaṁ vā laggeti,",
  "atk-vin02a10:187_15": "tassāpi anāpatti.",
  "atk-vin02a10:187_16": "Sesaṁ uttānameva.",
  "atk-vin02a10:187_17": "Eḷakalomasamuṭṭhānaṁ –",
  "atk-vin02a10:187_18": "kāyato ca kāyacittato ca samuṭṭhāti, kiriyaṁ,",
  "atk-vin02a10:187_19": "nosaññāvimokkhaṁ,",
  "atk-vin02a10:187_20": "acittakaṁ,",
  "atk-vin02a10:187_21": "paṇṇattivajjaṁ,",
  "atk-vin02a10:187_22": "kāyakammaṁ, ticittaṁ,",
  "atk-vin02a10:187_23": "tivedananti.",
  "atk-vin02a10:188_0": "Vehāsakuṭisikkhāpadaṁ aṭṭhamaṁ.",
  "atk-vin02a10:189_0": "9. Mahallakavihārasikkhāpadavaṇṇanā",
  "atk-vin02a10:190_0": "135.",
  "atk-vin02a10:190_1": "Navamasikkhāpade –",
  "atk-vin02a10:190_2": "yāva dvārakosāti ettha dvārakoso nāma piṭṭhasaṅghāṭassa samantā kavāṭavitthārappamāṇo okāso.",
  "atk-vin02a10:190_3": "Mahāpaccariyaṁ pana “dvārabāhato paṭṭhāya diyaḍḍho hattho”ti vuttaṁ.",
  "atk-vin02a10:190_4": "Kurundiyaṁ pana “dvārassa ubhosu passesu kavāṭappamāṇa”nti.",
  "atk-vin02a10:190_5": "Mahāaṭṭhakathāyaṁ “kavāṭaṁ nāma diyaḍḍhahatthampi hoti dvihatthampi aḍḍhateyyahatthampī”ti vuttaṁ,",
  "atk-vin02a10:190_6": "taṁ suvuttaṁ.",
  "atk-vin02a10:190_7": "Tadeva hi sandhāya bhagavatāpi “piṭṭhasaṅghāṭassa samantā hatthapāsā”ti ayaṁ ukkaṭṭhaniddeso kato.",
  "atk-vin02a10:190_8": "Aggaḷaṭṭhapanāyāti sakavāṭakadvārabandhaṭṭhapanāya;",
  "atk-vin02a10:190_9": "sakavāṭakassa dvārabandhassa niccalabhāvatthāyāti attho.",
  "atk-vin02a10:190_10": "Dvāraṭṭhapanāyāti idampi hi padabhājanaṁ imamevatthaṁ sandhāya bhāsitaṁ.",
  "atk-vin02a10:190_11": "Ayaṁ panettha adhippāyo –",
  "atk-vin02a10:190_12": "kavāṭañhi lahuparivaṭṭakaṁ vivaraṇakāle bhittiṁ āhanati,",
  "atk-vin02a10:190_13": "pidahanakāle dvārabandhaṁ.",
  "atk-vin02a10:190_14": "Tena āhananena bhitti kampati,",
  "atk-vin02a10:190_15": "tato mattikā calati,",
  "atk-vin02a10:190_16": "calitvā sithilā vā hoti patati vā.",
  "atk-vin02a10:190_17": "Tenāha bhagavā “yāva dvārakosā aggaḷaṭṭhapanāyā”ti.",
  "atk-vin02a10:190_18": "Tattha kiñcāpi “idaṁ nāma kattabba”nti neva mātikāyaṁ na padabhājane vuttaṁ,",
  "atk-vin02a10:190_19": "aṭṭhuppattiyaṁ pana “punappunaṁ chādāpesi punappunaṁ lepāpesī”ti adhikārato yāva dvārakosā aggaḷaṭṭhapanāya",
  "atk-vin02a10:190_20": "punappunaṁ limpitabbo vā lepāpetabbo vāti evamattho daṭṭhabbo.",
  "atk-vin02a10:191_0": "Yaṁ pana padabhājane “piṭṭhasaṅghāṭassa samantā hatthapāsā”ti vuttaṁ.",
  "atk-vin02a10:191_1": "Tattha yassa vemajjhe dvāraṁ hoti,",
  "atk-vin02a10:191_2": "uparibhāge uccā bhitti,",
  "atk-vin02a10:191_3": "tassa tīsu disāsu samantā hatthapāsā upacāro hoti,",
  "atk-vin02a10:191_4": "khuddakassa vihārassa dvīsu disāsu upacāro hoti.",
  "atk-vin02a10:191_5": "Tatrāpi yaṁ bhittiṁ vivariyamānaṁ kavāṭaṁ āhanati,",
  "atk-vin02a10:191_6": "sā aparipūraupacārāpi hoti.",
  "atk-vin02a10:191_7": "Ukkaṭṭhaparicchedena pana tīsu disāsu samantā hatthapāsā dvārassa niccalabhāvatthāya lepo anuññāto.",
  "atk-vin02a10:191_8": "Sace panassa dvārassa adhobhāgepi lepokāso atthi,",
  "atk-vin02a10:191_9": "tampi limpituṁ vaṭṭati.",
  "atk-vin02a10:191_10": "Ālokasandhiparikammāyāti ettha ālokasandhīti vātapānakavāṭakā vuccanti,",
  "atk-vin02a10:191_11": "tepi vivaraṇakāle vidatthimattampi atirekampi bhittippadesaṁ paharanti.",
  "atk-vin02a10:191_12": "Upacāro panettha sabbadisāsu labbhati,",
  "atk-vin02a10:191_13": "tasmā sabbadisāsu kavāṭavitthārappamāṇo okāso ālokasandhiparikammatthāya limpitabbo vā lepāpetabbo vāti ayamettha adhippāyo.",
  "atk-vin02a10:192_0": "Setavaṇṇantiādikaṁ na mātikāya padabhājanaṁ.",
  "atk-vin02a10:192_1": "Iminā hi vihārassa bhārikattaṁ nāma natthīti padabhājaneyeva anuññātaṁ,",
  "atk-vin02a10:192_2": "tasmā sabbametaṁ yathāsukhaṁ kattabbaṁ.",
  "atk-vin02a10:193_0": "Evaṁ lepakamme yaṁ kattabbaṁ,",
  "atk-vin02a10:193_1": "taṁ dassetvā puna chadane kattabbaṁ dassetuṁ “dvatticchadanassā”tiādi vuttaṁ.",
  "atk-vin02a10:193_2": "Tattha dvatticchadanassa pariyāyanti chadanassa dvattipariyāyaṁ;",
  "atk-vin02a10:193_3": "pariyāyo vuccati parikkhepo,",
  "atk-vin02a10:193_4": "parikkhepadvayaṁ vā parikkhepattayaṁ vā adhiṭṭhātabbanti attho.",
  "atk-vin02a10:193_5": "Appaharite ṭhitenāti aharite ṭhitena.",
  "atk-vin02a10:193_6": "Haritanti cettha sattadhaññabhedaṁ pubbaṇṇaṁ muggamāsatilakulatthaalābukumbhaṇḍādibhedañca aparaṇṇaṁ adhippetaṁ.",
  "atk-vin02a10:193_7": "Tenevāha –",
  "atk-vin02a10:193_8": "“haritaṁ nāma pubbaṇṇaṁ aparaṇṇa”nti.",
  "atk-vin02a10:194_0": "Sace harite ṭhitoadhiṭṭhāti,",
  "atk-vin02a10:194_1": "āpatti dukkaṭassāti ettha pana yasmimpi khette vuttaṁ bījaṁ na tāva sampajjati,",
  "atk-vin02a10:194_2": "vasse vā pana patite sampajjissati,",
  "atk-vin02a10:194_3": "tampi haritasaṅkhyameva gacchati.",
  "atk-vin02a10:194_4": "Tasmā evarūpe khettepi ṭhitena na adhiṭṭhātabbaṁ,",
  "atk-vin02a10:194_5": "ahariteyeva ṭhitena adhiṭṭhātabbaṁ.",
  "atk-vin02a10:194_6": "Tatrāpi ayaṁ paricchedo,",
  "atk-vin02a10:194_7": "piṭṭhivaṁsassa vā kūṭāgārakaṇṇikāya vā upari thupikāya vā passe nisinno chadanamukhavaṭṭiantena olokento yasmiṁ bhūmibhāge ṭhitaṁ passati,",
  "atk-vin02a10:194_8": "yasmiñca bhūmibhāge ṭhito,",
  "atk-vin02a10:194_9": "taṁ upari nisinnakaṁ passati,",
  "atk-vin02a10:194_10": "tasmiṁ ṭhāne adhiṭṭhātabbaṁ.",
  "atk-vin02a10:194_11": "Tassa anto aharitepi ṭhatvā adhiṭṭhātuṁ na labbhati. Kasmā?",
  "atk-vin02a10:194_12": "Vihārassa hi patantassa ayaṁ patanokāsoti.",
  "atk-vin02a10:195_0": "136.Maggena chādentassāti ettha maggena chādanaṁ nāma aparikkhipitvā ujukameva chādanaṁ;",
  "atk-vin02a10:195_1": "taṁ iṭṭhakasilāsudhāhi labbhati.",
  "atk-vin02a10:195_2": "Dve magge adhiṭṭhahitvāti dve maggā sace ducchannā honti,",
  "atk-vin02a10:195_3": "apanetvāpi punappunaṁ chādetuṁ labbhati,",
  "atk-vin02a10:195_4": "tasmā yathā icchati;",
  "atk-vin02a10:195_5": "tathā dve magge adhiṭṭhahitvā tatiyaṁmaggaṁ “idāni evaṁ chādehī”ti āṇāpetvā pakkamitabbaṁ.",
  "atk-vin02a10:195_6": "Pariyāyenāti parikkhepena.",
  "atk-vin02a10:195_7": "Evaṁchadanaṁ pana tiṇapaṇṇehi labbhati.",
  "atk-vin02a10:195_8": "Tasmā idhāpi yathā icchati tathā dve pariyāye adhiṭṭhahitvā tatiyaṁ pariyāyaṁ “idāni evaṁ chādehī”ti āṇāpetvā pakkamitabbaṁ.",
  "atk-vin02a10:195_9": "Sace na pakkamati,",
  "atk-vin02a10:195_10": "tuṇhībhūtena ṭhātabbaṁ.",
  "atk-vin02a10:195_11": "Sabbampi cetaṁ chadanaṁ chadanūpari veditabbaṁ.",
  "atk-vin02a10:195_12": "Uparūparicchanno hi vihāro ciraṁ anovassako hotīti maññamānā evaṁ chādenti.",
  "atk-vin02a10:195_13": "Tato ce uttarinti tiṇṇaṁ maggānaṁ vā pariyāyānaṁ vā upari catutthe magge vā pariyāye vā.",
  "atk-vin02a10:196_0": "137.Karaḷe karaḷeti tiṇamuṭṭhiyaṁ tiṇamuṭṭhiyaṁ.",
  "atk-vin02a10:196_1": "Sesamettha uttānamevāti.",
  "atk-vin02a10:196_2": "Chasamuṭṭhānaṁ – kiriyaṁ,",
  "atk-vin02a10:196_3": "nosaññāvimokkhaṁ,",
  "atk-vin02a10:196_4": "acittakaṁ,",
  "atk-vin02a10:196_5": "paṇṇattivajjaṁ,",
  "atk-vin02a10:196_6": "kāyakammaṁ,",
  "atk-vin02a10:196_7": "vacīkammaṁ, ticittaṁ,",
  "atk-vin02a10:196_8": "tivedananti.",
  "atk-vin02a10:197_0": "Mahallakavihārasikkhāpadaṁ navamaṁ.",
  "atk-vin02a10:198_0": "10. Sappāṇakasikkhāpadavaṇṇanā",
  "atk-vin02a10:199_0": "140.",
  "atk-vin02a10:199_1": "Dasamasikkhāpade –",
  "atk-vin02a10:199_2": "jānaṁ sappāṇakanti sappāṇakaṁ etanti yathā tathā vā jānanto.",
  "atk-vin02a10:199_3": "Siñceyya vā siñcāpeyya vāti tena udakena sayaṁ vā siñceyya,",
  "atk-vin02a10:199_4": "aññaṁ vā āṇāpetvā siñcāpeyya.",
  "atk-vin02a10:199_5": "Pāḷiyaṁ pana “siñceyyāti sayaṁ siñcatī”ti īdisānaṁ vacanānaṁ attho pubbe vuttanayeneva veditabbo.",
  "atk-vin02a10:200_0": "Tattha dhāraṁ avicchinditvā siñcantassa ekasmiṁ udakaghaṭe ekāva āpatti.",
  "atk-vin02a10:200_1": "Esa nayo sabbabhājanesu.",
  "atk-vin02a10:200_2": "Dhāraṁ vicchindantassa pana payoge payoge āpatti.",
  "atk-vin02a10:200_3": "Mātikaṁ sammukhaṁ karoti,",
  "atk-vin02a10:200_4": "divasampi sandatu,",
  "atk-vin02a10:200_5": "ekāva āpatti.",
  "atk-vin02a10:200_6": "Sace tattha tattha bandhitvā aññato aññato neti,",
  "atk-vin02a10:200_7": "payoge payoge āpatti.",
  "atk-vin02a10:200_8": "Sakaṭabhāramattañcepi tiṇaṁ ekapayogena udake pakkhipati,",
  "atk-vin02a10:200_9": "ekāva āpatti.",
  "atk-vin02a10:200_10": "Ekekaṁ tiṇaṁ vā paṇṇaṁ vā pakkhipantassa payoge payoge āpatti.",
  "atk-vin02a10:200_11": "Mattikāyapi aññesupi kaṭṭhagomayādīsu eseva nayo.",
  "atk-vin02a10:200_12": "Idaṁ pana mahāudakaṁ sandhāya na vuttaṁ,",
  "atk-vin02a10:200_13": "yaṁ tiṇe vā mattikāya vā pakkhittāya pariyādānaṁ gacchati,",
  "atk-vin02a10:200_14": "āvilaṁ vā hoti,",
  "atk-vin02a10:200_15": "yattha pāṇakā maranti,",
  "atk-vin02a10:200_16": "tādisaṁ udakaṁ sandhāya vuttanti veditabbaṁ.",
  "atk-vin02a10:200_17": "Sesamettha uttānamevāti.",
  "atk-vin02a10:201_0": "Tisamuṭṭhānaṁ –",
  "atk-vin02a10:201_1": "kāyacittato vācācittato kāyavācācittato ca samuṭṭhāti, kiriyaṁ,",
  "atk-vin02a10:201_2": "saññāvimokkhaṁ,",
  "atk-vin02a10:201_3": "sacittakaṁ,",
  "atk-vin02a10:201_4": "paṇṇattivajjaṁ,",
  "atk-vin02a10:201_5": "kāyakammaṁ,",
  "atk-vin02a10:201_6": "vacīkammaṁ,",
  "atk-vin02a10:201_7": "ticittaṁ tivedananti.",
  "atk-vin02a10:202_0": "Sappāṇakasikkhāpadaṁ dasamaṁ.",
  "atk-vin02a10:203_0": "Samatto vaṇṇanākkamena senāsanavaggo dutiyo.",
  "atk-vin02a10:204_0": "3. Ovādavaggo",
  "atk-vin02a10:205_0": "1. Ovādasikkhāpadavaṇṇanā",
  "atk-vin02a10:206_0": "141- 144.",
  "atk-vin02a10:206_1": "Bhikkhunivaggassa paṭhamasikkhāpade –",
  "atk-vin02a10:206_2": "lābhino hontīti ettha na tesaṁ bhikkhuniyo denti,",
  "atk-vin02a10:206_3": "na dāpenti,",
  "atk-vin02a10:206_4": "mahākulehi pabbajitā pana kuladhītaro attano santikaṁ āgatānaṁ ñātimanussānaṁ “kuto ayye ovādaṁ uddesaṁ",
  "atk-vin02a10:206_5": "paripucchaṁ labhathā”ti pucchantānaṁ “asuko ca asuko ca thero ovadatī”ti asītimahāsāvake uddisitvā kathānusārena",
  "atk-vin02a10:206_6": "tesaṁ sīlasutācārajātigottādibhedaṁ vijjamānaguṇaṁ kathayanti.",
  "atk-vin02a10:206_7": "Evarūpā hi vijjamānaguṇā kathetuṁ vaṭṭanti.",
  "atk-vin02a10:206_8": "Tato pasannacittā manussā therānaṁ cīvarādibhedaṁ mahantaṁ lābhasakkāraṁ abhihariṁsu.",
  "atk-vin02a10:206_9": "Tena vuttaṁ –",
  "atk-vin02a10:206_10": "“lābhino honti cīvara…pe…",
  "atk-vin02a10:206_11": "parikkhārāna”nti.",
  "atk-vin02a10:207_0": "Bhikkhuniyoupasaṅkamitvāti tesaṁ kira santike tāsu ekā bhikkhunīpi na āgacchati,",
  "atk-vin02a10:207_1": "lābhataṇhāya pana ākaḍḍhiyamānahadayā tāsaṁ upassayaṁ agamaṁsu.",
  "atk-vin02a10:207_2": "Taṁ sandhāya vuttaṁ –",
  "atk-vin02a10:207_3": "“bhikkhuniyo upasaṅkamitvā”ti.",
  "atk-vin02a10:207_4": "Tāpi bhikkhuniyo calacittatāya tesaṁ vacanaṁ akaṁsuyeva.",
  "atk-vin02a10:207_5": "Tena vuttaṁ –",
  "atk-vin02a10:207_6": "“atha kho tā bhikkhuniyo…pe…",
  "atk-vin02a10:207_7": "nisīdiṁsū”ti.",
  "atk-vin02a10:207_8": "Tiracchānakathanti saggamaggagamanepi tiracchānabhūtaṁ rājakathādimanekavidhaṁ niratthakakathaṁ.",
  "atk-vin02a10:207_9": "Iddhoti samiddho,",
  "atk-vin02a10:207_10": "sahitattho gambhīro bahuraso lakkhaṇapaṭivedhasaṁyuttoti adhippāyo.",
  "atk-vin02a10:208_0": "145-",
  "atk-vin02a10:208_1": "147.Anujānāmi bhikkhaveti ettha yasmā te bhikkhū “mā tumhe bhikkhave bhikkhuniyo ovaditthā”ti vuccamānā",
  "atk-vin02a10:208_2": "adiṭṭhasaccattā tathāgate āghātaṁ bandhitvā apāyupagā bhaveyyuṁ,",
  "atk-vin02a10:208_3": "tasmā nesaṁ taṁ apāyupagataṁ pariharanto bhagavā aññeneva upāyena te bhikkhunovādato paribāhire kattukāmo",
  "atk-vin02a10:208_4": "imaṁ bhikkhunovādakasammutiṁ anujānīti veditabbo.",
  "atk-vin02a10:208_5": "Evaṁ idha paribāhire kattukāmatāya anujānitvā parato karontova “anujānāmi bhikkhave aṭṭhahaṅgehi samannāgata”ntiādimāha.",
  "atk-vin02a10:208_6": "Imāni hi aṭṭhaṅgāni chabbaggiyānaṁ supinantenapi na bhūtapubbānīti.",
  "atk-vin02a10:209_0": "Tattha sīlamassa atthīti sīlavā.",
  "atk-vin02a10:209_1": "Idāni yañca taṁ sīlaṁ,",
  "atk-vin02a10:209_2": "yathā ca taṁ tassa atthi nāma hoti,",
  "atk-vin02a10:209_3": "taṁ dassento “pātimokkhasaṁvarasaṁvuto”tiādimāha.",
  "atk-vin02a10:209_4": "Tattha pātimokkhova saṁvaro pātimokkhasaṁvaro.",
  "atk-vin02a10:209_5": "Pātimokkhasaṁvarena saṁvuto samannāgatoti pātimokkhasaṁvarasaṁvutāe.",
  "atk-vin02a10:210_0": "Viharatīti vattati. Vuttañhetaṁ vibhaṅge –",
  "atk-vin02a10:211_0": "“Pātimokkhanti sīlaṁ patiṭṭhā ādi caraṇaṁ saṁyamo saṁvaro mokkhaṁ pamokkhaṁ kusalānaṁ dhammānaṁ samāpattiyā;",
  "atk-vin02a10:211_1": "saṁvaroti kāyiko avītikkamo vācasiko avītikkamo kāyikavācasiko avītikkamo.",
  "atk-vin02a10:211_2": "Saṁvutoti iminā pātimokkhasaṁvarena upeto hoti samupeto upagato samupagato upapanno samupapanno sampanno samannāgato,",
  "atk-vin02a10:211_3": "tena vuccati ‘pātimokkhasaṁvarasaṁvuto’ti.",
  "atk-vin02a10:211_4": "Viharatīti iriyati vattati pāleti yapeti yāpeti carati viharati,",
  "atk-vin02a10:211_5": "tena vuccati ‘viharatī”’ti.",
  "atk-vin02a10:212_0": "Ācāragocarasampannoti micchājīvapaṭisedhakena na veḷudānādinā ācārena,",
  "atk-vin02a10:212_1": "vesiyādiagocaraṁ pahāya saddhāsampannakulādinā ca gocarena sampanno.",
  "atk-vin02a10:212_2": "Aṇumattesu vajjesu bhayadassāvīti appamattakesu vajjesu bhayadassāvī,",
  "atk-vin02a10:212_3": "tāni vajjāni bhayato dassanasīloti vuttaṁ hoti.",
  "atk-vin02a10:212_4": "Samādāya sikkhati sikkhāpadesūti adhisīlasikkhādibhāvena tidhā ṭhitesu sikkhāpadesu taṁ taṁ sikkhāpadaṁ",
  "atk-vin02a10:212_5": "samādāya sammā ādāya sādhukaṁ gahetvā avijahanto sikkhatīti attho.",
  "atk-vin02a10:212_6": "Ayamettha saṅkhepo,",
  "atk-vin02a10:212_7": "vitthāro pana yo icchati,",
  "atk-vin02a10:212_8": "tena visuddhimaggato gahetabbo.",
  "atk-vin02a10:213_0": "Bahu sutamassāti bahussuto.",
  "atk-vin02a10:213_1": "Sutaṁ dhāretīti sutadharo;",
  "atk-vin02a10:213_2": "yadassa taṁ bahu sutaṁ nāma,",
  "atk-vin02a10:213_3": "taṁ na sutamattameva;",
  "atk-vin02a10:213_4": "atha kho naṁ dhāretīti attho.",
  "atk-vin02a10:213_5": "Mañjūsāyaṁ viya ratanaṁ sutaṁ sannicitamasminti sutasannicayo.",
  "atk-vin02a10:213_6": "Etena yaṁ so sutaṁ dhāreti,",
  "atk-vin02a10:213_7": "tassa mañjūsāya gopetvā sannicitaratanasseva cirakālenāpi avināsanaṁ dasseti.",
  "atk-vin02a10:213_8": "Idāni taṁ sutaṁ sarūpato dassento “ye te dhammā”tiādimāha,",
  "atk-vin02a10:213_9": "taṁ verañjakaṇḍe vuttanayameva.",
  "atk-vin02a10:213_10": "Idaṁ panettha nigamanaṁ –",
  "atk-vin02a10:213_11": "tathārūpāssa dhammā bahussutā honti,",
  "atk-vin02a10:213_12": "tasmā bahussuto. Dhātā,",
  "atk-vin02a10:213_13": "tasmā sutadharo.",
  "atk-vin02a10:213_14": "Vacasā paricitā manasānupekkhitā,",
  "atk-vin02a10:213_15": "diṭṭhiyā suppaṭividdhā;",
  "atk-vin02a10:213_16": "tasmā sutasannicayo.",
  "atk-vin02a10:213_17": "Tattha vacasā paricitāti vācāya paguṇā katā.",
  "atk-vin02a10:213_18": "Manasānupekkhitāti manasā anupekkhitā,",
  "atk-vin02a10:213_19": "āvajjantassa dīpasahassena obhāsitā viya honti.",
  "atk-vin02a10:213_20": "Diṭṭhiyā suppaṭividdhāti atthato ca kāraṇato ca paññāya suṭṭhu paṭividdhā supaccakkhakatā honti.",
  "atk-vin02a10:214_0": "Ayaṁ pana bahussuto nāma tividho hoti –",
  "atk-vin02a10:214_1": "nissayamuccanako,",
  "atk-vin02a10:214_2": "parisupaṭṭhāpako,",
  "atk-vin02a10:214_3": "bhikkhunovādakoti.",
  "atk-vin02a10:214_4": "Tattha nissayamuccanakena upasampadāya pañcavassena sabbantimena paricchedena dve mātikā paguṇā vācuggatā",
  "atk-vin02a10:214_5": "kātabbā pakkhadivasesu dhammasāvanatthāya suttantato cattāro bhāṇavārā,",
  "atk-vin02a10:214_6": "sampattānaṁ parikathanatthāya andhakavindamahārāhulovādaambaṭṭhasadiso eko kathāmaggo,",
  "atk-vin02a10:214_7": "saṅghabhattamaṅgalāmaṅgalesu anumodanatthāya tisso anumodanā,",
  "atk-vin02a10:214_8": "uposathapavāraṇādijānanatthaṁ kammākammavinicchayo,",
  "atk-vin02a10:214_9": "samaṇadhammakaraṇatthaṁ samādhivasena vā vipassanāvasena vā arahattapariyosānamekaṁ kammaṭṭhānaṁ,",
  "atk-vin02a10:214_10": "ettakaṁ uggahetabbaṁ.",
  "atk-vin02a10:214_11": "Ettāvatā hi ayaṁ bahussuto hoti cātuddiso,",
  "atk-vin02a10:214_12": "yattha katthaci attano issariyena vasituṁ labhati.",
  "atk-vin02a10:215_0": "Parisupaṭṭhāpakena upasampadāya dasavassena sabbantimena paricchedena parisaṁ abhivinaye vinetuṁ dve vibhaṅgā paguṇā vācuggatā kātabbā,",
  "atk-vin02a10:215_1": "asakkontena tīhi janehi saddhiṁ parivattanakkhamā kātabbā,",
  "atk-vin02a10:215_2": "kammākammañca khandhakavattañca uggahetabbaṁ.",
  "atk-vin02a10:215_3": "Parisāya pana abhidhamme vinayanatthaṁ sace majjhimabhāṇako hoti mūlapaṇṇāsako uggahetabbo,",
  "atk-vin02a10:215_4": "dīghabhāṇakena mahāvaggo,",
  "atk-vin02a10:215_5": "saṁyuttabhāṇakena heṭṭhimā vā tayo vaggā mahāvaggo vā,",
  "atk-vin02a10:215_6": "aṅguttarabhāṇakena heṭṭhā vā upari vā upaḍḍhanikāyo uggahetabbo,",
  "atk-vin02a10:215_7": "asakkontena tikanipātato paṭṭhāya heṭṭhā uggahetumpi vaṭṭati.",
  "atk-vin02a10:215_8": "Mahāpaccariyaṁ pana “ekaṁ uggaṇhantena catukkanipātaṁ vā pañcakanipātaṁ vā gahetuṁ vaṭṭatī”ti vuttaṁ.",
  "atk-vin02a10:215_9": "Jātakabhāṇakena sāṭṭhakathaṁ jātakaṁ uggahetabbaṁ,",
  "atk-vin02a10:215_10": "tato oraṁ na vaṭṭati.",
  "atk-vin02a10:215_11": "Dhammapadampi saha vatthunā uggahetuṁ vaṭṭatīti mahāpaccariyaṁ vuttaṁ.",
  "atk-vin02a10:215_12": "Tato tato samuccayaṁ katvā mūlapaṇṇāsakamattaṁ vaṭṭati,",
  "atk-vin02a10:215_13": "na vaṭṭatīti?",
  "atk-vin02a10:215_14": "“Na vaṭṭatī”ti kurundaṭṭhakathāyaṁ paṭikkhittaṁ,",
  "atk-vin02a10:215_15": "itarāsu vicāraṇāyeva natthi.",
  "atk-vin02a10:215_16": "Abhidhamme kiñci uggahetabbanti na vuttaṁ.",
  "atk-vin02a10:215_17": "Yassa pana sāṭṭhakathampi vinayapiṭakaṁ abhidhammapiṭakañca paguṇaṁ,",
  "atk-vin02a10:215_18": "suttante ca vuttappakāro gantho natthi,",
  "atk-vin02a10:215_19": "parisaṁ upaṭṭhāpetuṁ na labhati.",
  "atk-vin02a10:215_20": "Yena pana suttantato vinayato ca vuttappamāṇo gantho uggahito,",
  "atk-vin02a10:215_21": "ayaṁ parisupaṭṭhāpako bahussuto hoti disāpāmokkho yenakāmaṅgamo,",
  "atk-vin02a10:215_22": "parisaṁ upaṭṭhāpetuṁ labhati.",
  "atk-vin02a10:216_0": "Bhikkhunovādakena pana sāṭṭhakathāni tīṇi piṭakāni uggahetabbāni,",
  "atk-vin02a10:216_1": "asakkontena catūsu nikāyesu ekassa aṭṭhakathā paguṇā kātabbā,",
  "atk-vin02a10:216_2": "ekanikāyena hi sesanikāyesupi pañhaṁ kathetuṁ sakkhissati.",
  "atk-vin02a10:216_3": "Sattasu pakaraṇesu catuppakaraṇassa aṭṭhakathā paguṇā kātabbā,",
  "atk-vin02a10:216_4": "tattha laddhanayena hi sesapakaraṇesu pañhaṁ kathetuṁ sakkhissati.",
  "atk-vin02a10:216_5": "Vinayapiṭakaṁ pana nānatthaṁ nānākāraṇaṁ,",
  "atk-vin02a10:216_6": "tasmā taṁ saddhiṁ aṭṭhakathāya paguṇaṁ kātabbameva.",
  "atk-vin02a10:216_7": "Ettāvatā hi bhikkhunovādako bahussuto nāma hotīti.",
  "atk-vin02a10:217_0": "Ubhayānikho panassātiādi pana yasmā aññasmiṁ sakale navaṅgepi bāhussacce sati sāṭṭhakathaṁ vinayapiṭakaṁ vinā na vaṭṭatiyeva,",
  "atk-vin02a10:217_1": "tasmā visuṁ vuttaṁ.",
  "atk-vin02a10:217_2": "Tattha vitthārenāti ubhatovibhaṅgena saddhiṁ.",
  "atk-vin02a10:217_3": "Svāgatānīti suṭṭhu āgatāni.",
  "atk-vin02a10:217_4": "Yathā āgatāni pana svāgatāni honti,",
  "atk-vin02a10:217_5": "taṁ dassetuṁ “suvibhattānī”tiādi vuttaṁ.",
  "atk-vin02a10:217_6": "Tattha suvibhattānīti suṭṭhu vibhattāni padapaccābhaṭṭhasaṅkaradosavirahitāni.",
  "atk-vin02a10:217_7": "Suppavattīnīti paguṇāni vācuggatāni.",
  "atk-vin02a10:217_8": "Suvinicchitāni suttasoti khandhakaparivārato āharitabbasuttavasena suṭṭhu vinicchitāni.",
  "atk-vin02a10:217_9": "Anubyañjanasoti akkharapadapāripūriyā ca suvinicchitāni akhaṇḍāni aviparītakkharāni.",
  "atk-vin02a10:217_10": "Etena aṭṭhakathā dīpitā,",
  "atk-vin02a10:217_11": "aṭṭhakathāto hi esa vinicchayo hotīti.",
  "atk-vin02a10:218_0": "Kalyāṇavācoti sithiladhanitādīnaṁ yathāvidhānavacanena parimaṇḍalapadabyañjanāya poriyā vācāya samannāgato",
  "atk-vin02a10:218_1": "vissaṭṭhāya anelagaḷāya atthassa viññāpaniyā.",
  "atk-vin02a10:218_2": "Kalyāṇavākkaraṇoti madhurassaro,",
  "atk-vin02a10:218_3": "mātugāmo hi sarasampattirato,",
  "atk-vin02a10:218_4": "tasmā parimaṇḍalapadabyañjanampi vacanaṁ sarasampattirahitaṁ hīḷeti.",
  "atk-vin02a10:218_5": "Yebhuyyena bhikkhunīnaṁ piyo hoti manāpoti sabbāsaṁ piyo nāma dullabho,",
  "atk-vin02a10:218_6": "bahutarānaṁ pana paṇḍitānaṁ bhikkhunīnaṁ sīlācārasampattiyā piyo hoti manavaḍḍhanako.",
  "atk-vin02a10:218_7": "Paṭibalo hoti bhikkhuniyo ovaditunti suttañca kāraṇañca dassento vaṭṭabhayena tajjetvā bhikkhuniyo ovadituṁ tādisaṁ dhammaṁ desetuṁ samattho hoti.",
  "atk-vin02a10:218_8": "Kāsāyavatthavasanāyāti kāsāyavatthanivatthāya.",
  "atk-vin02a10:218_9": "Garudhammanti gihikāle bhikkhuniyā kāyasaṁsaggaṁ vā sikkhamānāsāmaṇerīsu methunadhammaṁ vā anajjhāpannapubbo hoti.",
  "atk-vin02a10:218_10": "Mātugāmo hi pubbe katamanussaranto saṁvare ṭhitassāpi dhammadesanāya gāravaṁ na karoti.",
  "atk-vin02a10:218_11": "Atha vā tasmiyeva asaddhamme cittaṁ uppādeti.",
  "atk-vin02a10:218_12": "Vīsativasso vāti upasampadāya vīsativasso tato atirekavasso vā.",
  "atk-vin02a10:218_13": "Evarūpo hi visabhāgehi vatthūhi punappunaṁ samāgacchantopi daharo viya sahasā sīlavināsaṁ na pāpuṇāti,",
  "atk-vin02a10:218_14": "attano vayaṁ paccavekkhitvā ayuttaṭṭhāne chandarāgaṁ vinetuṁ paṭibalo hoti,",
  "atk-vin02a10:218_15": "tena vuttaṁ –",
  "atk-vin02a10:218_16": "“vīsativasso vā hoti atirekavīsativasso vā”ti.",
  "atk-vin02a10:219_0": "Ettha ca “sīlavā”tiādi ekamaṅgaṁ,",
  "atk-vin02a10:219_1": "“bahussuto hotī”tiādi dutiyaṁ,",
  "atk-vin02a10:219_2": "“ubhayāni kho panassā”tiādi tatiyaṁ,",
  "atk-vin02a10:219_3": "“kalyāṇavāco hoti kalyāṇavākkaraṇo”ti catutthaṁ,",
  "atk-vin02a10:219_4": "“yebhuyyena bhikkhunīnaṁ piyo hoti manāpo”ti pañcamaṁ,",
  "atk-vin02a10:219_5": "“paṭibalo hoti bhikkhuniyo ovaditu”nti chaṭṭhaṁ,",
  "atk-vin02a10:219_6": "“na kho paneta”ntiādi sattamaṁ,",
  "atk-vin02a10:219_7": "“vīsativasso”tiādi aṭṭhamanti veditabbaṁ.",
  "atk-vin02a10:220_0": "148.Ñatticatutthenāti pubbe vatthusmiṁ vutteneva.",
  "atk-vin02a10:220_1": "Garudhammehīti garukehi dhammehi,",
  "atk-vin02a10:220_2": "te hi gāravaṁ katvā bhikkhunīhi sampaṭicchitabbattā garudhammāti vuccanti.",
  "atk-vin02a10:220_3": "Ekatoupasampannāyāti ettha bhikkhunīnaṁ santike ekatoupasampannāya,",
  "atk-vin02a10:220_4": "yo garudhammena ovadati,",
  "atk-vin02a10:220_5": "tassa dukkaṭaṁ.",
  "atk-vin02a10:220_6": "Bhikkhūnaṁ santike upasampannāya pana yathāvatthukameva.",
  "atk-vin02a10:221_0": "149.Pariveṇaṁ sammajjitvāti sace pāto asammaṭṭhaṁ sammaṭṭhampi vā puna tiṇapaṇṇādīhi uklāpaṁ pādappahārehi ca vikiṇṇavālikaṁ jātaṁ,",
  "atk-vin02a10:221_1": "sammajjitabbaṁ.",
  "atk-vin02a10:221_2": "Asammaṭṭhañhi taṁ disvā “ayyo attano nissitake daharabhikkhūpi vattapaṭipattiyaṁ na yojeti,",
  "atk-vin02a10:221_3": "dhammaṁyeva kathetī”ti tā bhikkhuniyo asotukāmā viya bhaveyyuṁ.",
  "atk-vin02a10:221_4": "Tena vuttaṁ –",
  "atk-vin02a10:221_5": "“pariveṇaṁ sammajjitvā”ti.",
  "atk-vin02a10:221_6": "Antogāmato pana bhikkhuniyo āgacchantiyo pipāsitā ca kilantā ca honti,",
  "atk-vin02a10:221_7": "tā pānīyañca hatthapādamukhasītalakaraṇañca paccāsīsanti,",
  "atk-vin02a10:221_8": "tasmiñca asati purimanayeneva agāravaṁ janetvā asotukāmāpi honti.",
  "atk-vin02a10:221_9": "Tena vuttaṁ –",
  "atk-vin02a10:221_10": "“pānīyaṁ paribhojanīyaṁ upaṭṭhapetvā”ti.",
  "atk-vin02a10:222_0": "Āsananti nīcapīṭhakaphalakataṭṭikakaṭasārakādibhedaṁ antamaso sākhābhaṅgampi “idaṁ tāsaṁ āsanaṁ bhavissatī”ti evaṁ āsanaṁ paññapetvā.",
  "atk-vin02a10:222_1": "Dhammadesanāpattimocanatthaṁ pana dutiyo icchitabbo.",
  "atk-vin02a10:222_2": "Tena vuttaṁ –",
  "atk-vin02a10:222_3": "“dutiyaṁ gahetvā nisīditabba”nti.",
  "atk-vin02a10:222_4": "Nisīditabbanti na vihārapaccante,",
  "atk-vin02a10:222_5": "atha kho vihāramajjhe uposathāgārassa vā bhojanasālāya vā dvāre sabbesaṁ osaraṇaṭṭhāne nisīditabbaṁ.",
  "atk-vin02a10:222_6": "Samaggātthāti sabbā āgatatthāti attho.",
  "atk-vin02a10:222_7": "Vattantīti āgacchanti;",
  "atk-vin02a10:222_8": "paguṇā vācuggatāti attho.",
  "atk-vin02a10:222_9": "Niyyādetabboti appetabbo.",
  "atk-vin02a10:222_10": "Osāretabboti pāḷi vattabbā.",
  "atk-vin02a10:222_11": "Vassasatūpasampannāyātiādi vattabbapāḷidassanaṁ.",
  "atk-vin02a10:223_0": "Tattha sāmīcikammanti maggasampadānabījanapānīyāpucchanādikaṁ anucchavikavattaṁ.",
  "atk-vin02a10:223_1": "Ettha ca bhikkhuniyā bhikkhussa abhivādanaṁ nāma antogāme vā bahigāme vā antovihāre vā bahivihāre vā",
  "atk-vin02a10:223_2": "antaraghare vā rathikāya vā antamaso rājussāraṇāyapi vattamānāya deve vassamāne sakaddamāya bhūmiyā chattapattahatthāyapi",
  "atk-vin02a10:223_3": "hatthiassādīhi anubaddhāyapi kātabbameva.",
  "atk-vin02a10:223_4": "Ekābaddhāya pāḷiyā bhikkhācāraṁ pavisante disvā ekasmiṁ ṭhāne “vandāmi ayyā”ti vandituṁ vaṭṭati.",
  "atk-vin02a10:223_5": "Sace antarantarā dvādasahatthe muñcitvā gacchanti,",
  "atk-vin02a10:223_6": "visuṁ visuṁ vanditabbā.",
  "atk-vin02a10:223_7": "Mahāsannipāte nisinne ekasmiṁyeva ṭhāne vandituṁ vaṭṭati.",
  "atk-vin02a10:223_8": "Esa nayo añjalikammepi.",
  "atk-vin02a10:223_9": "Yattha katthaci nisinnāya pana paccuṭṭhānaṁ kātabbaṁ,",
  "atk-vin02a10:223_10": "tassa tassa sāmīcikammassa anurūpe padese ca kāle ca taṁ taṁ kātabbaṁ.",
  "atk-vin02a10:224_0": "Sakkatvāti yathā kato sukato hoti,",
  "atk-vin02a10:224_1": "evaṁ katvā.",
  "atk-vin02a10:224_2": "Garuṁkatvāti tattha gāravaṁ janetvā.",
  "atk-vin02a10:224_3": "Mānetvāti manena piyaṁ katvā.",
  "atk-vin02a10:224_4": "Pūjetvāti imesaṁyeva tiṇṇaṁ kiccānaṁ karaṇena pūjetvā.",
  "atk-vin02a10:224_5": "Anatikkamanīyoti na atikkamitabbo.",
  "atk-vin02a10:225_0": "Abhikkhuke āvāseti ettha sace bhikkhunupassayato aḍḍhayojanabbhantare ovādadāyakā bhikkhū na vasanti,",
  "atk-vin02a10:225_1": "ayaṁ abhikkhuko āvāso nāma.",
  "atk-vin02a10:225_2": "Ettha vassaṁ na vasitabbaṁ.",
  "atk-vin02a10:225_3": "Vuttañhetaṁ –",
  "atk-vin02a10:225_4": "“abhikkhuko nāma āvāso na sakkā hoti ovādāya vā saṁvāsāya vā gantu”nti.",
  "atk-vin02a10:225_5": "Na ca sakkā tato paraṁ pacchābhattaṁ gantvā dhammaṁ sutvā āgantuṁ.",
  "atk-vin02a10:225_6": "Sace tattha vassaṁ vasituṁ anicchamānā bhikkhuniyo ñātakā vā upaṭṭhākā vā evaṁvadanti – “vasatha, ayye,",
  "atk-vin02a10:225_7": "mayaṁ bhikkhū ānessāmā”ti vaṭṭati.",
  "atk-vin02a10:225_8": "Sace pana vuttappamāṇe padese vassaṁ upagantukāmā bhikkhū āgantvā sākhāmaṇḍapepi ekarattaṁ vutthā honti;",
  "atk-vin02a10:225_9": "na nimantitā hutvā gantukāmā.",
  "atk-vin02a10:225_10": "Ettāvatāpi sabhikkhuko āvāso hoti,",
  "atk-vin02a10:225_11": "ettha vassaṁ upagantuṁ vaṭṭati.",
  "atk-vin02a10:225_12": "Upagacchantīhi ca pakkhassa terasiyaṁyeva bhikkhū yācitabbā –",
  "atk-vin02a10:225_13": "“mayaṁ ayyā tumhākaṁ ovādena vasissāmā”ti.",
  "atk-vin02a10:225_14": "Yato pana ujunā maggena aḍḍhayojane bhikkhūnaṁ vasanaṭṭhānaṁ,",
  "atk-vin02a10:225_15": "tena pana maggena gacchantīnaṁ jīvitantarāyo vā brahmacariyantarāyo vā hoti,",
  "atk-vin02a10:225_16": "aññena maggena gacchantīnaṁ atirekaḍḍhayojanaṁ hoti,",
  "atk-vin02a10:225_17": "ayaṁ abhikkhukāvāsaṭṭhāneyeva tiṭṭhati.",
  "atk-vin02a10:225_18": "Sace pana tato gāvutamatte añño bhikkhunupassayo khemaṭṭhāne hoti,",
  "atk-vin02a10:225_19": "tāhi bhikkhunīhi tā bhikkhuniyo yācitvā puna gantvā bhikkhū yācitabbā “ayyā amhākaṁ ujumagge antarāyo atthi,",
  "atk-vin02a10:225_20": "aññena maggena atirekaḍḍhayojanaṁ hoti.",
  "atk-vin02a10:225_21": "Antarāmagge pana amhākaṁ upassayato gāvutamatte añño bhikkhunupassayo atthi,",
  "atk-vin02a10:225_22": "ayyānaṁ santikā tattha āgataovādena vasissāmā”ti.",
  "atk-vin02a10:225_23": "Tehi bhikkhūhi sampaṭicchitabbaṁ.",
  "atk-vin02a10:225_24": "Tato tāhi bhikkhunīhi taṁ bhikkhunupassayaṁ āgantvā uposatho kātabbo,",
  "atk-vin02a10:225_25": "tā vā bhikkhuniyo disvā attano upassayameva gantvā kātumpi vaṭṭati.",
  "atk-vin02a10:226_0": "Sace pana vassaṁ upagantukāmā bhikkhū cātuddase vihāraṁ āgacchanti,",
  "atk-vin02a10:226_1": "bhikkhunīhi ca “idha ayyā vassaṁ vasissathā”ti pucchitā “āmā”ti vatvā puna tāhi “tenahi ayyā mayampi",
  "atk-vin02a10:226_2": "tumhākaṁ ovādaṁ anujīvantiyo vasissāmā”ti vuttā dutiyadivase gāme bhikkhācārasampadaṁ apassantā “na sakkā",
  "atk-vin02a10:226_3": "idha vasitu”nti pakkamanti.",
  "atk-vin02a10:226_4": "Atha tā bhikkhuniyo uposathadivase vihāraṁ gantvā bhikkhū na passanti,",
  "atk-vin02a10:226_5": "ettha kiṁ kātabbanti?",
  "atk-vin02a10:226_6": "Yattha bhikkhū vasanti,",
  "atk-vin02a10:226_7": "tattha gantvā pacchimikāya vassaṁ upagantabbaṁ.",
  "atk-vin02a10:226_8": "“Pacchimikāya vassaṁ upagantuṁ āgamissantī”ti vā ābhogaṁ katvā āgatānaṁ santike ovādena vasitabbaṁ.",
  "atk-vin02a10:226_9": "Sace pana pacchimikāyapi na keci āgacchanti,",
  "atk-vin02a10:226_10": "antarāmagge ca rājabhayaṁ vā corabhayaṁ vā dubbhikkhaṁ vā hoti,",
  "atk-vin02a10:226_11": "abhikkhukāvāse vasantiyā āpatti,",
  "atk-vin02a10:226_12": "vassacchedaṁ katvā gacchantiyāpi āpatti,",
  "atk-vin02a10:226_13": "sā rakkhitabbā.",
  "atk-vin02a10:226_14": "Āpadāsu hi abhikkhuke āvāse vasantiyā anāpatti vuttā.",
  "atk-vin02a10:226_15": "Sace āgantvā vassaṁ upagatā bhikkhū puna kenaci kāraṇena pakkamanti,",
  "atk-vin02a10:226_16": "vasitabbameva.",
  "atk-vin02a10:226_17": "Vuttañhetaṁ –",
  "atk-vin02a10:226_18": "“anāpatti vassūpagatā bhikkhū pakkantā vā honti vibbhantā vā kālaṅkatā vā pakkhasaṅkantā vā āpadāsu ummattikāya ādikammikāyā”ti.",
  "atk-vin02a10:226_19": "Pavārentiyā pana yattha bhikkhū atthi,",
  "atk-vin02a10:226_20": "tattha gantvā pavāretabbaṁ.",
  "atk-vin02a10:227_0": "Anvaddhamāsanti addhamāse addhamāse.",
  "atk-vin02a10:227_1": "Dve dhammā paccāsīsitabbāti dve dhammā icchitabbā.",
  "atk-vin02a10:227_2": "Uposathapucchakanti uposathapucchanaṁ,",
  "atk-vin02a10:227_3": "tattha pannarasike uposathe pakkhassa cātuddasiyaṁ cātuddasike terasiyaṁ gantvā uposatho pucchitabbo.",
  "atk-vin02a10:227_4": "Mahāpaccariyaṁ pana “pakkhassa terasiyaṁyeva gantvā ‘ayaṁ uposatho cātuddasiko pannarasiko’ti pucchitabba”nti vuttaṁ.",
  "atk-vin02a10:227_5": "Uposathadivase ovādatthāya upasaṅkamitabbaṁ.",
  "atk-vin02a10:227_6": "Pāṭipadadivasato pana paṭṭhāya dhammasavanatthāya gantabbaṁ.",
  "atk-vin02a10:227_7": "Iti bhagavā aññassa kammassa okāsaṁ adatvā nirantaraṁ bhikkhunīnaṁ bhikkhūnaṁ santike gamanameva paññapesi. Kasmā?",
  "atk-vin02a10:227_8": "Mandapaññattā mātugāmassa.",
  "atk-vin02a10:227_9": "Mandapañño hi mātugāmo,",
  "atk-vin02a10:227_10": "tasmā niccaṁ dhammasavanaṁ bahūpakāraṁ.",
  "atk-vin02a10:227_11": "Evañca sati “yaṁ mayaṁ jānāma,",
  "atk-vin02a10:227_12": "tameva ayyā jānantī”ti mānaṁ akatvā bhikkhusaṅghaṁ payirūpāsamānā sātthikaṁ pabbajjaṁ karissanti,",
  "atk-vin02a10:227_13": "tasmā bhagavā evamakāsi.",
  "atk-vin02a10:227_14": "Bhikkhuniyopi “yathānusiṭṭhaṁ paṭipajjissāmā”ti sabbāyeva nirantaraṁ vihāraṁ upasaṅkamiṁsu.",
  "atk-vin02a10:227_15": "Vuttañhetaṁ –",
  "atk-vin02a10:228_0": "“Tena kho pana samayena sabbo bhikkhunisaṅgho ovādaṁ gacchati.",
  "atk-vin02a10:228_1": "Manussā ujjhāyanti khiyyanti vipācenti ‘jāyāyo imā imesaṁ,",
  "atk-vin02a10:228_2": "jāriyo imā imesaṁ,",
  "atk-vin02a10:228_3": "idānime imāhi saddhiṁ abhiramissantī’ti.",
  "atk-vin02a10:228_4": "Bhagavato etamatthaṁ ārocesuṁ – ‘na,",
  "atk-vin02a10:228_5": "bhikkhave,",
  "atk-vin02a10:228_6": "sabbena bhikkhunisaṅghena ovādo gantabbo,",
  "atk-vin02a10:228_7": "gaccheyya ce,",
  "atk-vin02a10:228_8": "āpatti dukkaṭassa.",
  "atk-vin02a10:228_9": "Anujānāmi bhikkhave catūhi pañcahi bhikkhunīhi ovādaṁ gantu’nti.",
  "atk-vin02a10:228_10": "Punapi tatheva ujjhāyiṁsu.",
  "atk-vin02a10:228_11": "Puna bhagavā ‘anujānāmi,",
  "atk-vin02a10:228_12": "bhikkhave,",
  "atk-vin02a10:228_13": "dve tisso bhikkhuniyo ovādaṁ gantu”’nti āha.",
  "atk-vin02a10:229_0": "Tasmā bhikkhunisaṅghena dve tisso bhikkhuniyo yācitvā pesetabbā – “ethayye,",
  "atk-vin02a10:229_1": "bhikkhusaṅghaṁ ovādūpasaṅkamanaṁ yācatha,",
  "atk-vin02a10:229_2": "bhikkhunisaṅgho ayyā…pe…",
  "atk-vin02a10:229_3": "ovādūpasaṅkamana”nti.",
  "atk-vin02a10:229_4": "Tāhi bhikkhunīhi ārāmaṁ gantabbaṁ.",
  "atk-vin02a10:229_5": "Tato ovādapaṭiggāhakaṁ ekaṁ bhikkhuṁ upasaṅkamitvā vanditvā so bhikkhu ekāya bhikkhuniyā evamassa vacanīyo “bhikkhunisaṅgho, ayya,",
  "atk-vin02a10:229_6": "bhikkhusaṅghassa pāde vandati,",
  "atk-vin02a10:229_7": "ovādūpasaṅkamanañca yācati,",
  "atk-vin02a10:229_8": "labhatu kira ayya bhikkhunisaṅgho ovādūpasaṅkamana”nti.",
  "atk-vin02a10:229_9": "Tena bhikkhunā pātimokkhuddesako bhikkhu upasaṅkamitvā evamassa vacanīyo “bhikkhunisaṅgho bhante bhikkhusaṅghassa pāde vandati,",
  "atk-vin02a10:229_10": "ovādūpasaṅkamanañca yācati,",
  "atk-vin02a10:229_11": "labhatu kira bhante bhikkhunisaṅgho ovādūpasaṅkamana”nti.",
  "atk-vin02a10:229_12": "Pātimokkhuddesakena vattabbo “atthi koci bhikkhu bhikkhunovādako sammato”ti.",
  "atk-vin02a10:229_13": "Sace hoti koci bhikkhu bhikkhunovādako sammato,",
  "atk-vin02a10:229_14": "pātimokkhuddesakena vattabbo “itthannāmo bhikkhu bhikkhunovādako sammato,",
  "atk-vin02a10:229_15": "taṁ bhikkhunisaṅgho upasaṅkamatū”ti.",
  "atk-vin02a10:230_0": "Sace na hoti koci bhikkhu bhikkhunovādako sammato,",
  "atk-vin02a10:230_1": "pātimokkhuddesakena vattabbo –",
  "atk-vin02a10:230_2": "“ko āyasmā ussahati bhikkhuniyo ovaditu”nti.",
  "atk-vin02a10:230_3": "Sace koci bhikkhu ussahati bhikkhuniyo ovadituṁ,",
  "atk-vin02a10:230_4": "so ca hoti aṭṭhahaṅgehi samannāgato,",
  "atk-vin02a10:230_5": "sammannitvā vattabbo –",
  "atk-vin02a10:230_6": "“itthannāmo bhikkhu bhikkhunovādako sammato,",
  "atk-vin02a10:230_7": "taṁ bhikkhunisaṅgho upasaṅkamatū”ti.",
  "atk-vin02a10:231_0": "Sace pana koci na ussahati bhikkhuniyo ovadituṁ,",
  "atk-vin02a10:231_1": "pātimokkhuddesakena vattabbo –",
  "atk-vin02a10:231_2": "“natthi koci bhikkhu bhikkhunovādako sammato,",
  "atk-vin02a10:231_3": "pāsādikena bhikkhunisaṅgho sampādetū”ti.",
  "atk-vin02a10:231_4": "Ettāvatā hi sakalaṁ sikkhattayasaṅgahaṁ sāsanamārocitaṁ hoti.",
  "atk-vin02a10:231_5": "Tena bhikkhunā “sādhū”ti sampaṭicchitvā pāṭipade bhikkhunīnaṁ ārocetabbaṁ.",
  "atk-vin02a10:231_6": "Bhikkhunisaṅghenapi tā bhikkhuniyo pesetabbā “gacchathayye,",
  "atk-vin02a10:231_7": "pucchatha ‘kiṁ ayya labhati bhikkhunisaṅgho ovādūpasaṅkamana”’nti.",
  "atk-vin02a10:231_8": "Tāhi “sādhu ayye”ti sampaṭicchitvā ārāmaṁ gantvā taṁ bhikkhuṁ upasaṅkamitvā evaṁ vattabbaṁ –",
  "atk-vin02a10:231_9": "“kiṁ ayya labhati bhikkhunisaṅgho ovādūpasaṅkamana”nti.",
  "atk-vin02a10:231_10": "Tena vattabbaṁ –",
  "atk-vin02a10:231_11": "“natthi koci bhikkhu bhikkhunovādako sammato,",
  "atk-vin02a10:231_12": "pāsādikena bhikkhunisaṅgho sampādetū”ti.",
  "atk-vin02a10:231_13": "Tāhi “sādhu ayyā”ti sampaṭicchitabbaṁ.",
  "atk-vin02a10:231_14": "Ekato āgatānaṁ vasena cetaṁ vuttaṁ,",
  "atk-vin02a10:231_15": "tāsu pana ekāya bhikkhuniyā vattabbañca sampaṭicchitabbañca,",
  "atk-vin02a10:231_16": "itarā tassā sahāyikā.",
  "atk-vin02a10:232_0": "Sace pana bhikkhunisaṅgho vā bhikkhusaṅgho vā na pūrati,",
  "atk-vin02a10:232_1": "ubhayatopi vā gaṇamattameva puggalamattaṁ vā hoti,",
  "atk-vin02a10:232_2": "ekā bhikkhunī vā bahūhi bhikkhunupassayehi ovādatthāya pesitā hoti,",
  "atk-vin02a10:232_3": "tatrāyaṁ vacanakkamo –",
  "atk-vin02a10:232_4": "“bhikkhuniyo ayya bhikkhusaṅghassa pāde vandanti,",
  "atk-vin02a10:232_5": "ovādūpasaṅkamanañca yācanti,",
  "atk-vin02a10:232_6": "labhantu kira ayya bhikkhuniyo ovādūpasaṅkamana”nti.",
  "atk-vin02a10:232_7": "“Ahaṁ ayya bhikkhusaṅghassa pāde vandāmi;",
  "atk-vin02a10:232_8": "ovādūpasaṅkamanañca yācāmi,",
  "atk-vin02a10:232_9": "labhāmahaṁ ayya ovādūpasaṅkamana”nti.",
  "atk-vin02a10:233_0": "“Bhikkhunisaṅgho ayya ayyānaṁ pāde vandati,",
  "atk-vin02a10:233_1": "ovādūpasaṅkamanañca yācati,",
  "atk-vin02a10:233_2": "labhatu kira ayya bhikkhunīsaṅgho ovādūpasaṅkamana”nti.",
  "atk-vin02a10:233_3": "“Bhikkhuniyo ayya ayyānaṁ pāde vandanti,",
  "atk-vin02a10:233_4": "ovādūpasaṅkamanañca yācanti,",
  "atk-vin02a10:233_5": "labhantu kira ayya bhikkhuniyo ovādūpasaṅkamana”nti.",
  "atk-vin02a10:233_6": "“Ahaṁ ayya ayyānaṁ pāde vandāmi,",
  "atk-vin02a10:233_7": "ovādūpasaṅkamanañca yācāmi,",
  "atk-vin02a10:233_8": "labhāmahaṁ ayya ovādūpasaṅkamana”nti.",
  "atk-vin02a10:234_0": "“Bhikkhunisaṅgho ayya ayyassa pāde vandati,",
  "atk-vin02a10:234_1": "ovādūpasaṅkamanañca yācati,",
  "atk-vin02a10:234_2": "labhatu kira ayya bhikkhunisaṅgho ovādūpasaṅkamana”nti.",
  "atk-vin02a10:234_3": "“Bhikkhuniyo ayya ayyassa pāde vandanti ;",
  "atk-vin02a10:234_4": "ovādūpasaṅkamanañca yācanti,",
  "atk-vin02a10:234_5": "labhantu kira ayya bhikkhuniyo ovādūpasaṅkamana”nti.",
  "atk-vin02a10:234_6": "“Ahaṁ ayya ayyassa pāde vandāmi,",
  "atk-vin02a10:234_7": "ovādūpasaṅkamanañca yācāmi,",
  "atk-vin02a10:234_8": "labhāmahaṁ ayya ovādūpasaṅkamana”nti.",
  "atk-vin02a10:235_0": "“Bhikkhunisaṅgho ca ayya bhikkhuniyo ca bhikkhunī ca bhikkhusaṅghassa ayyānaṁ ayyassa pāde vandati vandanti vandati,",
  "atk-vin02a10:235_1": "ovādūpasaṅkamanañca yācati yācanti yācati,",
  "atk-vin02a10:235_2": "labhatu kira labhantu kira labhatu kira ayya bhikkhunisaṅgho ca bhikkhuniyo ca bhikkhunī ca ovādūpasaṅkamana”nti.",
  "atk-vin02a10:236_0": "Tenapi bhikkhunā uposathakāle evaṁ vattabbaṁ –",
  "atk-vin02a10:236_1": "“bhikkhuniyo bhante bhikkhusaṅghassa pāde vandanti,",
  "atk-vin02a10:236_2": "ovādūpasaṅkamanañca yācanti,",
  "atk-vin02a10:236_3": "labhantu kira bhante bhikkhuniyo ovādūpasaṅkamana”nti.",
  "atk-vin02a10:236_4": "“Bhikkhunī bhante bhikkhusaṅghassa pāde vandati,",
  "atk-vin02a10:236_5": "ovādūpasaṅkamanañca yācati,",
  "atk-vin02a10:236_6": "labhatu kira bhante bhikkhunī ovādūpasaṅkamana”nti.",
  "atk-vin02a10:237_0": "“Bhikkhunisaṅgho bhante,",
  "atk-vin02a10:237_1": "bhikkhuniyo bhante,",
  "atk-vin02a10:237_2": "bhikkhunī bhante āyasmantānaṁ pāde vandati,",
  "atk-vin02a10:237_3": "ovādūpasaṅkamanañca yācati,",
  "atk-vin02a10:237_4": "labhatu kira bhante bhikkhunī ovādūpasaṅkamana”nti.",
  "atk-vin02a10:238_0": "“Bhikkhunisaṅgho ca bhante,",
  "atk-vin02a10:238_1": "bhikkhuniyo ca bhikkhunī ca bhikkhusaṅghassa āyasmantānaṁ pāde vandati vandanti vandati,",
  "atk-vin02a10:238_2": "ovādūpasaṅkamanañca yācati yācanti yācati,",
  "atk-vin02a10:238_3": "labhatu kira labhantu kira labhatu kira bhante bhikkhunisaṅgho ca bhikkhuniyo ca bhikkhunī ca ovādūpasaṅkamana”nti.",
  "atk-vin02a10:239_0": "Pātimokkhuddesakenāpi sace sammato bhikkhu atthi,",
  "atk-vin02a10:239_1": "purimanayeneva taṁ bhikkhuniyo,",
  "atk-vin02a10:239_2": "taṁ bhikkhunī,",
  "atk-vin02a10:239_3": "taṁ bhikkhunisaṅgho ca bhikkhuniyo ca bhikkhunī ca upasaṅkamantu upasaṅkamatu upasaṅkamatūti vattabbaṁ.",
  "atk-vin02a10:239_4": "Sace natthi,",
  "atk-vin02a10:239_5": "pāsādikena bhikkhunisaṅgho ca bhikkhuniyo ca bhikkhunī ca sampādetu sampādentu sampādetūti vattabbaṁ.",
  "atk-vin02a10:240_0": "Ovādapaṭiggāhakena pāṭipade paccāharitvā tatheva vattabbaṁ.",
  "atk-vin02a10:240_1": "Ovādaṁ pana bālagilānagamike ṭhapetvā añño sacepi āraññako hoti,",
  "atk-vin02a10:240_2": "appaṭiggahetuṁ na labhati.",
  "atk-vin02a10:240_3": "Vuttañhetaṁ bhagavatā –",
  "atk-vin02a10:241_0": "“Anujānāmi, bhikkhave, ṭhapetvā bālaṁ ṭhapetvā gilānaṁ ṭhapetvā gamikaṁ avasesehi ovādaṁ gahetu”nti.",
  "atk-vin02a10:242_0": "Tattha yo cātuddasikapannarasikesu vā uposathesu pāṭipade vā gantukāmo,",
  "atk-vin02a10:242_1": "so gamiko dutiyapakkhadivase gacchantopi aggahetuṁ na labhati, “na,",
  "atk-vin02a10:242_2": "bhikkhave,",
  "atk-vin02a10:242_3": "ovādo na gahetabbo,",
  "atk-vin02a10:242_4": "yo na gaṇheyya,",
  "atk-vin02a10:242_5": "āpatti dukkaṭassā”ti vuttaṁ āpattiṁ āpajjatiyeva.",
  "atk-vin02a10:242_6": "Ovādaṁ gahetvā ca uposathagge anārocetuṁ vā pāṭipade bhikkhunīnaṁ apaccāharituṁ vā na vaṭṭati.",
  "atk-vin02a10:242_7": "Vuttañhetaṁ –",
  "atk-vin02a10:243_0": "“Na, bhikkhave, ovādo na ārocetabbo. Yo na āroceyya, āpatti dukkaṭassā”ti.",
  "atk-vin02a10:244_0": "Aparampi vuttaṁ –",
  "atk-vin02a10:245_0": "“Na, bhikkhave, ovādo na paccāharitabbo. Yo na paccāhareyya, āpatti dukkaṭassā”ti.",
  "atk-vin02a10:246_0": "Tattha āraññakena paccāharaṇatthaṁ saṅketo kātabbo.",
  "atk-vin02a10:246_1": "Vuttañhetaṁ –",
  "atk-vin02a10:246_2": "“anujānāmi,",
  "atk-vin02a10:246_3": "bhikkhave,",
  "atk-vin02a10:246_4": "āraññakena bhikkhunā ovādaṁ gahetuṁ,",
  "atk-vin02a10:246_5": "saṅketañca kātuṁ,",
  "atk-vin02a10:246_6": "atra paṭiharissāmī”ti.",
  "atk-vin02a10:246_7": "Tasmā āraññako bhikkhu sace bhikkhunīnaṁ vasanagāme bhikkhaṁ labhati,",
  "atk-vin02a10:246_8": "tattheva caritvā bhikkhuniyo disvā ārocetvā gantabbaṁ.",
  "atk-vin02a10:246_9": "No cassa tattha bhikkhā sulabhā hoti,",
  "atk-vin02a10:246_10": "sāmantagāme caritvā bhikkhunīnaṁ gāmaṁ āgamma tatheva kātabbaṁ.",
  "atk-vin02a10:246_11": "Sace dūraṁ gantabbaṁ hoti,",
  "atk-vin02a10:246_12": "saṅketo kātabbo –",
  "atk-vin02a10:246_13": "“ahaṁ amukaṁ nāma tumhākaṁ gāmadvāre sabhaṁ vā maṇḍapaṁ vā rukkhamūlaṁ vā upasaṅkamissāmi,",
  "atk-vin02a10:246_14": "tattha āgaccheyyāthā”ti.",
  "atk-vin02a10:246_15": "Bhikkhunīhi tattha gantabbaṁ,",
  "atk-vin02a10:246_16": "agantuṁ na labbhati.",
  "atk-vin02a10:246_17": "Vuttañhetaṁ – “na,",
  "atk-vin02a10:246_18": "bhikkhave,",
  "atk-vin02a10:246_19": "bhikkhuniyā saṅketaṁ na gantabbaṁ.",
  "atk-vin02a10:246_20": "Yā na gaccheyya,",
  "atk-vin02a10:246_21": "āpatti dukkaṭassā”ti.",
  "atk-vin02a10:247_0": "Ubhatosaṅghe tīhi ṭhānehi pavāretabbanti ettha bhikkhunīhi cātuddase attanā pavāretvā uposathe bhikkhusaṅghe pavāretabbaṁ.",
  "atk-vin02a10:247_1": "Vuttañhetaṁ –",
  "atk-vin02a10:248_0": "“Anujānāmi, bhikkhave, ajjatanāya pavāretvā aparajju bhikkhusaṅghaṁ pavāretu”nti.",
  "atk-vin02a10:249_0": "Bhikkhunikhandhake vuttanayeneva cettha vinicchayo veditabbo. Vuttañhetaṁ –",
  "atk-vin02a10:250_0": "“Tena kho pana samayena sabbo bhikkhunisaṅgho pavārento kolāhalamakāsi.",
  "atk-vin02a10:250_1": "Bhagavato etamatthaṁ ārocesuṁ.",
  "atk-vin02a10:250_2": "Anujānāmi,",
  "atk-vin02a10:250_3": "bhikkhave,",
  "atk-vin02a10:250_4": "ekaṁ bhikkhuniṁ byattaṁ paṭibalaṁ sammannituṁ bhikkhunisaṅghassa atthāya bhikkhusaṅghaṁ pavāretuṁ.",
  "atk-vin02a10:250_5": "Evañca pana,",
  "atk-vin02a10:250_6": "bhikkhave,",
  "atk-vin02a10:250_7": "sammannitabbā.",
  "atk-vin02a10:250_8": "Paṭhamaṁ bhikkhunī yācitabbā,",
  "atk-vin02a10:250_9": "yācitvā byattāya bhikkhuniyā paṭibalāya saṅgho ñāpetabbo –",
  "atk-vin02a10:251_0": "“Suṇātu me,",
  "atk-vin02a10:251_1": "ayye saṅgho,",
  "atk-vin02a10:251_2": "yadi saṅghassa pattakallaṁ,",
  "atk-vin02a10:251_3": "saṅgho itthannāmaṁ bhikkhuniṁ sammanneyya bhikkhunisaṅghassa atthāya bhikkhusaṅghaṁ pavāretuṁ.",
  "atk-vin02a10:251_4": "Esā ñatti.",
  "atk-vin02a10:252_0": "“Suṇātu me,",
  "atk-vin02a10:252_1": "ayye saṅgho,",
  "atk-vin02a10:252_2": "saṅgho itthannāmaṁ bhikkhuniṁ sammanneyya bhikkhunisaṅghassa atthāya bhikkhusaṅghaṁ pavāretuṁ.",
  "atk-vin02a10:252_3": "Yassā ayyāya khamati itthannāmāya bhikkhuniyā sammuti bhikkhunisaṅghassa atthāya bhikkhusaṅghaṁ pavāretuṁ,",
  "atk-vin02a10:252_4": "sā tuṇhassa;",
  "atk-vin02a10:252_5": "yassā nakkhamati,",
  "atk-vin02a10:252_6": "sā bhāseyya.",
  "atk-vin02a10:253_0": "“Sammatā saṅghena itthannāmā bhikkhunī bhikkhunisaṅghassa atthāya bhikkhusaṅghaṁ pavāretuṁ.",
  "atk-vin02a10:253_1": "Khamati saṅghassa,",
  "atk-vin02a10:253_2": "tasmā tuṇhī,",
  "atk-vin02a10:253_3": "evametaṁ dhārayāmī”ti.",
  "atk-vin02a10:254_0": "Tāya sammatāya bhikkhuniyā bhikkhunisaṅghaṁ ādāya bhikkhusaṅghaṁ upasaṅkamitvā ekaṁsaṁ uttarāsaṅgaṁ karitvā añjaliṁ paggahetvā evamassa vacanīyo –",
  "atk-vin02a10:254_1": "“bhikkhunisaṅgho ayya,",
  "atk-vin02a10:254_2": "bhikkhusaṅghaṁ pavāreti –",
  "atk-vin02a10:254_3": "diṭṭhena vā sutena vā parisaṅkāya vā.",
  "atk-vin02a10:254_4": "Vadatayya bhikkhusaṅgho bhikkhunisaṅghaṁ anukampaṁ upādāya,",
  "atk-vin02a10:254_5": "passanto paṭikarissati.",
  "atk-vin02a10:254_6": "Dutiyampi ayya,",
  "atk-vin02a10:254_7": "tatiyampi ayya,",
  "atk-vin02a10:254_8": "bhikkhunisaṅgho…pe…",
  "atk-vin02a10:254_9": "paṭikarissatī”ti.",
  "atk-vin02a10:255_0": "Sace bhikkhunisaṅgho na pūrati,",
  "atk-vin02a10:255_1": "“bhikkhuniyo ayya bhikkhusaṅghaṁ pavārenti –",
  "atk-vin02a10:255_2": "diṭṭhena vā sutena vā parisaṅkāya vā,",
  "atk-vin02a10:255_3": "vadatayya bhikkhusaṅgho bhikkhuniyo anukampaṁ upādāya,",
  "atk-vin02a10:255_4": "passantiyo paṭikarissantī”ti ca,",
  "atk-vin02a10:255_5": "“ahaṁ ayya bhikkhusaṅghaṁ pavāremi –",
  "atk-vin02a10:255_6": "diṭṭhena vā sutena vā parisaṅkāya vā,",
  "atk-vin02a10:255_7": "vadatu maṁ ayya bhikkhusaṅgho anukampaṁ upādāya,",
  "atk-vin02a10:255_8": "passantī paṭikarissāmī”ti ca evaṁ tikkhattuṁ vattabbaṁ.",
  "atk-vin02a10:256_0": "Sace bhikkhusaṅgho na pūrati,",
  "atk-vin02a10:256_1": "“bhikkhunisaṅgho ayyā ayye pavāreti –",
  "atk-vin02a10:256_2": "diṭṭhena vā sutena vā parisaṅkāya vā,",
  "atk-vin02a10:256_3": "vadantayyā bhikkhunisaṅghaṁ anukampaṁ upādāya,",
  "atk-vin02a10:256_4": "passanto paṭikarissatī”ti ca,",
  "atk-vin02a10:256_5": "“bhikkhunisaṅgho ayya ayyaṁ pavāreti –",
  "atk-vin02a10:256_6": "diṭṭhena vā sutena vā parisaṅkāya vā,",
  "atk-vin02a10:256_7": "vadatayyo bhikkhunisaṅghaṁ anukampaṁ upādāya,",
  "atk-vin02a10:256_8": "passanto paṭikarissatī”ti ca evaṁ tikkhattuṁ vattabbaṁ.",
  "atk-vin02a10:257_0": "Ubhinnaṁ apāripūriyā “bhikkhuniyo ayyā ayye pavārenti –",
  "atk-vin02a10:257_1": "diṭṭhena vā sutena vā parisaṅkāya vā,",
  "atk-vin02a10:257_2": "vadantayyā bhikkhuniyo anukampaṁ upādāya,",
  "atk-vin02a10:257_3": "passantiyo paṭikarissantī”ti ca,",
  "atk-vin02a10:257_4": "“bhikkhuniyo ayya ayyaṁ pavārenti –",
  "atk-vin02a10:257_5": "diṭṭhena vā sutena vā parisaṅkāya vā,",
  "atk-vin02a10:257_6": "vadatayyo bhikkhuniyo anukampaṁ upādāya,",
  "atk-vin02a10:257_7": "passantiyo paṭikarissantī”ti ca,",
  "atk-vin02a10:257_8": "“ahaṁ ayyā ayye pavāremi –",
  "atk-vin02a10:257_9": "diṭṭhena vā sutena vā parisaṅkāya vā,",
  "atk-vin02a10:257_10": "vadantu maṁ ayyā anukampaṁ upādāya,",
  "atk-vin02a10:257_11": "passantī paṭikarissāmī”ti ca,",
  "atk-vin02a10:257_12": "“ahaṁ ayya ayyaṁ pavāremi –",
  "atk-vin02a10:257_13": "diṭṭhena vā sutena vā parisaṅkāya vā,",
  "atk-vin02a10:257_14": "vadatu maṁ ayyo anukampaṁ upādāya,",
  "atk-vin02a10:257_15": "passantī paṭikarissāmī”ti ca evaṁ tikkhattuṁ vattabbaṁ.",
  "atk-vin02a10:258_0": "Mānattacaraṇañca upasampadāpariyesanā ca yathāṭhāneyeva āvi bhavissati.",
  "atk-vin02a10:259_0": "Nabhikkhuniyā kenaci pariyāyenāti dasahi vā akkosavatthūhi aññena vā kenaci pariyāyena bhikkhu neva akkositabbo,",
  "atk-vin02a10:259_1": "na paribhāsitabbo,",
  "atk-vin02a10:259_2": "na bhayena tajjetabbo.",
  "atk-vin02a10:259_3": "Ovaṭoti pihito vārito paṭikkhitto.",
  "atk-vin02a10:259_4": "Vacanayeva vacanapatho.",
  "atk-vin02a10:259_5": "Anovaṭoti apihito avārito appaṭikkhitto.",
  "atk-vin02a10:259_6": "Tasmā bhikkhuniyā ādhipaccaṭṭhāne jeṭṭhakaṭṭhāne ṭhatvā “evaṁ abhikkama,",
  "atk-vin02a10:259_7": "evaṁ paṭikkama,",
  "atk-vin02a10:259_8": "evaṁ nivāsehi,",
  "atk-vin02a10:259_9": "evaṁ pārupāhī”ti kenaci pariyāyena neva bhikkhu ovaditabbo,",
  "atk-vin02a10:259_10": "na anusāsitabbo.",
  "atk-vin02a10:259_11": "Dosaṁ pana disvā “pubbe mahātherā na evaṁ abhikkamanti,",
  "atk-vin02a10:259_12": "na paṭikkamanti,",
  "atk-vin02a10:259_13": "na nivāsenti,",
  "atk-vin02a10:259_14": "na pārupanti,",
  "atk-vin02a10:259_15": "īdisaṁ kāsāvampi na dhārenti,",
  "atk-vin02a10:259_16": "na evaṁ akkhīni añjentī”tiādinā nayena vijjamānadosaṁ dassetuṁ vaṭṭati.",
  "atk-vin02a10:259_17": "Bhikkhūhi pana “ayaṁ vuḍḍhasamaṇī evaṁ nivāseti,",
  "atk-vin02a10:259_18": "evaṁ pārupati,",
  "atk-vin02a10:259_19": "mā evaṁ nivāsehi,",
  "atk-vin02a10:259_20": "mā evaṁ pārupāhi,",
  "atk-vin02a10:259_21": "mā tilakammapaṇṇakammādīni karohī”ti yathāsukhaṁ bhikkhuniṁ ovadituṁ anusāsituṁ vaṭṭati.",
  "atk-vin02a10:260_0": "Samaggamhayyāti bhaṇantanti “samaggā amha ayya” iti bhaṇantaṁ bhikkhunisaṅghaṁ.",
  "atk-vin02a10:260_1": "Aññaṁ dhammaṁ bhaṇatīti aññaṁ suttantaṁ vā abhidhammaṁ vā.",
  "atk-vin02a10:260_2": "Samaggamhayyāti vacanena hi ovādaṁ paccāsīsanti,",
  "atk-vin02a10:260_3": "tasmā ṭhapetvā ovādaṁ aññaṁ dhammaṁ bhaṇantassa dukkaṭaṁ.",
  "atk-vin02a10:260_4": "Ovādaṁ aniyyādetvāti eso bhaginiyo ovādoti avatvā.",
  "atk-vin02a10:261_0": "150.Adhammakammetiādīsu bhikkhunovādakasammutikammaṁ kammanti veditabbaṁ.",
  "atk-vin02a10:261_1": "Tattha adhammakamme dvinnaṁ navakānaṁ vasena aṭṭhārasa pācittiyāni.",
  "atk-vin02a10:261_2": "Dhammakamme dutiyassa navakassa avasānapade anāpatti,",
  "atk-vin02a10:261_3": "sesesu sattarasa dukkaṭāni.",
  "atk-vin02a10:262_0": "152.Uddesaṁ dentoti aṭṭhannaṁ garudhammānaṁ pāḷiṁ uddisanto.",
  "atk-vin02a10:262_1": "Paripucchaṁ dentoti tassāyeva paguṇāya garudhammapāḷiyā aṭṭhakathaṁ kathentoti attho.",
  "atk-vin02a10:262_2": "Osārehi ayyāti vuccamāno osāretīti evaṁ vuccamāno aṭṭhagarudhammapāḷiṁ osāretīti attho.",
  "atk-vin02a10:262_3": "Evaṁ uddesaṁ dento,",
  "atk-vin02a10:262_4": "paripucchaṁ dento,",
  "atk-vin02a10:262_5": "yo ca osārehīti vuccamāno aṭṭha garudhamme bhaṇati,",
  "atk-vin02a10:262_6": "tassa pācittiyena anāpatti.",
  "atk-vin02a10:262_7": "Aññaṁ dhammaṁ bhaṇantassa dukkaṭena anāpatti.",
  "atk-vin02a10:262_8": "Pañhaṁ pucchati,",
  "atk-vin02a10:262_9": "pañhaṁ puṭṭho kathetīti bhikkhunī garudhammanissitaṁ vā khandhādinissitaṁ vā pañhaṁ pucchati,",
  "atk-vin02a10:262_10": "taṁ yo bhikkhu katheti,",
  "atk-vin02a10:262_11": "tassāpi anāpatti.",
  "atk-vin02a10:262_12": "Aññassatthāya bhaṇantanti catuparisatiṁ dhammaṁ desentaṁ bhikkhuṁ upasaṅkamitvā bhikkhuniyo suṇanti,",
  "atk-vin02a10:262_13": "tatrāpi bhikkhussa anāpatti.",
  "atk-vin02a10:262_14": "Sikkhamānāya sāmaṇeriyāti etāsaṁ desentassāpi anāpatti.",
  "atk-vin02a10:262_15": "Sesaṁ uttānatthameva.",
  "atk-vin02a10:263_0": "Padasodhammasamuṭṭhānaṁ –",
  "atk-vin02a10:263_1": "vācato ca vācācittato ca samuṭṭhāti, kiriyaṁ,",
  "atk-vin02a10:263_2": "nosaññāvimokkhaṁ,",
  "atk-vin02a10:263_3": "acittakaṁ,",
  "atk-vin02a10:263_4": "paṇṇattivajjaṁ,",
  "atk-vin02a10:263_5": "vacīkammaṁ,",
  "atk-vin02a10:263_6": "ticittaṁ tivedananti.",
  "atk-vin02a10:264_0": "Ovādasikkhāpadaṁ paṭhamaṁ.",
  "atk-vin02a10:265_0": "2. Atthaṅgatasikkhāpadavaṇṇanā",
  "atk-vin02a10:266_0": "153.",
  "atk-vin02a10:266_1": "Dutiyasikkhāpade –",
  "atk-vin02a10:266_2": "pariyāyenāti vārena,",
  "atk-vin02a10:266_3": "paṭipāṭiyāti attho.",
  "atk-vin02a10:266_4": "Adhicetasoti adhicittavato,",
  "atk-vin02a10:266_5": "sabbacittānaṁ adhikena arahattaphalacittena samannāgatassāti attho.",
  "atk-vin02a10:266_6": "Appamajjatoti nappamajjato,",
  "atk-vin02a10:266_7": "appamādena kusalānaṁ dhammānaṁ sātaccakiriyāya samannāgatassāti vuttaṁ hoti.",
  "atk-vin02a10:266_8": "Muninoti “yo munāti ubho loke,",
  "atk-vin02a10:266_9": "muni tena pavuccatī”ti evaṁ ubhayalokamunanena vā,",
  "atk-vin02a10:266_10": "monaṁ vuccati ñāṇaṁ,",
  "atk-vin02a10:266_11": "tena ñāṇena samannāgatattā vā khīṇāsavo muni nāma vuccati,",
  "atk-vin02a10:266_12": "tassa munino.",
  "atk-vin02a10:266_13": "Monapathesu sikkhatoti arahattañāṇasaṅkhātassa monassa pathesu sattatiṁsabodhipakkhiyadhammesu tīsu vā sikkhāsu sikkhato.",
  "atk-vin02a10:266_14": "Idañca pubbabhāgapaṭipadaṁ gahetvā vuttaṁ,",
  "atk-vin02a10:266_15": "tasmā evaṁ pubbabhāge sikkhato imāya sikkhāya munibhāvaṁ pattassa muninoti evamettha attho daṭṭhabbo.",
  "atk-vin02a10:266_16": "Sokā na bhavanti tādinoti tādisassa khīṇāsavamunino abbhantare iṭṭhaviyogādivatthukā sokā na santi.",
  "atk-vin02a10:266_17": "Atha vā tādinoti tādilakkhaṇasamannāgatassa evarūpassa munino sokā na bhavantīti ayamettha attho.",
  "atk-vin02a10:266_18": "Upasantassāti rāgādīnaṁ upasamena upasantassa.",
  "atk-vin02a10:266_19": "Sadā satīmatoti sativepullappattattā niccakālaṁ satiyā avirahitassa.",
  "atk-vin02a10:266_20": "Ākāse antalikkheti antalikkhasaṅkhāte ākāse,",
  "atk-vin02a10:266_21": "na kasiṇugghāṭime,",
  "atk-vin02a10:266_22": "na pana rūpaparicchede.",
  "atk-vin02a10:266_23": "Caṅkamatipi tiṭṭhatipīti tāsaṁ bhikkhunīnaṁ kathaṁ sutvā “imā bhikkhuniyo maṁ ‘ettakameva ayaṁ jānātī’ti avamaññanti,",
  "atk-vin02a10:266_24": "handa dāni etāsaṁ attano ānubhāvaṁ dassemī”ti dhammabahumānaṁ uppādetvā abhiññāpādakaṁ catutthajjhānaṁ",
  "atk-vin02a10:266_25": "samāpajjitvā vuṭṭhāya evarūpaṁ iddhipāṭihāriyaṁ dassesi –",
  "atk-vin02a10:266_26": "“ākāse antalikkhe caṅkamatipi…pe…",
  "atk-vin02a10:266_27": "antaradhāyatipī”ti.",
  "atk-vin02a10:266_28": "Tattha antaradhāyatipīti antaradhāyatipi adassanampi gacchatīti attho.",
  "atk-vin02a10:266_29": "Tañceva udānaṁ bhaṇati aññañca bahuṁ buddhavacananti thero kira attano bhātutherassa santike –",
  "atk-vin02a10:267_0": "“Padumaṁ yathā kokanudaṁ sugandhaṁ,",
  "atk-vin02a10:268_0": "Pāto siyā phullamavītagandhaṁ;",
  "atk-vin02a10:269_0": "Aṅgīrasaṁ passa virocamānaṁ,",
  "atk-vin02a10:270_0": "Tapantamādiccamivantalikkhe”ti. ;",
  "atk-vin02a10:271_0": "Imaṁ gāthaṁ uddisāpetvā cattāro māse sajjhāyi.",
  "atk-vin02a10:271_1": "Na ca paguṇaṁ kattumasakkhi.",
  "atk-vin02a10:271_2": "Tato naṁ thero “abhabbo tvaṁ imasmiṁ sāsane”ti vihārā nikkaḍḍhāpesi,",
  "atk-vin02a10:271_3": "so rodamāno dvārakoṭṭhake aṭṭhāsi.",
  "atk-vin02a10:271_4": "Atha bhagavā buddhacakkhunā veneyyasatte olokento taṁ disvā vihāracārikaṁ caramāno viya tassa santikaṁ gantvā “cūḷapanthaka,",
  "atk-vin02a10:271_5": "kasmā rodasī”ti āha.",
  "atk-vin02a10:271_6": "So tamatthaṁ ārocesi.",
  "atk-vin02a10:271_7": "Athassa bhagavā suddhaṁ pilotikakhaṇḍaṁ datvā “idaṁ ‘rajoharaṇaṁ rajoharaṇa’nti parimajjāhī”ti āha.",
  "atk-vin02a10:271_8": "So “sādhū”ti sampaṭicchitvā attano nivāsaṭṭhāne nisīditvā tassa ekamantaṁ parimajji,",
  "atk-vin02a10:271_9": "parimajjitaṭṭhānaṁ kāḷakamahosi.",
  "atk-vin02a10:271_10": "So “evaṁ parisuddhampi nāma vatthaṁ imaṁ attabhāvaṁ nissāya kāḷakaṁ jāta”nti saṁvegaṁ paṭilabhitvā vipassanaṁ ārabhi.",
  "atk-vin02a10:271_11": "Athassa bhagavā āraddhavīriyabhāvaṁ ñatvā “adhicetaso”ti imaṁ obhāsagāthaṁ abhāsi.",
  "atk-vin02a10:271_12": "Thero gāthāpariyosāne arahattaṁ pāpuṇi.",
  "atk-vin02a10:271_13": "Tasmā thero pakatiyāva imaṁ gāthaṁ mamāyati,",
  "atk-vin02a10:271_14": "so taṁ imissā gāthāya mamāyanabhāvaṁ jānāpetuṁ taṁyeva bhaṇati.",
  "atk-vin02a10:271_15": "Aññañca antarantarā āharitvā bahuṁ buddhavacanaṁ.",
  "atk-vin02a10:271_16": "Tena vuttaṁ –",
  "atk-vin02a10:271_17": "“tañceva udānaṁ bhaṇati,",
  "atk-vin02a10:271_18": "aññañca bahuṁ buddhavacana”nti.",
  "atk-vin02a10:272_0": "156.Ekato upasampannāyāti bhikkhunisaṅghe upasampannāya,",
  "atk-vin02a10:272_1": "bhikkhusaṅghe pana upasampannaṁ ovadantassa pācittiyaṁ.",
  "atk-vin02a10:272_2": "Sesamettha uttānameva.",
  "atk-vin02a10:272_3": "Idampi ca padasodhammasamuṭṭhānameva.",
  "atk-vin02a10:273_0": "Atthaṅgatasikkhāpadaṁ dutiyaṁ.",
  "atk-vin02a10:274_0": "3. Bhikkhunupassayasikkhāpadavaṇṇanā",
  "atk-vin02a10:275_0": "162.",
  "atk-vin02a10:275_1": "Tatiyasikkhāpade –",
  "atk-vin02a10:275_2": "aññatra samayā ovadati āpatti pācittiyassātiādīsu aṭṭhahi garudhammehi ovadantasseva pācittiyaṁ,",
  "atk-vin02a10:275_3": "aññena dhammena dukkaṭanti veditabbaṁ.",
  "atk-vin02a10:275_4": "Ekatoupasampannāyāti bhikkhunisaṅghe upasampannāya,",
  "atk-vin02a10:275_5": "bhikkhusaṅghe upasampannāya pana ovadato pācittiyameva.",
  "atk-vin02a10:275_6": "Ito parampi yattha yattha “ekatoupasampannā”ti vuccati,",
  "atk-vin02a10:275_7": "sabbattha ayameva attho daṭṭhabbo.",
  "atk-vin02a10:275_8": "Sesaṁ uttānameva.",
  "atk-vin02a10:276_0": "Kathinasamuṭṭhānaṁ –",
  "atk-vin02a10:276_1": "kāyavācato,",
  "atk-vin02a10:276_2": "kāyavācācittato ca samuṭṭhāti, kiriyaṁ,",
  "atk-vin02a10:276_3": "nosaññāvimokkhaṁ,",
  "atk-vin02a10:276_4": "acittakaṁ,",
  "atk-vin02a10:276_5": "paṇṇattivajjaṁ,",
  "atk-vin02a10:276_6": "kāyakammaṁ,",
  "atk-vin02a10:276_7": "vacīkammaṁ, ticittaṁ,",
  "atk-vin02a10:276_8": "tivedananti.",
  "atk-vin02a10:277_0": "Bhikkhunupassayasikkhāpadaṁ tatiyaṁ.",
  "atk-vin02a10:278_0": "Idaṁ panettha mahāpaccariyaṁ vuttaṁ pakiṇṇakaṁ –",
  "atk-vin02a10:278_1": "asammato ce bhikkhu atthaṅgate sūriye bhikkhunupassayaṁ upasaṅkamitvā aṭṭhahi garudhammehi ovadati,",
  "atk-vin02a10:278_2": "tīṇi pācittiyāni.",
  "atk-vin02a10:278_3": "Aññena dhammena ovadato dve dukkaṭāni,",
  "atk-vin02a10:278_4": "ekaṁ pācittiyaṁ. Kathaṁ?",
  "atk-vin02a10:278_5": "Asammatamūlakaṁ dukkaṭaṁ,",
  "atk-vin02a10:278_6": "upassayaṁ gantvā aññena dhammena ovadanamūlakaṁ dukkaṭaṁ,",
  "atk-vin02a10:278_7": "atthaṅgate sūriye ovadanamūlakaṁ pācittiyanti.",
  "atk-vin02a10:278_8": "Sammatassa atthaṅgate sūriye tattha gantvā aṭṭhahi garudhammehi ovadantassa ekā anāpatti,",
  "atk-vin02a10:278_9": "dve pācittiyāni. Kathaṁ?",
  "atk-vin02a10:278_10": "Sammatattā anāpatti,",
  "atk-vin02a10:278_11": "atthaṅgate sūriye ovadanamūlakaṁ ekaṁ,",
  "atk-vin02a10:278_12": "gantvā garudhammehi ovadanamūlakaṁ ekanti dve pācittiyāni.",
  "atk-vin02a10:278_13": "Tasseva aññena dhammena ovadato ekā anāpatti,",
  "atk-vin02a10:278_14": "ekaṁ dukkaṭaṁ,",
  "atk-vin02a10:278_15": "ekaṁ pācittiyaṁ. Kathaṁ?",
  "atk-vin02a10:278_16": "Sammatattā anāpatti,",
  "atk-vin02a10:278_17": "gantvā aññena dhammena ovadanamūlakaṁ dukkaṭaṁ,",
  "atk-vin02a10:278_18": "atthaṅgate sūriye ovadanamūlakaṁ pācittiyanti.",
  "atk-vin02a10:278_19": "Divā pana gantvā ovadato sammatassa ca asammatassa ca rattiṁ ovadanamūlakaṁ ekaṁ pācittiyaṁ apanetvā avasesā āpattānāpattiyo veditabbāti.",
  "atk-vin02a10:279_0": "Pakiṇṇakakathā niṭṭhitā.",
  "atk-vin02a10:280_0": "4. Āmisasikkhāpadavaṇṇanā",
  "atk-vin02a10:281_0": "164.",
  "atk-vin02a10:281_1": "Catutthasikkhāpade –",
  "atk-vin02a10:281_2": "na bahukatāti na katabahumānā,",
  "atk-vin02a10:281_3": "na dhamme bahumānaṁ katvā ovadantīti adhippāyo.",
  "atk-vin02a10:281_4": "“Bhikkhunovādakaṁ avaṇṇaṁ kattukāmo”tiādīnaṁ ujjhāpanake vuttanayenevattho veditabbo.",
  "atk-vin02a10:282_0": "Upasampannaṁ saṅghena asammatanti ettha asammato nāma sammatena vā saṅghena vā bhāraṁ katvā ṭhapito veditabbo.",
  "atk-vin02a10:282_1": "Anupasampannaṁ sammataṁ vā asammataṁ vāti ettha pana bhikkhukāle sammutiṁ labhitvā sāmaṇerabhūmiyaṁ ṭhito sammato,",
  "atk-vin02a10:282_2": "sammatena vā saṅghena vā ṭhapito bahussuto sāmaṇero asammatoti veditabbo.",
  "atk-vin02a10:282_3": "Sesaṁ vuttanayattā uttānameva.",
  "atk-vin02a10:283_0": "Tisamuṭṭhānaṁ –",
  "atk-vin02a10:283_1": "kāyacittato vācācittato kāyavācācittato ca samuṭṭhāti, kiriyaṁ,",
  "atk-vin02a10:283_2": "saññāvimokkhaṁ,",
  "atk-vin02a10:283_3": "sacittakaṁ,",
  "atk-vin02a10:283_4": "lokavajjaṁ,",
  "atk-vin02a10:283_5": "kāyakammaṁ,",
  "atk-vin02a10:283_6": "vacīkammaṁ,",
  "atk-vin02a10:283_7": "akusalacittaṁ,",
  "atk-vin02a10:283_8": "dukkhavedananti.",
  "atk-vin02a10:284_0": "Āmisasikkhāpadaṁ catutthaṁ.",
  "atk-vin02a10:285_0": "5. Cīvaradānasikkhāpadavaṇṇanā",
  "atk-vin02a10:286_0": "169.",
  "atk-vin02a10:286_1": "Pañcamasikkhāpade –",
  "atk-vin02a10:286_2": "visikhāyāti rathikāya.",
  "atk-vin02a10:286_3": "Piṇḍāya caratīti nibaddhacāravasena abhiṇhaṁ carati.",
  "atk-vin02a10:286_4": "Sandiṭṭhāti sandiṭṭhamittā ahesuṁ.",
  "atk-vin02a10:286_5": "Sesamettha padato uttānatthaṁ,",
  "atk-vin02a10:286_6": "vinicchayato cīvarapaṭiggahaṇasikkhāpade vuttanayeneva veditabbaṁ saddhiṁ samuṭṭhānādīhi.",
  "atk-vin02a10:286_7": "Tatra hi bhikkhu paṭiggāhako,",
  "atk-vin02a10:286_8": "idha bhikkhunī,",
  "atk-vin02a10:286_9": "ayaṁ viseso.",
  "atk-vin02a10:286_10": "Sesaṁ tādisamevāti.",
  "atk-vin02a10:287_0": "Cīvaradānasikkhāpadaṁ pañcamaṁ.",
  "atk-vin02a10:288_0": "6. Cīvarasibbanasikkhāpadavaṇṇanā",
  "atk-vin02a10:289_0": "175.",
  "atk-vin02a10:289_1": "Chaṭṭhasikkhāpade –",
  "atk-vin02a10:289_2": "udāyīti lāḷudāyī.",
  "atk-vin02a10:289_3": "Paṭṭhoti paṭibalo,",
  "atk-vin02a10:289_4": "nipuṇo ceva samattho cāti vuttaṁ hoti.",
  "atk-vin02a10:289_5": "Aññatarā bhikkhunīti tasseva purāṇadutiyikā.",
  "atk-vin02a10:289_6": "Paṭibhānacittanti attano paṭibhānena katacittaṁ,",
  "atk-vin02a10:289_7": "so kira cīvaraṁ rajitvā tassa majjhe nānāvaṇṇehi vippakatamethunaṁ itthipurisarūpamakāsi.",
  "atk-vin02a10:289_8": "Tena vuttaṁ –",
  "atk-vin02a10:289_9": "“majjhe paṭibhānacittaṁ vuṭṭhāpetvā”ti.",
  "atk-vin02a10:289_10": "Yathāsaṁhaṭanti yathāsaṁharitameva.",
  "atk-vin02a10:290_0": "176.Cīvaranti yaṁ nivāsituṁ vā pārupituṁ vā sakkā hoti,",
  "atk-vin02a10:290_1": "evañhi mahāpaccariyādīsu vuttaṁ.",
  "atk-vin02a10:290_2": "Sayaṁ sibbatīti ettha sibbissāmīti vicārentassāpi chindantassāpi dukkaṭaṁ,",
  "atk-vin02a10:290_3": "sibbantassa pana pācittiyaṁ.",
  "atk-vin02a10:290_4": "Ārāpathe ārāpatheti sūciṁ pavesetvā pavesetvā nīharaṇe.",
  "atk-vin02a10:290_5": "Sace pana sakalasūciṁ anīharanto dīghasuttappavesanatthaṁ satakkhattumpi vijjhitvā nīharati,",
  "atk-vin02a10:290_6": "ekameva pācittiyaṁ.",
  "atk-vin02a10:290_7": "Sakiṁ āṇattoti sakiṁ “cīvaraṁ sibbā”ti vutto.",
  "atk-vin02a10:290_8": "Bahukampi sibbatīti sacepi sabbaṁ sūcikammaṁ pariyosāpetvā cīvaraṁ niṭṭhāpeti,",
  "atk-vin02a10:290_9": "ekameva pācittiyaṁ.",
  "atk-vin02a10:290_10": "Atha pana “imasmiṁ cīvare kattabbakammaṁ tava bhāro”ti vutto karoti,",
  "atk-vin02a10:290_11": "āṇattassa ārāpathe ārāpathe ekamekaṁ pācittiyaṁ,",
  "atk-vin02a10:290_12": "āṇāpakassa ekavācāya sambahulānipi.",
  "atk-vin02a10:290_13": "Punappunaṁ āṇattiyaṁ pana vattabbameva natthi.",
  "atk-vin02a10:291_0": "Yepi sace ācariyupajjhāyesu attano ñātikānaṁ cīvaraṁ sibbantesu tesaṁ nissitakā “ācariyupajjhāyavattaṁ vā kathinavattaṁ vā karomā”ti sibbanti,",
  "atk-vin02a10:291_1": "tesampi ārāpathagaṇanāya āpattiyo.",
  "atk-vin02a10:291_2": "Ācariyupajjhāyā attano ñātikānaṁ cīvaraṁ antevāsikehi sibbāpenti,",
  "atk-vin02a10:291_3": "ācariyupajjhāyānaṁ dukkaṭaṁ,",
  "atk-vin02a10:291_4": "antevāsikānaṁ pācittiyaṁ.",
  "atk-vin02a10:291_5": "Antevāsikā attano ñātikānaṁ ācariyupajjhāyehi sibbāpenti,",
  "atk-vin02a10:291_6": "tatrāpi eseva nayo.",
  "atk-vin02a10:291_7": "Antevāsikānampi ācariyupajjhāyānampi ñātikāya cīvaraṁ hoti,",
  "atk-vin02a10:291_8": "ācariyupajjhāyā pana antevāsike vañcetvā sibbāpenti,",
  "atk-vin02a10:291_9": "ubhinnampi dukkaṭaṁ. Kasmā?",
  "atk-vin02a10:291_10": "Antevāsikānaṁ aññātikasaññāya sibbitattā,",
  "atk-vin02a10:291_11": "itaresaṁ akappiye niyojitattā.",
  "atk-vin02a10:291_12": "Tasmā “idaṁ te mātu cīvaraṁ,",
  "atk-vin02a10:291_13": "idaṁ bhaginiyā”ti ācikkhitvā sibbāpetabbaṁ.",
  "atk-vin02a10:292_0": "179.Aññaṁparikkhāranti yaṁkiñci upāhanatthavikādiṁ.",
  "atk-vin02a10:292_1": "Sesaṁ uttānameva.",
  "atk-vin02a10:292_2": "Chasamuṭṭhānaṁ – kiriyaṁ,",
  "atk-vin02a10:292_3": "nosaññāvimokkhaṁ,",
  "atk-vin02a10:292_4": "acittakaṁ,",
  "atk-vin02a10:292_5": "paṇṇattivajjaṁ,",
  "atk-vin02a10:292_6": "kāyakammaṁ,",
  "atk-vin02a10:292_7": "vacīkammaṁ, ticittaṁ,",
  "atk-vin02a10:292_8": "tivedananti.",
  "atk-vin02a10:293_0": "Cīvarasibbanasikkhāpadaṁ chaṭṭhaṁ.",
  "atk-vin02a10:294_0": "7. Saṁvidhānasikkhāpadavaṇṇanā",
  "atk-vin02a10:295_0": "181.",
  "atk-vin02a10:295_1": "Sattamasikkhāpade –",
  "atk-vin02a10:295_2": "pacchā gacchantīnaṁ corā acchindiṁsūti pacchā gacchantīnaṁ pattacīvaraṁ corā hariṁsu.",
  "atk-vin02a10:295_3": "Dūsesunti tā bhikkhuniyo corā dūsayiṁsu,",
  "atk-vin02a10:295_4": "sīlavināsaṁ pāpayiṁsūti attho.",
  "atk-vin02a10:296_0": "182-",
  "atk-vin02a10:296_1": "3.Saṁvidhāyāti saṁvidahitvā,",
  "atk-vin02a10:296_2": "gamanakāle saṅketaṁ katvāti attho.",
  "atk-vin02a10:296_3": "Kukkuṭasampādeti ettha yasmā gāmā nikkhamitvā kukkuṭo padasāva aññaṁ gāmaṁ gacchati,",
  "atk-vin02a10:296_4": "ayaṁ kukkuṭasampādoti vuccati.",
  "atk-vin02a10:296_5": "Tatrāyaṁ vacanattho –",
  "atk-vin02a10:296_6": "sampadanti etthāti sampādo.",
  "atk-vin02a10:296_7": "Ke sampadanti? Kukkuṭā.",
  "atk-vin02a10:296_8": "Kukkuṭānaṁ sampādo kukkuṭasampādo.",
  "atk-vin02a10:296_9": "Atha vā sampādoti gamanaṁ,",
  "atk-vin02a10:296_10": "kukkuṭānaṁ sampādo ettha atthītipi kukkuṭasampādo.",
  "atk-vin02a10:296_11": "Kukkuṭasampāte itipi pāṭho,",
  "atk-vin02a10:296_12": "tattha yassa gāmassa gehacchadanapiṭṭhito kukkuṭo uppatitvā aññassa gehacchadanapiṭṭhiyaṁ patati,",
  "atk-vin02a10:296_13": "ayaṁ kukkuṭasampātoti vuccati.",
  "atk-vin02a10:296_14": "Vacanattho panettha vuttanayeneva veditabbo.",
  "atk-vin02a10:296_15": "Dvidhā vuttappakāropi cesa gāmo accāsanno hoti,",
  "atk-vin02a10:296_16": "upacāro na labbhati.",
  "atk-vin02a10:296_17": "Yasmiṁ pana gāme paccūse vassantassa kukkuṭassa saddo anantare gāme suyyati,",
  "atk-vin02a10:296_18": "tādisehi gāmehi sampuṇṇaraṭṭhe gāmantare gāmantare pācittiyanti aṭṭhakathāyaṁ vuttaṁ.",
  "atk-vin02a10:296_19": "Kiñcāpi vuttaṁ,",
  "atk-vin02a10:296_20": "“gāmantare gāmantare āpatti pācittiyassā”ti vacanato pana sacepi ratanamattantaro gāmo hoti,",
  "atk-vin02a10:296_21": "yo tassa manussehi ṭhapitaupacāro,",
  "atk-vin02a10:296_22": "taṁ okkamantassa āpattiyeva.",
  "atk-vin02a10:297_0": "Tatrāyaṁ āpattivinicchayo –",
  "atk-vin02a10:297_1": "saṁvidhānakāle hi sace ubhopi bhikkhunupassaye vā antarārāme vā āsanasālāya vā titthiyaseyyāya vā ṭhatvā saṁvidahanti,",
  "atk-vin02a10:297_2": "anāpatti kappiyabhūmi kirāyaṁ.",
  "atk-vin02a10:297_3": "Tasmā ettha saṁvidahanapaccayā dukkaṭāpattiṁ na vadanti,",
  "atk-vin02a10:297_4": "gacchantassa yathāvatthukameva.",
  "atk-vin02a10:297_5": "Sace pana antogāme bhikkhunupassayadvāre rathikāya aññesu vā catukkasiṅghāṭakahatthisālādīsu saṁvidahanti,",
  "atk-vin02a10:297_6": "bhikkhuno āpatti dukkaṭassa.",
  "atk-vin02a10:297_7": "Evaṁ saṁvidahitvā gāmato nikkhamanti,",
  "atk-vin02a10:297_8": "nikkhamane anāpatti,",
  "atk-vin02a10:297_9": "anantaragāmassa upacārokkamane pana bhikkhuno pācittiyaṁ.",
  "atk-vin02a10:297_10": "Tatrāpi “paṭhamapāde dukkaṭaṁ,",
  "atk-vin02a10:297_11": "dutiyapāde pācittiya”nti mahāpaccariyaṁ vuttaṁ.",
  "atk-vin02a10:297_12": "Gāmato nikkhamitvā pana yāva anantaragāmassa upacāraṁ na okkamanti,",
  "atk-vin02a10:297_13": "etthantare saṁvidahitepi bhikkhuno dukkaṭaṁ,",
  "atk-vin02a10:297_14": "anantaragāmassa upacārokkamane purimanayeneva āpatti.",
  "atk-vin02a10:297_15": "Sace dūraṁ gantukāmā honti,",
  "atk-vin02a10:297_16": "gāmūpacāragaṇanāya okkamane okkamane āpatti,",
  "atk-vin02a10:297_17": "tassa tassa pana gāmassa atikkamane anāpatti.",
  "atk-vin02a10:297_18": "Sace pana bhikkhunī “asukaṁ nāma gāmaṁ gamissāmī”ti upassayato nikkhamati,",
  "atk-vin02a10:297_19": "bhikkhupi tameva gāmaṁ sandhāya “asukaṁ nāma gāmaṁ gamissāmī”ti vihārato nikkhamati.",
  "atk-vin02a10:297_20": "Atha dvepi gāmadvāre samāgantvā “tumhe kuhiṁ gacchatha,",
  "atk-vin02a10:297_21": "asukaṁ nāma gāmaṁ tumhe kuhinti,",
  "atk-vin02a10:297_22": "mayampi tatthevā”ti vatvā “ehi dāni,",
  "atk-vin02a10:297_23": "gacchāmā”ti saṁvidhāya gacchanti, anāpatti. Kasmā?",
  "atk-vin02a10:297_24": "Pubbameva gamissāmāti nikkhantattāti mahāpaccariyaṁ vuttaṁ.",
  "atk-vin02a10:297_25": "Taṁ neva pāḷiyā na sesaaṭṭhakathāya sameti.",
  "atk-vin02a10:298_0": "Addhayojane addhayojaneti ekamekaṁ addhayojanaṁ atikkamantassa idāni atikkamissatīti paṭhamapāde dukkaṭaṁ,",
  "atk-vin02a10:298_1": "dutiyapāde pācittiyaṁ.",
  "atk-vin02a10:298_2": "Imasmiñhi naye atikkamane āpatti,",
  "atk-vin02a10:298_3": "okkamane anāpatti.",
  "atk-vin02a10:299_0": "184.Bhikkhu saṁvidahatīti nagaradvāre vā rathikāya vā bhikkhuniṁ disvā “asukaṁ gāmaṁ nāma gatapubbatthā”ti vadati,",
  "atk-vin02a10:299_1": "“nāmhi ayya gatapubbā”ti “ehi gacchāmā”ti vā “sve ahaṁ gamissāmi,",
  "atk-vin02a10:299_2": "tvampi āgaccheyyāsī”ti vā vadati.",
  "atk-vin02a10:299_3": "Bhikkhunī saṁvidahatīti gāmantare cetiyavandanatthaṁ gāmato nikkhamantaṁ bhikkhuṁ disvā “ayya kuhiṁ gacchathā”ti vadati.",
  "atk-vin02a10:299_4": "“Asukaṁ nāma gāmaṁ cetiyavandanattha”nti.",
  "atk-vin02a10:299_5": "“Ahampi ayya āgacchāmī”ti evaṁ bhikkhunīyeva saṁvidahati,",
  "atk-vin02a10:299_6": "na bhikkhu.",
  "atk-vin02a10:300_0": "185.Visaṅketenāti ettha “purebhattaṁ gacchissāmā”ti vatvā pacchābhattaṁ gacchanti,",
  "atk-vin02a10:300_1": "“ajja vā gamissāmā”ti vatvā sve gacchanti.",
  "atk-vin02a10:300_2": "Evaṁ kālavisaṅketeyeva anāpatti,",
  "atk-vin02a10:300_3": "dvāravisaṅkete pana maggavisaṅkete vā satipi āpattiyeva.",
  "atk-vin02a10:300_4": "Āpadāsūti raṭṭhabhede cakkasamāruḷhā janapadā pariyāyanti evarūpāsu āpadāsu anāpatti.",
  "atk-vin02a10:300_5": "Sesaṁ uttānamevāti.",
  "atk-vin02a10:301_0": "Catusamuṭṭhānaṁ –",
  "atk-vin02a10:301_1": "kāyato kāyavācato kāyacittato kāyavācācittato ca samuṭṭhāti, kiriyaṁ,",
  "atk-vin02a10:301_2": "nosaññāvimokkhaṁ,",
  "atk-vin02a10:301_3": "acittakaṁ,",
  "atk-vin02a10:301_4": "paṇṇattivajjaṁ,",
  "atk-vin02a10:301_5": "kāyakammaṁ,",
  "atk-vin02a10:301_6": "vacīkammaṁ, ticittaṁ,",
  "atk-vin02a10:301_7": "tivedananti.",
  "atk-vin02a10:302_0": "Saṁvidhānasikkhāpadaṁ sattamaṁ.",
  "atk-vin02a10:303_0": "8. Nāvābhiruhanasikkhāpadavaṇṇanā",
  "atk-vin02a10:304_0": "188.",
  "atk-vin02a10:304_1": "Aṭṭhamasikkhāpade –",
  "atk-vin02a10:304_2": "saṁvidhāyāti lokassādamittasanthavavasena kīḷāpurekkhārā saṁvidahitvā.",
  "atk-vin02a10:304_3": "Uddhaṁgāmininti uddhaṁ nadiyā paṭisotaṁ gacchantiṁ.",
  "atk-vin02a10:304_4": "Yasmā pana yo uddhaṁ javanato ujjavanikāya nāvāya kīḷati,",
  "atk-vin02a10:304_5": "so “uddhaṁgāminiṁ abhiruhatī”ti vuccati.",
  "atk-vin02a10:304_6": "Tenassa padabhājane atthameva dassetuṁ “ujjavanikāyā”ti vuttaṁ.",
  "atk-vin02a10:304_7": "Adhogāmininti adho anusotaṁ gacchantiṁ.",
  "atk-vin02a10:304_8": "Yasmā pana yo adho javanato ojavanikāya nāvāya kīḷati,",
  "atk-vin02a10:304_9": "so “adhogāminiṁ abhiruhatī”ti vuccati.",
  "atk-vin02a10:304_10": "Tenassāpi padabhājane atthameva dassetuṁ “ojavanikāyā”ti vuttaṁ.",
  "atk-vin02a10:304_11": "Tattha yaṁ titthasampaṭipādanatthaṁ uddhaṁ vā adho vā haranti,",
  "atk-vin02a10:304_12": "ettha anāpatti.",
  "atk-vin02a10:304_13": "Tiriyaṁ taraṇāyāti upayogatthe nissakkavacanaṁ.",
  "atk-vin02a10:305_0": "189.Gāmantare gāmantareti ettha yassā nadiyā ekaṁ tīraṁ kukkuṭasampādagāmehi nirantaraṁ,",
  "atk-vin02a10:305_1": "ekaṁ agāmakaṁ araññaṁ,",
  "atk-vin02a10:305_2": "tassā sagāmakatīrapassena gamanakāle gāmantaragaṇanāya pācittiyāni,",
  "atk-vin02a10:305_3": "agāmakatīrapassena gamanakāle addhayojanagaṇanāya.",
  "atk-vin02a10:305_4": "Yā pana yojanavitthatā hoti,",
  "atk-vin02a10:305_5": "tassā majjhena gamanepi addhayojanagaṇanāya pācittiyāni veditabbāni.",
  "atk-vin02a10:305_6": "Anāpatti tiriyaṁ taraṇāyāti ettha na kevalaṁ nadiyā,",
  "atk-vin02a10:305_7": "yopi mahātitthapaṭṭanato tāmalittiṁ vā suvaṇṇabhūmiṁ vā gacchati,",
  "atk-vin02a10:305_8": "tassāpi anāpatti.",
  "atk-vin02a10:305_9": "Sabbaaṭṭhakathāsu hi nadiyaṁyeva āpatti vicāritā,",
  "atk-vin02a10:305_10": "na samudde.",
  "atk-vin02a10:306_0": "191.Visaṅketenāti idhāpi kālavisaṅketeneva anāpatti,",
  "atk-vin02a10:306_1": "titthavisaṅketena pana nāvāvisaṅketena vā gacchantassa āpattiyeva.",
  "atk-vin02a10:306_2": "Sesaṁ paṭhamasikkhāpadasadisameva saddhiṁ samuṭṭhānādīhīti.",
  "atk-vin02a10:307_0": "Nāvābhiruhanasikkhāpadaṁ aṭṭhamaṁ.",
  "atk-vin02a10:308_0": "9. Paripācitasikkhāpadavaṇṇanā",
  "atk-vin02a10:309_0": "192.",
  "atk-vin02a10:309_1": "Navamasikkhāpade –",
  "atk-vin02a10:309_2": "mahānāge tiṭṭhamāneti bhummatthe upayogavacanaṁ,",
  "atk-vin02a10:309_3": "mahānāgesu tiṭṭhamānesūti attho.",
  "atk-vin02a10:309_4": "Atha vā mahānāge tiṭṭhamāne “adisvā”ti ayamettha pāṭhaseso daṭṭhabbo.",
  "atk-vin02a10:309_5": "Itarathā hi attho na yujjati.",
  "atk-vin02a10:309_6": "Antarākathāti avasānaṁ appatvā ārambhassa ca avasānassa ca vemajjhaṭṭhānaṁ pattakathā.",
  "atk-vin02a10:309_7": "Vippakatāti kayiramānā hoti.",
  "atk-vin02a10:309_8": "Saccaṁ mahānāgā kho tayā gahapatīti addhacchikena olokayamānā there pavisante disvā tehi sutabhāvaṁ ñatvā evamāha.",
  "atk-vin02a10:310_0": "194.Bhikkhuniparipācitanti bhikkhuniyā paripācitaṁ,",
  "atk-vin02a10:310_1": "guṇappakāsanena nipphāditaṁ;",
  "atk-vin02a10:310_2": "laddhabbaṁ katanti attho.",
  "atk-vin02a10:310_3": "Padabhājane panassa bhikkhuniñca tassā paripācanākārañca dassetuṁ “bhikkhunī nāma ubhatosaṅghe upasampannā,",
  "atk-vin02a10:310_4": "paripāceti nāma pubbe adātukāmāna”ntiādi vuttaṁ.",
  "atk-vin02a10:310_5": "Pubbe gihisamārambhāti ettha pubbeti paṭhamaṁ.",
  "atk-vin02a10:310_6": "Samārambhoti samāraddhaṁ vuccati,",
  "atk-vin02a10:310_7": "paṭiyāditassetaṁ adhivacanaṁ.",
  "atk-vin02a10:310_8": "Gihīnaṁ samārambho gihisamārambho.",
  "atk-vin02a10:310_9": "Bhikkhuniyā paripācanato paṭhamameva yaṁ gihīnaṁ paṭiyāditaṁ bhattaṁ,",
  "atk-vin02a10:310_10": "tato aññatra taṁ piṇḍapātaṁ ṭhapetvā aññaṁ bhuñjantassa āpatti,",
  "atk-vin02a10:310_11": "taṁ pana bhuñjantassa anāpattīti vuttaṁ hoti.",
  "atk-vin02a10:310_12": "Padabhājane pana yasmā ñātakapavāritehi bhikkhussatthāya asamāraddhopi piṇḍapāto atthato samāraddhova hoti,",
  "atk-vin02a10:310_13": "yathāsukhaṁ āharāpetabbato,",
  "atk-vin02a10:310_14": "tasmā byañjanaṁ anādiyitvā atthameva dassetuṁ “gihisamārambho nāma ñātakā vā honti pavāritā vā”ti vuttaṁ.",
  "atk-vin02a10:311_0": "195.Pakatipaṭiyattanti pakatiyā tasseva bhikkhuno atthāya paṭiyāditaṁ hoti “therassa dassāmā”ti.",
  "atk-vin02a10:311_1": "Mahāpaccariyaṁ pana “tassa aññassā”ti avatvā “bhikkhūnaṁ dassāmāti paṭiyattaṁ hotī”ti avisesena vuttaṁ.",
  "atk-vin02a10:312_0": "197.Pañca bhojanāni ṭhapetvā sabbattha anāpattīti yāgukhajjakaphalāphale sabbattha bhikkhuniparipācitepi anāpatti.",
  "atk-vin02a10:312_1": "Sesaṁ uttānameva.",
  "atk-vin02a10:312_2": "Paṭhamapārājikasamuṭṭhānaṁ –",
  "atk-vin02a10:312_3": "kāyacittato samuṭṭhāti, kiriyaṁ,",
  "atk-vin02a10:312_4": "saññāvimokkhaṁ,",
  "atk-vin02a10:312_5": "sacittakaṁ,",
  "atk-vin02a10:312_6": "paṇṇattivajjaṁ,",
  "atk-vin02a10:312_7": "kāyakammaṁ, ticittaṁ,",
  "atk-vin02a10:312_8": "tivedananti.",
  "atk-vin02a10:313_0": "Paripācitasikkhāpadaṁ navamaṁ.",
  "atk-vin02a10:314_0": "10. Rahonisajjasikkhāpadavaṇṇanā",
  "atk-vin02a10:315_0": "198.",
  "atk-vin02a10:315_1": "Dasamasikkhāpade –",
  "atk-vin02a10:315_2": "sabbo pāḷiattho ca vinicchayo ca dutiyaaniyate vuttanayeneva veditabbo.",
  "atk-vin02a10:315_3": "Idañhi sikkhāpadaṁ dutiyāniyatena ca upari upanandhassa catutthasikkhāpadena ca saddhiṁ ekaparicchedaṁ,",
  "atk-vin02a10:315_4": "aṭṭhuppattivasena pana visuṁ paññattanti.",
  "atk-vin02a10:316_0": "Rahonisajjasikkhāpadaṁ dasamaṁ.",
  "atk-vin02a10:317_0": "Samatto vaṇṇanākkamena bhikkhunivaggo tatiyo.",
  "atk-vin02a10:318_0": "4. Bhojanavaggo",
  "atk-vin02a10:319_0": "1. Āvasathapiṇḍasikkhāpadavaṇṇanā",
  "atk-vin02a10:320_0": "203.",
  "atk-vin02a10:320_1": "Bhojanavaggassa paṭhamasikkhāpade –",
  "atk-vin02a10:320_2": "āvasathapiṇḍoti āvasathe piṇḍo.",
  "atk-vin02a10:320_3": "Samantā parikkhittaṁ addhikagilānagabbhinipabbajitānaṁ yathānurūpaṁ paññattamañcapīṭhaṁ anekagabbhapamukhaparicchedaṁ",
  "atk-vin02a10:320_4": "āvasathaṁ katvā tattha puññakāmatāya piṇḍo paññatto hoti,",
  "atk-vin02a10:320_5": "yāgubhattabhesajjādi sabbaṁ tesaṁ tesaṁ dānatthāya ṭhapitaṁ hotīti attho.",
  "atk-vin02a10:320_6": "Hiyyopīti svepi.",
  "atk-vin02a10:320_7": "Apasakkantīti apagacchanti.",
  "atk-vin02a10:320_8": "Manussā ujjhāyantīti titthiye apassantā “titthiyā kuhiṁ gatā”“ime passitvā pakkantā”ti sutvā ujjhāyanti.",
  "atk-vin02a10:320_9": "Kukkuccāyantoti kukkuccaṁ karonto,",
  "atk-vin02a10:320_10": "akappiyasaññaṁ uppādentoti attho.",
  "atk-vin02a10:321_0": "206.Sakkoti tamhā āvasathā pakkamitunti addhayojanaṁ vā yojanaṁ vā gantuṁ sakkoti.",
  "atk-vin02a10:321_1": "Na sakkotīti ettakameva na sakkoti.",
  "atk-vin02a10:321_2": "Anodissāti imesaṁyeva vā ettakānaṁyeva vāti ekaṁ pāsaṇḍaṁ anuddisitvā sabbesaṁ paññatto hoti.",
  "atk-vin02a10:321_3": "Yāvadatthoti bhojanampi ettakanti aparicchinditvā yāvadattho paññatto hoti.",
  "atk-vin02a10:321_4": "Sakiṁ bhuñjitabbanti ekadivasaṁ bhuñjitabbaṁ,",
  "atk-vin02a10:321_5": "dutiyadivasato paṭṭhāya paṭiggahaṇe dukkaṭaṁ,",
  "atk-vin02a10:321_6": "ajjhohāre ajjhohāre pācittiyaṁ.",
  "atk-vin02a10:322_0": "Ayaṁ panettha vinicchayo –",
  "atk-vin02a10:322_1": "ekakulena vā nānākulehi vā ekato hutvā ekasmiṁ ṭhāne vā nānāṭhānesu vā “ajja ekasmiṁ;",
  "atk-vin02a10:322_2": "sve ekasmi”nti evaṁ aniyamitaṭṭhāne vā paññattaṁ ekasmiṁ ṭhāne ekadivasaṁ bhuñjitvā dutiyadivase tasmiṁ ṭhāne aññasmiṁ vā bhuñjituṁ na vaṭṭati.",
  "atk-vin02a10:322_3": "Nānākulehi pana nānāṭhānesu paññattaṁ ekasmiṁ ṭhāne ekadivasaṁ bhuñjitvā dutiyadivase aññattha bhuñjituṁ vaṭṭati.",
  "atk-vin02a10:322_4": "Paṭipāṭiṁ pana khepetvā puna ādito paṭṭhāya bhuñjituṁ na vaṭṭatīti mahāpaccariyaṁ vuttaṁ.",
  "atk-vin02a10:322_5": "Ekapūganānāpūgaekagāmanānāgāmesupi eseva nayo.",
  "atk-vin02a10:322_6": "Yopi ekakulassa vā nānākulānaṁ vā ekato paññatto taṇḍulādīnaṁ abhāvena antarantarā chijjati,",
  "atk-vin02a10:322_7": "sopi na bhuñjitabbo.",
  "atk-vin02a10:322_8": "Sace pana “na sakkoma dātu”nti upacchinditvā puna kalyāṇacitte uppanne dātuṁ ārabhanti,",
  "atk-vin02a10:322_9": "etaṁ puna ekadivasaṁ bhuñjituṁ vaṭṭatīti mahāpaccariyaṁ vuttaṁ.",
  "atk-vin02a10:323_0": "208.Anāpatti gilānassāti gilānassa anuvasitvā bhuñjantassa anāpatti.",
  "atk-vin02a10:323_1": "Gacchanto vāti yo gacchanto antarāmagge ekadivasaṁ gataṭṭhāne ca ekadivasaṁ bhuñjati,",
  "atk-vin02a10:323_2": "tassāpi anāpatti.",
  "atk-vin02a10:323_3": "Āgacchantepi eseva nayo.",
  "atk-vin02a10:323_4": "Gantvā paccāgacchantopi antarāmagge ekadivasaṁ āgataṭṭhāne ca ekadivasaṁ bhuñjituṁ labhati.",
  "atk-vin02a10:323_5": "Gacchissāmīti bhuñjitvā nikkhantassa nadī vā pūrati corādibhayaṁ vā hoti,",
  "atk-vin02a10:323_6": "so nivattitvā khemabhāvaṁ ñatvā gacchanto puna ekadivasaṁ bhuñjituṁ labhatīti sabbamidaṁ mahāpaccariyādīsu vuttaṁ.",
  "atk-vin02a10:323_7": "Odissa paññatto hotīti bhikkhūnaṁyeva atthāya uddisitvā paññatto hoti.",
  "atk-vin02a10:323_8": "Na yāvadatthoti yāvadatthaṁ paññatto na hoti,",
  "atk-vin02a10:323_9": "thokaṁ thokaṁ labbhati,",
  "atk-vin02a10:323_10": "tādisaṁ niccampi bhuñjituṁ vaṭṭati.",
  "atk-vin02a10:323_11": "Pañca bhojanāni ṭhapetvā sabbatthāti yāgukhajjakaphalāphalādibhede sabbattha anāpatti.",
  "atk-vin02a10:323_12": "Yāguādīni hi niccampi bhuñjituṁ vaṭṭati.",
  "atk-vin02a10:323_13": "Sesaṁ uttānameva.",
  "atk-vin02a10:323_14": "Eḷakalomasamuṭṭhānaṁ –",
  "atk-vin02a10:323_15": "kāyato ca kāyacittato ca samuṭṭhāti, kiriyaṁ,",
  "atk-vin02a10:323_16": "nosaññāvimokkhaṁ,",
  "atk-vin02a10:323_17": "acittakaṁ,",
  "atk-vin02a10:323_18": "paṇṇattivajjaṁ,",
  "atk-vin02a10:323_19": "kāyakammaṁ ticittaṁ,",
  "atk-vin02a10:323_20": "tivedananti.",
  "atk-vin02a10:324_0": "Āvasathapiṇḍasikkhāpadaṁ paṭhamaṁ.",
  "atk-vin02a10:325_0": "2. Gaṇabhojanasikkhāpadavaṇṇanā",
  "atk-vin02a10:326_0": "209.",
  "atk-vin02a10:326_1": "Dutiyasikkhāpade –",
  "atk-vin02a10:326_2": "parihīnalābhasakkāroti so kira ajātasattunā rājānaṁ mārāpetvāpi abhimāre yojetvāpi ruhiruppādaṁ katvāpi guḷhapaṭicchanno ahosi.",
  "atk-vin02a10:326_3": "Yadā pana divāyeva dhanapālakaṁ payojesi,",
  "atk-vin02a10:326_4": "tadā pākaṭo jāto.",
  "atk-vin02a10:326_5": "“Kathaṁ devadatto hatthiṁ payojesī”ti parikathāya uppannāya “na kevalaṁ hatthiṁ payojesi,",
  "atk-vin02a10:326_6": "rājānampi mārāpesi,",
  "atk-vin02a10:326_7": "abhimārepi pesesi,",
  "atk-vin02a10:326_8": "silampi pavijjhi,",
  "atk-vin02a10:326_9": "pāpo devadatto”ti pākaṭo ahosi.",
  "atk-vin02a10:326_10": "“Kena saddhiṁ idaṁ kammamakāsī”ti ca vutte “raññā ajātasattunā”ti āhaṁsu.",
  "atk-vin02a10:326_11": "Tato nāgarā “kathañhi nāma rājā evarūpaṁ coraṁ sāsanakaṇṭakaṁ gahetvā vicarissatī”ti uṭṭhahiṁsu.",
  "atk-vin02a10:326_12": "Rājā nagarasaṅkhobhaṁ ñatvā devadattaṁ nīhari.",
  "atk-vin02a10:326_13": "Tato paṭṭhāya cassa pañcathālipākasatāni upacchindi,",
  "atk-vin02a10:326_14": "upaṭṭhānampissa na agamāsi,",
  "atk-vin02a10:326_15": "aññepissa manussā na kiñci dātabbaṁ vā kātabbaṁ vā maññiṁsu.",
  "atk-vin02a10:326_16": "Tena vuttaṁ –",
  "atk-vin02a10:326_17": "“parihīnalābhasakkāro”ti.",
  "atk-vin02a10:326_18": "Kulesu viññāpetvā viññāpetvā bhuñjatīti “mā me gaṇo bhijjī”ti parisaṁ posento “tvaṁ ekassa bhikkhuno bhattaṁ dehi,",
  "atk-vin02a10:326_19": "tvaṁ dvinna”nti evaṁ viññāpetvā sapariso kulesu bhuñjati.",
  "atk-vin02a10:327_0": "211.Cīvaraṁ parittaṁ uppajjatīti bhattaṁ agaṇhantānaṁ cīvaraṁ na denti, tasmā parittaṁ uppajjati.",
  "atk-vin02a10:328_0": "212.Cīvarakārakebhikkhū bhattena nimantentīti gāme piṇḍāya caritvā cirena cīvaraṁ niṭṭhāpente disvā “evaṁ",
  "atk-vin02a10:328_1": "lahuṁ niṭṭhāpetvā cīvaraṁ paribhuñjissantī”ti puññakāmatāya nimantenti.",
  "atk-vin02a10:329_0": "215.Nānāverajjaketi nānāvidhehi aññarajjehi āgate. “Nānāvirajjake”tipi pāṭho, ayamevattho.",
  "atk-vin02a10:330_0": "217-",
  "atk-vin02a10:330_1": "8.Gaṇabhojaneti gaṇassa bhojane.",
  "atk-vin02a10:330_2": "Idha ca gaṇo nāma cattāro bhikkhū ādiṁ katvā tatuttariṁ bhikkhū adhippetā,",
  "atk-vin02a10:330_3": "teneva sabbantimaṁ paricchedaṁ dassento āha “yattha cattāro bhikkhū…pe…",
  "atk-vin02a10:330_4": "etaṁ gaṇabhojanaṁ nāmā”ti.",
  "atk-vin02a10:330_5": "Taṁ panetaṁ gaṇabhojanaṁ dvīhākārehi pasavati nimantanato vā viññattito vā.",
  "atk-vin02a10:330_6": "Kathaṁ nimantanato pasavati?",
  "atk-vin02a10:330_7": "Cattāro bhikkhū upasaṅkamitvā “tumhe, bhante,",
  "atk-vin02a10:330_8": "odanena nimantemi,",
  "atk-vin02a10:330_9": "odanaṁ me gaṇhatha ākaṅkhatha oloketha adhivāsetha paṭimānethā”ti evaṁ yena kenaci vevacanena vā bhāsantarena",
  "atk-vin02a10:330_10": "vā pañcannaṁ bhojanānaṁ nāmaṁ gahetvā nimanteti.",
  "atk-vin02a10:330_11": "Evaṁ ekato nimantitā paricchinnakālavasena ajjatanāya vā svātanāya vā ekato gacchanti,",
  "atk-vin02a10:330_12": "ekato gaṇhanti,",
  "atk-vin02a10:330_13": "ekato bhuñjanti,",
  "atk-vin02a10:330_14": "gaṇabhojanaṁ hoti,",
  "atk-vin02a10:330_15": "sabbesaṁ āpatti.",
  "atk-vin02a10:330_16": "Ekato nimantitā ekato vā nānato vā gacchanti,",
  "atk-vin02a10:330_17": "ekato gaṇhanti,",
  "atk-vin02a10:330_18": "nānato bhuñjanti,",
  "atk-vin02a10:330_19": "āpattiyeva.",
  "atk-vin02a10:330_20": "Paṭiggahaṇameva hi ettha pamāṇaṁ.",
  "atk-vin02a10:330_21": "Ekato nimantitā ekato vā nānato vā gacchanti,",
  "atk-vin02a10:330_22": "nānato gaṇhanti,",
  "atk-vin02a10:330_23": "ekato vā nānato vā bhuñjanti, anāpatti.",
  "atk-vin02a10:330_24": "Cattāri pariveṇāni vā vihāre vā gantvā nānato nimantitā ekaṭṭhāne ṭhitesuyeva vā eko puttena eko pitarāti",
  "atk-vin02a10:330_25": "evampi nānato nimantitā ekato vā nānato vā gacchantu,",
  "atk-vin02a10:330_26": "ekato vā nānato vā bhuñjantu,",
  "atk-vin02a10:330_27": "sace ekato gaṇhanti,",
  "atk-vin02a10:330_28": "gaṇabhojanaṁ hoti,",
  "atk-vin02a10:330_29": "sabbesaṁ āpatti.",
  "atk-vin02a10:330_30": "Evaṁ tāva nimantanato pasavati.",
  "atk-vin02a10:331_0": "Kathaṁ viññattito?",
  "atk-vin02a10:331_1": "Cattāro bhikkhū ekato ṭhitā vā nisinnā vā upāsakaṁ disvā “amhākaṁ catunnampi bhattaṁ dehī”ti vā viññāpeyyuṁ,",
  "atk-vin02a10:331_2": "pāṭekkaṁ vā passitvā “mayhaṁ dehi,",
  "atk-vin02a10:331_3": "mayhaṁ dehī”ti evaṁ ekato vā nānato vā viññāpetvā ekato vā gacchantu nānato vā,",
  "atk-vin02a10:331_4": "bhattaṁ gahetvāpi ekato vā bhuñjantu nānato vā,",
  "atk-vin02a10:331_5": "sace ekato gaṇhanti,",
  "atk-vin02a10:331_6": "gaṇabhojanaṁ hoti,",
  "atk-vin02a10:331_7": "sabbesaṁ āpatti.",
  "atk-vin02a10:331_8": "Evaṁ viññattito pasavati.",
  "atk-vin02a10:332_0": "Pādāpiphalitāti yathā mahācammassa parato maṁsaṁ dissati;",
  "atk-vin02a10:332_1": "evaṁ phālitā,",
  "atk-vin02a10:332_2": "vālikāya vā sakkharāya vā pahaṭamatte dukkhaṁ uppādenti,",
  "atk-vin02a10:332_3": "na sakkā hoti antogāme piṇḍāya carituṁ.",
  "atk-vin02a10:332_4": "Īdise gelaññe gilānasamayoti bhuñjitabbaṁ,",
  "atk-vin02a10:332_5": "na lesakappiyaṁ kātabbaṁ.",
  "atk-vin02a10:333_0": "Cīvare kayiramāneti yadā sāṭakañca suttañca labhitvā cīvaraṁ karonti tadā;",
  "atk-vin02a10:333_1": "visuñhi cīvarakārasamayo nāma natthi.",
  "atk-vin02a10:333_2": "Tasmā yo tattha cīvare kattabbaṁ yaṁkiñci kammaṁ karoti,",
  "atk-vin02a10:333_3": "mahāpaccariyañhi “antamaso sūcivedhanako”tipi vuttaṁ,",
  "atk-vin02a10:333_4": "tena cīvarakārasamayoti bhuñjitabbaṁ.",
  "atk-vin02a10:333_5": "Kurundiyaṁ pana vitthāreneva vuttaṁ.",
  "atk-vin02a10:333_6": "Yo cīvaraṁ vicāreti, chindati,",
  "atk-vin02a10:333_7": "moghasuttaṁ ṭhapeti,",
  "atk-vin02a10:333_8": "āgantukapaṭṭaṁ ṭhapeti,",
  "atk-vin02a10:333_9": "paccāgataṁ sibbati,",
  "atk-vin02a10:333_10": "āgantukapaṭṭaṁ bandhati,",
  "atk-vin02a10:333_11": "anuvātaṁ chindati ghaṭṭeti āropeti,",
  "atk-vin02a10:333_12": "tattha paccāgataṁ sibbati,",
  "atk-vin02a10:333_13": "suttaṁ karoti valeti,",
  "atk-vin02a10:333_14": "pipphalikaṁ niseti,",
  "atk-vin02a10:333_15": "parivattanaṁ karoti,",
  "atk-vin02a10:333_16": "sabbopi cīvaraṁ karotiyevāti vuccati.",
  "atk-vin02a10:333_17": "Yo pana samīpe nisinno jātakaṁ vā dhammapadaṁ vā katheti,",
  "atk-vin02a10:333_18": "ayaṁ na cīvarakārako.",
  "atk-vin02a10:333_19": "Etaṁ ṭhapetvā sesānaṁ gaṇabhojane anāpattīti.",
  "atk-vin02a10:334_0": "Addhayojananti ettakampi addhānaṁ gantukāmena.",
  "atk-vin02a10:334_1": "Yo pana dūraṁ gantukāmo,",
  "atk-vin02a10:334_2": "tattha vattabbameva natthi.",
  "atk-vin02a10:334_3": "Gacchantenāti addhānaṁ gacchantena,",
  "atk-vin02a10:334_4": "addhayojanabbhantare gāvutepi bhuñjituṁ vaṭṭati.",
  "atk-vin02a10:334_5": "Gatena bhuñjitabbanti gatena ekadivasaṁ bhuñjitabbaṁ.",
  "atk-vin02a10:334_6": "Nāvābhiruhanepi eseva nayo.",
  "atk-vin02a10:334_7": "Ayaṁ pana viseso –",
  "atk-vin02a10:334_8": "abhiruḷhena icchitaṭṭhānaṁ gantvāpi yāva na orohati tāva bhuñjitabbanti mahāpaccariyaṁ vuttaṁ.",
  "atk-vin02a10:334_9": "Catutthe āgateti ayaṁ antimaparicchedo,",
  "atk-vin02a10:334_10": "catutthepi āgate yattha na yāpenti;",
  "atk-vin02a10:334_11": "so mahāsamayo.",
  "atk-vin02a10:334_12": "Yattha pana sataṁ vā sahassaṁ vā sannipatanti,",
  "atk-vin02a10:334_13": "tattha vattabbameva natthi.",
  "atk-vin02a10:334_14": "Tasmā tādise kāle “mahāsamayo”ti adhiṭṭhahitvā bhuñjitabbaṁ.",
  "atk-vin02a10:334_15": "Yo koci paribbājakasamāpannoti sahadhammikesu vā titthiyesu vā aññataro,",
  "atk-vin02a10:334_16": "etesañhi yena kenaci kate bhatte “samaṇabhattasamayo”ti bhuñjitabbaṁ.",
  "atk-vin02a10:335_0": "220.Anāpatti samayeti sattasu samayesu aññatarasmiṁ anāpatti.",
  "atk-vin02a10:335_1": "Dve tayo ekatoti yepi akappiyanimantanaṁ sādiyitvā dve vā tayo vā ekato gahetvā bhuñjanti,",
  "atk-vin02a10:335_2": "tesampi anāpatti.",
  "atk-vin02a10:336_0": "Tattha animantitacatutthaṁ,",
  "atk-vin02a10:336_1": "piṇḍapātikacatutthaṁ,",
  "atk-vin02a10:336_2": "anupasampannacatutthaṁ,",
  "atk-vin02a10:336_3": "pattacatutthaṁ,",
  "atk-vin02a10:336_4": "gilānacatutthanti pañcannaṁ catukkānaṁ vasena vinicchayo veditabbo. Kathaṁ?",
  "atk-vin02a10:336_5": "Idhekacco cattāro bhikkhū “bhattaṁ gaṇhathā”ti nimanteti.",
  "atk-vin02a10:336_6": "Tesu tayo gatā,",
  "atk-vin02a10:336_7": "eko na gato.",
  "atk-vin02a10:336_8": "Upāsako “eko bhante thero kuhi”nti pucchati.",
  "atk-vin02a10:336_9": "Nāgato upāsakāti.",
  "atk-vin02a10:336_10": "So aññaṁ taṅkhaṇappattaṁ kañci “ehi bhante”ti pavesetvā catunnampi bhattaṁ deti,",
  "atk-vin02a10:336_11": "sabbesaṁ anāpatti. Kasmā?",
  "atk-vin02a10:336_12": "Gaṇapūrakassa animantitattā.",
  "atk-vin02a10:336_13": "Tayo eva hi tattha nimantitā gaṇhiṁsu,",
  "atk-vin02a10:336_14": "tehi gaṇo na pūrati,",
  "atk-vin02a10:336_15": "gaṇapūrako ca animantito,",
  "atk-vin02a10:336_16": "tena gaṇo bhijjatīti idaṁ animantitacatutthaṁ.",
  "atk-vin02a10:337_0": "Piṇḍapātikacatutthe –",
  "atk-vin02a10:337_1": "nimantanakāle eko piṇḍapātiko hoti,",
  "atk-vin02a10:337_2": "so nādhivāseti.",
  "atk-vin02a10:337_3": "Gamanavelāya pana “ehi bhante”ti vutte anadhivāsitattā anāgacchantampi “etha bhikkhaṁ lacchathā”ti gahetvā gacchanti,",
  "atk-vin02a10:337_4": "so taṁ gaṇaṁ bhindati.",
  "atk-vin02a10:337_5": "Tasmā sabbesaṁ anāpatti.",
  "atk-vin02a10:338_0": "Anupasampannacatutthe – sāmaṇerena saddhiṁ nimantitā honti, sopi gaṇaṁ bhindati.",
  "atk-vin02a10:339_0": "Pattacatutthe – eko sayaṁ agantvā pattaṁ peseti; evampi gaṇo bhijjati. Tasmā sabbesaṁ anāpatti.",
  "atk-vin02a10:340_0": "Gilānacatutthe –",
  "atk-vin02a10:340_1": "gilānena saddhiṁ nimantitā honti,",
  "atk-vin02a10:340_2": "tattha gilānasseva anāpatti,",
  "atk-vin02a10:340_3": "itaresaṁ pana gaṇapūrako hoti.",
  "atk-vin02a10:340_4": "Na hi gilānena gaṇo bhijjati.",
  "atk-vin02a10:340_5": "Tasmā tesaṁ āpattiyeva.",
  "atk-vin02a10:340_6": "Mahāpaccariyaṁ pana avisesena vuttaṁ.",
  "atk-vin02a10:341_0": "Samayaladdhako sayameva muccati,",
  "atk-vin02a10:341_1": "sesānaṁ gaṇapūrakattā āpattikaro hoti.",
  "atk-vin02a10:341_2": "Tasmā cīvaradānasamayaladdhakādīnampi vasena catukkāni veditabbāni.",
  "atk-vin02a10:341_3": "Sace pana adhivāsetvā gatesupi catūsu janesu eko paṇḍito bhikkhu “ahaṁ tumhākaṁ gaṇaṁ bhindissāmi,",
  "atk-vin02a10:341_4": "nimantanaṁ sādiyathā”ti vatvā yāgukhajjakāvasāne bhattatthāya pattaṁ gaṇhantānaṁ adatvā “ime tāva bhikkhū bhojetvā vissajjetha,",
  "atk-vin02a10:341_5": "ahaṁ pacchā anumodanaṁ katvā gamissāmī”ti nisinno.",
  "atk-vin02a10:341_6": "Tesu bhutvā gatesu “detha bhante patta”nti upāsakena pattaṁ gahetvā bhatte dinne bhuñjitvā anumodanaṁ katvā gacchati,",
  "atk-vin02a10:341_7": "sabbesaṁ anāpatti.",
  "atk-vin02a10:341_8": "Pañcannañhi bhojanānaṁyeva vasena gaṇabhojane visaṅketaṁ natthi.",
  "atk-vin02a10:341_9": "Odanena nimantitā kummāsaṁ gaṇhantāpi āpattiṁ āpajjanti.",
  "atk-vin02a10:341_10": "Tāni ca tehi ekato na gahitāni.",
  "atk-vin02a10:341_11": "Yāguādīsu pana visaṅketaṁ hoti,",
  "atk-vin02a10:341_12": "tāni tehi ekato gahitānīti.",
  "atk-vin02a10:341_13": "Evaṁ eko paṇḍito aññesampi anāpattiṁ karoti.",
  "atk-vin02a10:342_0": "Tasmā sace koci saṅghabhattaṁ kattukāmena nimantanatthāya pesito vihāraṁ āgamma “bhante,",
  "atk-vin02a10:342_1": "sve amhākaṁ ghare bhikkhaṁ gaṇhathā”ti avatvā “bhattaṁ gaṇhathā”ti vā “saṅghabhattaṁ gaṇhathā”ti vā “saṅgho bhattaṁ gaṇhātū”ti vā vadati,",
  "atk-vin02a10:342_2": "bhattuddesakena paṇḍitena bhavitabbaṁ,",
  "atk-vin02a10:342_3": "nemantanikā gaṇabhojanato piṇḍapātikā ca dhutaṅgabhedato mocetabbā. Kathaṁ?",
  "atk-vin02a10:342_4": "Evaṁ tāva vattabbaṁ –",
  "atk-vin02a10:342_5": "“sve na sakkā upāsakā”ti.",
  "atk-vin02a10:342_6": "“Punadivase,",
  "atk-vin02a10:342_7": "bhante”ti.",
  "atk-vin02a10:342_8": "“Punadivasepi na sakkā”ti.",
  "atk-vin02a10:342_9": "Evaṁ yāva addhamāsampi haritvā puna vattabbo –",
  "atk-vin02a10:342_10": "“tvaṁ kiṁ avacā”ti?",
  "atk-vin02a10:342_11": "Sace punapi “saṅghabhattaṁ gaṇhathā”ti vadati,",
  "atk-vin02a10:342_12": "tato “imaṁ tāva upāsaka pupphaṁ kappiyaṁ karohi,",
  "atk-vin02a10:342_13": "imaṁ tiṇa”nti evaṁ vikkhepaṁ katvā puna “kiṁ kathayitthā”ti pucchitabbo.",
  "atk-vin02a10:342_14": "Sace punapi tatheva vadati, “āvuso,",
  "atk-vin02a10:342_15": "tvaṁ piṇḍapātike vā mahāthere vā na lacchasi,",
  "atk-vin02a10:342_16": "sāmaṇere lacchasī”ti vattabbo. “Nanu,",
  "atk-vin02a10:342_17": "bhante asukasmiñca asukasmiñca gāme bhadante bhojesuṁ,",
  "atk-vin02a10:342_18": "ahaṁ kasmā na labhāmī”ti ca vutte “te nimantetuṁ jānanti,",
  "atk-vin02a10:342_19": "tvaṁ na jānāsī”ti.",
  "atk-vin02a10:342_20": "Te kathaṁ nimantesuṁ bhanteti?",
  "atk-vin02a10:342_21": "Te evamāhaṁsu – “amhākaṁ, bhante,",
  "atk-vin02a10:342_22": "bhikkhaṁ gaṇhathā”ti.",
  "atk-vin02a10:342_23": "Sace sopi tatheva vadati, vaṭṭati.",
  "atk-vin02a10:342_24": "Atha punapi “bhattaṁ gaṇhathā”ti vadati,",
  "atk-vin02a10:342_25": "“na dāni tvaṁ, āvuso,",
  "atk-vin02a10:342_26": "bahū bhikkhū lacchasi,",
  "atk-vin02a10:342_27": "tayo eva lacchasī”ti vattabbo. “Nanu, bhante,",
  "atk-vin02a10:342_28": "asukasmiñca asukasmiñca gāme sakalaṁ bhikkhusaṅghaṁ bhojesuṁ,",
  "atk-vin02a10:342_29": "ahaṁ kasmā na labhāmī”ti?",
  "atk-vin02a10:342_30": "“Tvaṁ nimantetuṁ na jānāsī”ti.",
  "atk-vin02a10:342_31": "“Te kathaṁ nimantesu”nti?",
  "atk-vin02a10:342_32": "Te “bhikkhaṁ gaṇhathā”ti āhaṁsūti.",
  "atk-vin02a10:342_33": "Sace sopi “bhikkhaṁ gaṇhathā”ti vadati, vaṭṭati.",
  "atk-vin02a10:342_34": "Atha punapi “bhattamevā”ti vadati,",
  "atk-vin02a10:342_35": "tato vattabbo –",
  "atk-vin02a10:342_36": "“gaccha tvaṁ,",
  "atk-vin02a10:342_37": "natthamhākaṁ tava bhattenattho,",
  "atk-vin02a10:342_38": "nibaddhagocaro esa amhākaṁ,",
  "atk-vin02a10:342_39": "mayamettha piṇḍāya carissāmā”ti.",
  "atk-vin02a10:342_40": "Taṁ “caratha,",
  "atk-vin02a10:342_41": "bhante”ti vatvā āgataṁ pucchanti –",
  "atk-vin02a10:342_42": "“kiṁ bho laddhā bhikkhū”ti.",
  "atk-vin02a10:342_43": "“Kiṁ etena bahu ettha vattabbaṁ,",
  "atk-vin02a10:342_44": "‘therā sve piṇḍāya carissāmā’ti āhaṁsu.",
  "atk-vin02a10:342_45": "Mā dāni tumhe pamajjitthā”ti.",
  "atk-vin02a10:342_46": "Dutiyadivase cetiyavattaṁ katvā ṭhitā bhikkhū saṅghattherena vattabbā – “āvuso,",
  "atk-vin02a10:342_47": "dhuragāme saṅghabhattaṁ apaṇḍitamanusso pana agamāsi,",
  "atk-vin02a10:342_48": "gacchāma dhuragāme piṇḍāya carissāmā”ti.",
  "atk-vin02a10:342_49": "Bhikkhūhi therassa vacanaṁ kātabbaṁ,",
  "atk-vin02a10:342_50": "na dubbacehi bhavitabbaṁ,",
  "atk-vin02a10:342_51": "gāmadvāre aṭṭhatvāva piṇḍāya caritabbaṁ.",
  "atk-vin02a10:342_52": "Tesu pattāni gahetvā nisīdāpetvā bhojentesu bhuñjitabbaṁ.",
  "atk-vin02a10:342_53": "Sace āsanasālāya bhattaṁ ṭhapetvā rathikāsu āhiṇḍantā ārocenti –",
  "atk-vin02a10:342_54": "“āsanasālāya, bhante,",
  "atk-vin02a10:342_55": "bhattaṁ gaṇhathā”ti na vaṭṭati.",
  "atk-vin02a10:343_0": "Atha pana bhattaṁ ādāya tattha tattha gantvā “bhattaṁ gaṇhathā”ti vadanti,",
  "atk-vin02a10:343_1": "paṭikacceva vā vihāraṁ abhiharitvā patirūpe ṭhāne ṭhapetvā āgatāgatānaṁ denti,",
  "atk-vin02a10:343_2": "ayaṁ abhihaṭabhikkhā nāma vaṭṭati.",
  "atk-vin02a10:343_3": "Sace pana bhattasālāya dānaṁ sajjetvā taṁ taṁ pariveṇaṁ pahiṇanti “bhattasālāya bhattaṁ gaṇhathā”ti,",
  "atk-vin02a10:343_4": "na vaṭṭati.",
  "atk-vin02a10:343_5": "Ye pana manussā piṇḍacārike bhikkhū disvā āsanasālaṁ sammajjitvā tattha nisīdāpetvā bhojenti,",
  "atk-vin02a10:343_6": "na te paṭikkhipitabbā.",
  "atk-vin02a10:343_7": "Ye pana gāme bhikkhaṁ alabhitvā gāmato nikkhamante bhikkhū disvā “bhante bhattaṁ gaṇhathā”ti vadanti,",
  "atk-vin02a10:343_8": "te paṭikkhipitabbā,",
  "atk-vin02a10:343_9": "na vā nivattitabbaṁ.",
  "atk-vin02a10:343_10": "Sace “nivattatha, bhante,",
  "atk-vin02a10:343_11": "bhattaṁ gaṇhathā”ti vadanti,",
  "atk-vin02a10:343_12": "“nivattathā”ti vuttapade nivattituṁ vaṭṭati.",
  "atk-vin02a10:343_13": "“Nivattatha bhante,",
  "atk-vin02a10:343_14": "ghare bhattaṁ kataṁ,",
  "atk-vin02a10:343_15": "gāme bhattaṁ kata”nti vadanti,",
  "atk-vin02a10:343_16": "gehe ca gāme ca bhattaṁ nāma yassa kassaci hotīti nivattituṁ vaṭṭati.",
  "atk-vin02a10:343_17": "“Nivattatha,",
  "atk-vin02a10:343_18": "bhattaṁ gaṇhathā”ti sambandhaṁ katvā vadanti,",
  "atk-vin02a10:343_19": "nivattituṁ na vaṭṭati.",
  "atk-vin02a10:343_20": "Āsanasālato piṇḍāya carituṁ nikkhamante disvā “nisīdatha bhante bhattaṁ gaṇhathā”ti vuttepi eseva nayo.",
  "atk-vin02a10:343_21": "Niccabhattanti dhuvabhattaṁ vuccati.",
  "atk-vin02a10:343_22": "“Niccabhattaṁ gaṇhathā”ti vadanti,",
  "atk-vin02a10:343_23": "bahūnampi ekato gahetuṁ vaṭṭati.",
  "atk-vin02a10:343_24": "Salākabhattādīsupi eseva nayo.",
  "atk-vin02a10:343_25": "Sesamettha uttānameva.",
  "atk-vin02a10:344_0": "Eḷakalomasamuṭṭhānaṁ – kiriyaṁ,",
  "atk-vin02a10:344_1": "nosaññāvimokkhaṁ,",
  "atk-vin02a10:344_2": "acittakaṁ,",
  "atk-vin02a10:344_3": "paṇṇattivajjaṁ,",
  "atk-vin02a10:344_4": "kāyakammaṁ, ticittaṁ,",
  "atk-vin02a10:344_5": "tivedananti.",
  "atk-vin02a10:345_0": "Gaṇabhojanasikkhāpadaṁ dutiyaṁ.",
  "atk-vin02a10:346_0": "3. Paramparabhojanasikkhāpadavaṇṇanā",
  "atk-vin02a10:347_0": "221.",
  "atk-vin02a10:347_1": "Tatiyasikkhāpade –",
  "atk-vin02a10:347_2": "na kho idaṁ orakaṁ bhavissati,",
  "atk-vin02a10:347_3": "yathayime manussā sakkaccaṁ bhattaṁ karontīti,",
  "atk-vin02a10:347_4": "yena niyāmena ime manussā sakkaccaṁ bhattaṁ karonti,",
  "atk-vin02a10:347_5": "tena ñāyati –",
  "atk-vin02a10:347_6": "“idaṁ sāsanaṁ idaṁ vā buddhappamukhe saṅghe dānaṁ na kho orakaṁ bhavissati,",
  "atk-vin02a10:347_7": "parittaṁ lāmakaṁ neva bhavissatī”ti.",
  "atk-vin02a10:347_8": "Kirapatikoti ettha “kiro”ti tassa kulaputtassa nāmaṁ;",
  "atk-vin02a10:347_9": "adhipaccaṭṭhena pana “kirapatiko”ti vuccati.",
  "atk-vin02a10:347_10": "So kira issaro adhipati māsautusaṁvaccharaniyāmena vetanaṁ datvā kammakārake kammaṁ kāreti.",
  "atk-vin02a10:347_11": "Badarā paṭiyattāti upacāravasena vadati.",
  "atk-vin02a10:347_12": "Badaramissenāti badarasāḷavena.",
  "atk-vin02a10:348_0": "222.Ussūre āhariyitthāti atidivā āhariyittha.",
  "atk-vin02a10:349_0": "226.Mayhaṁ bhattapaccāsaṁ itthannāmassa dammīti ayaṁ bhattavikappanā nāma sammukhāpi parammukhāpi vaṭṭati.",
  "atk-vin02a10:349_1": "Sammukhā disvā “tuyhaṁ vikappemī”ti vatvā bhuñjitabbaṁ,",
  "atk-vin02a10:349_2": "adisvā pañcasu sahadhammikesu “itthannāmassa vikappemī”ti vatvā bhuñjitabbaṁ.",
  "atk-vin02a10:349_3": "Mahāpaccariyādīsu pana parammukhāvikappanāva vuttā.",
  "atk-vin02a10:349_4": "Sā cāyaṁ yasmā vinayakammena saṅgahitā,",
  "atk-vin02a10:349_5": "tasmā bhagavato vikappetuṁ na vaṭṭati.",
  "atk-vin02a10:349_6": "Bhagavati hi gandhakuṭiyaṁ nisinnepi saṅghamajjhe nisinnepi saṅghena gaṇappahonake bhikkhū gahetvā taṁ taṁ kammaṁ kataṁ sukatameva hoti,",
  "atk-vin02a10:349_7": "bhagavā neva kammaṁ kopeti;",
  "atk-vin02a10:349_8": "na sampādeti.",
  "atk-vin02a10:349_9": "Na kopeti dhammissarattā,",
  "atk-vin02a10:349_10": "na sampādeti agaṇapūrakattā.",
  "atk-vin02a10:350_0": "229.Dve tayo nimantane ekato bhuñjatīti dve tīṇi nimantanāni ekapatte pakkhipitvā missetvā ekaṁ katvā bhuñjatīti attho.",
  "atk-vin02a10:350_1": "Dve tīṇi kulāni nimantetvā ekasmiṁ ṭhāne nisīdāpetvā ito cito ca āharitvā bhattaṁ ākiranti,",
  "atk-vin02a10:350_2": "sūpabyañjanaṁ ākiranti,",
  "atk-vin02a10:350_3": "ekamissakaṁ hoti,",
  "atk-vin02a10:350_4": "ettha anāpattīti mahāpaccariyaṁ vuttaṁ.",
  "atk-vin02a10:350_5": "Sace pana mūlanimantanaṁ heṭṭhā hoti,",
  "atk-vin02a10:350_6": "pacchimaṁ pacchimaṁ upari,",
  "atk-vin02a10:350_7": "taṁ uparito paṭṭhāya bhuñjantassa āpatti.",
  "atk-vin02a10:350_8": "Hatthaṁ pana anto pavesetvā paṭhamanimantanato ekampi kabaḷaṁ uddharitvā bhuttakālato paṭṭhāya yathā tathā vā bhuñjantassa anāpatti.",
  "atk-vin02a10:350_9": "Sacepi tattha khīraṁ vā rasaṁ vā ākiranti,",
  "atk-vin02a10:350_10": "yena ajjhotthataṁ bhattaṁ ekarasaṁ hoti,",
  "atk-vin02a10:350_11": "koṭito paṭṭhāya bhuñjantassa anāpattīti mahāpaccariyaṁ vuttaṁ.",
  "atk-vin02a10:350_12": "Mahāaṭṭhakathāyaṁ pana vuttaṁ –",
  "atk-vin02a10:350_13": "“khīrabhattaṁ vā rasabhattaṁ vā labhitvā nisinnassa tattheva aññepi khīrabhattaṁ vā rasabhattaṁ vā ākiranti,",
  "atk-vin02a10:350_14": "khīraṁ vā rasaṁ vā pivato anāpatti.",
  "atk-vin02a10:350_15": "Bhuñjantena pana paṭhamaṁ laddhamaṁsakhaṇḍaṁ vā bhattapiṇḍaṁ vā mukhe pakkhipitvā koṭito paṭṭhāya bhuñjituṁ vaṭṭati.",
  "atk-vin02a10:350_16": "Sappipāyāsepi eseva nayo”ti.",
  "atk-vin02a10:351_0": "Mahāupāsako bhikkhuṁ nimanteti,",
  "atk-vin02a10:351_1": "tassa kulaṁ upagatassa upāsakopi tassa puttadārabhātikabhaginiādayopi attano attano koṭṭhāsaṁ āharitvā patte pakkhipanti,",
  "atk-vin02a10:351_2": "upāsakena paṭhamaṁ dinnaṁ abhuñjitvā pacchā laddhaṁ bhuñjantassa “anāpattī”ti mahāaṭṭhakathāyaṁ vuttaṁ.",
  "atk-vin02a10:351_3": "Kurundaṭṭhakathāyaṁ pana vaṭṭatīti vuttaṁ.",
  "atk-vin02a10:351_4": "Mahāpaccariyaṁ “sace pāṭekkaṁ pacanti,",
  "atk-vin02a10:351_5": "attano attano pakkabhattato āharitvā denti,",
  "atk-vin02a10:351_6": "tattha pacchā āhaṭaṁ paṭhamaṁ bhuñjantassa pācittiyaṁ.",
  "atk-vin02a10:351_7": "Yadi pana sabbesaṁ ekova pāko hoti,",
  "atk-vin02a10:351_8": "paramparabhojanaṁ na hotī”ti vuttaṁ.",
  "atk-vin02a10:351_9": "Mahāupāsako nimantetvā nisīdāpeti,",
  "atk-vin02a10:351_10": "añño manusso pattaṁ gaṇhāti,",
  "atk-vin02a10:351_11": "na dātabbaṁ.",
  "atk-vin02a10:351_12": "Kiṁ bhante na dethāti?",
  "atk-vin02a10:351_13": "Nanu upāsaka tayā nimantitamhāti! Hotu bhante,",
  "atk-vin02a10:351_14": "laddhaṁ laddhaṁ bhuñjathāti vadati,",
  "atk-vin02a10:351_15": "bhuñjituṁ vaṭṭati.",
  "atk-vin02a10:351_16": "Aññena āharitvā bhatte dinne āpucchitvāpi bhuñjituṁ vaṭṭatīti kurundiyaṁ vuttaṁ.",
  "atk-vin02a10:352_0": "Anumodanaṁ katvā gacchantaṁ dhammaṁ sotukāmā “svepi bhante āgaccheyyāthā”ti sabbe nimantenti,",
  "atk-vin02a10:352_1": "punadivase āgantvā laddhaṁ laddhaṁ bhuñjituṁ vaṭṭati. Kasmā?",
  "atk-vin02a10:352_2": "Sabbehi nimantitattā.",
  "atk-vin02a10:352_3": "Eko bhikkhu piṇḍāya caranto bhattaṁ labhati,",
  "atk-vin02a10:352_4": "tamañño upāsako nimantetvā ghare nisīdāpeti,",
  "atk-vin02a10:352_5": "na ca tāva bhattaṁ sampajjati.",
  "atk-vin02a10:352_6": "Sace so bhikkhu piṇḍāya caritvā laddhabhattaṁ bhuñjati, āpatti.",
  "atk-vin02a10:352_7": "Abhutvā nisinne “kiṁ bhante na bhuñjasī”ti vutte “tayā nimantitattā”ti vatvā laddhaṁ laddhaṁ bhuñjatha bhante”ti vutto bhuñjati, vaṭṭati.",
  "atk-vin02a10:353_0": "Sakalena gāmenāti sakalena gāmena ekato hutvā nimantitasseva yattha katthaci bhuñjato anāpatti.",
  "atk-vin02a10:353_1": "Pūgepi eseva nayo.",
  "atk-vin02a10:353_2": "Nimantiyamāno bhikkhaṁ gahessāmīti bhaṇatīti “bhattaṁ gaṇhā”ti nimantiyamāno “na mayhaṁ tava bhattenattho,",
  "atk-vin02a10:353_3": "bhikkhaṁ gaṇhissāmī”ti vadati.",
  "atk-vin02a10:353_4": "Ettha pana mahāpadumatthero āha –",
  "atk-vin02a10:353_5": "“evaṁ vadanto imasmiṁ sikkhāpade animantanaṁ kātuṁ sakkoti,",
  "atk-vin02a10:353_6": "bhuñjanatthāya pana okāso kato hotīti neva gaṇabhojanato na cārittato muccatī”ti.",
  "atk-vin02a10:353_7": "Mahāsumatthero āha –",
  "atk-vin02a10:353_8": "“yadaggena animantanaṁ kātuṁ sakkoti,",
  "atk-vin02a10:353_9": "tadaggena neva gaṇabhojanaṁ na cārittaṁ hotī”ti.",
  "atk-vin02a10:353_10": "Sesaṁ uttānameva.",
  "atk-vin02a10:354_0": "Kathinasamuṭṭhānaṁ –",
  "atk-vin02a10:354_1": "kāyavācato kāyavācācittato ca samuṭṭhāti,",
  "atk-vin02a10:354_2": "kiriyākiriyaṁ ettha hi bhojanaṁ kiriyā,",
  "atk-vin02a10:354_3": "avikappanaṁ akiriyā,",
  "atk-vin02a10:354_4": "nosaññāvimokkhaṁ,",
  "atk-vin02a10:354_5": "acittakaṁ,",
  "atk-vin02a10:354_6": "paṇṇattivajjaṁ,",
  "atk-vin02a10:354_7": "kāyakammaṁ,",
  "atk-vin02a10:354_8": "vacīkammaṁ, ticittaṁ,",
  "atk-vin02a10:354_9": "tivedananti.",
  "atk-vin02a10:355_0": "Paramparabhojanasikkhāpadaṁ tatiyaṁ.",
  "atk-vin02a10:356_0": "4. Kāṇamātāsikkhāpadavaṇṇanā",
  "atk-vin02a10:357_0": "230.",
  "atk-vin02a10:357_1": "Catutthasikkhāpade –",
  "atk-vin02a10:357_2": "kāṇamātāti kāṇāya mātā.",
  "atk-vin02a10:357_3": "Sā kirassā dhītā abhirūpā ahosi,",
  "atk-vin02a10:357_4": "ye ye taṁ passanti,",
  "atk-vin02a10:357_5": "te te rāgena kāṇā honti,",
  "atk-vin02a10:357_6": "rāgandhā hontīti attho.",
  "atk-vin02a10:357_7": "Tasmā paresaṁ kāṇabhāvakaraṇato “kāṇā”ti vissutā ahosi.",
  "atk-vin02a10:357_8": "Tassā vasena mātāpissā “kāṇamātā”ti pākaṭā jātā.",
  "atk-vin02a10:357_9": "Āgatanti āgamanaṁ.",
  "atk-vin02a10:357_10": "Kismiṁ viyāti kīdisaṁ viya;",
  "atk-vin02a10:357_11": "lajjanakaṁ viya hotīti adhippāyo.",
  "atk-vin02a10:357_12": "Rittahatthaṁ gantunti rittā hatthā asmiṁ gamane tadidaṁ rittahatthaṁ,",
  "atk-vin02a10:357_13": "taṁ rittahatthaṁ gamanaṁ gantuṁ lajjanakaṁ viya hotīti vuttaṁ hoti.",
  "atk-vin02a10:357_14": "Parikkhayaṁ agamāsīti upāsikā ariyasāvikā bhikkhū disvā santaṁ adātuṁ na sakkoti,",
  "atk-vin02a10:357_15": "tasmā tāva dāpesi,",
  "atk-vin02a10:357_16": "yāva sabbaṁ parikkhayaṁ agamāsi.",
  "atk-vin02a10:357_17": "Dhammiyā kathāyāti ettha kāṇāpi mātu atthāya desiyamānaṁ dhammaṁ suṇantī desanāpariyosāne sotāpannā ahosi.",
  "atk-vin02a10:357_18": "Uṭṭhāyāsanā pakkāmīti āsanato uṭṭhahitvā gato.",
  "atk-vin02a10:357_19": "Sopi puriso “satthā kira kāṇamātāya nivesanaṁ agamāsī”ti sutvā kāṇaṁ ānetvā pakatiṭṭhāneyeva ṭhapesi.",
  "atk-vin02a10:358_0": "231.",
  "atk-vin02a10:358_1": "Imasmiṁ pana vatthusmiṁ uppannamatte appaññatteyeva sikkhāpade pātheyyavatthu udapādi,",
  "atk-vin02a10:358_2": "tasmā anantarameva cetaṁ dassetuṁ “tena kho pana samayenā”tiādi vuttaṁ.",
  "atk-vin02a10:358_3": "Sopi ca upāsako ariyasāvakattā sabbameva dāpesi.",
  "atk-vin02a10:358_4": "Tena vuttaṁ –",
  "atk-vin02a10:358_5": "“parikkhayaṁ agamāsī”ti.",
  "atk-vin02a10:359_0": "233.Yaṁkiñci paheṇakatthāyāti paṇṇākāratthāya paṭiyattaṁ yaṁkiñci atirasakamodakasakkhalikādi sabbaṁ idha pūvotveva saṅkhyaṁ gacchati.",
  "atk-vin02a10:359_1": "Yaṁkiñcipātheyyatthāyāti maggaṁ gacchantānaṁ antarāmaggatthāya paṭiyattaṁ yaṁkiñci baddhasattuabaddhasattutilataṇḍulādi",
  "atk-vin02a10:359_2": "sabbaṁ idha manthotveva saṅkhyaṁ gacchati.",
  "atk-vin02a10:359_3": "Tato ce uttarinti sacepi tatiyaṁ pattaṁ thūpīkataṁ gaṇhāti,",
  "atk-vin02a10:359_4": "pūvagaṇanāya pācittiyaṁ.",
  "atk-vin02a10:360_0": "Dvattipattapūre paṭiggahetvāti mukhavaṭṭiyā heṭṭhimalekhāya samapūre patte gahetvā.",
  "atk-vin02a10:360_1": "Amutra mayā dvattipattapūrāti ettha sace dve gahitā,",
  "atk-vin02a10:360_2": "“atra mayā dve pattapūrā paṭiggahitā,",
  "atk-vin02a10:360_3": "tvaṁ ekaṁ gaṇheyyāsī”ti vattabbaṁ.",
  "atk-vin02a10:360_4": "Tenāpi aññaṁ passitvā “paṭhamaṁ āgatena dve pattapūrā gahitā, mayā eko,",
  "atk-vin02a10:360_5": "mā tvaṁ gaṇhī”ti vattabbaṁ.",
  "atk-vin02a10:360_6": "Yena paṭhamaṁ eko gahito,",
  "atk-vin02a10:360_7": "tassāpi paramparārocane eseva nayo.",
  "atk-vin02a10:360_8": "Yena pana sayameva tayo gahitā,",
  "atk-vin02a10:360_9": "tena aññaṁ disvā “mā kho ettha paṭiggaṇhi” cceva vattabbaṁ.",
  "atk-vin02a10:360_10": "Paṭikkamanaṁ nīharitvāti āsanasālaṁ haritvā,",
  "atk-vin02a10:360_11": "āsanasālaṁ gacchantena ca chaḍḍitasālā na gantabbā.",
  "atk-vin02a10:360_12": "Yattha mahā bhikkhusaṅgho nisīdati,",
  "atk-vin02a10:360_13": "tattha gantabbaṁ.",
  "atk-vin02a10:360_14": "Mahāpaccariyaṁ pana vuttaṁ “yā laddhaṭṭhānato āsannā āsanasālā,",
  "atk-vin02a10:360_15": "tattha gantabbaṁ.",
  "atk-vin02a10:360_16": "Attano ‘sandiṭṭhānaṁ vā sambhattānaṁ vā ekanikāyikānaṁ vā dassāmī’ti aññattha gantuṁ na labbhati.",
  "atk-vin02a10:360_17": "Sace panassa nibaddhanisīdanaṭṭhānaṁ hoti,",
  "atk-vin02a10:360_18": "dūrampi gantuṁ vaṭṭatī”ti.",
  "atk-vin02a10:361_0": "Saṁvibhajitabbanti sace tayo pattapūrā gahitā,",
  "atk-vin02a10:361_1": "ekaṁ attano ṭhapetvā dve bhikkhusaṅghassa dātabbā.",
  "atk-vin02a10:361_2": "Sacce dve gahitā,",
  "atk-vin02a10:361_3": "ekaṁ attano ṭhapetvā eko saṅghassa dātabbo,",
  "atk-vin02a10:361_4": "yathāmittaṁ pana dātuṁ na labbhati.",
  "atk-vin02a10:361_5": "Yena eko gahito,",
  "atk-vin02a10:361_6": "na tena kiñci akāmā dātabbaṁ,",
  "atk-vin02a10:361_7": "yathāruci kātabbaṁ.",
  "atk-vin02a10:362_0": "235.Gamane paṭippassaddheti antarāmagge upaddavaṁ vā disvā anatthikatāya vā “mayaṁ idāni na pesissāma,",
  "atk-vin02a10:362_1": "na gamissāmā”ti evaṁ gamane paṭippassaddhe upacchinne.",
  "atk-vin02a10:362_2": "Ñātakānaṁ pavāritānanti etesaṁ bahumpi dentānaṁ paṭiggaṇhantassa anāpatti.",
  "atk-vin02a10:362_3": "Aṭṭhakathāsu pana “tesampi pātheyyapaheṇakatthāya paṭiyattato pamāṇameva vaṭṭatī”ti vuttaṁ.",
  "atk-vin02a10:362_4": "Sesaṁ uttānameva.",
  "atk-vin02a10:363_0": "Chasamuṭṭhānaṁ – kiriyaṁ,",
  "atk-vin02a10:363_1": "nosaññāvimokkhaṁ,",
  "atk-vin02a10:363_2": "acittakaṁ,",
  "atk-vin02a10:363_3": "paṇṇattivajjaṁ,",
  "atk-vin02a10:363_4": "kāyakammaṁ,",
  "atk-vin02a10:363_5": "vacīkammaṁ, ticittaṁ,",
  "atk-vin02a10:363_6": "tivedananti.",
  "atk-vin02a10:364_0": "Kāṇamātāsikkhāpadaṁ catutthaṁ.",
  "atk-vin02a10:365_0": "5. Paṭhamapavāraṇasikkhāpadavaṇṇanā",
  "atk-vin02a10:366_0": "236.",
  "atk-vin02a10:366_1": "Pañcamasikkhāpade –",
  "atk-vin02a10:366_2": "bhikkhū bhuttāvī pavāritāti brāhmaṇena “gaṇhatha, bhante,",
  "atk-vin02a10:366_3": "yāva icchathā”ti evaṁ yāvadatthapavāraṇāya,",
  "atk-vin02a10:366_4": "sayañca “alaṁ, āvuso,",
  "atk-vin02a10:366_5": "thokaṁ thokaṁ dehī”ti evaṁ paṭikkhepapavāraṇāya pavāritā.",
  "atk-vin02a10:366_6": "Paṭivissaketi sāmantagharavāsike.",
  "atk-vin02a10:367_0": "237.Kākoravasaddanti kākānaṁ oravasaddaṁ;",
  "atk-vin02a10:367_1": "sannipatitvā viravantānaṁ saddaṁ.",
  "atk-vin02a10:367_2": "Alametaṁ sabbanti ettha tikāraṁ avatvāva “alametaṁ sabbaṁ” ettakaṁ vattuṁ vaṭṭati.",
  "atk-vin02a10:368_0": "238-",
  "atk-vin02a10:368_1": "9.Bhuttāvīti bhuttavā.",
  "atk-vin02a10:368_2": "Tattha ca yasmā yena ekampi sitthaṁ saṅkhāditvā vā asaṅkhāditvā vā ajjhoharitaṁ hoti,",
  "atk-vin02a10:368_3": "so “bhuttāvī”ti saṅkhyaṁ gacchati,",
  "atk-vin02a10:368_4": "tenassa padabhājane “bhuttāvī nāma pañcannaṁ bhojanāna”ntiādi vuttaṁ.",
  "atk-vin02a10:368_5": "Pavāritoti katapavāraṇo,",
  "atk-vin02a10:368_6": "katapaṭikkhepo.",
  "atk-vin02a10:368_7": "Sopi ca yasmā na paṭikkhepamattena,",
  "atk-vin02a10:368_8": "atha kho pañcaṅgavasena,",
  "atk-vin02a10:368_9": "tenassa padabhājane “pavārito nāma asanaṁ paññāyatī”tiādi vuttaṁ.",
  "atk-vin02a10:368_10": "Tattha yasmā “asanaṁ paññāyatī”ti iminā vippakatabhojano,",
  "atk-vin02a10:368_11": "“pavārito”ti vutto.",
  "atk-vin02a10:368_12": "Yo ca vippakatabhojano,",
  "atk-vin02a10:368_13": "tena kiñci bhuttaṁ,",
  "atk-vin02a10:368_14": "kiñci abhuttaṁ,",
  "atk-vin02a10:368_15": "yañca bhuttaṁ;",
  "atk-vin02a10:368_16": "taṁ sandhāya “bhuttāvī”tipi saṅkhyaṁ gacchati,",
  "atk-vin02a10:368_17": "tasmā bhuttāvīvacanena visuṁ kañci atthasiddhiṁ na passāma.",
  "atk-vin02a10:368_18": "“Dirattatirattaṁ,",
  "atk-vin02a10:368_19": "chappañcavācāhī”tiādīsu pana dirattādivacanaṁ viya pavāritapadassa parivārakabhāvena byañjanasiliṭṭhatāya cetaṁ vuttanti veditabbaṁ.",
  "atk-vin02a10:369_0": "Asanaṁ paññāyatītiādīsu vippakatabhojanaṁ dissati,",
  "atk-vin02a10:369_1": "bhuñjamāno ceso puggalo hotīti attho.",
  "atk-vin02a10:369_2": "Bhojanaṁ paññāyatīti pavāraṇappahonakabhojanaṁ dissati.",
  "atk-vin02a10:369_3": "Odanādīnaṁ ce aññataraṁ paṭikkhipitabbaṁ bhojanaṁ hotīti attho.",
  "atk-vin02a10:369_4": "Hatthapāse ṭhitoti pavāraṇappahonakaṁ bhojanaṁ gaṇhitvā dāyako aḍḍhateyyahatthappamāṇe okāse hotīti attho.",
  "atk-vin02a10:369_5": "Abhiharatīti so ce dāyako tassa taṁ bhattaṁ kāyena abhiharatīti attho.",
  "atk-vin02a10:369_6": "Paṭikkhepo paññāyatīti paṭikkhepo dissati;",
  "atk-vin02a10:369_7": "tañce abhihaṭaṁ so bhikkhu kāyena vā vācāya vā paṭikkhipatīti attho.",
  "atk-vin02a10:369_8": "Evaṁ pañcannaṁ aṅgānaṁ vasena pavārito nāma hotīti.",
  "atk-vin02a10:369_9": "Vuttampi cetaṁ –",
  "atk-vin02a10:370_0": "“Pañcahi upāli ākārehi pavāraṇā paññāyati –",
  "atk-vin02a10:370_1": "asanaṁ paññāyati,",
  "atk-vin02a10:370_2": "bhojanaṁ paññāyati,",
  "atk-vin02a10:370_3": "hatthapāse ṭhito,",
  "atk-vin02a10:370_4": "abhiharati,",
  "atk-vin02a10:370_5": "paṭikkhepo paññāyatī”ti.",
  "atk-vin02a10:371_0": "Tatrāyaṁ vinicchayo –",
  "atk-vin02a10:371_1": "“asana”ntiādīsu tāva yañca asnāti yañca bhojanaṁ hatthapāse ṭhitena abhihaṭaṁ paṭikkhipati,",
  "atk-vin02a10:371_2": "taṁ “odano, kummāso, sattu, maccho,",
  "atk-vin02a10:371_3": "maṁsa”nti imesaṁ aññatarameva veditabbaṁ.",
  "atk-vin02a10:371_4": "Tattha odano nāma – sāli, vīhi, yavo, godhumo, kaṅgu, varako,",
  "atk-vin02a10:371_5": "kudrūsakoti sattannaṁ dhaññānaṁ taṇḍulehi nibbatto.",
  "atk-vin02a10:371_6": "Tattha “sālī”ti antamaso nīvāraṁ upādāya sabbāpi sālijāti.",
  "atk-vin02a10:371_7": "“Vīhī”ti sabbāpi vīhijāti.",
  "atk-vin02a10:371_8": "“Yavagodhumesu” bhedo natthi.",
  "atk-vin02a10:371_9": "“Kaṅgū”ti setarattakāḷabhedā sabbāpi kaṅgujāti.",
  "atk-vin02a10:371_10": "“Varako”ti antamaso varakacorakaṁ upādāya sabbā setavaṇṇā varakajāti.",
  "atk-vin02a10:371_11": "“Kudrūsako”ti kāḷako dravo ceva sāmākādibhedā ca sabbāpi tiṇadhaññajāti.",
  "atk-vin02a10:372_0": "Nīvāravarakacorakā cettha “dhaññānulomā”ti vadanti.",
  "atk-vin02a10:372_1": "Dhaññāni vā hontu dhaññānulomāni vā,",
  "atk-vin02a10:372_2": "etesaṁ vuttappabhedānaṁ sattannaṁ dhaññānaṁ taṇḍule gahetvā “bhattaṁ pacissāmā”ti vā “yāguṁ pacissāmā”ti",
  "atk-vin02a10:372_3": "vā “ambilapāyāsādīsu aññataraṁ pacissāmā”ti vā yaṁkiñci sandhāya pacantu,",
  "atk-vin02a10:372_4": "sace uṇhaṁ sītalaṁ vā bhuñjantānaṁ bhojanakāle gahitagahitaṭṭhāne odhi paññāyati,",
  "atk-vin02a10:372_5": "odanasaṅgahameva gacchati,",
  "atk-vin02a10:372_6": "pavāraṇaṁ janeti.",
  "atk-vin02a10:372_7": "Sace odhi na paññāyati,",
  "atk-vin02a10:372_8": "yāgusaṅgahaṁ gacchati,",
  "atk-vin02a10:372_9": "pavāraṇaṁ na janeti.",
  "atk-vin02a10:373_0": "Yopi pāyāso vā paṇṇaphalakaḷīramissakā ambilayāgu vā uddhanato otāritamattā abbhuṇhā hoti,",
  "atk-vin02a10:373_1": "āvajjitvā pivituṁ sakkā,",
  "atk-vin02a10:373_2": "hatthena gahitokāsepi odhiṁ na dasseti,",
  "atk-vin02a10:373_3": "pavāraṇaṁ na janeti.",
  "atk-vin02a10:373_4": "Sace pana usumāya vigatāya sītalībhūtā ghanabhāvaṁ gacchati,",
  "atk-vin02a10:373_5": "odhiṁ dasseti,",
  "atk-vin02a10:373_6": "puna pavāraṇaṁ janeti.",
  "atk-vin02a10:373_7": "Pubbe tanubhāvo na rakkhati.",
  "atk-vin02a10:373_8": "Sacepi dadhitakkādīni āropetvā bahupaṇṇaphalakaḷīre pakkhipitvā muṭṭhimattāpi taṇḍulā pakkhittā honti,",
  "atk-vin02a10:373_9": "bhojanakāle ce odhi paññāyati,",
  "atk-vin02a10:373_10": "pavāraṇaṁ janeti.",
  "atk-vin02a10:373_11": "Ayāguke nimantane “yāguṁ dassāmā”ti bhatte udakakañjikakhīrādīni ākiritvā “yāguṁ gaṇhathā”ti denti.",
  "atk-vin02a10:373_12": "Kiñcāpi tanukā honti,",
  "atk-vin02a10:373_13": "pavāraṇaṁ janetiyeva.",
  "atk-vin02a10:373_14": "Sace pana pakkuthitesu udakādīsu pakkhipitvā pacitvā denti,",
  "atk-vin02a10:373_15": "yāgusaṅgahameva gacchati.",
  "atk-vin02a10:373_16": "Yāgusaṅgahaṁ gatepi tasmiṁ vā aññasmiṁ vā yattha macchamaṁsaṁ pakkhipanti,",
  "atk-vin02a10:373_17": "sace sāsapamattampi macchamaṁsakhaṇḍaṁ vā nhāru vā paññāyati,",
  "atk-vin02a10:373_18": "pavāraṇaṁ janeti.",
  "atk-vin02a10:374_0": "Suddharasako pana rasakayāgu vā na janeti.",
  "atk-vin02a10:374_1": "Ṭhapetvā vuttadhaññānaṁ taṇḍule aññehi veṇutaṇḍulādīhi vā kandamūlaphalehi vā yehi kehici kataṁ bhattampi pavāraṇaṁ na janeti,",
  "atk-vin02a10:374_2": "pageva ghanayāgu.",
  "atk-vin02a10:374_3": "Sace panettha macchamaṁsaṁ pakkhipanti, janeti.",
  "atk-vin02a10:374_4": "Mahāpaccariyaṁ “pupphaatthāya bhattampi pavāraṇaṁ janetī”ti vuttaṁ.",
  "atk-vin02a10:374_5": "Pupphiatthāya bhattaṁ nāma pupphikhajjakatthāya kuthitatūdake pakkhipitvā seditataṇḍulā vuccanti.",
  "atk-vin02a10:374_6": "Sace pana te taṇḍule sukkhāpetvā khādanti, vaṭṭati;",
  "atk-vin02a10:374_7": "neva sattusaṅkhyaṁ na bhattasaṅkhyaṁ gacchanti.",
  "atk-vin02a10:374_8": "Puna tehi katabhattaṁ pavāretiyeva.",
  "atk-vin02a10:374_9": "Te taṇḍule sappitelādīsu vā pacanti,",
  "atk-vin02a10:374_10": "pūvaṁ vā karonti,",
  "atk-vin02a10:374_11": "na pavārenti.",
  "atk-vin02a10:374_12": "Puthukā vā tāhi katasattubhattādīni vā na pavārenti.",
  "atk-vin02a10:375_0": "Kummāso nāma yavehi katakummāso.",
  "atk-vin02a10:375_1": "Aññehi pana muggādīhi katakummāso pavāraṇaṁ na janeti.",
  "atk-vin02a10:375_2": "Sattu nāma sālivīhiyavehi katasattu.",
  "atk-vin02a10:375_3": "Kaṅguvarakakudrūsakasīsānipi bhajjitvā īsakaṁ koṭṭetvā thuse palāpetvā puna daḷhaṁ koṭṭetvā cuṇṇaṁ karonti.",
  "atk-vin02a10:375_4": "Sacepi taṁ allattā ekābaddhaṁ hoti,",
  "atk-vin02a10:375_5": "sattusaṅgahameva gacchati.",
  "atk-vin02a10:375_6": "Kharapākabhajjitānaṁ vīhīnaṁ taṇḍule koṭṭetvā denti,",
  "atk-vin02a10:375_7": "tampi cuṇṇaṁ sattusaṅgahameva gacchati.",
  "atk-vin02a10:375_8": "Samapākabhajjitānaṁ pana vīhīnaṁ vā vīhipalāpānaṁ vā taṇḍulā bhajjitataṇḍulā eva vā na pavārenti.",
  "atk-vin02a10:375_9": "Tesaṁ pana taṇḍulādīnaṁ cuṇṇaṁ pavāreti.",
  "atk-vin02a10:375_10": "Kharapākabhajjitānaṁ vīhīnaṁ kuṇḍakampi pavāreti.",
  "atk-vin02a10:375_11": "Samapākabhajjitānaṁ pana ātapasukkhānaṁ vā kuṇḍakaṁ na pavāreti.",
  "atk-vin02a10:375_12": "Lājā vā tehi katabhattasattuādīni vā na pavārenti.",
  "atk-vin02a10:375_13": "Bhajjitapiṭṭhaṁ vā yaṁkiñci suddhakhajjakaṁ vā na pavāreti.",
  "atk-vin02a10:375_14": "Macchamaṁsapūritakhajjakaṁ pana sattumodako vā pavāreti.",
  "atk-vin02a10:375_15": "Maccho maṁsañca pākaṭameva.",
  "atk-vin02a10:375_16": "Ayaṁ pana viseso –",
  "atk-vin02a10:375_17": "sacepi yāguṁ pivantassa yāgusitthamattāneva dve macchakhaṇḍāni vā maṁsakhaṇḍāni vā ekabhājane vā nānābhājane vā denti,",
  "atk-vin02a10:375_18": "tāni ce akhādanto aññaṁ yaṁkiñci pavāraṇappahonakaṁ paṭikkhipati,",
  "atk-vin02a10:375_19": "na pavāreti.",
  "atk-vin02a10:375_20": "Tato ekaṁ khāditaṁ,",
  "atk-vin02a10:375_21": "ekaṁ hatthe vā patte vā hoti,",
  "atk-vin02a10:375_22": "so ce aññaṁ paṭikkhipati, pavāreti.",
  "atk-vin02a10:375_23": "Dvepi khāditāni honti,",
  "atk-vin02a10:375_24": "mukhe sāsapamattampi avasiṭṭhaṁ natthi,",
  "atk-vin02a10:375_25": "sacepi aññaṁ paṭikkhipati,",
  "atk-vin02a10:375_26": "na pavāreti.",
  "atk-vin02a10:376_0": "Kappiyamaṁsaṁ khādanto kappiyamaṁsaṁ paṭikkhipati, pavāreti.",
  "atk-vin02a10:376_1": "Kappiyamaṁsaṁ khādanto akappiyamaṁsaṁ paṭikkhipati,",
  "atk-vin02a10:376_2": "na pavāreti. Kasmā?",
  "atk-vin02a10:376_3": "Avatthutāya.",
  "atk-vin02a10:376_4": "Yañhi bhikkhuno khādituṁ vaṭṭati,",
  "atk-vin02a10:376_5": "taṁyeva paṭikkhipato pavāraṇā hoti.",
  "atk-vin02a10:376_6": "Idaṁ pana jānanto akappiyattā paṭikkhipati,",
  "atk-vin02a10:376_7": "ajānantopi paṭikkhipitabbaṭṭhāne ṭhitameva paṭikkhipati nāma,",
  "atk-vin02a10:376_8": "tasmā na pavāreti.",
  "atk-vin02a10:376_9": "Sace pana akappiyamaṁsaṁ khādanto kappiyamaṁsaṁ paṭikkhipati, pavāreti. Kasmā?",
  "atk-vin02a10:376_10": "Vatthutāya.",
  "atk-vin02a10:376_11": "Yañhi tena paṭikkhittaṁ,",
  "atk-vin02a10:376_12": "taṁ pavāraṇāya vatthu.",
  "atk-vin02a10:376_13": "Yaṁ pana khādati,",
  "atk-vin02a10:376_14": "taṁ kiñcāpi paṭikkhipitabbaṭṭhāne ṭhitaṁ,",
  "atk-vin02a10:376_15": "khādiyamānaṁ pana maṁsabhāvaṁ na jahati,",
  "atk-vin02a10:376_16": "tasmā pavāreti.",
  "atk-vin02a10:376_17": "Akappiyamaṁsaṁ khādanto akappiyamaṁsaṁ paṭikkhipati,",
  "atk-vin02a10:376_18": "purimanayeneva na pavāreti.",
  "atk-vin02a10:376_19": "Kappiyamaṁsaṁ vā akappiyamaṁsaṁ vā khādanto pañcannaṁ bhojanānaṁ yaṁkiñci kappiyabhojanaṁ paṭikkhipati, pavāreti.",
  "atk-vin02a10:376_20": "Kuladūsakavejjakammauttarimanussadhammārocanasāditarūpiyādīhi nibbattaṁ buddhapaṭikuṭṭhaṁ anesanāya uppannaṁ akappiyabhojanaṁ paṭikkhipati,",
  "atk-vin02a10:376_21": "na pavāreti.",
  "atk-vin02a10:376_22": "Kappiyabhojanaṁ vā akappiyabhojanaṁ vā bhuñjantopi kappiyabhojanaṁ paṭikkhipati, pavāreti.",
  "atk-vin02a10:376_23": "Akappiyabhojanaṁ paṭikkhipati,",
  "atk-vin02a10:376_24": "na pavāretīti sabbattha vuttanayeneva kāraṇaṁ veditabbaṁ.",
  "atk-vin02a10:377_0": "Evaṁ “asana”ntiādīsu yañca asnāti,",
  "atk-vin02a10:377_1": "yañca bhojanaṁ hatthapāse ṭhitena abhihaṭaṁ paṭikkhipanto pavāraṇaṁ āpajjati,",
  "atk-vin02a10:377_2": "taṁ ñatvā idāni yathā āpajjati,",
  "atk-vin02a10:377_3": "tassa jānanatthaṁ ayaṁ vinicchayo –",
  "atk-vin02a10:377_4": "“‘asanaṁ bhojana’nti ettha tāva yena ekasitthampi ajjhohaṭaṁ hoti,",
  "atk-vin02a10:377_5": "so sace pattamukhahatthānaṁ yattha katthaci pañcasu bhojanesu ekasmimpi sati aññaṁ pañcasu bhojanesu ekampi paṭikkhipati, pavāreti.",
  "atk-vin02a10:377_6": "Katthaci bhojanaṁ natthi,",
  "atk-vin02a10:377_7": "āmisagandhamattaṁ paññāyati,",
  "atk-vin02a10:377_8": "na pavāreti.",
  "atk-vin02a10:377_9": "Mukhe ca hatthe ca bhojanaṁ natthi,",
  "atk-vin02a10:377_10": "patte atthi,",
  "atk-vin02a10:377_11": "tasmiṁ pana āsane na bhuñjitukāmo,",
  "atk-vin02a10:377_12": "vihāraṁ pavisitvā bhuñjitukāmo,",
  "atk-vin02a10:377_13": "aññassa vā dātukāmo,",
  "atk-vin02a10:377_14": "tasmiṁ ce antare bhojanaṁ paṭikkhipati,",
  "atk-vin02a10:377_15": "na pavāreti. Kasmā?",
  "atk-vin02a10:377_16": "Vippakatabhojanabhāvassa upacchinnattā.",
  "atk-vin02a10:377_17": "Yopi aññatra gantvā bhuñjitukāmo mukhe bhattaṁ gilitvā sesaṁ ādāya gacchanto antarāmagge aññaṁ bhojanaṁ paṭikkhipati,",
  "atk-vin02a10:377_18": "tassāpi pavāraṇā na hotī”ti mahāpaccariyaṁ vuttaṁ.",
  "atk-vin02a10:377_19": "Yathā ca patte;",
  "atk-vin02a10:377_20": "evaṁ hatthepi.",
  "atk-vin02a10:377_21": "Mukhepi vā vijjamānabhojanaṁ sace anajjhoharitukāmo hoti,",
  "atk-vin02a10:377_22": "tasmiñca khaṇe aññaṁ paṭikkhipati,",
  "atk-vin02a10:377_23": "na pavāreti.",
  "atk-vin02a10:377_24": "Ekasmiñhi pade vuttalakkhaṇaṁ sabbattha veditabbaṁ hoti.",
  "atk-vin02a10:377_25": "Apica kurundiyaṁ esa nayo dassitoyeva.",
  "atk-vin02a10:377_26": "Vuttañhi tattha “mukhe bhattaṁ gilitaṁ,",
  "atk-vin02a10:377_27": "hatthe bhattaṁ vighāsādassa dātukāmo,",
  "atk-vin02a10:377_28": "patte bhattaṁ bhikkhussa dātukāmo,",
  "atk-vin02a10:377_29": "sace tasmiṁ khaṇe paṭikkhipati,",
  "atk-vin02a10:377_30": "na pavāretī”ti.",
  "atk-vin02a10:377_31": "Hatthapāse ṭhitoti ettha pana sace bhikkhu nisinno hoti,",
  "atk-vin02a10:377_32": "āsanassa pacchimantato paṭṭhāya,",
  "atk-vin02a10:377_33": "sace ṭhito,",
  "atk-vin02a10:377_34": "paṇhiantato paṭṭhāya,",
  "atk-vin02a10:377_35": "sace nipanno,",
  "atk-vin02a10:377_36": "yena passena nipanno,",
  "atk-vin02a10:377_37": "tassa pārimantato paṭṭhāya,",
  "atk-vin02a10:377_38": "dāyakassa nisinnassa vā ṭhitassa vā nipannassa vā ṭhapetvā pasāritahatthaṁ yaṁ āsannataraṁ aṅgaṁ,",
  "atk-vin02a10:377_39": "tassa orimantena paricchinditvā aḍḍhateyyahattho “hatthapāso”ti veditabbo.",
  "atk-vin02a10:377_40": "Tasmiṁ ṭhatvā abhihaṭaṁ paṭikkhipantasseva pavāraṇā hoti,",
  "atk-vin02a10:377_41": "na tato paraṁ.",
  "atk-vin02a10:378_0": "Abhiharatīti hatthapāsabbhantare ṭhito gahaṇatthaṁ upanāmeti.",
  "atk-vin02a10:378_1": "Sace pana anantaranisinnopi bhikkhu hatthe vā ūrūsu vā ādhārake vā ṭhitapattaṁ anabhiharitvāva “bhattaṁ gaṇhā”ti vadati,",
  "atk-vin02a10:378_2": "taṁ paṭikkhipato pavāraṇā natthi.",
  "atk-vin02a10:378_3": "Bhattapacchiṁ ānetvā purato bhūmiyaṁ ṭhapetvā “gaṇhāhī”ti vuttepi eseva nayo.",
  "atk-vin02a10:378_4": "Īsakaṁ pana uddharitvā vā apanāmetvā vā “gaṇhathā”ti vutte paṭikkhipato pavāraṇā hoti.",
  "atk-vin02a10:378_5": "Therāsane nisinno thero dūre nisinnassa daharabhikkhussa pattaṁ pesetvā “ito odanaṁ gaṇhāhī”ti vadati,",
  "atk-vin02a10:378_6": "gaṇhitvā pana gato tuṇhī tiṭṭhati,",
  "atk-vin02a10:378_7": "daharo “alaṁ mayha”nti paṭikkhipati,",
  "atk-vin02a10:378_8": "na pavāreti. Kasmā?",
  "atk-vin02a10:378_9": "Therassa dūrabhāvato dūtassa ca anabhiharaṇatoti.",
  "atk-vin02a10:378_10": "Sace pana gahetvā āgato bhikkhu “idaṁ bhattaṁ gaṇhā”ti vadati,",
  "atk-vin02a10:378_11": "taṁ paṭikkhipato pavāraṇā hoti.",
  "atk-vin02a10:379_0": "Parivesanāya eko ekena hatthena odanapacchiṁ ekena kaṭacchuṁ gahetvā bhikkhū parivisati,",
  "atk-vin02a10:379_1": "tatra ce añño āgantvā “ahaṁ pacchiṁ dhāressāmi,",
  "atk-vin02a10:379_2": "tvaṁ odanaṁ dehī”ti vatvā gahitamattakameva karoti,",
  "atk-vin02a10:379_3": "parivesako eva pana taṁ dhāreti,",
  "atk-vin02a10:379_4": "tasmā sā abhihaṭāva hoti.",
  "atk-vin02a10:379_5": "Tato dātukāmatāya gaṇhantaṁ paṭikkhipantassa pavāraṇā hoti.",
  "atk-vin02a10:379_6": "Sace pana parivisakena phuṭṭhamattāva hoti,",
  "atk-vin02a10:379_7": "itarova naṁ dhāreti,",
  "atk-vin02a10:379_8": "tato dātukāmatāya gaṇhantaṁ paṭikkhipantassa pavāraṇā na hoti.",
  "atk-vin02a10:379_9": "Kaṭacchunā uddhaṭabhatte pana hoti.",
  "atk-vin02a10:379_10": "Kaṭacchuabhihāroyeva hi tassa abhihāro.",
  "atk-vin02a10:379_11": "Dvinnaṁ samabhārepi paṭikkhipanto pavāretiyevāti mahāpaccariyaṁ vuttaṁ.",
  "atk-vin02a10:379_12": "Anantarassa bhikkhuno bhatte diyyamāne itaro pattaṁ hatthehi pidahati,",
  "atk-vin02a10:379_13": "pavāraṇā natthi. Kasmā?",
  "atk-vin02a10:379_14": "Aññassa abhihaṭe paṭikkhittattā.",
  "atk-vin02a10:380_0": "Paṭikkhepo paññāyatīti ettha vācāya abhihaṭaṁ paṭikkhipato pavāraṇā natthi.",
  "atk-vin02a10:380_1": "Kāyena abhihaṭaṁ pana kāyena vā vācāya vā paṭikkhipantassa pavāraṇā hotīti veditabbo.",
  "atk-vin02a10:381_0": "Tattha kāyena paṭikkhepo nāma aṅguliṁ vā hatthaṁ vā macchikabījaniṁ vā cīvarakaṇṇaṁ vā cāleti,",
  "atk-vin02a10:381_1": "bhamukāya vā ākāraṁ karoti,",
  "atk-vin02a10:381_2": "kuddho vā oloketi,",
  "atk-vin02a10:381_3": "vācāya paṭikkhepo nāma “ala”nti vā,",
  "atk-vin02a10:381_4": "“na gaṇhāmī”ti vā,",
  "atk-vin02a10:381_5": "“mā ākirā”ti vā,",
  "atk-vin02a10:381_6": "“apagacchā”ti vā vadati;",
  "atk-vin02a10:381_7": "evaṁ yena kenaci ākārena kāyena vā vācāya vā paṭikkhitte pavāraṇā hoti.",
  "atk-vin02a10:382_0": "Eko abhihaṭe bhatte pavāraṇāya bhīto hattha apanetvā punappunaṁ patte odanaṁ ākirantaṁ “ākira ākira koṭṭetvā pūrehī”ti vadati,",
  "atk-vin02a10:382_1": "ettha kathanti?",
  "atk-vin02a10:382_2": "Mahāsumatthero tāva “anākiraṇatthāya vuttattā pavāraṇā hotī”ti āha.",
  "atk-vin02a10:382_3": "Mahāpadumatthero pana “‘ākira pūrehī’ti vadantassa nāma ‘kassaci pavāraṇā atthī’ti vatvā ‘na pavāretī”’ti āha.",
  "atk-vin02a10:382_4": "Aparo bhattaṁ abhiharantaṁ bhikkhuṁ sallakkhetvā “kiṁ āvuso itopi kiñci gaṇhissasi,",
  "atk-vin02a10:382_5": "dammi te kiñcī”ti āha.",
  "atk-vin02a10:382_6": "Tatrāpi “‘evaṁ nāgamissatī’ti vuttattā ‘pavāraṇā hotī”’ti mahāsumatthero āha.",
  "atk-vin02a10:382_7": "Mahāpadumatthero pana “‘gaṇhissasī’ti vadantassa nāma ‘kassaci pavāraṇā atthī’ti vatvā ‘na pavāretī”’ti āha.",
  "atk-vin02a10:383_0": "Eko samaṁsakaṁ rasaṁ abhiharitvā “rasaṁ gaṇhathā”ti vadati,",
  "atk-vin02a10:383_1": "taṁ sutvā paṭikkhipato pavāraṇā natthi.",
  "atk-vin02a10:383_2": "“Maccharasaṁ maṁsarasa”nti vutte paṭikkhipato hoti,",
  "atk-vin02a10:383_3": "“idaṁ gaṇhathā”ti vuttepi hotiyeva.",
  "atk-vin02a10:383_4": "Maṁsaṁ visuṁ katvā “maṁsarasaṁ gaṇhathā”ti vadati,",
  "atk-vin02a10:383_5": "tattha ce sāsapamattampi maṁsakhaṇḍaṁ atthi,",
  "atk-vin02a10:383_6": "taṁ paṭikkhipato pavāraṇā hoti.",
  "atk-vin02a10:383_7": "Sace pana parissāvito hoti,",
  "atk-vin02a10:383_8": "“vaṭṭatī”ti abhayatthero āha.",
  "atk-vin02a10:384_0": "Maṁsarasena āpucchantaṁ mahāthero “muhuttaṁ āgamehī”ti vatvā “thālakaṁ āvuso āharā”ti āha.",
  "atk-vin02a10:384_1": "Ettha kathanti?",
  "atk-vin02a10:384_2": "Mahāsumatthero tāva “abhihārakassa gamanaṁ paṭhamaṁ upacchinnaṁ,",
  "atk-vin02a10:384_3": "tasmā pavāretī”ti āha.",
  "atk-vin02a10:384_4": "Mahāpadumatthero pana “ayaṁ kuhiṁ gacchati,",
  "atk-vin02a10:384_5": "kīdisaṁ etassa gamanaṁ,",
  "atk-vin02a10:384_6": "gaṇhantassāpi nāma pavāraṇā atthī”ti vatvā “na pavāretī”ti āha.",
  "atk-vin02a10:384_7": "Kaḷīrapanasādīhi missetvā maṁsaṁ pacanti,",
  "atk-vin02a10:384_8": "taṁ gahetvā “kaḷīrasūpaṁ gaṇhatha,",
  "atk-vin02a10:384_9": "panasabyañjanaṁ gaṇhathā”ti vadanti,",
  "atk-vin02a10:384_10": "evampi na pavāreti. Kasmā?",
  "atk-vin02a10:384_11": "Apavāraṇārahassa nāmena vuttattā.",
  "atk-vin02a10:384_12": "Sace pana “macchasūpaṁ maṁsasūpa”nti vā “imaṁ gaṇhathā”ti vā vadanti, pavāreti.",
  "atk-vin02a10:384_13": "Maṁsakarambako nāma hoti,",
  "atk-vin02a10:384_14": "taṁ dātukāmopi “karambakaṁ gaṇhathā”ti vadati, vaṭṭati;",
  "atk-vin02a10:384_15": "na pavāreti.",
  "atk-vin02a10:384_16": "“Maṁsakarambaka”nti vā “ida”nti vā vutte pana pavāreti.",
  "atk-vin02a10:384_17": "Eseva nayo sabbesu macchamaṁsamissakesu.",
  "atk-vin02a10:385_0": "Yo pana nimantane bhuñjamāno maṁsaṁ abhihaṭaṁ “uddissa kata”nti maññamāno paṭikkhipati,",
  "atk-vin02a10:385_1": "pavāritova hotīti mahāpaccariyaṁ vuttaṁ.",
  "atk-vin02a10:385_2": "Missakakathā pana kurundiyaṁ suṭṭhu vuttā.",
  "atk-vin02a10:385_3": "Evañhi tattha vuttaṁ –",
  "atk-vin02a10:385_4": "piṇḍapātacāriko bhikkhu bhattamissakaṁ yāguṁ āharitvā “yāguṁ gaṇhathā”ti vadati,",
  "atk-vin02a10:385_5": "na pavāreti.",
  "atk-vin02a10:385_6": "“Bhattaṁ gaṇhathā”ti vutte pavāreti. Kasmā?",
  "atk-vin02a10:385_7": "Yenāpucchito,",
  "atk-vin02a10:385_8": "tassa atthitāya.",
  "atk-vin02a10:385_9": "Ayamettha adhippāyo –",
  "atk-vin02a10:385_10": "“yāgumissakaṁ gaṇhathā”ti vadati,",
  "atk-vin02a10:385_11": "tatra ce yāgu bahutarā vā hoti samasamā vā,",
  "atk-vin02a10:385_12": "na pavāreti.",
  "atk-vin02a10:385_13": "Yāgu mandā,",
  "atk-vin02a10:385_14": "bhattaṁ bahutaraṁ, pavāreti.",
  "atk-vin02a10:385_15": "Idañca sabbaaṭṭhakathāsu vuttattā na sakkā paṭikkhipituṁ,",
  "atk-vin02a10:385_16": "kāraṇaṁ panettha duddasaṁ.",
  "atk-vin02a10:385_17": "“Bhattamissakaṁ gaṇhathā”ti vadati,",
  "atk-vin02a10:385_18": "bhattaṁ bahukaṁ vā samaṁ vā appataraṁ vā hoti,",
  "atk-vin02a10:385_19": "pavāretiyeva.",
  "atk-vin02a10:385_20": "Bhattaṁ vā yāguṁ vā anāmasitvā “missakaṁ gaṇhathā”ti vadati,",
  "atk-vin02a10:385_21": "tatra ce bhattaṁ bahutaraṁ vā samakaṁ vā hoti, pavāreti.",
  "atk-vin02a10:385_22": "Appataraṁ na pavāreti.",
  "atk-vin02a10:385_23": "Idañca karambakena na samānetabbaṁ.",
  "atk-vin02a10:385_24": "Karambako hi maṁsamissakopi hoti amaṁsamissakopi,",
  "atk-vin02a10:385_25": "tasmā “karambaka”nti vutte pavāraṇā natthi.",
  "atk-vin02a10:385_26": "Idaṁ pana bhattamissakameva.",
  "atk-vin02a10:385_27": "Ettha vuttanayeneva pavāraṇā hoti.",
  "atk-vin02a10:385_28": "Bahurase bhatte rasaṁ,",
  "atk-vin02a10:385_29": "bahukhīre khīraṁ bahusappimhi ca pāyāse sappiṁ gaṇhathāti visuṁ katvā deti,",
  "atk-vin02a10:385_30": "taṁ paṭikkhipato pavāraṇā natthi.",
  "atk-vin02a10:386_0": "Yo pana gacchanto pavāreti,",
  "atk-vin02a10:386_1": "so gacchantova bhuñjituṁ labhati.",
  "atk-vin02a10:386_2": "Kaddamaṁ vā udakaṁ vā patvā ṭhitena atirittaṁ kāretabbaṁ.",
  "atk-vin02a10:386_3": "Sace antarā nadī pūrā hoti,",
  "atk-vin02a10:386_4": "nadītīre gumbaṁ anupariyāyantena bhuñjitabbaṁ.",
  "atk-vin02a10:386_5": "Atha nāvā vā setu vā atthi,",
  "atk-vin02a10:386_6": "taṁ abhiruhitvāpi caṅkamantenava bhuñjitabbaṁ,",
  "atk-vin02a10:386_7": "gamanaṁ na upacchinditabbaṁ.",
  "atk-vin02a10:386_8": "Yāne vā hatthiassapiṭṭhe vā candamaṇḍale vā sūriyamaṇḍale vā nisīditvā pavāritena yāva majjhanhikaṁ,",
  "atk-vin02a10:386_9": "tāva tesu gacchantesupi nisinneneva bhuñjitabbaṁ.",
  "atk-vin02a10:386_10": "Yo ṭhito pavāreti,",
  "atk-vin02a10:386_11": "ṭhiteneva,",
  "atk-vin02a10:386_12": "yo nisinno pavāreti,",
  "atk-vin02a10:386_13": "nisinneneva bhuñjitabbaṁ.",
  "atk-vin02a10:386_14": "Taṁ taṁ iriyāpathaṁ kopentena atirittaṁ kāretabbaṁ.",
  "atk-vin02a10:386_15": "Yo ukkuṭiko nisīditvā pavāreti,",
  "atk-vin02a10:386_16": "tena ukkuṭikeneva bhuñjitabbaṁ.",
  "atk-vin02a10:386_17": "Tassa pana heṭṭhā palālapīṭhaṁ vā kiñci vā nisīdanakaṁ dātabbaṁ.",
  "atk-vin02a10:386_18": "Pīṭhake nisīditvā pavāritena āsanaṁ acāletvāva catasso disā parivattantena bhuñjituṁ labbhati.",
  "atk-vin02a10:386_19": "Mañce nisīditvā pavāritena ito vā etto vā saṁsarituṁ na labbhati.",
  "atk-vin02a10:386_20": "Sace pana naṁ saha mañcena ukkhipitvā aññatra nenti, vaṭṭati.",
  "atk-vin02a10:386_21": "Nipajjitvā pavāritena nipanneneva bhuñjitabbaṁ.",
  "atk-vin02a10:386_22": "Parivattantena yena passena nipanno,",
  "atk-vin02a10:386_23": "tassa ṭhānaṁ nātikkametabbaṁ.",
  "atk-vin02a10:387_0": "Anatirittanti na atirittaṁ;",
  "atk-vin02a10:387_1": "na adhikanti attho.",
  "atk-vin02a10:387_2": "Taṁ pana yasmā kappiyakatādīhi sattahi vinayakammākārehi akataṁ vā gilānassa anadhikaṁ vā hoti,",
  "atk-vin02a10:387_3": "tasmā padabhājane “akappiyakata”ntiādi vuttaṁ.",
  "atk-vin02a10:387_4": "Tattha akappiyakatanti yaṁ tattha phalaṁ vā kandamūlādi vā pañcahi samaṇakappehi kappiyaṁ akataṁ;",
  "atk-vin02a10:387_5": "yañca akappiyamaṁsaṁ vā akappiyabhojanaṁ vā,",
  "atk-vin02a10:387_6": "etaṁ akappiyaṁ nāma.",
  "atk-vin02a10:387_7": "Taṁ akappiyaṁ “alametaṁ sabba”nti evaṁ atirittaṁ katampi akappiyakatanti veditabbaṁ.",
  "atk-vin02a10:387_8": "Appaṭiggahitakatanti bhikkhunā appaṭiggahitaṁyeva purimanayeneva atirittaṁ kataṁ.",
  "atk-vin02a10:387_9": "Anuccāritakatanti kappiyaṁ kārāpetuṁ āgatena bhikkhunā īsakampi anukkhittaṁ vā anapanāmitaṁ vā kataṁ.",
  "atk-vin02a10:387_10": "Ahatthapāse katanti kappiyaṁ kārāpetuṁ āgatassa hatthapāsato bahi ṭhitena kataṁ.",
  "atk-vin02a10:387_11": "Abhuttāvinā katanti yo “alametaṁ sabba”nti atirittaṁ karoti,",
  "atk-vin02a10:387_12": "tena pavāraṇappahonakaṁ bhojanaṁ abhuttena kataṁ.",
  "atk-vin02a10:387_13": "Bhuttāvinā pavāritena āsanā vuṭṭhitena katanti idaṁ uttānameva.",
  "atk-vin02a10:387_14": "Alametaṁ sabbanti avuttanti vacībhedaṁ katvā evaṁ avuttaṁ hoti.",
  "atk-vin02a10:387_15": "Iti imehi sattahi vinayakammākārehi yaṁ atirittaṁ kappiyaṁ akataṁ,",
  "atk-vin02a10:387_16": "yañca na gilānātirittaṁ,",
  "atk-vin02a10:387_17": "tadubhayampi anatirittanti veditabbaṁ.",
  "atk-vin02a10:388_0": "Atirittaṁ pana tasseva paṭipakkhanayena veditabbaṁ.",
  "atk-vin02a10:388_1": "Apicettha bhuttāvinā kataṁ hotīti anantare nisinnassa sabhāgassa bhikkhuno pattato ekampi sitthaṁ vā",
  "atk-vin02a10:388_2": "maṁsahīraṁ vā khāditvā katampi bhuttāvināva kataṁ hotīti veditabbaṁ.",
  "atk-vin02a10:388_3": "Āsanā avuṭṭhitenāti ettha pana asammohatthaṁ ayaṁ vinicchayo –",
  "atk-vin02a10:388_4": "dve bhikkhū pātova bhuñjamānā pavāritā honti –",
  "atk-vin02a10:388_5": "ekena tattheva nisīditabbaṁ,",
  "atk-vin02a10:388_6": "itarena niccabhattaṁ vā salākabhattaṁ vā ānetvā upaḍḍhaṁ tassa bhikkhuno patte ākiritvā hatthaṁ dhovitvā",
  "atk-vin02a10:388_7": "sesaṁ tena bhikkhunā kappiyaṁ kārāpetvā bhuñjitabbaṁ. Kasmā?",
  "atk-vin02a10:388_8": "Yañhi tassa hatthe laggaṁ,",
  "atk-vin02a10:388_9": "taṁ akappiyaṁ hoti.",
  "atk-vin02a10:388_10": "Sace pana paṭhamaṁ nisinno bhikkhu sayameva tassa pattato hatthena gaṇhāti,",
  "atk-vin02a10:388_11": "hatthadhovanakiccaṁ natthi.",
  "atk-vin02a10:388_12": "Sace pana evaṁ kappiyaṁ kārāpetvā bhuñjantassa puna kiñci byañjanaṁ vā khādanīyaṁ vā patte ākiranti,",
  "atk-vin02a10:388_13": "yena paṭhamaṁ kappiyaṁ kataṁ,",
  "atk-vin02a10:388_14": "so puna kātuṁ na labhati.",
  "atk-vin02a10:388_15": "Yena akataṁ,",
  "atk-vin02a10:388_16": "tena kātabbaṁ.",
  "atk-vin02a10:388_17": "Yañca akataṁ,",
  "atk-vin02a10:388_18": "taṁ kātabbaṁ.",
  "atk-vin02a10:388_19": "“Yena akata”nti aññena bhikkhunā yena paṭhamaṁ na kataṁ,",
  "atk-vin02a10:388_20": "tena kātabbaṁ.",
  "atk-vin02a10:388_21": "“Yañca akata”nti yena paṭhamaṁ kappiyaṁ kataṁ,",
  "atk-vin02a10:388_22": "tenāpi yaṁ akataṁ taṁ kātabbaṁ.",
  "atk-vin02a10:388_23": "Paṭhamabhājane pana kātuṁ na labbhati.",
  "atk-vin02a10:388_24": "Tattha hi kariyamānaṁ paṭhamaṁ katena saddhiṁ kataṁ hoti,",
  "atk-vin02a10:388_25": "tasmā aññasmiṁ bhājane kātuṁ vaṭṭatīti adhippāyo.",
  "atk-vin02a10:388_26": "Evaṁ kataṁ pana tena bhikkhunā paṭhamaṁ katena saddhiṁ bhuñjituṁ vaṭṭati.",
  "atk-vin02a10:389_0": "Kappiyaṁ karontena ca na kevalaṁ patteyeva,",
  "atk-vin02a10:389_1": "kuṇḍepi pacchiyampi yattha katthaci purato ṭhapetvā onāmitabhājane kātabbaṁ.",
  "atk-vin02a10:389_2": "Taṁ sacepi bhikkhusataṁ pavāritaṁ hoti,",
  "atk-vin02a10:389_3": "sabbesaṁ bhuñjituṁ vaṭṭati,",
  "atk-vin02a10:389_4": "appavāritānampi vaṭṭati.",
  "atk-vin02a10:389_5": "Yena pana kappiyaṁ kataṁ,",
  "atk-vin02a10:389_6": "tassa na vaṭṭati.",
  "atk-vin02a10:389_7": "Sacepi pavāretvā piṇḍāya paviṭṭhaṁ bhikkhuṁ pattaṁ gahetvā avassaṁ bhuñjanake maṅgalanimantane nisīdāpenti,",
  "atk-vin02a10:389_8": "atirittaṁ kāretvāva bhuñjitabbaṁ.",
  "atk-vin02a10:389_9": "Sace tattha añño bhikkhu natthi,",
  "atk-vin02a10:389_10": "āsanasālaṁ vā vihāraṁ vā pattaṁ pesetvā kāretabbaṁ.",
  "atk-vin02a10:389_11": "Kappiyaṁ karontena pana anupasampannassa hatthe ṭhitaṁ na kātabbaṁ.",
  "atk-vin02a10:389_12": "Sace āsanasālāyaṁ abyatto bhikkhu hoti,",
  "atk-vin02a10:389_13": "sayaṁ gantvā kappiyaṁ kārāpetvā ānetvā bhuñjitabbaṁ.",
  "atk-vin02a10:390_0": "Gilānātirittanti ettha na kevalaṁ yaṁ gilānassa bhuttāvasesaṁ hoti,",
  "atk-vin02a10:390_1": "taṁ gilānātirittaṁ;",
  "atk-vin02a10:390_2": "atha kho yaṁkiñci gilānaṁ uddissa ajja vā sve vā yadā vā icchati,",
  "atk-vin02a10:390_3": "tadā khādissatīti āhaṭaṁ,",
  "atk-vin02a10:390_4": "taṁ sabbaṁ “gilānātiritta”nti veditabbaṁ.",
  "atk-vin02a10:390_5": "Yaṁ yāmakālikādīsu ajjhohāre ajjhohāre dukkaṭaṁ,",
  "atk-vin02a10:390_6": "taṁ asaṁsaṭṭhavasena vuttaṁ.",
  "atk-vin02a10:390_7": "Sace pana āmisasaṁsaṭṭhāni honti,",
  "atk-vin02a10:390_8": "āhāratthāyapi anāhāratthāyapi paṭiggahetvā ajjhoharantassa pācittiyameva.",
  "atk-vin02a10:391_0": "241.Sati paccayeti yāmakālikaṁ pipāsāya sati pipāsacchedanatthaṁ,",
  "atk-vin02a10:391_1": "sattāhakālikaṁ yāvajīvikañca tena tena upasametabbake ābādhe sati tassa upasamanatthaṁ paribhuñjato anāpatti.",
  "atk-vin02a10:391_2": "Sesamettha uttānameva.",
  "atk-vin02a10:392_0": "Kathinasamuṭṭhānaṁ –",
  "atk-vin02a10:392_1": "kāyavācato kāyavācācittato ca samuṭṭhāti,",
  "atk-vin02a10:392_2": "kiriyākiriyaṁ,",
  "atk-vin02a10:392_3": "nosaññāvimokkhaṁ,",
  "atk-vin02a10:392_4": "acittakaṁ,",
  "atk-vin02a10:392_5": "paṇṇattivajjaṁ,",
  "atk-vin02a10:392_6": "kāyakammaṁ,",
  "atk-vin02a10:392_7": "vacīkammaṁ, ticittaṁ,",
  "atk-vin02a10:392_8": "tivedananti.",
  "atk-vin02a10:393_0": "Paṭhamapavāraṇasikkhāpadaṁ pañcamaṁ.",
  "atk-vin02a10:394_0": "6. Dutiyapavāraṇasikkhāpadavaṇṇanā",
  "atk-vin02a10:395_0": "242.",
  "atk-vin02a10:395_1": "Chaṭṭhasikkhāpade –",
  "atk-vin02a10:395_2": "anācāraṁ ācaratīti paṇṇattivītikkamaṁ karoti.",
  "atk-vin02a10:395_3": "Upanandhīti upanāhaṁ janento tasmiṁ puggale attano kodhaṁ bandhi;",
  "atk-vin02a10:395_4": "punappunaṁ āghātaṁ janesīti attho.",
  "atk-vin02a10:395_5": "Upanaddho bhikkhūti so janitaupanāho bhikkhu.",
  "atk-vin02a10:396_0": "243.Abhihaṭṭhuṁ pavāreyyāti abhiharitvā “handa bhikkhu khāda vā bhuñja vā”ti evaṁ pavāreyya.",
  "atk-vin02a10:396_1": "Padabhājane pana “handa bhikkhū”tiādiṁ anuddharitvā sādhāraṇameva abhihaṭṭhuṁ pavāraṇāya atthaṁ dassetuṁ",
  "atk-vin02a10:396_2": "“yāvatakaṁ icchasi tāvatakaṁ gaṇhāhī”ti vuttaṁ.",
  "atk-vin02a10:396_3": "Jānanti pavāritabhāvaṁ jānanto.",
  "atk-vin02a10:396_4": "Taṁ panassa jānanaṁ yasmā tīhākārehi hoti,",
  "atk-vin02a10:396_5": "tasmā “jānāti nāma sāmaṁ vā jānātī”tiādinā nayena padabhājanaṁ vuttaṁ.",
  "atk-vin02a10:396_6": "Āsādanāpekkhoti āsādanaṁ codanaṁ maṅkukaraṇabhāvaṁ apekkhamāno.",
  "atk-vin02a10:397_0": "Paṭiggaṇhātiāpatti dukkaṭassāti yassa abhihaṭaṁ tasmiṁ paṭiggaṇhante abhihārakassa bhikkhuno dukkaṭaṁ.",
  "atk-vin02a10:397_1": "Itarassa pana sabbo āpattibhedo paṭhamasikkhāpade vutto,",
  "atk-vin02a10:397_2": "imasmiṁ pana sikkhāpade sabbā āpattiyo abhihārakasseva veditabbā.",
  "atk-vin02a10:397_3": "Sesaṁ paṭhamasikkhāpade vuttanayattā pākaṭameva.",
  "atk-vin02a10:398_0": "Tisamuṭṭhānaṁ –",
  "atk-vin02a10:398_1": "kāyacittato vācācittato kāyavācācittato ca samuṭṭhāti, kiriyaṁ,",
  "atk-vin02a10:398_2": "saññāvimokkhaṁ,",
  "atk-vin02a10:398_3": "sacittakaṁ,",
  "atk-vin02a10:398_4": "lokavajjaṁ,",
  "atk-vin02a10:398_5": "kāyakammaṁ,",
  "atk-vin02a10:398_6": "vacīkammaṁ,",
  "atk-vin02a10:398_7": "akusalacittaṁ,",
  "atk-vin02a10:398_8": "dukkhavedananti.",
  "atk-vin02a10:399_0": "Dutiyapavāraṇasikkhāpadaṁ chaṭṭhaṁ.",
  "atk-vin02a10:400_0": "7. Vikālabhojanasikkhāpadavaṇṇanā",
  "atk-vin02a10:401_0": "247.",
  "atk-vin02a10:401_1": "Sattamasikkhāpade –",
  "atk-vin02a10:401_2": "giraggasamajjoti girimhi aggasamajjo,",
  "atk-vin02a10:401_3": "girissa vā aggadese samajjo.",
  "atk-vin02a10:401_4": "So kira sattame divase bhavissatīti nagare ghosanā kariyati,",
  "atk-vin02a10:401_5": "nagarassa bahiddhā same bhūmibhāge pabbatacchāyāya mahājanakāyo sannipatati,",
  "atk-vin02a10:401_6": "anekappakārāni naṭanāṭakāni pavattanti,",
  "atk-vin02a10:401_7": "tesaṁ dassanatthaṁ mañcātimañce bandhanti.",
  "atk-vin02a10:401_8": "Sattarasavaggiyā apaññatte sikkhāpade daharāva upasampannā,",
  "atk-vin02a10:401_9": "te “nāṭakāni āvuso passissāmā”ti tattha agamaṁsu.",
  "atk-vin02a10:401_10": "Atha nesaṁ ñātakā “amhākaṁ ayyā āgatā”ti tuṭṭhacittā nhāpetvā vilimpetvā bhojetvā aññampi pūvakhādanīyādiṁ hatthe adaṁsu.",
  "atk-vin02a10:401_11": "Te sandhāya vuttaṁ –",
  "atk-vin02a10:401_12": "“manussā sattarasavaggiye bhikkhū passitvā”tiādi.",
  "atk-vin02a10:402_0": "248-",
  "atk-vin02a10:402_1": "9.Vikāleti vigate kāle.",
  "atk-vin02a10:402_2": "Kāloti bhikkhūnaṁ bhojanakālo adhippeto,",
  "atk-vin02a10:402_3": "so ca sabbantimena paricchedena majjhanhiko,",
  "atk-vin02a10:402_4": "tasmiṁ vītivatteti adhippāyo.",
  "atk-vin02a10:402_5": "Tenevassa padabhājane “vikālo nāma majjhanhike vītivatte yāva aruṇuggamanā”ti vuttaṁ,",
  "atk-vin02a10:402_6": "ṭhitamajjhanhikopi kālasaṅgahaṁ gacchati.",
  "atk-vin02a10:402_7": "Tato paṭṭhāya pana khādituṁ vā bhuñjituṁ vā na sakkā,",
  "atk-vin02a10:402_8": "sahasā pivituṁ sakkā bhaveyya,",
  "atk-vin02a10:402_9": "kukkuccakena pana na kattabbaṁ.",
  "atk-vin02a10:402_10": "Kālaparicchedajānanatthañca kālatthambho yojetabbo,",
  "atk-vin02a10:402_11": "kālantareva bhattakiccaṁ kātabbaṁ.",
  "atk-vin02a10:403_0": "Avasesaṁkhādanīyaṁ nāmāti ettha yaṁ tāva sakkhalimodakādipubbaṇṇāparaṇṇamayaṁ,",
  "atk-vin02a10:403_1": "tattha vattabbameva natthi.",
  "atk-vin02a10:403_2": "Yampi vanamūlādippabhedaṁ āmisagatikaṁ hoti,",
  "atk-vin02a10:403_3": "seyyathidaṁ –",
  "atk-vin02a10:403_4": "mūlakhādanīyaṁ kandakhādanīyaṁ mūḷālakhādanīyaṁ matthakakhādanīyaṁ khandhakhādanīyaṁ tacakhādanīyaṁ pattakhādanīyaṁ",
  "atk-vin02a10:403_5": "pupphakhādanīyaṁ phalakhādanīyaṁ aṭṭhikhādanīyaṁ piṭṭhakhādanīyaṁ niyyāsakhādanīyanti,",
  "atk-vin02a10:403_6": "idampi khādanīyasaṅkhyameva gacchati.",
  "atk-vin02a10:404_0": "Tattha pana āmisagatikasallakkhaṇatthaṁ idaṁ mukhamattanidassanaṁ –",
  "atk-vin02a10:404_1": "mūlakhādanīye tāva mūlakamūlaṁ khārakamūlaṁ caccumūlaṁ tambakamūlaṁ taṇḍuleyyakamūlaṁ vatthuleyyakamūlaṁ",
  "atk-vin02a10:404_2": "vajakalimūlaṁ jajjharīmūlanti evamādīni sūpeyyapaṇṇamūlāni āmisagatikāni.",
  "atk-vin02a10:404_3": "Ettha ca vajakalimūle jaraṭṭhaṁ chinditvā chaḍḍenti,",
  "atk-vin02a10:404_4": "taṁ yāvajīvikaṁ hoti.",
  "atk-vin02a10:404_5": "Aññampi evarūpaṁ eteneva nayena veditabbaṁ.",
  "atk-vin02a10:404_6": "Mūlakakhārakajajjharīmūlānaṁ pana jaraṭṭhānipi āmisagatikānevāti vuttaṁ.",
  "atk-vin02a10:404_7": "Yāni pana pāḷiyaṁ –",
  "atk-vin02a10:405_0": "“Anujānāmi,",
  "atk-vin02a10:405_1": "bhikkhave,",
  "atk-vin02a10:405_2": "mūlāni bhesajjāni haliddiṁ siṅgiveraṁ vacaṁ vacattaṁ ativisaṁ kaṭukarohiṇiṁ usīraṁ bhaddamuttakaṁ,",
  "atk-vin02a10:405_3": "yāni vā panaññānipi atthi mūlāni bhesajjāni neva khādanīye khādanīyatthaṁ pharanti,",
  "atk-vin02a10:405_4": "na bhojanīye bhojanīyatthaṁ pharantī”ti –",
  "atk-vin02a10:406_0": "Vuttāni,",
  "atk-vin02a10:406_1": "tāni yāvajīvikāni.",
  "atk-vin02a10:406_2": "Tesaṁ cūḷapañcamūlaṁ mahāpañcamūlantiādinā nayena gaṇiyamānānaṁ gaṇanāya anto natthi.",
  "atk-vin02a10:406_3": "Khādanīyatthaṁ bhojanīyatthañca pharaṇābhāvoyeva pana tesaṁ lakkhaṇaṁ.",
  "atk-vin02a10:406_4": "Tasmā yaṁkiñci mūlaṁ tesu tesu janapadesu pakatiāhāravasena manussānaṁ khādanīyatthaṁ bhojanīyatthañca pharati,",
  "atk-vin02a10:406_5": "taṁ yāvakālikaṁ;",
  "atk-vin02a10:406_6": "itaraṁ yāvajīvikanti veditabbaṁ.",
  "atk-vin02a10:406_7": "Tesu bahuṁ vatvāpi hi imasmiṁyeva lakkhaṇe ṭhātabbaṁ.",
  "atk-vin02a10:406_8": "Nāmasaññāsu pana vuccamānāsu taṁ taṁ nāmaṁ ajānantānaṁ sammohoyeva hoti,",
  "atk-vin02a10:406_9": "tasmā nāmasaññāya ādaraṁ akatvā lakkhaṇameva dassitaṁ.",
  "atk-vin02a10:407_0": "Yathā ca mūle;",
  "atk-vin02a10:407_1": "evaṁ kandādīsupi yaṁ lakkhaṇaṁ dassitaṁ,",
  "atk-vin02a10:407_2": "tasseva vasena vinicchayo veditabbo.",
  "atk-vin02a10:407_3": "Yañca taṁ pāḷiyaṁ haliddādi aṭṭhavidhaṁ vuttaṁ,",
  "atk-vin02a10:407_4": "tassa khandhatacapupphaphalampi sabbaṁ yāvajīvikanti vuttaṁ.",
  "atk-vin02a10:408_0": "Kandakhādanīye duvidho kando –",
  "atk-vin02a10:408_1": "dīgho ca rasso ca bhisakiṁsukakandādi vaṭṭo uppalakaserukakandādi,",
  "atk-vin02a10:408_2": "yaṁ “gaṇṭhī”tipi vadanti.",
  "atk-vin02a10:408_3": "Tattha sabbesaṁ kandānaṁ jiṇṇajaraṭṭhānañca challi ca sukhumamūlāni ca yāvajīvikāni.",
  "atk-vin02a10:408_4": "Taruṇo pana sukhakhādanīyo,",
  "atk-vin02a10:408_5": "sālakalyāṇīpotakakando kiṁsukapotakakando ambāṭakakando ketakakando māluvakando bhisasaṅkhāto padumapuṇḍarīkakando",
  "atk-vin02a10:408_6": "piṇḍālumasāluādayo ca khīravallikando āluvakando siggukando tālakando nīluppalarattuppalakumudasogandhikānaṁ",
  "atk-vin02a10:408_7": "kandā kadalikando veḷukando kaserukakandoti evamādayo tesu tesu janapadesu pakatiāhāravasena manussānaṁ",
  "atk-vin02a10:408_8": "khādanīyatthañca bhojanīyatthañca pharaṇakakandā yāvakālikā.",
  "atk-vin02a10:409_0": "Khīravallikando adhoto yāvajīviko,",
  "atk-vin02a10:409_1": "dhoto yāvakāliko.",
  "atk-vin02a10:409_2": "Khīrakākolījīvikausabhakalasuṇādikandā pana yāvajīvikā.",
  "atk-vin02a10:409_3": "Te pāḷiyaṁ –",
  "atk-vin02a10:409_4": "“yāni vā panaññānipi atthi mūlāni bhesajjānī”ti evaṁ mūlabhesajjasaṅgaheneva saṅgahitā.",
  "atk-vin02a10:410_0": "Mūḷālakhādanīye pana padumamūḷālaṁ puṇḍarīkamuḷālasadisameva.",
  "atk-vin02a10:410_1": "Erakamūlaṁ kandulamūlanti evamādi tesu tesu janapadesu pakatiāhāravasena manussānaṁ khādanīyatthañca bhojanīyatthañca pharaṇakamuḷālaṁ yāvakālikaṁ.",
  "atk-vin02a10:410_2": "Haliddisiṅgiveramakacicaturassavalliketakatālahintālakuntālanāḷikerapūgarukkhādimuḷālaṁ pana yāvajīvikaṁ,",
  "atk-vin02a10:410_3": "taṁ sabbampi pāḷiyaṁ –",
  "atk-vin02a10:410_4": "“yāni vā panaññānipi atthi mūlāni bhesajjānī”ti evaṁ mūlabhesajjasaṅgaheneva saṅgahitaṁ.",
  "atk-vin02a10:411_0": "Matthakakhādanīye tālahintālakuntālaketakanāḷikerapūgarukkhakhajjūrīvettaerakakadalīnaṁ kaḷīrasaṅkhātā",
  "atk-vin02a10:411_1": "matthakā veṇukaḷīro naḷakaḷīro ucchukaḷīro mūlakakaḷīro sāsapakaḷīro satāvarikaḷīro sattannaṁ dhaññānaṁ",
  "atk-vin02a10:411_2": "kaḷīrāti evamādi tesu tesu janapadesu pakatiāhāravasena manussānaṁ khādanīyatthaṁ bhojanīyatthañca pharaṇako",
  "atk-vin02a10:411_3": "rukkhavalliādīnaṁ matthako yāvakāliko.",
  "atk-vin02a10:411_4": "Haliddisiṅgiveravacamakacilasuṇānaṁkaḷīrā tālahintālakuntālanāḷikerakaḷīrānañca chinditvā pātito jaraṭṭhabundo yāvajīviko.",
  "atk-vin02a10:412_0": "Khandhakhādanīye antopathavīgato sālakalyāṇīkhandho ucchukhandho nīluppalarattuppalakumudasogandhikānaṁ",
  "atk-vin02a10:412_1": "khandhakāti evamādi tesu tesu janapadesu pakatiāhāravasena manussānaṁ khādanīyatthaṁ bhojanīyatthañca",
  "atk-vin02a10:412_2": "pharaṇako khandho yāvakāliko.",
  "atk-vin02a10:412_3": "Uppalajātīnaṁ paṇṇadaṇḍako padumajātīnaṁ sabbopi daṇḍako kāravindakadaṇḍādayo ca avasesasabbakhandhā yāvajīvikā.",
  "atk-vin02a10:413_0": "Tacakhādanīye ucchutacova eko yāvakāliko,",
  "atk-vin02a10:413_1": "sopi saraso.",
  "atk-vin02a10:413_2": "Seso sabbo yāvajīviko.",
  "atk-vin02a10:413_3": "Tesaṁ pana matthakakhandhatacānaṁ tiṇṇaṁ pāḷiyaṁ kasāvabhesajjena saṅgaho veditabbo.",
  "atk-vin02a10:413_4": "Vuttañhetaṁ –",
  "atk-vin02a10:414_0": "“Anujānāmi,",
  "atk-vin02a10:414_1": "bhikkhave,",
  "atk-vin02a10:414_2": "kasāvāni bhesajjāni nimbakasāvaṁ,",
  "atk-vin02a10:414_3": "kuṭajakasāvaṁ,",
  "atk-vin02a10:414_4": "paṭolakasāvaṁ,",
  "atk-vin02a10:414_5": "phaggavakasāvaṁ nattamālakasāvaṁ,",
  "atk-vin02a10:414_6": "yāni vā panaññānipi atthi kasāvāni bhesajjāni neva khādanīye khādanīyatthaṁ pharanti,",
  "atk-vin02a10:414_7": "na bhojanīye bhojanīyatthaṁ pharantī”ti.",
  "atk-vin02a10:415_0": "Ettha hi etesampi saṅgaho sijjhati. Vuttakasāvāni ca sabbāni kappiyānīti veditabbāni.",
  "atk-vin02a10:416_0": "Pattakhādanīye mūlakaṁ khārako caccu tambako taṇḍuleyyako papunnāgo vatthuleyyako vajakali jajjharī sellu",
  "atk-vin02a10:416_1": "siggu kāsamaddako ummā cīnamuggo māso rājamāso ṭhapetvā mahānipphāvaṁ avasesanipphāvo aggimantho sunisannako",
  "atk-vin02a10:416_2": "setavaraṇo nāḷikā bhūmiyaṁ jātaloṇīti etesaṁ pattāni aññāni ca evarūpāni tesu tesu janapadesu pakatiāhāravasena",
  "atk-vin02a10:416_3": "manussānaṁ khādanīyatthaṁ bhojanīyatthañca pharaṇakāni pattāni ekaṁsena yāvakālikāni.",
  "atk-vin02a10:416_4": "Yā panaññā mahānakhapiṭṭhimattā paṇṇaloṇi rukkhe ca gacche ca ārohati,",
  "atk-vin02a10:416_5": "tassā pattaṁ yāvajīvikaṁ.",
  "atk-vin02a10:416_6": "Brahmīpattañca yāvakālikanti dīpavāsino vadanti.",
  "atk-vin02a10:416_7": "Ambapallavaṁ yāvakālikaṁ,",
  "atk-vin02a10:416_8": "asokapallavaṁ pana yāvajīvikaṁ.",
  "atk-vin02a10:417_0": "Yāni vā panaññāni pāḷiyaṁ –",
  "atk-vin02a10:418_0": "“Anujānāmi,",
  "atk-vin02a10:418_1": "bhikkhave,",
  "atk-vin02a10:418_2": "paṇṇāni bhesajjāni nimbapaṇṇaṁ kuṭajapaṇṇaṁ paṭolapaṇṇaṁ sulasipaṇṇaṁ kappāsakapaṇṇaṁ yāni vā panaññānipi",
  "atk-vin02a10:418_3": "atthi paṇṇāni bhesajjāni neva khādanīye khādanīyatthaṁ pharanti na bhojanīye bhojanīyatthaṁ pharantī”ti –",
  "atk-vin02a10:419_0": "Vuttāni,",
  "atk-vin02a10:419_1": "tāni yāvajīvikāni.",
  "atk-vin02a10:419_2": "Na kevalañca paṇṇāniyeva tesaṁ pupphaphalādīnipi yāvajīvikāni.",
  "atk-vin02a10:419_3": "Paṇṇānaṁ phaggavapaṇṇaṁ ajjukapaṇṇaṁ phaṇijjakapaṇṇaṁ paṭolapaṇṇaṁ tambūlapaṇṇaṁ paduminipaṇṇanti evaṁ gaṇanavasena anto natthi.",
  "atk-vin02a10:420_0": "Pupphakhādanīye mūlakapupphaṁ khārakapupphaṁ caccupupphaṁ tambakapupphaṁ vajakalipupphaṁ jajjharīpupphaṁ",
  "atk-vin02a10:420_1": "cūḷanipphāvapupphaṁ mahānipphāvapupphaṁ kaserukapupphaṁ nāḷikeratālaketakānaṁ taruṇapupphāni setavaraṇapupphaṁ",
  "atk-vin02a10:420_2": "siggupupphaṁ uppalapadumajātikānaṁ pupphāni kaṇṇikamattaṁ agandhikapupphaṁ kaḷīrapupphaṁ jīvantīpupphanti",
  "atk-vin02a10:420_3": "evamādi tesu tesu janapadesu pakatiāhāravasena manussānaṁ khādanīyatthaṁ bhojanīyatthañca pharaṇakapupphaṁ",
  "atk-vin02a10:420_4": "yāvakālikaṁ.",
  "atk-vin02a10:420_5": "Asokabakulakuyyakapunnāgacampakajātikaṇavīrakaṇikārakundanavamālikamallikādīnaṁ pana pupphaṁ yāvajīvikaṁ tassa gaṇanāya anto natthi.",
  "atk-vin02a10:420_6": "Pāḷiyaṁ panassa kasāvabhesajjeneva saṅgaho veditabbo.",
  "atk-vin02a10:421_0": "Phalakhādanīye panasalabujatālanāḷikeraambajambūambāṭakatintiṇikamātuluṅgakapitthalābukumbhaṇḍapussaphalatimbarūsakatipusavātiṅgaṇacocamocamadhukādīnaṁ",
  "atk-vin02a10:421_1": "phalāni yāni loke tesu tesu janapadesu pakatiāhāravasena manussānaṁ khādanīyatthaṁ bhojanīyatthañca pharanti,",
  "atk-vin02a10:421_2": "sabbāni tāni yāvakālikāni.",
  "atk-vin02a10:421_3": "Nāmagaṇanavasena nesaṁ na sakkā pariyantaṁ dassetuṁ.",
  "atk-vin02a10:421_4": "Yāni pana pāḷiyaṁ –",
  "atk-vin02a10:422_0": "“Anujānāmi,",
  "atk-vin02a10:422_1": "bhikkhave,",
  "atk-vin02a10:422_2": "phalāni bhesajjāni – bilaṅgaṁ,",
  "atk-vin02a10:422_3": "pipphaliṁ, maricaṁ,",
  "atk-vin02a10:422_4": "harītakaṁ,",
  "atk-vin02a10:422_5": "vibhītakaṁ, āmalakaṁ,",
  "atk-vin02a10:422_6": "goṭṭhaphalaṁ,",
  "atk-vin02a10:422_7": "yāni vā panaññānipi atthi phalāni bhesajjāni neva khādanīye khādanīyatthaṁ pharanti na bhojanīye bhojanīyatthaṁ pharantī”ti –",
  "atk-vin02a10:423_0": "Vuttāni,",
  "atk-vin02a10:423_1": "tāni yāvajīvikāni.",
  "atk-vin02a10:423_2": "Tesampi aparipakkāni acchiva bimbavaraṇaketakakāsmarīādīnaṁ phalāni jātiphalaṁ kaṭukaphalaṁ eḷā takkolanti",
  "atk-vin02a10:423_3": "evaṁ nāmavasena na sakkā pariyantaṁ dassetuṁ.",
  "atk-vin02a10:424_0": "Aṭṭhikhādanīye labujaṭṭhi panasaṭṭhi ambāṭakaṭṭhi sālaṭṭhi khajjūrīketakatimbarūsakānaṁ taruṇaphalaṭṭhi",
  "atk-vin02a10:424_1": "tintiṇikaṭṭhi bimbaphalaṭṭhi uppala padumajātīnaṁ pokkharaṭṭhīti evamādīni tesu tesu janapadesu manussānaṁ",
  "atk-vin02a10:424_2": "pakatiāhāravasena khādanīyatthaṁ bhojanīyatthañca pharaṇakāni aṭṭhīni yāvakālikāni.",
  "atk-vin02a10:424_3": "Madhukaṭṭhi punnāgaṭṭhi harītakādīnaṁ aṭṭhīni siddhatthakaṭṭhi rājikaṭṭhīti evamādīni aṭṭhīni yāvajīvikāni.",
  "atk-vin02a10:424_4": "Tesaṁ pāḷiyaṁ phalabhesajjeneva saṅgaho veditabbo.",
  "atk-vin02a10:425_0": "Piṭṭhakhādanīye sattannaṁ tāva dhaññānaṁ dhaññānulomānaṁ aparaṇṇānañca piṭṭhaṁ panasapiṭṭhaṁ labujapiṭṭhaṁ",
  "atk-vin02a10:425_1": "ambāṭakapiṭṭhaṁ sālapiṭṭhaṁ dhotakatālapiṭṭhañca khīravallipiṭṭhañcāti evamādīni tesu tesu janapadesu",
  "atk-vin02a10:425_2": "pakatiāhāravasena manussānaṁ khādanīyatthaṁ bhojanīyatthañca pharaṇakāni piṭṭhāni yāvakālikāni.",
  "atk-vin02a10:425_3": "Adhotakaṁ tālapiṭṭhaṁ khīravallipiṭṭhaṁ assagandhādipiṭṭhāni ca yāvajīvikāni.",
  "atk-vin02a10:425_4": "Tesaṁ pāḷiyaṁ kasāvehi ca mūlaphalehi ca saṅghaho veditabbo.",
  "atk-vin02a10:426_0": "Niyyāsakhādanīye eko ucchuniyyāsova sattāhakāliko.",
  "atk-vin02a10:426_1": "Sesā “anujānāmi,",
  "atk-vin02a10:426_2": "bhikkhave,",
  "atk-vin02a10:426_3": "jatūni bhesajjāni –",
  "atk-vin02a10:426_4": "hiṅguṁ hiṅgujatuṁ hiṅgusipāṭikaṁ takaṁ takapattiṁ takapaṇṇiṁ sajjulasaṁ yāni vā panaññānipi atthi jatūni",
  "atk-vin02a10:426_5": "bhesajjānī”ti evaṁ pāḷiyaṁ vuttaniyyāsā yāvajīvikā.",
  "atk-vin02a10:426_6": "Tattha yevāpanakavasena saṅgahitānaṁ ambaniyyāso kaṇikāraniyyāsoti evaṁ nāmavasena na sakkā pariyantaṁ dassetuṁ.",
  "atk-vin02a10:426_7": "Evaṁ imesu mūlakhādanīyādīsu yaṁkiñci yāvakālikaṁ,",
  "atk-vin02a10:426_8": "sabbampi imasmiṁ atthe “avasesaṁ khādanīyaṁ nāmā”ti saṅgahitaṁ.",
  "atk-vin02a10:427_0": "Bhojanīyaṁ nāma pañca bhojanānītiādimhi yaṁ vattabbaṁ taṁ vuttameva.",
  "atk-vin02a10:427_1": "Khādissāmi bhuñjissāmīti,",
  "atk-vin02a10:427_2": "paṭiggaṇhātīti yo bhikkhu vikāle etaṁ khādanīyaṁ bhojanīyañca paṭiggaṇhāti,",
  "atk-vin02a10:427_3": "tassa paṭiggahaṇe tāva āpatti dukkaṭassa.",
  "atk-vin02a10:427_4": "Sesamettha uttānameva.",
  "atk-vin02a10:428_0": "Eḷakalomasamuṭṭhānaṁ –",
  "atk-vin02a10:428_1": "kāyato ca kāyacittato ca samuṭṭhāti, kiriyaṁ,",
  "atk-vin02a10:428_2": "nosaññāvimokkhaṁ,",
  "atk-vin02a10:428_3": "acittakaṁ,",
  "atk-vin02a10:428_4": "paṇṇattivajjaṁ,",
  "atk-vin02a10:428_5": "kāyakammaṁ, ticittaṁ,",
  "atk-vin02a10:428_6": "tivedananti.",
  "atk-vin02a10:429_0": "Vikālabhojanasikkhāpadaṁ sattamaṁ.",
  "atk-vin02a10:430_0": "8. Sannidhikārakasikkhāpadavaṇṇanā",
  "atk-vin02a10:431_0": "252.",
  "atk-vin02a10:431_1": "Aṭṭhamasikkhāpade –",
  "atk-vin02a10:431_2": "belaṭṭhasīso nāma jaṭilasahassabbhantaro mahāthero.",
  "atk-vin02a10:431_3": "Araññe viharatīti jetavanassa avidūre padhānaghare ekasmiṁ āvāse vasati.",
  "atk-vin02a10:431_4": "Sukkhakuranti asūpabyañjanaṁ odanaṁ.",
  "atk-vin02a10:431_5": "So kira antogāme bhuñjitvā pacchā piṇḍāya caritvā tādisaṁ odanaṁ āharati,",
  "atk-vin02a10:431_6": "tañca kho appicchatāya,",
  "atk-vin02a10:431_7": "na paccayagiddhatāya.",
  "atk-vin02a10:431_8": "Thero kira sattāhaṁ nirodhasamāpattiyā vītināmetvā samāpattito vuṭṭhāya taṁ piṇḍapātaṁ udakena temetvā bhuñjati,",
  "atk-vin02a10:431_9": "tato puna sattāhaṁ samāpattiyā nisīdati.",
  "atk-vin02a10:431_10": "Evaṁ dvepi tīṇipi cattāripi sattāhāni vītināmetvā gāmaṁ piṇḍāya pavisati.",
  "atk-vin02a10:431_11": "Tena vuttaṁ –",
  "atk-vin02a10:431_12": "“cirena gāmaṁ piṇḍāya pavisatī”ti.",
  "atk-vin02a10:432_0": "253.",
  "atk-vin02a10:432_1": "Kāro karaṇaṁ kiriyāti atthato ekaṁ,",
  "atk-vin02a10:432_2": "sannidhikāro assāti sannidhikāraṁ;",
  "atk-vin02a10:432_3": "sannidhikārameva sannidhikārakaṁ.",
  "atk-vin02a10:432_4": "Paṭiggahetvā ekarattaṁ vītināmitassetaṁ adhivacanaṁ.",
  "atk-vin02a10:432_5": "Tenevassa padabhājane vuttaṁ –",
  "atk-vin02a10:432_6": "“sannidhikārakaṁ nāma ajja paṭiggahitaṁ aparajjū”ti.",
  "atk-vin02a10:433_0": "Paṭiggaṇhāti āpatti dukkaṭassāti evaṁ sannidhikataṁ yaṁkiñci yāvakālikaṁ vā yāmakālikaṁ vā ajjhoharitukāmatāya",
  "atk-vin02a10:433_1": "gaṇhantassa paṭiggahaṇe tāva āpatti dukkaṭassa.",
  "atk-vin02a10:433_2": "Ajjhoharato pana ekamekasmiṁ ajjhohāre pācittiyaṁ.",
  "atk-vin02a10:433_3": "Sacepi patto duddhoto hoti,",
  "atk-vin02a10:433_4": "yaṁ aṅguliyā ghaṁsantassa lekhā paññāyati,",
  "atk-vin02a10:433_5": "gaṇṭhikapattassa vā gaṇṭhikantare sneho paviṭṭho hoti,",
  "atk-vin02a10:433_6": "so uṇhe otāpentassa paggharati,",
  "atk-vin02a10:433_7": "uṇhayāguyā vā gahitāya sandissati,",
  "atk-vin02a10:433_8": "tādise pattepi punadivase bhuñjantassa pācittiyaṁ.",
  "atk-vin02a10:433_9": "Tasmā pattaṁ dhovitvā puna tattha acchodakaṁ vā āsiñcitvā aṅguliyā vā ghaṁsitvā nisnehabhāvo jānitabbo.",
  "atk-vin02a10:433_10": "Sace hi udake vā snehabhāvo patte vā aṅgulilekhā paññāyati,",
  "atk-vin02a10:433_11": "duddhoto hoti.",
  "atk-vin02a10:433_12": "Telavaṇṇapatte pana aṅgulilekhā paññāyati,",
  "atk-vin02a10:433_13": "sā abbohārikā.",
  "atk-vin02a10:433_14": "Yaṁ bhikkhū nirapekkhā sāmaṇerānaṁ pariccajanti,",
  "atk-vin02a10:433_15": "tañce sāmaṇerā nidahitvā denti,",
  "atk-vin02a10:433_16": "sabbaṁ vaṭṭati.",
  "atk-vin02a10:433_17": "Sayaṁ paṭiggahetvā apariccattameva hi dutiyadivase na vaṭṭati.",
  "atk-vin02a10:433_18": "Tato hi ekasitthampi ajjhoharato pācittiyameva.",
  "atk-vin02a10:434_0": "Akappiyamaṁsesu manussamaṁse thullaccayena sadviṁ pācittiyaṁ,",
  "atk-vin02a10:434_1": "avasesesu dukkaṭena saddhiṁ.",
  "atk-vin02a10:434_2": "Yāmakālikaṁ sati paccaye ajjhoharato pācittiyaṁ.",
  "atk-vin02a10:434_3": "Āhāratthāya ajjhoharato dukkaṭena saddhiṁ pācittiyaṁ.",
  "atk-vin02a10:434_4": "Sace pavārito hutvā anatirittakataṁ ajjhoharati,",
  "atk-vin02a10:434_5": "pakatiāmise dve pācittiyāni,",
  "atk-vin02a10:434_6": "manussamaṁse thullaccayena saddhiṁ dve,",
  "atk-vin02a10:434_7": "sesaakappiyamaṁse dukkaṭena saddhiṁ,",
  "atk-vin02a10:434_8": "yāmakālikaṁ sati paccaye sāmisena mukhena ajjhoharato dve,",
  "atk-vin02a10:434_9": "nirāmisena ekameva.",
  "atk-vin02a10:434_10": "Āhāratthāya ajjhoharato vikappadvayepi dukkaṭaṁ vaḍḍhati.",
  "atk-vin02a10:434_11": "Sace vikāle ajjhoharati,",
  "atk-vin02a10:434_12": "pakatibhojane sannidhipaccayā ca vikālabhojanapaccayā ca dve pācittiyāni,",
  "atk-vin02a10:434_13": "akappiyamaṁsesu thullaccayañca dukkaṭañca vaḍḍhati.",
  "atk-vin02a10:434_14": "Yāmakālikesu vikālapaccayā anāpatti,",
  "atk-vin02a10:434_15": "anatirittapaccayā pana vikāle sabbavikappesu anāpatti.",
  "atk-vin02a10:435_0": "255.Sattāhakālikaṁ yāvajīvikaṁ āhāratthāyāti āhāratthāya paṭiggaṇhato paṭiggahaṇapaccayā tāva dukkaṭaṁ,",
  "atk-vin02a10:435_1": "ajjhoharato pana sace nirāmisaṁ hoti,",
  "atk-vin02a10:435_2": "ajjhohāre ajjhohāre dukkaṭaṁ.",
  "atk-vin02a10:435_3": "Atha āmisasaṁsaṭṭhaṁ paṭiggahetvā ṭhapitaṁ hoti,",
  "atk-vin02a10:435_4": "yathāvatthukaṁ pācittiyameva.",
  "atk-vin02a10:436_0": "256.Anāpatti yāvakālikantiādimhi vikālabhojanasikkhāpade niddiṭṭhaṁ khādanīyabhojanīyaṁ yāva majjhantikasaṅkhāto kālo,",
  "atk-vin02a10:436_1": "tāva bhuñjitabbato yāvakālikaṁ.",
  "atk-vin02a10:436_2": "Saddhiṁ anulomapānehi aṭṭhavidhaṁ pānaṁ yāva rattiyā pacchimayāmasaṅkhāto yāmo,",
  "atk-vin02a10:436_3": "tāva paribhuñjitabbato yāmo kālo assāti yāmakālikaṁ.",
  "atk-vin02a10:436_4": "Sappiādi pañcavidhaṁ bhesajjaṁ sattāhaṁ nidhetabbato sattāho kālo assāti sattāhakālikaṁ.",
  "atk-vin02a10:436_5": "Ṭhapetvā udakaṁ avasesaṁ sabbampi yāvajīvaṁ pariharitvā sati paccaye paribhuñjitabbato yāvajīvakanti vuccati.",
  "atk-vin02a10:437_0": "Tattha aruṇodayeva paṭiggahitaṁ yāvakālikaṁ satakkhattumpi nidahitvā yāvakālo nātikkamati tāva,",
  "atk-vin02a10:437_1": "yāmakālikaṁ ekaṁ ahorattaṁ,",
  "atk-vin02a10:437_2": "sattāhakālikaṁ sattarattaṁ,",
  "atk-vin02a10:437_3": "itaraṁ sati paccaye,",
  "atk-vin02a10:437_4": "yāvajīvampi paribhuñjantassa anāpatti.",
  "atk-vin02a10:437_5": "Sesamettha uttānameva.",
  "atk-vin02a10:437_6": "Aṭṭhakathāsu pana imasmiṁ ṭhāne pānakathā kappiyānulomakathā “kappati nu kho yāvakālikena yāmakālika”ntiādikathā ca kappiyabhūmikathā ca vitthāritā,",
  "atk-vin02a10:437_7": "taṁ mayaṁ āgataṭṭhāneyeva kathayissāma.",
  "atk-vin02a10:438_0": "Eḷakalomasamuṭṭhānaṁ –",
  "atk-vin02a10:438_1": "kāyato ca kāyacittato ca samuṭṭhāti, kiriyaṁ,",
  "atk-vin02a10:438_2": "nosaññāvimokkhaṁ,",
  "atk-vin02a10:438_3": "acittakaṁ,",
  "atk-vin02a10:438_4": "paṇṇattivajjaṁ,",
  "atk-vin02a10:438_5": "kāyakammaṁ, ticittaṁ,",
  "atk-vin02a10:438_6": "tivedananti.",
  "atk-vin02a10:439_0": "Sannidhikārakasikkhāpadaṁ aṭṭhamaṁ.",
  "atk-vin02a10:440_0": "9. Paṇītabhojanasikkhāpadavaṇṇanā",
  "atk-vin02a10:441_0": "257.",
  "atk-vin02a10:441_1": "Navamasikkhāpade –",
  "atk-vin02a10:441_2": "paṇītabhojanānīti uttamabhojanāni.",
  "atk-vin02a10:441_3": "Kassa sampannaṁ na manāpanti sampattiyuttaṁ kassa na piyaṁ.",
  "atk-vin02a10:441_4": "Sādunti surasaṁ.",
  "atk-vin02a10:442_0": "259.Yo pana bhikkhu evarūpāni paṇītabhojanāni agilāno attano atthāya viññāpetvā bhuñjeyyāti ettha suddhāni",
  "atk-vin02a10:442_1": "sappiādīni viññāpetvā bhuñjanto pācittiyaṁ nāpajjati,",
  "atk-vin02a10:442_2": "sekhiyesu sūpodanaviññattidukkaṭaṁ āpajjati,",
  "atk-vin02a10:442_3": "odanasaṁsaṭṭhāni pana viññāpetvā bhuñjanto pācittiyaṁ āpajjatīti veditabbo,",
  "atk-vin02a10:442_4": "ayaṁ kirettha adhippāyo.",
  "atk-vin02a10:442_5": "Teneva ca “paṇītānī”ti avatvā “paṇītabhojanānī”ti sutte vuttaṁ.",
  "atk-vin02a10:442_6": "“Paṇītānī”ti hi vutte sappiādīnaṁyeva gahaṇaṁ hoti,",
  "atk-vin02a10:442_7": "“paṇītabhojanānī”ti vutte pana paṇītasaṁsaṭṭhāni sattadhaññanibbattāni bhojanāni paṇītabhojanānīti ayamattho paññāyati.",
  "atk-vin02a10:443_0": "Idāni viññāpeti payoge dukkaṭantiādīsu ayaṁ vinicchayo –",
  "atk-vin02a10:443_1": "“sappinā bhattaṁ dehi,",
  "atk-vin02a10:443_2": "sappiṁ ākiritvā dehi,",
  "atk-vin02a10:443_3": "sappimissakaṁ katvā dehi,",
  "atk-vin02a10:443_4": "sahasappinā dehi,",
  "atk-vin02a10:443_5": "sappiñca bhattañca dehī”ti viññāpentassa viññattiyā dukkaṭaṁ,",
  "atk-vin02a10:443_6": "paṭiggahaṇe dukkaṭaṁ,",
  "atk-vin02a10:443_7": "ajjhohāre pācittiyaṁ.",
  "atk-vin02a10:443_8": "“Sappibhattaṁ dehī”ti vutte pana yasmā sālibhattaṁ viya sappibhattaṁ nāma natthi;",
  "atk-vin02a10:443_9": "tasmā sūpodanaviññattidukkaṭameva veditabbaṁ.",
  "atk-vin02a10:444_0": "Sace pana “sappinā bhattaṁ dehī”ti vutte bhattaṁ datvā “sappiṁ katvā bhuñjā”ti navanītaṁ vā khīraṁ vā dadhiṁ vā deti,",
  "atk-vin02a10:444_1": "mūlaṁ vā pana deti,",
  "atk-vin02a10:444_2": "“iminā sappiṁ gahetvā bhuñjā”ti yathāvatthukameva.",
  "atk-vin02a10:444_3": "“Gosappinā bhattaṁ dehī”ti vutte pana gosappinā vā detu,",
  "atk-vin02a10:444_4": "gosappimhi asati,",
  "atk-vin02a10:444_5": "purimanayeneva gonavanītādīni vā gāviṁyeva vā detu “ito sappinā bhuñjā”ti yathāvatthukameva.",
  "atk-vin02a10:444_6": "Sace pana gosappinā yācito ajiyā sappiādīhi deti,",
  "atk-vin02a10:444_7": "visaṅketaṁ.",
  "atk-vin02a10:444_8": "Evañhi sati aññaṁ yācitena aññaṁ dinnaṁ nāma hoti,",
  "atk-vin02a10:444_9": "tasmā anāpatti.",
  "atk-vin02a10:444_10": "Esa nayo ajiyā sappinā dehīti ādīsupi.",
  "atk-vin02a10:445_0": "“Kappiyasappinā dehī”ti vutte akappiyasappinā deti,",
  "atk-vin02a10:445_1": "visaṅketameva.",
  "atk-vin02a10:445_2": "“Akappiyasappināti vutte akappiyasappinā deti,",
  "atk-vin02a10:445_3": "paṭiggahaṇepi paribhogepi dukkaṭameva.",
  "atk-vin02a10:445_4": "Akappiyasappimhi asati purimanayeneva akappiyanavanītādīni deti “sappiṁ katvā bhuñjā”ti akappiyasappināva dinnaṁ hoti.",
  "atk-vin02a10:445_5": "“Akappiyasappinā”ti vutte kappiyena deti,",
  "atk-vin02a10:445_6": "visaṅketaṁ.",
  "atk-vin02a10:445_7": "“Sappinā”ti vutte sesesu navanītādīsu aññatarena deti,",
  "atk-vin02a10:445_8": "visaṅketameva.",
  "atk-vin02a10:445_9": "Esa nayo navanītena dehītiādīsupi.",
  "atk-vin02a10:445_10": "Yena yena hi viññatti hoti,",
  "atk-vin02a10:445_11": "tasmiṁ vā tassa mūle vā laddhe,",
  "atk-vin02a10:445_12": "taṁ taṁ laddhameva hoti.",
  "atk-vin02a10:446_0": "Sace pana aññaṁ pāḷiyā āgataṁ vā anāgataṁ vā denti,",
  "atk-vin02a10:446_1": "visaṅketaṁ.",
  "atk-vin02a10:446_2": "Pāḷiyaṁ āgatanavanītādīni ṭhapetvā aññehi navanītādīhi viññāpentassa dukkaṭaṁ.",
  "atk-vin02a10:446_3": "Yathā ca “sappibhattaṁ dehī”ti vutte sālibhattassa viya sappibhattassa abhāvā sūpodanaviññattidukkaṭameva hotīti vuttaṁ.",
  "atk-vin02a10:446_4": "Evaṁ navanītabhattaṁ dehītiādīsupi.",
  "atk-vin02a10:446_5": "Paṭipāṭiyā ekamekaṁ vitthāretvā vuccamānepi hi ayamevattho vattabbo siyā,",
  "atk-vin02a10:446_6": "so ca saṅkhepenapi sakkā ñātuṁ,",
  "atk-vin02a10:446_7": "kiṁ tattha vitthārena?",
  "atk-vin02a10:446_8": "Tena vuttaṁ –",
  "atk-vin02a10:446_9": "“esa nayo navanītena dehītiādīsupī”ti.",
  "atk-vin02a10:447_0": "Sace pana sabbehipi sappiādīhi ekaṭṭhāne vā nānāṭṭhāne vā viññāpetvā paṭiladdhaṁ ekabhājane ākiritvā",
  "atk-vin02a10:447_1": "ekarasaṁ katvā tato kusaggenāpi jivhagge binduṁ ṭhapetvā ajjhoharati,",
  "atk-vin02a10:447_2": "nava pācittiyāni āpajjati.",
  "atk-vin02a10:447_3": "Vuttampi cetaṁ parivāre –",
  "atk-vin02a10:448_0": "“Kāyikāni na vācasikāni,",
  "atk-vin02a10:449_0": "Sabbāni nānāvatthukāni;",
  "atk-vin02a10:450_0": "Apubbaṁ acarimaṁ āpajjeyya ekato,",
  "atk-vin02a10:451_0": "Pañhāmesā kusalehi cintitā”ti. ;",
  "atk-vin02a10:452_0": "261.Agilānogilānasaññīti ettha sace gilānasaññīpi hutvā bhesajjatthāya pañca bhesajjāni viññāpeti,",
  "atk-vin02a10:452_1": "mahānāmasikkhāpadena kāretabbo.",
  "atk-vin02a10:452_2": "Nava paṇītabhojanāni viññāpento pana iminā sikkhāpadena kāretabbo.",
  "atk-vin02a10:452_3": "Bhikkhunīnaṁ pana etāni pāṭidesanīyavatthūni honti,",
  "atk-vin02a10:452_4": "sūpodanaviññattiyaṁ ubhayesampi sekhapaṇṇattidukkaṭameva.",
  "atk-vin02a10:452_5": "Sesamettha uttānameva.",
  "atk-vin02a10:453_0": "Catusamuṭṭhānaṁ – kāyato kāyavācato kāyacittato kāyavācācittato ca samuṭṭhāti,",
  "atk-vin02a10:454_0": "Kiriyaṁ, nosaññāvimokkhaṁ, acittakaṁ, paṇṇativajjaṁ, kāyakammaṁ, vacīkammaṁ, ticittaṁ, tivedananti.",
  "atk-vin02a10:455_0": "Paṇītabhojanasikkhāpadaṁ navamaṁ.",
  "atk-vin02a10:456_0": "10. Dantaponasikkhāpadavaṇṇanā",
  "atk-vin02a10:457_0": "263.",
  "atk-vin02a10:457_1": "Dasamasikkhāpade –",
  "atk-vin02a10:457_2": "catūsu paccayesu antamaso dantakaṭṭhampi sabbaṁ paṁsukūlameva assāti sabbapaṁsukūliko.",
  "atk-vin02a10:457_3": "So kira susāne chaḍḍitabhājanameva pattaṁ katvā tattha chaḍḍitacoḷakeheva cīvaraṁ katvā tattha chaḍḍitamañcapīṭhakāniyeva gahetvā paribhuñjati.",
  "atk-vin02a10:457_4": "Ayyavosāṭitakānīti ettha ayyā vuccanti kālaṅkatā pitipitāmahā.",
  "atk-vin02a10:457_5": "Vosāṭitakāni vuccanti tesaṁ atthāya susānādīsu chaḍḍitakāni khādanīyabhojanīyāni;",
  "atk-vin02a10:457_6": "manussā kira kālaṅkate ñātake uddissa yaṁ tesaṁ sajīvakāle piyaṁ hoti,",
  "atk-vin02a10:457_7": "taṁ etesu susānādīsu piṇḍaṁ piṇḍaṁ katvā “ñātakā no paribhuñjantūti ṭhapenti.",
  "atk-vin02a10:457_8": "So bhikkhu taṁ gahetvā bhuñjati,",
  "atk-vin02a10:457_9": "aññaṁ paṇītampi diyyamānaṁ na icchati.",
  "atk-vin02a10:457_10": "Tena vuttaṁ –",
  "atk-vin02a10:457_11": "“susānepi rukkhamūlepi ummārepi ayyavosāṭitakāni sāmaṁ gahetvā paribhuñjatī”ti.",
  "atk-vin02a10:457_12": "Theroti thiro ghanabaddho.",
  "atk-vin02a10:457_13": "Vaṭharoti thūlo;",
  "atk-vin02a10:457_14": "thūlo ca ghanasarīro cāyaṁ bhikkhūti vuttaṁ hoti.",
  "atk-vin02a10:457_15": "Manussamaṁsaṁ maññe khādatīti manussamaṁsaṁ khādatīti naṁ sallakkhema;",
  "atk-vin02a10:457_16": "manussamaṁsaṁ khādantā hi īdisā bhavantīti ayaṁ tesaṁ adhippāyo.",
  "atk-vin02a10:458_0": "264.Udakadantapone kukkuccāyantīti ettha te bhikkhū “adinnaṁ mukhadvāraṁ āhāraṁ āhareyyā”ti padassa sammā atthaṁ asallakkhetvā kukkuccāyisuṁ,",
  "atk-vin02a10:458_1": "bhagavā pana yathāuppannassa vatthussa vasena pitā viya dārake te bhikkhū saññāpento anupaññattiṁ ṭhapesi.",
  "atk-vin02a10:459_0": "265.Adinnanti kāyena vā kāyapaṭibaddhena vā gaṇhantassa kāyakāyapaṭibaddhanissaggiyānaṁ aññataravasena na dinnaṁ.",
  "atk-vin02a10:459_1": "Etadeva hi sandhāya padabhājane “adinnaṁ nāma appaṭiggahitakaṁ vuccatī”ti vuttaṁ.",
  "atk-vin02a10:459_2": "Dutiyapārājike pana “adinnaṁ nāma parapariggahitakaṁ vuccatī”ti vuttaṁ.",
  "atk-vin02a10:459_3": "Dinnanti idaṁ pana tasseva adinnassa paṭipakkhavasena lakkhaṇadassanatthaṁ uddhaṭaṁ.",
  "atk-vin02a10:459_4": "Niddese cassa “kāyena vā kāyapaṭibaddhena vā nissaggiyena vā dente”ti evaṁ aññasmiṁ dadamāne “hatthapāse",
  "atk-vin02a10:459_5": "ṭhito kāyena vā kāyapaṭibaddhena vā paṭiggaṇhātīti taṁ evaṁ diyyamānaṁ antamaso rathareṇumpi sace pubbe",
  "atk-vin02a10:459_6": "vuttalakkhaṇe hatthapāse ṭhito kāyena vā kāyapaṭibaddhena vā paṭiggaṇhāti,",
  "atk-vin02a10:459_7": "etaṁ evaṁ paṭiggahitaṁ dinnaṁ nāma vuccati.",
  "atk-vin02a10:459_8": "Na “idaṁ gaṇha,",
  "atk-vin02a10:459_9": "idaṁ tava hotū”tiādivacanena nissaṭṭhaṁ.",
  "atk-vin02a10:460_0": "Tattha kāyenāti hatthādīsu yena kenaci sarīrāvayavena;",
  "atk-vin02a10:460_1": "antamaso pādaṅguliyāpi diyyamānaṁ kāyena dinnaṁ nāma hoti,",
  "atk-vin02a10:460_2": "paṭiggahaṇepi eseva nayo.",
  "atk-vin02a10:460_3": "Yena kenaci hi sarīrāvayavena gahitaṁ kāyena gahitameva hoti.",
  "atk-vin02a10:460_4": "Sacepi natthukaraṇiyā diyyamānaṁ nāsāpuṭena akallako vā mukhena paṭiggaṇhāti.",
  "atk-vin02a10:460_5": "Ābhogamattameva hi ettha pamāṇanti ayaṁ nayo mahāpaccariyaṁ vutto.",
  "atk-vin02a10:460_6": "Kāyapaṭibaddhenāti kaṭacchuādīsu yena kenaci upakaraṇena dinnaṁ kāyapaṭibaddhena dinnaṁ nāma hoti.",
  "atk-vin02a10:460_7": "Paṭiggahaṇepi eseva nayo.",
  "atk-vin02a10:460_8": "Yena kenaci sarīrapaṭibaddhena pattathālakādinā gahitaṁ kāyapaṭibaddhena gahitameva hoti.",
  "atk-vin02a10:460_9": "Nissaggiyenāti kāyato ca kāyapaṭibaddhato ca mocetvā hatthapāse ṭhitassa kāyena vā kāyapaṭibaddhena vā",
  "atk-vin02a10:460_10": "pātiyamānampi nissaggiyena payogena dinnaṁ nāma hoti.",
  "atk-vin02a10:460_11": "Ayaṁ tāva pāḷivaṇṇanā.",
  "atk-vin02a10:461_0": "Ayaṁ panettha pāḷimuttakavinicchayo –",
  "atk-vin02a10:461_1": "pañcaṅgehi paṭiggahaṇaṁ ruhati –",
  "atk-vin02a10:461_2": "thāmamajjhimassa purisassa uccāraṇamattaṁ hoti,",
  "atk-vin02a10:461_3": "hatthapāso paññāyati,",
  "atk-vin02a10:461_4": "abhihāro paññāyati,",
  "atk-vin02a10:461_5": "devo vā manusso vā tiracchānagato vā kāyena vā kāyapaṭibaddhena vā nissaggiyena vā deti,",
  "atk-vin02a10:461_6": "taṁ ce bhikkhu kāyena vā kāyapaṭibaddhena vā paṭiggaṇhāti.",
  "atk-vin02a10:461_7": "Evaṁ pañcahaṅgehi paṭiggahaṇaṁ ruhati.",
  "atk-vin02a10:462_0": "Tattha ṭhitanisinnanipannānaṁ pavāraṇasikkhāpade vuttanayeneva hatthapāso veditabbo.",
  "atk-vin02a10:462_1": "Sace pana dāyakapaṭiggāhakesu eko ākāse hoti,",
  "atk-vin02a10:462_2": "eko bhūmiyaṁ,",
  "atk-vin02a10:462_3": "bhūmaṭṭhassa ca sīsena ākāsaṭṭhassa ca ṭhapetvā dātuṁ vā gahetuṁ vā pasāritahatthaṁ,",
  "atk-vin02a10:462_4": "yaṁ āsannataraṁ aṅgaṁ,",
  "atk-vin02a10:462_5": "tassa orimantena hatthapāsappamāṇaṁ paricchinditabbaṁ.",
  "atk-vin02a10:462_6": "Sacepi eko kūpe hoti,",
  "atk-vin02a10:462_7": "eko kūpataṭe,",
  "atk-vin02a10:462_8": "eko vā pana rukkhe,",
  "atk-vin02a10:462_9": "eko pathaviyaṁ,",
  "atk-vin02a10:462_10": "vuttanayeneva hatthapāsappamāṇaṁ paricchinditabbaṁ.",
  "atk-vin02a10:462_11": "Evarūpe hatthapāse ṭhatvā sacepi pakkhī mukhatuṇḍakena vā hatthī vā soṇḍāya gahetvā pupphaṁ vā phalaṁ vā deti,",
  "atk-vin02a10:462_12": "paṭiggahaṇaṁ ruhati.",
  "atk-vin02a10:462_13": "Sace pana addhaṭṭhamaratanassāpi hatthino khandhe nisinno,",
  "atk-vin02a10:462_14": "tena soṇḍāya diyyamānaṁ gaṇhāti,",
  "atk-vin02a10:462_15": "vaṭṭatiyeva.",
  "atk-vin02a10:463_0": "Eko bahūni bhattabyañjanabhājanāni sīse katvā bhikkhussa santikaṁ āgantvā ṭhitakova gaṇhathāti vadati,",
  "atk-vin02a10:463_1": "na tāva abhihāro paññāyati,",
  "atk-vin02a10:463_2": "tasmā na gahetabbaṁ.",
  "atk-vin02a10:463_3": "Sace pana īsakampi onamati,",
  "atk-vin02a10:463_4": "bhikkhunā hatthaṁ pasāretvā heṭṭhimabhājanaṁ ekadesenāpi sampaṭicchitabbaṁ.",
  "atk-vin02a10:463_5": "Ettāvatā sabbabhājanāni paṭiggahitāni honti,",
  "atk-vin02a10:463_6": "tato paṭṭhāya oropetvā vā ugghāṭetvā vā yaṁ icchati,",
  "atk-vin02a10:463_7": "taṁ gahetvā bhuñjituṁ vaṭṭati.",
  "atk-vin02a10:463_8": "Sabhattapacchiādimhi pana ekabhājane vattabbameva natthi,",
  "atk-vin02a10:463_9": "kājena bhattaṁ harantopi sace kājaṁ onāmetvā deti, vaṭṭati.",
  "atk-vin02a10:463_10": "Tiṁsahattho veṇu hoti,",
  "atk-vin02a10:463_11": "ekasmiṁ ante guḷakumbho baddho,",
  "atk-vin02a10:463_12": "ekasmiṁ sappikumbho,",
  "atk-vin02a10:463_13": "tañce paṭiggaṇhāti,",
  "atk-vin02a10:463_14": "sabbaṁ paṭiggahitameva.",
  "atk-vin02a10:463_15": "Ucchuyantadoṇito paggharantameva rasaṁ gaṇhathāti vadati,",
  "atk-vin02a10:463_16": "abhihāro na paññāyatīti na gahetabbo.",
  "atk-vin02a10:463_17": "Sace pana kasaṭaṁ chaḍḍetvā hatthena ussiñcitvā ussiñcitvā deti, vaṭṭati.",
  "atk-vin02a10:464_0": "Bahū pattā mañce vā pīṭhe vā kaṭasārake vā doṇiyaṁ vā phalake vā ṭhapitā honti,",
  "atk-vin02a10:464_1": "yattha ṭhitassa dāyako hatthapāse hoti,",
  "atk-vin02a10:464_2": "tattha ṭhatvā paṭiggahaṇasaññāya mañcādīni aṅguliyāpi phusitvā ṭhitena vā nisinnena vā nipannena vā yaṁ tesu pattesu diyyati,",
  "atk-vin02a10:464_3": "taṁ sabbaṁ paṭiggahitaṁ hoti.",
  "atk-vin02a10:464_4": "Sacepi paṭiggahessāmīti mañcādīni āruhitvā nisīdati,",
  "atk-vin02a10:464_5": "vaṭṭatiyeva.",
  "atk-vin02a10:464_6": "Sace pana mañcādīni hatthena gahetvā mañce nisīdati,",
  "atk-vin02a10:464_7": "vattabbameva natthi.",
  "atk-vin02a10:465_0": "Pathaviyaṁ pana sacepi kucchiyā kucchiṁ āhacca ṭhitā honti,",
  "atk-vin02a10:465_1": "yaṁ yaṁ aṅguliyā vā sūciyā vā phusitvā nisinno hoti,",
  "atk-vin02a10:465_2": "tattha tattha diyyamānameva paṭiggahitaṁ hoti.",
  "atk-vin02a10:465_3": "“Yattha katthaci mahākaṭasārahatthattharaṇādīsu ṭhapitapatte paṭiggahaṇaṁ na ruhatī”ti vuttaṁ,",
  "atk-vin02a10:465_4": "taṁ hatthapāsātikkamaṁ sandhāya vuttanti veditabbaṁ.",
  "atk-vin02a10:465_5": "Hatthapāse pana sati yattha katthaci vaṭṭati aññatra tatthajātakā.",
  "atk-vin02a10:466_0": "Tatthajātake pana paduminipaṇṇe vā kiṁsukapaṇṇādimhi vā na vaṭṭati.",
  "atk-vin02a10:466_1": "Na hi taṁ kāyapaṭibaddhasaṅkhyaṁ gacchati.",
  "atk-vin02a10:466_2": "Yathā ca tatthajātake;",
  "atk-vin02a10:466_3": "evaṁ khāṇuke bandhitvā ṭhapitamañcādimhi asaṁhārime phalake vā pāsāṇe vā na ruhatiyeva,",
  "atk-vin02a10:466_4": "tepi hi tatthajātakasaṅkhepupagā honti.",
  "atk-vin02a10:466_5": "Bhūmiyaṁ atthatesu sukhumesu tintiṇikādipaṇṇesupi paṭiggahaṇaṁ na ruhati,",
  "atk-vin02a10:466_6": "na hi tāni sandhāretuṁ samatthānīti.",
  "atk-vin02a10:466_7": "Mahantesu pana paduminipaṇṇādīsu ruhati.",
  "atk-vin02a10:466_8": "Sace hatthapāsaṁ atikkamma ṭhito dīghadaṇḍakena uḷuṅkena deti,",
  "atk-vin02a10:466_9": "āgantvā dehīti vattabbo.",
  "atk-vin02a10:466_10": "Vacanaṁ asutvā vā anādiyitvā vā patte ākiratiyeva,",
  "atk-vin02a10:466_11": "puna paṭiggahetabbaṁ.",
  "atk-vin02a10:466_12": "Dūre ṭhatvā bhattapiṇḍaṁ khipantepi eseva nayo.",
  "atk-vin02a10:467_0": "Sace pattatthavikato nīhariyamāne patte rajanacuṇṇāni honti,",
  "atk-vin02a10:467_1": "sati udake dhovitabbo,",
  "atk-vin02a10:467_2": "asati rajanacuṇṇaṁ pucchitvā paṭiggahetvā vā piṇḍāya caritabbaṁ.",
  "atk-vin02a10:467_3": "Sace piṇḍāya carantassa rajaṁ patati,",
  "atk-vin02a10:467_4": "paṭiggahetvā bhikkhā gaṇhitabbā.",
  "atk-vin02a10:467_5": "Appaṭiggahetvā gaṇhato vinayadukkaṭaṁ.",
  "atk-vin02a10:467_6": "Taṁ pana puna paṭiggahetvā bhuñjato anāpatti.",
  "atk-vin02a10:467_7": "Sace pana “paṭiggahetvā dethā”ti vutte vacanaṁ asutvā vā anādiyitvā vā bhikkhaṁ dentiyeva,",
  "atk-vin02a10:467_8": "vinayadukkaṭaṁ natthi,",
  "atk-vin02a10:467_9": "puna paṭiggahetvā aññā bhikkhā gahetabbā.",
  "atk-vin02a10:468_0": "Sace mahāvāto tato tato rajaṁ pāteti,",
  "atk-vin02a10:468_1": "na sakkā hoti bhikkhaṁ gahetuṁ,",
  "atk-vin02a10:468_2": "“anupasampannassa dassāmī”ti suddhacittena ābhogaṁ katvā gaṇhituṁ vaṭṭati.",
  "atk-vin02a10:468_3": "Evaṁ piṇḍāya caritvā vihāraṁ vā āsanasālaṁ vā gantvā taṁ anupasampannassa datvā puna tena dinnaṁ vā tassa vissāsena vā paṭiggahetvā bhuñjituṁ vaṭṭati.",
  "atk-vin02a10:469_0": "Sace bhikkhācāre sarajaṁ pattaṁ bhikkhussa deti,",
  "atk-vin02a10:469_1": "so vattabbo –",
  "atk-vin02a10:469_2": "“imaṁ paṭiggahetvā bhikkhaṁ vā gaṇheyyāsi,",
  "atk-vin02a10:469_3": "paribhuñjeyyāsi vā”ti tena tathā kātabbaṁ.",
  "atk-vin02a10:469_4": "Sace rajaṁ upari uppilavati,",
  "atk-vin02a10:469_5": "kañjikaṁ pavāhetvā sesaṁ bhuñjitabbaṁ.",
  "atk-vin02a10:469_6": "Sace anto paviṭṭhaṁ hoti,",
  "atk-vin02a10:469_7": "paṭiggahetabbaṁ.",
  "atk-vin02a10:469_8": "Anupasampanne asati hatthato amocentena,",
  "atk-vin02a10:469_9": "yattha anupasampanno atthi tattha netvā paṭiggahetabbaṁ.",
  "atk-vin02a10:469_10": "Sukkhabhatte patitarajaṁ apanetvā bhuñjituṁ vaṭṭati.",
  "atk-vin02a10:469_11": "Sace atisukhumaṁ hoti,",
  "atk-vin02a10:469_12": "uparibhattena saddhiṁ apanetabbaṁ,",
  "atk-vin02a10:469_13": "paṭiggahetvā vā bhuñjitabbaṁ.",
  "atk-vin02a10:469_14": "Yāguṁ vā sūpaṁ vā purato ṭhapetvā ālulentānaṁ bhājanato phusitāni uggantvā patte patanti,",
  "atk-vin02a10:469_15": "patto paṭiggahetabbo.",
  "atk-vin02a10:470_0": "Uḷuṅkena āharitvā dentānaṁ paṭhamataraṁ uḷuṅkato thevā patte patanti, supatitā,",
  "atk-vin02a10:470_1": "abhihaṭattā doso natthi.",
  "atk-vin02a10:470_2": "Sacepi carukena bhatte ākiriyamāne carukato masi vā chārikā vā patati,",
  "atk-vin02a10:470_3": "abhihaṭattā nevatthi doso.",
  "atk-vin02a10:470_4": "Anantarassa bhikkhuno diyyamānaṁ pattato uppatitvā itarassa patte patati,",
  "atk-vin02a10:470_5": "supatitaṁ.",
  "atk-vin02a10:470_6": "Paṭiggahitameva hi taṁ hoti.",
  "atk-vin02a10:471_0": "Sace jajjharisākhādiṁ phāletvā ekassa bhikkhuno dentānaṁ sākhato phusitāni aññassa patte patanti,",
  "atk-vin02a10:471_1": "patto paṭiggahetabbo.",
  "atk-vin02a10:471_2": "Yassa pattassa upari phālenti,",
  "atk-vin02a10:471_3": "tassa patte patitesu dātukāmatāya abhihaṭattā doso natthi.",
  "atk-vin02a10:471_4": "Pāyāsassa pūretvā pattaṁ denti,",
  "atk-vin02a10:471_5": "uṇhattā heṭṭhā gahetuṁ na sakkoti,",
  "atk-vin02a10:471_6": "mukhavaṭṭiyāpi gahetuṁ vaṭṭati.",
  "atk-vin02a10:471_7": "Sace tathāpi na sakkoti,",
  "atk-vin02a10:471_8": "ādhārakena gaṇhitabbo.",
  "atk-vin02a10:472_0": "Āsanasālāya pattaṁ gahetvā nisinno bhikkhu niddaṁ okkanto hoti,",
  "atk-vin02a10:472_1": "neva āhariyamānaṁ na diyyamānaṁ jānāti,",
  "atk-vin02a10:472_2": "appaṭiggahitaṁ hoti.",
  "atk-vin02a10:472_3": "Sace pana ābhogaṁ katvā nisinno hoti, vaṭṭati.",
  "atk-vin02a10:472_4": "Sacepi so hatthena ādhārakaṁ muñcitvā pādena pelletvā niddāyati,",
  "atk-vin02a10:472_5": "vaṭṭatiyeva.",
  "atk-vin02a10:472_6": "Pādena ādhārakaṁ akkamitvā paṭiggaṇhantassa pana jāgarantassapi anādarapaṭiggahaṇaṁ hoti,",
  "atk-vin02a10:472_7": "tasmā na kātabbaṁ.",
  "atk-vin02a10:472_8": "Keci evaṁ ādhārakena paṭiggahaṇaṁ kāyapaṭibaddhapaṭibaddhena paṭiggahaṇaṁ nāma hoti,",
  "atk-vin02a10:472_9": "tasmā na vaṭṭatīti vadanti.",
  "atk-vin02a10:472_10": "Taṁ tesaṁ vacanamattameva.",
  "atk-vin02a10:472_11": "Atthato pana sabbampetaṁ kāyapaṭibaddhameva hoti.",
  "atk-vin02a10:472_12": "Kāyasaṁsaggepi cesa nayo dassitova.",
  "atk-vin02a10:472_13": "Yampi bhikkhussa diyyamānaṁ patati,",
  "atk-vin02a10:472_14": "tampi sāmaṁ gahetvā paribhuñjituṁ vaṭṭati.",
  "atk-vin02a10:472_15": "Tatridaṁ suttaṁ –",
  "atk-vin02a10:473_0": "“Anujānāmi,",
  "atk-vin02a10:473_1": "bhikkhave,",
  "atk-vin02a10:473_2": "yaṁ diyyamānaṁ patati,",
  "atk-vin02a10:473_3": "taṁ sāmaṁ gahetvā paribhuñjituṁ pariccattaṁ taṁ,",
  "atk-vin02a10:473_4": "bhikkhave,",
  "atk-vin02a10:473_5": "dāyakehī”ti.",
  "atk-vin02a10:474_0": "Idañca pana suttaṁ neyyatthaṁ.",
  "atk-vin02a10:474_1": "Tasmā evamettha adhippāyo veditabbo –",
  "atk-vin02a10:474_2": "yaṁ diyyamānaṁ dāyakassa hatthato parigaḷitvā suddhāya vā bhūmiyā paduminipaṇṇavatthakaṭasārakādīsu vā patati,",
  "atk-vin02a10:474_3": "taṁ sāmaṁ gahetvā paribhuñjituṁ vaṭṭati.",
  "atk-vin02a10:474_4": "Yaṁ pana sarajāya bhūmiyā patati,",
  "atk-vin02a10:474_5": "taṁ rajaṁ puñchitvā vā dhovitvā vā paṭiggahetvā vā paribhuñjitabbaṁ.",
  "atk-vin02a10:474_6": "Sace pana pavaṭṭantaṁ aññassa bhikkhuno santikaṁ gacchati,",
  "atk-vin02a10:474_7": "tena āharāpetumpi vaṭṭati.",
  "atk-vin02a10:474_8": "Sace taṁ bhikkhuṁ vadati “tvaṁyeva khādā”ti tassāpi khādituṁ vaṭṭati.",
  "atk-vin02a10:474_9": "Anāṇattena pana tena na gahetabbaṁ.",
  "atk-vin02a10:474_10": "Anāṇattenāpi “itarassa dassāmī”ti gahetuṁ vaṭṭatīti kurundiyaṁ vuttaṁ.",
  "atk-vin02a10:474_11": "Kasmā panetaṁ itarassa bhikkhuno gahetuṁ na vaṭṭatīti?",
  "atk-vin02a10:474_12": "Bhagavatā ananuññātattā.",
  "atk-vin02a10:474_13": "Bhagavatā hi “sāmaṁ gahetvā paribhuñjitu”nti vadantena yasseva taṁ diyyamānaṁ patati,",
  "atk-vin02a10:474_14": "tassa appaṭiggahitakampi taṁ gahetvā paribhogo anuññāto.",
  "atk-vin02a10:474_15": "“Pariccattaṁ taṁ bhikkhave dāyakehī”ti vacanena panettha parasantakābhāvo dīpito.",
  "atk-vin02a10:474_16": "Tasmā aññassa sāmaṁ gahetvā paribhuñjituṁ na vaṭṭati,",
  "atk-vin02a10:474_17": "tassa pana āṇattiyā vaṭṭatīti ayaṁ kirettha adhippāyo.",
  "atk-vin02a10:475_0": "Yasmā ca taṁ appaṭiggahitakattā anuññātaṁ,",
  "atk-vin02a10:475_1": "tasmā yathāṭhitaṁyeva anāmasitvā kenaci pidahitvā ṭhapitaṁ dutiyadivasepi paribhuñcituṁ vaṭṭati,",
  "atk-vin02a10:475_2": "sannidhipaccayā anāpatti.",
  "atk-vin02a10:475_3": "Paṭiggahetvā pana paribhuñjitabbaṁ.",
  "atk-vin02a10:475_4": "Taṁdivasaṁyeva hi tassa sāmaṁ gahetvā paribhogo anuññāto,",
  "atk-vin02a10:475_5": "na tato paranti ayampi kirettha adhippāyo.",
  "atk-vin02a10:476_0": "Idāni abbohārikanayo vuccati –",
  "atk-vin02a10:476_1": "bhuñjantānañhi dantā khiyyanti,",
  "atk-vin02a10:476_2": "nakhā khiyyanti,",
  "atk-vin02a10:476_3": "pattassa vaṇṇo khiyyati,",
  "atk-vin02a10:476_4": "sabbaṁ abbohārikaṁ.",
  "atk-vin02a10:476_5": "Yampi satthakena ucchuādīsu phālitesu malaṁ paññāyati,",
  "atk-vin02a10:476_6": "etaṁ navasamuṭṭhitaṁ nāma paṭiggahetvā paribhuñjitabbaṁ.",
  "atk-vin02a10:476_7": "Satthakaṁ dhovitvā phālitesu malaṁ na paññāyati,",
  "atk-vin02a10:476_8": "lohagandhamattaṁ hoti,",
  "atk-vin02a10:476_9": "taṁ abbohārikaṁ.",
  "atk-vin02a10:476_10": "Yampi satthakaṁ gahetvā pariharanti,",
  "atk-vin02a10:476_11": "tena phālitepi eseva nayo.",
  "atk-vin02a10:476_12": "Na hi taṁ paribhogatthāya pariharantīti.",
  "atk-vin02a10:476_13": "Mūlabhesajjādīni pisantānaṁ vā koṭṭentānaṁ vā nisadanisadapotakaudukkhalamusalādīni khiyyanti,",
  "atk-vin02a10:476_14": "pariharaṇakavāsiṁ tāpetvā bhesajjatthāya takke vā khīre vā pakkhipanti,",
  "atk-vin02a10:476_15": "tattha nīlikā paññāyati.",
  "atk-vin02a10:476_16": "Satthake vuttasadisova vinicchayo.",
  "atk-vin02a10:476_17": "Āmakatakkādīsu pana sayaṁ na pakkhipitabbā.",
  "atk-vin02a10:476_18": "Pakkhipati ce,",
  "atk-vin02a10:476_19": "sāmapākato na muccati.",
  "atk-vin02a10:477_0": "Deve vassante piṇḍāya carantassa sarīrato vā cīvarato vā kiliṭṭhaudakaṁ patte patati,",
  "atk-vin02a10:477_1": "taṁ paṭiggahetabbaṁ.",
  "atk-vin02a10:477_2": "Rukkhamūlādīsu bhuñjantassa patitepi eseva nayo.",
  "atk-vin02a10:477_3": "Sace pana sattāhaṁ vassante deve suddhaṁ udakaṁ hoti,",
  "atk-vin02a10:477_4": "abbhokāsato vā patati, vaṭṭati.",
  "atk-vin02a10:477_5": "Sāmaṇerassa odanaṁ dentena tassa pattagataṁ acchupanteneva dātabbo.",
  "atk-vin02a10:477_6": "Patto vāssa paṭiggahetabbo.",
  "atk-vin02a10:477_7": "Appaṭiggahite odanaṁ chupitvā puna attano patte odanaṁ gaṇhantassa uggahitako hoti.",
  "atk-vin02a10:478_0": "Sace pana dātukāmo hutvā “āhara sāmaṇera pattaṁ,",
  "atk-vin02a10:478_1": "odanaṁ gaṇhā”ti vadati,",
  "atk-vin02a10:478_2": "itaro ca “alaṁ mayha”nti paṭikkhipati,",
  "atk-vin02a10:478_3": "puna tavevetaṁ mayā pariccatta”nti ca vuttepi “na mayhaṁ etenattho”ti vadati.",
  "atk-vin02a10:478_4": "Satakkhattumpi pariccajatu,",
  "atk-vin02a10:478_5": "yāva attano hatthagataṁ paṭiggahitameva hoti.",
  "atk-vin02a10:479_0": "Sace pana ādhārake ṭhitaṁ nirapekkho “gaṇhā”ti vadati,",
  "atk-vin02a10:479_1": "puna paṭiggahetabbaṁ.",
  "atk-vin02a10:479_2": "Sāpekkho ādhārake pattaṁ ṭhapetvā “etto pūvaṁ vā bhattaṁ vā gaṇhā”ti sāmaṇeraṁ vadati,",
  "atk-vin02a10:479_3": "sāmaṇero hatthaṁ dhovitvā sacepi satakkhattuṁ gahetvā attano pattagataṁ aphusantova attano patte pakkhipati,",
  "atk-vin02a10:479_4": "puna paṭiggahaṇakiccaṁ natthi.",
  "atk-vin02a10:479_5": "Yadi pana attano pattagataṁ phusitvā tato gaṇhāti,",
  "atk-vin02a10:479_6": "sāmaṇerasantakena saṁsaṭṭhaṁ hoti,",
  "atk-vin02a10:479_7": "puna paṭiggahetabbaṁ.",
  "atk-vin02a10:479_8": "Keci pana “sacepi gayhamānaṁ chijjitvā tattha patati,",
  "atk-vin02a10:479_9": "puna paṭiggahetabba”nti vadanti.",
  "atk-vin02a10:479_10": "Taṁ “ekaṁ bhattapiṇḍaṁ gaṇha,",
  "atk-vin02a10:479_11": "ekaṁ pūvaṁ gaṇha,",
  "atk-vin02a10:479_12": "imassa guḷapiṇḍassa ettakaṁ padesaṁ gaṇhā”ti evaṁ paricchinditvā vutte veditabbaṁ.",
  "atk-vin02a10:479_13": "Idha pana paricchedo natthi.",
  "atk-vin02a10:479_14": "Tasmā yaṁ sāmaṇerassa patte patati,",
  "atk-vin02a10:479_15": "tadeva paṭiggahaṇaṁ vijahati.",
  "atk-vin02a10:479_16": "Hatthagataṁ pana yāva sāmaṇero vā “ala”nti na oramati,",
  "atk-vin02a10:479_17": "bhikkhu vā na vāreti,",
  "atk-vin02a10:479_18": "tāva bhikkhusseva santakaṁ,",
  "atk-vin02a10:479_19": "tasmā paṭiggahaṇaṁ na vijahati.",
  "atk-vin02a10:480_0": "Sace attano vā bhikkhūnaṁ vā yāgupacanakabhājane kesañci atthāya odanaṁ pakkhipati,",
  "atk-vin02a10:480_1": "“sāmaṇera,",
  "atk-vin02a10:480_2": "bhājanassa upari hatthaṁ karohī”ti vatvā tassa hatthe pakkhipitabbaṁ,",
  "atk-vin02a10:480_3": "tassa hatthato bhājane patitañhi dutiyadivase bhājanassa akappiyabhāvaṁ na karoti,",
  "atk-vin02a10:480_4": "pariccattattā.",
  "atk-vin02a10:480_5": "Sace evaṁ akatvā pakkhipati,",
  "atk-vin02a10:480_6": "pattamiva bhājanaṁ nirāmisaṁ katvā paribhuñjitabbaṁ.",
  "atk-vin02a10:480_7": "Dāyakā yāgukuṭaṁ ṭhapetvā gatā,",
  "atk-vin02a10:480_8": "taṁ daharasāmaṇero paṭiggaṇhāpetuṁ na sakkoti,",
  "atk-vin02a10:480_9": "bhikkhu pattaṁ upanāmeti,",
  "atk-vin02a10:480_10": "sāmaṇero kuṭassa gīvaṁ pattassa mukhavaṭṭiyaṁ ṭhapetvā āvajjeti,",
  "atk-vin02a10:480_11": "pattagatā yāgu paṭiggahitāva hoti.",
  "atk-vin02a10:480_12": "Atha vā bhikkhu bhūmiyaṁ hatthaṁ ṭhapeti,",
  "atk-vin02a10:480_13": "sāmaṇero pavaṭṭetvā tattha āropeti, vaṭṭati.",
  "atk-vin02a10:480_14": "Pūvapacchibhattapacchiucchubhārādīsupi eseva nayo.",
  "atk-vin02a10:481_0": "Sace paṭiggahaṇūpagaṁ bhāraṁ dve tayo sāmaṇerā denti,",
  "atk-vin02a10:481_1": "ekena vā balavatā ukkhittaṁ dve tayo bhikkhū gaṇhanti, vaṭṭati.",
  "atk-vin02a10:481_2": "Mañcassa vā pīṭhassa vā pāde telaghaṭaṁ vā phāṇitaghaṭaṁ vā navanītaghaṭaṁ vā laggenti,",
  "atk-vin02a10:481_3": "bhikkhussa mañcepi pīṭhepi nisīdituṁ vaṭṭati.",
  "atk-vin02a10:481_4": "Uggahitakaṁ nāma na hoti.",
  "atk-vin02a10:482_0": "Nāgadantake vā aṅkusake vā dve telaghaṭā laggitā honti,",
  "atk-vin02a10:482_1": "upari paṭiggahitako heṭṭhā appaṭiggahitako,",
  "atk-vin02a10:482_2": "uparimaṁ gahetuṁ vaṭṭati.",
  "atk-vin02a10:482_3": "Heṭṭhā paṭiggahitako upari appaṭiggahitako,",
  "atk-vin02a10:482_4": "uparimaṁ gahetvā itaraṁ gaṇhato uparimo uggahitako hoti.",
  "atk-vin02a10:482_5": "Heṭṭhāmañce appaṭiggahitakaṁ telathālakaṁ hoti,",
  "atk-vin02a10:482_6": "taṁ ce sammajjanto sammuñjaniyā ghaṭṭeti,",
  "atk-vin02a10:482_7": "uggahitakaṁ na hoti.",
  "atk-vin02a10:482_8": "Paṭiggahitakaṁ gaṇhissāmīti appaṭiggahitakaṁ gahetvā ñatvā puna ṭhapeti,",
  "atk-vin02a10:482_9": "uggahitakaṁ na hoti.",
  "atk-vin02a10:482_10": "Bahi nīharitvā sañjānāti,",
  "atk-vin02a10:482_11": "bahi aṭṭhapetvā haritvā tattheva ṭhapetabbaṁ,",
  "atk-vin02a10:482_12": "natthi doso.",
  "atk-vin02a10:482_13": "Sace pana pubbe vivaritvā ṭhapitaṁ na pidahitabbaṁ;",
  "atk-vin02a10:482_14": "yathā pubbe ṭhitaṁ tatheva ṭhapetabbaṁ.",
  "atk-vin02a10:482_15": "Sace bahi ṭhapeti,",
  "atk-vin02a10:482_16": "puna na chupitabbaṁ.",
  "atk-vin02a10:483_0": "Heṭṭhāpāsādaṁ orohanto nisseṇimajjhe sañjānāti,",
  "atk-vin02a10:483_1": "anokāsattā uddhaṁ vā adho vā haritvā ṭhapetabbaṁ.",
  "atk-vin02a10:483_2": "Paṭiggahitake telādimhi kaṇṇakaṁ uṭṭheti,",
  "atk-vin02a10:483_3": "siṅgiverādimhi ghanacuṇṇaṁ,",
  "atk-vin02a10:483_4": "taṁsamuṭṭhānameva nāmetaṁ,",
  "atk-vin02a10:483_5": "puna paṭiggahaṇakiccaṁ natthi.",
  "atk-vin02a10:484_0": "Tālaṁ vā nāḷikeraṁ vā āruḷho yottena phalapiṇḍiṁ otāretvā upari ṭhitova gaṇhathāti vadati,",
  "atk-vin02a10:484_1": "na gahetabbaṁ.",
  "atk-vin02a10:484_2": "Sace añño bhūmiyaṁ ṭhito yottapāsake gahetvā ukkhipitvā deti, vaṭṭati.",
  "atk-vin02a10:484_3": "Saphalaṁ mahāsākhaṁ kappiyaṁ kāretvā paṭiggaṇhāti,",
  "atk-vin02a10:484_4": "phalāni paṭiggahitāneva honti,",
  "atk-vin02a10:484_5": "yathāsukhaṁ paribhuñjituṁ vaṭṭati.",
  "atk-vin02a10:485_0": "Antovatiyaṁ ṭhatvā vatiṁ chinditvā ucchuṁ vā timbarūsakaṁ vā denti,",
  "atk-vin02a10:485_1": "hatthapāse sati vaṭṭati.",
  "atk-vin02a10:485_2": "Vatidaṇḍakesu appaharitvā niggataṁ gaṇhantassa vaṭṭati.",
  "atk-vin02a10:485_3": "Paharitvā niggate aṭṭhakathāsu doso na dassito.",
  "atk-vin02a10:485_4": "Mayaṁ pana yaṁ ṭhānaṁ pahaṭaṁ,",
  "atk-vin02a10:485_5": "tato sayaṁpatitameva hotīti takkayāma.",
  "atk-vin02a10:485_6": "Tasmimpi aṭṭhatvā gacchante yujjati,",
  "atk-vin02a10:485_7": "suṅkaghātato pavaṭṭetvā bahipatitabhaṇḍaṁ viya.",
  "atk-vin02a10:485_8": "Vatiṁ vā pākāraṁ vā laṅghāpetvā denti,",
  "atk-vin02a10:485_9": "sace pana na puthulo pākāro,",
  "atk-vin02a10:485_10": "antopākāre ca bahipākāre ca ṭhitassa hatthapāso pahoti,",
  "atk-vin02a10:485_11": "hatthasatampi uddhaṁ gantvā sampattaṁ gahetuṁ vaṭṭati.",
  "atk-vin02a10:486_0": "Bhikkhu gilānaṁ sāmaṇeraṁ khandhena vahati,",
  "atk-vin02a10:486_1": "so phalāphalaṁ disvā gahetvā khandhe nisinnova deti, vaṭṭati.",
  "atk-vin02a10:486_2": "Aparo bhikkhuṁ vahanto khandhe nisinnassa bhikkhuno deti,",
  "atk-vin02a10:486_3": "vaṭṭatiyeva.",
  "atk-vin02a10:487_0": "Bhikkhu phaliniṁ sākhaṁ chāyatthāya gahetvā gacchati,",
  "atk-vin02a10:487_1": "phalāni khādituṁ citte uppanne paṭiggahāpetvā khādituṁ vaṭṭati.",
  "atk-vin02a10:487_2": "Macchikavāraṇatthaṁ kappiyaṁ kāretvā paṭiggaṇhāti,",
  "atk-vin02a10:487_3": "khāditukāmo ce hoti,",
  "atk-vin02a10:487_4": "mūlapaṭiggahaṇameva vaṭṭati,",
  "atk-vin02a10:487_5": "khādantassa natthi doso.",
  "atk-vin02a10:488_0": "Bhikkhu paṭiggahaṇārahaṁ bhaṇḍaṁ manussānaṁ yāne ṭhapetvā maggaṁ gacchati,",
  "atk-vin02a10:488_1": "yānaṁ kaddame laggati,",
  "atk-vin02a10:488_2": "daharo cakkaṁ gahetvā ukkhipati, vaṭṭati,",
  "atk-vin02a10:488_3": "uggahitakaṁ nāma na hoti.",
  "atk-vin02a10:488_4": "Nāvāya ṭhapetvā nāvaṁ arittena vā pājeti,",
  "atk-vin02a10:488_5": "hatthena vā kaḍḍhati, vaṭṭati.",
  "atk-vin02a10:488_6": "Uḷumpepi eseva nayo.",
  "atk-vin02a10:488_7": "Cāṭiyaṁ kuṇḍake vā ṭhapetvāpi taṁ anupasampannena gāhāpetvā anupasampannaṁ bāhāyaṁ gahetvā tarituṁ vaṭṭati.",
  "atk-vin02a10:488_8": "Tasmimpi asati anupasampannaṁ gāhāpetvā taṁ bāhāyaṁ gahetvā tarituṁ vaṭṭati.",
  "atk-vin02a10:489_0": "Upāsakā gamikabhikkhūnaṁ pātheyyataṇḍule denti.",
  "atk-vin02a10:489_1": "Sāmaṇerā bhikkhūnaṁ taṇḍule gahetvā attano taṇḍule gahetuṁ na sakkonti,",
  "atk-vin02a10:489_2": "bhikkhū tesaṁ taṇḍule gaṇhanti.",
  "atk-vin02a10:489_3": "Sāmaṇerā attanā gahitataṇḍulesu khīṇesu itarehi taṇḍulehi yāguṁ pacitvā sabbesaṁ pattāni paṭipāṭiyā ṭhapetvā yāguṁ ākiranti.",
  "atk-vin02a10:489_4": "Paṇḍito sāmaṇero attano pattaṁ gahetvā therassa deti,",
  "atk-vin02a10:489_5": "therassa pattaṁ anutherassāti evaṁ sabbāni parivatteti,",
  "atk-vin02a10:489_6": "sabbehi sāmaṇerassa santakaṁ bhuttaṁ hoti, vaṭṭati.",
  "atk-vin02a10:490_0": "Sacepi sāmaṇero apaṇḍito hoti,",
  "atk-vin02a10:490_1": "attano patte yāguṁ sayameva pātuṁ ārabhati,",
  "atk-vin02a10:490_2": "“āvuso tuyhaṁ yāguṁ mayhaṁ dehī”ti evaṁ therehi paṭipāṭiyā yācitvāpi pivituṁ vaṭṭati,",
  "atk-vin02a10:490_3": "sabbehi sāmaṇerassa santakameva bhuttaṁ hoti,",
  "atk-vin02a10:490_4": "neva uggahitapaccayā na sannidhipaccayā vajjaṁ phusanti.",
  "atk-vin02a10:490_5": "Ettha pana mātāpitūnaṁ telādīni chāyādīnaṁ atthāya sākhādīni ca harantānaṁ imesañca viseso na dissati.",
  "atk-vin02a10:490_6": "Tasmā kāraṇaṁ upaparikkhitabbaṁ.",
  "atk-vin02a10:491_0": "Sāmaṇero bhattaṁ pacitukāmo taṇḍule dhovitvā niccāletuṁ na sakkoti.",
  "atk-vin02a10:491_1": "Bhikkhunā taṇḍule ca bhājanañca paṭiggahetvā taṇḍule dhovitvā niccāletvā bhājanaṁ uddhanaṁ āropetabbaṁ,",
  "atk-vin02a10:491_2": "aggi na kātabbo,",
  "atk-vin02a10:491_3": "pakkakāle vivaritvā pakkabhāvo jānitabbo.",
  "atk-vin02a10:491_4": "Sace duppakkaṁ hoti,",
  "atk-vin02a10:491_5": "pākatthāya pidahituṁ na vaṭṭati.",
  "atk-vin02a10:491_6": "Rajassa vā chārikāya vā apatanatthāya vaṭṭati,",
  "atk-vin02a10:491_7": "pakkakāle āropetumpi bhuñjitumpi vaṭṭati,",
  "atk-vin02a10:491_8": "puna paṭiggahaṇakiccaṁ natthi.",
  "atk-vin02a10:492_0": "Sāmaṇero paṭibalo pacituṁ,",
  "atk-vin02a10:492_1": "khaṇo panassa natthi,",
  "atk-vin02a10:492_2": "katthaci gantukāmo.",
  "atk-vin02a10:492_3": "Bhikkhunā sataṇḍulodakabhājanaṁ paṭiggahetvā uddhanaṁ āropetvā aggiṁ jāletvā gacchāhīti vattabbo.",
  "atk-vin02a10:492_4": "Tato paraṁ purimanayeneva sabbaṁ kātuṁ vaṭṭati.",
  "atk-vin02a10:493_0": "Bhikkhu yāguatthāya suddhaṁ bhājanaṁ āropetvā udakaṁ tāpeti, vaṭṭati.",
  "atk-vin02a10:493_1": "Tatte udake sāmaṇero taṇḍule pakkhipati,",
  "atk-vin02a10:493_2": "tato paṭṭhāya bhikkhunā aggi na kātabbo.",
  "atk-vin02a10:493_3": "Pakkayāguṁ paṭiggahetvā pātuṁ vaṭṭati.",
  "atk-vin02a10:494_0": "Sāmaṇero yāguṁ pacati,",
  "atk-vin02a10:494_1": "hatthakukkuccako bhikkhu kīḷanto bhājanaṁ āmasati,",
  "atk-vin02a10:494_2": "pidhānaṁ āmasati,",
  "atk-vin02a10:494_3": "uggataṁ pheṇaṁ chinditvā harati,",
  "atk-vin02a10:494_4": "tasseva pātuṁ na vaṭṭati,",
  "atk-vin02a10:494_5": "durupaciṇṇaṁ nāma hoti.",
  "atk-vin02a10:494_6": "Sace pana dabbiṁ vā uḷuṅkaṁ vā gahetvā anukkhipanto āluḷeti,",
  "atk-vin02a10:494_7": "sabbesaṁ na vaṭṭati,",
  "atk-vin02a10:494_8": "sāmapākañceva hoti durupaciṇṇañca.",
  "atk-vin02a10:494_9": "Sace ukkhipati,",
  "atk-vin02a10:494_10": "uggahitakampi hoti.",
  "atk-vin02a10:495_0": "Bhikkhunā piṇḍāya caritvā ādhārake patto ṭhapito hoti,",
  "atk-vin02a10:495_1": "tatra ce añño lolabhikkhu kīḷanto pattaṁ āmasati,",
  "atk-vin02a10:495_2": "pattapidhānaṁ āmasati,",
  "atk-vin02a10:495_3": "tasseva tato laddhaṁ bhattaṁ na vaṭṭati.",
  "atk-vin02a10:495_4": "Sace pana pattaṁ ukkhipitvā ṭhapeti,",
  "atk-vin02a10:495_5": "sabbesaṁ na vaṭṭati.",
  "atk-vin02a10:495_6": "Tatthajātakaphalāni sākhāya vā valliyā vā gahetvā cāleti,",
  "atk-vin02a10:495_7": "tasseva tato laddhaṁ phalaṁ na vaṭṭati,",
  "atk-vin02a10:495_8": "durupaciṇṇadukkaṭañca āpajjati.",
  "atk-vin02a10:495_9": "Phalarukkhaṁ pana apassayituṁ vā tattha kaṇḍake vā bandhituṁ vaṭṭati,",
  "atk-vin02a10:495_10": "durupaciṇṇaṁ na hotīti mahāpaccariyaṁ vuttaṁ.",
  "atk-vin02a10:496_0": "Araññe patitaṁ pana ambaphalādiṁ disvā sāmaṇerassa dassāmīti āharitvā dātuṁ vaṭṭati.",
  "atk-vin02a10:496_1": "Sīhavighāsādiṁ disvāpi sāmaṇerassa dassāmīti paṭiggahetvā vā appaṭiggahetvā vā āharitvā dātuṁ vaṭṭati.",
  "atk-vin02a10:496_2": "Sace pana sakkoti vitakkaṁ sodhetuṁ,",
  "atk-vin02a10:496_3": "tato laddhaṁ khāditumpi vaṭṭati,",
  "atk-vin02a10:496_4": "neva āmakamaṁsapaṭiggahaṇapaccayā na uggahitakapaccayā vajjaṁ phusati.",
  "atk-vin02a10:497_0": "Mātāpitūnaṁ atthāya telādīni gahetvā gacchato antarāmagge byādhi uppajjati,",
  "atk-vin02a10:497_1": "tato yaṁ icchati,",
  "atk-vin02a10:497_2": "taṁ paṭiggahetvā paribhuñjituṁ vaṭṭati.",
  "atk-vin02a10:497_3": "Sace pana mūlepi paṭiggahitaṁ hoti,",
  "atk-vin02a10:497_4": "puna paṭiggahaṇakiccaṁ natthi.",
  "atk-vin02a10:497_5": "Mātāpitūnaṁ taṇḍule āharitvā deti,",
  "atk-vin02a10:497_6": "te tatoyeva yāguādīni sampādetvā tassa denti,",
  "atk-vin02a10:497_7": "vaṭṭati sannidhipaccayā vā uggahitakapaccayā vā doso natthi.",
  "atk-vin02a10:498_0": "Bhikkhu pidahitvā udakaṁ tāpeti,",
  "atk-vin02a10:498_1": "yāva parikkhayā paribhuñjituṁ vaṭṭati.",
  "atk-vin02a10:498_2": "Sace panettha chārikā patati,",
  "atk-vin02a10:498_3": "paṭiggahetabbaṁ.",
  "atk-vin02a10:498_4": "Dīghasaṇḍāsena thālakaṁ gahetvā telaṁ pacantassa chārikā patati,",
  "atk-vin02a10:498_5": "hatthena amuñcanteneva pacitvā otāretvā paṭiggahetabbaṁ.",
  "atk-vin02a10:498_6": "Sace aṅgārāpi dārūni vā paṭiggahetvā ṭhapitāni,",
  "atk-vin02a10:498_7": "mūlapaṭiggahaṇameva vaṭṭati.",
  "atk-vin02a10:499_0": "Bhikkhu ucchuṁ khādati,",
  "atk-vin02a10:499_1": "sāmaṇero “mayhampi dethā”ti vadati.",
  "atk-vin02a10:499_2": "“Ito chinditvā gaṇhā”ti vutto gaṇhāti,",
  "atk-vin02a10:499_3": "avasese puna paṭiggahaṇakiccaṁ natthi.",
  "atk-vin02a10:499_4": "Guḷapiṇḍakaṁ khādantassāpi eseva nayo.",
  "atk-vin02a10:499_5": "Vuttokāsato chinditvā gahitāvasesañhi ajahitapaṭiggahaṇameva hoti.",
  "atk-vin02a10:500_0": "Bhikkhu guḷaṁ bhājento paṭiggahetvā koṭṭhāse karoti,",
  "atk-vin02a10:500_1": "bhikkhūpi sāmaṇerāpi āgantvā ekagahaṇeneva ekamekaṁ koṭṭhāsaṁ gaṇhanti,",
  "atk-vin02a10:500_2": "gahitāvasesaṁ paṭiggahitameva hoti.",
  "atk-vin02a10:500_3": "Sace lolasāmaṇero gaṇhitvā gaṇhitvā puna ṭhapeti,",
  "atk-vin02a10:500_4": "tassa gahitāvasesaṁ appaṭiggahitakaṁ hoti.",
  "atk-vin02a10:501_0": "Bhikkhu dhūmavaṭṭiṁ paṭiggahetvā dhūmaṁ pivati,",
  "atk-vin02a10:501_1": "mukhañca kaṇṭho ca manosilāya litto viya hoti,",
  "atk-vin02a10:501_2": "yāvakālikaṁ bhuñjituṁ vaṭṭati,",
  "atk-vin02a10:501_3": "yāvakālikena yāvajīvikasaṁsagge doso natthi.",
  "atk-vin02a10:502_0": "Pattaṁ vā rajanaṁ vā pacantassa kaṇṇanāsamukhacchiddehi dhūmo pavisati,",
  "atk-vin02a10:502_1": "byādhipaccayā pupphaṁ vā phalaṁ vā upasiṅghati,",
  "atk-vin02a10:502_2": "abbohārikattā vaṭṭati.",
  "atk-vin02a10:502_3": "Bhattuggāro tāluṁ āhacca antoyeva pavisati,",
  "atk-vin02a10:502_4": "avisayattā vaṭṭati.",
  "atk-vin02a10:502_5": "Mukhaṁ paviṭṭhaṁ pana ajjhoharato vikāle āpatti.",
  "atk-vin02a10:502_6": "Dantantare laggassa āmisassa raso pavisati,",
  "atk-vin02a10:502_7": "āpattiyeva.",
  "atk-vin02a10:502_8": "Sace sukhumaṁ āmisaṁ hoti,",
  "atk-vin02a10:502_9": "raso na paññāyati,",
  "atk-vin02a10:502_10": "abbohārikapakkhaṁ bhajati.",
  "atk-vin02a10:503_0": "Upakaṭṭhe kāle nirudakaṭṭhāne bhattaṁ bhuñjitvā kakkhāretvā dve tayo kheḷapiṇḍe pātetvā udakaṭṭhānaṁ gantvā mukhaṁ vikkhāletabbaṁ.",
  "atk-vin02a10:503_1": "Paṭiggahetvā ṭhapitasiṅgiverādīnaṁ aṅkurā nikkhamanti,",
  "atk-vin02a10:503_2": "puna paṭiggahaṇakiccaṁ natthi.",
  "atk-vin02a10:503_3": "Loṇe asati samuddodakena loṇakiccaṁ kātuṁ vaṭṭati.",
  "atk-vin02a10:503_4": "Paṭiggahetvā ṭhapitaṁ loṇodakaṁ loṇaṁ hoti,",
  "atk-vin02a10:503_5": "loṇaṁ vā udakaṁ hoti,",
  "atk-vin02a10:503_6": "raso vā phāṇitaṁ hoti,",
  "atk-vin02a10:503_7": "phāṇitaṁ vā raso hoti,",
  "atk-vin02a10:503_8": "mūlapaṭiggahaṇameva vaṭṭati.",
  "atk-vin02a10:503_9": "Himakarakā udakagatikā eva.",
  "atk-vin02a10:503_10": "Parihārikena katakaṭṭhinā udakaṁ pasādenti,",
  "atk-vin02a10:503_11": "taṁ abbohārikaṁ,",
  "atk-vin02a10:503_12": "āmisena saddhiṁ vaṭṭati.",
  "atk-vin02a10:503_13": "Āmisagatikehi kapitthaphalādīhi pasāditaṁ purebhattameva vaṭṭati.",
  "atk-vin02a10:504_0": "Pokkharaṇīādīsu udakaṁ bahalaṁ hoti, vaṭṭati.",
  "atk-vin02a10:504_1": "Sace pana mukhe ca hatthe ca laggati,",
  "atk-vin02a10:504_2": "na vaṭṭati,",
  "atk-vin02a10:504_3": "paṭiggahetvā paribhuñjitabbaṁ.",
  "atk-vin02a10:504_4": "Khettesu kasitaṭṭhāne bahalaṁ udakaṁ hoti,",
  "atk-vin02a10:504_5": "paṭiggahetabbaṁ.",
  "atk-vin02a10:504_6": "Sace sanditvā kandarādīni pavisitvā nadiṁ pūreti, vaṭṭati.",
  "atk-vin02a10:504_7": "Kakudhasobbhādayo honti,",
  "atk-vin02a10:504_8": "rukkhato patitehi pupphehi sañchannodakā,",
  "atk-vin02a10:504_9": "sace puppharaso na paññāyati,",
  "atk-vin02a10:504_10": "paṭiggahaṇakiccaṁ natthi.",
  "atk-vin02a10:504_11": "Parittaṁ udakaṁ hoti,",
  "atk-vin02a10:504_12": "raso paññāyati,",
  "atk-vin02a10:504_13": "paṭiggahetabbaṁ.",
  "atk-vin02a10:504_14": "Pabbatakandarādīsu kāḷavaṇṇapaṇṇasañchannaudakepi eseva nayo.",
  "atk-vin02a10:505_0": "Pānīyaghaṭe sareṇukāni vā savaṇṭakhīrāni vā pupphāni pakkhittāni honti,",
  "atk-vin02a10:505_1": "paṭiggahetabbaṁ.",
  "atk-vin02a10:505_2": "Pupphāni vā paṭiggahetvā pakkhipitabbāni.",
  "atk-vin02a10:505_3": "Pāṭalicampakamallikā pakkhittā honti,",
  "atk-vin02a10:505_4": "vāsamattaṁ tiṭṭhati taṁ abbohārikaṁ,",
  "atk-vin02a10:505_5": "dutiyadivasepi āmisena saddhiṁ vaṭṭati.",
  "atk-vin02a10:505_6": "Bhikkhunā ṭhapitapupphavāsitakapānīyato sāmaṇero pānīyaṁ gahetvā pītāvasesaṁ tattheva ākirati,",
  "atk-vin02a10:505_7": "paṭiggahetabbaṁ.",
  "atk-vin02a10:505_8": "Padumasarādīsu udakaṁ santharitvā ṭhitaṁ pupphareṇuṁ ghaṭena vikkhambhetvā udakaṁ gahetuṁ vaṭṭati.",
  "atk-vin02a10:505_9": "Kappiyaṁ kārāpetvā paṭiggahetvā ṭhapitaṁ dantakaṭṭhaṁ hoti,",
  "atk-vin02a10:505_10": "sace tassa rasaṁ pivitukāmo,",
  "atk-vin02a10:505_11": "mūlapaṭiggahaṇameva vaṭṭati.",
  "atk-vin02a10:505_12": "Appaṭiggahetvā ṭhapitaṁ paṭiggahetabbaṁ.",
  "atk-vin02a10:505_13": "Ajānantassa rase paviṭṭhepi āpattiyeva.",
  "atk-vin02a10:505_14": "Acittakañhi idaṁ sikkhāpadaṁ.",
  "atk-vin02a10:506_0": "Mahābhūtesu kiṁ vaṭṭati,",
  "atk-vin02a10:506_1": "kiṁ na vaṭṭatīti?",
  "atk-vin02a10:506_2": "Khīraṁ tāva vaṭṭati,",
  "atk-vin02a10:506_3": "kappiyamaṁsakhīraṁ vā akappiyamaṁsakhīraṁ vā hotu,",
  "atk-vin02a10:506_4": "pivantassa anāpatti.",
  "atk-vin02a10:506_5": "Assu kheḷo siṅghāṇikā muttaṁ karīsaṁ semhaṁ dantamalaṁ akkhigūthako kaṇṇagūthako sarīre uṭṭhitaloṇanti idaṁ sabbaṁ vaṭṭati.",
  "atk-vin02a10:506_6": "Yaṁ panettha ṭhānato cavitvā patte vā hatthe vā patati,",
  "atk-vin02a10:506_7": "taṁ paṭiggahetabbaṁ.",
  "atk-vin02a10:506_8": "Aṅgalaggaṁ paṭiggahitakameva.",
  "atk-vin02a10:506_9": "Uṇhaṁpāyāsaṁ bhuñjantassa sedo aṅgulianusārena ekābaddhova hutvā pāyāse santiṭṭhati,",
  "atk-vin02a10:506_10": "piṇḍāya vā carantassa hatthato pattassa mukhavaṭṭiṁto vā pattatalaṁ orohati,",
  "atk-vin02a10:506_11": "ettha paṭiggahaṇakiccaṁ natthi.",
  "atk-vin02a10:506_12": "Jhāmamahābhūtesu idaṁ nāma na vaṭṭatīti natthi,",
  "atk-vin02a10:506_13": "dujjhāpitaṁ pana na vaṭṭati.",
  "atk-vin02a10:506_14": "Sujjhāpitaṁ manussaṭṭhimpi cuṇṇaṁ katvā lehe upanetuṁ vaṭṭati.",
  "atk-vin02a10:507_0": "Cattāri mahāvikaṭāni asati kappiyakārake sāmampi gahetvā paribhuñjituṁ vaṭṭati.",
  "atk-vin02a10:507_1": "Ettha ca dubbacopi asamatthopi kappiyakārako asantapakkheyeva tiṭṭhati.",
  "atk-vin02a10:507_2": "Chārikāya asati sukkhadāruṁ jhāpetvā chārikā gahetabbā.",
  "atk-vin02a10:507_3": "Sukkhadārumhi asati alladāruṁ rukkhato chinditvāpi kātuṁ vaṭṭati.",
  "atk-vin02a10:507_4": "Idaṁ pana catubbidhampi mahāvikaṭaṁ kālodissaṁ nāma sappadaṭṭhakkhaṇeyeva vaṭṭati.",
  "atk-vin02a10:507_5": "Sesamettha uttānameva.",
  "atk-vin02a10:508_0": "Eḷakalomasamuṭṭhānaṁ –",
  "atk-vin02a10:508_1": "kāyato ca kāyacittato ca samuṭṭhāti, kiriyaṁ,",
  "atk-vin02a10:508_2": "nosaññāvimokkhaṁ,",
  "atk-vin02a10:508_3": "acittakaṁ,",
  "atk-vin02a10:508_4": "paṇṇattivajjaṁ,",
  "atk-vin02a10:508_5": "kāyakammaṁ, ticittaṁ,",
  "atk-vin02a10:508_6": "tivedananti.",
  "atk-vin02a10:509_0": "Dantaponasikkhāpadaṁ dasamaṁ.",
  "atk-vin02a10:510_0": "Samatto vaṇṇanākkamena bhojanavaggo catuttho.",
  "atk-vin02a10:511_0": "5. Acelakavaggo",
  "atk-vin02a10:512_0": "1. Acelakasikkhāpadavaṇṇanā",
  "atk-vin02a10:513_0": "269.",
  "atk-vin02a10:513_1": "Acelakavaggassa 9 paṭhamasikkhāpade –",
  "atk-vin02a10:513_2": "parivesananti parivisanaṭṭhānaṁ.",
  "atk-vin02a10:513_3": "Paribbājakasamāpannoti pabbajjaṁ samāpanno.",
  "atk-vin02a10:513_4": "Deti āpatti pācittiyassāti samatittikaṁ yāgupattaṁ ekapayogena deti,",
  "atk-vin02a10:513_5": "ekaṁ pācittiyaṁ.",
  "atk-vin02a10:513_6": "Avacchinditvā avacchinditvā deti,",
  "atk-vin02a10:513_7": "payoge payoge pācittiyaṁ.",
  "atk-vin02a10:513_8": "Eseva nayo pūvabhattādīsu.",
  "atk-vin02a10:513_9": "Titthiye atitthiyasaññīti mātā vā pitā vā titthiyesu pabbajati,",
  "atk-vin02a10:513_10": "tesaṁ mātāpitusaññāya dentassāpi pācittiyameva hoti.",
  "atk-vin02a10:513_11": "Dāpetīti anupasampannena dāpeti.",
  "atk-vin02a10:514_0": "273.Upanikkhipitvā detīti tathārūpe bhājane ṭhapetvā taṁ bhājanaṁ tesaṁ santike bhūmiyaṁ nikkhipitvā deti,",
  "atk-vin02a10:514_1": "tesaṁ vā bhājanaṁ nikkhipāpetvā tattha deti,",
  "atk-vin02a10:514_2": "pattaṁ ādhārake vā bhūmiyaṁ vā ṭhapetvāpi “ito gaṇhathā”ti vattuṁ vaṭṭati.",
  "atk-vin02a10:514_3": "Sace titthiyo vadati “mayhaṁ nāma idaṁ santakaṁ,",
  "atk-vin02a10:514_4": "idha na ākirathā”ti ākiritabbaṁ.",
  "atk-vin02a10:514_5": "Tassa santakattā sahatthā dānaṁ nāma na hoti.",
  "atk-vin02a10:514_6": "Sesamettha uttānameva.",
  "atk-vin02a10:515_0": "Eḷakalomasamuṭṭhānaṁ – kiriyaṁ,",
  "atk-vin02a10:515_1": "nosaññāvimokkhaṁ,",
  "atk-vin02a10:515_2": "acittakaṁ,",
  "atk-vin02a10:515_3": "paṇṇattivajjaṁ,",
  "atk-vin02a10:515_4": "kāyakammaṁ, ticittaṁ,",
  "atk-vin02a10:515_5": "tivedananti.",
  "atk-vin02a10:516_0": "Acelakasikkhāpadaṁ paṭhamaṁ.",
  "atk-vin02a10:517_0": "2. Uyyojanasikkhāpadavaṇṇanā",
  "atk-vin02a10:518_0": "274.",
  "atk-vin02a10:518_1": "Dutiyasikkhāpade –",
  "atk-vin02a10:518_2": "paṭikkamanepīti āsanasālāyampi.",
  "atk-vin02a10:518_3": "Bhattavissagganti bhattakiccaṁ.",
  "atk-vin02a10:518_4": "Na sambhāvesīti na pāpuṇi.",
  "atk-vin02a10:519_0": "276.Anācāranti vuttāvasesaṁ kāyavacīdvāravītikkamaṁ.",
  "atk-vin02a10:519_1": "Dassanūpacāraṁ vā savanūpacāraṁ vāvijahantassāti ettha yadi ṭhito vā nisinno vā uyyojeti;",
  "atk-vin02a10:519_2": "yo uyyojito,",
  "atk-vin02a10:519_3": "so vijahati,",
  "atk-vin02a10:519_4": "tassa ca āpatti nāma natthi.",
  "atk-vin02a10:519_5": "Tasmiṁ pana vijahantepi atthato itarena vijahitameva hoti.",
  "atk-vin02a10:519_6": "Tasmā yo uyyojeti,",
  "atk-vin02a10:519_7": "tassevāyaṁ āpatti.",
  "atk-vin02a10:519_8": "Tattha sace upacārabbhantare eko pādo hoti, dukkaṭaṁ.",
  "atk-vin02a10:519_9": "Sīmātikkame pācittiyaṁ.",
  "atk-vin02a10:519_10": "Ettha ca dassanūpacārassa abbhokāse dvādasahatthappamāṇaṁ,",
  "atk-vin02a10:519_11": "tathā savanūpacārassa.",
  "atk-vin02a10:519_12": "Sace pana antarā kuṭṭadvārapākārādayo honti,",
  "atk-vin02a10:519_13": "tehi antaritabhāvo dassanūpacārātikkamo,",
  "atk-vin02a10:519_14": "tassa vasena āpatti veditabbā.",
  "atk-vin02a10:519_15": "Na añño koci paccayo hotīti ṭhapetvā vuttappakāramanācāraṁ aññaṁ kiñci kāraṇaṁ na hoti.",
  "atk-vin02a10:520_0": "277.Kalisāsanaṁ āropetīti “kalī”ti kodho;",
  "atk-vin02a10:520_1": "tassa sāsanaṁ āropeti;",
  "atk-vin02a10:520_2": "kodhassa āṇaṁ āropeti;",
  "atk-vin02a10:520_3": "kodhavasena ṭhānanisajjādīsu dosaṁ dassetvā “passatha bho imassa ṭhānaṁ,",
  "atk-vin02a10:520_4": "nisajjaṁ ālokitaṁ vilokitaṁ khāṇuko viya tiṭṭhati,",
  "atk-vin02a10:520_5": "sunakho viya nisīdati,",
  "atk-vin02a10:520_6": "makkaṭo viya ito cito ca viloketī”ti evaṁ amanāpavacanaṁ vadati “appeva nāma imināpi ubbāḷho pakkameyyā”ti.",
  "atk-vin02a10:520_7": "Sesaṁ uttānameva.",
  "atk-vin02a10:521_0": "Tisamuṭṭhānaṁ –",
  "atk-vin02a10:521_1": "kāyacittato vācācittato kāyavācācittato ca samuṭṭhāti, kiriyaṁ,",
  "atk-vin02a10:521_2": "saññāvimokkhaṁ,",
  "atk-vin02a10:521_3": "sacittakaṁ,",
  "atk-vin02a10:521_4": "lokavajjaṁ,",
  "atk-vin02a10:521_5": "kāyakammaṁ,",
  "atk-vin02a10:521_6": "vacīkammaṁ,",
  "atk-vin02a10:521_7": "akusalacittaṁ,",
  "atk-vin02a10:521_8": "tivedananti.",
  "atk-vin02a10:522_0": "Uyyojanasikkhāpadaṁ dutiyaṁ.",
  "atk-vin02a10:523_0": "3. Sabhojanasikkhāpadavaṇṇanā",
  "atk-vin02a10:524_0": "279.",
  "atk-vin02a10:524_1": "Tatiyasikkhāpade –",
  "atk-vin02a10:524_2": "sayanighareti sayaniyaghare.",
  "atk-vin02a10:524_3": "Yato ayyassa bhikkhā dinnāti yasmā bhikkhā dinnā,",
  "atk-vin02a10:524_4": "yaṁ āgatena laddhabbaṁ taṁ vo laddhaṁ;",
  "atk-vin02a10:524_5": "gacchathāti adhippāyo.",
  "atk-vin02a10:524_6": "Pariyuṭṭhitoti rāgapariyuṭṭhito;",
  "atk-vin02a10:524_7": "methunādhippāyoti attho.",
  "atk-vin02a10:525_0": "280.",
  "atk-vin02a10:525_1": "Saha ubhohi janehīti sabhojanaṁ;",
  "atk-vin02a10:525_2": "tasmiṁ sabhojane.",
  "atk-vin02a10:525_3": "Atha vā sabhojaneti sabhoge.",
  "atk-vin02a10:525_4": "Rāgapariyuṭṭhitassa hi purisassa itthī bhogo itthiyā ca puriso.",
  "atk-vin02a10:525_5": "Tenevassa padabhājane –",
  "atk-vin02a10:525_6": "“itthī ceva hoti puriso cā”tiādi vuttaṁ.",
  "atk-vin02a10:525_7": "Mahallake ghareti mahallake sayanighare.",
  "atk-vin02a10:525_8": "Piṭṭhasaṅghāṭassa hatthapāsaṁ vijahitvāti tassa sayanighare gabbhassa yo piṭṭhasaṅghāṭo,",
  "atk-vin02a10:525_9": "tassa hatthapāsaṁ vijahitvā;",
  "atk-vin02a10:525_10": "antosayanassa āsanne ṭhāne nisīdatīti attho.",
  "atk-vin02a10:525_11": "Īdisañca sayanigharaṁ mahācatussālādīsu hoti.",
  "atk-vin02a10:525_12": "Piṭṭhivaṁsaṁ atikkamitvāti iminā majjhātikkamaṁ dasseti.",
  "atk-vin02a10:525_13": "Tasmā yathā vā tathā vā katassa khuddakassa sayanigharassa majjhātikkame āpatti veditabbā.",
  "atk-vin02a10:525_14": "Sesamettha uttānameva.",
  "atk-vin02a10:526_0": "Paṭhamapārājikasamuṭṭhānaṁ – kiriyaṁ,",
  "atk-vin02a10:526_1": "saññāvimokkhaṁ,",
  "atk-vin02a10:526_2": "sacittakaṁ,",
  "atk-vin02a10:526_3": "lokavajjaṁ,",
  "atk-vin02a10:526_4": "kāyakammaṁ,",
  "atk-vin02a10:526_5": "akusalacittaṁ,",
  "atk-vin02a10:526_6": "dvivedananti.",
  "atk-vin02a10:527_0": "Sabhojanasikkhāpadaṁ tatiyaṁ.",
  "atk-vin02a10:528_0": "284.",
  "atk-vin02a10:528_1": "Catutthapañcamasikkhāpadesu yaṁ vattabbaṁ siyā,",
  "atk-vin02a10:528_2": "taṁ sabbaṁ aniyatadvaye vuttanayameva.",
  "atk-vin02a10:528_3": "Yathā ca sabhojanasikkhāpadaṁ,",
  "atk-vin02a10:528_4": "evametānipi paṭhamapārājikasamuṭṭhānānevāti.",
  "atk-vin02a10:529_0": "Rahopaṭicchannasikkhāpadaṁ catutthaṁ, rahonisajjasikkhāpadaṁ pañcamaṁ.",
  "atk-vin02a10:530_0": "6. Cārittasikkhāpadavaṇṇanā",
  "atk-vin02a10:531_0": "294.",
  "atk-vin02a10:531_1": "Chaṭṭhasikkhāpade –",
  "atk-vin02a10:531_2": "dethāvuso bhattanti ettha taṁ kira bhattaṁ abhihaṭaṁ ahosi,",
  "atk-vin02a10:531_3": "tasmā evamāhaṁsu.",
  "atk-vin02a10:531_4": "Anabhihaṭe pana evaṁ vattuṁ na labbhati,",
  "atk-vin02a10:531_5": "payuttavācā hoti.",
  "atk-vin02a10:532_0": "295.Tena hi bhikkhave paṭiggahetvā nikkhipathāti idaṁ pana bhagavā kulassa saddhānurakkhaṇatthāya āha.",
  "atk-vin02a10:532_1": "Yadi “bhājetvā khādathā”ti vadeyya,",
  "atk-vin02a10:532_2": "manussānaṁ pasādaññathattaṁ siyā.",
  "atk-vin02a10:532_3": "Ussāriyitthāti paṭihariyittha;",
  "atk-vin02a10:532_4": "gharaṁyeva naṁ gahetvā agamaṁsūti vuttaṁ hoti.",
  "atk-vin02a10:533_0": "298.Santaṁ bhikkhunti ettha kittāvatā santo hoti,",
  "atk-vin02a10:533_1": "kittāvatā asantoti?",
  "atk-vin02a10:533_2": "Antovihāre yattha ṭhitassa kulāni payirupāsanacittaṁ uppannaṁ,",
  "atk-vin02a10:533_3": "tato paṭṭhāya yaṁ passe vā abhimukhe vā passati,",
  "atk-vin02a10:533_4": "yassa sakkā hoti pakativacanena ārocetuṁ,",
  "atk-vin02a10:533_5": "ayaṁ santo nāma.",
  "atk-vin02a10:533_6": "Ito cito ca pariyesitvā ārocanakiccaṁ nāma natthi.",
  "atk-vin02a10:533_7": "Yo hi evaṁ pariyesitabbo,",
  "atk-vin02a10:533_8": "so asantoyeva.",
  "atk-vin02a10:533_9": "Apica antoupacārasīmāya bhikkhuṁ disvā āpucchissāmīti gantvā tattha yaṁ passati,",
  "atk-vin02a10:533_10": "so āpucchitabbo.",
  "atk-vin02a10:533_11": "No ce passati,",
  "atk-vin02a10:533_12": "asantaṁ bhikkhuṁ anāpucchā paviṭṭho nāma hoti.",
  "atk-vin02a10:534_0": "302.Antarārāmanti antogāme vihāro hoti,",
  "atk-vin02a10:534_1": "taṁ gacchati.",
  "atk-vin02a10:534_2": "Bhattiyagharanti nimantitagharaṁ vā salākabhattādidāyakānaṁ vā gharaṁ.",
  "atk-vin02a10:534_3": "Āpadāsūti jīvitabrahmacariyantarāyesu sati gantuṁ vaṭṭati.",
  "atk-vin02a10:534_4": "Sesamettha uttānameva.",
  "atk-vin02a10:535_0": "Kathinasamuṭṭhānaṁ –",
  "atk-vin02a10:535_1": "kāyavācato kāyavācācittato ca samuṭṭhāti,",
  "atk-vin02a10:535_2": "kiriyākirayaṁ,",
  "atk-vin02a10:535_3": "nosaññāvimokkhaṁ,",
  "atk-vin02a10:535_4": "acittakaṁ,",
  "atk-vin02a10:535_5": "paṇṇattivajjaṁ,",
  "atk-vin02a10:535_6": "kāyakammaṁ,",
  "atk-vin02a10:535_7": "vacīkammaṁ, ticittaṁ,",
  "atk-vin02a10:535_8": "tivedananti.",
  "atk-vin02a10:536_0": "Cārittasikkhāpadaṁ chaṭṭhaṁ.",
  "atk-vin02a10:537_0": "7. Mahānāmasikkhāpadavaṇṇanā",
  "atk-vin02a10:538_0": "303.",
  "atk-vin02a10:538_1": "Sattamasikkhāpade –",
  "atk-vin02a10:538_2": "mahānāmo nāma bhagavato cūḷapituputto māsamattena mahallakataro dvīsu phalesu patiṭṭhito ariyasāvako.",
  "atk-vin02a10:538_3": "Bhesajjaṁ ussannaṁ hotīti vajato āharitvā ṭhapitasappi bahu hoti.",
  "atk-vin02a10:539_0": "306.Sāditabbāti tasmiṁ samaye rogo natthīti na paṭikkhipitabbā;",
  "atk-vin02a10:539_1": "roge sati viññāpessāmīti adhivāsetabbā.",
  "atk-vin02a10:539_2": "Ettakehi bhesajjehi pavāremīti nāmavasena sappitelādīsu dvīhi tīhi vā parimāṇavasena patthena nāḷiyā",
  "atk-vin02a10:539_3": "āḷhakenāti vā.Aññaṁ bhesajjaṁ viññāpetīti sappinā pavārito telaṁ viññāpeti,",
  "atk-vin02a10:539_4": "āḷhakena pavārito doṇaṁ.",
  "atk-vin02a10:539_5": "Na bhesajjena karaṇīyenāti missakabhattenapi ce yāpetuṁ sakkoti,",
  "atk-vin02a10:539_6": "na bhesajjakaraṇīyaṁ nāma hoti.",
  "atk-vin02a10:540_0": "310.Pavāritānanti ye attano puggalikāya pavāraṇāya pavāritā;",
  "atk-vin02a10:540_1": "tesaṁ pavāritānurūpena viññattiyā anāpatti.",
  "atk-vin02a10:540_2": "Saṅghavasena pavāritesu pana pamāṇaṁ sallakkhetabbamevāti.",
  "atk-vin02a10:540_3": "Sesaṁ uttānameva.",
  "atk-vin02a10:541_0": "Chasamuṭṭhānaṁ – kiriyaṁ,",
  "atk-vin02a10:541_1": "nosaññāvimokkhaṁ,",
  "atk-vin02a10:541_2": "acittakaṁ,",
  "atk-vin02a10:541_3": "paṇṇattivajjaṁ,",
  "atk-vin02a10:541_4": "kāyakammaṁ,",
  "atk-vin02a10:541_5": "vacīkammaṁ, ticittaṁ,",
  "atk-vin02a10:541_6": "tivedananti.",
  "atk-vin02a10:542_0": "Mahānāmasikkhāpadaṁ sattamaṁ.",
  "atk-vin02a10:543_0": "8. Uyyuttasenāsikkhāpadavaṇṇanā",
  "atk-vin02a10:544_0": "311. Aṭṭhame –",
  "atk-vin02a10:544_1": "abbhuyyātoti abhiuyyāto;",
  "atk-vin02a10:544_2": "parasenaṁ abhimukho gamissāmīti nagarato niggatoti attho.",
  "atk-vin02a10:544_3": "Uyyuttanti katauyyogaṁ;",
  "atk-vin02a10:544_4": "gāmato nikkhantanti attho.",
  "atk-vin02a10:545_0": "314.Dvādasapuriso hatthīti cattāro ārohakā ekekapādarakkhakā dve dveti evaṁ dvādasapuriso hoti.",
  "atk-vin02a10:545_1": "Tipuriso assoti eko ārohako dve pādarakkhakāti evaṁ tipuriso hoti.",
  "atk-vin02a10:545_2": "Catupuriso rathoti eko sārathi eko yodho dve āṇirakkhakāti evaṁ catupuriso hoti.",
  "atk-vin02a10:545_3": "Cattāro purisā sarahatthāti āvudhahatthā cattāro purisāti ayaṁ pacchimakoṭiyā caturaṅgasamannāgatā senā nāma.",
  "atk-vin02a10:545_4": "Īdisaṁ senaṁ dassanāya gacchato pade pade dukkaṭaṁ.",
  "atk-vin02a10:545_5": "Dassanūpacāraṁ vijahitvāti kenaci antaritā vā ninnaṁ oruḷhā vā na dissati;",
  "atk-vin02a10:545_6": "idha ṭhatvā na sakkā daṭṭhunti aññaṁ ṭhānaṁ gantvā passato payoge payoge pācittiyanti attho.",
  "atk-vin02a10:546_0": "315.Ekamekanti hatthiādīsu catūsu aṅgesu ekamekaṁ;",
  "atk-vin02a10:546_1": "antamaso ekapurisāruḷhakahatthimpi ekampi sarahatthaṁ purisaṁ.",
  "atk-vin02a10:546_2": "Anuyyuttā nāma rājā uyyānaṁ vā nadiṁ vā gacchati;",
  "atk-vin02a10:546_3": "evaṁ anuyyuttā hoti.",
  "atk-vin02a10:547_0": "316.Āpadāsūti jīvitabrahmacariyantarāyesu sati ettha gato muñcissāmīti gacchato anāpatti.",
  "atk-vin02a10:547_1": "Sesamettha uttānameva.",
  "atk-vin02a10:547_2": "Eḷakalomasamuṭṭhānaṁ – kiriyaṁ,",
  "atk-vin02a10:547_3": "nosaññāvimokkhaṁ,",
  "atk-vin02a10:547_4": "acittakaṁ,",
  "atk-vin02a10:547_5": "lokavajjaṁ,",
  "atk-vin02a10:547_6": "kāyakammaṁ,",
  "atk-vin02a10:547_7": "akusalacittaṁ,",
  "atk-vin02a10:547_8": "tivedananti.",
  "atk-vin02a10:548_0": "Uyyuttasenāsikkhāpadaṁ aṭṭhamaṁ.",
  "atk-vin02a10:549_0": "9. Senāvāsasikkhāpadavaṇṇanā",
  "atk-vin02a10:550_0": "319. Navame –",
  "atk-vin02a10:550_1": "atthaṅgate sūriye senāya vasatīti tiṭṭhatu vā nisīdatu vā sayatu vā sacepi ākāse iddhiyā kañci iriyāpathaṁ kappeti,",
  "atk-vin02a10:550_2": "pācittiyameva.",
  "atk-vin02a10:550_3": "Senā vā paṭisenāya ruddhā hotīti yathā sañcāro chijjati;",
  "atk-vin02a10:550_4": "evaṁ ruddhā hoti.",
  "atk-vin02a10:550_5": "Palibuddhoti verikena vā issarena vā ruddho.",
  "atk-vin02a10:550_6": "Sesaṁ uttānameva.",
  "atk-vin02a10:550_7": "Eḷakalomasamuṭṭhānaṁ – kiriyaṁ,",
  "atk-vin02a10:550_8": "nosaññāvimokkhaṁ,",
  "atk-vin02a10:550_9": "acittakaṁ,",
  "atk-vin02a10:550_10": "paṇṇattivajjaṁ,",
  "atk-vin02a10:550_11": "kāyakammaṁ, ticittaṁ,",
  "atk-vin02a10:550_12": "tivedananti.",
  "atk-vin02a10:551_0": "Senāvāsasikkhāpadaṁ navamaṁ.",
  "atk-vin02a10:552_0": "10. Uyyodhikasikkhāpadavaṇṇanā",
  "atk-vin02a10:553_0": "322. Dasame –",
  "atk-vin02a10:553_1": "uggantvā uggantvā ettha yujjhantīti uyyodhikaṁ;",
  "atk-vin02a10:553_2": "sampahāraṭṭhānassetaṁ adhivacanaṁ.",
  "atk-vin02a10:553_3": "Balassa aggaṁ jānanti etthāti balaggaṁ;",
  "atk-vin02a10:553_4": "balagaṇanaṭṭhānanti attho.",
  "atk-vin02a10:553_5": "Senāya viyūhaṁ senābyūhaṁ;",
  "atk-vin02a10:553_6": "senānivesassetaṁ adhivacanaṁ.",
  "atk-vin02a10:553_7": "Tayo hatthī pacchimaṁ hatthānīkanti yo pubbe vutto dvādasapuriso hatthīti tena hatthinā tayo hatthī.",
  "atk-vin02a10:553_8": "Sesesupi eseva nayo.",
  "atk-vin02a10:553_9": "Sesaṁ uyyuttasenāsikkhāpade vuttanayeneva veditabbaṁ saddhiṁ samuṭṭhānādīhīti.",
  "atk-vin02a10:554_0": "Uyyodhikasikkhāpadaṁ dasamaṁ.",
  "atk-vin02a10:555_0": "Samatto vaṇṇanākkamena acelakavaggo pañcamo.",
  "atk-vin02a10:556_0": "6. Surāpānavaggo",
  "atk-vin02a10:557_0": "1. Surāpānasikkhāpadavaṇṇanā",
  "atk-vin02a10:558_0": "326.",
  "atk-vin02a10:558_1": "Surāpānavaggassa paṭhamasikkhāpade –",
  "atk-vin02a10:558_2": "bhaddavatikāti eko gāmo,",
  "atk-vin02a10:558_3": "so bhaddikāya vatiyā samannāgatattā etaṁ nāma labhi.",
  "atk-vin02a10:558_4": "Pathāvinoti addhikā.",
  "atk-vin02a10:558_5": "Tejasā tejanti attano tejasā ānubhāvena nāgassa tejaṁ.",
  "atk-vin02a10:558_6": "Kāpotikāti kapotapādasamavaṇṇarattobhāsā.",
  "atk-vin02a10:558_7": "Pasannāti surāmaṇḍassetaṁ adhivacanaṁ.",
  "atk-vin02a10:558_8": "Ananucchaviyaṁ bhikkhave sāgatassāti pañcābhiññassa sato majjapānaṁ nāma na anucchaviyanti vuttaṁ hoti.",
  "atk-vin02a10:559_0": "328.Pupphāsavo nāma madhukapupphādīnaṁ rasena kato.",
  "atk-vin02a10:559_1": "Phalāsavo nāma muddikaphalādīni madditvā tesaṁ rasena kato.",
  "atk-vin02a10:559_2": "Madhvāsavo nāma muddikānaṁ jātirasena kato;",
  "atk-vin02a10:559_3": "makkhikamadhunāpi kariyatīti vadanti.",
  "atk-vin02a10:559_4": "Guḷāsavo nāma ucchurasādīhi kariyati.",
  "atk-vin02a10:559_5": "Surā nāma piṭṭhakiṇṇapakkhittā;",
  "atk-vin02a10:559_6": "nāḷikerādīnampi rasena katā surātveva saṅkhyaṁ gacchati,",
  "atk-vin02a10:559_7": "tassāyeva kiṇṇapakkhittāya maṇḍe gahite merayotveva saṅkhyaṁ gacchatīti vadanti.",
  "atk-vin02a10:559_8": "Antamaso kusaggenapi pivatīti etaṁ suraṁ vā merayaṁ vā bījato paṭṭhāya kusaggena pivatopi pācittiyanti attho.",
  "atk-vin02a10:559_9": "Ekena pana payogena bahumpi pivantassa ekā āpatti.",
  "atk-vin02a10:559_10": "Vicchinditvā vicchinditvā pivato payogagaṇanāya āpattiyo.",
  "atk-vin02a10:560_0": "329.Amajjañca hoti majjavaṇṇaṁ majjagandhaṁ majjarasanti loṇasovīrakaṁ vā suttaṁ vā hoti.",
  "atk-vin02a10:560_1": "Sūpasampāketi vāsagāhāpanatthaṁ īsakaṁ majjaṁ pakkhipitvā sūpaṁ pacanti,",
  "atk-vin02a10:560_2": "tasmiṁ anāpatti.",
  "atk-vin02a10:560_3": "Maṁsasampākepi eseva nayo.",
  "atk-vin02a10:560_4": "Telaṁ pana vātabhesajjatthaṁ majjena saddhiṁ pacanti,",
  "atk-vin02a10:560_5": "tasmimpi anatikkhittamajjeyeva anāpatti,",
  "atk-vin02a10:560_6": "yaṁ pana atikkhittamajjaṁ hoti,",
  "atk-vin02a10:560_7": "ettha majjassa vaṇṇagandharasā paññāyanti,",
  "atk-vin02a10:560_8": "tasmiṁ āpattiyeva.",
  "atk-vin02a10:560_9": "Amajjaṁ ariṭṭhanti yo ariṭṭho majjaṁ na hoti,",
  "atk-vin02a10:560_10": "tasmiṁ anāpatti.",
  "atk-vin02a10:560_11": "Āmalakādīnaṁyeva kira rasena ariṭṭhaṁ karonti,",
  "atk-vin02a10:560_12": "so majjavaṇṇagandharasoyeva hoti,",
  "atk-vin02a10:560_13": "na ca majjaṁ;",
  "atk-vin02a10:560_14": "taṁ sandhāyetaṁ vuttaṁ.",
  "atk-vin02a10:560_15": "Yo pana sambhārapakkhitto,",
  "atk-vin02a10:560_16": "so majjaṁ hoti,",
  "atk-vin02a10:560_17": "bījato paṭṭhāya na vaṭṭati.",
  "atk-vin02a10:560_18": "Sesamettha uttānameva.",
  "atk-vin02a10:560_19": "Eḷakalomasamuṭṭhānaṁ – kiriyaṁ,",
  "atk-vin02a10:560_20": "nosaññāvimokkhaṁ,",
  "atk-vin02a10:560_21": "acittakaṁ,",
  "atk-vin02a10:560_22": "lokavajjaṁ,",
  "atk-vin02a10:560_23": "kāyakammaṁ akusalacittaṁ,",
  "atk-vin02a10:560_24": "tivedananti.",
  "atk-vin02a10:560_25": "Vatthuajānanatāya cettha acittakatā veditabbā,",
  "atk-vin02a10:560_26": "akusaleneva pātabbatāya lokavajjatāti.",
  "atk-vin02a10:561_0": "Surāpānasikkhāpadaṁ paṭhamaṁ.",
  "atk-vin02a10:562_0": "2. Aṅgulipatodakasikkhāpadavaṇṇanā",
  "atk-vin02a10:563_0": "330. Dutiye –",
  "atk-vin02a10:563_1": "aṅgulipatodakenāti aṅgulīhi upakacchakādighaṭṭanaṁ vuccati.",
  "atk-vin02a10:563_2": "Uttasantoti atihāsena kilamanto.",
  "atk-vin02a10:563_3": "Anassāsakoti upacchinnaassāsapassāsasañcāro hutvā.",
  "atk-vin02a10:563_4": "Anupasampannaṁ kāyena kāyanti ettha bhikkhunīpi anupasampannaṭṭhāne ṭhitā,",
  "atk-vin02a10:563_5": "tampi khiḍḍādhippāyena phusantassa dukkaṭaṁ.",
  "atk-vin02a10:563_6": "Sesamettha uttānameva.",
  "atk-vin02a10:564_0": "Paṭhamapārājikasamuṭṭhānaṁ – kiriyaṁ,",
  "atk-vin02a10:564_1": "saññāvimokkhaṁ,",
  "atk-vin02a10:564_2": "sacittakaṁ,",
  "atk-vin02a10:564_3": "lokavajjaṁ,",
  "atk-vin02a10:564_4": "kāyakammaṁ,",
  "atk-vin02a10:564_5": "akusalacittaṁ,",
  "atk-vin02a10:564_6": "dvivedananti.",
  "atk-vin02a10:565_0": "Aṅgulipatodakasikkhāpadaṁ dutiyaṁ.",
  "atk-vin02a10:566_0": "3. Hasadhammasikkhāpadavaṇṇanā",
  "atk-vin02a10:567_0": "335. Tatiye – appakataññunoti yaṁ bhagavatā pakataṁ paññattaṁ, taṁ na jānantīti attho.",
  "atk-vin02a10:568_0": "336.Udake hasadhammeti udakakīḷikā vuccati.",
  "atk-vin02a10:568_1": "Uparigopphaketi gopphakānaṁ uparibhāgappamāṇe.",
  "atk-vin02a10:568_2": "Hasādhippāyoti kīḷādhippāyo.",
  "atk-vin02a10:568_3": "Nimujjati vātiādīsu nimujjanatthāya orohantassa padavāre padavāre dukkaṭaṁ.",
  "atk-vin02a10:568_4": "Nimujjanummujjanesu payoge payoge pācittiyaṁ.",
  "atk-vin02a10:568_5": "Nimujjitvā antoudakeyeva gacchantassa hatthavārapadavāresu sabbattha pācittiyaṁ.",
  "atk-vin02a10:568_6": "Palavatīti tarati.",
  "atk-vin02a10:568_7": "Hatthehi tarantassa hatthavāre hatthavāre pācittiyaṁ.",
  "atk-vin02a10:568_8": "Pādesupi eseva nayo.",
  "atk-vin02a10:568_9": "Yena yena aṅgena tarati,",
  "atk-vin02a10:568_10": "tassa tassa payoge payoge pācittiyaṁ.",
  "atk-vin02a10:568_11": "Tīrato vā rukkhato vā udake patati,",
  "atk-vin02a10:568_12": "pācittiyameva.",
  "atk-vin02a10:568_13": "Nāvāya kīḷatīti phiyārittādīhi nāvaṁ pājento vā tīre ussārento vā nāvāya kīḷati, dukkaṭaṁ.",
  "atk-vin02a10:569_0": "Hatthena vātiādīsupi payoge payoge dukkaṭaṁ.",
  "atk-vin02a10:569_1": "Keci hatthena udake khittāya kathalāya patanuppatanavāresu dukkaṭaṁ vadanti,",
  "atk-vin02a10:569_2": "taṁ na gahetabbaṁ.",
  "atk-vin02a10:569_3": "Tattha hi ekapayogattā ekameva dukkaṭaṁ,",
  "atk-vin02a10:569_4": "apica uparigopphake vuttāni ummujjanādīni ṭhapetvā aññena yena kenaci ākārena udakaṁ otaritvā vā anotaritvā",
  "atk-vin02a10:569_5": "vā yattha katthaci ṭhitaṁ udakaṁ antamaso binduṁ gahetvā khipanakīḷāyapi kīḷantassa dukkaṭameva,",
  "atk-vin02a10:569_6": "atthajotakaṁ pana akkharaṁ likhituṁ vaṭṭati,",
  "atk-vin02a10:569_7": "ayamettha vinicchayo.",
  "atk-vin02a10:569_8": "Sesamettha uttānameva.",
  "atk-vin02a10:570_0": "Paṭhamapārājikasamuṭṭhānaṁ – kiriyaṁ,",
  "atk-vin02a10:570_1": "saññāvimokkhaṁ,",
  "atk-vin02a10:570_2": "sacittakaṁ,",
  "atk-vin02a10:570_3": "lokavajjaṁ,",
  "atk-vin02a10:570_4": "kāyakammaṁ,",
  "atk-vin02a10:570_5": "akusalacittaṁ,",
  "atk-vin02a10:570_6": "tivedananti.",
  "atk-vin02a10:571_0": "Hasadhammasikkhāpadaṁ tatiyaṁ.",
  "atk-vin02a10:572_0": "4. Anādariyasikkhāpadavaṇṇanā",
  "atk-vin02a10:573_0": "342.",
  "atk-vin02a10:573_1": "Catutthe –",
  "atk-vin02a10:573_2": "kathāyaṁ nasseyyāti kathaṁ ayaṁ dhammo tanti paveṇī nasseyya.",
  "atk-vin02a10:573_3": "Taṁ vā na sikkhitukāmoti yena paññattena vuccati,",
  "atk-vin02a10:573_4": "taṁ paññattaṁ na sikkhitukāmo.",
  "atk-vin02a10:573_5": "Apaññattenāti sutte vā abhidhamme vā āgatena.",
  "atk-vin02a10:574_0": "344.Evaṁamhākaṁ ācariyānaṁ uggahoti ettha gārayho ācariyuggaho na gahetabbo;",
  "atk-vin02a10:574_1": "paveṇiyā āgato ācariyuggahova gahetabbo.",
  "atk-vin02a10:574_2": "Kurundiyaṁ pana “lokavajje ācariyuggaho na vaṭṭati,",
  "atk-vin02a10:574_3": "paṇṇattivajje pana vaṭṭatī”ti vuttaṁ.",
  "atk-vin02a10:574_4": "Mahāpaccariyaṁ “suttaṁ suttānulomañca uggahitakānaṁyeva ācariyānaṁ uggaho pamāṇaṁ,",
  "atk-vin02a10:574_5": "ajānantānaṁ kathā appamāṇanti vuttaṁ.",
  "atk-vin02a10:574_6": "Taṁ sabbaṁ paveṇiyā āgatesamodhānaṁ gacchati.",
  "atk-vin02a10:574_7": "Sesaṁ uttānamevāti.",
  "atk-vin02a10:575_0": "Tisamuṭṭhānaṁ –",
  "atk-vin02a10:575_1": "kāyacittato vācācittato kāyavācācittato ca samuṭṭhāti, kiriyaṁ,",
  "atk-vin02a10:575_2": "saññāvimokkhaṁ,",
  "atk-vin02a10:575_3": "sacittakaṁ,",
  "atk-vin02a10:575_4": "lokavajjaṁ,",
  "atk-vin02a10:575_5": "kāyakammaṁ,",
  "atk-vin02a10:575_6": "vacīkammaṁ,",
  "atk-vin02a10:575_7": "akusalacittaṁ,",
  "atk-vin02a10:575_8": "dukkhavedananti.",
  "atk-vin02a10:576_0": "Anādariyasikkhāpadaṁ catutthaṁ.",
  "atk-vin02a10:577_0": "5. Bhiṁsāpanasikkhāpadavaṇṇanā",
  "atk-vin02a10:578_0": "345. Pañcame –",
  "atk-vin02a10:578_1": "rūpūpahārādayo manussaviggahe vuttanayeneva veditabbā.",
  "atk-vin02a10:578_2": "Sesaṁ uttānameva.",
  "atk-vin02a10:578_3": "Samuṭṭhānādīni anādariyasadisānevāti.",
  "atk-vin02a10:579_0": "Bhiṁsāpanasikkhāpadaṁ pañcamaṁ.",
  "atk-vin02a10:580_0": "6. Jotisikkhāpadavaṇṇanā",
  "atk-vin02a10:581_0": "350. Chaṭṭhe –",
  "atk-vin02a10:581_1": "bhaggāti janapadassa nāmaṁ.",
  "atk-vin02a10:581_2": "Saṁsumāragiranti nagarassa.",
  "atk-vin02a10:581_3": "Bhesakaḷāvananti tannissitavanassa.",
  "atk-vin02a10:581_4": "Taṁ pana migānaṁ phāsuvihāratthāya dinnattā migadāyoti vuccati.",
  "atk-vin02a10:581_5": "Samādahitvāti jāletvā.",
  "atk-vin02a10:581_6": "Paripātesīti anubandhi.",
  "atk-vin02a10:582_0": "352.Padīpepīti padīpujjalanepi.",
  "atk-vin02a10:582_1": "Jotikepīti pattapacanasedakammādīsu jotikaraṇe.",
  "atk-vin02a10:582_2": "Tathārūpapaccayāti padīpādipaccayā.",
  "atk-vin02a10:583_0": "354-",
  "atk-vin02a10:583_1": "5.Sayaṁ samādahatīti ettha jotiṁ samādahitukāmatāya araṇisaṇṭhapanato paṭṭhāya yāva jālā na uṭṭhahati,",
  "atk-vin02a10:583_2": "tāva sabbapayogesu dukkaṭaṁ.",
  "atk-vin02a10:583_3": "Paṭilātaṁ ukkhipatīti dayhamānaṁ alātaṁ patitaṁ ukkhipati,",
  "atk-vin02a10:583_4": "puna yathāṭhāne ṭhapetīti attho.",
  "atk-vin02a10:583_5": "Evaṁ avijjhātaṁ ukkhipitvā pakkhipantasseva dukkaṭaṁ,",
  "atk-vin02a10:583_6": "vijjhātaṁ puna jālāpentassa pācittiyameva.",
  "atk-vin02a10:584_0": "356.Tathārūpapaccayāti ṭhapetvā padīpādīni aññenapi tathārūpena paccayena samādahantassa anāpatti.",
  "atk-vin02a10:584_1": "Āpadāsūti duṭṭhavāḷamigaamanussehi upaddavo hoti,",
  "atk-vin02a10:584_2": "tattha samādahantassāpi anāpatti.",
  "atk-vin02a10:584_3": "Sesaṁ uttānamevāti.",
  "atk-vin02a10:584_4": "Chasamuṭṭhānaṁ – kiriyaṁ,",
  "atk-vin02a10:584_5": "nosaññāvimokkhaṁ,",
  "atk-vin02a10:584_6": "acittakaṁ,",
  "atk-vin02a10:584_7": "paṇṇattivajjaṁ,",
  "atk-vin02a10:584_8": "kāyakammaṁ,",
  "atk-vin02a10:584_9": "vacīkammaṁ, ticittaṁ,",
  "atk-vin02a10:584_10": "tivedananti.",
  "atk-vin02a10:585_0": "Jotisikkhāpadaṁ chaṭṭhaṁ.",
  "atk-vin02a10:586_0": "7. Nahānasikkhāpadavaṇṇanā",
  "atk-vin02a10:587_0": "364. Sattame –",
  "atk-vin02a10:587_1": "cuṇṇena vā mattikāya vāti ettha cuṇṇamattikānaṁ abhisaṅkharaṇakālato paṭṭhāya sabbapayogesu dukkaṭaṁ.",
  "atk-vin02a10:588_0": "366.Pāraṁ gacchanto nhāyatīti ettha sukkhāya nadiyā vālikaṁ ukkiritvā kataāvāṭakesupi nhāyituṁ vaṭṭati.",
  "atk-vin02a10:588_1": "Āpadāsūti bhamarādīhi anubaddhassa udake nimujjituṁ vaṭṭatīti.",
  "atk-vin02a10:588_2": "Sesamettha uttānameva.",
  "atk-vin02a10:588_3": "Eḷakalomasamuṭṭhānaṁ – kiriyaṁ,",
  "atk-vin02a10:588_4": "nosaññāvimokkhaṁ,",
  "atk-vin02a10:588_5": "acittakaṁ,",
  "atk-vin02a10:588_6": "paṇṇattivajjaṁ,",
  "atk-vin02a10:588_7": "kāyakammaṁ, ticittaṁ,",
  "atk-vin02a10:588_8": "tivedananti.",
  "atk-vin02a10:589_0": "Nahānasikkhāpadaṁ sattamaṁ.",
  "atk-vin02a10:590_0": "8. Dubbaṇṇakaraṇasikkhāpadavaṇṇanā",
  "atk-vin02a10:591_0": "368- 9. Aṭṭhame –",
  "atk-vin02a10:591_1": "navaṁ pana bhikkhunā cīvaralābhenāti ettha alabhīti labho;",
  "atk-vin02a10:591_2": "labhoyeva lābho.",
  "atk-vin02a10:591_3": "Kiṁ alabhi? Cīvaraṁ. Kīdisaṁ? Navaṁ.",
  "atk-vin02a10:591_4": "Iti “navacīvaralābhenā”ti vattabbe anunāsikalopaṁ akatvā “navacīvaralābhenā”ti vuttaṁ;",
  "atk-vin02a10:591_5": "paṭiladdhanavacīvarenāti attho.",
  "atk-vin02a10:591_6": "Majjhe ṭhitapadadvaye panāti nipāto.",
  "atk-vin02a10:591_7": "Bhikkhunāti yena laddhaṁ tassa nidassanaṁ.",
  "atk-vin02a10:591_8": "Padabhājane pana byañjanaṁ anādiyitvā yaṁ laddhaṁ taṁ dassetuṁ “cīvaraṁ nāma channaṁ cīvarāna”ntiādi vuttaṁ.",
  "atk-vin02a10:591_9": "Cīvaranti ettha yaṁ nivāsetuṁ vā pārupituṁ vā sakkā hoti,",
  "atk-vin02a10:591_10": "tadeva veditabbaṁ.",
  "atk-vin02a10:591_11": "Teneva “vikappanupagapacchima”nti na vuttaṁ.",
  "atk-vin02a10:591_12": "Kaṁsanīlanti cammakāranīlaṁ.",
  "atk-vin02a10:591_13": "Mahāpaccariyaṁ pana “ayomalaṁ lohamalaṁ etaṁ kaṁsanīlaṁ nāmā”ti vuttaṁ.",
  "atk-vin02a10:591_14": "Palāsanīlanti yo koci nīlavaṇṇo paṇṇaraso.",
  "atk-vin02a10:591_15": "Dubbaṇṇakaraṇaṁ ādātabbanti etaṁ kappabinduṁ sandhāya vuttaṁ;",
  "atk-vin02a10:591_16": "na nīlādīhi sakalacīvarassa dubbaṇṇakaraṇaṁ.",
  "atk-vin02a10:591_17": "Tañca pana kappaṁ ādiyantena cīvaraṁ rajitvā catūsu vā koṇesu tīsu vā dvīsu vā ekasmiṁ vā koṇe morassa",
  "atk-vin02a10:591_18": "akkhimaṇḍalamattaṁ vā maṅkulapiṭṭhimattaṁ vā ādātabbaṁ.",
  "atk-vin02a10:591_19": "Mahāpaccariyaṁ “patte vā gaṇṭhiyaṁ vā na vaṭṭatī”ti vuttaṁ.",
  "atk-vin02a10:591_20": "Mahāaṭṭhakathāyaṁ pana “vaṭṭatiyevā”ti vuttaṁ.",
  "atk-vin02a10:591_21": "Pāḷikappakaṇṇikakappādayo pana sabbattha paṭisiddhā,",
  "atk-vin02a10:591_22": "tasmā ṭhapetvā ekaṁ vaṭṭabinduṁ aññena kenacipi vikārena kappo na kātabbo.",
  "atk-vin02a10:592_0": "371.Aggaḷetiādīsu etāni aggaḷādīni kappakatacīvare pacchā āropetvā kappakaraṇakiccaṁ natthi.",
  "atk-vin02a10:592_1": "Sesaṁ uttānameva.",
  "atk-vin02a10:592_2": "Eḷakalomasamuṭṭhānaṁ –",
  "atk-vin02a10:592_3": "kiriyākiriyaṁ,",
  "atk-vin02a10:592_4": "nosaññāvimokkhaṁ,",
  "atk-vin02a10:592_5": "acittakaṁ,",
  "atk-vin02a10:592_6": "paṇṇattivajjaṁ;",
  "atk-vin02a10:592_7": "kāyakammaṁ, ticittaṁ,",
  "atk-vin02a10:592_8": "tivedananti.",
  "atk-vin02a10:593_0": "Dubbaṇṇakaraṇasikkhāpadaṁ aṭṭhamaṁ.",
  "atk-vin02a10:594_0": "9. Vikappanasikkhāpadavaṇṇanā",
  "atk-vin02a10:595_0": "374. Navame –",
  "atk-vin02a10:595_1": "tassa vā adinnanti cīvarasāmikassa “paribhuñja vā vissajjehi vā yathāpaccayaṁ vā karohī”ti evaṁ vatvā adinnaṁ.",
  "atk-vin02a10:595_2": "Tassa vā avissasantoti yena vinayakammaṁ kataṁ,",
  "atk-vin02a10:595_3": "tassa avissāsena vā.",
  "atk-vin02a10:595_4": "Tena pana dinnaṁ vā tassa vissāsena vā paribhuñjantassa anāpatti.",
  "atk-vin02a10:595_5": "Sesamettha tiṁsakavaṇṇanāyaṁ vuttanayattā uttānamevāti.",
  "atk-vin02a10:595_6": "Kathinasamuṭṭhānaṁ –",
  "atk-vin02a10:595_7": "kāyavācato kāyavācācittato ca samuṭṭhāti,",
  "atk-vin02a10:595_8": "kiriyākiriyaṁ,",
  "atk-vin02a10:595_9": "nosaññāvimokkhaṁ,",
  "atk-vin02a10:595_10": "acittakaṁ,",
  "atk-vin02a10:595_11": "paṇṇattivajjaṁ,",
  "atk-vin02a10:595_12": "kāyakammaṁ,",
  "atk-vin02a10:595_13": "vacīkammaṁ, ticittaṁ,",
  "atk-vin02a10:595_14": "tivedananti.",
  "atk-vin02a10:596_0": "Vikappanasikkhāpadaṁ navamaṁ.",
  "atk-vin02a10:597_0": "10. Cīvarāpanidhānasikkhāpadavaṇṇanā",
  "atk-vin02a10:598_0": "377- 81. Dasame –",
  "atk-vin02a10:598_1": "apanidhentīti apanetvā nidhenti.",
  "atk-vin02a10:598_2": "Hasāpekkhoti hasādhippāyo.",
  "atk-vin02a10:598_3": "Aññaṁ parikkhāranti pāḷiyā anāgataṁ pattatthavikādiṁ.",
  "atk-vin02a10:598_4": "Dhammiṁ kathaṁ katvāti “samaṇena nāma anihitaparikkhārena bhavituṁ na vaṭṭatī”ti evaṁ dhammakathaṁ kathetvā dassāmīti nikkhipato anāpatti.",
  "atk-vin02a10:598_5": "Sesamettha uttānameva.",
  "atk-vin02a10:598_6": "Tisamuṭṭhānaṁ – kiriyaṁ,",
  "atk-vin02a10:598_7": "saññāvimokkhaṁ,",
  "atk-vin02a10:598_8": "sacittakaṁ,",
  "atk-vin02a10:598_9": "lokavajjaṁ,",
  "atk-vin02a10:598_10": "kāyakammaṁ,",
  "atk-vin02a10:598_11": "vacīkammaṁ,",
  "atk-vin02a10:598_12": "akusalacittaṁ,",
  "atk-vin02a10:598_13": "tivedananti.",
  "atk-vin02a10:599_0": "Cīvarāpanidhānasikkhāpadaṁ dasamaṁ.",
  "atk-vin02a10:600_0": "Samatto vaṇṇanākkamena surāpānavaggo chaṭṭho.",
  "atk-vin02a10:601_0": "7. Sappāṇakavaggo",
  "atk-vin02a10:602_0": "1. Sañciccapāṇasikkhāpadavaṇṇanā",
  "atk-vin02a10:603_0": "382.",
  "atk-vin02a10:603_1": "Sappāṇakavaggassa paṭhamasikkhāpade –",
  "atk-vin02a10:603_2": "issāso hotīti gihikāle dhanuggahācariyo hoti.",
  "atk-vin02a10:603_3": "Jīvitā voropitāti jīvitā viyojitā.",
  "atk-vin02a10:604_0": "Sikkhāpadepi voropeyyāti viyojeyya.",
  "atk-vin02a10:604_1": "Yasmā pana vohāramattamevetaṁ;",
  "atk-vin02a10:604_2": "na hettha kiñci viyojite sīsālaṅkāre sīsaṁ viya jīvitā voropite pāṇepi jīvitaṁ nāma visuṁ tiṭṭhati,",
  "atk-vin02a10:604_3": "aññadatthu antaradhānameva gacchati,",
  "atk-vin02a10:604_4": "tasmā tamatthaṁ dassetuṁ padabhājane “jīvitindriyaṁ upacchindatī”tiādi vuttaṁ.",
  "atk-vin02a10:604_5": "Imasmiñca sikkhāpade tiracchānagatoyeva “pāṇo”ti veditabbo.",
  "atk-vin02a10:604_6": "Taṁ khuddakampi mahantampi mārentassa āpattinānākaraṇaṁ natthi.",
  "atk-vin02a10:604_7": "Mahante pana upakkamamahantattā akusalamahattaṁ hoti.",
  "atk-vin02a10:604_8": "Pāṇe pāṇasaññīti antamaso mañcapīṭhaṁ sodhento maṅgulabījakepi pāṇasaññī nikkāruṇikatāya taṁ bhindanto apaneti,",
  "atk-vin02a10:604_9": "pācittiyaṁ.",
  "atk-vin02a10:604_10": "Tasmā evarūpesu ṭhānesu kāruññaṁ upaṭṭhapetvā appamattena vattaṁ kātabbaṁ.",
  "atk-vin02a10:604_11": "Sesaṁ manussaviggahe vuttanayeneva veditabbaṁ saddhiṁ samuṭṭhānādīhīti.",
  "atk-vin02a10:605_0": "Sañciccapāṇasikkhāpadaṁ paṭhamaṁ.",
  "atk-vin02a10:606_0": "2. Sappāṇakasikkhāpadavaṇṇanā",
  "atk-vin02a10:607_0": "387. Dutiye –",
  "atk-vin02a10:607_1": "sappāṇakanti ye pāṇakā paribhogena maranti,",
  "atk-vin02a10:607_2": "tehi pāṇakehi sappāṇakaṁ,",
  "atk-vin02a10:607_3": "tādisañhi jānaṁ paribhuñjato payoge payoge pācittiyaṁ.",
  "atk-vin02a10:607_4": "Pattapūrampi avicchinditvā ekapayogena pivato ekā āpatti.",
  "atk-vin02a10:607_5": "Tādisena udakena sāmisaṁ pattaṁ āviñchitvā dhovatopi tādise udake uṇhayāgupattaṁ nibbāpayatopi taṁ udakaṁ",
  "atk-vin02a10:607_6": "hatthena vā uḷuṅkena vā gahetvā nhāyatopi payoge payoge pācittiyaṁ.",
  "atk-vin02a10:607_7": "Udakasoṇḍiṁ vā pokkharaṇiṁ vā pavisitvā bahinikkhamanatthāya vīciṁ uṭṭhāpayatopi.",
  "atk-vin02a10:607_8": "Soṇḍiṁ vā pokkharaṇiṁ vā sodhentehi tato gahitaudakaṁ udakeyeva āsiñcitabbaṁ.",
  "atk-vin02a10:607_9": "Samīpamhi udake asati kappiyaudakassa aṭṭha vā dasa vā ghaṭe udakasaṇṭhānakappadese āsiñcitvā tattha āsiñcitabbaṁ.",
  "atk-vin02a10:607_10": "“Pavaṭṭitvā udake patissatī”ti uṇhapāsāṇe udakaṁ nāsiñcitabbaṁ.",
  "atk-vin02a10:607_11": "Kappiyaudakena pana pāsāṇaṁ nibbāpetvā āsiñcituṁ vaṭṭati.",
  "atk-vin02a10:607_12": "Sesamettha uttānameva.",
  "atk-vin02a10:608_0": "Tisamuṭṭhānaṁ – kiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ,",
  "atk-vin02a10:609_0": "Vacīkammaṁ, ticittaṁ,",
  "atk-vin02a10:609_1": "tivedananti.",
  "atk-vin02a10:609_2": "Ettha ca paṭaṅgapāṇakānaṁ patanaṁ ñatvāpi suddhacittatāya dīpajālane viya sappāṇakabhāvaṁ ñatvāpi udakasaññāya",
  "atk-vin02a10:609_3": "paribhuñjitabbato paṇṇattivajjatā veditabbāti.",
  "atk-vin02a10:610_0": "Sappāṇakasikkhāpadaṁ dutiyaṁ.",
  "atk-vin02a10:611_0": "3. Ukkoṭanasikkhāpadavaṇṇanā",
  "atk-vin02a10:612_0": "392.",
  "atk-vin02a10:612_1": "Tatiyasikkhāpade –",
  "atk-vin02a10:612_2": "ukkoṭentīti tassa tassa bhikkhuno santikaṁ gantvā “akataṁ kamma”ntiādīni vadantā uccālenti;",
  "atk-vin02a10:612_3": "yathāpatiṭṭhitabhāvena patiṭṭhātuṁ na denti.",
  "atk-vin02a10:613_0": "393.Yathādhammanti yo yassa adhikaraṇassa vūpasamanāya dhammo vutto,",
  "atk-vin02a10:613_1": "teneva dhammenāti attho.",
  "atk-vin02a10:613_2": "Nihatādhikaraṇanti nihataṁ adhikaraṇaṁ;",
  "atk-vin02a10:613_3": "satthārā vuttadhammeneva vūpasamitaṁ adhikaraṇanti attho.",
  "atk-vin02a10:614_0": "395.Dhammakamme dhammakammasaññīti yena kammena taṁ adhikaraṇaṁ vūpasamitaṁ,",
  "atk-vin02a10:614_1": "tañce dhammakammaṁ hoti,",
  "atk-vin02a10:614_2": "tasmiṁ dhammakamme ayampi dhammakammasaññī hutvā yadi ukkoṭeti,",
  "atk-vin02a10:614_3": "pācittiyaṁ āpajjatīti attho.",
  "atk-vin02a10:614_4": "Etena nayena sesapadānipi veditabbāni.",
  "atk-vin02a10:614_5": "Ayamettha saṅkhepo,",
  "atk-vin02a10:614_6": "vitthāro pana “imesaṁ catunnaṁ adhikaraṇānaṁ kati ukkoṭanā”tiādinā nayena parivāre vutto.",
  "atk-vin02a10:614_7": "Aṭṭhakathāsu taṁ sabbaṁ āharitvā tassevattho vaṇṇito.",
  "atk-vin02a10:614_8": "Mayaṁ pana taṁ tattheva vaṇṇayissāma.",
  "atk-vin02a10:614_9": "Idha āharitvā vaṇṇiyamāne hi suṭṭhutaraṁ sammoho bhaveyyāti na vaṇṇayimha.",
  "atk-vin02a10:614_10": "Sesamettha uttānameva.",
  "atk-vin02a10:614_11": "Tisamuṭṭhānaṁ – kiriyaṁ,",
  "atk-vin02a10:614_12": "saññāvimokkhaṁ,",
  "atk-vin02a10:614_13": "sacittakaṁ,",
  "atk-vin02a10:614_14": "lokavajjaṁ,",
  "atk-vin02a10:614_15": "kāyakammaṁ,",
  "atk-vin02a10:614_16": "vacīkammaṁ,",
  "atk-vin02a10:614_17": "akusalacittaṁ,",
  "atk-vin02a10:614_18": "dukkhavedananti.",
  "atk-vin02a10:615_0": "Ukkoṭanasikkhāpadaṁ tatiyaṁ.",
  "atk-vin02a10:616_0": "4. Duṭṭhullasikkhāpadavaṇṇanā",
  "atk-vin02a10:617_0": "399.",
  "atk-vin02a10:617_1": "Catutthe –",
  "atk-vin02a10:617_2": "duṭṭhullā nāma āpattīti ettha cattāri pārājikāni atthuddhāravasena dassitāni,",
  "atk-vin02a10:617_3": "saṅghādisesāpatti pana adhippetā,",
  "atk-vin02a10:617_4": "taṁ chādentassa pācittiyaṁ.",
  "atk-vin02a10:617_5": "Dhuraṁ nikkhittamatteti dhure nikkhittamatte.",
  "atk-vin02a10:617_6": "Sacepi dhuraṁ nikkhipitvā pacchā āroceti,",
  "atk-vin02a10:617_7": "na rakkhati;",
  "atk-vin02a10:617_8": "dhuraṁ nikkhittamatteyeva pācittiyanti vuttaṁ hoti.",
  "atk-vin02a10:617_9": "Sace pana evaṁ dhuraṁ nikkhipitvā paṭicchādanatthameva aññassa āroceti,",
  "atk-vin02a10:617_10": "sopi aññassāti etenupāyena samaṇasatampi samaṇasahassampi āpattiṁ āpajjatiyeva tāva,",
  "atk-vin02a10:617_11": "yāva koṭi na chijjati.",
  "atk-vin02a10:617_12": "Kadā pana koṭi chijjatīti?",
  "atk-vin02a10:617_13": "Mahāsumatthero tāva vadati –",
  "atk-vin02a10:617_14": "“āpattiṁ āpanno ekassa āroceti,",
  "atk-vin02a10:617_15": "so paṭinivattitvā tasseva āroceti;",
  "atk-vin02a10:617_16": "evaṁ koṭi chijjatī”ti.",
  "atk-vin02a10:617_17": "Mahāpadumatthero panāha –",
  "atk-vin02a10:617_18": "“ayañhi vatthupuggaloyeva.",
  "atk-vin02a10:617_19": "Āpattiṁ āpanno pana ekassa bhikkhuno āroceti,",
  "atk-vin02a10:617_20": "ayaṁ aññassa āroceti,",
  "atk-vin02a10:617_21": "so paṭinivattitvā yenassa ārocitaṁ,",
  "atk-vin02a10:617_22": "tasseva āroceti;",
  "atk-vin02a10:617_23": "evaṁ tatiyena puggalena dutiyassa ārocite koṭi chinnā hotī”ti.",
  "atk-vin02a10:618_0": "400.Aduṭṭhullaṁ āpattinti avasese pañcāpattikkhandhe.",
  "atk-vin02a10:618_1": "Anupasampannassa duṭṭhullaṁ vā aduṭṭhullaṁ vā ajjhācāranti ettha anupasampannassa sukkavissaṭṭhi ca kāyasaṁsaggo cāti ayaṁ duṭṭhullaajjhācāro nāma.",
  "atk-vin02a10:618_2": "Sesamettha uttānamevāti.",
  "atk-vin02a10:618_3": "Dhuranikkhepasamuṭṭhānaṁ –",
  "atk-vin02a10:618_4": "kāyavācācittato samuṭṭhāti, akiriyaṁ,",
  "atk-vin02a10:618_5": "saññāvimokkhaṁ,",
  "atk-vin02a10:618_6": "sacittakaṁ,",
  "atk-vin02a10:618_7": "lokavajjaṁ,",
  "atk-vin02a10:618_8": "kāyakammaṁ,",
  "atk-vin02a10:618_9": "vacīkammaṁ,",
  "atk-vin02a10:618_10": "akusalacittaṁ,",
  "atk-vin02a10:618_11": "dukkhavedananti.",
  "atk-vin02a10:619_0": "Duṭṭhullasikkhāpadaṁ catutthaṁ.",
  "atk-vin02a10:620_0": "5. Ūnavīsativassasikkhāpadavaṇṇanā",
  "atk-vin02a10:621_0": "402.",
  "atk-vin02a10:621_1": "Pañcamasikkhāpade –",
  "atk-vin02a10:621_2": "aṅguliyo dukkhā bhavissantīti akkharāni likhantassa aṅguliyo dukkhā bhavissantīti cintesuṁ.",
  "atk-vin02a10:621_3": "Urassa dukkhoti gaṇanaṁ sikkhantena bahuṁ cintetabbaṁ hoti,",
  "atk-vin02a10:621_4": "tenassa uro dukkho bhavissatīti maññiṁsu.",
  "atk-vin02a10:621_5": "Akkhīni dukkhā bhavissantīti rūpasuttaṁ sikkhantena kahāpaṇā parivattetvā parivattetvā passitabbā honti,",
  "atk-vin02a10:621_6": "tenassa akkhīni dukkhāni bhavissantīti maññiṁsu.",
  "atk-vin02a10:621_7": "Ḍaṁsādīsu ḍaṁsāti piṅgalamakkhikāyo.",
  "atk-vin02a10:621_8": "Dukkhānanti dukkhamānaṁ.",
  "atk-vin02a10:621_9": "Tibbānanti bahalānaṁ.",
  "atk-vin02a10:621_10": "Kharānanti tikhiṇānaṁ.",
  "atk-vin02a10:621_11": "Kaṭukānanti pharusānaṁ;",
  "atk-vin02a10:621_12": "amanāpatāya vā kaṭukarasasadisānaṁ.",
  "atk-vin02a10:621_13": "Asātānanti amadhurānaṁ.",
  "atk-vin02a10:621_14": "Pāṇaharānanti jīvitaharānaṁ.",
  "atk-vin02a10:622_0": "404.Sīmaṁ sammannatīti navaṁ sīmaṁ bandhati.",
  "atk-vin02a10:622_1": "Kurundiyaṁ pana udakukkhepaparicchindanepi dukkaṭaṁ vuttaṁ.",
  "atk-vin02a10:622_2": "Paripuṇṇavīsativassoti paṭisandhiggahaṇato paṭṭhāya paripuṇṇavīsativasso;",
  "atk-vin02a10:622_3": "gabbhavīsopi hi paripuṇṇavīsativassotveva saṅkhye gacchati. Yathāha –",
  "atk-vin02a10:623_0": "“Tena kho pana samayena āyasmā kumārakassapo gabbhavīso upasampanno hoti.",
  "atk-vin02a10:623_1": "Atha kho āyasmato kumārakassapassa etadahosi –",
  "atk-vin02a10:623_2": "‘bhagavatā paññattaṁ,",
  "atk-vin02a10:623_3": "na ūnavīsativasso puggalo upasampādetabboti.",
  "atk-vin02a10:623_4": "Ahañcamhi gabbhavīso upasampanno.",
  "atk-vin02a10:623_5": "Upasampanno nukhomhi,",
  "atk-vin02a10:623_6": "nanu kho upasampanno’ti.",
  "atk-vin02a10:623_7": "Bhagavato etamatthaṁ ārocesuṁ.",
  "atk-vin02a10:623_8": "Yaṁ bhikkhave mātukucchimhi paṭhamaṁ cittaṁ uppannaṁ,",
  "atk-vin02a10:623_9": "paṭhamaṁ viññāṇaṁ pātubhūtaṁ tadupādāya sāvassa jāti.",
  "atk-vin02a10:623_10": "Anujānāmi,",
  "atk-vin02a10:623_11": "bhikkhave,",
  "atk-vin02a10:623_12": "gabbhavīsaṁ upasampādetu”nti.",
  "atk-vin02a10:624_0": "Tattha yo dvādasamāse mātukucchismiṁ vasitvā mahāpavāraṇāya jāto,",
  "atk-vin02a10:624_1": "so tato paṭṭhāya yāva ekūnavīsatime vasse mahāpavāraṇā,",
  "atk-vin02a10:624_2": "taṁ atikkamitvā pāṭipade upasampādetabbo.",
  "atk-vin02a10:624_3": "Etenupāyena hāyanavaḍḍhanaṁ veditabbaṁ.",
  "atk-vin02a10:625_0": "Porāṇakattherā pana ekūnavīsativassaṁ sāmaṇeraṁ nikkhamanīyapuṇṇamāsiṁ atikkamma pāṭipadadivase upasampādenti,",
  "atk-vin02a10:625_1": "taṁ kasmāti? Vuccate –",
  "atk-vin02a10:625_2": "ekasmiṁ vasse cha cātuddasikauposathā honti.",
  "atk-vin02a10:625_3": "Iti vīsatiyā vassesu cattāro māsā parihāyanti.",
  "atk-vin02a10:625_4": "Rājāno tatiye tatiye vasse vassaṁ ukkaḍḍhanti.",
  "atk-vin02a10:625_5": "Iti aṭṭhārasasu vassesu cha māsā vaḍḍhanti,",
  "atk-vin02a10:625_6": "tato uposathavasena parihīne cattāro māse apanetvā dve māsā avasesā honti,",
  "atk-vin02a10:625_7": "te dve māse gahetvā vīsativassāni paripuṇṇāni hontīti nikkaṅkhā hutvā nikkhamanīyapuṇṇamāsiṁ atikkamma pāṭipade upasampādenti.",
  "atk-vin02a10:625_8": "Ettha pana yo pavāretvā vīsativasso bhavissati,",
  "atk-vin02a10:625_9": "taṁ sandhāya “ekūnavīsativassa”nti vuttaṁ.",
  "atk-vin02a10:625_10": "Tasmā yo mātukucchismiṁ dvādasamāse vasi,",
  "atk-vin02a10:625_11": "so ekavīsativasso hoti.",
  "atk-vin02a10:625_12": "Yo sattamāse vasi,",
  "atk-vin02a10:625_13": "so sattamāsādhikavīsativasso.",
  "atk-vin02a10:625_14": "Chamāsajāto pana na jīvati.",
  "atk-vin02a10:626_0": "406.Anāpatti ūnavīsativassaṁ paripuṇṇavīsativassasaññīti ettha kiñcāpi upasampādentassa anāpatti,",
  "atk-vin02a10:626_1": "puggalo pana anupasampannova hoti.",
  "atk-vin02a10:626_2": "Sace pana so dasavassaccayena aññaṁ upasampādeti,",
  "atk-vin02a10:626_3": "tañce muñcitvā gaṇo pūrati,",
  "atk-vin02a10:626_4": "sūpasampanno.",
  "atk-vin02a10:626_5": "Sopi ca yāva na jānāti,",
  "atk-vin02a10:626_6": "tāvassa neva saggantarāyo na mokkhantarāyo,",
  "atk-vin02a10:626_7": "ñatvā pana puna upasampajjitabbaṁ.",
  "atk-vin02a10:626_8": "Sesaṁ uttānameva.",
  "atk-vin02a10:627_0": "Tisamuṭṭhānaṁ – kiriyaṁ, saññāvimokkhaṁ, sacittakaṁ, paṇṇattivajjaṁ, kāyakammaṁ,",
  "atk-vin02a10:628_0": "Vacīkammaṁ, ticittaṁ, tivedananti.",
  "atk-vin02a10:629_0": "Ūnavīsativassasikkhāpadaṁ pañcamaṁ.",
  "atk-vin02a10:630_0": "6. Theyyasatthasikkhāpadavaṇṇanā",
  "atk-vin02a10:631_0": "407. Chaṭṭhe –",
  "atk-vin02a10:631_1": "paṭiyālokanti sūriyālokassa paṭimukhaṁ;",
  "atk-vin02a10:631_2": "pacchimadisanti attho.",
  "atk-vin02a10:631_3": "Kammiyāti suṅkaṭṭhāne kammikā.",
  "atk-vin02a10:632_0": "409.Rājānaṁ vā theyyaṁ gacchantīti rājānaṁ vā thenetvā vañcetvā rañño santakaṁ kiñci gahetvā idāni na tassa dassāmāti gacchanti.",
  "atk-vin02a10:633_0": "411.Visaṅketenāti kālavisaṅketena divasavisaṅketena ca gacchato anāpatti.",
  "atk-vin02a10:633_1": "Maggavisaṅketena pana aṭavivisaṅketena vā āpattiyeva.",
  "atk-vin02a10:633_2": "Sesamettha bhikkhunivagge vuttanayattā uttānatthameva.",
  "atk-vin02a10:633_3": "Theyyasatthasamuṭṭhānaṁ –",
  "atk-vin02a10:633_4": "kāyacittato kāyavācācittato ca samuṭṭhāti, kiriyaṁ,",
  "atk-vin02a10:633_5": "saññāvimokkhaṁ,",
  "atk-vin02a10:633_6": "sacittakaṁ,",
  "atk-vin02a10:633_7": "paṇṇattivajjaṁ,",
  "atk-vin02a10:633_8": "kāyakammaṁ,",
  "atk-vin02a10:633_9": "vacīkammaṁ, ticittaṁ,",
  "atk-vin02a10:633_10": "tivedananti.",
  "atk-vin02a10:634_0": "Theyyasatthasikkhāpadaṁ chaṭṭhaṁ.",
  "atk-vin02a10:635_0": "7. Saṁvidhānasikkhāpadavaṇṇanā",
  "atk-vin02a10:636_0": "412. Sattame –",
  "atk-vin02a10:636_1": "padhūpento nisīdīti pajjhāyanto attānaṁyeva paribhāsanto nisīdi.",
  "atk-vin02a10:636_2": "Nāyyo so bhikkhu maṁ nippātesīti ayyo ayaṁ bhikkhu maṁ na nikkhāmesi;",
  "atk-vin02a10:636_3": "na maṁ gahetvā agamāsīti attho.",
  "atk-vin02a10:636_4": "Sesamettha bhikkhuniyā saddhiṁ saṁvidhānasikkhāpade vuttanayeneva veditabbaṁ saddhiṁ samuṭṭhānādīhīti.",
  "atk-vin02a10:637_0": "Saṁvidhānasikkhāpadaṁ sattamaṁ.",
  "atk-vin02a10:638_0": "8. Ariṭṭhasikkhāpadavaṇṇanā",
  "atk-vin02a10:639_0": "417. Aṭṭhame –",
  "atk-vin02a10:639_1": "gaddhe bādhayiṁsūti gaddhabādhino;",
  "atk-vin02a10:639_2": "gaddhabādhino pubbapurisā assāti gaddhabādhipubbo,",
  "atk-vin02a10:639_3": "tassa gaddhabādhipubbassa gijjhaghātakakulappasutassāti attho.",
  "atk-vin02a10:640_0": "Saggamokkhānaṁ antarāyaṁ karontīti antarāyikā.",
  "atk-vin02a10:640_1": "Te kammakilesavipākaupavādaāṇāvītikkamavasena pañcavidhā.",
  "atk-vin02a10:640_2": "Tattha pañcānantariyakammā kammantarāyikā nāma.",
  "atk-vin02a10:640_3": "Tathā bhikkhunīdūsakakammaṁ,",
  "atk-vin02a10:640_4": "taṁ pana mokkhasseva antarāyaṁ karoti,",
  "atk-vin02a10:640_5": "na saggassa.",
  "atk-vin02a10:640_6": "Niyatamicchādiṭṭhidhammā kilesantarāyikā nāma.",
  "atk-vin02a10:640_7": "Paṇḍakatiracchānagataubhatobyañjanakānaṁ paṭisandhidhammā vipākantarāyikā nāma.",
  "atk-vin02a10:640_8": "Ariyūpavādā upavādantarāyikā nāma,",
  "atk-vin02a10:640_9": "te pana yāva ariye na khamāpenti tāvadeva,",
  "atk-vin02a10:640_10": "na tato paraṁ.",
  "atk-vin02a10:640_11": "Sañcicca āpannā āpattiyo āṇāvītikkamantarāyikā nāma,",
  "atk-vin02a10:640_12": "tāpi yāva bhikkhubhāvaṁ vā paṭijānāti,",
  "atk-vin02a10:640_13": "na vuṭṭhāti vā na deseti vā tāvadeva,",
  "atk-vin02a10:640_14": "na tato paraṁ.",
  "atk-vin02a10:641_0": "Tatrāyaṁ bhikkhu bahussuto dhammakathiko sesantarāyike jānāti,",
  "atk-vin02a10:641_1": "vinaye pana akovidattā paṇṇattivītikkamantarāyike na jānāti,",
  "atk-vin02a10:641_2": "tasmā rahogato evaṁ cintesi –",
  "atk-vin02a10:641_3": "“ime āgārikā pañca kāmaguṇe paribhuñjantā sotāpannāpi sakadāgāminopi anāgāminopi honti,",
  "atk-vin02a10:641_4": "bhikkhūpi manāpikāni cakkhuviññeyyāni rūpāni passanti…pe…",
  "atk-vin02a10:641_5": "kāyaviññeyye phoṭṭhabbe phusanti,",
  "atk-vin02a10:641_6": "mudukāni attharaṇapāvuraṇādīni paribhuñjanti,",
  "atk-vin02a10:641_7": "etaṁ sabbaṁ vaṭṭati.",
  "atk-vin02a10:641_8": "Kasmā itthirūpā…pe…",
  "atk-vin02a10:641_9": "itthiphoṭṭhabbā eva na vaṭṭanti,",
  "atk-vin02a10:641_10": "etepi vaṭṭantī”ti.",
  "atk-vin02a10:641_11": "Evaṁ rasena rasaṁ saṁsanditvā sacchandarāgaparibhogañca nicchandarāgaparibhogañca ekaṁ katvā thūlavākehi",
  "atk-vin02a10:641_12": "saddhiṁ atisukhumasuttaṁ ghaṭento viya sāsapena saddhiṁ sineruṁ upasaṁharanto viya pāpakaṁ diṭṭhigataṁ",
  "atk-vin02a10:641_13": "uppādetvā “kiṁ bhagavatā mahāsamuddaṁ bandhantena viya mahatā ussāhena paṭhamapārājikaṁ paññattaṁ,",
  "atk-vin02a10:641_14": "natthi ettha doso”ti sabbaññutaññāṇena saddhiṁ paṭivirujjhanto bhabbapuggalānaṁ āsaṁ chindanto jinassa āṇācakke pahāramadāsi. Tenāha –",
  "atk-vin02a10:641_15": "“tathāhaṁ bhagavatā dhammaṁ desitaṁ ājānāmī”tiādi.",
  "atk-vin02a10:642_0": "Aṭṭhikaṅkalūpamātiādimhi aṭṭhikaṅkalūpamā appassādaṭṭhena.",
  "atk-vin02a10:642_1": "Maṁsapesūpamā bahusādhāraṇaṭṭhena.",
  "atk-vin02a10:642_2": "Tiṇukkūpamā anudahanaṭṭhena.",
  "atk-vin02a10:642_3": "Aṅgārakāsūpamā mahābhitāpanaṭṭhena.",
  "atk-vin02a10:642_4": "Supinakūpamā ittarapaccupaṭṭhānaṭṭhena.",
  "atk-vin02a10:642_5": "Yācitakūpamā tāvakālikaṭṭhena.",
  "atk-vin02a10:642_6": "Rukkhaphalūpamā sabbaṅgapaccaṅgapalibhañjanaṭṭhena.",
  "atk-vin02a10:642_7": "Asisūnūpamā adhikuṭṭanaṭṭhena.",
  "atk-vin02a10:642_8": "Sattisūlūpamā vinivijjhanaṭṭhena.",
  "atk-vin02a10:642_9": "Sappasirūpamā sāsaṅkasappaṭibhayaṭṭhenāti ayamettha saṅkhepo.",
  "atk-vin02a10:642_10": "Vitthāro pana papañcasūdaniyaṁ majjhimaṭṭhakathāyaṁ gahetabbo.",
  "atk-vin02a10:642_11": "Evaṁ byākhoti evaṁ viya kho.",
  "atk-vin02a10:642_12": "Sesamettha pubbe vuttanayattā uttānameva.",
  "atk-vin02a10:643_0": "Samanubhāsanasamuṭṭhānaṁ –",
  "atk-vin02a10:643_1": "kāyavācācittato samuṭṭhāti, akiriyaṁ,",
  "atk-vin02a10:643_2": "saññāvimokkhaṁ,",
  "atk-vin02a10:643_3": "sacittakaṁ,",
  "atk-vin02a10:643_4": "lokavajjaṁ,",
  "atk-vin02a10:643_5": "kāyakammaṁ,",
  "atk-vin02a10:643_6": "vacīkammaṁ,",
  "atk-vin02a10:643_7": "akusalacittaṁ,",
  "atk-vin02a10:643_8": "dukkhavedananti.",
  "atk-vin02a10:644_0": "Ariṭṭhasikkhāpadaṁ aṭṭhamaṁ.",
  "atk-vin02a10:645_0": "9. Ukkhittasambhogasikkhāpadavaṇṇanā",
  "atk-vin02a10:646_0": "424- 5. Navame –",
  "atk-vin02a10:646_1": "akaṭānudhammenāti anudhammo vuccati āpattiyā adassane vā appaṭikamme vā pāpikāya diṭṭhiyā appaṭinissagge",
  "atk-vin02a10:646_2": "vā dhammena vinayena satthusāsanena ukkhittakassa anulomavattaṁ disvā katā osāraṇā;",
  "atk-vin02a10:646_3": "so osāraṇasaṅkhāto anudhammo yassa na kato,",
  "atk-vin02a10:646_4": "ayaṁ akaṭānudhammo nāma,",
  "atk-vin02a10:646_5": "tādisena saddhinti attho.",
  "atk-vin02a10:646_6": "Tenevassa padabhājane “akaṭānudhammo nāma ukkhitto anosārito”ti vuttaṁ.",
  "atk-vin02a10:647_0": "Deti vā paṭiggaṇhāti vāti ekapayogena bahumpi dadato vā gaṇhato vā ekaṁ pācittiyaṁ.",
  "atk-vin02a10:647_1": "Vicchinditvā vicchinditvā dentassa ca gaṇhantassa ca payogagaṇanāya pācittiyāni.",
  "atk-vin02a10:647_2": "Sesamettha uttānameva.",
  "atk-vin02a10:647_3": "Tisamuṭṭhānaṁ – kiriyaṁ,",
  "atk-vin02a10:647_4": "saññāvimokkhaṁ,",
  "atk-vin02a10:647_5": "sacittakaṁ,",
  "atk-vin02a10:647_6": "paṇṇattivajjaṁ,",
  "atk-vin02a10:647_7": "kāyakammaṁ,",
  "atk-vin02a10:647_8": "vacīkammaṁ, ticittaṁ,",
  "atk-vin02a10:647_9": "tivedananti.",
  "atk-vin02a10:648_0": "Ukkhittasambhogasikkhāpadaṁ navamaṁ.",
  "atk-vin02a10:649_0": "10. Kaṇṭakasikkhāpadavaṇṇanā",
  "atk-vin02a10:650_0": "428. Dasame –",
  "atk-vin02a10:650_1": "diṭṭhigataṁ uppannanti ariṭṭhassa viya etassāpi ayoniso ummujjantassa uppannaṁ.",
  "atk-vin02a10:650_2": "Nāsetūti ettha tividhā nāsanā –",
  "atk-vin02a10:650_3": "saṁvāsanāsanā,",
  "atk-vin02a10:650_4": "liṅganāsanā,",
  "atk-vin02a10:650_5": "daṇḍakammanāsanāti.",
  "atk-vin02a10:650_6": "Tattha āpattiyā adassanādīsu ukkhepanā saṁvāsanāsanā nāma.",
  "atk-vin02a10:650_7": "“Dūsako nāsetabbo mettiyaṁ bhikkhuniṁ nāsethā”ti ayaṁ liṅganāsanā nāma.",
  "atk-vin02a10:650_8": "“Ajjatagge te āvuso samaṇuddesa na ceva so bhagavā satthā apadisitabbo”ti ayaṁ daṇḍakammanāsanā nāma.",
  "atk-vin02a10:650_9": "Ayaṁ idha adhippetā. Tenāha –",
  "atk-vin02a10:650_10": "“evañca pana bhikkhave nāsetabbo…pe…",
  "atk-vin02a10:650_11": "vinassā”ti.",
  "atk-vin02a10:650_12": "Tattha carāti gaccha.",
  "atk-vin02a10:650_13": "Pireti para amāmaka.",
  "atk-vin02a10:650_14": "Vinassāti nassa;",
  "atk-vin02a10:650_15": "yattha te na passāma,",
  "atk-vin02a10:650_16": "tattha gacchāti.",
  "atk-vin02a10:651_0": "429.Upalāpeyyāti saṅgaṇheyya.",
  "atk-vin02a10:651_1": "Upaṭṭhāpeyyāti tena attano upaṭṭhānaṁ kārāpeyya.",
  "atk-vin02a10:651_2": "Sesaṁ ariṭṭhasikkhāpade vuttanayeneva veditabbaṁ saddhiṁ samuṭṭhānādīhīti.",
  "atk-vin02a10:652_0": "Kaṇṭakasikkhāpadaṁ dasamaṁ.",
  "atk-vin02a10:653_0": "Samatto vaṇṇanākkamena sappāṇakavaggo sattamo.",
  "atk-vin02a10:654_0": "8. Sahadhammikavaggo",
  "atk-vin02a10:655_0": "1. Sahadhammikasikkhāpadavaṇṇanā",
  "atk-vin02a10:656_0": "434.",
  "atk-vin02a10:656_1": "Sahadhammikavaggassa paṭhamasikkhāpade –",
  "atk-vin02a10:656_2": "etasmiṁ sikkhāpadeti etasmiṁ sikkhāpade yaṁ vuttaṁ,",
  "atk-vin02a10:656_3": "taṁ na tāva sikkhissāmi.",
  "atk-vin02a10:656_4": "Āpatti pācittiyassāti ettha pana vācāya vācāya āpatti veditabbā.",
  "atk-vin02a10:656_5": "Sikkhamānena bhikkhave bhikkhunāti ovādaṁ sirasā sampaṭicchitvā sikkhitukāmeneva hutvā ājānitabbañceva pucchitabbañca upaparikkhitabbañca.",
  "atk-vin02a10:656_6": "Sesamettha dubbacasikkhāpade vuttanayeneva padatthato veditabbaṁ.",
  "atk-vin02a10:656_7": "Vinicchayato uttānameva.",
  "atk-vin02a10:657_0": "Tisamuṭṭhānaṁ – kiriyaṁ,",
  "atk-vin02a10:657_1": "saññāvimokkhaṁ,",
  "atk-vin02a10:657_2": "sacittakaṁ,",
  "atk-vin02a10:657_3": "lokavajjaṁ,",
  "atk-vin02a10:657_4": "kāyakammaṁ,",
  "atk-vin02a10:657_5": "vacīkammaṁ,",
  "atk-vin02a10:657_6": "akusalacittaṁ,",
  "atk-vin02a10:657_7": "dukkhavedananti.",
  "atk-vin02a10:658_0": "Sahadhammikasikkhāpadaṁ paṭhamaṁ.",
  "atk-vin02a10:659_0": "2. Vilekhanasikkhāpadavaṇṇanā",
  "atk-vin02a10:660_0": "438. Dutiye –",
  "atk-vin02a10:660_1": "vinayakathaṁ kathetīti vinayakathā nāma kappiyākappiyaāpattānāpattisaṁvarapahānapaṭisaṁyuttakathā,",
  "atk-vin02a10:660_2": "taṁ katheti.",
  "atk-vin02a10:660_3": "Vinayassa vaṇṇaṁ bhāsatīti vinayassa vaṇṇo nāma pañcannampi sattannampi āpattikkhandhānaṁ vasena mātikaṁ nikkhipitvā padabhājanena vaṇṇanā,",
  "atk-vin02a10:660_4": "taṁ bhāsati.",
  "atk-vin02a10:660_5": "Vinayapariyattiyā vaṇṇaṁ bhāsatīti vinayaṁ pariyāpuṇantānaṁ vinayapariyattimūlakaṁ vaṇṇaṁ guṇaṁ ānisaṁsaṁ bhāsati.",
  "atk-vin02a10:660_6": "Vinayadharo hi vinayapariyattimūlake pañcānisaṁse chānisaṁse sattānisaṁse aṭṭhānisaṁse navānisaṁse dasānisaṁse",
  "atk-vin02a10:660_7": "ekādasānisaṁse ca labhati te sabbe bhāsatīti attho.",
  "atk-vin02a10:660_8": "Katame pañcānisaṁse labhatīti?",
  "atk-vin02a10:660_9": "Attano sīlakkhandhasuguttiādike.",
  "atk-vin02a10:660_10": "Vuttañhetaṁ –",
  "atk-vin02a10:661_0": "“Pañcime,",
  "atk-vin02a10:661_1": "bhikkhave,",
  "atk-vin02a10:661_2": "ānisaṁsā vinayadhare puggale –",
  "atk-vin02a10:661_3": "attano sīlakkhandho sugutto hoti surakkhito,",
  "atk-vin02a10:661_4": "kukkuccapakatānaṁ paṭisaraṇaṁ hoti,",
  "atk-vin02a10:661_5": "visārado saṅghamajjhe voharati,",
  "atk-vin02a10:661_6": "paccatthike sahadhammena suniggahitaṁ niggaṇhāti,",
  "atk-vin02a10:661_7": "saddhammaṭṭhitiyā paṭipanno hotī”ti.",
  "atk-vin02a10:662_0": "Kathamassa attano sīlakkhandho sugutto hoti surakkhito?",
  "atk-vin02a10:662_1": "Idhekacco bhikkhu āpattiṁ āpajjanto chahākārehi āpajjati – alajjitā, aññāṇatā,",
  "atk-vin02a10:662_2": "kukkuccapakatatā,",
  "atk-vin02a10:662_3": "akappiye kappiyasaññitā,",
  "atk-vin02a10:662_4": "kappiye akappiyasaññitā,",
  "atk-vin02a10:662_5": "satisammosāti.",
  "atk-vin02a10:663_0": "Kathaṁ alajjitāya āpattiṁ āpajjati?",
  "atk-vin02a10:663_1": "Akappiyabhāvaṁ jānantoyeva madditvā vītikkamaṁ karoti.",
  "atk-vin02a10:663_2": "Vuttampi cetaṁ –",
  "atk-vin02a10:664_0": "“Sañcicca āpattiṁ āpajjati, āpattiṁ parigūhati;",
  "atk-vin02a10:665_0": "Agatigamanañca gacchati, ediso vuccati alajjipuggalo”ti. ;",
  "atk-vin02a10:666_0": "Kathaṁ aññāṇatāya āpajjati?",
  "atk-vin02a10:666_1": "Aññāṇapuggalo hi mando momūho kattabbākattabbaṁ ajānanto akattabbaṁ karoti,",
  "atk-vin02a10:666_2": "kattabbaṁ virādheti;",
  "atk-vin02a10:666_3": "evaṁ aññāṇatāya āpajjati.",
  "atk-vin02a10:667_0": "Kathaṁ kukkuccapakatatāya āpajjati?",
  "atk-vin02a10:667_1": "Kappiyākappiyaṁ nissāya kukkucce uppanne vinayadharaṁ pucchitvā kappiyañce kattabbaṁ siyā,",
  "atk-vin02a10:667_2": "akappiyañce na kattabbaṁ,",
  "atk-vin02a10:667_3": "ayaṁ pana “vaṭṭatī”ti madditvā vītikkamatiyeva;",
  "atk-vin02a10:667_4": "evaṁ kukkuccapakatatāya āpajjati.",
  "atk-vin02a10:668_0": "Kathaṁ akappiye kappiyasaññitāya āpajjati?",
  "atk-vin02a10:668_1": "Acchamaṁsaṁ sūkaramaṁsanti khādati,",
  "atk-vin02a10:668_2": "dīpimaṁsaṁ migamaṁsanti khādati,",
  "atk-vin02a10:668_3": "akappiyabhojanaṁ kappiyabhojananti bhuñjati,",
  "atk-vin02a10:668_4": "vikāle kālasaññāya bhuñjati,",
  "atk-vin02a10:668_5": "akappiyapānakaṁ kappiyapānakanti pivati;",
  "atk-vin02a10:668_6": "evaṁ akappiye kappiyasaññitāya āpajjati.",
  "atk-vin02a10:669_0": "Kathaṁ kappiye akappiyasaññitāya āpajjati?",
  "atk-vin02a10:669_1": "Sūkaramaṁsaṁ acchamaṁsanti khādati,",
  "atk-vin02a10:669_2": "migamaṁsaṁ dīpimaṁsanti khādati,",
  "atk-vin02a10:669_3": "kappiyabhojanaṁ akappiyabhojananti bhuñjati,",
  "atk-vin02a10:669_4": "kāle vikālasaññāya bhuñjati,",
  "atk-vin02a10:669_5": "kappiyapānakaṁ akappiyapānakanti pivati;",
  "atk-vin02a10:669_6": "evaṁ kappiye akappiyasaññitāya āpajjati.",
  "atk-vin02a10:670_0": "Kathaṁ satisammosāya āpajjati?",
  "atk-vin02a10:670_1": "Sahaseyyacīvaravippavāsabhesajjacīvarakālātikkamanapaccayā āpattiñca satisammosāya āpajjati;",
  "atk-vin02a10:670_2": "evamidhekacco bhikkhu imehi chahākārehi āpattiṁ āpajjati.",
  "atk-vin02a10:671_0": "Vinayadharo pana imehi chahākārehi āpattiṁ nāpajjati.",
  "atk-vin02a10:671_1": "Kathaṁ lajjitāya nāpajjati?",
  "atk-vin02a10:671_2": "So hi “passatha bho,",
  "atk-vin02a10:671_3": "ayaṁ kappiyākappiyaṁ jānantoyeva paṇṇattivītikkamaṁ karotī”ti imaṁ parūpavādaṁ rakkhantopi nāpajjati;",
  "atk-vin02a10:671_4": "evaṁ lajjitāya nāpajjati.",
  "atk-vin02a10:671_5": "Sahasā āpannampi desanāgāminiṁ desetvā vuṭṭhānagāminiyā vuṭṭhahitvā suddhante patiṭṭhāti. Tato –",
  "atk-vin02a10:672_0": "“Sañcicca āpattiṁ na āpajjati, āpattiṁ na parigūhati;",
  "atk-vin02a10:673_0": "Agatigamanañca na gacchati, ediso vuccati lajjipuggalo”ti.",
  "atk-vin02a10:674_0": "Imasmiṁ lajjibhāve patiṭṭhitova hoti.",
  "atk-vin02a10:675_0": "Kathaṁ ñāṇatāya nāpajjati?",
  "atk-vin02a10:675_1": "So hi kappiyākappiyaṁ jānāti,",
  "atk-vin02a10:675_2": "tasmā kappiyameva karoti,",
  "atk-vin02a10:675_3": "akappiyaṁ na karoti;",
  "atk-vin02a10:675_4": "evaṁ ñāṇatāya nāpajjati.",
  "atk-vin02a10:676_0": "Kathaṁ akukkuccapakatatāya nāpajjati?",
  "atk-vin02a10:676_1": "So hi kappiyākappiyaṁ nissāya kukkucce uppanne vatthuṁ oloketvā mātikaṁ padabhājanaṁ antarāpattiṁ āpattiṁ",
  "atk-vin02a10:676_2": "anāpattiñca oloketvā kappiyañce hoti karoti,",
  "atk-vin02a10:676_3": "akappiyañce na karoti;",
  "atk-vin02a10:676_4": "evaṁ akukkuccapakatatāya nāpajjati.",
  "atk-vin02a10:677_0": "Kathaṁ akappiyādisaññitāya nāpajjati?",
  "atk-vin02a10:677_1": "So hi kappiyākappiyaṁ jānāti,",
  "atk-vin02a10:677_2": "tasmā akappiye kappiyasaññī na hoti,",
  "atk-vin02a10:677_3": "kappiye akappiyasaññī na hoti;",
  "atk-vin02a10:677_4": "suppatiṭṭhitā cassa sati hoti,",
  "atk-vin02a10:677_5": "adhiṭṭhātabbaṁ adhiṭṭheti,",
  "atk-vin02a10:677_6": "vikappetabbaṁ vikappeti.",
  "atk-vin02a10:677_7": "Iti imehi chahākārehi āpattiṁ nāpajjati.",
  "atk-vin02a10:677_8": "Āpattiṁ anāpajjanto akhaṇḍasīlo hoti parisuddhasīlo;",
  "atk-vin02a10:677_9": "evamassa attano sīlakkhandho sugutto hoti surakkhito.",
  "atk-vin02a10:678_0": "Kathaṁ kukkuccapakatānaṁ paṭisaraṇaṁ hoti?",
  "atk-vin02a10:678_1": "Tiroraṭṭhesu tirojanapadesu ca uppannakukkuccā bhikkhū “asukasmiṁ kira vihāre vinayadharo vasatī”ti dūratopi",
  "atk-vin02a10:678_2": "tassa santikaṁ āgantvā kukkuccaṁ pucchanti,",
  "atk-vin02a10:678_3": "so tehi katassa kammassa vatthuṁ oloketvā āpattānāpattigarukalahukādibhedaṁ sallakkhetvā desanāgāminiṁ",
  "atk-vin02a10:678_4": "desāpetvā vuṭṭhānagāminiyā vuṭṭhāpetvā suddhante patiṭṭhāpeti;",
  "atk-vin02a10:678_5": "evaṁ kukkuccapakatānaṁ paṭisaraṇaṁ hoti.",
  "atk-vin02a10:679_0": "Visārado saṅghamajjhe voharatīti avinayadharassa hi saṅghamajjhe kathentassa bhayaṁ sārajjaṁ okkamati,",
  "atk-vin02a10:679_1": "vinayadharassa taṁ na hoti. Kasmā?",
  "atk-vin02a10:679_2": "“Evaṁ kathentassa doso hoti;",
  "atk-vin02a10:679_3": "evaṁ na doso”ti ñatvā kathanato.",
  "atk-vin02a10:680_0": "Paccatthike sahadhammena suniggahitaṁ niggaṇhātīti ettha dvidhā paccatthikā nāma –",
  "atk-vin02a10:680_1": "attapaccatthikā ca sāsanapaccatthikā ca.",
  "atk-vin02a10:680_2": "Tattha mettiyabhummajakā ca bhikkhū vaḍḍho ca licchavī amūlakena antimavatthunā codesuṁ,",
  "atk-vin02a10:680_3": "ime attapaccatthikā nāma.",
  "atk-vin02a10:680_4": "Ye vā panaññepi dussīlā pāpadhammā,",
  "atk-vin02a10:680_5": "sabbe te attapaccatthikā.",
  "atk-vin02a10:680_6": "Viparītadassanā pana ariṭṭhabhikkhukaṇṭakasāmaṇeravesālikavajjiputtakā parūpahāraaññāṇakaṅkhāparavitaraṇādivādā",
  "atk-vin02a10:680_7": "mahāsaṅghikādayo ca abuddhasāsanaṁ “buddhasāsana”nti vatvā katapaggahā sāsanapaccatthikā nāma.",
  "atk-vin02a10:680_8": "Te sabbepi sahadhammena sakāraṇena vacanena yathā taṁ asaddhammaṁ patiṭṭhāpetuṁ na sakkonti,",
  "atk-vin02a10:680_9": "evaṁ suniggahitaṁ katvā niggaṇhāti.",
  "atk-vin02a10:681_0": "Saddhammaṭṭhitiyāpaṭipanno hotīti ettha pana tividho saddhammo pariyattipaṭipattiadhigamavasena.",
  "atk-vin02a10:681_1": "Tattha tepiṭakaṁ buddhavacanaṁ pariyattisaddhammo nāma.",
  "atk-vin02a10:681_2": "Terasa dhutaṅgaguṇā cuddasa khandhakavattāni dveasīti mahāvattānīti ayaṁ paṭipattisaddhammo nāma.",
  "atk-vin02a10:681_3": "Cattāro maggā ca phalāni cāti ayaṁ adhigamasaddhammo nāma.",
  "atk-vin02a10:682_0": "Tattha keci therā “yo vo, ānanda,",
  "atk-vin02a10:682_1": "mayā dhammo ca vinayo ca desito paññatto,",
  "atk-vin02a10:682_2": "so vo mamaccayena satthā”ti iminā suttena “sāsanassa pariyatti mūla”nti vadanti.",
  "atk-vin02a10:682_3": "Keci therā “ime ca subhadda bhikkhū sammā vihareyyuṁ,",
  "atk-vin02a10:682_4": "asuñño loko arahantehi assā”ti iminā suttena “sāsanassa paṭipattimūla”nti vatvā “yāva pañca bhikkhū sammā paṭipannā saṁvijjanti,",
  "atk-vin02a10:682_5": "tāva sāsanaṁ ṭhitaṁ hotī”ti āhaṁsu.",
  "atk-vin02a10:682_6": "Itare pana therā pariyattiyā antarahitāya suppaṭipannassapi dhammābhisamayo natthī”ti āhaṁsu.",
  "atk-vin02a10:682_7": "Sace pañca bhikkhū cattāri pārājikāni rakkhaṇakā honti,",
  "atk-vin02a10:682_8": "te saddhe kulaputte pabbājetvā paccantime janapade upasampādetvā dasavaggaṁ gaṇaṁ pūretvā majjhime janapadepi upasampadaṁ karissanti,",
  "atk-vin02a10:682_9": "etenupāyena vīsativaggagaṇaṁ saṅghaṁ pūretvā attanopi abbhānakammaṁ katvā sāsanaṁ vuḍḍhiṁ virūḷhiṁ vepullaṁ gamayissanti.",
  "atk-vin02a10:682_10": "Evamayaṁ vinayadharo tividhassāpi saddhammassa ciraṭṭhitiyā paṭipanno hotīti evamayaṁ vinayadharo ime tāva pañcānisaṁse paṭilabhatīti veditabbo.",
  "atk-vin02a10:683_0": "Katame cha ānisaṁse labhatīti?",
  "atk-vin02a10:683_1": "Tassādheyyo uposatho, pavāraṇā,",
  "atk-vin02a10:683_2": "saṅghakammaṁ, pabbajjā,",
  "atk-vin02a10:683_3": "upasampadā,",
  "atk-vin02a10:683_4": "nissayaṁ deti sāmaṇeraṁ upaṭṭhāpeti.",
  "atk-vin02a10:684_0": "Ye ime cātuddasiko,",
  "atk-vin02a10:684_1": "pannarasiko,",
  "atk-vin02a10:684_2": "sāmaggiuposatho,",
  "atk-vin02a10:684_3": "saṅghe uposatho,",
  "atk-vin02a10:684_4": "gaṇe puggale uposatho,",
  "atk-vin02a10:684_5": "suttuddeso,",
  "atk-vin02a10:684_6": "pārisuddhi,",
  "atk-vin02a10:684_7": "adhiṭṭhānauposathoti nava uposathā,",
  "atk-vin02a10:684_8": "sabbe te vinayadharāyattā.",
  "atk-vin02a10:685_0": "Yāpi ca imā cātuddasikā pannarasikā,",
  "atk-vin02a10:685_1": "sāmaggipavāraṇā,",
  "atk-vin02a10:685_2": "saṅghe pavāraṇā gaṇe puggale pavāraṇā, tevācikā,",
  "atk-vin02a10:685_3": "dvevācikā,",
  "atk-vin02a10:685_4": "samānavassikā pavāraṇāti nava pavāraṇāyo,",
  "atk-vin02a10:685_5": "tāpi vinayadharāyattā eva,",
  "atk-vin02a10:685_6": "tassa santakā,",
  "atk-vin02a10:685_7": "so tāsaṁ sāmī.",
  "atk-vin02a10:686_0": "Yānipi imāni apalokanakammaṁ ñattikammaṁ ñattidutiyakammaṁ ñatticatutthakammanti cattāri saṅghakammāni,",
  "atk-vin02a10:686_1": "tāni vinayadharāyattāni.",
  "atk-vin02a10:687_0": "Yāpi cāyaṁ upajjhāyena hutvā kulaputtānaṁ pabbajjā ca upasampadā ca kātabbā,",
  "atk-vin02a10:687_1": "ayampi vinayadharāyattāva.",
  "atk-vin02a10:687_2": "Na hi añño dvipiṭakadharopi etaṁ kātuṁ labhati.",
  "atk-vin02a10:687_3": "So eva nissayaṁ deti,",
  "atk-vin02a10:687_4": "sāmaṇeraṁ upaṭṭhāpeti.",
  "atk-vin02a10:687_5": "Añño neva nissayaṁ dātuṁ labhati,",
  "atk-vin02a10:687_6": "na sāmaṇeraṁ upaṭṭhāpetuṁ.",
  "atk-vin02a10:687_7": "Sāmaṇerūpaṭṭhānaṁ paccāsīsanto pana vinayadharassa santike upajjhaṁ gāhāpetvā vattapaṭipattiṁ sādituṁ labhati.",
  "atk-vin02a10:687_8": "Ettha ca nissayadānañceva sāmaṇerūpaṭṭhānañca ekamaṅgaṁ.",
  "atk-vin02a10:688_0": "Iti imesu chasu ānisaṁsesu ekena saddhiṁ purimā pañca cha honti,",
  "atk-vin02a10:688_1": "dvīhi saddhiṁ satta,",
  "atk-vin02a10:688_2": "tīhi saddhiṁ aṭṭha,",
  "atk-vin02a10:688_3": "catūhi saddhiṁ nava,",
  "atk-vin02a10:688_4": "pañcahi saddhiṁ dasa,",
  "atk-vin02a10:688_5": "sabbehi petehi saddhiṁ ekādasāti evaṁ vinayadharo puggalo pañca cha satta aṭṭha nava dasa ekādasa ca ānisaṁse labhatīti veditabbo.",
  "atk-vin02a10:688_6": "Evaṁ bhagavā ime ānisaṁse dassento vinayapariyattiyā vaṇṇaṁ bhāsatīti veditabbo.",
  "atk-vin02a10:689_0": "Ādissaādissāti punappunaṁ vavatthapetvā visuṁ visuṁ katvā.",
  "atk-vin02a10:689_1": "Āyasmato upālissa vaṇṇaṁ bhāsatīti vinayapariyattiṁ nissāya upālittherassa guṇaṁ bhāsati thometi pasaṁsati. Kasmā?",
  "atk-vin02a10:689_2": "Appeva nāma mama vaṇṇanaṁ sutvāpi bhikkhū upālissa santike vinayaṁ uggahetabbaṁ pariyāpuṇitabbaṁ maññeyyuṁ,",
  "atk-vin02a10:689_3": "evamidaṁ sāsanaṁ addhaniyaṁ bhavissati,",
  "atk-vin02a10:689_4": "pañcavassasahassāni pavattissatīti.",
  "atk-vin02a10:690_0": "Tedha bahū bhikkhūti te imaṁ bhagavato vaṇṇanaṁ sutvā “ime kirānisaṁse neva suttantikā na ābhidhammikā",
  "atk-vin02a10:690_1": "labhantī”ti yathāparikittitānisaṁsādhigame ussāhajātā bahū bhikkhū therā ca navā ca majjhimā ca āyasmato",
  "atk-vin02a10:690_2": "upālissa santike vinayaṁ pariyāpuṇantīti ayamettha attho.",
  "atk-vin02a10:690_3": "Idhāti nipātamattameva.",
  "atk-vin02a10:691_0": "439-",
  "atk-vin02a10:691_1": "40.Uddissamāneti ācariyena antevāsikassa uddissamāne,",
  "atk-vin02a10:691_2": "so pana yasmā ācariye attano ruciyā uddisante vā ācariyaṁ yācitvā antevāsikena uddisāpente vā yo naṁ dhāreti,",
  "atk-vin02a10:691_3": "tasmiṁ sajjhāyaṁ karonte vā uddissamāno nāma hoti,",
  "atk-vin02a10:691_4": "tasmā “uddisante vā uddisāpente vā sajjhāyaṁ vā karonte”ti padabhājanaṁ vuttaṁ.",
  "atk-vin02a10:691_5": "Khuddānukhuddakehīti khuddakehi ca anukhuddakehi ca.",
  "atk-vin02a10:691_6": "Yāvadevāti tesaṁ saṁvattanamariyādaparicchedavacanaṁ.",
  "atk-vin02a10:691_7": "Idaṁ vuttaṁ hoti –",
  "atk-vin02a10:691_8": "etāni hi ye uddisanti,",
  "atk-vin02a10:691_9": "uddisāpenti sajjhāyanti vā,",
  "atk-vin02a10:691_10": "tesaṁ tāva saṁvattanti yāva “kappati nu kho,",
  "atk-vin02a10:691_11": "na kappati nu kho”ti kukkuccasaṅkhāto vippaṭisāro vihesā vicikicchāsaṅkhāto manovilekho ca uppajjatiyeva.",
  "atk-vin02a10:691_12": "Atha vā yāvadevāti atisayavavatthāpanaṁ;",
  "atk-vin02a10:691_13": "tassa saṁvattantīti iminā sambandho,",
  "atk-vin02a10:691_14": "kukkuccāya vihesāya vilekhāya ativiya saṁvattantiyevāti vuttaṁ hoti.",
  "atk-vin02a10:691_15": "Upasampannassa vinayaṁ vivaṇṇetīti upasampannassa santike tassa tasmiṁ vimatiṁ uppādetukāmo vinayaṁ vivaṇṇeti nindati garahati.",
  "atk-vin02a10:691_16": "Sesamettha uttānameva.",
  "atk-vin02a10:692_0": "Tisamuṭṭhānaṁ – kiriyaṁ,",
  "atk-vin02a10:692_1": "saññāvimokkhaṁ,",
  "atk-vin02a10:692_2": "sacittakaṁ,",
  "atk-vin02a10:692_3": "lokavajjaṁ,",
  "atk-vin02a10:692_4": "kāyakammaṁ,",
  "atk-vin02a10:692_5": "vacīkammaṁ,",
  "atk-vin02a10:692_6": "akusalacittaṁ,",
  "atk-vin02a10:692_7": "dukkhavedananti.",
  "atk-vin02a10:693_0": "Vilekhanasikkhāpadaṁ dutiyaṁ.",
  "atk-vin02a10:694_0": "3. Mohanasikkhāpadavaṇṇanā",
  "atk-vin02a10:695_0": "444. Tatiye –",
  "atk-vin02a10:695_1": "anvaddhamāsanti anupaṭipāṭiyā addhamāse addhamāse;",
  "atk-vin02a10:695_2": "yasmā pana so uposathadivase uddisiyati,",
  "atk-vin02a10:695_3": "tasmā “anuposathika”nti padabhājane vuttaṁ.",
  "atk-vin02a10:695_4": "Uddissamāneti uddisiyamāne.",
  "atk-vin02a10:695_5": "Yasmā pana so pātimokkhuddesake uddisante uddisiyamāno nāma hoti,",
  "atk-vin02a10:695_6": "tasmā “uddisante”ti padabhājane vuttaṁ.",
  "atk-vin02a10:695_7": "Yañca tattha āpattiṁ āpannoti tasmiṁ anācāre ciṇṇe yaṁ āpattiṁ āpanno.",
  "atk-vin02a10:695_8": "Yathādhammo kāretabboti aññāṇena āpannattā tassā āpattiyā mokkho natthi,",
  "atk-vin02a10:695_9": "yathā pana dhammo ca vinayo ca ṭhito,",
  "atk-vin02a10:695_10": "tathā kāretabbo.",
  "atk-vin02a10:695_11": "Desanāgāminiñce āpanno hoti,",
  "atk-vin02a10:695_12": "desāpetabbo,",
  "atk-vin02a10:695_13": "vuṭṭhānagāminiñce,",
  "atk-vin02a10:695_14": "vuṭṭhāpetabboti attho.",
  "atk-vin02a10:695_15": "Sādhukanti suṭṭhu.",
  "atk-vin02a10:695_16": "Aṭṭhiṁkatvāti atthikabhāvaṁ katvā;",
  "atk-vin02a10:695_17": "atthiko hutvāti vuttaṁ hoti.",
  "atk-vin02a10:696_0": "447.Dhammakammetiādīsu mohāropanakammaṁ adhippetaṁ.",
  "atk-vin02a10:696_1": "Sesamettha uttānameva.",
  "atk-vin02a10:696_2": "Tisamuṭṭhānaṁ – kiriyaṁ,",
  "atk-vin02a10:696_3": "saññāvimokkhaṁ,",
  "atk-vin02a10:696_4": "sacittakaṁ,",
  "atk-vin02a10:696_5": "lokavajjaṁ,",
  "atk-vin02a10:696_6": "kāyakammaṁ,",
  "atk-vin02a10:696_7": "vacīkammaṁ,",
  "atk-vin02a10:696_8": "akusalacittaṁ,",
  "atk-vin02a10:696_9": "dukkhavedananti.",
  "atk-vin02a10:697_0": "Mohanasikkhāpadaṁ tatiyaṁ.",
  "atk-vin02a10:698_0": "4. Pahārasikkhāpadavaṇṇanā",
  "atk-vin02a10:699_0": "449.",
  "atk-vin02a10:699_1": "Catutthe –",
  "atk-vin02a10:699_2": "pahāraṁ dentīti “āvuso pīṭhakaṁ paññapetha,",
  "atk-vin02a10:699_3": "pādadhovanaṁ āharathā”tiādīni vatvā tathā akarontānaṁ pahāraṁ denti.",
  "atk-vin02a10:700_0": "451.Pahāraṁ deti āpatti pācittiyassāti ettha paharitukāmatāya pahāre dinne sacepi marati pācittiyameva.",
  "atk-vin02a10:700_1": "Pahārena hattho vā pādo vā bhijjati,",
  "atk-vin02a10:700_2": "sīsaṁ vā bhinnaṁ hoti,",
  "atk-vin02a10:700_3": "pācittiyameva.",
  "atk-vin02a10:700_4": "“Yathāyaṁ saṅghamajjhe na virocati,",
  "atk-vin02a10:700_5": "tathā naṁ karomī”ti evaṁ virūpakaraṇādhippāyena kaṇṇaṁ vā nāsaṁ vā chindati, dukkaṭaṁ.",
  "atk-vin02a10:701_0": "452.Anupasampannassāti gahaṭṭhassa vā pabbajitassa vā itthiyā vā purisassa vā antamaso tiracchānagatassāpi pahāraṁ deti, dukkaṭaṁ.",
  "atk-vin02a10:701_1": "Sace pana rattacitto itthiṁ paharati,",
  "atk-vin02a10:701_2": "saṅghādiseso.",
  "atk-vin02a10:702_0": "453.Kenaciviheṭhiyamānoti manussena vā tiracchānagatena vā viheṭhiyamāno.",
  "atk-vin02a10:702_1": "Mokkhādhippāyoti tato attano mokkhaṁ patthayamāno.",
  "atk-vin02a10:702_2": "Pahāraṁ detīti kāyakāyapaṭibaddhanissaggiyānaṁ aññatarena pahāraṁ deti, anāpatti.",
  "atk-vin02a10:702_3": "Sacepi antarāmagge coraṁ vā paccatthikaṁ vā viheṭhetukāmaṁ disvā “upāsaka,",
  "atk-vin02a10:702_4": "ettheva tiṭṭha,",
  "atk-vin02a10:702_5": "mā āgamī”ti vatvā vacanaṁ anādiyitvā āgacchantaṁ “gaccha re”ti muggarena vā satthakena vā paharitvā yāti,",
  "atk-vin02a10:702_6": "so ce tena pahārena marati,",
  "atk-vin02a10:702_7": "anāpattiyeva.",
  "atk-vin02a10:702_8": "Vāḷamigesupi eseva nayo.",
  "atk-vin02a10:702_9": "Sesamettha uttānameva.",
  "atk-vin02a10:702_10": "Samuṭṭhānādīni panassa paṭhamapārājikasadisāni,",
  "atk-vin02a10:702_11": "idaṁ pana dukkhavedananti.",
  "atk-vin02a10:703_0": "Pahārasikkhāpadaṁ catutthaṁ.",
  "atk-vin02a10:704_0": "5. Talasattikasikkhāpadavaṇṇanā",
  "atk-vin02a10:705_0": "454. Pañcame –",
  "atk-vin02a10:705_1": "talasattikaṁ uggirantīti pahāradānākāraṁ dassetvā kāyampi kāyapaṭibaddhampi uccārenti.",
  "atk-vin02a10:705_2": "Te pahārasamuccitā rodantīti te pahāraparicitā pubbepi laddhapahārattā idāni ca pahāraṁ dassantīti maññamānā rodantīti attho.",
  "atk-vin02a10:705_3": "“Pahārassa muccitā”tipi sajjhāyanti,",
  "atk-vin02a10:705_4": "tattha “pahārassa bhītā”ti attho.",
  "atk-vin02a10:706_0": "457.Uggirati āpatti pācittiyassāti ettha sace uggiritvā viraddho pahāraṁ deti,",
  "atk-vin02a10:706_1": "avassaṁ dhāretuṁ asakkontassa pahāro sahasā patati,",
  "atk-vin02a10:706_2": "na paharitukāmatāya dinnattā dukkaṭaṁ.",
  "atk-vin02a10:706_3": "Tena pahārena hatthādīsu yaṁkiñci bhijjati,",
  "atk-vin02a10:706_4": "dukkaṭameva.",
  "atk-vin02a10:707_0": "458.Mokkhādhippāyo talasattikaṁ uggiratīti ettha pubbe vuttesu vatthūsu purimanayeneva talasattikaṁ uggirantassa anāpatti.",
  "atk-vin02a10:707_1": "Sacepi virajjhitvā pahāraṁ deti,",
  "atk-vin02a10:707_2": "anāpattiyeva.",
  "atk-vin02a10:707_3": "Sesaṁ purimasadisameva saddhiṁ samuṭṭhānādīhīti.",
  "atk-vin02a10:708_0": "Talasattikasikkhāpadaṁ pañcamaṁ.",
  "atk-vin02a10:709_0": "6. Amūlakasikkhāpadavaṇṇanā",
  "atk-vin02a10:710_0": "459. Chaṭṭhe –",
  "atk-vin02a10:710_1": "anuddhaṁsentīti te kira sayaṁ ākiṇṇadosattā “evaṁ bhikkhū amhe neva codessanti,",
  "atk-vin02a10:710_2": "na sāressantī”ti attaparittāṇaṁ karontā paṭikacceva bhikkhū amūlakena saṅghādisesena codenti.",
  "atk-vin02a10:710_3": "Sesamettha terasakamhi amūlakasikkhāpade vuttanayattā uttānameva.",
  "atk-vin02a10:711_0": "Tisamuṭṭhānaṁ – kiriyaṁ,",
  "atk-vin02a10:711_1": "saññāvimokkhaṁ,",
  "atk-vin02a10:711_2": "sacittakaṁ,",
  "atk-vin02a10:711_3": "lokavajjaṁ,",
  "atk-vin02a10:711_4": "kāyakammaṁ,",
  "atk-vin02a10:711_5": "vacīkammaṁ,",
  "atk-vin02a10:711_6": "akusalacittaṁ,",
  "atk-vin02a10:711_7": "dukkhavedananti.",
  "atk-vin02a10:712_0": "Amūlakasikkhāpadaṁ chaṭṭhaṁ.",
  "atk-vin02a10:713_0": "7. Sañciccasikkhāpadavaṇṇanā",
  "atk-vin02a10:714_0": "464. Sattame –",
  "atk-vin02a10:714_1": "upadahantīti uppādenti.",
  "atk-vin02a10:714_2": "Kukkuccaṁ upadahati āpatti pācittiyassāti vācāya vācāya āpatti.",
  "atk-vin02a10:714_3": "Anupasampannassāti sāmaṇerassa.",
  "atk-vin02a10:714_4": "Mātugāmena saddhiṁ raho maññe tayā nisinnaṁ nipannaṁ bhuttaṁ pītaṁ,",
  "atk-vin02a10:714_5": "saṅghamajjhe idañcidañca katantiādinā nayena kukkuccaṁ upadahati,",
  "atk-vin02a10:714_6": "vācāya vācāya dukkaṭaṁ.",
  "atk-vin02a10:714_7": "Sesamettha uttānameva.",
  "atk-vin02a10:714_8": "Samuṭṭhānādīnipi amūlakasadisānevāti.",
  "atk-vin02a10:715_0": "Sañciccasikkhāpadaṁ sattamaṁ.",
  "atk-vin02a10:716_0": "8. Upassutisikkhāpadavaṇṇanā",
  "atk-vin02a10:717_0": "471. Aṭṭhame –",
  "atk-vin02a10:717_1": "adhikaraṇajātānanti etehi bhaṇḍanādīhi uppannavivādādhikaraṇānaṁ.",
  "atk-vin02a10:717_2": "Upassutinti sutisamīpaṁ;",
  "atk-vin02a10:717_3": "yattha ṭhatvā sakkā hoti tesaṁ vacanaṁ sotuṁ,",
  "atk-vin02a10:717_4": "tatthāti attho.",
  "atk-vin02a10:717_5": "Gacchati āpatti dukkaṭassāti ettha padavāre padavāre dukkaṭaṁ.",
  "atk-vin02a10:717_6": "Mantentanti aññena saddhiṁ aññasmiṁ mantayamāne;",
  "atk-vin02a10:717_7": "“mantente”ti vā pāṭho,",
  "atk-vin02a10:717_8": "ayamevattho.",
  "atk-vin02a10:718_0": "473.Vūpasamissāmīti upasamaṁ gamissāmi,",
  "atk-vin02a10:718_1": "kalahaṁ na karissāmi.",
  "atk-vin02a10:718_2": "Attānaṁ parimocessāmīti mama akārakabhāvaṁ kathetvā attānaṁ mocessāmi.",
  "atk-vin02a10:718_3": "Sesamettha uttānameva.",
  "atk-vin02a10:719_0": "Theyyasatthasamuṭṭhānaṁ –",
  "atk-vin02a10:719_1": "kāyacittato kāyavācācittato ca samuṭṭhāti,",
  "atk-vin02a10:719_2": "siyā kiriyaṁ sotukāmatāya gamanavasena,",
  "atk-vin02a10:719_3": "siyā akiriyaṁ ṭhitaṭṭhānaṁ āgantvā mantayamānānaṁ ajānāpanavasena,",
  "atk-vin02a10:719_4": "rūpiyaṁ aññavādakaṁ upassutīti imāni hi tīṇi sikkhāpadāni ekaparicchedāni,",
  "atk-vin02a10:719_5": "saññāvimokkhaṁ,",
  "atk-vin02a10:719_6": "sacittakaṁ,",
  "atk-vin02a10:719_7": "lokavajjaṁ,",
  "atk-vin02a10:719_8": "kāyakammaṁ,",
  "atk-vin02a10:719_9": "vacīkammaṁ,",
  "atk-vin02a10:719_10": "akusalacittaṁ,",
  "atk-vin02a10:719_11": "dukkhavedananti.",
  "atk-vin02a10:720_0": "Upassutisikkhāpadaṁ aṭṭhamaṁ.",
  "atk-vin02a10:721_0": "9. Kammapaṭibāhanasikkhāpadavaṇṇanā",
  "atk-vin02a10:722_0": "474. Navame –",
  "atk-vin02a10:722_1": "sace ca mayaṁ jāneyyāmāti sace mayaṁ jāneyyāma;",
  "atk-vin02a10:722_2": "cakāro pana nipātamattameva.",
  "atk-vin02a10:722_3": "Dhammikānanti dhammena vinayena satthusāsanena katattā dhammā etesu atthīti dhammikāni;",
  "atk-vin02a10:722_4": "tesaṁ dhammikānaṁ catunnaṁ saṅghakammānaṁ.",
  "atk-vin02a10:722_5": "Khiyyati āpatti pācittiyassāti ettha vācāya vācāya pācittiyaṁ.",
  "atk-vin02a10:722_6": "Sesaṁ uttānameva.",
  "atk-vin02a10:722_7": "Tisamuṭṭhānaṁ – kiriyaṁ,",
  "atk-vin02a10:722_8": "saññāvimokkhaṁ,",
  "atk-vin02a10:722_9": "sacittakaṁ,",
  "atk-vin02a10:722_10": "lokavajjaṁ,",
  "atk-vin02a10:722_11": "kāyakammaṁ,",
  "atk-vin02a10:722_12": "vacīkammaṁ,",
  "atk-vin02a10:722_13": "akusalacittaṁ,",
  "atk-vin02a10:722_14": "dukkhavedananti.",
  "atk-vin02a10:723_0": "Kammapaṭibāhanasikkhāpadaṁ navamaṁ.",
  "atk-vin02a10:724_0": "10. Chandaṁadatvāgamanasikkhāpadavaṇṇanā",
  "atk-vin02a10:725_0": "481. Dasame –",
  "atk-vin02a10:725_1": "vatthu vā ārocitanti codakena ca cuditakena ca attano kathā kathitā,",
  "atk-vin02a10:725_2": "anuvijjako sammato,",
  "atk-vin02a10:725_3": "ettāvatāpi vatthumeva ārocitaṁ hoti.",
  "atk-vin02a10:725_4": "Sesamettha uttānameva.",
  "atk-vin02a10:726_0": "Dhuranikkhepasamuṭṭhānaṁ –",
  "atk-vin02a10:726_1": "kāyavācācittato samuṭṭhāti,",
  "atk-vin02a10:726_2": "kiriyākiriyaṁ,",
  "atk-vin02a10:726_3": "saññāvimokkhaṁ,",
  "atk-vin02a10:726_4": "sacittakaṁ,",
  "atk-vin02a10:726_5": "lokavajjaṁ,",
  "atk-vin02a10:726_6": "kāyakammaṁ,",
  "atk-vin02a10:726_7": "vacīkammaṁ,",
  "atk-vin02a10:726_8": "akusalacittaṁ,",
  "atk-vin02a10:726_9": "dukkhavedananti.",
  "atk-vin02a10:727_0": "Chandaṁ adatvā gamanasikkhāpadaṁ dasamaṁ.",
  "atk-vin02a10:728_0": "11. Dubbalasikkhāpadavaṇṇanā",
  "atk-vin02a10:729_0": "484.",
  "atk-vin02a10:729_1": "Ekādasame –",
  "atk-vin02a10:729_2": "yathāmittatāti yathāmittatāya;",
  "atk-vin02a10:729_3": "yo yo mitto,",
  "atk-vin02a10:729_4": "tassa tassa detīti vuttaṁ hoti.",
  "atk-vin02a10:729_5": "Esa nayo sabbapadesu.",
  "atk-vin02a10:729_6": "Sesaṁ ujjhāpanakādīsu vuttanayattā uttānatthameva.",
  "atk-vin02a10:730_0": "Tisamuṭṭhānaṁ – kiriyaṁ,",
  "atk-vin02a10:730_1": "saññāvimokkhaṁ,",
  "atk-vin02a10:730_2": "sacittakaṁ,",
  "atk-vin02a10:730_3": "lokavajjaṁ,",
  "atk-vin02a10:730_4": "kāyakammaṁ,",
  "atk-vin02a10:730_5": "vacīkammaṁ akusalacittaṁ,",
  "atk-vin02a10:730_6": "dukkhavedananti.",
  "atk-vin02a10:731_0": "Dubbalasikkhāpadaṁ ekādasamaṁ.",
  "atk-vin02a10:732_0": "12. Pariṇāmanasikkhāpadavaṇṇanā",
  "atk-vin02a10:733_0": "489.",
  "atk-vin02a10:733_1": "Dvādasame –",
  "atk-vin02a10:733_2": "yaṁ vattabbaṁ siyā,",
  "atk-vin02a10:733_3": "taṁ sabbaṁ tiṁsake pariṇāmanasikkhāpade vuttanayameva.",
  "atk-vin02a10:733_4": "Ayameva hi viseso –",
  "atk-vin02a10:733_5": "tattha attano pariṇāmitattā nissaggiyaṁ pācittiyaṁ,",
  "atk-vin02a10:733_6": "idha puggalassa pariṇāmitattā suddhikapācittiyanti.",
  "atk-vin02a10:734_0": "Tisamuṭṭhānaṁ – kiriyaṁ,",
  "atk-vin02a10:734_1": "saññāvimokkhaṁ,",
  "atk-vin02a10:734_2": "sacittakaṁ,",
  "atk-vin02a10:734_3": "lokavajjaṁ,",
  "atk-vin02a10:734_4": "kāyakammaṁ,",
  "atk-vin02a10:734_5": "vacīkammaṁ,",
  "atk-vin02a10:734_6": "akusalacittaṁ,",
  "atk-vin02a10:734_7": "tivedananti.",
  "atk-vin02a10:735_0": "Pariṇāmanasikkhāpadaṁ dvādasamaṁ.",
  "atk-vin02a10:736_0": "Samatto vaṇṇanākkamena sahadhammikavaggo aṭṭhamo.",
  "atk-vin02a10:737_0": "9. Ratanavaggo",
  "atk-vin02a10:738_0": "1. Antepurasikkhāpadavaṇṇanā",
  "atk-vin02a10:739_0": "494.",
  "atk-vin02a10:739_1": "Rājavaggassa paṭhamasikkhāpade –",
  "atk-vin02a10:739_2": "orakoti parittako.",
  "atk-vin02a10:739_3": "Uparipāsādavaragatoti pāsādavarassa uparigato.",
  "atk-vin02a10:739_4": "Ayyānaṁ vāhasāti ayyānaṁ kāraṇā;",
  "atk-vin02a10:739_5": "tehi jānāpitattā jānāmīti vuttaṁ hoti.",
  "atk-vin02a10:740_0": "497.Pitaraṁ patthetīti antaraṁ passitvā ghātetuṁ icchati.",
  "atk-vin02a10:740_1": "Rājantepuraṁ hatthisammaddantiādīsu hatthīhi sammaddo etthāti hatthisammaddaṁ;",
  "atk-vin02a10:740_2": "hatthisambādhanti attho.",
  "atk-vin02a10:740_3": "Assarathasammaddapadepi eseva nayo.",
  "atk-vin02a10:740_4": "“Sammatta”nti keci paṭhanti,",
  "atk-vin02a10:740_5": "taṁ na gahetabbaṁ.",
  "atk-vin02a10:740_6": "“Rañño antepure hatthisammadda”ntipi pāṭho,",
  "atk-vin02a10:740_7": "tattha hatthīnaṁ sammaddaṁ hatthisammaddanti attho,",
  "atk-vin02a10:740_8": "rañño antepure hatthisammaddo atthīti vuttaṁ hoti.",
  "atk-vin02a10:740_9": "Esa nayo sesapadesupi.",
  "atk-vin02a10:740_10": "Rajanīyānīti tasmiṁ antepure edisāni rūpādīni.",
  "atk-vin02a10:741_0": "498.Muddhāvasittassāti muddhani avasittassa.",
  "atk-vin02a10:741_1": "Anikkhanto rājā itoti anikkhantarājakaṁ,",
  "atk-vin02a10:741_2": "tasmiṁ anikkhantarājake;",
  "atk-vin02a10:741_3": "sayanighareti attho.",
  "atk-vin02a10:741_4": "Ratanaṁ vuccati mahesī,",
  "atk-vin02a10:741_5": "niggatanti nikkhantaṁ,",
  "atk-vin02a10:741_6": "aniggataṁ ratanaṁ itoti aniggataratanakaṁ,",
  "atk-vin02a10:741_7": "tasmiṁ aniggataratanake;",
  "atk-vin02a10:741_8": "sayanighareti attho.",
  "atk-vin02a10:741_9": "Sesamettha uttānameva.",
  "atk-vin02a10:742_0": "Kathinasamuṭṭhānaṁ –",
  "atk-vin02a10:742_1": "kāyavācato kāyavācācittato ca samuṭṭhāti,",
  "atk-vin02a10:742_2": "kiriyākiriyaṁ,",
  "atk-vin02a10:742_3": "nosaññāvimokkhaṁ,",
  "atk-vin02a10:742_4": "acittakaṁ,",
  "atk-vin02a10:742_5": "paṇṇattivajjaṁ,",
  "atk-vin02a10:742_6": "kāyakammaṁ,",
  "atk-vin02a10:742_7": "vacīkammaṁ, ticittaṁ,",
  "atk-vin02a10:742_8": "tivedananti.",
  "atk-vin02a10:743_0": "Antepurasikkhāpadaṁ paṭhamaṁ.",
  "atk-vin02a10:744_0": "2. Ratanasikkhāpadavaṇṇanā",
  "atk-vin02a10:745_0": "502- 3. Dutiye –",
  "atk-vin02a10:745_1": "vissaritvāti pamussitvā.",
  "atk-vin02a10:745_2": "Puṇṇapattaṁ nāma satato pañca kahāpaṇā.",
  "atk-vin02a10:745_3": "Kyāhaṁ karissāmīti kiṁ ahaṁ karissāmi.",
  "atk-vin02a10:745_4": "Ābharaṇaṁ omuñcitvāti mahālataṁ nāma navakoṭiagghanakaṁ alaṅkāraṁ apanetvā.",
  "atk-vin02a10:746_0": "504.Antevāsīti paricārako.",
  "atk-vin02a10:747_0": "506.Aparikkhittassa upacāroti ettha upacāro nāma ārāmassa dve leḍḍupātā –",
  "atk-vin02a10:747_1": "“āvasathassa pana suppapāto vā musalapāto vā”ti mahāpaccariyaṁ vuttaṁ.",
  "atk-vin02a10:747_2": "Uggaṇhāti āpatti pācittiyassāti ettha jātarūparajataṁ attano atthāya uggaṇhantassa vā uggaṇhāpentassa vā nissaggiyaṁ pācittiyaṁ,",
  "atk-vin02a10:747_3": "saṅghagaṇapuggalacetiyanavakammānaṁ atthāya dukkaṭaṁ,",
  "atk-vin02a10:747_4": "avasesaṁ muttādiratanaṁ attano vā saṅghādīnaṁ vā atthāya uggaṇhantassa vā uggaṇhāpentassa vā dukkaṭaṁ.",
  "atk-vin02a10:747_5": "Kappiyavatthu vā akappiyavatthu vā hotu,",
  "atk-vin02a10:747_6": "antamaso mātu kaṇṇapiḷandhanatāḷapaṇṇampi gihisantakaṁ bhaṇḍāgārikasīsena paṭisāmentassa pācittiyameva.",
  "atk-vin02a10:748_0": "Sace pana mātāpitūnaṁ santakaṁ avassaṁ paṭisāmetabbaṁ kappiyabhaṇḍaṁ hoti,",
  "atk-vin02a10:748_1": "attano atthāya gahetvā paṭisāmetabbaṁ.",
  "atk-vin02a10:748_2": "“Idaṁ paṭisāmetvā dehī”ti vutte pana “na vaṭṭatī”ti paṭikkhipitabbaṁ.",
  "atk-vin02a10:748_3": "Sace “paṭisāmehī”ti pātetvā gacchanti,",
  "atk-vin02a10:748_4": "palibodho nāma hoti,",
  "atk-vin02a10:748_5": "paṭisāmetuṁ vaṭṭati.",
  "atk-vin02a10:748_6": "Vihāre kammaṁ karontā vaḍḍhakīādayo vā rājavallabhā vā attano upakaraṇabhaṇḍaṁ vā sayanabhaṇḍaṁ vā “paṭisāmetvā dethā”ti vadanti,",
  "atk-vin02a10:748_7": "chandenapi bhayenapi na kātabbameva,",
  "atk-vin02a10:748_8": "guttaṭṭhānaṁ pana dassetuṁ vaṭṭati.",
  "atk-vin02a10:748_9": "Balakkārena pātetvā gatesu ca paṭisāmetuṁ vaṭṭati.",
  "atk-vin02a10:749_0": "Ajjhārāme vā ajjhāvasathe vāti ettha sace mahāvihārasadiso mahārāmo hoti,",
  "atk-vin02a10:749_1": "tattha pākāraparikkhitte pariveṇe yattha bhikkhūhi vā sāmaṇerehi vā gahitaṁ bhavissatīti saṅkā uppajjati,",
  "atk-vin02a10:749_2": "tādise eva ṭhāne uggaṇhitvā vā uggaṇhāpetvā vā ṭhapetabbaṁ.",
  "atk-vin02a10:749_3": "Mahābodhidvārakoṭṭhakaambaṅgaṇasadisesu pana mahājanasañcaraṇaṭṭhānesu na gahetabbaṁ,",
  "atk-vin02a10:749_4": "palibodho na hoti.",
  "atk-vin02a10:749_5": "Kurundiyaṁ pana vuttaṁ “eko maggaṁ gacchanto nimanussaṭṭhāne kiñci bhaṇḍaṁ passati,",
  "atk-vin02a10:749_6": "ākiṇṇamanussepi jāte manussā tameva bhikkhuṁ āsaṅkanti,",
  "atk-vin02a10:749_7": "tasmā maggā okkamma nisīditabbaṁ.",
  "atk-vin02a10:749_8": "Sāmikesu āgatesu taṁ ācikkhitabbaṁ.",
  "atk-vin02a10:749_9": "Sace sāmike na passati patirūpaṁ karissatī”ti.",
  "atk-vin02a10:750_0": "Rūpena vā nimittena vā saññāṇaṁ katvāti ettha rūpaṁ nāma antobhaṇḍikāya bhaṇḍaṁ;",
  "atk-vin02a10:750_1": "tasmā bhaṇḍikaṁ muñcitvā gaṇetvā ettakā kahāpaṇā vā jātarūparajataṁ vāti sallakkhetabbaṁ.",
  "atk-vin02a10:750_2": "Nimittanti lañchanādi;",
  "atk-vin02a10:750_3": "tasmā lañchitāya bhaṇḍikāya mattikālañchananti vā lākhālañchananti vā nīlapilotikāya bhaṇḍikā katāti",
  "atk-vin02a10:750_4": "vā setapilotikāya katāti vā evamādi sabbaṁ sallakkhetabbaṁ.",
  "atk-vin02a10:751_0": "Bhikkhū patirūpāti lajjino kukkuccakā.",
  "atk-vin02a10:751_1": "Lolajātikānañhi hatthe ṭhapetuṁ na labhati.",
  "atk-vin02a10:751_2": "Yo pana neva tamhā āvāsā pakkamati,",
  "atk-vin02a10:751_3": "na sāmike passati,",
  "atk-vin02a10:751_4": "tenāpi attano cīvarādimūlaṁ na kātabbaṁ;",
  "atk-vin02a10:751_5": "thāvaraṁ pana senāsanaṁ vā cetiyaṁ vā pokkharaṇī vā kāretabbā.",
  "atk-vin02a10:751_6": "Sace dīghassa addhuno accayena sāmiko āgacchati,",
  "atk-vin02a10:751_7": "“upāsaka tava santakena idaṁ nāma kataṁ,",
  "atk-vin02a10:751_8": "anumodāhī”ti vattabbo.",
  "atk-vin02a10:751_9": "Sace anumodati,",
  "atk-vin02a10:751_10": "iccetaṁ kusalaṁ;",
  "atk-vin02a10:751_11": "no ce anumodati,",
  "atk-vin02a10:751_12": "“mama dhanaṁ dethā”ti codetiyeva,",
  "atk-vin02a10:751_13": "aññaṁ samādapetvā dātabbaṁ.",
  "atk-vin02a10:752_0": "507.Ratanasammataṁvissāsaṁ gaṇhātītiādīsu āmāsameva sandhāya vuttaṁ.",
  "atk-vin02a10:752_1": "Anāmāsaṁ na vaṭṭatiyeva.",
  "atk-vin02a10:752_2": "Sesamettha uttānameva.",
  "atk-vin02a10:752_3": "Chasamuṭṭhānaṁ – kiriyaṁ,",
  "atk-vin02a10:752_4": "nosaññāvimokkhaṁ,",
  "atk-vin02a10:752_5": "acittakaṁ,",
  "atk-vin02a10:752_6": "paṇṇattivajjaṁ,",
  "atk-vin02a10:752_7": "kāyakammaṁ,",
  "atk-vin02a10:752_8": "vacīkammaṁ, ticittaṁ,",
  "atk-vin02a10:752_9": "tivedananti.",
  "atk-vin02a10:753_0": "Ratanasikkhāpadaṁ dutiyaṁ.",
  "atk-vin02a10:754_0": "3. Vikālagāmappavisanasikkhāpadavaṇṇanā",
  "atk-vin02a10:755_0": "508. Tatiye –",
  "atk-vin02a10:755_1": "tiracchānakathanti ariyamaggassa tiracchānabhūtaṁ kathaṁ.",
  "atk-vin02a10:755_2": "Rājakathanti rājapaṭisaṁyutta kathaṁ.",
  "atk-vin02a10:755_3": "Corakathādīsupi eseva nayo.",
  "atk-vin02a10:756_0": "512.Santaṁ bhikkhunti ettha yaṁ vattabbaṁ,",
  "atk-vin02a10:756_1": "taṁ cārittasikkhāpade vuttameva.",
  "atk-vin02a10:756_2": "Sace sambahulā kenaci kammena gāmaṁ pavisanti,",
  "atk-vin02a10:756_3": "“vikāle gāmappavesanaṁ āpucchāmī”ti sabbehi aññamaññaṁ āpucchitabbaṁ.",
  "atk-vin02a10:756_4": "Tasmiṁ gāme taṁ kammaṁ na sampajjatīti aññaṁ gāmaṁ gacchanti,",
  "atk-vin02a10:756_5": "gāmasatampi hotu,",
  "atk-vin02a10:756_6": "puna āpucchanakiccaṁ natthi.",
  "atk-vin02a10:756_7": "Sace pana ussāhaṁ paṭippassambhetvā vihāraṁ gacchantā antarā aññaṁ gāmaṁ pavisitukāmā honti,",
  "atk-vin02a10:756_8": "puna āpucchitabbameva.",
  "atk-vin02a10:757_0": "Kulaghare vā āsanasālāya vā bhattakiccaṁ katvā telabhikkhāya vā sappibhikkhāya vā caritukāmo hoti,",
  "atk-vin02a10:757_1": "sace passe bhikkhu atthi,",
  "atk-vin02a10:757_2": "āpucchitvā gantabbaṁ.",
  "atk-vin02a10:757_3": "Asante natthīti gantabbaṁ.",
  "atk-vin02a10:757_4": "Vīthiṁ otaritvā bhikkhuṁ passati,",
  "atk-vin02a10:757_5": "āpucchanakiccaṁ natthi,",
  "atk-vin02a10:757_6": "anāpucchitvāpi caritabbameva.",
  "atk-vin02a10:757_7": "Gāmamajjhena maggo hoti,",
  "atk-vin02a10:757_8": "tena gacchantassa telādibhikkhāya carissāmīti citte uppanne sace passe bhikkhu atthi,",
  "atk-vin02a10:757_9": "āpucchitvā caritabbaṁ.",
  "atk-vin02a10:757_10": "Maggā anokkamma bhikkhāya carantassa pana āpucchanakiccaṁ natthi,",
  "atk-vin02a10:757_11": "aparikkhittassa gāmassa upacāro adinnādāne vuttanayeneva veditabbo.",
  "atk-vin02a10:758_0": "515.Antarārāmantiādīsu na kevalaṁ anāpucchā kāyabandhanaṁ abandhitvā saṅghāṭiṁ apārupitvā gacchantassapi anāpatti.",
  "atk-vin02a10:758_1": "Āpadāsūti sīho vā byaggho vā āgacchati,",
  "atk-vin02a10:758_2": "megho vā uṭṭheti,",
  "atk-vin02a10:758_3": "añño vā koci upaddavo uppajjati, anāpatti.",
  "atk-vin02a10:758_4": "Evarūpāsu āpadāsu bahigāmato antogāmaṁ pavisituṁ vaṭṭati.",
  "atk-vin02a10:758_5": "Sesamettha uttānameva.",
  "atk-vin02a10:759_0": "Kathinasamuṭṭhānaṁ –",
  "atk-vin02a10:759_1": "kāyavācato kāyavācācittato ca samuṭṭhāti,",
  "atk-vin02a10:759_2": "kiriyākiriyaṁ,",
  "atk-vin02a10:759_3": "nosaññāvimokkhaṁ,",
  "atk-vin02a10:759_4": "acittakaṁ,",
  "atk-vin02a10:759_5": "paṇṇattivajjaṁ,",
  "atk-vin02a10:759_6": "kāyakammaṁ,",
  "atk-vin02a10:759_7": "vacīkammaṁ, ticittaṁ,",
  "atk-vin02a10:759_8": "tivedananti.",
  "atk-vin02a10:760_0": "Vikālagāmappavisanasikkhāpadaṁ tatiyaṁ.",
  "atk-vin02a10:761_0": "4. Sūcigharasikkhāpadavaṇṇanā",
  "atk-vin02a10:762_0": "517- 20.",
  "atk-vin02a10:762_1": "Catutthe –",
  "atk-vin02a10:762_2": "bhedanameva bhedanakaṁ;",
  "atk-vin02a10:762_3": "taṁ assa atthīti bhedanakameva.",
  "atk-vin02a10:762_4": "Araṇiketi araṇidhanuke.",
  "atk-vin02a10:762_5": "Vidheti vedhake.",
  "atk-vin02a10:762_6": "Sesamettha uttānameva.",
  "atk-vin02a10:762_7": "Chasamuṭṭhānaṁ – kiriyaṁ,",
  "atk-vin02a10:762_8": "nosaññāvimokkhaṁ,",
  "atk-vin02a10:762_9": "acittakaṁ,",
  "atk-vin02a10:762_10": "paṇṇattivajjaṁ,",
  "atk-vin02a10:762_11": "kāyakammaṁ,",
  "atk-vin02a10:762_12": "vacīkammaṁ, ticittaṁ,",
  "atk-vin02a10:762_13": "tivedananti.",
  "atk-vin02a10:763_0": "Sūcigharasikkhāpadaṁ catutthaṁ.",
  "atk-vin02a10:764_0": "5. Mañcasikkhāpadavaṇṇanā",
  "atk-vin02a10:765_0": "522. Pañcame – chedanakaṁ vuttanayameva.",
  "atk-vin02a10:766_0": "525.Chinditvā paribhuñjatīti ettha sace na chinditukāmo hoti,",
  "atk-vin02a10:766_1": "bhūmiyaṁ nikhaṇitvā pamāṇaṁ upari dasseti,",
  "atk-vin02a10:766_2": "uttānaṁ vā katvā paribhuñjati,",
  "atk-vin02a10:766_3": "ukkhipitvā vā tulāsaṅghāṭe ṭhapetvā aṭṭaṁ katvā paribhuñjati,",
  "atk-vin02a10:766_4": "sabbaṁ vaṭṭati.",
  "atk-vin02a10:766_5": "Sesamettha uttānameva.",
  "atk-vin02a10:766_6": "Chasamuṭṭhānaṁ.",
  "atk-vin02a10:767_0": "Mañcasikkhāpadaṁ pañcamaṁ.",
  "atk-vin02a10:768_0": "6. Tūlonaddhasikkhāpadavaṇṇanā",
  "atk-vin02a10:769_0": "526. Chaṭṭhe –",
  "atk-vin02a10:769_1": "tūlaṁ onaddhametthāti tūlonaddhaṁ;",
  "atk-vin02a10:769_2": "tūlaṁ pakkhipitvā upari cimilikāya onaddhanti vuttaṁ hoti.",
  "atk-vin02a10:769_3": "Sesamettha uttānameva.",
  "atk-vin02a10:769_4": "Chasamuṭṭhānaṁ.",
  "atk-vin02a10:770_0": "Tūlonaddhasikkhāpadaṁ chaṭṭhaṁ.",
  "atk-vin02a10:771_0": "7. Nisīdanasikkhāpadavaṇṇanā",
  "atk-vin02a10:772_0": "531- 4. Sattame –",
  "atk-vin02a10:772_1": "nisīdanaṁ anuññātaṁ hotīti kattha anuññātaṁ?",
  "atk-vin02a10:772_2": "Cīvarakkhandhake paṇītabhojanavatthusmiṁ.",
  "atk-vin02a10:772_3": "Vuttañhi tattha –",
  "atk-vin02a10:772_4": "“anujānāmi,",
  "atk-vin02a10:772_5": "bhikkhave,",
  "atk-vin02a10:772_6": "kāyaguttiyā cīvaraguttiyā senāsanaguttiyā nisīdana”nti.",
  "atk-vin02a10:772_7": "Seyyathāpi purāṇāsikoṭṭhoti yathā nāma purāṇacammakāroti attho.",
  "atk-vin02a10:772_8": "Yathā hi cammakāro cammaṁ vitthataṁ karissāmīti ito cito ca samañchati, kaḍḍhati;",
  "atk-vin02a10:772_9": "evaṁ sopi taṁ nisīdanaṁ.",
  "atk-vin02a10:772_10": "Tena taṁ bhagavā evamāha –",
  "atk-vin02a10:772_11": "“nisīdanaṁ nāma sadasaṁ vuccatī”ti santhatasadisaṁ santharitvā ekasmiṁ ante sugatavidatthiyā vidatthimatte",
  "atk-vin02a10:772_12": "padese dvīsu ṭhānesu phāletvā tisso dasā kariyanti,",
  "atk-vin02a10:772_13": "tāhi dasāhi sadasaṁ nāma vuccati.",
  "atk-vin02a10:772_14": "Sesamettha uttānameva.",
  "atk-vin02a10:772_15": "Chasamuṭṭhānaṁ.",
  "atk-vin02a10:773_0": "Nisīdanasikkhāpadaṁ sattamaṁ.",
  "atk-vin02a10:774_0": "8. Kaṇḍupaṭicchādisikkhāpadavaṇṇanā",
  "atk-vin02a10:775_0": "537. Aṭṭhame –",
  "atk-vin02a10:775_1": "kaṇḍupaṭicchādi anuññātā hotīti kattha anuññātā?",
  "atk-vin02a10:775_2": "Cīvarakkhandhake belaṭṭhasīsavatthusmiṁ.",
  "atk-vin02a10:775_3": "Vuttañhi tattha –",
  "atk-vin02a10:775_4": "“anujānāmi,",
  "atk-vin02a10:775_5": "bhikkhave,",
  "atk-vin02a10:775_6": "yassa kaṇḍu vā piḷakā vā assāvo vā thullakacchu vā ābādho tassa kaṇḍupaṭicchādi”nti.",
  "atk-vin02a10:776_0": "539.Yassa adhonābhi ubbhajāṇumaṇḍalanti yassa bhikkhuno nābhiyā heṭṭhā jāṇumaṇḍalānaṁ upari.",
  "atk-vin02a10:776_1": "Kaṇḍūti kacchu.",
  "atk-vin02a10:776_2": "Piḷakāti lohitatuṇḍikā sukhumapiḷakā.",
  "atk-vin02a10:776_3": "Assāvoti arisabhagandaramadhumehādīnaṁ vasena asucipaggharaṇakaṁ.",
  "atk-vin02a10:776_4": "Thullakacchu vā ābādhoti mahāpiḷakābādho vuccati.",
  "atk-vin02a10:776_5": "Sesamettha uttānameva.",
  "atk-vin02a10:776_6": "Chasamuṭṭhānaṁ.",
  "atk-vin02a10:777_0": "Kaṇḍupaṭicchādisikkhāpadaṁ aṭṭhamaṁ.",
  "atk-vin02a10:778_0": "9. Vassikasāṭikasikkhāpadavaṇṇanā",
  "atk-vin02a10:779_0": "542. Navame –",
  "atk-vin02a10:779_1": "vassikasāṭikā anuññātā hotīti kattha anuññātā?",
  "atk-vin02a10:779_2": "Cīvarakkhandhake visākhāvatthusmiṁ.",
  "atk-vin02a10:779_3": "Vuttañhi tattha –",
  "atk-vin02a10:779_4": "“anujānāmi,",
  "atk-vin02a10:779_5": "bhikkhave,",
  "atk-vin02a10:779_6": "vassikasāṭika”nti.",
  "atk-vin02a10:779_7": "Sesamettha uttānameva.",
  "atk-vin02a10:779_8": "Chasamuṭṭhānaṁ.",
  "atk-vin02a10:780_0": "Vassikasāṭikasikkhāpadaṁ navamaṁ.",
  "atk-vin02a10:781_0": "10. Nandattherasikkhāpadavaṇṇanā",
  "atk-vin02a10:782_0": "547. Dasame – caturaṅgulomakoti catūhi aṅgulehi ūnakappamāṇo. Sesaṁ uttānameva. Chasamuṭṭhānaṁ.",
  "atk-vin02a10:783_0": "Nandattherasikkhāpadaṁ dasamaṁ.",
  "atk-vin02a10:784_0": "Samatto vaṇṇanākkamena ratanavaggo navamo.",
  "atk-vin02a10:785_0": "Uddiṭṭhā khotiādi vuttanayamevāti.",
  "atk-vin02a10:786_0": "Samantapāsādikāya vinayasaṁvaṇṇanāya",
  "atk-vin02a10:787_0": "Khuddakavaṇṇanā samattā.",
  "atk-vin02a10:788_0": "Pācittiyakaṇḍaṁ niṭṭhitaṁ."
}