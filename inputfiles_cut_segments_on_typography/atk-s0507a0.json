{
  "atk-s0507a0:0_0": "Namo tassa bhagavato arahato sammāsambuddhassa",
  "atk-s0507a0:1_0": "Khuddakanikāye",
  "atk-s0507a0:2_0": "Petavatthu-aṭṭhakathā",
  "atk-s0507a0:3_0": "Ganthārambhakathā",
  "atk-s0507a0:4_0": "Mahākāruṇikaṃ nāthaṃ, ñeyyasāgarapāraguṃ;",
  "atk-s0507a0:5_0": "Vande nipuṇagambhīra-vicitranayadesanaṃ.",
  "atk-s0507a0:6_0": "Vijjācaraṇasampannā, yena niyyanti lokato;",
  "atk-s0507a0:7_0": "Vande tamuttamaṃ dhammaṃ, sammāsambuddhapūjitaṃ.",
  "atk-s0507a0:8_0": "Sīlādiguṇasampanno, ṭhito maggaphalesu yo;",
  "atk-s0507a0:9_0": "Vande ariyasaṅghaṃ taṃ, puññakkhettaṃ anuttaraṃ.",
  "atk-s0507a0:10_0": "Vandanājanitaṃ puññaṃ, iti yaṃ ratanattaye;",
  "atk-s0507a0:11_0": "Hatantarāyo sabbattha, hutvāhaṃ tassa tejasā.",
  "atk-s0507a0:12_0": "Petehi ca kataṃ kammaṃ, yaṃ yaṃ purimajātisu;",
  "atk-s0507a0:13_0": "Petabhāvāvahaṃ taṃ taṃ, tesañhi phalabhedato.",
  "atk-s0507a0:14_0": "Pakāsayantī buddhānaṃ, desanā yā visesato;",
  "atk-s0507a0:15_0": "Saṃvegajananī kamma-phalapaccakkhakārinī.",
  "atk-s0507a0:16_0": "Petavatthūti nāmena, supariññātavatthukā;",
  "atk-s0507a0:17_0": "Yaṃ khuddakanikāyasmiṃ, saṅgāyiṃsu mahesayo.",
  "atk-s0507a0:18_0": "Tassa sammāvalambitvā, porāṇaṭṭhakathānayaṃ;",
  "atk-s0507a0:19_0": "Tattha tattha nidānāni, vibhāvento visesato.",
  "atk-s0507a0:20_0": "Suvisuddhaṃ asaṃkiṇṇaṃ, nipuṇatthavinicchayaṃ;",
  "atk-s0507a0:21_0": "Mahāvihāravāsīnaṃ, samayaṃ avilomayaṃ.",
  "atk-s0507a0:22_0": "Yathābalaṃ karissāmi, atthasaṃvaṇṇanaṃ subhaṃ;",
  "atk-s0507a0:23_0": "Sakkaccaṃ bhāsato taṃ me, nisāmayatha sādhavoti.",
  "atk-s0507a0:24_0": "Tattha petavatthūti seṭṭhiputtādikassa tassa tassa sattassa petabhāvahetubhūtaṃ kammaṃ,",
  "atk-s0507a0:24_1": "tassa pana pakāsanavasena pavatto “khettūpamā arahanto”tiādikā pariyattidhammo idha “petavatthū”ti adhippeto.",
  "atk-s0507a0:25_0": "Tayidaṃ petavatthu kena bhāsitaṃ,",
  "atk-s0507a0:25_1": "kattha bhāsitaṃ,",
  "atk-s0507a0:25_2": "kadā bhāsitaṃ,",
  "atk-s0507a0:25_3": "kasmā ca bhāsitanti? Vuccate –",
  "atk-s0507a0:25_4": "idañhi petavatthu duvidhena pavattaṃ aṭṭhuppattivasena,",
  "atk-s0507a0:25_5": "pucchāvissajjanavasena ca.",
  "atk-s0507a0:25_6": "Tattha yaṃ aṭṭhuppattivasena pavattaṃ,",
  "atk-s0507a0:25_7": "taṃ bhagavatā bhāsitaṃ,",
  "atk-s0507a0:25_8": "itaraṃ nāradattherādīhi pucchitaṃ tehi tehi petehi bhāsitaṃ.",
  "atk-s0507a0:25_9": "Satthā pana yasmā nāradattherādīhi tasmiṃ tasmiṃ pucchāvissajjane ārocite taṃ taṃ aṭṭhuppattiṃ katvā sampattaparisāya dhammaṃ desesi,",
  "atk-s0507a0:25_10": "tasmā sabbampetaṃ petavatthu satthārā bhāsitameva nāma jātaṃ.",
  "atk-s0507a0:25_11": "Pavattitavaradhammacakke hi satthari tattha tattha rājagahādīsu viharante yebhuyyena tāya tāya aṭṭhuppattiyā",
  "atk-s0507a0:25_12": "pucchāvissajjanavasena sattānaṃ kammaphalapaccakkhakaraṇāya taṃ taṃ petavatthu desanāruḷhanti ayaṃ tāvettha",
  "atk-s0507a0:25_13": "“kena bhāsita”ntiādīnaṃ padānaṃ sādhāraṇato vissajjanā.",
  "atk-s0507a0:25_14": "Asādhāraṇato pana tassa tassa vatthussa atthavaṇṇanāyameva āgamissati.",
  "atk-s0507a0:26_0": "Taṃ panetaṃ petavatthu vinayapiṭakaṃ suttantapiṭakaṃ abhidhammapiṭakanti tīsu piṭakesu suttantapiṭakapariyāpannaṃ,",
  "atk-s0507a0:26_1": "dīghanikāyo majjhimanikāyo saṃyuttanikāyo aṅguttaranikāyo khuddakanikāyoti pañcasu nikāyesu khuddakanikāyapariyāpannaṃ,",
  "atk-s0507a0:26_2": "suttaṃ geyyaṃ veyyākaraṇaṃ gāthā udānaṃ itivuttakaṃ jātakaṃ abbhutadhammaṃ vedallanti navasu sāsanaṅgesu gāthāsaṅgahaṃ.",
  "atk-s0507a0:27_0": "“Dvāsīti buddhato gaṇhiṃ, dve sahassāni bhikkhuto;",
  "atk-s0507a0:28_0": "Caturāsīti sahassāni, ye me dhammā pavattino”ti. –",
  "atk-s0507a0:29_0": "Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ,",
  "atk-s0507a0:29_1": "bhāṇavārato catubhāṇavāramattaṃ, vaggato –",
  "atk-s0507a0:29_2": "uragavaggo ubbarivaggo cūḷavaggo mahāvaggoti catuvaggasaṅgahaṃ.",
  "atk-s0507a0:29_3": "Tesu paṭhamavagge dvādasa vatthūni,",
  "atk-s0507a0:29_4": "dutiyavagge terasa vatthūni,",
  "atk-s0507a0:29_5": "tatiyavagge dasa vatthūni,",
  "atk-s0507a0:29_6": "catutthavagge soḷasa vatthūnīti vatthuto ekapaññāsavatthupaṭimaṇḍitaṃ.",
  "atk-s0507a0:29_7": "Tassa vaggesu uragavaggo ādi,",
  "atk-s0507a0:29_8": "vatthūsu khettūpamapetavatthu ādi,",
  "atk-s0507a0:29_9": "tassāpi “khettūpamā arahanto”ti ayaṃ gāthā ādi.",
  "atk-s0507a0:30_0": "1. Uragavaggo",
  "atk-s0507a0:31_0": "1. Khettūpamapetavatthuvaṇṇanā",
  "atk-s0507a0:32_0": "Taṃ panetaṃ vatthuṃ bhagavā rājagahe viharanto veḷuvane kalandakanivāpe aññataraṃ seṭṭhiputtapetaṃ ārabbha kathesi.",
  "atk-s0507a0:32_1": "Rājagahe kira aññataro aḍḍho mahaddhano mahābhogo pahūtavittūpakaraṇo anekakoṭidhanasannicayo seṭṭhi ahosi.",
  "atk-s0507a0:32_2": "Tassa mahādhanasampannatāya “mahādhanaseṭṭhi”tveva samaññā ahosi.",
  "atk-s0507a0:32_3": "Ekova putto ahosi,",
  "atk-s0507a0:32_4": "piyo manāpo.",
  "atk-s0507a0:32_5": "Tasmiṃ viññutaṃ patte mātāpitaro evaṃ cintesuṃ –",
  "atk-s0507a0:32_6": "“amhākaṃ puttassa divase divase sahassaṃ sahassaṃ paribbayaṃ karontassa vassasatenāpi ayaṃ dhanasannicayo parikkhayaṃ na gamissati,",
  "atk-s0507a0:32_7": "kiṃ imassa sippuggahaṇaparissamena,",
  "atk-s0507a0:32_8": "akilantakāyacitto yathāsukhaṃ bhoge paribhuñjatū”ti sippaṃ na sikkhāpesuṃ.",
  "atk-s0507a0:32_9": "Vayappatte pana kularūpayobbanavilāsasampannaṃ kāmābhimukhaṃ dhammasaññāvimukhaṃ kaññaṃ ānesuṃ.",
  "atk-s0507a0:32_10": "So tāya saddhiṃ abhiramanto dhamme cittamattampi anuppādetvā,",
  "atk-s0507a0:32_11": "samaṇabrāhmaṇagurujanesu anādaro hutvā,",
  "atk-s0507a0:32_12": "dhuttajanaparivuto rajjamāno pañcakāmaguṇe rato giddho mohena andho hutvā kālaṃ vītināmetvā,",
  "atk-s0507a0:32_13": "mātāpitūsu kālakatesu naṭanāṭakagāyakādīnaṃ yathicchitaṃ dento dhanaṃ vināsetvā nacirasseva pārijuññappatto hutvā,",
  "atk-s0507a0:32_14": "iṇaṃ gahetvā jīvikaṃ kappento puna iṇampi alabhitvā iṇāyikehi codiyamāno tesaṃ attano khettavatthugharādīni datvā,",
  "atk-s0507a0:32_15": "kapālahattho bhikkhaṃ caritvā bhuñjanto tasmiṃyeva nagare anāthasālāyaṃ vasati.",
  "atk-s0507a0:33_0": "Atha naṃ ekadivasaṃ corā samāgatā evamāhaṃsu –",
  "atk-s0507a0:33_1": "“ambho purisa,",
  "atk-s0507a0:33_2": "kiṃ tuyhaṃ iminā dujjīvitena,",
  "atk-s0507a0:33_3": "taruṇo tvamasi thāmajavabalasampanno,",
  "atk-s0507a0:33_4": "kasmā hatthapādavikalo viya acchasi?",
  "atk-s0507a0:33_5": "Ehi amhehi saha corikāya paresaṃ santakaṃ gahetvā sukhena jīvikaṃ kappehī”ti.",
  "atk-s0507a0:33_6": "So “nāhaṃ corikaṃ kātuṃ jānāmī”ti āha.",
  "atk-s0507a0:33_7": "Corā “mayaṃ taṃ sikkhāpema,",
  "atk-s0507a0:33_8": "kevalaṃ tvaṃ amhākaṃ vacanaṃ karohī”ti āhaṃsu.",
  "atk-s0507a0:33_9": "So “sādhū”ti sampaṭicchitvā tehi saddhiṃ agamāsi.",
  "atk-s0507a0:33_10": "Atha te corā tassa hatthe mahantaṃ muggaraṃ datvā sandhiṃ chinditvā gharaṃ pavisanto taṃ sandhimukhe ṭhapetvā āhaṃsu –",
  "atk-s0507a0:33_11": "“sace idha añño koci āgacchati,",
  "atk-s0507a0:33_12": "taṃ iminā muggarena paharitvā ekappahāreneva mārehī”ti.",
  "atk-s0507a0:33_13": "So andhabālo hitāhitaṃ ajānanto paresaṃ āgamanameva olokento tattha aṭṭhāsi.",
  "atk-s0507a0:33_14": "Corā pana gharaṃ pavisitvā gayhūpagaṃ bhaṇḍaṃ gahetvā gharamanussehi ñātamattāva ito cito ca palāyiṃsu.",
  "atk-s0507a0:33_15": "Gharamanussā uṭṭhahitvā sīghaṃ sīghaṃ dhāvantā ito cito ca olokentā taṃ purisaṃ sandhidvāre ṭhitaṃ disvā",
  "atk-s0507a0:33_16": "“hare duṭṭhacorā”ti gahetvā hatthapāde muggarādīhi pothetvā rañño dassesuṃ – “ayaṃ, deva,",
  "atk-s0507a0:33_17": "coro sandhisukhe gahito”ti.",
  "atk-s0507a0:33_18": "Rājā “imassa sīsaṃ chindāpehī”ti nagaraguttikaṃ āṇāpesi. “Sādhu,",
  "atk-s0507a0:33_19": "devā”ti nagaraguttiko taṃ gāhāpetvā pacchābāhaṃ gāḷhabandhanaṃ bandhāpetvā rattavaṇṇaviraḷamālābandhakaṇṭhaṃ",
  "atk-s0507a0:33_20": "iṭṭhakacuṇṇamakkhitasīsaṃ vajjhapahaṭabheridesitamaggaṃ rathikāya rathikaṃ siṅghāṭakena siṅghāṭakaṃ vicarāpetvā",
  "atk-s0507a0:33_21": "kasāhi tāḷento āghātanābhimukhaṃ neti.",
  "atk-s0507a0:33_22": "“Ayaṃ imasmiṃ nagare vilumpamānakacoro gahito”ti kolāhalaṃ ahosi.",
  "atk-s0507a0:34_0": "Tena ca samayena tasmiṃ nagare sulasā nāma nagarasobhinī pāsāde ṭhitā vātapānantarena olokentī taṃ tathā",
  "atk-s0507a0:34_1": "nīyamānaṃ disvā pubbe tena kataparicayā “ayaṃ puriso imasmiṃyeva nagare mahatiṃ sampattiṃ anubhavitvā",
  "atk-s0507a0:34_2": "idāni evarūpaṃ anatthaṃ anayabyasanaṃ patto”ti tassa kāruññaṃ uppādetvā cattāro modake pānīyañca pesesi.",
  "atk-s0507a0:34_3": "Nagaraguttikassa ca ārocāpesi –",
  "atk-s0507a0:34_4": "“tāva ayyo āgametu,",
  "atk-s0507a0:34_5": "yāvāyaṃ puriso ime modake khāditvā pānīyaṃ pivissatī”ti.",
  "atk-s0507a0:35_0": "Athetasmiṃ antare āyasmā mahāmoggallāno dibbena cakkhunā olokento tassa byasanappattiṃ disvā karuṇāya sañcoditamānaso –",
  "atk-s0507a0:35_1": "“ayaṃ puriso akatapuñño katapāpo,",
  "atk-s0507a0:35_2": "tenāyaṃ niraye nibbattissati,",
  "atk-s0507a0:35_3": "mayi pana gate modake ca pānīyañca datvā bhummadevesu uppajjissati,",
  "atk-s0507a0:35_4": "yaṃnūnāhaṃ imassa avassayo bhaveyya”nti cintetvā pānīyamodakesu upanīyamānesu tassa purisassa purato pāturahosi.",
  "atk-s0507a0:35_5": "So theraṃ disvā pasannamānaso “kiṃ me idāneva imehi māriyamānassa modakehi khāditehi,",
  "atk-s0507a0:35_6": "idaṃ pana paralokaṃ gacchantassa pātheyyaṃ bhavissatī”ti cintetvā modake ca pānīyañca therassa dāpesi.",
  "atk-s0507a0:35_7": "Thero tassa pasādasaṃvaḍḍhanatthaṃ tassa passantasseva tathārūpe ṭhāne nisīditvā modake paribhuñjitvā pānīyañca pivitvā uṭṭhāyāsanā pakkāmi.",
  "atk-s0507a0:35_8": "So pana puriso coraghātakehi āghātanaṃ netvā sīsacchedaṃ pāpito anuttare puññakkhette mahāmoggallānatthere",
  "atk-s0507a0:35_9": "katena puññena uḷāre devaloke nibbattanārahopi yasmā “sulasaṃ āgamma mayā ayaṃ deyyadhammo laddho”ti",
  "atk-s0507a0:35_10": "sulasāya gatena sinehena maraṇakāle cittaṃ upakkiliṭṭhaṃ ahosi.",
  "atk-s0507a0:35_11": "Tasmā hīnakāyaṃ upapajjanto pabbatagahanasambhūte sandacchāye mahānigrodharukkhe rukkhadevatā hutvā nibbatti.",
  "atk-s0507a0:36_0": "So kira sace paṭhamavaye kulavaṃsaṭṭhapane ussukkaṃ akarissa,",
  "atk-s0507a0:36_1": "tasmiṃyeva nagare seṭṭhīnaṃ aggo abhavissa,",
  "atk-s0507a0:36_2": "majjhimavaye majjhimo,",
  "atk-s0507a0:36_3": "pacchimavaye pacchimo.",
  "atk-s0507a0:36_4": "Sace pana paṭhamavaye pabbajito abhavissa,",
  "atk-s0507a0:36_5": "arahā abhavissa,",
  "atk-s0507a0:36_6": "majjhimavaye sakadāgāmī anāgāmī vā abhavissa,",
  "atk-s0507a0:36_7": "pacchimavaye sotāpanno abhavissa.",
  "atk-s0507a0:36_8": "Pāpamittasaṃsaggena pana itthidhutto surādhutto duccaritanirato anādariko hutvā anukkamena sabbasampattito parihāyitvā mahābyasanaṃ pattoti vadanti.",
  "atk-s0507a0:37_0": "Atha so aparena samayena sulasaṃ uyyānagataṃ disvā sañjātakāmarāgo andhakāraṃ māpetvā taṃ attano bhavanaṃ",
  "atk-s0507a0:37_1": "netvā sattāhaṃ tāya saddhiṃ saṃvāsaṃ kappesi,",
  "atk-s0507a0:37_2": "attānañcassā ārocesi.",
  "atk-s0507a0:37_3": "Tassā mātā taṃ apassantī rodamānā ito cito ca paribbhamati.",
  "atk-s0507a0:37_4": "Taṃ disvā mahājano “ayyo mahāmoggallāno mahiddhiko mahānubhāvo tassā gatiṃ jāneyya,",
  "atk-s0507a0:37_5": "taṃ upasaṅkamitvā puccheyyāsī”ti āha.",
  "atk-s0507a0:37_6": "Sā “sādhu ayyo”ti theraṃ upasaṅkamitvā tamatthaṃ pucchi.",
  "atk-s0507a0:37_7": "Thero “ito sattame divase veḷuvanamahāvihāre bhagavati dhammaṃ desente parisapariyante passissasī”ti āha.",
  "atk-s0507a0:37_8": "Atha sulasā taṃ devaputtaṃ avoca –",
  "atk-s0507a0:37_9": "“ayuttaṃ mayhaṃ tava bhavane vasantiyā,",
  "atk-s0507a0:37_10": "ajja sattamo divaso,",
  "atk-s0507a0:37_11": "mama mātā maṃ apassantī paridevasokasamāpannā bhavissati,",
  "atk-s0507a0:37_12": "sādhu maṃ, deva,",
  "atk-s0507a0:37_13": "tattheva nehī”ti.",
  "atk-s0507a0:37_14": "So taṃ netvā veḷuvane bhagavati dhammaṃ desente parisapariyante ṭhapentvā adissamānarūpo aṭṭhāsi.",
  "atk-s0507a0:38_0": "Tato mahājano sulasaṃ disvā evamāha –",
  "atk-s0507a0:38_1": "“amma sulase,",
  "atk-s0507a0:38_2": "tvaṃ ettakaṃ divasaṃ kuhiṃ gatā?",
  "atk-s0507a0:38_3": "Tava mātā tvaṃ apassantī paridevasokasamāpannā ummādappattā viya jātā”ti.",
  "atk-s0507a0:38_4": "Sā taṃ pavattiṃ mahājanassa ācikkhi.",
  "atk-s0507a0:38_5": "Mahājanena ca “kathaṃ so puriso tathāpāpapasuto akatakusalo devūpapattiṃ paṭilabhatī”ti vutte sulasā",
  "atk-s0507a0:38_6": "“mayā dāpite modake pānīyañca ayyassa mahāmoggallānattherassa datvā tena puññena devūpapattiṃ paṭilabhatī”ti āha.",
  "atk-s0507a0:38_7": "Taṃ sutvā mahājano acchariyabbhutacittajāto ahosi –",
  "atk-s0507a0:38_8": "“arahanto nāma anuttaraṃ puññakkhettaṃ lokassa,",
  "atk-s0507a0:38_9": "yesu appakopi kato kāro sattānaṃ devūpapattiṃ āvahatī”ti uḷāraṃ pītisomanassaṃ paṭisaṃvedesi.",
  "atk-s0507a0:38_10": "Bhikkhū tamatthaṃ bhagavato ārocesuṃ.",
  "atk-s0507a0:38_11": "Tato bhagavā imissā aṭṭhuppattiyā –",
  "atk-s0507a0:39_0": "1.",
  "atk-s0507a0:40_0": "“Khettūpamā arahanto, dāyakā kassakūpamā;",
  "atk-s0507a0:41_0": "Bījūpamaṃ deyyadhammaṃ, etto nibbattate phalaṃ.",
  "atk-s0507a0:42_0": "2.",
  "atk-s0507a0:43_0": "“Etaṃ bījaṃ kasī khettaṃ, petānaṃ dāyakassa ca;",
  "atk-s0507a0:44_0": "Taṃ petā paribhuñjanti, dātā puññena vaḍḍhati.",
  "atk-s0507a0:45_0": "3.",
  "atk-s0507a0:46_0": "“Idheva kusalaṃ katvā, pete ca paṭipūjiya;",
  "atk-s0507a0:47_0": "Saggañca kamatiṭṭhānaṃ, kammaṃ katvāna bhaddaka”nti. – imā gāthā abhāsi;",
  "atk-s0507a0:48_0": "1.",
  "atk-s0507a0:48_1": "Tattha khettūpamāti khittaṃ vuttaṃ bījaṃ tāyati mahapphalabhāvakaraṇena rakkhatīti khettaṃ,",
  "atk-s0507a0:48_2": "sālibījādīnaṃ viruhanaṭṭhānaṃ.",
  "atk-s0507a0:48_3": "Taṃ upamā etesanti khettūpamā,",
  "atk-s0507a0:48_4": "kedārasadisāti attho.",
  "atk-s0507a0:48_5": "Arahantoti khīṇāsavā.",
  "atk-s0507a0:48_6": "Te hi kilesārīnaṃ saṃsāracakkassa arānañca hatattā,",
  "atk-s0507a0:48_7": "tato eva ārakattā,",
  "atk-s0507a0:48_8": "paccayādīnaṃ arahattā,",
  "atk-s0507a0:48_9": "pāpakaraṇe rahābhāvā ca “arahanto”ti vuccanti.",
  "atk-s0507a0:48_10": "Tattha yathā khetañhi tiṇādidosarahitaṃ svābhisaṅkhatabījamhi vutte utusalilādipaccayantarūpetaṃ kassakassa mahapphalaṃ hoti,",
  "atk-s0507a0:48_11": "evaṃ khīṇāsavasantāno lobhādidosarahito svābhisaṅkhate deyyadhammabīje vutte kālādipaccayantarasahito dāyakassa mahapphalo hoti.",
  "atk-s0507a0:48_12": "Tenāha bhagavā “khettūpamā arahanto”ti.",
  "atk-s0507a0:48_13": "Ukkaṭṭhaniddeso ayaṃ tassa sekhādīnampi khettabhāvāpaṭikkhepato.",
  "atk-s0507a0:49_0": "Dāyakāti cīvarādīnaṃ paccayānaṃ dātāro pariccajanakā,",
  "atk-s0507a0:49_1": "tesaṃ pariccāgena attano santāne lobhādīnaṃ pariccajanakā chedanakā,",
  "atk-s0507a0:49_2": "tato vā attano santānassa sodhakā,",
  "atk-s0507a0:49_3": "rakkhakā cāti attho.",
  "atk-s0507a0:49_4": "Kassakūpamāti kassakasadisā.",
  "atk-s0507a0:49_5": "Yathā kassako sālikhettādīni kasitvā yathākālañca vuttudakadānanīharaṇanidhānarakkhaṇādīhi appamajjanto uḷāraṃ vipulañca sassaphalaṃ paṭilabhati,",
  "atk-s0507a0:49_6": "evaṃ dāyakopi arahantesu deyyadhammapariccāgena pāricariyāya ca appamajjanto uḷāraṃ vipulañca dānaphalaṃ paṭilabhati.",
  "atk-s0507a0:49_7": "Tena vuttaṃ “dāyakā kassakūpamā”ti.",
  "atk-s0507a0:50_0": "Bījūpamaṃ deyyadhammanti liṅgavipallāsena vuttaṃ,",
  "atk-s0507a0:50_1": "bījasadiso deyyadhammoti attho.",
  "atk-s0507a0:50_2": "Annapānādikassa hi dasavidhassa dātabbavatthuno etaṃ nāmaṃ.",
  "atk-s0507a0:50_3": "Etto nibbattate phalanti etasmā dāyakapaṭiggāhakadeyyadhammapariccāgato dānaphalaṃ nibbattati ceva uppajjati ca,",
  "atk-s0507a0:50_4": "ciratarapabandhavasena pavattati cāti attho.",
  "atk-s0507a0:50_5": "Ettha ca yasmā pariccāgacetanābhisaṅkhatassa annapānādivatthuno bhāvo,",
  "atk-s0507a0:50_6": "na itarassa,",
  "atk-s0507a0:50_7": "tasmā “bījūpamaṃ deyyadhamma”nti deyyadhammaggahaṇaṃ kataṃ.",
  "atk-s0507a0:50_8": "Tena deyyadhammāpadesena deyyadhammavatthuvisayāya pariccāgacetanāyayeva bījabhāvo daṭṭhabbo.",
  "atk-s0507a0:50_9": "Sā hi paṭisandhiādippabhedassa tassa nissayārammaṇappabhedassa ca phalassa nipphādikā,",
  "atk-s0507a0:50_10": "na deyyadhammoti.",
  "atk-s0507a0:51_0": "2.",
  "atk-s0507a0:51_1": "Etaṃ bījaṃ kasī khettanti yathāvuttaṃ bījaṃ,",
  "atk-s0507a0:51_2": "yathāvuttañca khettaṃ,",
  "atk-s0507a0:51_3": "tassa bījassa tasmiṃ khette vapanapayogasaṅkhātā kasi cāti attho.",
  "atk-s0507a0:51_4": "Etaṃ tayaṃ kesaṃ icchitabbanti āha “petānaṃ dāyakassa cā”ti.",
  "atk-s0507a0:51_5": "Yadi dāyako pete uddissa dānaṃ deti,",
  "atk-s0507a0:51_6": "petānañca dāyakassa ca,",
  "atk-s0507a0:51_7": "yadi na pete uddissa dānaṃ deti,",
  "atk-s0507a0:51_8": "dāyakasseva etaṃ bījaṃ esā kasi etaṃ khettaṃ upakārāya hotīti adhippāyo.",
  "atk-s0507a0:51_9": "Idāni taṃ upakāraṃ dassetuṃ “taṃ petā paribhuñjanti,",
  "atk-s0507a0:51_10": "dātā puññena vaḍḍhatī”ti vuttaṃ.",
  "atk-s0507a0:51_11": "Tattha taṃ petā paribhuñjantīti dāyakena pete uddissa dāne dinne yathāvuttakhettakasibījasampattiyā anumodanāya ca yaṃ petānaṃ upakappati,",
  "atk-s0507a0:51_12": "taṃ dānaphalaṃ petā paribhuñjanti.",
  "atk-s0507a0:51_13": "Dātā puññena vaḍḍhatīti dātā pana attano dānamayapuññanimittaṃ devamanussesu bhogasampattiādinā puññaphalena abhivaḍḍhati.",
  "atk-s0507a0:51_14": "Puññaphalampi hi “kusalānaṃ,",
  "atk-s0507a0:51_15": "bhikkhave,",
  "atk-s0507a0:51_16": "dhammānaṃ samādānahetu evamidaṃ puññaṃ pavaḍḍhatī”tiādīsu puññanti vuccati.",
  "atk-s0507a0:52_0": "3.",
  "atk-s0507a0:52_1": "Idheva kusalaṃ katvāti anavajjasukhavipākaṭṭhena kusalaṃ petānaṃ uddisanavasena dānamayaṃ puññaṃ upacinitvā idheva imasmiṃyeva attabhāve.",
  "atk-s0507a0:52_2": "Pete ca paṭipūjiyāti pete uddissa dānena sammānetvā anubhuyyamānadukkhato te mocetvā.",
  "atk-s0507a0:52_3": "Pete hi uddissa diyyamānaṃ dānaṃ tesaṃ pūjā nāma hoti. Tenāha –",
  "atk-s0507a0:52_4": "“amhākañca katā pūjā”ti,",
  "atk-s0507a0:52_5": "“petānaṃ pūjā ca katā uḷārā”ti ca.",
  "atk-s0507a0:52_6": "“Pete cā”ti ca-",
  "atk-s0507a0:52_7": "saddena “piyo ca hoti manāpo,",
  "atk-s0507a0:52_8": "abhigamanīyo ca hoti vissāsanīyo,",
  "atk-s0507a0:52_9": "bhāvanīyo ca hoti garukātabbo,",
  "atk-s0507a0:52_10": "pāsaṃso ca hoti kittanīyo viññūna”nti evamādike diṭṭhadhammike dānānisaṃse saṅgaṇhāti.",
  "atk-s0507a0:52_11": "Saggañca kamati ṭhānaṃ,",
  "atk-s0507a0:52_12": "kammaṃ katvāna bhaddakanti kalyāṇaṃ kusalakammaṃ katvā dibbehi āyuādīhi dasahi ṭhānehi suṭṭhu aggattā",
  "atk-s0507a0:52_13": "“sagga”nti laddhanāmaṃ katapuññānaṃ nibbattanaṭṭhānaṃ devalokaṃ kamati upapajjanavasena upagacchati.",
  "atk-s0507a0:53_0": "Ettha ca “kusalaṃ katvā”ti vatvā puna “kammaṃ katvāna bhaddaka”nti vacanaṃ “deyyadhammapariccāgo viya",
  "atk-s0507a0:53_1": "pattidānavasena dānadhammapariccāgopi dānamayakusalakammamevā”ti dassanatthanti daṭṭhabbaṃ.",
  "atk-s0507a0:53_2": "Keci panettha “petāti arahanto adhippetā”ti vadanti,",
  "atk-s0507a0:53_3": "taṃ tesaṃ matimattaṃ “petā”ti khīṇāsavānaṃ āgataṭṭhānasseva abhāvato,",
  "atk-s0507a0:53_4": "bījādibhāvassa ca dāyakassa viya tesaṃ ayujjamānattā,",
  "atk-s0507a0:53_5": "petayonikānaṃ yujjamānattā ca.",
  "atk-s0507a0:53_6": "Desanāpariyosāne devaputtaṃ sulasañca ādiṃ katvā caturāsītiyā pāṇasahassānaṃ dhammābhisamayo ahosīti.",
  "atk-s0507a0:54_0": "Khettūpamapetavatthuvaṇṇanā niṭṭhitā.",
  "atk-s0507a0:55_0": "2. Sūkaramukhapetavatthuvaṇṇanā",
  "atk-s0507a0:56_0": "Kāyo te sabbasovaṇṇoti idaṃ satthari rājagahaṃ upanissāya veḷuvane kalandakanivāpe viharante aññataraṃ sūkaramukhapetaṃ ārabbha vuttaṃ.",
  "atk-s0507a0:56_1": "Atīte kira kassapassa bhagavato sāsane eko bhikkhu kāyena saññato ahosi,",
  "atk-s0507a0:56_2": "vācāya asaññato,",
  "atk-s0507a0:56_3": "bhikkhū akkosati paribhāsati.",
  "atk-s0507a0:56_4": "So kālaṃ katvā niraye nibbatto,",
  "atk-s0507a0:56_5": "ekaṃ buddhantaraṃ tattha paccitvā tato cavitvā imasmiṃ buddhuppāde rājagahasamīpe gijjhakūṭapabbatapāde",
  "atk-s0507a0:56_6": "tasseva kammassa vipākāvasesena khuppipāsābhibhūto peto hutvā nibbatti.",
  "atk-s0507a0:56_7": "Tassa kāyo suvaṇṇavaṇṇo ahosi,",
  "atk-s0507a0:56_8": "mukhaṃ sūkaramukhasadisaṃ.",
  "atk-s0507a0:56_9": "Athāyasmā nārado gijjhakūṭe pabbate vasanto pātova sarīrapaṭijagganaṃ katvā pattacīvaramādāya rājagahaṃ",
  "atk-s0507a0:56_10": "piṇḍāya gacchanto antarāmagge taṃ petaṃ disvā tena katakammaṃ pucchanto –",
  "atk-s0507a0:57_0": "4.",
  "atk-s0507a0:58_0": "“Kāyo te sabbasovaṇṇo, sabbā obhāsate disā;",
  "atk-s0507a0:59_0": "Mukhaṃ te sūkarasseva, kiṃ kammamakarī pure”ti. –",
  "atk-s0507a0:60_0": "Gāthamāha.",
  "atk-s0507a0:60_1": "Tattha kāyo te sabbasovaṇṇoti tava kāyo deho sabbo suvaṇṇavaṇṇo uttattakanakasannibho.",
  "atk-s0507a0:60_2": "Sabbā obhāsate disāti tassa pabhāya sabbāpi disā samantanto obhāsati vijjotati.",
  "atk-s0507a0:60_3": "Obhāsateti vā antogadhahotuatthamidaṃ padanti “te kāyo sabbasovaṇṇo sabbā disā obhāseti vijjotetī”ti attho daṭṭhabbo.",
  "atk-s0507a0:60_4": "Mukhaṃ te sūkarassevāti mukhaṃ pana te sūkarassa viya,",
  "atk-s0507a0:60_5": "sūkaramukhasadisaṃ tava mukhanti attho.",
  "atk-s0507a0:60_6": "Kiṃ kammamakarī pureti “tvaṃ pubbe atītajātiyaṃ kīdisaṃ kammaṃ akāsī”ti pucchati.",
  "atk-s0507a0:61_0": "Evaṃ therena so peto katakammaṃ puṭṭho gāthāya vissajjento –",
  "atk-s0507a0:62_0": "5.",
  "atk-s0507a0:63_0": "“Kāyena saññato āsiṃ, vācāyāsimasaññato;",
  "atk-s0507a0:64_0": "Tena metādiso vaṇṇo, yathā passasi nāradā”ti. –",
  "atk-s0507a0:65_0": "Āha.",
  "atk-s0507a0:65_1": "Tattha kāyena saññato āsinti kāyikena saṃyamena saṃyato kāyadvārikena saṃvarena saṃvuto ahosiṃ.",
  "atk-s0507a0:65_2": "Vācāyāsimasaññatoti vācāya asaññato vācasikena asaṃvarena samannāgato ahosiṃ.",
  "atk-s0507a0:65_3": "Tenāti tena ubhayena saṃyamena asaṃyamena ca.",
  "atk-s0507a0:65_4": "Meti mayhaṃ.",
  "atk-s0507a0:65_5": "Etādiso vaṇṇoti ediso.",
  "atk-s0507a0:65_6": "Yathā tvaṃ, nārada,",
  "atk-s0507a0:65_7": "paccakkhato passasi, evarūpo,",
  "atk-s0507a0:65_8": "kāyena manussasaṇṭhāno suvaṇṇavaṇṇo,",
  "atk-s0507a0:65_9": "mukhena sūkarasadiso āsinti yojanā.",
  "atk-s0507a0:65_10": "Vaṇṇasaddo hi idha chaviyaṃ saṇṭhāne ca daṭṭhabbo.",
  "atk-s0507a0:66_0": "Evaṃ peto therena pucchito tamatthaṃ vissajjetvā tameva kāraṇaṃ katvā therassa ovādaṃ dento –",
  "atk-s0507a0:67_0": "6.",
  "atk-s0507a0:68_0": "“Taṃ tyāhaṃ nārada brūmi, sāmaṃ diṭṭhamidaṃ tayā;",
  "atk-s0507a0:69_0": "Mākāsi mukhasā pāpaṃ, mā kho sūkaramukho ahū”ti. –",
  "atk-s0507a0:70_0": "Gāthamāha.",
  "atk-s0507a0:70_1": "Tattha tanti tasmā.",
  "atk-s0507a0:70_2": "Tyāhanti te ahaṃ.",
  "atk-s0507a0:70_3": "Nāradāti theraṃ ālapati.",
  "atk-s0507a0:70_4": "Brūmīti kathemi.",
  "atk-s0507a0:70_5": "Sāmanti sayameva.",
  "atk-s0507a0:70_6": "Idanti attano sarīraṃ sandhāya vadati.",
  "atk-s0507a0:70_7": "Ayañhettha attho – yasmā,",
  "atk-s0507a0:70_8": "bhante nārada,",
  "atk-s0507a0:70_9": "idaṃ mama sarīraṃ galato paṭṭhāya heṭṭhā manussasaṇṭhānaṃ,",
  "atk-s0507a0:70_10": "upari sūkarasaṇṭhānaṃ,",
  "atk-s0507a0:70_11": "tayā paccakkhatova diṭṭhaṃ,",
  "atk-s0507a0:70_12": "tasmā te ahaṃ ovādavasena vadāmīti.",
  "atk-s0507a0:70_13": "Kinti ceti āha “mākāsi mukhasā pāpaṃ,",
  "atk-s0507a0:70_14": "mā kho sūkaramukho ahū”ti.",
  "atk-s0507a0:70_15": "Tattha māti paṭisedhe nipāto.",
  "atk-s0507a0:70_16": "Mukhasāti mukhena.",
  "atk-s0507a0:70_17": "Khoti avadhāraṇe,",
  "atk-s0507a0:70_18": "vācāya pāpakammaṃ mākāsi mā karohi.",
  "atk-s0507a0:70_19": "Mā kho sūkaramukho ahūti ahaṃ viya sūkaramukho mā ahosiyeva.",
  "atk-s0507a0:70_20": "Sace pana tvaṃ mukharo hutvā vācāya pāpaṃ kareyyāsi,",
  "atk-s0507a0:70_21": "ekaṃsena sūkaramukho bhaveyyāsi,",
  "atk-s0507a0:70_22": "tasmā mākāsi mukhasā pāpanti phalapaṭisedhanamukhenapi hetumeva paṭisedheti.",
  "atk-s0507a0:71_0": "Athāyasmā nārado rājagahe piṇḍāya caritvā pacchābhattaṃ piṇḍapātapaṭikkanto catuparisamajjhe nisinnassa satthuno tamatthaṃ ārocesi. Satthā, “nārada,",
  "atk-s0507a0:71_1": "pubbeva mayā so sattho diṭṭho”ti vatvā anekākāravokāraṃ vacīduccaritasannissitaṃ ādīnavaṃ,",
  "atk-s0507a0:71_2": "vacīsucaritapaṭisaṃyuttañca ānisaṃsaṃ pakāsento dhammaṃ desesi.",
  "atk-s0507a0:71_3": "Sā desanā sampattaparisāya sātthikā ahosīti.",
  "atk-s0507a0:72_0": "Sūkaramukhapetavatthuvaṇṇanā niṭṭhitā.",
  "atk-s0507a0:73_0": "3. Pūtimukhapetavatthuvaṇṇanā",
  "atk-s0507a0:74_0": "Dibbaṃ subhaṃ dhāresi vaṇṇadhātunti idaṃ satthari veḷuvane viharante kalandakanivāpe aññataraṃ pūtimukhapetaṃ ārabbha vuttaṃ.",
  "atk-s0507a0:74_1": "Atīte kira kassapassa bhagavato kāle dve kulaputtā tassa sāsane pabbajitvā sīlācārasampannā sallekhavuttino",
  "atk-s0507a0:74_2": "aññatarasmiṃ gāmakāvāse samaggavāsaṃ vasiṃsu.",
  "atk-s0507a0:74_3": "Atha aññataro pāpajjhāsayo pesuññābhirato bhikkhu tesaṃ vasanaṭṭhānaṃ upagañchi.",
  "atk-s0507a0:74_4": "Therā tena saddhiṃ paṭisanthāraṃ katvā vasanaṭṭhānaṃ datvā dutiyadivase taṃ gahetvā gāmaṃ piṇḍāya pavisiṃsu.",
  "atk-s0507a0:74_5": "Manussā te disvā tesu theresu ativiya paramanipaccakāraṃ katvā yāgubhattādīhi paṭimānesuṃ.",
  "atk-s0507a0:74_6": "So vihāraṃ pavisitvā cintesi –",
  "atk-s0507a0:74_7": "“sundaro vatāyaṃ gocaragāmo,",
  "atk-s0507a0:74_8": "manussā ca saddhā pasannā,",
  "atk-s0507a0:74_9": "paṇītapaṇītaṃ piṇḍapātaṃ denti,",
  "atk-s0507a0:74_10": "ayañca vihāro chāyūdakasampanno,",
  "atk-s0507a0:74_11": "sakkā me idha sukhena vasituṃ.",
  "atk-s0507a0:74_12": "Imesu pana bhikkhūsu idha vasantesu mayhaṃ phāsuvihāro na bhavissati,",
  "atk-s0507a0:74_13": "antevāsikavāso viya bhavissati.",
  "atk-s0507a0:74_14": "Handāhaṃ ime aññamaññaṃ bhinditvā yathā na puna idha vasissanti,",
  "atk-s0507a0:74_15": "tathā karissāmī”ti.",
  "atk-s0507a0:75_0": "Athekadivasaṃ mahāthere dvinnampi ovādaṃ datvā attano vasanaṭṭhānaṃ paviṭṭhe pesuṇiko bhikkhu thokaṃ",
  "atk-s0507a0:75_1": "kālaṃ vītināmetvā mahātheraṃ upasaṅkamitvā vanditvā therena “kiṃ, āvuso,",
  "atk-s0507a0:75_2": "vikāle āgatosī”ti ca vutte, “āma,",
  "atk-s0507a0:75_3": "bhante kiñci vattabbaṃ atthī”ti vatvā “kathehi,",
  "atk-s0507a0:75_4": "āvuso”ti therena anuññāto āha – “eso, bhante,",
  "atk-s0507a0:75_5": "tumhākaṃ sahāyakatthero sammukhā mitto viya attānaṃ dassetvā parammukhā sapatto viya upavadatī”ti.",
  "atk-s0507a0:75_6": "“Kiṃ kathetī”ti pucchito “suṇātha, bhante,",
  "atk-s0507a0:75_7": "‘eso mahāthero saṭho māyāvī kuhako micchājīvena jīvikaṃ kappetī’ti tumhākaṃ aguṇaṃ kathetī”ti āha. “Mā, āvuso,",
  "atk-s0507a0:75_8": "evaṃ bhaṇi,",
  "atk-s0507a0:75_9": "na so bhikkhu evaṃ maṃ upavadissati,",
  "atk-s0507a0:75_10": "gihikālato paṭṭhāya mama sabhāvaṃ jānāti ‘pesalo kalyāṇasīlo”’ti. “Sace, bhante,",
  "atk-s0507a0:75_11": "tumhe attano visuddhacittatāya evaṃ cintetha,",
  "atk-s0507a0:75_12": "taṃ tumhākaṃyeva anucchavikaṃ,",
  "atk-s0507a0:75_13": "mayhaṃ pana tena saddhiṃ veraṃ natthi,",
  "atk-s0507a0:75_14": "kasmā ahaṃ tena avuttaṃ ‘vutta’nti vadāmi. Hotu,",
  "atk-s0507a0:75_15": "kālantarena sayameva jānissathā”ti āha.",
  "atk-s0507a0:75_16": "Theropi puthujjanabhāvadosena dveḷhakacitto “evampi siyā”ti sāsaṅkahadayo hutvā thokaṃ sithilavissāso ahosi.",
  "atk-s0507a0:75_17": "So bālo paṭhamaṃ mahātheraṃ paribhinditvā itarampi thenaṃ vuttanayeneva paribhindi.",
  "atk-s0507a0:75_18": "Atha te ubhopi therā dutiyadivase aññamaññaṃ anālapitvā pattacīvaramādāya gāme piṇḍāya caritvā piṇḍapātamādāya",
  "atk-s0507a0:75_19": "attano vasanaṭṭhāneyeva paribhuñjitvā sāmīcimattampi akatvā taṃ divasaṃ tattheva vasitvā vibhātāya ca",
  "atk-s0507a0:75_20": "rattiyā aññamaññaṃ anārocetvāva yathāphāsukaṭṭhānaṃ agamaṃsu.",
  "atk-s0507a0:76_0": "Pesuṇikaṃ pana bhikkhuṃ paripuṇṇamanorathaṃ gāmaṃ piṇḍāya paviṭṭhaṃ manussā disvā āhaṃsu – “bhante,",
  "atk-s0507a0:76_1": "therā kuhiṃ gatā”ti? So āha –",
  "atk-s0507a0:76_2": "“sabbarattiṃ aññamaññaṃ kalahaṃ katvā mayā ‘mā kalahaṃ karotha,",
  "atk-s0507a0:76_3": "samaggā hotha,",
  "atk-s0507a0:76_4": "kalaho nāma anatthāvaho āyatidukkhuppādako akusalasaṃvattaniko,",
  "atk-s0507a0:76_5": "purimakāpi kalahena mahatā hitā paribhaṭṭhā’tiādīni vuccamānāpi mama vacanaṃ anādiyitvā pakkantā”ti.",
  "atk-s0507a0:76_6": "Tato manussā “therā tāva gacchantu,",
  "atk-s0507a0:76_7": "tumhe pana amhākaṃ anukampāya idheva anukkaṇṭhitvā vasathā”ti yāciṃsu.",
  "atk-s0507a0:76_8": "So “sādhū”ti paṭissuṇitvā tattheva vasanto katipāhena cintesi –",
  "atk-s0507a0:76_9": "“mayā sīlavanto kalyāṇadhammā bhikkhū āvāsalobhena paribhinnā,",
  "atk-s0507a0:76_10": "bahuṃ vata mayā pāpakammaṃ pasuta”nti balavavippaṭisārābhibhūto sokavegena gilāno hutvā nacireneva kālaṃ katvā avīcimhi nibbatti.",
  "atk-s0507a0:77_0": "Itare dve sahāyakattherā janapadacārikaṃ carantā aññatarasmiṃ āvāse samāgantvā aññamaññaṃ sammoditvā",
  "atk-s0507a0:77_1": "tena bhikkhunā vuttaṃ bhedavacanaṃ aññamaññassa ārocetvā tassa abhūtabhāvaṃ ñatvā samaggā hutvā anukkamena",
  "atk-s0507a0:77_2": "tameva āvāsaṃ paccāgamiṃsu.",
  "atk-s0507a0:77_3": "Manussā dve there disvā haṭṭhatuṭṭhā sañjātasomanassā hutvā catūhi paccayehi upaṭṭhahiṃsu.",
  "atk-s0507a0:77_4": "Therā ca tattheva vasantā sappāyaāhāralābhena samāhitacittā vipassanaṃ vaḍḍhetvā nacireneva arahattaṃ pāpuṇiṃsu.",
  "atk-s0507a0:78_0": "Pesuṇiko bhikkhu ekaṃ buddhantaraṃ niraye paccitvā imasmiṃ buddhuppāde rājagahassa avidūre pūtimukhapeto hutvā nibbatti.",
  "atk-s0507a0:78_1": "Tassa kāyo suvaṇṇavaṇṇo ahosi,",
  "atk-s0507a0:78_2": "mukhato pana puḷavakā nikkhamitvā ito cito ca mukhaṃ khādanti,",
  "atk-s0507a0:78_3": "tassa dūrampi okāsaṃ pharitvā duggandhaṃ vāyati.",
  "atk-s0507a0:78_4": "Athāyasmā nārado gijjhakūṭapabbatā orohanto taṃ disvā –",
  "atk-s0507a0:79_0": "7.",
  "atk-s0507a0:80_0": "“Dibbaṃ subhaṃ dhāresi vaṇṇadhātuṃ, vehāyasaṃ tiṭṭhasi antalikkhe;",
  "atk-s0507a0:81_0": "Mukhañca te kimayo pūtigandhaṃ, khādanti kiṃ kammamakāsi pubbe”ti. –",
  "atk-s0507a0:82_0": "Imāya gāthāya katakammaṃ pucchi.",
  "atk-s0507a0:82_1": "Tattha dibbanti divi bhavaṃ devattabhāvapariyāpannaṃ.",
  "atk-s0507a0:82_2": "Idha pana dibbaṃ viyāti dibbaṃ.",
  "atk-s0507a0:82_3": "Subhanti sobhanaṃ,",
  "atk-s0507a0:82_4": "sundarabhāvaṃ vā.",
  "atk-s0507a0:82_5": "Vaṇṇadhātunti chavivaṇṇaṃ.",
  "atk-s0507a0:82_6": "Dhāresīti vahasi.",
  "atk-s0507a0:82_7": "Vehāyasaṃ tiṭṭhasi antalikkheti vehāyasasaññite antalikkhe tiṭṭhasi.",
  "atk-s0507a0:82_8": "Keci pana “vihāyasaṃ tiṭṭhasi antalikkhe”ti pāṭhaṃ vatvā vihāyasaṃ obhāsento antalikkhe tiṭṭhasīti vacanasesena atthaṃ vadanti.",
  "atk-s0507a0:82_9": "Pūtigandhanti kuṇapagandhaṃ,",
  "atk-s0507a0:82_10": "duggandhanti attho.",
  "atk-s0507a0:82_11": "Kiṃ kammamakāsi pubbeti paramaduggandhaṃ te mukhaṃ kimayo khādanti,",
  "atk-s0507a0:82_12": "kāyo ca suvaṇṇavaṇṇo,",
  "atk-s0507a0:82_13": "kīdisaṃ nāma kammaṃ evarūpassa attabhāvassa kāraṇabhūtaṃ pubbe tvaṃ akāsīti pucchi.",
  "atk-s0507a0:83_0": "Evaṃ therena so peto attanā katakammaṃ puṭṭho tamatthaṃ vissajjento –",
  "atk-s0507a0:84_0": "8.",
  "atk-s0507a0:85_0": "“Samaṇo ahaṃ pāpotiduṭṭhavāco, tapassirūpo mukhasā asaññato;",
  "atk-s0507a0:86_0": "Laddhā ca me tamasā vaṇṇadhātu, mukhañca me pesuṇiyena pūtī”ti. –",
  "atk-s0507a0:87_0": "Gāthamāha.",
  "atk-s0507a0:87_1": "Tattha samaṇo ahaṃ pāpoti ahaṃ lāmako samaṇo pāpabhikkhu ahosiṃ.",
  "atk-s0507a0:87_2": "Atiduṭṭhavācoti atiduṭṭhavacano,",
  "atk-s0507a0:87_3": "pare atikkamitvā laṅghitvā vattā,",
  "atk-s0507a0:87_4": "paresaṃ guṇaparidhaṃsakavacanoti attho.",
  "atk-s0507a0:87_5": "“Atidukkhavāco”ti vā pāṭho,",
  "atk-s0507a0:87_6": "ativiya pharusavacano musāvādapesuññādivacīduccaritanirato.",
  "atk-s0507a0:87_7": "Tapassirūpoti samaṇapatirūpako.",
  "atk-s0507a0:87_8": "Mukhasāti mukhena.",
  "atk-s0507a0:87_9": "Laddhāti paṭiladdhā. Ca-",
  "atk-s0507a0:87_10": "kāro sampiṇḍanattho.",
  "atk-s0507a0:87_11": "Meti mayā.",
  "atk-s0507a0:87_12": "Tapasāti brahmacariyena.",
  "atk-s0507a0:87_13": "Pesuṇiyenāti pisuṇavācāya.",
  "atk-s0507a0:87_14": "Putīti pūtigandhaṃ.",
  "atk-s0507a0:88_0": "Evaṃ so peto attanā katakammaṃ ācikkhitvā idāni therassa ovādaṃ dento –",
  "atk-s0507a0:89_0": "9.",
  "atk-s0507a0:90_0": "“Tayidaṃ tayā nārada sāmaṃ diṭṭhaṃ,",
  "atk-s0507a0:91_0": "Anukampakā ye kusalā vadeyyuṃ;",
  "atk-s0507a0:92_0": "Mā pesuṇaṃ mā ca musā abhāṇi,",
  "atk-s0507a0:93_0": "Yakkho tuvaṃ hohisi kāmakāmī”ti. –",
  "atk-s0507a0:94_0": "Osānagāthamāha.",
  "atk-s0507a0:94_1": "Tattha tayidanti taṃ idaṃ mama rūpaṃ.",
  "atk-s0507a0:94_2": "Anukampakā ye kusalā vadeyyunti ye anukampanasīlā kāruṇikā parahitapaṭipattiyaṃ kusalā nipuṇā buddhādayo yaṃ vadeyyuṃ,",
  "atk-s0507a0:94_3": "tadeva vadāmīti adhippāyo.",
  "atk-s0507a0:94_4": "Idāni taṃ ovādaṃ dassento “mā pesuṇaṃ mā ca musā abhāṇi,",
  "atk-s0507a0:94_5": "yakkho tuvaṃ hohisi kāmakāmī”ti āha.",
  "atk-s0507a0:94_6": "Tassattho –",
  "atk-s0507a0:94_7": "pesuṇaṃ pisuṇavacanaṃ musā ca mā abhāṇi mā kathehi.",
  "atk-s0507a0:94_8": "Yadi hi tvaṃ musāvādaṃ pisuṇavācañca pahāya vācāya saññato bhaveyyāsi,",
  "atk-s0507a0:94_9": "yakkho vā devo vā devaññataro vā tvaṃ bhavissasi,",
  "atk-s0507a0:94_10": "kāmaṃ kāmitabbaṃ uḷāraṃ dibbasampattiṃ paṭilabhitvā tattha kāmanasīlo yathāsukhaṃ indriyānaṃ paricaraṇena abhiramaṇasīloti.",
  "atk-s0507a0:95_0": "Taṃ sutvā thero tato rājagahaṃ gantvā piṇḍāya caritvā pacchābhattaṃ piṇḍapātapaṭikkanto satthu tamatthaṃ ārocesi.",
  "atk-s0507a0:95_1": "Satthā taṃ aṭṭhuppattiṃ katvā dhammaṃ desesi.",
  "atk-s0507a0:95_2": "Sā desanā sampattaparisāya sātthikā ahosīti.",
  "atk-s0507a0:96_0": "Pūtimukhapetavatthuvaṇṇanā niṭṭhitā.",
  "atk-s0507a0:97_0": "4. Piṭṭhadhītalikapetavatthuvaṇṇanā",
  "atk-s0507a0:98_0": "Yaṃ kiñcārammaṇaṃ katvāti idaṃ satthā sāvatthiyaṃ jetavane viharanto anāthapiṇḍikassa gahapatino dānaṃ ārabbha kathesi.",
  "atk-s0507a0:98_1": "Anāthapiṇḍikassa kira gahapatino dhītu dhītāya dārikāya dhāti piṭṭhadhītalikaṃ adāsi “ayaṃ te dhītā,",
  "atk-s0507a0:98_2": "imaṃ gahetvā kīḷassū”ti.",
  "atk-s0507a0:98_3": "Sā tattha dhītusaññaṃ uppādesi.",
  "atk-s0507a0:98_4": "Athassā ekadivasaṃ taṃ gahetvā kīḷantiyā pamādena patitvā bhijji.",
  "atk-s0507a0:98_5": "Tato dārikā “mama dhītā matā”ti parodi.",
  "atk-s0507a0:98_6": "Taṃ rodantiṃ kocipi gehajano saññāpetuṃ nāsakkhi.",
  "atk-s0507a0:98_7": "Tasmiñca samaye satthā anāthapiṇḍikassa gahapatino gehe paññatte āsane nisinno hoti,",
  "atk-s0507a0:98_8": "mahāseṭṭhi ca bhagavato samīpe nisinno ahosi.",
  "atk-s0507a0:98_9": "Dhāti taṃ dārikaṃ gahetvā seṭṭhissa santikaṃ agamāsi.",
  "atk-s0507a0:98_10": "Seṭṭhi taṃ disvā “kissāyaṃ dārikā rodatī”ti āha.",
  "atk-s0507a0:98_11": "Dhāti taṃ pavattiṃ seṭṭhissa ārocesi.",
  "atk-s0507a0:98_12": "Seṭṭhi taṃ dārikaṃ aṅke nisīdāpetvā “tava dhītudānaṃ dassāmī”ti saññāpetvā satthu ārocesi – “bhante,",
  "atk-s0507a0:98_13": "mama nattudhītaraṃ piṭṭhadhītalikaṃ uddissa dānaṃ dātukāmo,",
  "atk-s0507a0:98_14": "taṃ me pañcahi bhikkhusatehi saddhiṃ svātanāya adhivāsethā”ti.",
  "atk-s0507a0:98_15": "Adhivāsesi bhagavā tuṇhībhāvena.",
  "atk-s0507a0:99_0": "Atha bhagavā dutiyadivase pañcahi bhikkhusatehi saddhiṃ seṭṭhissa gharaṃ gantvā bhattakiccaṃ katvā anumodanaṃ karonto –",
  "atk-s0507a0:100_0": "10.",
  "atk-s0507a0:101_0": "“Yaṃ kiñcārammaṇaṃ katvā, dajjā dānaṃ amaccharī;",
  "atk-s0507a0:102_0": "Pubbapete ca ārabbha, atha vā vatthudevatā.",
  "atk-s0507a0:103_0": "11.",
  "atk-s0507a0:104_0": "“Cattāro ca mahārāje, lokapāle yasassine;",
  "atk-s0507a0:105_0": "Kuveraṃ dhataraṭṭhañca, virūpakkhaṃ virūḷhakaṃ;",
  "atk-s0507a0:106_0": "Te ceva pūjitā honti, dāyakā ca anipphalā.",
  "atk-s0507a0:107_0": "12.",
  "atk-s0507a0:108_0": "“Na hi ruṇṇaṃ vā soko vā, yā caññā paridevanā;",
  "atk-s0507a0:109_0": "Na taṃ petassa atthāya, evaṃ tiṭṭhanti ñātayo.",
  "atk-s0507a0:110_0": "13.",
  "atk-s0507a0:111_0": "“Ayañca kho dakkhiṇā dinnā, saṅghamhi suppatiṭṭhitā;",
  "atk-s0507a0:112_0": "Dīgharattaṃ hitāyassa, ṭhānaso upakappatī”ti. – imā gāthā abhāsi;",
  "atk-s0507a0:113_0": "10.",
  "atk-s0507a0:113_1": "Tattha yaṃ kiñcārammaṇaṃ katvāti maṅgalādīsu aññataraṃ yaṃ kiñci ārabbha uddissa.",
  "atk-s0507a0:113_2": "Dajjāti dadeyya.",
  "atk-s0507a0:113_3": "Amaccharīti attano sampattiyā parehi sādhāraṇabhāvāsahanalakkhaṇassa maccherassa abhāvato amaccharī,",
  "atk-s0507a0:113_4": "pariccāgasīlo macchariyalobhādicittamalaṃ dūrato katvā dānaṃ dadeyyāti adhippāyo.",
  "atk-s0507a0:113_5": "Pubbapete ca ārabbhāti pubbakepi pete uddissa.",
  "atk-s0507a0:113_6": "Vatthudevatāti gharavatthuādīsu adhivatthā devatā ārabbhāti yojanā.",
  "atk-s0507a0:113_7": "Atha vāti iminā aññepi devamanussādike ye keci ārabbha dānaṃ dadeyyāti dasseti.",
  "atk-s0507a0:114_0": "11.",
  "atk-s0507a0:114_1": "Tattha devesu tāva ekacce pākaṭe deve dassento “cattāro ca mahārāje”ti vatvā puna te nāmato gaṇhanto “kuvera”ntiādimāha.",
  "atk-s0507a0:114_2": "Tattha kuveranti vessavaṇaṃ.",
  "atk-s0507a0:114_3": "Dhataraṭṭhantiādīni sesānaṃ tiṇṇaṃ lokapālānaṃ nāmāni.",
  "atk-s0507a0:114_4": "Te ceva pūjitā hontīti te ca mahārājāno pubbapetavatthudevatāyo ca uddisanakiriyāya paṭimānikā honti.",
  "atk-s0507a0:114_5": "Dāyakā ca anipphalāti ye dānaṃ denti,",
  "atk-s0507a0:114_6": "te dāyakā ca paresaṃ uddisanamattena na nipphalā,",
  "atk-s0507a0:114_7": "attano dānaphalassa bhāgino eva honti.",
  "atk-s0507a0:115_0": "12.",
  "atk-s0507a0:115_1": "Idāni “ye attano ñātīnaṃ maraṇena rodanti paridevanti socanti,",
  "atk-s0507a0:115_2": "tesaṃ taṃ niratthakaṃ,",
  "atk-s0507a0:115_3": "attaparitāpanamattamevā”ti dassetuṃ “na hi ruṇṇaṃ vā”ti gāthamāha.",
  "atk-s0507a0:115_4": "Tattha ruṇṇanti ruditaṃ assumocanaṃ na hi kātabbanti vacanaseso.",
  "atk-s0507a0:115_5": "Sokoti socanaṃ cittasantāpo,",
  "atk-s0507a0:115_6": "antonijjhānanti attho.",
  "atk-s0507a0:115_7": "Yā caññā paridevanāti yā ca ruṇṇasokato aññā paridevanā,",
  "atk-s0507a0:115_8": "“kahaṃ ekaputtakā”tiādivācāvippalāpo,",
  "atk-s0507a0:115_9": "sopi na kātabboti attho.",
  "atk-s0507a0:115_10": "Sabbattha vā-",
  "atk-s0507a0:115_11": "saddo vikappanattho.",
  "atk-s0507a0:115_12": "Na taṃ petassa atthāyāti yasmā ruṇṇaṃ vā soko vā paridevanā vāti sabbampi taṃ petassa kālakatassa atthāya upakārāya na hoti,",
  "atk-s0507a0:115_13": "tasmā na hi taṃ kātabbaṃ,",
  "atk-s0507a0:115_14": "tathāpi evaṃ tiṭṭhanti ñātayo aviddasunoti adhippāyo.",
  "atk-s0507a0:116_0": "13.",
  "atk-s0507a0:116_1": "Evaṃ ruṇṇādīnaṃ niratthakabhāvaṃ dassetvā idāni yā pubbapetādike ārabbha dāyakena saṅghassa dakkhiṇā dinnā,",
  "atk-s0507a0:116_2": "tassā sātthakabhāvaṃ dassento “ayañca kho dakkhiṇā”ti gāthamāha.",
  "atk-s0507a0:116_3": "Tattha ayanti dāyakena taṃ dinnaṃ dānaṃ paccakkhato dassento vadati. Ca-",
  "atk-s0507a0:116_4": "saddo byatirekattho,",
  "atk-s0507a0:116_5": "tena yathā ruṇṇādi petassa na kassaci atthāya hoti,",
  "atk-s0507a0:116_6": "na evamayaṃ,",
  "atk-s0507a0:116_7": "ayaṃ pana dakkhiṇā dīgharattaṃ hitāyassa hotīti vakkhamānameva visesaṃ joteti.",
  "atk-s0507a0:116_8": "Khoti avadhāraṇe.",
  "atk-s0507a0:116_9": "Dakkhiṇāti dānaṃ.",
  "atk-s0507a0:116_10": "Saṅghamhi suppatiṭṭhitāti anuttare puññakkhette saṅghe suṭṭhu patiṭṭhitā.",
  "atk-s0507a0:116_11": "Dīgharattaṃ hitāyassāti assa petassa cirakālaṃ hitāya atthāya.",
  "atk-s0507a0:116_12": "Ṭhānaso upakappatīti taṅkhaṇaññeva nipphajjati,",
  "atk-s0507a0:116_13": "na kālantareti attho.",
  "atk-s0507a0:116_14": "Ayañhi tattha dhammatā –",
  "atk-s0507a0:116_15": "yaṃ pete uddissa dāne dinne petā ce anumodanti,",
  "atk-s0507a0:116_16": "tāvadeva tassa phalena petā parimuccantīti.",
  "atk-s0507a0:117_0": "Evaṃ bhagavā dhammaṃ desetvā mahājanaṃ pete uddissa dānābhiratamānasaṃ katvā uṭṭhāyāsanā pakkāmi.",
  "atk-s0507a0:117_1": "Punadivase seṭṭhibhariyā avasesā ca ñātakā seṭṭhiṃ anuvattantā evaṃ temāsamattaṃ mahādānaṃ pavattesuṃ.",
  "atk-s0507a0:117_2": "Atha rājā pasenadi kosalo bhagavantaṃ upasaṅkamitvā “kasmā, bhante,",
  "atk-s0507a0:117_3": "bhikkhū māsamattaṃ mama gharaṃ nāgamiṃsū”ti pucchi.",
  "atk-s0507a0:117_4": "Satthārā tasmiṃ kāraṇe kathite rājāpi seṭṭhiṃ anuvattanto buddhappamukhassa bhikkhusaṅghassa mahādānaṃ pavattesi,",
  "atk-s0507a0:117_5": "taṃ disvā nāgarā rājānaṃ anuvattantā māsamattaṃ mahādānaṃ pavattesuṃ.",
  "atk-s0507a0:117_6": "Evaṃ māsadvayaṃ piṭṭhadhītalikamūlakaṃ mahādānaṃ pavattesunti.",
  "atk-s0507a0:118_0": "Piṭṭhadhītalikapetavatthuvaṇṇanā niṭṭhitā.",
  "atk-s0507a0:119_0": "5. Tirokuṭṭapetavatthuvaṇṇanā",
  "atk-s0507a0:120_0": "Tirokuṭṭesu tiṭṭhantīti idaṃ satthā rājagahe viharanto sambahule pete ārabbha kathesi.",
  "atk-s0507a0:121_0": "Tatrāyaṃ vitthārakathā –",
  "atk-s0507a0:121_1": "ito dvānavutikappe kāsi nāma nagaraṃ ahosi.",
  "atk-s0507a0:121_2": "Tattha jayaseno nāma rājā rajjaṃ kāresi.",
  "atk-s0507a0:121_3": "Tassa sirimā nāma devī.",
  "atk-s0507a0:121_4": "Tassā kucchiyaṃ phusso nāma bodhisatto nibbattitvā anupubbena sammāsambodhiṃ abhisambujjhi.",
  "atk-s0507a0:121_5": "Jayaseno rājā “mama putto mahābhinikkhamanaṃ nikkhamitvā buddho jāto,",
  "atk-s0507a0:121_6": "mayhameva buddho,",
  "atk-s0507a0:121_7": "mayhaṃ dhammo,",
  "atk-s0507a0:121_8": "mayhaṃ saṅgho”ti mamattaṃ uppādetvā sabbakālaṃ sayameva upaṭṭhahati,",
  "atk-s0507a0:121_9": "na aññesaṃ okāsaṃ deti.",
  "atk-s0507a0:122_0": "Bhagavato kaniṭṭhabhātaro vemātikā tayo bhātaro cintesuṃ –",
  "atk-s0507a0:122_1": "“buddhā nāma sabbaloka hitatthāya uppajjanti,",
  "atk-s0507a0:122_2": "na ekasseva atthāya.",
  "atk-s0507a0:122_3": "Amhākañca pitā aññesaṃ okāsaṃ na deti.",
  "atk-s0507a0:122_4": "Kathaṃ nu kho mayaṃ labheyyāma bhagavantaṃ upaṭṭhātuṃ bhikkhusaṅghañcā”ti?",
  "atk-s0507a0:122_5": "Tesaṃ etadahosi –",
  "atk-s0507a0:122_6": "“handa mayaṃ kiñci upāyaṃ karomā”ti.",
  "atk-s0507a0:122_7": "Te paccantaṃ kupitaṃ viya kārāpesuṃ.",
  "atk-s0507a0:122_8": "Tato rājā “paccanto kupito”ti sutvā tayopi putte paccantaṃ vūpasametuṃ pesesi.",
  "atk-s0507a0:122_9": "Te gantvā vūpasametvā āgatā.",
  "atk-s0507a0:122_10": "Rājā tuṭṭho varaṃ adāsi “yaṃ icchatha,",
  "atk-s0507a0:122_11": "taṃ gaṇhathā”ti.",
  "atk-s0507a0:122_12": "Te “mayaṃ bhagavantaṃ upaṭṭhātuṃ icchāmā”ti āhaṃsu.",
  "atk-s0507a0:122_13": "Rājā “etaṃ ṭhapetvā aññaṃ gaṇhathā”ti āha.",
  "atk-s0507a0:122_14": "Te “mayaṃ aññena anatthikā”ti āhaṃsu.",
  "atk-s0507a0:122_15": "Tena hi paricchedaṃ katvā gaṇhathāti.",
  "atk-s0507a0:122_16": "Te satta vassāni yāciṃsu.",
  "atk-s0507a0:122_17": "Rājā na adāsi.",
  "atk-s0507a0:122_18": "Evaṃ “cha, pañca, cattāri, tīṇi, dve, ekaṃ,",
  "atk-s0507a0:122_19": "satta māse, cha, pañca,",
  "atk-s0507a0:122_20": "cattāro”ti vatvā yāva temāsaṃ yāciṃsu.",
  "atk-s0507a0:122_21": "Tadā rājā “gaṇhathā”ti adāsi.",
  "atk-s0507a0:123_0": "Te bhagavantaṃ upasaṅkamitvā āhaṃsu –",
  "atk-s0507a0:123_1": "“icchāma mayaṃ, bhante,",
  "atk-s0507a0:123_2": "bhagavantaṃ temāsaṃ upaṭṭhātuṃ,",
  "atk-s0507a0:123_3": "adhivāsetu no, bhante,",
  "atk-s0507a0:123_4": "bhagavā imaṃ temāsaṃ vassāvāsa”nti.",
  "atk-s0507a0:123_5": "Adhivāsesi bhagavā tuṇhībhāvena.",
  "atk-s0507a0:123_6": "Te tayo attano janapade niyuttakapurisassa lekhaṃ pesesuṃ “imaṃ temāsaṃ amhehi bhagavā upaṭṭhātabbo,",
  "atk-s0507a0:123_7": "vihāraṃ ādiṃ katvā sabbaṃ bhagavato upaṭṭhānasambhāraṃ sampādehī”ti.",
  "atk-s0507a0:123_8": "So sabbaṃ sampādetvā paṭipesesi.",
  "atk-s0507a0:123_9": "Te kāsāyavatthanivatthā hutvā purisasahassehi veyyāvaccakarehi bhagavantaṃ bhikkhusaṅghañca sakkaccaṃ",
  "atk-s0507a0:123_10": "upaṭṭhahamānā janapadaṃ netvā vihāraṃ niyyātetvā vassaṃ vasāpesuṃ.",
  "atk-s0507a0:124_0": "Tesaṃ bhaṇḍāgāriko eko gahapatiputto sapajāpatiko saddho ahosi pasanno.",
  "atk-s0507a0:124_1": "So buddhappamukhassa bhikkhusaṅghassa dānavattaṃ sakkaccaṃ adāsi.",
  "atk-s0507a0:124_2": "Janapade niyuttakapuriso taṃ gahetvā jānapadehi ekādasamattehi purisasahassehi saddhiṃ sakkaccameva dānaṃ pavattāpesi.",
  "atk-s0507a0:124_3": "Tattha keci jānapadā paṭihatacittā ahesuṃ.",
  "atk-s0507a0:124_4": "Te dānassa antarāyaṃ katvā deyyadhammaṃ attanā khādiṃsu,",
  "atk-s0507a0:124_5": "bhattasālañca agginā dahiṃsu.",
  "atk-s0507a0:124_6": "Pavāritā rājaputtā bhagavato sakkāraṃ katvā bhagavantaṃ purakkhatvā pitu santikameva paccāgamiṃsu.",
  "atk-s0507a0:124_7": "Tattha gantvā bhagavā parinibbāyi.",
  "atk-s0507a0:124_8": "Rājaputtā ca janapade niyuttakapuriso ca bhaṇḍāgāriko ca anupubbena kālaṃ katvā saddhiṃ parisāya sagge uppajjiṃsu,",
  "atk-s0507a0:124_9": "paṭihatacittā janā niraye uppajjiṃsu.",
  "atk-s0507a0:124_10": "Evaṃ tesaṃ ubhayesaṃ janānaṃ saggato saggaṃ nirayato nirayaṃ upapajjantānaṃ dvānavutikappā vītivattā.",
  "atk-s0507a0:125_0": "Atha imasmiṃ bhaddakappe kassapassa bhagavato kāle te paṭihatacittā janā petesu uppannā.",
  "atk-s0507a0:125_1": "Tadā manussā attano attano ñātakānaṃ petānaṃ atthāya dānaṃ datvā uddisanti “idaṃ no ñātīnaṃ hotū”ti,",
  "atk-s0507a0:125_2": "te sampattiṃ labhanti.",
  "atk-s0507a0:125_3": "Atha imepi petā taṃ disvā kassapaṃ sammāsambuddhaṃ upasaṅkamitvā pucchiṃsu –",
  "atk-s0507a0:125_4": "“kiṃ nu kho, bhante,",
  "atk-s0507a0:125_5": "mayampi evarūpaṃ sampattiṃ labheyyāmā”ti?",
  "atk-s0507a0:125_6": "Bhagavā āha –",
  "atk-s0507a0:125_7": "“idāni na labhatha,",
  "atk-s0507a0:125_8": "anāgate pana gotamo nāma sammāsambuddho bhavissati,",
  "atk-s0507a0:125_9": "tassa bhagavato kāle bimbisāro nāma rājā bhavissati,",
  "atk-s0507a0:125_10": "so tumhākaṃ ito dvānavutikappe ñāti ahosi,",
  "atk-s0507a0:125_11": "so buddhassa dānaṃ datvā tumhākaṃ uddisissati,",
  "atk-s0507a0:125_12": "tadā labhissathā”ti.",
  "atk-s0507a0:125_13": "Evaṃ vutte kira tesaṃ petānaṃ taṃ vacanaṃ “sve labhissathā”ti vuttaṃ viya ahosi.",
  "atk-s0507a0:126_0": "Tato ekasmiṃ buddhantare vītivatte amhākaṃ bhagavā uppajji.",
  "atk-s0507a0:126_1": "Tepi tayo rājaputtā purisasahassena saddhiṃ devalokato cavitvā magadharaṭṭhe brāhmaṇakule uppajjitvā",
  "atk-s0507a0:126_2": "anupubbena tāpasapabbajjaṃ pabbajitvā gayāsīse tayo jaṭilā ahesuṃ,",
  "atk-s0507a0:126_3": "janapade niyuttakapuriso rājā bimbisāro ahosi,",
  "atk-s0507a0:126_4": "bhaṇḍāgāriko gahapatiputto visākho nāma seṭṭhi ahosi,",
  "atk-s0507a0:126_5": "tassa pajāpati dhammadinnā nāma seṭṭhidhītā ahosi,",
  "atk-s0507a0:126_6": "avasesā pana parisā rañño eva parivārā hutvā nibbattiṃsu.",
  "atk-s0507a0:127_0": "Amhākampi bhagavā loke uppajjitvā sattasattāhaṃ atikkamitvā anupubbena bārāṇasiṃ āgamma dhammacakkaṃ",
  "atk-s0507a0:127_1": "pavattetvā pañcavaggiye ādiṃ katvā yāva sahassaparivāre tayo jaṭile vinetvā rājagahaṃ agamāsi.",
  "atk-s0507a0:127_2": "Tattha ca tadahupasaṅkamantaṃyeva rājānaṃ bimbisāraṃ sotāpattiphale patiṭṭhāpesi saddhiṃ ekādasanahutehi aṅgamagadhavāsīhi brāhmaṇagahapatikehi.",
  "atk-s0507a0:127_3": "Atha raññā svātanāya bhattena nimantito adhivāsetvā dutiyadivase māṇavakavaṇṇena sakkena devānamindena purato gacchantena –",
  "atk-s0507a0:128_0": "“Danto dantehi saha purāṇajaṭilehi, vippamutto vippamuttehi;",
  "atk-s0507a0:129_0": "Siṅgīnikkhasavaṇṇo, rājagahaṃ pāvisi bhagavā”ti. –",
  "atk-s0507a0:130_0": "Evamādīhi gāthāhi abhitthaviyamāno rājagahaṃ pavisitvā rañño nivesane mahādānaṃ sampaṭicchi.",
  "atk-s0507a0:130_1": "Te pana petā “idāni rājā dānaṃ amhākaṃ uddisissati,",
  "atk-s0507a0:130_2": "idāni uddisissatī”ti āsāya samparivāretvā aṭṭhaṃsu.",
  "atk-s0507a0:131_0": "Rājā dānaṃ datvā “kattha nu kho bhagavā vihareyyā”ti bhagavato vihāraṭṭhānameva cintesi,",
  "atk-s0507a0:131_1": "na taṃ dānaṃ kassaci uddisi.",
  "atk-s0507a0:131_2": "Tathā taṃ dānaṃ alabhantā petā chinnāsā hutvā rattiyaṃ rañño nivesane ativiya bhiṃsanakaṃ vissaramakaṃsu.",
  "atk-s0507a0:131_3": "Rājā bhayasantāsasaṃvegaṃ āpajjitvā vibhātāya rattiyā bhagavato ārocehi –",
  "atk-s0507a0:131_4": "“evarūpaṃ saddaṃ assosiṃ,",
  "atk-s0507a0:131_5": "kiṃ nu kho me, bhante,",
  "atk-s0507a0:131_6": "bhavissatī”ti?",
  "atk-s0507a0:131_7": "Bhagavā “mā bhāyi, mahārāja,",
  "atk-s0507a0:131_8": "na te kiñci pāpakaṃ bhavissati,",
  "atk-s0507a0:131_9": "apica kho santi te purāṇañātakā petesu uppannā.",
  "atk-s0507a0:131_10": "Te ekaṃ buddhantaraṃ tameva paccāsīsantā ‘buddhassa dānaṃ datvā amhākaṃ uddisissatī’ti vicarantā tayā",
  "atk-s0507a0:131_11": "hiyyo dānaṃ datvā na uddisitattā chinnāsā hutvā tathārūpaṃ vissaramakaṃsū”ti āha.",
  "atk-s0507a0:131_12": "“Kiṃ idānipi, bhante,",
  "atk-s0507a0:131_13": "dinne te labheyyu”nti? “Āma,",
  "atk-s0507a0:131_14": "mahārājā”ti. “Tena hi, bhante,",
  "atk-s0507a0:131_15": "adhivāsetu me bhagavā ajjatanāya dānaṃ,",
  "atk-s0507a0:131_16": "tesaṃ uddisissāmī”ti.",
  "atk-s0507a0:131_17": "Adhivāsesi bhagavā tuṇhībhāvena.",
  "atk-s0507a0:132_0": "Rājā nivesanaṃ gantvā mahādānaṃ paṭiyādāpetvā bhagavato kālaṃ ārocāpesi.",
  "atk-s0507a0:132_1": "Bhagavā rājantepuraṃ gantvā paññatte āsane nisīdi saddhiṃ bhikkhusaṅghena.",
  "atk-s0507a0:132_2": "Te petā “api nāma ajja labheyyāmā”ti gantvā tirokuṭṭādīsu aṭṭhaṃsu.",
  "atk-s0507a0:132_3": "Bhagavā tathā akāsi,",
  "atk-s0507a0:132_4": "yathā te sabbeva rañño āpāthaṃ gatā ahesuṃ.",
  "atk-s0507a0:132_5": "Rājā dakkhiṇodakaṃ dento “idaṃ me ñātīnaṃ hotū”ti uddisi.",
  "atk-s0507a0:132_6": "Tāvadeva petānaṃ kamalakuvalayasañchannā pokkharaṇiyo nibbattiṃsu.",
  "atk-s0507a0:132_7": "Te tattha nhatvā ca pivitvā ca paṭippassaddhadarathakilamathapipāsā suvaṇṇavaṇṇā ahesuṃ.",
  "atk-s0507a0:132_8": "Rājā yāgukhajjabhojjāni datvā uddisi.",
  "atk-s0507a0:132_9": "Tesaṃ taṅkhaṇaññeva dibbayāgukhajjabhojjāni nibbattiṃsu.",
  "atk-s0507a0:132_10": "Te tāni paribhuñjitvā pīṇindriyā ahesuṃ.",
  "atk-s0507a0:132_11": "Atha vatthasenāsanāni datvā uddisi.",
  "atk-s0507a0:132_12": "Tesaṃ dibbavatthapāsādapaccattharaṇaseyyādialaṅkāravidhayo nibbattiṃsu.",
  "atk-s0507a0:132_13": "Sā ca tesaṃ sampatti sabbāpi yathā rañño pākaṭā hoti,",
  "atk-s0507a0:132_14": "tathā bhagavā adhiṭṭhāsi.",
  "atk-s0507a0:132_15": "Rājā taṃ disvā ativiya attamano ahosi.",
  "atk-s0507a0:132_16": "Tato bhagavā bhuttāvī pavārito rañño bimbisārassa anumodanatthaṃ tirokuṭṭapetavatthuṃ abhāsi –",
  "atk-s0507a0:133_0": "14.",
  "atk-s0507a0:134_0": "“Tirokuṭṭesu tiṭṭhanti, sandhisiṅghāṭakesu ca;",
  "atk-s0507a0:135_0": "Dvārabāhāsu tiṭṭhanti, āgantvāna sakaṃ gharaṃ.",
  "atk-s0507a0:136_0": "15.",
  "atk-s0507a0:137_0": "“Pahūte annapānamhi, khajjabhojje upaṭṭhite;",
  "atk-s0507a0:138_0": "Na tesaṃ koci sarati, sattānaṃ kammapaccayā.",
  "atk-s0507a0:139_0": "16.",
  "atk-s0507a0:140_0": "“Evaṃ dadanti ñātīnaṃ, ye honti anukampakā;",
  "atk-s0507a0:141_0": "Suciṃ paṇītaṃ kālena, kappiyaṃ pānabhojanaṃ.",
  "atk-s0507a0:142_0": "17.",
  "atk-s0507a0:143_0": "“Idaṃ vo ñātīnaṃ hotu, sukhitā hontu ñātayo;",
  "atk-s0507a0:144_0": "Te ca tattha samāgantvā, ñātipetā samāgatā;",
  "atk-s0507a0:145_0": "Pahūte annapānamhi, sakkaccaṃ anumodare.",
  "atk-s0507a0:146_0": "18.",
  "atk-s0507a0:147_0": "“Ciraṃ jīvantu no ñātī, yesaṃ hetu labhāmase;",
  "atk-s0507a0:148_0": "Amhākañca katā pūjā, dāyakā ca anipphalā.",
  "atk-s0507a0:149_0": "19.",
  "atk-s0507a0:150_0": "“Na hi tattha kasi atthi, gorakkhettha na vijjati;",
  "atk-s0507a0:151_0": "Vaṇijjā tādisī natthi, hiraññena kayākayaṃ;",
  "atk-s0507a0:152_0": "Ito dinnena yāpenti, petā kālagatā tahiṃ.",
  "atk-s0507a0:153_0": "20.",
  "atk-s0507a0:154_0": "“Unname udakaṃ vuṭṭhaṃ, yathā ninnaṃ pavattati;",
  "atk-s0507a0:155_0": "Evameva ito dinnaṃ, petānaṃ upakappati.",
  "atk-s0507a0:156_0": "21.",
  "atk-s0507a0:157_0": "“Yathā vārivahā pūrā, paripūrenti sāgaraṃ;",
  "atk-s0507a0:158_0": "Evameva ito dinnaṃ, petānaṃ upakappati.",
  "atk-s0507a0:159_0": "22.",
  "atk-s0507a0:160_0": "“Adāsi me akāsi me, ñātimittā sakhā ca me;",
  "atk-s0507a0:161_0": "Petānaṃ dakkhiṇaṃ dajjā, pubbe katamanussaraṃ.",
  "atk-s0507a0:162_0": "23.",
  "atk-s0507a0:163_0": "“Na hi ruṇṇaṃ vā soko vā, yā caññā paridevanā;",
  "atk-s0507a0:164_0": "Na taṃ petānamatthāya, evaṃ tiṭṭhanti ñātayo.",
  "atk-s0507a0:165_0": "24.",
  "atk-s0507a0:166_0": "“Ayañca kho dakkhiṇā dinnā, saṅghamhi suppatiṭṭhitā;",
  "atk-s0507a0:167_0": "Dīgharattaṃ hitāyassa, ṭhānaso upakappati.",
  "atk-s0507a0:168_0": "25.",
  "atk-s0507a0:169_0": "“So ñātidhammo ca ayaṃ nidassito, petāna pūjā ca katā uḷārā;",
  "atk-s0507a0:170_0": "Balañca bhikkhūnamanuppadinnaṃ, tumhehi puññaṃ pahutaṃ anappaka”nti.",
  "atk-s0507a0:171_0": "14.",
  "atk-s0507a0:171_1": "Tattha tirokuṭṭesūti kuṭṭānaṃ parabhāgesu.",
  "atk-s0507a0:171_2": "Tiṭṭhantīti nisajjādipaṭikkhepato ṭhānakappanavacanametaṃ,",
  "atk-s0507a0:171_3": "gehapākārakuṭṭānaṃ dvārato bahi eva tiṭṭhantīti attho.",
  "atk-s0507a0:171_4": "Sandhisiṅghāṭakesu cāti sandhīsu ca siṅghāṭakesu ca.",
  "atk-s0507a0:171_5": "Sandhīti catukkoṇaracchā,",
  "atk-s0507a0:171_6": "gharasandhibhittisandhiālokasandhiyopi vuccanti.",
  "atk-s0507a0:171_7": "Siṅghāṭakāti tikoṇaracchā.",
  "atk-s0507a0:171_8": "Dvārabāhāsu tiṭṭhantīti nagaradvāragharadvārānaṃ bāhā nissāya tiṭṭhanti.",
  "atk-s0507a0:171_9": "Āgantvāna sakaṃ gharanti sakagharaṃ nāma pubbañātigharampi attanā sāmibhāvena ajjhāvutthagharampi,",
  "atk-s0507a0:171_10": "tadubhayampi te yasmā sakagharasaññāya āgacchanti,",
  "atk-s0507a0:171_11": "tasmā “āgantvāna sakaṃ ghara”nti āha.",
  "atk-s0507a0:172_0": "15.",
  "atk-s0507a0:172_1": "Evaṃ bhagavā pubbe anajjhāvutthapubbampi pubbañātigharattā bimbisāranivesanaṃ sakagharasaññāya āgantvā",
  "atk-s0507a0:172_2": "tirokuṭṭādīsu ṭhite issāmacchariyaphalaṃ anubhavante ativiya duddasikavirūpabhayānakadassane bahū pete",
  "atk-s0507a0:172_3": "rañño dassento “tirokuṭṭesu tiṭṭhantī”ti gāthaṃ vatvā puna tehi katassa kammassa dāruṇabhāvaṃ dassento",
  "atk-s0507a0:172_4": "“pahūte annapānamhī”ti dutiyagāthamāha.",
  "atk-s0507a0:173_0": "Tattha pahūteti anappake bahumhi,",
  "atk-s0507a0:173_1": "yāvadattheti attho. Ba-",
  "atk-s0507a0:173_2": "kārassa hi pa-",
  "atk-s0507a0:173_3": "kāro labbhati “pahu santo na bharatī”tiādīsu viya.",
  "atk-s0507a0:173_4": "Keci pana “bahuke”ti paṭhanti,",
  "atk-s0507a0:173_5": "so pana pamādapāṭho.",
  "atk-s0507a0:173_6": "Annapānamhīti anne ca pāne ca.",
  "atk-s0507a0:173_7": "Khajjabhojjeti khajje ca bhojje ca.",
  "atk-s0507a0:173_8": "Etena asitapītakhāyitasāyitavasena catubbidhampi āhāraṃ dasseti.",
  "atk-s0507a0:173_9": "Upaṭṭhiteti upagamma ṭhite sajjite,",
  "atk-s0507a0:173_10": "paṭiyatteti attho.",
  "atk-s0507a0:173_11": "Na tesaṃ koci sarati sattānanti tesaṃ pettivisaye uppannānaṃ sattānaṃ koci mātā vā pitā vā putto vā nattā vā na sarati.",
  "atk-s0507a0:173_12": "Kiṃ kāraṇā?",
  "atk-s0507a0:173_13": "Kammapaccayāti,",
  "atk-s0507a0:173_14": "attanā katassa adānadānapaṭisedhanādibhedassa kadariyakammassa kāraṇabhāvato.",
  "atk-s0507a0:173_15": "Tañhi kammaṃ tesaṃ ñātīnaṃ sarituṃ na deti.",
  "atk-s0507a0:174_0": "16.",
  "atk-s0507a0:174_1": "Evaṃ bhagavā anappakepi annapānādimhi vijjamāne ñātīnaṃ paccāsīsantānaṃ petānaṃ kammaphalena ñātakānaṃ",
  "atk-s0507a0:174_2": "anussaraṇamattassāpi abhāvaṃ dassetvā idāni pettivisayupapanne ñātake uddissa raññā dinnadānaṃ pasaṃsanto",
  "atk-s0507a0:174_3": "“evaṃ dadanti ñātīna”nti tatiyagāthamāha.",
  "atk-s0507a0:175_0": "Tattha evanti upamāvacanaṃ.",
  "atk-s0507a0:175_1": "Tassa dvidhā sambandho –",
  "atk-s0507a0:175_2": "tesaṃ sattānaṃ kammapaccayā asarantesupi kesuci keci dadanti ñātīnaṃ,",
  "atk-s0507a0:175_3": "ye evaṃ anukampakā hontīti ca, mahārāja,",
  "atk-s0507a0:175_4": "yathā tayā dinnaṃ,",
  "atk-s0507a0:175_5": "evaṃ suciṃ paṇītaṃ kālena kappiyaṃ pānabhojanaṃ dadanti ñātīnaṃ,",
  "atk-s0507a0:175_6": "ye honti anukampakāti ca.",
  "atk-s0507a0:175_7": "Tattha dadantīti denti uddisanti niyyātenti.",
  "atk-s0507a0:175_8": "Ñātīnanti mātito ca pitito ca sambandhānaṃ.",
  "atk-s0507a0:175_9": "Yeti ye keci puttādayo.",
  "atk-s0507a0:175_10": "Hontīti bhavanti.",
  "atk-s0507a0:175_11": "Anukampakāti atthakāmā hitesino.",
  "atk-s0507a0:175_12": "Sucinti suddhaṃ manoharaṃ dhammikañca.",
  "atk-s0507a0:175_13": "Paṇītanti uḷāraṃ.",
  "atk-s0507a0:175_14": "Kālenāti dakkhiṇeyyānaṃ paribhogayoggakālena,",
  "atk-s0507a0:175_15": "ñātipetānaṃ vā tirokuṭṭādīsu āgantvā ṭhitakālena.",
  "atk-s0507a0:175_16": "Kappiyanti anucchavikaṃ patirūpaṃ ariyānaṃ paribhogārahaṃ.",
  "atk-s0507a0:175_17": "Pānabhojananti pānañca bhojanañca,",
  "atk-s0507a0:175_18": "tadupadesena cettha sabbaṃ deyyadhammaṃ vadati.",
  "atk-s0507a0:176_0": "17.",
  "atk-s0507a0:176_1": "Idāni yena pakārena tesaṃ petānaṃ dinnaṃ nāma hoti,",
  "atk-s0507a0:176_2": "taṃ dassento “idaṃ vo ñātīnaṃ hotu,",
  "atk-s0507a0:176_3": "sukhitā hontu ñātayo”ti catutthagāthāya pubbaḍḍhaṃ āha.",
  "atk-s0507a0:176_4": "Taṃ tatiyagāthāya pubbaḍḍhena sambandhitabbaṃ –",
  "atk-s0507a0:177_0": "“Evaṃ dadanti ñātīnaṃ, ye honti anukampakā;",
  "atk-s0507a0:178_0": "Idaṃ vo ñātīnaṃ hotu, sukhitā hontu ñātayo”ti.",
  "atk-s0507a0:179_0": "Tena “idaṃ vo ñātīnaṃ hotūti evaṃ pakārena dadanti,",
  "atk-s0507a0:179_1": "no aññathā”ti ākāratthena evaṃsaddena dātabbākāranidassanaṃ kataṃ hoti.",
  "atk-s0507a0:180_0": "Tattha idanti deyyadhammanidassanaṃ.",
  "atk-s0507a0:180_1": "Voti nipātamattaṃ “yehi vo ariyā”tiādīsu viya.",
  "atk-s0507a0:180_2": "Ñātīnaṃ hotūti pettivisaye uppannānaṃ ñātakānaṃ hotu.",
  "atk-s0507a0:180_3": "“No ñātīna”nti ca paṭhanti,",
  "atk-s0507a0:180_4": "amhākaṃ ñātīnanti attho.",
  "atk-s0507a0:180_5": "Sukhitā hontu ñātayoti te pettivisayūpapannā ñātayo idaṃ phalaṃ paccanubhavantā sukhitā sukhappattā hontu.",
  "atk-s0507a0:181_0": "Yasmā “idaṃ vo ñātīnaṃ hotū”ti vuttepi aññena katakammaṃ na aññassa phaladaṃ hoti,",
  "atk-s0507a0:181_1": "kevalaṃ pana tathā uddissa dīyamānaṃ taṃ vatthu ñātipetānaṃ kusalakammassa paccayo hoti,",
  "atk-s0507a0:181_2": "tasmā yathā tesaṃ tasmiṃ vatthusmiṃ tasmiṃyeva khaṇe phalanibbattakaṃ kusalakammaṃ hoti,",
  "atk-s0507a0:181_3": "taṃ dassento “te ca tattho”tiādimāha.",
  "atk-s0507a0:182_0": "Tattha teti ñātipetā.",
  "atk-s0507a0:182_1": "Tatthāti yattha dānaṃ dīyati, tattha.",
  "atk-s0507a0:182_2": "Samāgantvāti “ime no ñātayo amhākaṃ atthāya dānaṃ uddisantī”ti anumodanatthaṃ tattha samāgatā hutvā.",
  "atk-s0507a0:182_3": "Pahūte annapānamhīti attano uddissa dīyamāne tasmiṃ vatthusmiṃ.",
  "atk-s0507a0:182_4": "Sakkaccaṃ anumodareti kammaphalaṃ abhisaddahantā cittīkāraṃ avijahantā avikkhittacittā hutvā “idaṃ no",
  "atk-s0507a0:182_5": "dānaṃ hitāya sukhāya hotū”ti modanti anumodanti pītisomanassajātā honti.",
  "atk-s0507a0:183_0": "18.",
  "atk-s0507a0:183_1": "Ciraṃ jīvantūti ciraṃ jīvino dīghāyukā hontu.",
  "atk-s0507a0:183_2": "No ñātīti amhākaṃ ñātakā.",
  "atk-s0507a0:183_3": "Yesaṃ hetūti yesaṃ kāraṇā ye nissāya.",
  "atk-s0507a0:183_4": "Labhāmaseti īdisaṃ sampattiṃ paṭilabhāma.",
  "atk-s0507a0:183_5": "Idañhi uddisanena laddhasampattiṃ anubhavantānaṃ petānaṃ attano ñātīnaṃ thomanākāradassanaṃ.",
  "atk-s0507a0:183_6": "Petānañhi attano anumodanena,",
  "atk-s0507a0:183_7": "dāyakānaṃ uddisanena,",
  "atk-s0507a0:183_8": "ukkhiṇeyyasampattiyā cāti tīhi aṅgehi dakkhiṇā taṅkhaṇaññeva phalanibbattikā hoti.",
  "atk-s0507a0:183_9": "Tattha dāyakā visesahetu.",
  "atk-s0507a0:183_10": "Tenāha “yesaṃ hetu labhāmase”ti.",
  "atk-s0507a0:183_11": "Amhākañca katā pūjāti “idaṃ vo ñātīnaṃ hotū”ti evaṃ uddisantehi dāyakehi amhākañca pūjā katā,",
  "atk-s0507a0:183_12": "te dāyakā ca anipphalā yasmiṃ santāne pariccāgamayaṃ kammaṃ nibbattaṃ tassa tattheva phaladānato.",
  "atk-s0507a0:184_0": "Etthāha –",
  "atk-s0507a0:184_1": "“kiṃ pana pettivisayūpapannā eva ñātī hetusampattiyo labhanti,",
  "atk-s0507a0:184_2": "udāhu aññepī”ti?",
  "atk-s0507a0:184_3": "Na cettha amhehi vattabbaṃ,",
  "atk-s0507a0:184_4": "atthi bhagavatā evaṃ byākatattā.",
  "atk-s0507a0:184_5": "Vuttañhetaṃ –-",
  "atk-s0507a0:185_0": "“Mayamassu,",
  "atk-s0507a0:185_1": "bho gotama,",
  "atk-s0507a0:185_2": "brāhmaṇā nāma dānāni dema,",
  "atk-s0507a0:185_3": "puññāni karoma ‘idaṃ dānaṃ petānaṃ ñātisālohitānaṃ upakappatu,",
  "atk-s0507a0:185_4": "idaṃ dānaṃ petā ñātisālohitā paribhuñjantū’ti.",
  "atk-s0507a0:185_5": "Kacci taṃ,",
  "atk-s0507a0:185_6": "bho gotama,",
  "atk-s0507a0:185_7": "dānaṃ petānaṃ ñātisālohitānaṃ upakappati,",
  "atk-s0507a0:185_8": "kacci te petā ñātisālohitā taṃ dānaṃ paribhuñjantīti?",
  "atk-s0507a0:185_9": "Ṭhāne kho, brāhmaṇa,",
  "atk-s0507a0:185_10": "upakappati,",
  "atk-s0507a0:185_11": "no aṭṭhāneti.",
  "atk-s0507a0:186_0": "“Katamaṃ pana,",
  "atk-s0507a0:186_1": "bho gotama, ṭhānaṃ,",
  "atk-s0507a0:186_2": "katamaṃ aṭṭhānanti? Idha, brāhmaṇa,",
  "atk-s0507a0:186_3": "ekacco pāṇātipātī hoti…pe…",
  "atk-s0507a0:186_4": "micchādiṭṭhiko hoti,",
  "atk-s0507a0:186_5": "so kāyassa bhedā paraṃ maraṇā nirayaṃ upapajjati.",
  "atk-s0507a0:186_6": "Yo nerayikānaṃ sattānaṃ āhāro,",
  "atk-s0507a0:186_7": "tena so tattha yāpeti,",
  "atk-s0507a0:186_8": "tena so tattha tiṭṭhati. Idaṃ kho, brāhmaṇa, aṭṭhānaṃ,",
  "atk-s0507a0:186_9": "yattha ṭhitassa taṃ dānaṃ na upakappati.",
  "atk-s0507a0:187_0": "“Idha pana, brāhmaṇa,",
  "atk-s0507a0:187_1": "ekacco pāṇātipātī hoti…pe…",
  "atk-s0507a0:187_2": "micchādiṭṭhiko hoti,",
  "atk-s0507a0:187_3": "so kāyassa bhedā paraṃ maraṇā tiracchānayoniṃ upapajjati.",
  "atk-s0507a0:187_4": "Yo tiracchānayonikānaṃ sattānaṃ āhāro,",
  "atk-s0507a0:187_5": "tena so tattha yāpeti,",
  "atk-s0507a0:187_6": "tena so tattha tiṭṭhati.",
  "atk-s0507a0:187_7": "Idampi kho, brāhmaṇa, aṭṭhānaṃ,",
  "atk-s0507a0:187_8": "yattha ṭhitassa taṃ dānaṃ na upakappati.",
  "atk-s0507a0:188_0": "“Idha pana, brāhmaṇa,",
  "atk-s0507a0:188_1": "ekacco pāṇātipātā paṭivirato hoti…pe…",
  "atk-s0507a0:188_2": "sammādiṭṭhiko hoti,",
  "atk-s0507a0:188_3": "so kāyassa bhedā paraṃ maraṇā manussānaṃ sahabyataṃ upapajjati…pe…",
  "atk-s0507a0:188_4": "devānaṃ sahabyataṃ upapajjati.",
  "atk-s0507a0:188_5": "Yo devānaṃ āhāro,",
  "atk-s0507a0:188_6": "tena so tattha yāpeti,",
  "atk-s0507a0:188_7": "tena so tattha tiṭṭhati.",
  "atk-s0507a0:188_8": "Idampi kho, brāhmaṇa, aṭṭhānaṃ,",
  "atk-s0507a0:188_9": "yattha ṭhitassa taṃ dānaṃ na upakappati.",
  "atk-s0507a0:189_0": "“Idha pana, brāhmaṇa,",
  "atk-s0507a0:189_1": "ekacco pāṇātipātī hoti…pe…",
  "atk-s0507a0:189_2": "micchādiṭṭhiko hoti,",
  "atk-s0507a0:189_3": "so kāyassa bhedā paraṃ maraṇā pettivisayaṃ upapajjati.",
  "atk-s0507a0:189_4": "Yo pettivisayikānaṃ sattānaṃ āhāro,",
  "atk-s0507a0:189_5": "tena so tattha yāpeti,",
  "atk-s0507a0:189_6": "tena so tattha tiṭṭhati.",
  "atk-s0507a0:189_7": "Yaṃ vā panassa ito anupavecchenti mittāmaccā vā ñātisālohitā vā,",
  "atk-s0507a0:189_8": "tena so tattha yāpeti,",
  "atk-s0507a0:189_9": "tena so tattha tiṭṭhati. Idaṃ kho, brāhmaṇa, ṭhānaṃ,",
  "atk-s0507a0:189_10": "yattha ṭhitassa taṃ dānaṃ upakappatī”ti.",
  "atk-s0507a0:190_0": "“Sace pana,",
  "atk-s0507a0:190_1": "bho gotama,",
  "atk-s0507a0:190_2": "so peto ñātisālohito taṃ ṭhānaṃ anupapanno hoti,",
  "atk-s0507a0:190_3": "ko taṃ dānaṃ paribhuñjatī”ti?",
  "atk-s0507a0:190_4": "“Aññepissa, brāhmaṇa,",
  "atk-s0507a0:190_5": "petā ñātisālohitā taṃ ṭhānaṃ upapannā honti,",
  "atk-s0507a0:190_6": "te taṃ dānaṃ paribhuñjantī”ti.",
  "atk-s0507a0:191_0": "“Sace pana,",
  "atk-s0507a0:191_1": "bho gotama,",
  "atk-s0507a0:191_2": "so ceva peto ñātisālohito taṃ ṭhānaṃ anupapanno hoti,",
  "atk-s0507a0:191_3": "aññepissa petā ñātisālohitā taṃ ṭhānaṃ anupapannā honti,",
  "atk-s0507a0:191_4": "ko taṃ dānaṃ paribhuñjatī”ti?",
  "atk-s0507a0:191_5": "“Aṭṭhānaṃ kho etaṃ, brāhmaṇa,",
  "atk-s0507a0:191_6": "anavakāso,",
  "atk-s0507a0:191_7": "yaṃ taṃ ṭhānaṃ vivittaṃ assa iminā dīghena addhunā yadidaṃ petehi ñātisālohitehi, apica, brāhmaṇa,",
  "atk-s0507a0:191_8": "dāyakopi anipphalo”ti.",
  "atk-s0507a0:192_0": "19.",
  "atk-s0507a0:192_1": "Idāni pettivisayūpapannānaṃ tattha aññassa kasigorakkhādino sampattipaṭilābhakāraṇassa abhāvaṃ ito dinnena yāpanañca dassetuṃ “na hī”tiādi vuttaṃ.",
  "atk-s0507a0:193_0": "Tattha na hi tattha kasi atthīti tasmiṃ pettivisaye kasi na hi atthi,",
  "atk-s0507a0:193_1": "yaṃ nissāya petā sukhena jīveyyuṃ.",
  "atk-s0507a0:193_2": "Gorakkhettha na vijjatīti ettha pettivisaye na kevalaṃ kasiyeva natthi,",
  "atk-s0507a0:193_3": "atha kho gorakkhāpi na vijjati,",
  "atk-s0507a0:193_4": "yaṃ nissāya te sukhena jīveyyuṃ.",
  "atk-s0507a0:193_5": "Vaṇijjā tādisī natthīti vaṇijjāpi tādisī natthi,",
  "atk-s0507a0:193_6": "yā tesaṃ sampattipaṭilābhahetu bhaveyya.",
  "atk-s0507a0:193_7": "Hiraññena kayākayanti hiraññena kayavikkayampi tattha tādisaṃ natthi,",
  "atk-s0507a0:193_8": "yaṃ tesaṃ sampattipaṭilābhahetu bhaveyya.",
  "atk-s0507a0:193_9": "Ite dinnena yāpenti,",
  "atk-s0507a0:193_10": "petā kālagatā tahinti kevalaṃ pana ito ñātīhi vā mittāmaccehi vā dinnena yāpenti,",
  "atk-s0507a0:193_11": "attabhāvaṃ pavattenti.",
  "atk-s0507a0:193_12": "Petāti pettivisayūpapannā sattā.",
  "atk-s0507a0:193_13": "Kālagatāti attano maraṇakālena gatā.",
  "atk-s0507a0:193_14": "“Kālakatā”ti vā pāṭho,",
  "atk-s0507a0:193_15": "katakālā katamaraṇā maraṇaṃ sampattā.",
  "atk-s0507a0:193_16": "Tahinti tasmiṃ pettivisaye.",
  "atk-s0507a0:194_0": "20- 21.",
  "atk-s0507a0:194_1": "Idāni yathāvuttamatthaṃ upamāhi pakāsetuṃ “unname udakaṃ vuṭṭha”nti gāthādvayamāha.",
  "atk-s0507a0:194_2": "Tassattho –",
  "atk-s0507a0:194_3": "yathā unname thale unnatappadese meghehi abhivuṭṭhaṃ udakaṃ yathā ninnaṃ pavattati,",
  "atk-s0507a0:194_4": "yo bhūmibhāgo ninno oṇato,",
  "atk-s0507a0:194_5": "taṃ upagacchati;",
  "atk-s0507a0:194_6": "evameva ito dinnaṃ dānaṃ petānaṃ upakappati,",
  "atk-s0507a0:194_7": "phaluppattiyā viniyujjati.",
  "atk-s0507a0:194_8": "Ninnamiva hi udakappavattiyā ṭhānaṃ petaloko dānūpakappanāya. Yathāha –",
  "atk-s0507a0:194_9": "“idaṃ kho, brāhmaṇa, ṭhānaṃ,",
  "atk-s0507a0:194_10": "yattha ṭhitassa taṃ dānaṃ upakappatī”ti.",
  "atk-s0507a0:194_11": "Yathā ca kandarapadarasākhapasākhakusobbhamahāsobbhe hi ogalitena udakena vārivahā mahānajjo pūrā hutvā sāgaraṃ paripūrenti,",
  "atk-s0507a0:194_12": "evaṃ ito dinnadānaṃ pubbe vuttanayena petānaṃ upakappatīti.",
  "atk-s0507a0:195_0": "22.",
  "atk-s0507a0:195_1": "Yasmā petā “ito kiñci labhāmā”ti āsābhibhūtā ñātigharaṃ āgantvāpi “idaṃ nāma no dethā”ti yācituṃ na sakkonti,",
  "atk-s0507a0:195_2": "tasmā tesaṃ imāni anussaraṇavatthūni anussaranto kulaputto dakkhiṇaṃ dajjāti dassento “adāsi me”ti gāthamāha.",
  "atk-s0507a0:196_0": "Tassattho –",
  "atk-s0507a0:196_1": "idaṃ nāma me dhanaṃ vā dhaññaṃ vā adāsi,",
  "atk-s0507a0:196_2": "idaṃ nāma me kiccaṃ attanāyeva yogaṃ āpajjanto akāsi,",
  "atk-s0507a0:196_3": "“asuko me mātito vā pitito vā sambandhattā ñāti,",
  "atk-s0507a0:196_4": "sinehavasena tāṇasamatthatāya mitto,",
  "atk-s0507a0:196_5": "asuko me sahapaṃsukīḷakasahāyo sakhā”ti ca etaṃ sabbamanussaranto petānaṃ dakkhiṇaṃ dajjā dānaṃ niyyāteyya.",
  "atk-s0507a0:196_6": "“Dakkhiṇā dajjā”ti vā pāṭho,",
  "atk-s0507a0:196_7": "petānaṃ dakkhiṇā dātabbā,",
  "atk-s0507a0:196_8": "tena “adāsi me”tiādinā nayena pubbe katamanussaraṃ anussaratāti vuttaṃ hoti.",
  "atk-s0507a0:196_9": "Karaṇatthe hi idaṃ paccattavacanaṃ.",
  "atk-s0507a0:197_0": "23- 24.",
  "atk-s0507a0:197_1": "Ye pana sattā ñātimaraṇena ruṇṇasokādiparā eva hutvā tiṭṭhanti,",
  "atk-s0507a0:197_2": "na tesaṃ atthāya kiñci denti,",
  "atk-s0507a0:197_3": "tesaṃ taṃ ruṇṇasokādi kevalaṃ attaparitāpanamattameva hoti,",
  "atk-s0507a0:197_4": "taṃ na petānaṃ kañci atthaṃ sādhetīti dassento “na hi ruṇṇaṃ vā”ti gāthaṃ vatvā puna magadharājena dinnadakkhiṇāya",
  "atk-s0507a0:197_5": "sātthakabhāvaṃ dassetuṃ “ayañca kho”ti gāthamāha.",
  "atk-s0507a0:197_6": "Tesaṃ attho heṭṭhā vuttoyeva.",
  "atk-s0507a0:198_0": "25.",
  "atk-s0507a0:198_1": "Idāni yasmā imaṃ dakkhiṇaṃ dentena raññā ñātīnaṃ ñātīhi kattabbakiccakaraṇena ñātidhammo nidassito,",
  "atk-s0507a0:198_2": "bahujanassa pākaṭo kato,",
  "atk-s0507a0:198_3": "nidassanaṃ pākaṭaṃ kataṃ “tumhehipi evameva ñātīsu ñātidhammo paripūretabbo”ti.",
  "atk-s0507a0:198_4": "Te ca pete dibbasampattiṃ adhigamentena petānaṃ pūjā katā uḷārā,",
  "atk-s0507a0:198_5": "buddhappamukhaṃ bhikkhusaṅghaṃ annapānādīhi santappentena bhikkhūnaṃ balaṃ anuppadinnaṃ,",
  "atk-s0507a0:198_6": "anukampādiguṇaparivārañca cāgacetanaṃ nibbattentena anappakaṃ puññaṃ pasutaṃ,",
  "atk-s0507a0:198_7": "tasmā bhagavā imehi yathābhuccaguṇehi rājānaṃ sampahaṃsento “so ñātidhammo”ti osānagāthamāha.",
  "atk-s0507a0:199_0": "Tattha ñātidhammoti ñātīhi ñātīnaṃ kattabbakaraṇaṃ.",
  "atk-s0507a0:199_1": "Uḷārāti phītā samiddhā.",
  "atk-s0507a0:199_2": "Balanti kāyabalaṃ.",
  "atk-s0507a0:199_3": "Pasutanti upacitaṃ.",
  "atk-s0507a0:199_4": "Ettha ca “so ñātidhammo ca ayaṃ nidassito”ti etena bhagavā rājānaṃ dhammiyā kathāya sandassesi.",
  "atk-s0507a0:199_5": "Ñātidhammadassanañhettha sandassanaṃ.",
  "atk-s0507a0:199_6": "“Petāna pūjā ca katā uḷārā”ti iminā samādapesi.",
  "atk-s0507a0:199_7": "“Uḷārā”ti pasaṃsanañhettha punappunaṃ pūjākaraṇe samādapanaṃ.",
  "atk-s0507a0:199_8": "“Balañca bhikkhūnamanuppadinna”nti iminā samuttejesi.",
  "atk-s0507a0:199_9": "Bhikkhūnaṃ balānuppadānañhettha evaṃvidhānaṃ balānuppadāne ussāhavaḍḍhanena samuttejanaṃ.",
  "atk-s0507a0:199_10": "“Tumhehi puññaṃ pasutaṃ anappaka”nti iminā sampahaṃsesi.",
  "atk-s0507a0:199_11": "Puññapasavanakittanañhettha tassa yathābhuccaguṇasaṃvaṇṇanabhāvena sampahaṃsananti evamettha yojanā veditabbā.",
  "atk-s0507a0:200_0": "Desanāpariyosāne ca pettivisayūpapattiādīnavasaṃvaṇṇanena saṃviggahadayānaṃ yoniso padahataṃ caturāsītiyā pāṇasahassānaṃ dhammābhisamayo ahosi.",
  "atk-s0507a0:200_1": "Dutiyadivasepi devamanussānaṃ idameva tirokuṭṭadesanaṃ desesi.",
  "atk-s0507a0:200_2": "Evaṃ yāva satta divasā tādisova dhammābhisamayo ahosīti.",
  "atk-s0507a0:201_0": "Tirokuṭṭapetavatthuvaṇṇanā niṭṭhitā.",
  "atk-s0507a0:202_0": "6. Pañcaputtakhādakapetivatthuvaṇṇanā",
  "atk-s0507a0:203_0": "Naggā dubbaṇṇarūpāsīti idaṃ satthari sāvatthiyaṃ viharante pañcaputtakhādakapetiṃ ārabbha vuttaṃ.",
  "atk-s0507a0:203_1": "Sāvatthiyā kira avidūre gāmake aññatarassa kuṭumbikassa bhariyā vañjhā ahosi.",
  "atk-s0507a0:203_2": "Tassa ñātakā etadavocuṃ –",
  "atk-s0507a0:203_3": "“tava pajāpati vañjhā,",
  "atk-s0507a0:203_4": "aññaṃ te kaññaṃ ānemā”ti.",
  "atk-s0507a0:203_5": "So tasso bhariyāya sinehena na icchi.",
  "atk-s0507a0:203_6": "Athassa bhariyā taṃ pavattiṃ sutvā sāmikaṃ evamāha – “sāmi,",
  "atk-s0507a0:203_7": "ahaṃ vañjhā,",
  "atk-s0507a0:203_8": "aññā kaññā ānetabbā,",
  "atk-s0507a0:203_9": "mā te kulavaṃso upacchijjī”ti.",
  "atk-s0507a0:203_10": "So tāya nippīḷiyamāno aññaṃ kaññaṃ ānesi.",
  "atk-s0507a0:203_11": "Sā aparena samayena gabbhinī ahosi.",
  "atk-s0507a0:203_12": "Vañjhitthī –",
  "atk-s0507a0:203_13": "“ayaṃ puttaṃ labhitvā imassa gehassa issarā bhavissatī”ti issāpakatā tassā gabbhapātanūpāyaṃ pariyesantī",
  "atk-s0507a0:203_14": "aññataraṃ paribbājikaṃ annapānādīhi saṅgaṇhitvā tāya tassā gabbhapātanaṃ dāpesi.",
  "atk-s0507a0:203_15": "Sā gabbhe patite attano mātuyā ārocesi,",
  "atk-s0507a0:203_16": "mātā attano ñātake samodhānetvā tamatthaṃ nivedesi.",
  "atk-s0507a0:203_17": "Te vañjhitthiṃ etadavocuṃ –",
  "atk-s0507a0:203_18": "“tayā imissā gabbho pātito”ti?",
  "atk-s0507a0:203_19": "“Nāhaṃ pātemī”ti.",
  "atk-s0507a0:203_20": "“Sace tayā gabbho na pātito,",
  "atk-s0507a0:203_21": "sapathaṃ karohī”ti.",
  "atk-s0507a0:203_22": "“Sace mayā gabbho pātito,",
  "atk-s0507a0:203_23": "duggatiparāyaṇā khuppipāsābhibhūtā sāyaṃ pātaṃ pañca pañca putte vijāyitvā khāditvā tittiṃ na gaccheyyaṃ,",
  "atk-s0507a0:203_24": "niccaṃ duggandhā makkhikāparikiṇṇā ca bhaveyya”nti musā vatvā sapathaṃ akāsi.",
  "atk-s0507a0:203_25": "Sā nacirasseva kālaṃ katvā tasseva gāmassa avidūre dubbaṇṇarūpā petī hutvā nibbatti.",
  "atk-s0507a0:204_0": "Tadā janapade vutthavassā aṭṭha therā satthu dassanatthaṃ sāvatthiṃ āgacchantā tassa gāmassa avidūre",
  "atk-s0507a0:204_1": "chāyūdakasampanne araññaṭṭhāne vāsaṃ upagacchiṃsu.",
  "atk-s0507a0:204_2": "Atha sā petī therānaṃ attānaṃ dassesi.",
  "atk-s0507a0:204_3": "Tesu saṅghatthero taṃ petiṃ –",
  "atk-s0507a0:205_0": "26.",
  "atk-s0507a0:206_0": "“Naggā dubbaṇṇarūpāsi, duggandhā pūti vāyasi;",
  "atk-s0507a0:207_0": "Makkhikāhi parikiṇṇā, kā nu tvaṃ idha tiṭṭhasī”ti. –",
  "atk-s0507a0:208_0": "Gāthāya paṭipucchi.",
  "atk-s0507a0:208_1": "Tattha naggāti niccoḷā.",
  "atk-s0507a0:208_2": "Dubbaṇṇarūpāsīti ṇavirūpā ativiya bībhaccharūpena samannāgatā asi.",
  "atk-s0507a0:208_3": "Duggandhāti aniṭṭhagandhā.",
  "atk-s0507a0:208_4": "Pūti vāyasīti sarīrato kuṇapagandhaṃ vāyasi.",
  "atk-s0507a0:208_5": "Makkhikāhi parikiṇṇāti nīlamakkhikāhi samantato ākiṇṇā.",
  "atk-s0507a0:208_6": "Kā nu tvaṃ idha tiṭṭhasīti kā nāma evarūpā imasmiṃ ṭhāne tiṭṭhasi,",
  "atk-s0507a0:208_7": "ito cito ca vicarasīti attho.",
  "atk-s0507a0:209_0": "Atha sā petī mahātherena evaṃ puṭṭhā attānaṃ pakāsentī sattānaṃ saṃvegaṃ janentī –",
  "atk-s0507a0:210_0": "27.",
  "atk-s0507a0:211_0": "“Ahaṃ bhadante petīmhi, duggatā yamalokikā;",
  "atk-s0507a0:212_0": "Pāpakammaṃ karitvāna, petalokaṃ ito gatā.",
  "atk-s0507a0:213_0": "28.",
  "atk-s0507a0:214_0": "“Kālena pañca puttāni, sāyaṃ pañca punāpare;",
  "atk-s0507a0:215_0": "Vijāyitvāna khādāmi, tepi nā honti me alaṃ.",
  "atk-s0507a0:216_0": "29.",
  "atk-s0507a0:217_0": "“Pariḍayhati dhūmāyati, khudāya hadayaṃ mama;",
  "atk-s0507a0:218_0": "Pānīyaṃ na labhe pātuṃ, passa maṃ byasanaṃ gata”nti. –",
  "atk-s0507a0:219_0": "Imā tisso gāthā abhāsi.",
  "atk-s0507a0:220_0": "27.",
  "atk-s0507a0:220_1": "Tattha bhadanteti theraṃ gāravena ālapati.",
  "atk-s0507a0:220_2": "Duggatāti duggatiṃ gatā.",
  "atk-s0507a0:220_3": "Yamalokikāti “yamaloko”ti laddhanāme petaloke tattha pariyāpannabhāvena viditā.",
  "atk-s0507a0:220_4": "Ito gatāti ito manussalokato petalokaṃ upapajjanavasena gatā,",
  "atk-s0507a0:220_5": "upapannāti attho.",
  "atk-s0507a0:221_0": "28.",
  "atk-s0507a0:221_1": "Kālenāti rattiyā vibhātakāle.",
  "atk-s0507a0:221_2": "Bhummatthe hi etaṃ karaṇavacanaṃ.",
  "atk-s0507a0:221_3": "Pañca puttānīti pañca putte.",
  "atk-s0507a0:221_4": "Liṅgavipallāsena hetaṃ vuttaṃ.",
  "atk-s0507a0:221_5": "Sāyaṃ pañca punāpareti sāyanhakāle puna apare pañca putte khādāmīti yojanā.",
  "atk-s0507a0:221_6": "Vijāyitvānāti divase divase dasa dasa putte vijāyitvā.",
  "atk-s0507a0:221_7": "Tepi nā honti me alanti tepi dasaputtā ekadivasaṃ mayhaṃ khudāya paṭighātāya ahaṃ pariyattā na honti.",
  "atk-s0507a0:221_8": "Gāthāsukhatthañhettha nā-",
  "atk-s0507a0:221_9": "iti dīghaṃ katvā vuttaṃ.",
  "atk-s0507a0:222_0": "29.",
  "atk-s0507a0:222_1": "Pariḍayhati dhūmāyati khudāya hadayaṃ mamāti khudāya jighacchāya bādhiyamānāya mama hadayapadeso udaragginā",
  "atk-s0507a0:222_2": "parisamantato jhāyati dhūmāyati santappati.",
  "atk-s0507a0:222_3": "Pānīyaṃ na labhe pātunti pipāsābhibhūtā tattha tattha vicarantī pānīyampi pātuṃ na labhāmi.",
  "atk-s0507a0:222_4": "Passa maṃ byasanaṃ gatanti petūpapattiyā sādhāraṇaṃ asādhāraṇañca imaṃ īdisaṃ byasanaṃ upagataṃ maṃ passa,",
  "atk-s0507a0:222_5": "bhanteti attanā anubhaviyamānaṃ dukkhaṃ therassa pavedesi.",
  "atk-s0507a0:223_0": "Taṃ sutvā thero tāya katakammaṃ pucchanto –",
  "atk-s0507a0:224_0": "30.",
  "atk-s0507a0:225_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a0:226_0": "Kissa kammavipākena, puttamaṃsāni khādasī”ti. –",
  "atk-s0507a0:227_0": "Gāthamāha.",
  "atk-s0507a0:227_1": "Tattha dukkaṭanti duccaritaṃ.",
  "atk-s0507a0:227_2": "Kissa kammavipākenāti kīdisassa kammassa vipākena,",
  "atk-s0507a0:227_3": "kiṃ pāṇātipātassa,",
  "atk-s0507a0:227_4": "udāhu adinnādānādīsu aññatarassāti attho.",
  "atk-s0507a0:227_5": "“Kena kammavipākenā”ti keci paṭhanti.",
  "atk-s0507a0:228_0": "Atha sā petī attanā katakammaṃ therassa kathentī –",
  "atk-s0507a0:229_0": "31.",
  "atk-s0507a0:230_0": "“Sapatī me gabbhinī āsi, tassā pāpaṃ acetayiṃ;",
  "atk-s0507a0:231_0": "Sāhaṃ paduṭṭhamanasā, akariṃ gabbhapātanaṃ.",
  "atk-s0507a0:232_0": "32.",
  "atk-s0507a0:233_0": "“Tassa dvemāsiko gabbho, lohitaññeva pagghari;",
  "atk-s0507a0:234_0": "Tadassā mātā kupitā, mayhaṃ ñātī samānayi;",
  "atk-s0507a0:235_0": "Sapathañca maṃ akāresi, paribhāsāpayī ca maṃ.",
  "atk-s0507a0:236_0": "33.",
  "atk-s0507a0:237_0": "“Sāhaṃ ghorañca sapathaṃ, musāvādaṃ abhāsisaṃ;",
  "atk-s0507a0:238_0": "‘Puttamaṃsāni khādāmi, sace taṃ pakataṃ mayā’.",
  "atk-s0507a0:239_0": "34.",
  "atk-s0507a0:240_0": "“Tassa kammassa vipākena, musāvādassa cūbhayaṃ;",
  "atk-s0507a0:241_0": "Puttamaṃsāni khādāmi, pubbalohitamakkhitā”ti. – gāthāyo abhāsi;",
  "atk-s0507a0:242_0": "31- 32.",
  "atk-s0507a0:242_1": "Tattha sapatīti samānapatikā itthī vuccati.",
  "atk-s0507a0:242_2": "Tassā pāpaṃ acetayinti tassa sapatiyā pāpaṃ luddakaṃ kammaṃ acetayiṃ.",
  "atk-s0507a0:242_3": "Paduṭṭhamanasāti paduṭṭhacittā,",
  "atk-s0507a0:242_4": "paduṭṭhena vā manasā.",
  "atk-s0507a0:242_5": "Dvemāsikoti dvemāsajāto patiṭṭhito hutvā dvemāsikā.",
  "atk-s0507a0:242_6": "Lohitaññeva paggharīti vipajjamāno ruhiraññeva hutvā vissandi.",
  "atk-s0507a0:242_7": "Tadassā mātā kupitā,",
  "atk-s0507a0:242_8": "mayhaṃ ñātī samānayīti tadā assā sapatiyā mātā mayhaṃ kupitā attano ñātake samodhānesi.",
  "atk-s0507a0:242_9": "“Tatassā”ti vā pāṭho,",
  "atk-s0507a0:242_10": "tato assāti padavibhāgo.",
  "atk-s0507a0:243_0": "33- 34.",
  "atk-s0507a0:243_1": "Sapathanti sapanaṃ.",
  "atk-s0507a0:243_2": "Paribhāsāpayīti bhayena tajjāpesi.",
  "atk-s0507a0:243_3": "Sapathaṃ musāvādaṃ abhāsisanti “sace taṃ mayā kataṃ,",
  "atk-s0507a0:243_4": "īdisī bhaveyya”nti katameva pāpaṃ akataṃ katvā dassentī musāvādaṃ abhūtaṃ sapathaṃ abhāsiṃ.",
  "atk-s0507a0:243_5": "Muttamaṃsāni khādāmi,",
  "atk-s0507a0:243_6": "sacetaṃ pakataṃ mayāti idaṃ tadā sapathassa katākāradassanaṃ.",
  "atk-s0507a0:243_7": "Yadi etaṃ gabbhapātanapāpaṃ mayā kataṃ,",
  "atk-s0507a0:243_8": "āyatiṃ punabbhavābhinibbattiyaṃ mayhaṃ puttamaṃsāniyeva khādeyyanti attho.",
  "atk-s0507a0:243_9": "Tassa kammassāti tassa gabbhapātanavasena pakatassa pāṇātipātakammassa.",
  "atk-s0507a0:243_10": "Musāvādassa cāti musāvādakammassa ca.",
  "atk-s0507a0:243_11": "Ubhayanti ubhayassapi kammassa ubhayena vipākena.",
  "atk-s0507a0:243_12": "Karaṇatthe hi idaṃ paccattavacanaṃ.",
  "atk-s0507a0:243_13": "Pubbalohitamakkhitāti pasavanavasena paribhijjanavasena ca pubbena ca lohitena ca makkhitā hutvā puttamaṃsāni khādāmīti yojanā.",
  "atk-s0507a0:244_0": "Evaṃ sā petī attano kammavipākaṃ pavedetvā puna there evamāha – “ahaṃ, bhante,",
  "atk-s0507a0:244_1": "imasmiṃyeva gāme asukassa kuṭumbikassa bhariyā issāpakatā hutvā pāpakammaṃ katvā evaṃ petayoniyaṃ nibbattā. Sādhu, bhante,",
  "atk-s0507a0:244_2": "tassa kuṭumbikassa gehaṃ gacchatha,",
  "atk-s0507a0:244_3": "so tumhākaṃ dānaṃ dassati,",
  "atk-s0507a0:244_4": "taṃ dakkhiṇaṃ mayhaṃ uddisāpeyyātha,",
  "atk-s0507a0:244_5": "evaṃ me ito petalokato mutti bhavissatī”ti.",
  "atk-s0507a0:244_6": "Therā taṃ sutvā taṃ anukampamānā ullumpanasabhāvasaṇṭhitā tassa kuṭumbikassa gehaṃ piṇḍāya pavisiṃsu.",
  "atk-s0507a0:244_7": "Kuṭambiko there disvā sañjātappasādo paccuggantvā pattāni gahetvā there āsanesu nisīdāpetvā paṇītena āhārena bhojetuṃ ārabhi.",
  "atk-s0507a0:244_8": "Therā taṃ pavattiṃ kuṭumbikassa ārocetvā taṃ dānaṃ tassā petiyā uddisāpesuṃ.",
  "atk-s0507a0:244_9": "Taṅkhaṇaññeva ca sā petī tato dukkhato apetā uḷārasampattiṃ paṭilabhitvā rattiyaṃ kuṭumbikassa attānaṃ dassesi.",
  "atk-s0507a0:244_10": "Atha therā anukkamena sāvatthiṃ gantvā bhagavato tamatthaṃ ārocesuṃ.",
  "atk-s0507a0:244_11": "Bhagavā ca tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0507a0:244_12": "Desanāvasāne mahājano paṭiladdhasaṃvego issāmaccherato paṭivirami.",
  "atk-s0507a0:244_13": "Evaṃ sā desanā mahājanassa sātthikā ahosīti.",
  "atk-s0507a0:245_0": "Pañcaputtakhādakapetivatthuvaṇṇanā niṭṭhitā.",
  "atk-s0507a0:246_0": "7. Sattaputtakhādakapetivatthuvaṇṇanā",
  "atk-s0507a0:247_0": "Naggā dubbaṇṇarūpāsīti idaṃ satthari sāvatthiyaṃ viharante sattaputtakhādakapetiṃ ārabbha vuttaṃ.",
  "atk-s0507a0:247_1": "Sāvatthiyā kira avidūre aññatarasmiṃ gāmake aññatarassa upāsakassa dve puttā ahesuṃ –",
  "atk-s0507a0:247_2": "paṭhamavaye ṭhitā rūpasampannā sīlācārena samannāgatā.",
  "atk-s0507a0:247_3": "Tesaṃ mātā “puttavatī aha”nti puttabalena bhattāraṃ atimaññati.",
  "atk-s0507a0:247_4": "So bhariyāya avamānito nibbinnamānaso aññaṃ kaññaṃ ānesi.",
  "atk-s0507a0:247_5": "Sā nacirasseva gabbhinī ahosi.",
  "atk-s0507a0:247_6": "Athassa jeṭṭhabhariyā issāpakatā aññataraṃ vejjaṃ āmisena upalāpetvā tena tassā temāsikaṃ gabbhaṃ pātesi.",
  "atk-s0507a0:247_7": "Atha sā ñātīhi ca bhattārā ca “tayā imissā gabbho pātito”ti puṭṭhā “nāhaṃ pātemī”ti musā vatvā tehi asaddahantehi",
  "atk-s0507a0:247_8": "“sapathaṃ karohī”ti vuttā “sāyaṃ pātaṃ satta satta putte vijāyitvā puttamaṃsāni khādāmi,",
  "atk-s0507a0:247_9": "niccaṃ duggandhā ca makkhikāparikiṇṇā ca bhaveyya”nti sapathaṃ akāsi.",
  "atk-s0507a0:248_0": "Sā aparena samayena kālaṃ katvā tassa gabbhapātanassa musāvādassa ca phaleneva petayoniyaṃ nibbattitvā",
  "atk-s0507a0:248_1": "puttanayena puttamaṃsāni khādantī tasseva gāmassa avidūre vicarati.",
  "atk-s0507a0:248_2": "Tena ca samayena sambahulā therā gāmakāvāse vutthavassā bhagavantaṃ dassanāya sāvatthiṃ āgacchantā tassa",
  "atk-s0507a0:248_3": "gāmassa avidūre ekasmiṃ padese rattiyaṃ vāsaṃ kappesuṃ.",
  "atk-s0507a0:248_4": "Atha sā petī tesaṃ therānaṃ attānaṃ dassesi.",
  "atk-s0507a0:248_5": "Taṃ mahāthero gāthāya pucchi –",
  "atk-s0507a0:249_0": "35.",
  "atk-s0507a0:250_0": "“Naggā dubbaṇṇarūpāsi, duggandhā pūti vāyasi;",
  "atk-s0507a0:251_0": "Makkhikāhi parikiṇṇā, kā nu tvaṃ idha tiṭṭhasī”ti.",
  "atk-s0507a0:252_0": "Sā therena puṭṭhā tīhi gāthāhi paṭivacanaṃ adāsi –",
  "atk-s0507a0:253_0": "36.",
  "atk-s0507a0:254_0": "“Ahaṃ bhadante petīmhi, duggatā yamalokikā;",
  "atk-s0507a0:255_0": "Pāpakammaṃ karitvāna, petalokaṃ ito gatā.",
  "atk-s0507a0:256_0": "37.",
  "atk-s0507a0:257_0": "“Kālena satta puttāni, sāyaṃ satta punāpare;",
  "atk-s0507a0:258_0": "Vijāyitvāna khādāmi, tepi nā honti me alaṃ.",
  "atk-s0507a0:259_0": "38.",
  "atk-s0507a0:260_0": "“Pariḍayhati dhūmāyati, khudāya hadayaṃ mama;",
  "atk-s0507a0:261_0": "Nibbutiṃ nādhigacchāmi, aggidaḍḍhāva ātape”ti.",
  "atk-s0507a0:262_0": "38.",
  "atk-s0507a0:262_1": "Tattha nibbutinti khuppipāsādukkhassa vūpasamaṃ.",
  "atk-s0507a0:262_2": "Nādhigacchāmīti na labhāmi.",
  "atk-s0507a0:262_3": "Aggidaḍḍhāva ātapeti atiuṇhaātape agginā ḍayhamānā viya nibbutiṃ nādhigacchāmīti yojanā.",
  "atk-s0507a0:263_0": "Taṃ sutvā mahāthero tāya katakammaṃ pucchanto –",
  "atk-s0507a0:264_0": "39.",
  "atk-s0507a0:265_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a0:266_0": "Kissakammavipākena, puttamaṃsāni khādasī”ti. – gāthamāha;",
  "atk-s0507a0:267_0": "Atha sā petī attano petalokūpapattiñca puttamaṃsakhādanakāraṇañca kathentī –",
  "atk-s0507a0:268_0": "40.",
  "atk-s0507a0:269_0": "“Ahū mayhaṃ duve puttā, ubho sampattayobbanā;",
  "atk-s0507a0:270_0": "Sāhaṃ puttabalūpetā, sāmikaṃ atimaññisaṃ.",
  "atk-s0507a0:271_0": "41.",
  "atk-s0507a0:272_0": "“Tato me sāmiko kuddho, sapatiṃ mayhamānayi;",
  "atk-s0507a0:273_0": "Sā ca gabbhaṃ alabhittha, tassā pāpaṃ acetayiṃ.",
  "atk-s0507a0:274_0": "42.",
  "atk-s0507a0:275_0": "“Sāhaṃ paduṭṭhamanasā, akariṃ gabbhapātanaṃ;",
  "atk-s0507a0:276_0": "Tassa temāsiko gabbho, pūtilohitako pati.",
  "atk-s0507a0:277_0": "43.",
  "atk-s0507a0:278_0": "“Tadassā mātā kupitā, mayhaṃ ñātī samānayi;",
  "atk-s0507a0:279_0": "Sapathañca maṃ kāresi, paribhāsāpayī ca maṃ.",
  "atk-s0507a0:280_0": "44.",
  "atk-s0507a0:281_0": "“Sāhaṃ ghorañca sapathaṃ, musāvādaṃ abhāsisaṃ;",
  "atk-s0507a0:282_0": "‘Puttamaṃsāni khādāmi, sace taṃ pakataṃ mayā’.",
  "atk-s0507a0:283_0": "45.",
  "atk-s0507a0:284_0": "“Tassa kammassa vipākena, musāvādassa cūbhayaṃ;",
  "atk-s0507a0:285_0": "Puttamaṃsāni khādāmi, pubbalohitamakkhitā”ti. – imā gāthā abhāsi;",
  "atk-s0507a0:286_0": "40- 45.",
  "atk-s0507a0:286_1": "Tattha puttabalūpetāti puttabalena upetā,",
  "atk-s0507a0:286_2": "puttānaṃ vasena laddhabalā.",
  "atk-s0507a0:286_3": "Atimaññisanti atikkamitvā maññiṃ avamaññiṃ.",
  "atk-s0507a0:286_4": "Pūtilohitako patīti kuṇapalohitaṃ hutvā gabbho paripati.",
  "atk-s0507a0:286_5": "Sesaṃ sabbaṃ anantarasadisameva.",
  "atk-s0507a0:286_6": "Tattha aṭṭha therā,",
  "atk-s0507a0:286_7": "idha sambahulā.",
  "atk-s0507a0:286_8": "Tattha pañca puttā,",
  "atk-s0507a0:286_9": "idha sattāti ayameva visesoti.",
  "atk-s0507a0:287_0": "Sattaputtakhādakapetivatthuvaṇṇānā niṭṭhitā.",
  "atk-s0507a0:288_0": "8. Goṇapetavatthuvaṇṇanā",
  "atk-s0507a0:289_0": "Kiṃ nu ummattarūpo vāti idaṃ satthā jetavane viharanto aññataraṃ matapitikaṃ kuṭumbikaṃ ārabbha kathesi.",
  "atk-s0507a0:289_1": "Sāvatthiyaṃ kira aññatarassa kuṭumbikassa pitā kālamakāsi.",
  "atk-s0507a0:289_2": "So pitu maraṇena sokasantattahadayo rodamāno ummattako piya vicaranto yaṃ yaṃ passati,",
  "atk-s0507a0:289_3": "taṃ taṃ pucchati –",
  "atk-s0507a0:289_4": "“api me pitaraṃ passitthā”ti?",
  "atk-s0507a0:289_5": "Na koci tassa sokaṃ vinodetuṃ asakkhi.",
  "atk-s0507a0:289_6": "Tassa pana hadaye ghaṭe padīpo viya sotāpattiphalassa upanissayo pajjalati.",
  "atk-s0507a0:290_0": "Satthā paccūsasamaye lokaṃ olokento tassa sotāpattiphalassa upanissayaṃ disvā “imassa atītakāraṇaṃ āharitvā",
  "atk-s0507a0:290_1": "sokaṃ vūpasametvā sotāpattiphalaṃ dātuṃ vaṭṭatī”ti cintetvā punadivase pacchābhattaṃ piṇḍapātapaṭikkanto",
  "atk-s0507a0:290_2": "pacchāsamaṇaṃ anādāya tassa gharadvāraṃ agamāsi.",
  "atk-s0507a0:290_3": "So “satthā āgato”ti sutvā paccuggantvā satthāraṃ gehaṃ pavesetvā satthari paññatte āsane nisinne sayaṃ bhagavantaṃ vanditvā ekamantaṃ nisinno “kiṃ, bhante,",
  "atk-s0507a0:290_4": "mayhaṃ pitu gataṭṭhānaṃ jānāthā”ti āha.",
  "atk-s0507a0:290_5": "Atha naṃ satthā, “upāsaka,",
  "atk-s0507a0:290_6": "kiṃ imasmiṃ attabhāve pitaraṃ pucchasi,",
  "atk-s0507a0:290_7": "udāhu atīte”ti āha.",
  "atk-s0507a0:290_8": "So taṃ vacanaṃ sutvā “bahū kira mayhaṃ pitaro”ti tanubhūtasoko thokaṃ majjhattataṃ paṭilabhi.",
  "atk-s0507a0:290_9": "Athassa satthā sokavinodanaṃ dhammakathaṃ katvā apagatasokaṃ kallacittaṃ viditvā sāmukkaṃsikāya dhammadesanāya",
  "atk-s0507a0:290_10": "sotāpattiphale patiṭṭhāpetvā vihāraṃ agamāsi.",
  "atk-s0507a0:291_0": "Atha bhikkhū dhammasabhāyaṃ kathaṃ samuṭṭhāpesuṃ –",
  "atk-s0507a0:291_1": "“passatha, āvuso,",
  "atk-s0507a0:291_2": "buddhānubhāvaṃ,",
  "atk-s0507a0:291_3": "tathā sokaparidevasamāpanno upāsako khaṇeneva bhagavatā sotāpattiphale vinīto”ti.",
  "atk-s0507a0:291_4": "Satthā tattha gantvā paññattavarabuddhāsane nisinno “kāya nuttha,",
  "atk-s0507a0:291_5": "bhikkhave,",
  "atk-s0507a0:291_6": "etarahi kathāya sannisinnā”ti pucchi.",
  "atk-s0507a0:291_7": "Bhikkhū tamatthaṃ bhagavato ārocesuṃ.",
  "atk-s0507a0:291_8": "Satthā “na,",
  "atk-s0507a0:291_9": "bhikkhave,",
  "atk-s0507a0:291_10": "idāneva mayā imassa soko apanīto,",
  "atk-s0507a0:291_11": "pubbepi apanītoyevā”ti vatvā tehi yācito atītaṃ āhari.",
  "atk-s0507a0:292_0": "Atīte bārāṇasiyaṃ aññatarassa gahapatikassa pitā kālamakāsi.",
  "atk-s0507a0:292_1": "So pitu maraṇena sokaparidevasamāpanno assumukho rattakkho kandanto citakaṃ padakkhiṇaṃ karoti.",
  "atk-s0507a0:292_2": "Tassa putto sujāto nāma kumāro paṇḍito byatto buddhisampanno pitusokavinayanūpāyaṃ cintento ekadivasaṃ",
  "atk-s0507a0:292_3": "bahinagare ekaṃ matagoṇaṃ disvā tiṇañca pānīyañca āharitvā tassa purato ṭhapetvā “khāda, khāda, piva,",
  "atk-s0507a0:292_4": "pivā”ti vadanto aṭṭhāsi.",
  "atk-s0507a0:292_5": "Āgatāgatā taṃ disvā “samma sujāta,",
  "atk-s0507a0:292_6": "kiṃ ummattakosi,",
  "atk-s0507a0:292_7": "yo tvaṃ matassa goṇassa tiṇodakaṃ upanesī”ti vadanti?",
  "atk-s0507a0:292_8": "So na kiñci paṭivadati.",
  "atk-s0507a0:292_9": "Manussā tassa pitu santikaṃ gantvā “putto te ummattako jāto,",
  "atk-s0507a0:292_10": "matagoṇassa tiṇodakaṃ detī”ti āhaṃsu.",
  "atk-s0507a0:292_11": "Taṃ sutvā ca kuṭumbikassa pitaraṃ ārabbha ṭhito soko apagato.",
  "atk-s0507a0:292_12": "So “mayhaṃ kira putto ummattako jāto”ti saṃvegappatto vegena gantvā “nanu tvaṃ,",
  "atk-s0507a0:292_13": "tāta sujāta,",
  "atk-s0507a0:292_14": "paṇḍito byatto buddhisampanno,",
  "atk-s0507a0:292_15": "kasmā matagoṇassa tiṇodakaṃ desī”ti codento –",
  "atk-s0507a0:293_0": "46.",
  "atk-s0507a0:294_0": "“Kiṃ nu ummattarūpova, lāyitvā haritaṃ tiṇaṃ;",
  "atk-s0507a0:295_0": "Khāda khādāti lapasi, gatasattaṃ jaraggavaṃ.",
  "atk-s0507a0:296_0": "47.",
  "atk-s0507a0:297_0": "“Na hi annena pānena, mato goṇo samuṭṭhahe;",
  "atk-s0507a0:298_0": "Tvaṃsi bālo ca dummedho, yathā taññova dummatī”ti. –",
  "atk-s0507a0:299_0": "Gāthādvayamāha.",
  "atk-s0507a0:299_1": "Tattha kiṃ nūti pucchāvacanaṃ.",
  "atk-s0507a0:299_2": "Ummattarūpovāti ummattakasabhāvo viya cittakkhepaṃ patto viya.",
  "atk-s0507a0:299_3": "Lāyitvāti lavitvā.",
  "atk-s0507a0:299_4": "Haritaṃ tiṇanti allatiṇaṃ.",
  "atk-s0507a0:299_5": "Lapasi vilapasi.",
  "atk-s0507a0:299_6": "Gatasattanti vigatajīvitaṃ.",
  "atk-s0507a0:299_7": "Jaraggavanti balibaddaṃ jiṇṇagoṇaṃ.",
  "atk-s0507a0:299_8": "Annena pānenāti tayā dinnena haritatiṇena vā pānīyena vā.",
  "atk-s0507a0:299_9": "Mato goṇo samuṭṭhaheti kālakato goṇo laddhajīvito hutvā na hi samuṭṭhaheyya.",
  "atk-s0507a0:299_10": "Tvaṃsi bālo ca dummedhoti tvaṃ bālyayogato bālo,",
  "atk-s0507a0:299_11": "medhāsaṅkhātāya paññāya abhāvato dummedho asi.",
  "atk-s0507a0:299_12": "Yathā taññova dummatīti yathā taṃ aññopi nippañño vippalapeyya,",
  "atk-s0507a0:299_13": "evaṃ tvaṃ niratthakaṃ vippalapasīti attho.",
  "atk-s0507a0:299_14": "Yathā tanti nipātamattaṃ.",
  "atk-s0507a0:300_0": "Taṃ sutvā sujāto pitaraṃ saññāpetuṃ attano adhippāyaṃ pakāsento –",
  "atk-s0507a0:301_0": "48.",
  "atk-s0507a0:302_0": "“Ime pādā idaṃ sīsaṃ, ayaṃ kāyo savāladhi;",
  "atk-s0507a0:303_0": "Nettā tatheva tiṭṭhanti, ayaṃ goṇo samuṭṭhahe.",
  "atk-s0507a0:304_0": "49.",
  "atk-s0507a0:305_0": "“Nāyyakassa hatthapādā, kāyo sīsañca dissati;",
  "atk-s0507a0:306_0": "Rudaṃ mattikathūpasmiṃ, nanu tvaññeva dummatī”ti. –",
  "atk-s0507a0:307_0": "Gāthādvayaṃ abhāsi.",
  "atk-s0507a0:307_1": "Tassattho –",
  "atk-s0507a0:307_2": "imassa goṇassa ime cattāro pādā,",
  "atk-s0507a0:307_3": "idaṃ sīsaṃ,",
  "atk-s0507a0:307_4": "saha vāladhinā vattatīti savāladhi ayaṃ kāyo.",
  "atk-s0507a0:307_5": "Imāni ca nettā nayanāni yathā maraṇato pubbe,",
  "atk-s0507a0:307_6": "tatheva abhinnasaṇṭhānāni tiṭṭhanti.",
  "atk-s0507a0:307_7": "Ayaṃ goṇo samuṭṭhaheti imasmā kāraṇā ayaṃ goṇo samuṭṭhaheyya samuttiṭṭheyyāti mama cittaṃ bhaveyya.",
  "atk-s0507a0:307_8": "“Maññe goṇo samuṭṭhahe”ti keci paṭhanti,",
  "atk-s0507a0:307_9": "tena kāraṇena ayaṃ goṇo sahasāpi kāyaṃ samuṭṭhaheyyāti ahaṃ maññeyyaṃ,",
  "atk-s0507a0:307_10": "evaṃ me maññanā sambhaveyyāti adhippāyo.",
  "atk-s0507a0:307_11": "Ayyakassa pana mayhaṃ pitāmahassa na hatthapādā kāyo sīsaṃ dissati,",
  "atk-s0507a0:307_12": "kevalaṃ pana tassa aṭṭhikāni pakkhipitvā kate mattikāmaye thūpe rudanto sataguṇena sahassaguṇena, tāta,",
  "atk-s0507a0:307_13": "tvaññeva dummati nippañño,",
  "atk-s0507a0:307_14": "bhijjanadhammā saṅkhārā bhijjanti,",
  "atk-s0507a0:307_15": "tattha vijānataṃ kā paridevanāti pitu dhammaṃ kathesi.",
  "atk-s0507a0:308_0": "Taṃ sutvā bodhisattassa pitā “mama mutto paṇḍito maṃ saññāpetuṃ imaṃ kammaṃ akāsī”ti cintetvā “tāta sujāta,",
  "atk-s0507a0:308_1": "‘sabbepi sattā maraṇadhammā’ti aññātametaṃ,",
  "atk-s0507a0:308_2": "ito paṭṭhāya na socissāmi,",
  "atk-s0507a0:308_3": "sokaharaṇasamatthena nāma medhāvinā tādiseneva bhavitabba”nti puttaṃ pasaṃsanto –",
  "atk-s0507a0:309_0": "50.",
  "atk-s0507a0:310_0": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0507a0:311_0": "Vārinā viya osiñcaṃ, sabbaṃ nibbāpaye daraṃ.",
  "atk-s0507a0:312_0": "51.",
  "atk-s0507a0:313_0": "“Abbahī vata me sallaṃ, sokaṃ hadayanissitaṃ;",
  "atk-s0507a0:314_0": "Yo me sokaparetassa, pitusokaṃ apānudi.",
  "atk-s0507a0:315_0": "52.",
  "atk-s0507a0:316_0": "“Svāhaṃ abbūḷhasallosmi, sītibhūtosmi nibbuto;",
  "atk-s0507a0:317_0": "Na socāmi na rodāmi, tava sutvāna māṇava.",
  "atk-s0507a0:318_0": "53.",
  "atk-s0507a0:319_0": "“Evaṃ karonti sappaññā, ye honti anukampakā;",
  "atk-s0507a0:320_0": "Vinivattayanti sokamhā, sujāto pitaraṃ yathā”ti. –",
  "atk-s0507a0:321_0": "Catasso gāthā abhāsi.",
  "atk-s0507a0:321_1": "Tattha ādittanti sokagginā ādittaṃ jalitaṃ.",
  "atk-s0507a0:321_2": "Santanti samānaṃ.",
  "atk-s0507a0:321_3": "Pāvakanti aggi.",
  "atk-s0507a0:321_4": "Vārinā viya osiñcanti udakena avasiñcanto viya.",
  "atk-s0507a0:321_5": "Sabbaṃ nibbāpaye daranti sabbaṃ me cittadarathaṃ nibbāpesi.",
  "atk-s0507a0:321_6": "Abbahī vatāti nīhari vata.",
  "atk-s0507a0:321_7": "Sallanti sokasallaṃ.",
  "atk-s0507a0:321_8": "Hadayanissitanti cittasannissitasallabhūtaṃ.",
  "atk-s0507a0:321_9": "Sokaparetassāti sokena abhibhūtassa.",
  "atk-s0507a0:321_10": "Pitusokanti pitaraṃ ārabbha uppannaṃ sokaṃ.",
  "atk-s0507a0:321_11": "Apānudīti apanesi.",
  "atk-s0507a0:321_12": "Tava sutvāna māṇavāti, kumāra,",
  "atk-s0507a0:321_13": "tava vacanaṃ sutvā idāni pana na socāmi na rodāmi.",
  "atk-s0507a0:321_14": "Sujāto pitaraṃ yathāti yathā ayaṃ sujāto attano pitaraṃ sokato vinivattesi,",
  "atk-s0507a0:321_15": "evaṃ aññepi ye anukampakā anuggaṇhasīlā honti,",
  "atk-s0507a0:321_16": "te sappaññā evaṃ karonti pitūnaṃ aññesañca upakāraṃ karontīti attho.",
  "atk-s0507a0:322_0": "Māṇavassa vacanaṃ sutvā pitā apagatasoko hutvā sīsaṃ nahāyitvā bhuñjitvā kammante pavattetvā kālaṃ katvā saggaparāyaṇo ahosi.",
  "atk-s0507a0:322_1": "Satthā imaṃ dhammadesanaṃ āharitvā tesaṃ bhikkhūnaṃ saccāni pakāsesi,",
  "atk-s0507a0:322_2": "saccapariyosāne bahū sotāpattiphalādīsu patiṭṭhahiṃsu.",
  "atk-s0507a0:322_3": "Tadā sujāto lokanātho ahosīti.",
  "atk-s0507a0:323_0": "Goṇapetavatthuvaṇṇanā niṭṭhitā.",
  "atk-s0507a0:324_0": "9. Mahāpesakārapetivatthuvaṇṇanā",
  "atk-s0507a0:325_0": "Gūthañca muttaṃ ruhirañca pubbanti idaṃ satthari sāvatthiyaṃ viharante aññataraṃ pesakārapetiṃ ārabbha vuttaṃ.",
  "atk-s0507a0:325_1": "Dvādasamattā kira bhikkhū satthu santike kammaṭṭhānaṃ gahetvā vasanayoggaṭṭhānaṃ vīmaṃsantā upakaṭṭhāya",
  "atk-s0507a0:325_2": "vassūpanāyikāya aññataraṃ chāyūdakasampannaṃ ramaṇīyaṃ araññāyatanaṃ tassa ca nātidūre nāccāsanne gocaragāmaṃ",
  "atk-s0507a0:325_3": "disvā tattha ekarattiṃ vasitvā dutiyadivase gāmaṃ piṇḍāya pavisiṃsu.",
  "atk-s0507a0:325_4": "Tattha ekādasa pesakārā paṭivasanti,",
  "atk-s0507a0:325_5": "te te bhikkhū disvā sañjātasomanassā hutvā attano attano gehaṃ netvā paṇītena āhārena parivisitvā āhaṃsu “kuhiṃ, bhante,",
  "atk-s0507a0:325_6": "gacchathā”ti?",
  "atk-s0507a0:325_7": "“Yattha amhākaṃ phāsukaṃ,",
  "atk-s0507a0:325_8": "tattha gamissāmā”ti.",
  "atk-s0507a0:325_9": "“Yadi evaṃ, bhante,",
  "atk-s0507a0:325_10": "idheva vasitabba”nti vassūpagamanaṃ yāciṃsu.",
  "atk-s0507a0:325_11": "Bhikkhū sampaṭicchiṃsu.",
  "atk-s0507a0:325_12": "Upāsakā tesaṃ tattha araññakuṭikāyo kāretvā adaṃsu.",
  "atk-s0507a0:325_13": "Bhikkhū tattha vassaṃ upagacchiṃsu.",
  "atk-s0507a0:326_0": "Tattha jeṭṭhakapesakāro dve bhikkhū catūhi paccayehi sakkaccaṃ upaṭṭhahi,",
  "atk-s0507a0:326_1": "itare ekekaṃ bhikkhuṃ upaṭṭhahiṃsu.",
  "atk-s0507a0:326_2": "Jeṭṭhakapesakārassa bhariyā assaddhā appasannā micchādiṭṭhikā maccharinī bhikkhū na sakkaccaṃ upaṭṭhāti.",
  "atk-s0507a0:326_3": "So taṃ disvā tassāyeva kaniṭṭhabhaginiṃ ānetvā attano gehe issariyaṃ niyyādesi.",
  "atk-s0507a0:326_4": "Sā saddhā pasannā hutvā sakkaccaṃ bhikkhū paṭijaggi.",
  "atk-s0507a0:326_5": "Te sabbe pesakāro vassaṃ vutthānaṃ bhikkhūnaṃ ekekassa ekekaṃ sāṭakamadaṃsu.",
  "atk-s0507a0:326_6": "Tattha maccharinī jeṭṭhapesakārassa bhariyā paduṭṭhacittā attano sāmikaṃ paribhāsi –",
  "atk-s0507a0:326_7": "“yaṃ tayā samaṇānaṃ sakyaputtiyānaṃ dānaṃ dinnaṃ annapānaṃ,",
  "atk-s0507a0:326_8": "taṃ te paraloke gūthamuttaṃ pubbalohitañca hutvā nibbattatu,",
  "atk-s0507a0:326_9": "sāṭakā ca jalitā ayomayapaṭṭā hontū”ti.",
  "atk-s0507a0:327_0": "Tattha jeṭṭhapesakāro aparena samayena kālaṃ katvā viñjhāṭaviyaṃ ānubhāvasampannā rukkhadevatā hutvā nibbatti.",
  "atk-s0507a0:327_1": "Tassa pana kadariyā bhariyā kālaṃ katvā tasseva vasanaṭṭhānassa avidūre petī hutvā nibbatti.",
  "atk-s0507a0:327_2": "Sā naggā dubbaṇṇarūpā jighacchāpipāsābhibhūtā tassa bhūmadevassa santikaṃ gantvā āha – “ahaṃ, sāmi,",
  "atk-s0507a0:327_3": "niccoḷā ativiya jighacchāpipāsābhibhūtā vicarāmi,",
  "atk-s0507a0:327_4": "dehi me vatthaṃ annapānañcā”ti.",
  "atk-s0507a0:327_5": "So tassā dibbaṃ uḷāraṃ annapānaṃ upanesi.",
  "atk-s0507a0:327_6": "Taṃ tāya gahitamattameva gūthamuttaṃ pubbalohitañca sampajjati,",
  "atk-s0507a0:327_7": "sāṭakañca dinnaṃ tāya paridahitaṃ pajjalitaṃ ayomayapaṭṭaṃ hoti.",
  "atk-s0507a0:327_8": "Sā mahādukkhaṃ anubhavantī taṃ chaḍḍetvā kandantī vicarati.",
  "atk-s0507a0:328_0": "Tena ca samayena aññataro bhikkhu vutthavasso satthāraṃ vandituṃ gacchanto mahatā satthena saddhiṃ viñjhāṭaviṃ paṭipajji.",
  "atk-s0507a0:328_1": "Satthikā rattiṃ maggaṃ gantvā divā vane sandacchāyūdakasampannaṃ padesaṃ disvā yānāni muñcitvā muhuttaṃ vissamiṃsu.",
  "atk-s0507a0:328_2": "Bhikkhu pana vivekakāmatāya thokaṃ apakkamitvā aññatarassa sandacchāyassa vanagahanapaṭicchannassa rukkhassa",
  "atk-s0507a0:328_3": "mūle saṅghāṭiṃ paññapetvā nipanno rattiyaṃ maggagamanaparissamena kilantakāyo niddaṃ upagañchi.",
  "atk-s0507a0:328_4": "Satthikā vissamitvā maggaṃ paṭipajjiṃsu,",
  "atk-s0507a0:328_5": "so bhikkhu na paṭibujjhi.",
  "atk-s0507a0:328_6": "Atha sāyanhasamaye uṭṭhahitvā te apassanto aññataraṃ kummaggaṃ paṭipajjitvā anukkamena tassā devatāya vasanaṭṭhānaṃ sampāpuṇi.",
  "atk-s0507a0:328_7": "Atha naṃ so devaputto disvā manussarūpena upagantvā paṭisanthāraṃ katvā attano vimānaṃ pavesetvā pādabbhañjanādīni datvā payirupāsanto nisīdi.",
  "atk-s0507a0:328_8": "Tasmiñca samaye sā petī āgantvā “dehi me, sāmi,",
  "atk-s0507a0:328_9": "annapānaṃ sāṭakañcā”ti āha.",
  "atk-s0507a0:328_10": "So tassā tāni adāsi.",
  "atk-s0507a0:328_11": "Tāni ca tāya gahitamattāni gūthamuttapubbalohitapajjalitaayopaṭṭāyeva ahesuṃ.",
  "atk-s0507a0:328_12": "So bhikkhu taṃ disvā sañjātasaṃvego taṃ devaputtaṃ –",
  "atk-s0507a0:329_0": "54.",
  "atk-s0507a0:330_0": "“Gūthañca muttaṃ ruhirañca pubbaṃ, paribhuñjati kissa ayaṃ vipāko;",
  "atk-s0507a0:331_0": "Ayaṃ nu kiṃ kammamakāsi nārī, yā sabbadā lohitapubbabhakkhā.",
  "atk-s0507a0:332_0": "55.",
  "atk-s0507a0:333_0": "“Navāni vatthāni subhāni ceva, mudūni suddhāni ca lomasāni;",
  "atk-s0507a0:334_0": "Dinnāni missā kitakā bhavanti, ayaṃ nu kiṃ kammamakāsi nārī”ti. –",
  "atk-s0507a0:335_0": "Dvīhi gāthāhi paṭipucchi.",
  "atk-s0507a0:335_1": "Tattha kissa ayaṃ vipākoti kīdisassa kammassa ayaṃ vipāko,",
  "atk-s0507a0:335_2": "yaṃ esā idāni paccanubhavatīti.",
  "atk-s0507a0:335_3": "Ayaṃ nu kiṃ kammamakāsi nārīti ayaṃ itthī kiṃ nu kho kammaṃ pubbe akāsi.",
  "atk-s0507a0:335_4": "Yā sabbadā lohitapubbabhakkhāti yā sabbakālaṃ ruhirapubbameva bhakkhati paribhuñjati.",
  "atk-s0507a0:335_5": "Navānīti paccagghāni tāvadeva pātubhūtāni.",
  "atk-s0507a0:335_6": "Subhānīti sundarāni dassanīyāni.",
  "atk-s0507a0:335_7": "Mudūnīti sukhasamphassāni.",
  "atk-s0507a0:335_8": "Suddhānīti parisuddhavaṇṇāni.",
  "atk-s0507a0:335_9": "Lomasānīti salomakāni sukhasamphassāni,",
  "atk-s0507a0:335_10": "sundarānīti attho.",
  "atk-s0507a0:335_11": "Dinnāni missā kitakā bhavantīti kitakakaṇṭakasadisāni lohapaṭṭasadisāni bhavanti.",
  "atk-s0507a0:335_12": "“Kīṭakā bhavantī”ti vā pāṭho,",
  "atk-s0507a0:335_13": "khādakapāṇakavaṇṇāni bhavantīti attho.",
  "atk-s0507a0:336_0": "Evaṃ so devaputto tena bhikkhunā puṭṭho tāya purimajātiyā katakammaṃ pakāsento –",
  "atk-s0507a0:337_0": "56.",
  "atk-s0507a0:338_0": "“Bhariyā mamesā ahu bhadante, adāyikā maccharinī kadariyā;",
  "atk-s0507a0:339_0": "Sā maṃ dadantaṃ samaṇabrāhmaṇānaṃ, akkosati ca paribhāsati ca.",
  "atk-s0507a0:340_0": "57.",
  "atk-s0507a0:341_0": "“Gūthañca muttaṃ ruhirañca pubbaṃ, paribhuñja tvaṃ asuciṃ sabbakālaṃ;",
  "atk-s0507a0:342_0": "Etaṃ te paralokasmiṃ hotu, vatthā ca te kitakasamā bhavantu;",
  "atk-s0507a0:343_0": "Etādisaṃ duccaritaṃ caritvā, idhāgatā cirarattāya khādatī”ti. –",
  "atk-s0507a0:344_0": "Dve gāthā abhāsi.",
  "atk-s0507a0:344_1": "Tattha adāyikāti kassaci kiñcipi adānasīlā.",
  "atk-s0507a0:344_2": "Maccharinī kadariyāti paṭhamaṃ maccheramalassa sabhāvena maccharinī,",
  "atk-s0507a0:344_3": "tāya ca punappunaṃ āsevanatāya thaddhamaccharinī,",
  "atk-s0507a0:344_4": "tāya kadariyā ahūti yojanā.",
  "atk-s0507a0:344_5": "Idāni tassā tameva kadariyataṃ dassento “sā maṃ dadanta”ntiādimāha.",
  "atk-s0507a0:344_6": "Tattha etādisanti evarūpaṃ yathāvuttavacīduccaritādiṃ caritvā.",
  "atk-s0507a0:344_7": "Idhāgatāti imaṃ petalokaṃ āgatā,",
  "atk-s0507a0:344_8": "petattabhāvaṃ upagatā.",
  "atk-s0507a0:344_9": "Cirarattāya khādatīti cirakālaṃ gūthādimeva khādati.",
  "atk-s0507a0:344_10": "Tassā hi yenākārena akkuṭṭhaṃ,",
  "atk-s0507a0:344_11": "tenevākārena pavattamānampi phalaṃ.",
  "atk-s0507a0:344_12": "Yaṃ uddissa akkuṭṭhaṃ,",
  "atk-s0507a0:344_13": "tato aññattha pathaviyaṃ kamantakasaṅkhāte matthake asanipāto viya attano upari patati.",
  "atk-s0507a0:345_0": "Evaṃ so devaputto tāya pubbe katakammaṃ kathetvā puna taṃ bhikkhuṃ āha –",
  "atk-s0507a0:345_1": "“atthi pana, bhante,",
  "atk-s0507a0:345_2": "koci upāyo imaṃ petalokato mocetu”nti?",
  "atk-s0507a0:345_3": "“Atthī”ti ca vutte “kathetha,",
  "atk-s0507a0:345_4": "bhante”ti.",
  "atk-s0507a0:345_5": "Yadi bhagavato ariyasaṅghassa ca ekasseva vā bhikkhuno dānaṃ datvā imissā uddisiyati,",
  "atk-s0507a0:345_6": "ayañca taṃ anumodati,",
  "atk-s0507a0:345_7": "evametissā ito dukkhato mutti bhavissatīti.",
  "atk-s0507a0:345_8": "Taṃ sutvā devaputto tassa bhikkhuno paṇītaṃ annapānaṃ datvā taṃ dakkhiṇaṃ tassā petiyā ādisi.",
  "atk-s0507a0:345_9": "Tāvadeva sā petī suhitā pīṇindriyā dibbāhārassa tittā ahosi.",
  "atk-s0507a0:345_10": "Puna tasseva bhikkhuno hatthe dibbasāṭakayugaṃ bhagavantaṃ uddissa datvā tañca dakkhiṇaṃ petiyā ādisi.",
  "atk-s0507a0:345_11": "Tāvadeva ca sā dibbavatthanivatthā dibbālaṅkāravibhūsitā sabbakāmasamiddhā devaccharāpaṭibhāgā ahosi.",
  "atk-s0507a0:345_12": "So ca bhikkhu tassa devaputtassa iddhiyā tadaheva sāvatthiṃ patvā jetavanaṃ pavisitvā bhagavato santikaṃ",
  "atk-s0507a0:345_13": "upagantvā vanditvā taṃ sāṭakayugaṃ datvā taṃ pavattiṃ ārocesi.",
  "atk-s0507a0:345_14": "Bhagavāpi tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0507a0:345_15": "Sā desanā mahājanassa sātthikā ahosīti.",
  "atk-s0507a0:346_0": "Mahāpesakārapetivatthuvaṇṇanā niṭṭhitā.",
  "atk-s0507a0:347_0": "10. Khallāṭiyapetivatthuvaṇṇanā",
  "atk-s0507a0:348_0": "Kā nu antovimānasminti idaṃ satthari sāvatthiyaṃ viharante aññataraṃ khallāṭiyapetiṃ ārabbha vuttaṃ.",
  "atk-s0507a0:348_1": "Atīte kira bārāṇasiyaṃ aññatarā rūpūpajīvinī itthī abhirūpā dassanīyā pāsādikā paramāya vaṇṇapokkharatāya samannāgatā atimanoharakesakalāpī ahosi.",
  "atk-s0507a0:348_2": "Tassā hi kesā nīlā dīghā tanū mudū siniddhā vellitaggā dvihatthagayhā visaṭṭhā yāva mekhalā kalāpā olambanti.",
  "atk-s0507a0:348_3": "Taṃ tassā kesasobhaṃ disvā taruṇajano yebhuyyena tassaṃ paṭibaddhacitto ahosi.",
  "atk-s0507a0:348_4": "Athassā taṃ kesasobhaṃ asahamānā issāpakatā katipayā itthiyo mantetvā tassā eva paricārikadāsiṃ āmisena",
  "atk-s0507a0:348_5": "upalāpetvā tāya tassā kesūpapātanaṃ bhesajjaṃ dāpesuṃ.",
  "atk-s0507a0:348_6": "Sā kira dāsī taṃ bhesajjaṃ nhāniyacuṇṇena saddhiṃ payojetvā gaṅgāya nadiyā nhānakāle tassā adāsi.",
  "atk-s0507a0:348_7": "Sā tena kesamūlesu temetvā udake nimujji,",
  "atk-s0507a0:348_8": "nimujjanamatteyeva kesā samūlā paripatiṃsu,",
  "atk-s0507a0:348_9": "sīsaṃ cassā tittakalābusadisaṃ ahosi.",
  "atk-s0507a0:348_10": "Atha sā sabbaso vilūnakesā luñcitamatthakā kapotī viya virūpā hutvā lajjāya antonagaraṃ pavisituṃ asakkontī",
  "atk-s0507a0:348_11": "vatthena sīsaṃ veṭhetvā bahinagare aññatarasmiṃ padese vāsaṃ kappentī katipāhaccayena apagatalajjā tato",
  "atk-s0507a0:348_12": "nivattetvā tilāni pīḷetvā telavaṇijjaṃ surāvaṇijjañca karontī jīvikaṃ kappesi.",
  "atk-s0507a0:348_13": "Sā ekadivasaṃ dvīsu tīsu manussesu surāmattesu mahāniddaṃ okkamantesu sithilabhūtāni tesaṃ nivatthavatthāni avahari.",
  "atk-s0507a0:349_0": "Athekadivasaṃ sā ekaṃ khīṇāsavattheraṃ piṇḍāya carantaṃ disvā pasannacittā attano gharaṃ netvā paññatte",
  "atk-s0507a0:349_1": "āsane nisīdāpetvā telasaṃsaṭṭhaṃ doṇinimmajjaniṃ piññākamadāsi.",
  "atk-s0507a0:349_2": "So tassā anukampāya taṃ paṭiggahetvā paribhuñji.",
  "atk-s0507a0:349_3": "Sā pasannamānasā upari chattaṃ dhārayamānā aṭṭhāsi.",
  "atk-s0507a0:349_4": "So ca thero tassā cittaṃ pahaṃsento anumodanaṃ katvā pakkāmi.",
  "atk-s0507a0:349_5": "Sā ca itthī anumodanakāleyeva “mayhaṃ kesā dīghā tanū siniddhā mudū vellitaggā hontū”ti patthanamakāsi.",
  "atk-s0507a0:350_0": "Sā aparena samayena kālaṃ katvā missakakammassa phalena samuddamajjhe kanakavimāne ekikā hutvā nibbatti.",
  "atk-s0507a0:350_1": "Tassā kesā patthitākārāyeva sampajjiṃsu.",
  "atk-s0507a0:350_2": "Manussānaṃ sāṭakāvaharaṇena pana naggā ahosi.",
  "atk-s0507a0:350_3": "Sā tasmiṃ kanakavimāne punappunaṃ uppajjitvā ekaṃ buddhantaraṃ naggāva hutvā vītināmesi.",
  "atk-s0507a0:350_4": "Atha amhākaṃ bhagavati loke uppajjitvā pavattitavaradhammacakke anupubbena sāvatthiyaṃ viharante sāvatthivāsino",
  "atk-s0507a0:350_5": "sattasatā vāṇijā suvaṇṇabhūmiṃ uddissa nāvāya mahāsamuddaṃ otariṃsu.",
  "atk-s0507a0:350_6": "Tehi āruḷhā nāvā visamavātavegukkhittā ito cito ca paribbhamantī taṃ padesaṃ agamāsi.",
  "atk-s0507a0:350_7": "Atha sā vimānapetī saha vimānena tesaṃ attānaṃ dassesi.",
  "atk-s0507a0:350_8": "Taṃ disvā jeṭṭhavāṇijo pucchanto –",
  "atk-s0507a0:351_0": "58.",
  "atk-s0507a0:352_0": "“Kā nu antovimānasmiṃ, tiṭṭhantī nūpanikkhami;",
  "atk-s0507a0:353_0": "Upanikkhamassu bhadde, passāma taṃ bahiṭṭhita”nti. –",
  "atk-s0507a0:354_0": "Gāthamāha.",
  "atk-s0507a0:354_1": "Tattha kā nu antovimānasmiṃ tiṭṭhantīti vimānassa anto abbhantare tiṭṭhantī kā nu tvaṃ,",
  "atk-s0507a0:354_2": "kiṃ manussitthī,",
  "atk-s0507a0:354_3": "udāhu amanussitthīti pucchati.",
  "atk-s0507a0:354_4": "Nūpanikkhamīti vimānato na nikkhami.",
  "atk-s0507a0:354_5": "Upanikkhamassu, bhadde,",
  "atk-s0507a0:354_6": "passāma taṃ bahiṭṭhitanti, bhadde,",
  "atk-s0507a0:354_7": "taṃ mayaṃ bahi ṭhitaṃ passāma daṭṭhukāmamhā,",
  "atk-s0507a0:354_8": "tasmā vimānato nikkhamassu.",
  "atk-s0507a0:354_9": "“Upanikkhamassu bhaddante”ti vā pāṭho,",
  "atk-s0507a0:354_10": "bhaddaṃ te atthūti attho.",
  "atk-s0507a0:355_0": "Athassa sā attano bahi nikkhamisuṃ asakkuṇeyyataṃ pakāsentī –",
  "atk-s0507a0:356_0": "59.",
  "atk-s0507a0:357_0": "“Aṭṭīyāmi harāyāmi, naggā nikkhamituṃ bahi;",
  "atk-s0507a0:358_0": "Kesehamhi paṭicchannā, puññaṃ me appakaṃ kata”nti. –",
  "atk-s0507a0:359_0": "Gāthamāha.",
  "atk-s0507a0:359_1": "Tattha aṭṭīyāmīti naggā hutvā bahi nikkhamituṃ aṭṭikā dukkhitā amhi.",
  "atk-s0507a0:359_2": "Harāyāmīti lajjāmi.",
  "atk-s0507a0:359_3": "Kesehamhi paṭicchannāti kesehi amhi ahaṃ paṭicchāditā pārutasarīrā.",
  "atk-s0507a0:359_4": "Puññaṃ me appakaṃ katanti appakaṃ parittaṃ mayā kusalakammaṃ kataṃ,",
  "atk-s0507a0:359_5": "piññākadānamattanti adhippāyo.",
  "atk-s0507a0:360_0": "Athassā vāṇijo attano uttarisāṭakaṃ dātukāmo –-",
  "atk-s0507a0:361_0": "60.",
  "atk-s0507a0:362_0": "“Handuttarīyaṃ dadāmi te, idaṃ dussaṃ nivāsaya;",
  "atk-s0507a0:363_0": "Idaṃ dussaṃ nivāsetvā, ehi nikkhama sobhane;",
  "atk-s0507a0:364_0": "Upanikkhamassu bhadde, passāma taṃ bahiṭṭhita”nti. –",
  "atk-s0507a0:365_0": "Gāthamāha.",
  "atk-s0507a0:365_1": "Tattha handāti gaṇha.",
  "atk-s0507a0:365_2": "Uttarīyanti upasaṃbyānaṃ uttarisāṭakanti attho.",
  "atk-s0507a0:365_3": "Dadāmi teti tuyhaṃ dadāmi.",
  "atk-s0507a0:365_4": "Idaṃ dussaṃ nivāsayāti idaṃ mama uttarisāṭakaṃ tvaṃ nivāsehi.",
  "atk-s0507a0:365_5": "Sobhaneti sundararūpe.",
  "atk-s0507a0:366_0": "Evañca pana vatvā attano uttarisāṭakaṃ tassā upanesi,",
  "atk-s0507a0:366_1": "sā tathā diyyamānassa attano anupakappanīyatañca,",
  "atk-s0507a0:366_2": "yathā diyyamānaṃ upakappati,",
  "atk-s0507a0:366_3": "tañca dassentī –",
  "atk-s0507a0:367_0": "61.",
  "atk-s0507a0:368_0": "“Hatthena hatthe te dinnaṃ, na mayhaṃ upakappati;",
  "atk-s0507a0:369_0": "Esetthupāsako saddho, sammāsambuddhasāvako.",
  "atk-s0507a0:370_0": "62.",
  "atk-s0507a0:371_0": "“Etaṃ acchādayitvāna, mama dakkhiṇamādisa;",
  "atk-s0507a0:372_0": "Tathāhaṃ sukhitā hessaṃ, sabbakāmasamiddhinī”ti. –",
  "atk-s0507a0:373_0": "Gāthādvayamāha.",
  "atk-s0507a0:373_1": "Tattha hatthena hatthe te dinnaṃ,",
  "atk-s0507a0:373_2": "na mayhaṃ upakappatīti, mārisa,",
  "atk-s0507a0:373_3": "tava hatthena mama hatthe tayā dinnaṃ na mayhaṃ upakappati na viniyujjati,",
  "atk-s0507a0:373_4": "upabhogayoggaṃ na hotīti attho.",
  "atk-s0507a0:373_5": "Esetthupāsako saddhoti eso ratanattayaṃ uddissa saraṇagamanena upāsako kammaphalasaddhāya ca samannāgatattā saddho ettha etasmiṃ janasamūhe atthi.",
  "atk-s0507a0:373_6": "Etaṃ acchādayitvāna,",
  "atk-s0507a0:373_7": "mama dakkhiṇamādisāti etaṃ upāsakaṃ mama diyyamānaṃ sāṭakaṃ paridahāpetvā taṃ dakkhiṇaṃ mayhaṃ ādisa pattidānaṃ dehi.",
  "atk-s0507a0:373_8": "Tathāhaṃ sukhitā hessanti tathā kate ahaṃ sukhitā dibbavatthanivatthā sukhappattā bhavissāmīti.",
  "atk-s0507a0:374_0": "Taṃ sutvā vāṇijā taṃ upāsakaṃ nhāpetvā vilimpetvā vatthayugena acchādesuṃ.",
  "atk-s0507a0:374_1": "Tamatthaṃ pakāsentā saṅgītikārā –",
  "atk-s0507a0:375_0": "63.",
  "atk-s0507a0:376_0": "“Tañca te nhāpayitvāna, vilimpetvāna vāṇijā;",
  "atk-s0507a0:377_0": "Vatthehacchādayitvāna, tassā dakkhiṇamādisuṃ.",
  "atk-s0507a0:378_0": "64.",
  "atk-s0507a0:379_0": "“Samanantarānuddiṭṭhe, vipāko udapajjatha;",
  "atk-s0507a0:380_0": "Bhojanacchādanapānīyaṃ, dakkhiṇāya idaṃ phalaṃ.",
  "atk-s0507a0:381_0": "65.",
  "atk-s0507a0:382_0": "“Tato suddhā sucivasanā, kāsikuttamadhārinī;",
  "atk-s0507a0:383_0": "Hasantī vimānā nikkhami, dakkhiṇāya idaṃ phala”nti. –",
  "atk-s0507a0:384_0": "Tisso gāthāyo avocuṃ.",
  "atk-s0507a0:385_0": "63.",
  "atk-s0507a0:385_1": "Tattha tanti taṃ upāsakaṃ. Ca-",
  "atk-s0507a0:385_2": "saddo nipātamattaṃ.",
  "atk-s0507a0:385_3": "Teti te vāṇijāti yojanā.",
  "atk-s0507a0:385_4": "Vilimpetvānāti uttamena gandhena vilimpetvā.",
  "atk-s0507a0:385_5": "Vatthehacchādayitvānāti vaṇṇagandharasasampannaṃ sabyañjanaṃ bhojanaṃ bhojetvā nivāsanaṃ uttarīyanti dvīhi vatthehi acchādesuṃ,",
  "atk-s0507a0:385_6": "dve vatthāni adaṃsūti attho.",
  "atk-s0507a0:385_7": "Tassā dakkhiṇamādisunti tassā petiyā taṃ dakkhiṇaṃ ādisiṃsu.",
  "atk-s0507a0:386_0": "64.",
  "atk-s0507a0:386_1": "Samanantarānuddiṭṭheti anū-",
  "atk-s0507a0:386_2": "ti nipātamattaṃ,",
  "atk-s0507a0:386_3": "tassā dakkhiṇāya uddiṭṭhasamanantarameva.",
  "atk-s0507a0:386_4": "Vipāko udapajjathāti tassā petiyā vipāko dakkhiṇāya phalaṃ uppajji.",
  "atk-s0507a0:386_5": "Kīdisoti petī āha bhojanacchādanapānīyanti.",
  "atk-s0507a0:386_6": "Nānappakāraṃ dibbabhojanasadisaṃ bhojanañca nānāvirāgavaṇṇasamujjalaṃ dibbavatthasadisaṃ vatthañca anekavidhaṃ",
  "atk-s0507a0:386_7": "pānakañca dakkhiṇāya idaṃ īdisaṃ phalaṃ udapajjathāti yojanā.",
  "atk-s0507a0:387_0": "65.",
  "atk-s0507a0:387_1": "Tatoti yathāvuttabhojanādipaṭilābhato pacchā.",
  "atk-s0507a0:387_2": "Suddhāti nhānena suddhasarīrā.",
  "atk-s0507a0:387_3": "Sucivasanāti suvisuddhavatthanivatthā.",
  "atk-s0507a0:387_4": "Kāsikuttamadhārinīti kāsikavatthatopi uttamavatthadhārinī.",
  "atk-s0507a0:387_5": "Hasantīti “passatha tāva tumhākaṃ dakkhiṇāya idaṃ phalavisesa”nti pakāsanavasena hasamānā vimānato nikkhami.",
  "atk-s0507a0:388_0": "Atha te vāṇijā evaṃ paccakkhato puññaphalaṃ disvā acchariyabbhutacittajātā tasmiṃ upāsake sañjātagāravabahumānā katañjalī taṃ payirupāsiṃsu.",
  "atk-s0507a0:388_1": "Sopi te dhammakathāya bhiyyosomattāya pasādetvā saraṇesu ca sīlesu ca patiṭṭhāpesi.",
  "atk-s0507a0:388_2": "Te tāya vimānapetiyā katakammaṃ –",
  "atk-s0507a0:389_0": "66.",
  "atk-s0507a0:390_0": "“Sucittarūpaṃ ruciraṃ, vimānaṃ te pabhāsati;",
  "atk-s0507a0:391_0": "Devate pucchitācikkha, kissa kammassidaṃ phala”nti. –",
  "atk-s0507a0:392_0": "Imāya gāthāya pucchiṃsu.",
  "atk-s0507a0:392_1": "Tattha sucittarūpanti hatthiassaitthipurisādivasena ceva mālākammalatākammādivasena ca suṭṭhu vihitacittarūpaṃ.",
  "atk-s0507a0:392_2": "Ruciranti ramaṇīyaṃ dassanīyaṃ.",
  "atk-s0507a0:392_3": "Kissa kammassidaṃ phalanti kīdisassa kammassa,",
  "atk-s0507a0:392_4": "kiṃ dānamayassa udāhu sīlamayassa idaṃ phalanti attho.",
  "atk-s0507a0:393_0": "Sā tehi evaṃ puṭṭhā “mayā katassa parittakassa kusalakammassa tāva idaṃ phalaṃ,",
  "atk-s0507a0:393_1": "akusalakammassa pana āyatiṃ niraye edisaṃ bhavissatī”ti tadubhayaṃ ācikkhantī –",
  "atk-s0507a0:394_0": "67.",
  "atk-s0507a0:395_0": "“Bhikkhuno caramānassa, doṇinimmajjaniṃ ahaṃ;",
  "atk-s0507a0:396_0": "Adāsiṃ ujubhūtassa, vippasannena cetasā.",
  "atk-s0507a0:397_0": "68.",
  "atk-s0507a0:398_0": "“Tassa kammassa kusalassa, vipākaṃ dīghamantaraṃ;",
  "atk-s0507a0:399_0": "Anubhomi vimānasmiṃ, tañca dāni parittakaṃ.",
  "atk-s0507a0:400_0": "69.",
  "atk-s0507a0:401_0": "“Uddhaṃ catūhi māsehi, kālaṃkiriyā bhavissati;",
  "atk-s0507a0:402_0": "Ekantakaṭukaṃ ghoraṃ, nirayaṃ papatissahaṃ.",
  "atk-s0507a0:403_0": "70.",
  "atk-s0507a0:404_0": "“Catukkaṇṇaṃ catudvāraṃ, vibhattaṃ bhāgaso mitaṃ;",
  "atk-s0507a0:405_0": "Ayopākārapariyantaṃ, ayasā paṭikujjitaṃ.",
  "atk-s0507a0:406_0": "71.",
  "atk-s0507a0:407_0": "“Tassa ayomayā bhūmi, jalitā tejasā yutā;",
  "atk-s0507a0:408_0": "Samantā yojanasataṃ, pharitvā tiṭṭhati sabbadā.",
  "atk-s0507a0:409_0": "72.",
  "atk-s0507a0:410_0": "“Tatthāhaṃ dīghamaddhānaṃ, dukkhaṃ vedissa vedanaṃ;",
  "atk-s0507a0:411_0": "Phalañca pāpakammassa, tasmā socāmahaṃ bhusa”nti. – gāthāyo abhāsi;",
  "atk-s0507a0:412_0": "67.",
  "atk-s0507a0:412_1": "Tattha bhikkhuno caramānassāti aññatarassa bhinnakilesassa bhikkhuno bhikkhāya carantassa.",
  "atk-s0507a0:412_2": "Doṇinimmajjaninti vissandamānatelaṃ piññākaṃ.",
  "atk-s0507a0:412_3": "Ujubhūtassāti cittajimhavaṅkakuṭilabhāvakarānaṃ kilesānaṃ abhāvena ujubhāvappattassa.",
  "atk-s0507a0:412_4": "Vippasannena cetasāti kammaphalasaddhāya suṭṭhu pasannena cittena.",
  "atk-s0507a0:413_0": "68- 69.",
  "atk-s0507a0:413_1": "Dīghamantaranti ma-",
  "atk-s0507a0:413_2": "kāro padasandhikaro,",
  "atk-s0507a0:413_3": "dīghaantaraṃ dīghakālanti attho.",
  "atk-s0507a0:413_4": "Tañca dāni parittakanti tañca puññaphalaṃ vipakkavipākattā kammassa idāni parittakaṃ appāvasesaṃ,",
  "atk-s0507a0:413_5": "na cireneva ito cavissāmīti attho.",
  "atk-s0507a0:413_6": "Tenāha “uddhaṃ catūhi māsehi,",
  "atk-s0507a0:413_7": "kālaṃkiriyā bhavissatī”ti catūhi māsehi uddhaṃ catunnaṃ māsānaṃ upari pañcame māse mama kālaṃkiriyā bhavissatīti dasseti.",
  "atk-s0507a0:413_8": "Ekantakaṭukanti ekanteneva aniṭṭhachaphassāyatanikabhāvato ekantadukkhanti attho.",
  "atk-s0507a0:413_9": "Ghoranti dāruṇaṃ.",
  "atk-s0507a0:413_10": "Nirayanti natthi ettha ayo sukhanti katvā “niraya”nti laddhanāmaṃ narakaṃ.",
  "atk-s0507a0:413_11": "Papatissahanti papahissāmi ahaṃ.",
  "atk-s0507a0:414_0": "70.",
  "atk-s0507a0:414_1": "“Niraya”nti cettha avīcimahānirayassa adhippetattā taṃ sarūpato dassetuṃ “catukkaṇṇa”ntiādimāha.",
  "atk-s0507a0:414_2": "Tattha catukkaṇṇanti catukkoṇaṃ.",
  "atk-s0507a0:414_3": "Catudvāranti catūsu disāsu catūhi dvārehi yuttaṃ.",
  "atk-s0507a0:414_4": "Vibhattanti suṭṭhu vibhattaṃ.",
  "atk-s0507a0:415_0": "Bhāgasoti bhāgato.",
  "atk-s0507a0:415_1": "Mitanti tulitaṃ.",
  "atk-s0507a0:415_2": "Ayopākārapariyantanti ayomayena pākārena parikkhittaṃ.",
  "atk-s0507a0:415_3": "Ayasā paṭikujjitanti ayopaṭaleneva upari pihitaṃ.",
  "atk-s0507a0:416_0": "71- 72.",
  "atk-s0507a0:416_1": "Tejasā yutāti samantato samuṭṭhitajālena mahatā agginā nirantaraṃ samāyutajālā.",
  "atk-s0507a0:416_2": "Samantā yojanasatanti evaṃ pana samantā bahi sabbadisāsu yojanasataṃ yojanānaṃ sataṃ.",
  "atk-s0507a0:416_3": "Sabbadāti sabbakālaṃ.",
  "atk-s0507a0:416_4": "Pharitvā tiṭṭhatīti byāpetvā tiṭṭhati.",
  "atk-s0507a0:416_5": "Tatthāti tasmiṃ mahāniraye.",
  "atk-s0507a0:416_6": "Vedissanti vedissāmi anubhavissāmi.",
  "atk-s0507a0:416_7": "Phalañca pāpakammassāti idaṃ īdisaṃ dukkhānubhavanaṃ mahā evaṃ katassa pāpassa kammassa phalanti attho.",
  "atk-s0507a0:417_0": "Evaṃ tāya attanā katakammaphale āyatiṃ nerayikabhaye ca pakāsite so upāsako karuṇāsañcoditamānaso “handassāhaṃ patiṭṭhā bhaveyya”nti cintetvā āha – “devate,",
  "atk-s0507a0:417_1": "tvaṃ mayhaṃ ekassa dānavasena sabbakāmasamiddhā uṭṭhārasampattiyuttā jātā,",
  "atk-s0507a0:417_2": "idāni pana imesaṃ upāsakānaṃ dānaṃ datvā satthu ca guṇe anussaritvā nirayūpapattito muccissasī”ti.",
  "atk-s0507a0:417_3": "Sā petī haṭṭhatuṭṭhā “sādhū”ti vatvā te dibbena annapānena santappetvā dibbāni vatthāni nānāvidhāni ratanāni ca adāsi,",
  "atk-s0507a0:417_4": "bhagavantañca uddissa dibbaṃ dussayugaṃ tesaṃ hatthe datvā “aññatarā, bhante,",
  "atk-s0507a0:417_5": "vimānapetī bhagavato pāde sirasā vandatīti sāvatthiṃ gantvā satthāraṃ mama vacanena vandathā”ti vandanañca pesesi,",
  "atk-s0507a0:417_6": "tañca nāvaṃ attano iddhānubhāvena tehi icchitapaṭṭanaṃ taṃ divasameva upanesi.",
  "atk-s0507a0:418_0": "Atha te vāṇijā tato paṭṭanato anukkamena sāvatthiṃ patvā jetavanaṃ pavisitvā satthu taṃ dussayugaṃ datvā",
  "atk-s0507a0:418_1": "vandanañca nivedetvā ādito paṭṭhāya taṃ pavattiṃ bhagavato ārocesuṃ.",
  "atk-s0507a0:418_2": "Satthā tamatthaṃ aṭṭhuppattiṃ katvā sampattaparisāya vitthārena dhammaṃ desesi,",
  "atk-s0507a0:418_3": "sā desanā mahājanassa sātthikā jātā.",
  "atk-s0507a0:418_4": "Te pana upāsakā dutiyadivase buddhappamukhassa bhikkhusaṅghassa mahādānaṃ datvā tassā dakkhiṇamādisiṃsu.",
  "atk-s0507a0:418_5": "Sā ca tato petalokato cavitvā vividharatanavijjotite tāvatiṃsabhavane kanakavimāne accharāsahassaparivārā nibbattīti.",
  "atk-s0507a0:419_0": "Khallāṭiyapetivatthuvaṇṇanā niṭṭhitā.",
  "atk-s0507a0:420_0": "11. Nāgapetavatthuvaṇṇanā",
  "atk-s0507a0:421_0": "Puratova setena paleti hatthināti idaṃ satthari jetavane viharante dve brāhmaṇapete ārambha vuttaṃ.",
  "atk-s0507a0:421_1": "Āyasmā kira saṃkicco sattavassiko khuraggeyeva arahattaṃ patvā sāmaṇerabhūmiyaṃ ṭhito tiṃsamattehi bhikkhūhi",
  "atk-s0507a0:421_2": "saddhiṃ araññāyatane vasanto tesaṃ bhikkhūnaṃ pañcannaṃ corasatānaṃ hatthato āgataṃ maraṇampi bāhitvā",
  "atk-s0507a0:421_3": "te ca core dametvā pabbājetvā satthu santikaṃ agamāsi.",
  "atk-s0507a0:421_4": "Satthā tesaṃ bhikkhūnaṃ dhammaṃ desesi,",
  "atk-s0507a0:421_5": "desanāvasāne te bhikkhū arahattaṃ pāpuṇiṃsu.",
  "atk-s0507a0:421_6": "Athāyasmā saṃkicco paripuṇṇavasso laddhūpasampado tehi pañcahi bhikkhusatehi saddhiṃ bārāṇasiṃ gantvā isipatane vihāsi.",
  "atk-s0507a0:421_7": "Manussā therassa santikaṃ gantvā dhammaṃ sutvā pasannamānasā vīthipaṭipāṭiyā vaggavaggā hutvā āgantukadānaṃ adaṃsu.",
  "atk-s0507a0:421_8": "Tattha aññataro upāsako manusse niccabhatte samādapesi,",
  "atk-s0507a0:421_9": "te yathābalaṃ niccabhattaṃ paṭṭhapesuṃ.",
  "atk-s0507a0:422_0": "Tena ca samayena bārāṇasiyaṃ aññatarassa micchādiṭṭhikassa brāhmaṇassa dve puttā ekā ca dhītā ahesuṃ.",
  "atk-s0507a0:422_1": "Tesu jeṭṭhaputto tassa upāsakassa mitto ahosi.",
  "atk-s0507a0:422_2": "So taṃ gahetvā āyasmato saṃkiccassa santikaṃ agamāsi.",
  "atk-s0507a0:422_3": "Āyasmā saṃkicco tassa dhammaṃ desesi.",
  "atk-s0507a0:422_4": "So muducitto ahosi.",
  "atk-s0507a0:422_5": "Atha naṃ so upāsako āha –",
  "atk-s0507a0:422_6": "“tvaṃ ekassa bhikkhuno niccabhattaṃ dehī”ti.",
  "atk-s0507a0:422_7": "“Anāciṇṇaṃ amhākaṃ brāhmaṇānaṃ samaṇānaṃ sakyaputtiyānaṃ niccabhattadānaṃ,",
  "atk-s0507a0:422_8": "tasmā nāhaṃ dassāmī”ti.",
  "atk-s0507a0:422_9": "“Kiṃ mayhampi bhattaṃ na dassasī”ti?",
  "atk-s0507a0:422_10": "“Kathaṃ na dassāmī”ti āha.",
  "atk-s0507a0:422_11": "“Yadi evaṃ yaṃ mayhaṃ desi,",
  "atk-s0507a0:422_12": "taṃ ekassa bhikkhussa dehī”ti.",
  "atk-s0507a0:422_13": "So “sādhū”ti paṭissuṇitvā dutiyadivase pātova vihāraṃ gantvā ekaṃ bhikkhuṃ ānetvā bhojesi.",
  "atk-s0507a0:423_0": "Evaṃ gacchante kāle bhikkhūnaṃ paṭipattiṃ disvā dhammañca suṇitvā tassa kaniṭṭhabhātā ca bhaginī ca sāsane abhippasannā puññakammaratā ca ahesuṃ.",
  "atk-s0507a0:423_1": "Evaṃ te tayo janā yathāvibhavaṃ dānāni dentā samaṇabrāhmaṇe sakkariṃsu garuṃ kariṃsu mānesuṃ pūjesuṃ.",
  "atk-s0507a0:423_2": "Mātāpitaro pana nesaṃ assaddhā appasannā samaṇabrāhmaṇesu agāravā puññakiriyāya anādarā acchandikā ahesuṃ.",
  "atk-s0507a0:423_3": "Tesaṃ dhītaraṃ dārikaṃ mātulaputtassatthāya ñātakā vāresuṃ.",
  "atk-s0507a0:423_4": "So ca āyasmato saṃkiccassa santike dhammaṃ sutvā saṃvegajāto pabbajitvā niccaṃ attano mātu-",
  "atk-s0507a0:423_5": "gehaṃ bhuñjituṃ gacchati.",
  "atk-s0507a0:423_6": "Taṃ mātā attano bhātu-",
  "atk-s0507a0:423_7": "dhītāya dārikāya palobheti.",
  "atk-s0507a0:423_8": "Tena so ukkaṇṭhito hutvā upajjhāyaṃ upasaṅgamitvā āha –",
  "atk-s0507a0:423_9": "“uppabbajissāmahaṃ, bhante,",
  "atk-s0507a0:423_10": "anujānātha ma”nti.",
  "atk-s0507a0:423_11": "Upajjhāyo tassa upanissayasampattiṃ disvā āha –",
  "atk-s0507a0:423_12": "“sāmaṇera,",
  "atk-s0507a0:423_13": "māsamattaṃ āgamehī”ti.",
  "atk-s0507a0:423_14": "So “sādhū”ti paṭissuṇitvā māse atikkante tatheva ārocesi.",
  "atk-s0507a0:423_15": "Upajjhāyo puna “aḍḍhamāsaṃ āgamehī”ti āha.",
  "atk-s0507a0:423_16": "Aḍḍhamāse atikkante tatheva vutte puna “sattāhaṃ āgamehī”ti āha.",
  "atk-s0507a0:423_17": "So “sādhū”ti paṭissuṇi.",
  "atk-s0507a0:423_18": "Atha tasmiṃ antosattāhe sāmaṇerassa mātulāniyā gehaṃ vinaṭṭhacchadanaṃ jiṇṇaṃ dubbalakuṭṭaṃ vātavassābhihataṃ paripati.",
  "atk-s0507a0:423_19": "Tattha brāhmaṇo brāhmaṇī dve puttā ghītā ca gehena ajjhotthaṭā kālamakaṃsu.",
  "atk-s0507a0:423_20": "Tesu brāhmaṇo brāhmaṇī ca petayoniyaṃ nibbattiṃsu,",
  "atk-s0507a0:423_21": "dve puttā dhītā ca bhummadevesu.",
  "atk-s0507a0:423_22": "Tesu jeṭṭhaputtassa hatthiyānaṃ nibbatti,",
  "atk-s0507a0:423_23": "kaniṭṭhassa assatarīratho,",
  "atk-s0507a0:423_24": "dhītāya suvaṇṇasivikā.",
  "atk-s0507a0:423_25": "Brāhmaṇo ca brāhmaṇī ca mahante mahante ayomuggare gahetvā aññamaññaṃ ākoṭenti,",
  "atk-s0507a0:423_26": "abhihataṭṭhānesu mahantā mahantā ghaṭappamāṇā gaṇḍā uṭṭhahitvā muhutteneva pacitvā paribhedappattā honti.",
  "atk-s0507a0:423_27": "Te aññamaññassa gaṇḍe phāletvā kodhābhibhūtā nikkaruṇā pharusavacanehi tajjentā pubbalohitaṃ pivanti,",
  "atk-s0507a0:423_28": "na ca tittiṃ paṭilabhanti.",
  "atk-s0507a0:424_0": "Atha sāmaṇero ukkaṇṭhābhibhūto upajjhāyaṃ upasaṅkamitvā āha – “bhante,",
  "atk-s0507a0:424_1": "mayā paṭiññātadivasā vītivattā,",
  "atk-s0507a0:424_2": "gehaṃ gamissāmi,",
  "atk-s0507a0:424_3": "anujānātha ma”nti.",
  "atk-s0507a0:424_4": "Atha naṃ upajjhāyo “atthaṅgate sūriye kālapakkhacātuddasiyā pavattamānāya ehī”ti vatvā isipatanavihārassa piṭṭhipassena thokaṃ gantvā aṭṭhāsi.",
  "atk-s0507a0:424_5": "Tena ca samayena te dve devaputtā saddhiṃ bhaginiyā teneva maggena yakkhasamāgamaṃ sambhāvetuṃ gacchanti,",
  "atk-s0507a0:424_6": "tesaṃ pana mātāpitaro muggarahatthā pharusavācā kāḷarūpā ākulākulalūkhapatitakesabhārā aggidaḍḍhatālakkhandhasadisā",
  "atk-s0507a0:424_7": "vigalitapubbalohitā valitagattā ativiya jegucchabībhacchadassanā te anubandhanti.",
  "atk-s0507a0:425_0": "Athāyasmā saṃkicco yathā so sāmaṇero te sabbe gacchante passati,",
  "atk-s0507a0:425_1": "tathārūpaṃ iddhābhisaṅkhāraṃ abhisaṅkharitvā sāmaṇeraṃ āha –",
  "atk-s0507a0:425_2": "“passasi tvaṃ, sāmaṇera,",
  "atk-s0507a0:425_3": "ime gacchante”ti? “Āma, bhante,",
  "atk-s0507a0:425_4": "passāmī”ti.",
  "atk-s0507a0:425_5": "“Tena hi imehi katakammaṃ paṭipucchā”ti.",
  "atk-s0507a0:425_6": "So hatthiyānādīhi gacchante anukkamena paṭipucchi.",
  "atk-s0507a0:425_7": "Te āhaṃsu –",
  "atk-s0507a0:425_8": "“ye pacchato petā āgacchanti,",
  "atk-s0507a0:425_9": "te paṭipucchā”ti.",
  "atk-s0507a0:425_10": "Sāmaṇero te pete gāthāhi ajjhabhāsi –",
  "atk-s0507a0:426_0": "73.",
  "atk-s0507a0:427_0": "“Puratova setena paleti hatthinā, majjhe pana assatarīrathena;",
  "atk-s0507a0:428_0": "Pacchā ca kaññā sivikāya nīyati, obhāsayantī dasa sabbaso disā.",
  "atk-s0507a0:429_0": "74.",
  "atk-s0507a0:430_0": "“Tumhe pana muggarahatthapāṇino, rudaṃmukhā chinnapabhinnagattā;",
  "atk-s0507a0:431_0": "Manussabhūtā kimakattha pāpaṃ, yenaññamaññassa pivātha lohita”nti.",
  "atk-s0507a0:432_0": "Tattha puratoti sabbapaṭhamaṃ.",
  "atk-s0507a0:432_1": "Setenāti paṇḍarena.",
  "atk-s0507a0:432_2": "Paletīti gacchati.",
  "atk-s0507a0:432_3": "Majjhe panāti hatthiṃ āruḷhassa sivikaṃ āruḷhāya ca antare.",
  "atk-s0507a0:432_4": "Assatarīrathenāti assatarīyuttena rathena paletīti yojanā.",
  "atk-s0507a0:432_5": "Nīyatīti vahīyati.",
  "atk-s0507a0:432_6": "Obhāsayantī dasa sabbaso disāti sabbato samantato sabbā dasa disā attano sarīrappabhāhi vatthābharaṇādippabhāhi ca vijjotayamānā.",
  "atk-s0507a0:432_7": "Muggarahatthapāṇinoti muggarā hatthasaṅkhātesu pāṇīsu yesaṃ te muggarahatthapāṇino,",
  "atk-s0507a0:432_8": "bhūmisaṇhakaraṇīyādīsu pāṇivohārassa labbhamānattā hatthasaddena pāṇi eva visesito.",
  "atk-s0507a0:432_9": "Chinnapabhinnagattāti muggarappahārena tattha tattha chinnapabhinnasarīrā.",
  "atk-s0507a0:432_10": "Pivāthāti pivatha.",
  "atk-s0507a0:433_0": "Evaṃ sāmaṇerena puṭṭhā te petā sabbaṃ taṃ",
  "atk-s0507a0:434_0": "Pavattiṃ catūhi gāthāhi paccabhāsiṃsu –",
  "atk-s0507a0:435_0": "75.",
  "atk-s0507a0:436_0": "“Puratova yo gacchati kuñjarena, setena nāgena catukkamena;",
  "atk-s0507a0:437_0": "Amhāka putto ahu jeṭṭhako so, dānāni datvāna sukhī pamodati.",
  "atk-s0507a0:438_0": "76.",
  "atk-s0507a0:439_0": "“Yo yo majjhe assatarīrathena, catubbhi yuttena suvaggitena;",
  "atk-s0507a0:440_0": "Amhāka putto ahu majjhimo so, amaccharī dānapatī virocati.",
  "atk-s0507a0:441_0": "77.",
  "atk-s0507a0:442_0": "“Yā sā ca pacchā sivikāya nīyati, nārī sapaññā migamandalocanā;",
  "atk-s0507a0:443_0": "Amhāka dhītā ahu sā kaniṭṭhikā, bhāgaḍḍhabhāgena sukhī pamodati.",
  "atk-s0507a0:444_0": "78.",
  "atk-s0507a0:445_0": "“Ete ca dānāni adaṃsu pubbe, pasannacittā samaṇabrāhmaṇānaṃ;",
  "atk-s0507a0:446_0": "Mayaṃ pana maccharīno ahumha, paribhāsakā samaṇabrāhmaṇānaṃ;",
  "atk-s0507a0:447_0": "Ete ca datvā paricārayanti, mayañca sussāma naḷova chinno”ti.",
  "atk-s0507a0:448_0": "75.",
  "atk-s0507a0:448_1": "Tattha puratova yo gacchatīti imesaṃ gacchantānaṃ yo purato gacchati.",
  "atk-s0507a0:448_2": "“Yoso purato gacchatī”ti vā pāṭho,",
  "atk-s0507a0:448_3": "tassa yo eso purato gacchatīti attho.",
  "atk-s0507a0:448_4": "Kuñjarenāti kuṃ pathaviṃ jīrayati,",
  "atk-s0507a0:448_5": "kuñjesu vā ramati caratīti “kuñjaro”ti laddhanāmena hatthinā. Nāgenāti,",
  "atk-s0507a0:448_6": "nāssa agamanīyaṃ anabhibhavanīyaṃ atthīti nāgā,",
  "atk-s0507a0:448_7": "tena nāgena.",
  "atk-s0507a0:448_8": "Catukkamenāti catuppadena.",
  "atk-s0507a0:448_9": "Jeṭṭhakoti pubbajo.",
  "atk-s0507a0:449_0": "76- 77.",
  "atk-s0507a0:449_1": "Catubbhīti catūhi assatarīhi.",
  "atk-s0507a0:449_2": "Suvaggitenāti sundaragamanena cāturagamanena.",
  "atk-s0507a0:449_3": "Migamandalocanāti migī viya mandakkhikā.",
  "atk-s0507a0:449_4": "Bhāgaḍḍhabhāgenāti bhāgassa aḍḍhabhāgena,",
  "atk-s0507a0:449_5": "attanā laddhakoṭṭhāsato aḍḍhabhāgadānena hetubhūtena.",
  "atk-s0507a0:449_6": "Sukhīti sukhinī.",
  "atk-s0507a0:449_7": "Liṅgavipallāsena hetaṃ vuttaṃ.",
  "atk-s0507a0:450_0": "78.",
  "atk-s0507a0:450_1": "Paribhāsakāti akkosakā.",
  "atk-s0507a0:450_2": "Paricārayantīti dibbesu kāmaguṇesu attano indriyāni ito cito ca yathāsukhaṃ cārenti,",
  "atk-s0507a0:450_3": "parijanehi vā attano puññānubhāvanissandena paricariyaṃ kārenti.",
  "atk-s0507a0:450_4": "Mayañca sussāma naḷova chinnoti mayaṃ pana chinno ātape khitto naḷo viya sussāma,",
  "atk-s0507a0:450_5": "khuppipāsāhi aññamaññaṃ daṇḍābhighātehi ca sukkhā visukkhā bhavāmāti.",
  "atk-s0507a0:451_0": "Evaṃ attano pāpaṃ sampavedetvā “mayaṃ tuyhaṃ mātulamātulāniyo”ti ācikkhiṃsu.",
  "atk-s0507a0:451_1": "Taṃ sutvā sāmaṇero sañjātasaṃvego “evarūpānaṃ kibbisakārīnaṃ kathaṃ nu kho bhojanāni sijjhantī”ti pucchanto –",
  "atk-s0507a0:452_0": "79.",
  "atk-s0507a0:453_0": "“Kiṃ tumhākaṃ bhojanaṃ kiṃ sayānaṃ, kathañca yāpetha supāpadhammino;",
  "atk-s0507a0:454_0": "Pahūtabhogesu anappakesu, sukhaṃ virādhāya dukkhajja pattā”ti. –",
  "atk-s0507a0:455_0": "Imaṃ gāthamāha.",
  "atk-s0507a0:455_1": "Tattha kiṃ tumhākaṃ bhojananti kīdisaṃ tumhākaṃ bhojanaṃ?",
  "atk-s0507a0:455_2": "Kiṃ sayānanti kīdisaṃ sayanaṃ?",
  "atk-s0507a0:455_3": "“Kiṃ sayānā”ti keci paṭhanti,",
  "atk-s0507a0:455_4": "kīdisā sayanā,",
  "atk-s0507a0:455_5": "kīdise sayane sayathāti attho.",
  "atk-s0507a0:455_6": "Kathañca yāpethāti kena pakārena yāpetha,",
  "atk-s0507a0:455_7": "“kathaṃ vo yāpethā”tipi pāṭho,",
  "atk-s0507a0:455_8": "kathaṃ tumhe yāpethāti attho.",
  "atk-s0507a0:455_9": "Supāpadhamminoti suṭṭhu ativiya pāpadhammā.",
  "atk-s0507a0:455_10": "Pahūtabhogesūti apariyantesu uḷāresu bhogesu santesu.",
  "atk-s0507a0:455_11": "Anappakesūti na appakesu bahūsu.",
  "atk-s0507a0:455_12": "Sukhaṃ virādhāyāti sukhahetuno puññassa akaraṇena sukhaṃ virajjhitvā virādhetvā.",
  "atk-s0507a0:455_13": "“Sukhassa virādhenā”ti keci paṭhanti.",
  "atk-s0507a0:455_14": "Dukkhajja pattāti ajja idāni idaṃ petayonipariyāpannaṃ dukkhaṃ anuppattāti.",
  "atk-s0507a0:456_0": "Evaṃ sāmaṇerena puṭṭhā petā tena pucchitamatthaṃ vissajjentā –",
  "atk-s0507a0:457_0": "80.",
  "atk-s0507a0:458_0": "“Aññamaññaṃ vadhitvāna, pivāma pubbalohitaṃ;",
  "atk-s0507a0:459_0": "Bahuṃ vitvā na dhātā homa, nacchādimhase mayaṃ.",
  "atk-s0507a0:460_0": "81.",
  "atk-s0507a0:461_0": "“Icceva maccā paridevayanti, adāyakā pecca yamassa ṭhāyino;",
  "atk-s0507a0:462_0": "Ye te vidicca adhigamma bhoge, na bhuñjare nāpi karonti puññaṃ.",
  "atk-s0507a0:463_0": "82.",
  "atk-s0507a0:464_0": "“Te khuppipāsūpagatā parattha, pacchā ciraṃ jhāyare ḍayhamānā;",
  "atk-s0507a0:465_0": "Kammāni katvāna dukhudrāni, anubhonti dukkhaṃ kaṭukapphalāni.",
  "atk-s0507a0:466_0": "83.",
  "atk-s0507a0:467_0": "“Ittarañhi dhanaṃ dhaññaṃ, ittaraṃ idha jīvitaṃ;",
  "atk-s0507a0:468_0": "Ittaraṃ ittarato ñatvā, dīpaṃ kayirātha paṇḍito.",
  "atk-s0507a0:469_0": "84.",
  "atk-s0507a0:470_0": "“Ye te evaṃ pajānanti, narā dhammassa kovidā;",
  "atk-s0507a0:471_0": "Te dāne nappamajjanti, sutvā arahataṃ vaco”ti. –",
  "atk-s0507a0:472_0": "Pañca gāthā abhāsiṃsu.",
  "atk-s0507a0:473_0": "80- 81.",
  "atk-s0507a0:473_1": "Tattha na dhātā homāti dhātā suhitā tittā na homa.",
  "atk-s0507a0:473_2": "Nacchādimhaseti na ruccāma,",
  "atk-s0507a0:473_3": "na ruciṃ uppādema,",
  "atk-s0507a0:473_4": "na taṃ mayaṃ attano ruciyā pivissāmāti attho.",
  "atk-s0507a0:473_5": "Iccevāti evameva.",
  "atk-s0507a0:473_6": "Maccā paridevayantīti mayaṃ viya aññepi manussā katakibbisā paridevanti kandanti.",
  "atk-s0507a0:473_7": "Adāyakāti adānasīlā maccharino.",
  "atk-s0507a0:473_8": "Yamassa ṭhāyinoti yamalokasaññite yamassa ṭhāne pettivisaye ṭhānasīlā.",
  "atk-s0507a0:473_9": "Ye te vidicca adhigammabhogeti ye te sampati āyatiñca sukhavisesavidhāyake bhoge vinditvā paṭilabhitvā.",
  "atk-s0507a0:473_10": "Na bhuñjare nāpi karonti puññanti amhe viya sayampi na bhuñjanti,",
  "atk-s0507a0:473_11": "paresaṃ dentā dānamayaṃ puññampi na karonti.",
  "atk-s0507a0:474_0": "82.",
  "atk-s0507a0:474_1": "Te khuppipāsūpagatā paratthāti te sattā parattha paraloke pettivisaye jighacchāpipāsābhibhūtā hutvā.",
  "atk-s0507a0:474_2": "Ciraṃ jhāyare ḍayhamānāti khudādihetukena dukkhagginā “akataṃ vata amhehi kusalaṃ,",
  "atk-s0507a0:474_3": "kataṃ pāpa”ntiādinā vattamānena vippaṭisāragginā pariḍayhamānā jhāyanti,",
  "atk-s0507a0:474_4": "anutthunantīti attho.",
  "atk-s0507a0:474_5": "Dukhudrānīti dukkhavipākāni.",
  "atk-s0507a0:474_6": "Anubhonti dukkhaṃ kaṭukapphalānīti aniṭṭhaphalāni pāpakammāni katvā cirakālaṃ dukkhaṃ āpāyikadukkhaṃ anubhavanti.",
  "atk-s0507a0:475_0": "83- 84.",
  "atk-s0507a0:475_1": "Ittaranti na cirakālaṭṭhāyī,",
  "atk-s0507a0:475_2": "aniccaṃ vipariṇāmadhammaṃ.",
  "atk-s0507a0:475_3": "Ittaraṃ idha jīvitanti idha manussaloke sattānaṃ jīvitampi ittaraṃ parittaṃ appakaṃ.",
  "atk-s0507a0:475_4": "Tenāha bhagavā –",
  "atk-s0507a0:475_5": "“yo ciraṃ jīvati,",
  "atk-s0507a0:475_6": "so vassasataṃ appaṃ vā bhiyyo”ti.",
  "atk-s0507a0:475_7": "Ittaraṃ ittarato ñatvāti dhanadhaññādiupakaraṇaṃ manussānaṃ jīvitañca ittaraṃ parittaṃ khaṇikaṃ na cirassanti paññāya upaparikkhitvā.",
  "atk-s0507a0:475_8": "Dīpaṃ kayirātha paṇḍitoti sapañño puriso dīpaṃ attano patiṭṭhaṃ paraloke hitasukhādhiṭṭhānaṃ kareyya.",
  "atk-s0507a0:475_9": "Ye te evaṃ pajānantīti ye te manussā manussānaṃ bhogānaṃ jīvitassa ca ittarabhāvaṃ yāthāvato jānanti,",
  "atk-s0507a0:475_10": "te dāne sabbakālaṃ nappamajjanti.",
  "atk-s0507a0:475_11": "Sutvā arahataṃ vacoti arahataṃ buddhādīnaṃ ariyānaṃ vacanaṃ sutvā,",
  "atk-s0507a0:475_12": "sutattāti attho.",
  "atk-s0507a0:475_13": "Sesaṃ pākaṭameva.",
  "atk-s0507a0:476_0": "Evaṃ te petā sāmaṇerena puṭṭhā tamatthaṃ ācikkhitvā “mayaṃ tuyhaṃ mātulamātulāniyo”ti pavedesuṃ.",
  "atk-s0507a0:476_1": "Taṃ sutvā sāmaṇero sañjātasaṃvego ukkaṇṭhaṃ paṭivinodetvā upajjhāyassa pādesu sirasā nipatitvā evamāha – “yaṃ, bhante,",
  "atk-s0507a0:476_2": "anukampakena karaṇīyaṃ anukampaṃ upādāya,",
  "atk-s0507a0:476_3": "taṃ me tumhehi kataṃ,",
  "atk-s0507a0:476_4": "mahatā vatamhi anatthapātato rakkhito,",
  "atk-s0507a0:476_5": "na dāni me gharāvāsena attho,",
  "atk-s0507a0:476_6": "abhiramissāmi brahmacariyavāse”ti.",
  "atk-s0507a0:476_7": "Athāyasmā saṃkicco tassa ajjhāsayānurūpaṃ kammaṭṭhānaṃ ācikkhi.",
  "atk-s0507a0:476_8": "So kammaṭṭhānaṃ anuyuñjanto nacirasseva arahattaṃ pāpuṇi.",
  "atk-s0507a0:476_9": "Āyasmā pana saṃkicco taṃ pavattiṃ bhagavato ārocesi.",
  "atk-s0507a0:476_10": "Satthā tamatthaṃ aṭṭhuppattiṃ katvā sampattaparisāya vitthārena dhammaṃ desesi,",
  "atk-s0507a0:476_11": "sā desanā mahājanassa sātthikā ahosīti.",
  "atk-s0507a0:477_0": "Nāgapetavatthuvaṇaṇanā niṭṭhitā.",
  "atk-s0507a0:478_0": "12. Uragapetavatthuvaṇṇanā",
  "atk-s0507a0:479_0": "Uragova tacaṃ jiṇṇanti idaṃ satthā jetavane viharanto aññataraṃ upāsakaṃ ārabbha kathesi.",
  "atk-s0507a0:479_1": "Sāvatthiyaṃ kira aññatarassa upāsakassa putto kālamakāsi.",
  "atk-s0507a0:479_2": "So puttamaraṇahetu paridevasokasamāpanno bahi nikkhamitvā kiñci kammaṃ kātuṃ asakkonto geheyeva aṭṭhāsi.",
  "atk-s0507a0:479_3": "Atha satthā paccūsavelāyaṃ mahākaruṇāsamāpattito vuṭṭhāya buddhacakkhunā lokaṃ volokento taṃ upāsakaṃ",
  "atk-s0507a0:479_4": "disvā pubbaṇhasamayaṃ nivāsetvā pattacīvaramādāya tassa gehaṃ gantvā dvāre aṭṭhāsi.",
  "atk-s0507a0:479_5": "Upāsako ca satthu āgatabhāvaṃ sutvā sīghaṃ uṭṭhāya gantvā paccuggamanaṃ katvā hatthato pattaṃ gahetvā gehaṃ pavesetvā āsanaṃ paññapetvā adāsi.",
  "atk-s0507a0:479_6": "Nisīdi bhagavā paññatte āsane.",
  "atk-s0507a0:479_7": "Upāsakopi bhagavantaṃ vanditvā ekamantaṃ nisīdi.",
  "atk-s0507a0:479_8": "Taṃ bhagavā “kiṃ, upāsaka,",
  "atk-s0507a0:479_9": "sokapareto viya dissatī”ti āha. “Āma, bhagavā,",
  "atk-s0507a0:479_10": "piyo me putto kālakato,",
  "atk-s0507a0:479_11": "tenāhaṃ socāmī”ti.",
  "atk-s0507a0:479_12": "Athassa bhagavā sokavinodanaṃ karonto uragajātakaṃ kathesi.",
  "atk-s0507a0:480_0": "Atīte kira kāsiraṭṭhe bārāṇasiyaṃ dhammapālaṃ nāma brāhmaṇakulaṃ ahosi.",
  "atk-s0507a0:480_1": "Tattha brāhmaṇo brāhmaṇī putto dhītā suṇisā dāsīti ime sabbepi maraṇānussatibhāvanābhiratā ahesuṃ.",
  "atk-s0507a0:480_2": "Tesu yo gehato nikkhamati,",
  "atk-s0507a0:480_3": "so sesajane ovaditvā nirapekkhova nikkhamati.",
  "atk-s0507a0:480_4": "Athekadivasaṃ brāhmaṇo puttena saddhiṃ gharato nikkhamitvā khettaṃ gantvā kasati.",
  "atk-s0507a0:480_5": "Putto sukkhatiṇapaṇṇakaṭṭhāni ālimpeti.",
  "atk-s0507a0:480_6": "Tattheko kaṇhasappo ḍāhabhayena rukkhasusirato nikkhamitvā imaṃ brāhmaṇassa puttaṃ ḍaṃsi.",
  "atk-s0507a0:480_7": "So visavegena mucchito tattheva paripatitvā kālakato,",
  "atk-s0507a0:480_8": "sakko devarājā hutvā nibbatti.",
  "atk-s0507a0:480_9": "Brāhmaṇo puttaṃ mataṃ disvā kammantasamīpena gacchantaṃ ekaṃ purisaṃ evamāha – “samma,",
  "atk-s0507a0:480_10": "mama gharaṃ gantvā brāhmaṇiṃ evaṃ vadehi ‘nhāyitvā suddhavatthanivatthā ekassa bhattaṃ mālāgandhādīni ca gahetvā turitaṃ āgacchatū’ti”.",
  "atk-s0507a0:480_11": "So tattha gantvā tathā ārocesi,",
  "atk-s0507a0:480_12": "gehajanopi tathā akāsi.",
  "atk-s0507a0:480_13": "Brāhmaṇo nhatvā bhuñjitvā vilimpitvā parijanaparivuto puttassa sarīraṃ citakaṃ āropetvā aggiṃ datvā dārukkhandhaṃ",
  "atk-s0507a0:480_14": "ḍahanto viya nissoko nissantāpo aniccasaññaṃ manasi karonto aṭṭhāsi.",
  "atk-s0507a0:481_0": "Atha brāhmaṇassa putto sakko hutvā nibbatti,",
  "atk-s0507a0:481_1": "so ca amhākaṃ bodhisatto ahosi.",
  "atk-s0507a0:481_2": "So attano purimajātiṃ katapuññañca paccavekkhitvā pitaraṃ ñātake ca anukampamāno brāhmaṇavesena tattha āgantvā ñātake asocante disvā “ambho,",
  "atk-s0507a0:481_3": "migaṃ jhāpetha,",
  "atk-s0507a0:481_4": "amhākaṃ maṃsaṃ detha,",
  "atk-s0507a0:481_5": "chātomhī”ti āha. “Na migo,",
  "atk-s0507a0:481_6": "manusso brāhmaṇā”ti āha.",
  "atk-s0507a0:481_7": "“Kiṃ tumhākaṃ paccatthiko eso”ti?",
  "atk-s0507a0:481_8": "“Na paccatthiko,",
  "atk-s0507a0:481_9": "ure jāto oraso mahāguṇavanto taruṇaputto”ti āha.",
  "atk-s0507a0:481_10": "“Kimatthaṃ tumhe tathārūpe guṇavati taruṇaputte mate na socathā”ti?",
  "atk-s0507a0:481_11": "Taṃ sutvā brāhmaṇo asocanakāraṇaṃ kathento –",
  "atk-s0507a0:482_0": "85.",
  "atk-s0507a0:483_0": "“Uragova tacaṃ jiṇṇaṃ, hitvā gacchati saṃ tanuṃ;",
  "atk-s0507a0:484_0": "Evaṃ sarīre nibbhoge, pete kālakate sati.",
  "atk-s0507a0:485_0": "86.",
  "atk-s0507a0:486_0": "“Ḍayhamāno na jānāti, ñātīnaṃ paridevitaṃ;",
  "atk-s0507a0:487_0": "Tasmā etaṃ na rodāmi, gato so tassa yā gatī”ti. –",
  "atk-s0507a0:488_0": "Dve gāthā abhāsi.",
  "atk-s0507a0:489_0": "85- 86.",
  "atk-s0507a0:489_1": "Tattha uragoti urena gacchatīti urago.",
  "atk-s0507a0:489_2": "Sappassetaṃ adhivacanaṃ.",
  "atk-s0507a0:489_3": "Tacaṃ jiṇṇanti jajjarabhāvena jiṇṇaṃ purāṇaṃ attano tacaṃ nimmokaṃ.",
  "atk-s0507a0:489_4": "Hitvā gacchati saṃ tanunti yathā urago attano jiṇṇatacaṃ rukkhantare vā kaṭṭhantare vā mūlantare vā pāsāṇantare",
  "atk-s0507a0:489_5": "vā kañcukaṃ omuñcanto viya sarīrato omuñcitvā pahāya chaḍḍetvā yathākāmaṃ gacchati,",
  "atk-s0507a0:489_6": "evameva saṃsāre paribbhamanto satto porāṇassa kammassa parikkhīṇattā jajjarībhūtaṃ saṃ tanuṃ attano sarīraṃ hitvā gacchati,",
  "atk-s0507a0:489_7": "yathākammaṃ gacchati,",
  "atk-s0507a0:489_8": "punabbhavavasena upapajjatīti attho.",
  "atk-s0507a0:489_9": "Evanti ḍayhamānaṃ puttassa sarīraṃ dassento āha.",
  "atk-s0507a0:489_10": "Sarīre nibbhogeti assa viya aññesampi kāye evaṃ bhogavirahite niratthake jāte.",
  "atk-s0507a0:489_11": "Peteti āyuusmāviññāṇato apagate.",
  "atk-s0507a0:489_12": "Kālakate satīti mate jāte.",
  "atk-s0507a0:489_13": "Tasmāti yasmā ḍayhamāno kāyo apetaviññāṇattā ḍāhadukkhaṃ viya ñātīnaṃ ruditaṃ paridevitampi na jānāti,",
  "atk-s0507a0:489_14": "tasmā etaṃ mama puttaṃ nimittaṃ katvā na rodāmi.",
  "atk-s0507a0:489_15": "Gato so tassa yā gatīti yadi matasattā na ucchijjanti,",
  "atk-s0507a0:489_16": "matassa pana katokāsassa kammassa vasena yā gati pāṭikaṅkhā,",
  "atk-s0507a0:489_17": "taṃ cutianantarameva gato,",
  "atk-s0507a0:489_18": "so na purimañātīnaṃ ruditaṃ paridevitaṃ vā paccāsīsati,",
  "atk-s0507a0:489_19": "nāpi yebhuyyena purimañātīnaṃ ruditena kāci atthasiddhīti adhippāyo.",
  "atk-s0507a0:490_0": "Evaṃ brāhmaṇena attano asocanakāraṇe kathite pariyāyamanasikārakosalle pakāsite brāhmaṇarūpo sakko brāhmaṇiṃ āha – “amma,",
  "atk-s0507a0:490_1": "tuyhaṃ so mato kiṃ hotī”ti?",
  "atk-s0507a0:490_2": "“Dasa māse kucchinā pariharitvā thaññaṃ pāyetvā hatthapāde saṇṭhapetvā saṃvaḍḍhito putto me, sāmī”ti.",
  "atk-s0507a0:490_3": "“Yadi evaṃ pitā tāva purisabhāvena mā rodatu,",
  "atk-s0507a0:490_4": "mātu nāma hadayaṃ mudukaṃ,",
  "atk-s0507a0:490_5": "tvaṃ kasmā na rodasī”ti?",
  "atk-s0507a0:490_6": "Taṃ sutvā sā arodanakāraṇaṃ kathentī –",
  "atk-s0507a0:491_0": "87.",
  "atk-s0507a0:492_0": "“Anabbhito tato āgā, nānuññāto ito gato;",
  "atk-s0507a0:493_0": "Yathāgato tathā gato, tattha kā paridevanā.",
  "atk-s0507a0:494_0": "88.",
  "atk-s0507a0:495_0": "“Ḍayhamāno na jānāti, ñātīnaṃ paridevitaṃ;",
  "atk-s0507a0:496_0": "Tasmā etaṃ na rodāmi, gato so tassa yā gatī”ti. –",
  "atk-s0507a0:497_0": "Gāthādvayamāha.",
  "atk-s0507a0:497_1": "Tattha anabbhitoti anavhāto,",
  "atk-s0507a0:497_2": "“ehi mayhaṃ puttabhāvaṃ upagacchā”ti evaṃ apakkosito.",
  "atk-s0507a0:497_3": "Tatoti yattha pubbe ṭhito,",
  "atk-s0507a0:497_4": "tato paralokato.",
  "atk-s0507a0:497_5": "Āgāti āgañchi.",
  "atk-s0507a0:497_6": "Nānuññātoti ananumato, “gaccha, tāta,",
  "atk-s0507a0:497_7": "paraloka”nti evaṃ amhehi avissaṭṭho.",
  "atk-s0507a0:497_8": "Itoti idhalokato.",
  "atk-s0507a0:497_9": "Gatoti apagato.",
  "atk-s0507a0:497_10": "Yathāgatoti yenākārena āgato,",
  "atk-s0507a0:497_11": "amhehi anabbhito eva āgatoti attho.",
  "atk-s0507a0:497_12": "Tathā gatoti tenevākārena gato.",
  "atk-s0507a0:497_13": "Yathā sakeneva kammunā āgato,",
  "atk-s0507a0:497_14": "tathā sakeneva kammunā gatoti.",
  "atk-s0507a0:497_15": "Etena kammassakataṃ dasseti.",
  "atk-s0507a0:497_16": "Tattha kā paridevanāti evaṃ avasavattike saṃsārapavatte maraṇaṃ paṭicca kā nāma paridevanā,",
  "atk-s0507a0:497_17": "ayuttā sā paññavatā akaraṇīyāti dasseti.",
  "atk-s0507a0:498_0": "Evaṃ brāhmaṇiyā vacanaṃ sutvā tassa bhaginiṃ pucchi – “amma,",
  "atk-s0507a0:498_1": "tuyhaṃ so kiṃ hotī”ti?",
  "atk-s0507a0:498_2": "“Bhātā me, sāmī”ti. “Amma,",
  "atk-s0507a0:498_3": "bhaginiyo nāma bhātūsu sinehā,",
  "atk-s0507a0:498_4": "tvaṃ kasmā na rodasī”ti?",
  "atk-s0507a0:498_5": "Sāpi arodanakāraṇaṃ kathentī –",
  "atk-s0507a0:499_0": "89.",
  "atk-s0507a0:500_0": "“Sace rode kissa assaṃ, tattha me kiṃ phalaṃ siyā;",
  "atk-s0507a0:501_0": "Ñātimittasuhajjānaṃ, bhiyyo no aratī siyā.",
  "atk-s0507a0:502_0": "90.",
  "atk-s0507a0:503_0": "“Ḍayhamāno na jānāti, ñātīnaṃ paridevitaṃ;",
  "atk-s0507a0:504_0": "Tasmā etaṃ na rodāmi, gato so tassa yā gatī”ti. –",
  "atk-s0507a0:505_0": "Gāthādvayamāha.",
  "atk-s0507a0:505_1": "Tattha sace rode kisā assanti yadi ahaṃ rodeyyaṃ,",
  "atk-s0507a0:505_2": "kisā parisukkhasarīrā bhaveyyaṃ.",
  "atk-s0507a0:505_3": "Tattha me kiṃ phalaṃ siyāti tasmiṃ mayhaṃ bhātu maraṇanimitte rodane kiṃ nāma phalaṃ,",
  "atk-s0507a0:505_4": "ko ānisaṃso bhaveyya?",
  "atk-s0507a0:505_5": "Na tena mayhaṃ bhātiko āgaccheyya,",
  "atk-s0507a0:505_6": "nāpi so tena sugatiṃ gaccheyyāti adhippāyo.",
  "atk-s0507a0:505_7": "Ñātimittasuhajjānaṃ,",
  "atk-s0507a0:505_8": "bhiyyo no aratī siyāti amhākaṃ ñātīnaṃ mittānaṃ suhadayānañca mama socanena bhātumaraṇadukkhato bhiyyopi arati dukkhameva siyāti.",
  "atk-s0507a0:506_0": "Evaṃ bhaginiyā vacanaṃ sutvā tassa bhariyaṃ pucchi –",
  "atk-s0507a0:506_1": "“tuyhaṃ so kiṃ hotī”ti?",
  "atk-s0507a0:506_2": "“Bhattā me, sāmī”ti. “Bhadde,",
  "atk-s0507a0:506_3": "itthiyo nāma bhattari sinehā honti,",
  "atk-s0507a0:506_4": "tasmiñca mate vidhavā anāthā honti,",
  "atk-s0507a0:506_5": "kasmā tvaṃ na rodasī”ti?",
  "atk-s0507a0:506_6": "Sāpi attano arodanakāraṇaṃ kathentī –",
  "atk-s0507a0:507_0": "91.",
  "atk-s0507a0:508_0": "“Yathāpi dārako candaṃ, gacchantamanurodati;",
  "atk-s0507a0:509_0": "Evaṃsampadamevetaṃ, yo petamanusocati.",
  "atk-s0507a0:510_0": "92.",
  "atk-s0507a0:511_0": "“Ḍayhamāno na jānāti, ñātīnaṃ paridevitaṃ;",
  "atk-s0507a0:512_0": "Tasmā etaṃ na rodāmi, gato so tassa yā gatī”ti. – gāthādvayamāha;",
  "atk-s0507a0:513_0": "Tattha dārakoti bāladārako.",
  "atk-s0507a0:513_1": "Candanti candamaṇḍalaṃ.",
  "atk-s0507a0:513_2": "Gacchantanti nabhaṃ abbhussukkamānaṃ.",
  "atk-s0507a0:513_3": "Anurodatīti “mayhaṃ rathacakkaṃ gahetvā dehī”ti anurodati.",
  "atk-s0507a0:513_4": "Evaṃsampadamevetanti yo petaṃ mataṃ anusocati,",
  "atk-s0507a0:513_5": "tassetaṃ anusocanaṃ evaṃsampadaṃ evarūpaṃ,",
  "atk-s0507a0:513_6": "ākāsena gacchantassa candassa gahetukāmatāsadisaṃ alabbhaneyyavatthusmiṃ icchābhāvatoti adhippāyo.",
  "atk-s0507a0:514_0": "Evaṃ tassa bhariyāya vacanaṃ sutvā dāsiṃ pucchi – “amma,",
  "atk-s0507a0:514_1": "tuyhaṃ so kiṃ hotī”ti? “Ayyo me, sāmī”ti.",
  "atk-s0507a0:514_2": "“Yadi evaṃ tena tvaṃ pothetvā veyyāvaccaṃ kāritā bhavissasi,",
  "atk-s0507a0:514_3": "tasmā maññe ‘sumuttāhaṃ tenā’ti na rodasī”ti? “Sāmi,",
  "atk-s0507a0:514_4": "mā maṃ evaṃ avaca,",
  "atk-s0507a0:514_5": "na cetaṃ anucchavikaṃ,",
  "atk-s0507a0:514_6": "ativiya khantimettānuddayāsampanno yuttavādī mayhaṃ ayyaputto ure saṃvaḍḍhaputto viya ahosī”ti.",
  "atk-s0507a0:514_7": "Atha “kasmā na rodasī”ti?",
  "atk-s0507a0:514_8": "Sāpi attano arodanakāraṇaṃ kathentī –",
  "atk-s0507a0:515_0": "93.",
  "atk-s0507a0:516_0": "“Yathāpi brahme udakumbho, bhinno appaṭisandhiyo;",
  "atk-s0507a0:517_0": "Evaṃsampadamevetaṃ, yo petamanusocati.",
  "atk-s0507a0:518_0": "94.",
  "atk-s0507a0:519_0": "“Ḍayhamāno na jānāti, ñātīnaṃ paridevitaṃ;",
  "atk-s0507a0:520_0": "Tasmā etaṃ na rodāmi, gato so tassa yā gatī”ti. –",
  "atk-s0507a0:521_0": "Gāthādvayamāha.",
  "atk-s0507a0:521_1": "Tattha yathāpi brahme udakubbho,",
  "atk-s0507a0:521_2": "bhinno appaṭisandhiyoti brāhmaṇa seyyathāpi udakaghaṭo muggarappahārādinā bhinno appaṭisandhiyo puna pākatiko na hoti.",
  "atk-s0507a0:521_3": "Sesamettha vuttanayattā uttānatthameva.",
  "atk-s0507a0:522_0": "Sakko tesaṃ kathaṃ sutvā pasannamānaso “sammadeva tumhehi maraṇassati bhāvitā,",
  "atk-s0507a0:522_1": "ito paṭṭhāya na tumhehi kasiādikaraṇakiccaṃ atthī”ti tesaṃ gehaṃ sattaratanabharitaṃ katvā “appamattā dānaṃ detha,",
  "atk-s0507a0:522_2": "sīlaṃ rakkhatha,",
  "atk-s0507a0:522_3": "uposathakammaṃ karothā”ti ovaditvā attānañca tesaṃ nivedetvā sakaṭṭhānameva gato.",
  "atk-s0507a0:522_4": "Tepi brāhmaṇādayo dānādīni puññāni karontā yāvatāyukaṃ ṭhatvā devaloke uppajjiṃsu.",
  "atk-s0507a0:523_0": "Satthā imaṃ jātakaṃ āharitvā tassa upāsakassa sokasallaṃ samuddharitvā upari saccāni pakāsesi,",
  "atk-s0507a0:523_1": "saccapariyosāne upāsako sotāpattiphale patiṭṭhahīti.",
  "atk-s0507a0:524_0": "Uragapetavatthuvaṇṇanā niṭṭhitā.",
  "atk-s0507a0:525_0": "Iti khuddaka-aṭṭhakathāya petavatthusmiṃ",
  "atk-s0507a0:526_0": "Dvādasavatthupaṭimaṇḍitassa",
  "atk-s0507a0:527_0": "Paṭhamassa uragavaggassa atthasaṃvaṇṇanā niṭṭhitā.",
  "atk-s0507a0:528_0": "2. Ubbarivaggo",
  "atk-s0507a0:529_0": "1. Saṃsāramocakapetivatthuvaṇṇanā",
  "atk-s0507a0:530_0": "Naggā dubbaṇṇarūpāsīti idaṃ satthari veḷuvane viharante magadharaṭṭhe iṭṭhakavatīnāmake gāme aññataraṃ petiṃ ārabbha vuttaṃ.",
  "atk-s0507a0:530_1": "Magadharaṭṭhe kira iṭṭhakavatī ca dīgharāji cāti dve gāmakā ahesuṃ,",
  "atk-s0507a0:530_2": "tattha bahū saṃsāramocakā micchādiṭṭhikā paṭivasanti.",
  "atk-s0507a0:530_3": "Atīte ca kāle pañcannaṃ vassasatānaṃ matthake aññatarā itthī tattheva iṭṭhakavatiyaṃ aññatarasmiṃ saṃsāramocakakule",
  "atk-s0507a0:530_4": "nibbattitvā micchādiṭṭhivasena bahū kīṭapaṭaṅge jīvitā voropetvā petesu nibbatti.",
  "atk-s0507a0:531_0": "Sā pañca vassasatāni khuppipāsādidukkhaṃ anubhavitvā amhākaṃ bhagavati loke uppajjitvā pavattitavaradhammacakke",
  "atk-s0507a0:531_1": "anukkamena rājagahaṃ upanissāya veḷuvane viharante punapi iṭṭhakavatiyaṃyeva aññatarasmiṃ saṃsāramocakakuleyeva",
  "atk-s0507a0:531_2": "nibbattitvā yadā sattaṭṭhavassuddesikakāle aññāhi dārikāhi saddhiṃ rathikāya kīḷanasamatthā ahosi,",
  "atk-s0507a0:531_3": "tadā āyasmā sāriputtatthero tameva gāmaṃ upanissāya aruṇavatīvihāre viharanto ekadivasaṃ dvādasahi bhikkhūhi",
  "atk-s0507a0:531_4": "saddhiṃ tassa gāmassa dvārasamīpena maggena atikkamati.",
  "atk-s0507a0:531_5": "Tasmiṃ khaṇe bahū gāmadārikā gāmato nikkhamitvā dvārasamīpe kīḷantiyo pasannamānasā mātāpitūnaṃ paṭipattidassanena",
  "atk-s0507a0:531_6": "vegenāgantvā theraṃ aññe ca bhikkhū pañcapatiṭṭhitena vandiṃsu.",
  "atk-s0507a0:531_7": "Sā panesā assaddhakulassa dhītā cirakālaṃ aparicitakusalatāya sādhujanācāravirahitā anādarā alakkhikā viya aṭṭhāsi.",
  "atk-s0507a0:531_8": "Thero tassā pubbacaritaṃ idāni ca saṃsāramocakakule nibbattanaṃ āyatiñca niraye nibbattanārahataṃ disvā “sacāyaṃ maṃ vandissati,",
  "atk-s0507a0:531_9": "niraye na uppajjissati,",
  "atk-s0507a0:531_10": "petesu nibbattitvāpi mamaṃyeva nissāya sampattiṃ paṭilabhissatī”ti ñatvā karuṇāsañcoditamānaso tā dārikāyo āha –",
  "atk-s0507a0:531_11": "“tumhe bhikkhū vandatha,",
  "atk-s0507a0:531_12": "ayaṃ pana dārikā alakkhikā viya ṭhitā”ti.",
  "atk-s0507a0:531_13": "Atha naṃ tā dārikā hatthesu pariggahetvā ākaḍḍhitvā balakkārena therassa pāde vandāpesuṃ.",
  "atk-s0507a0:532_0": "Sā aparena samayena vayappattā dīgharājiyaṃ saṃsāramocakakule aññatarassa kumārassa dinnā paripuṇṇagabbhā",
  "atk-s0507a0:532_1": "hutvā kālakatā petesu uppajjitvā naggā dubbaṇṇarūpā khuppipāsābhibhūtā ativiya bībhacchadassanā vicarantī",
  "atk-s0507a0:532_2": "rattiyaṃ āyasmato sāriputtattherassa attānaṃ dassetvā ekamantaṃ aṭṭhāsi.",
  "atk-s0507a0:532_3": "Taṃ disvā thero –",
  "atk-s0507a0:533_0": "95.",
  "atk-s0507a0:534_0": "“Naggā dubbaṇṇarūpāsi, kisā dhamanisanthatā;",
  "atk-s0507a0:535_0": "Upphāsulike kisike, kā nu tvaṃ idha tiṭṭhasī”ti. –",
  "atk-s0507a0:536_0": "Gāthāya pucchi.",
  "atk-s0507a0:536_1": "Tattha dhamanisanthatāti nimmaṃsalohitatāya sirājālehi patthatagattā.",
  "atk-s0507a0:536_2": "Upphāsuliketi uggataphāsulike.",
  "atk-s0507a0:536_3": "Kisiketi kisasarīre.",
  "atk-s0507a0:536_4": "Pubbepi “kisā”ti vatvā puna “kisike”ti vacanaṃ aṭṭhicammanhārumattasarīratāya ativiya kisabhāvadassanatthaṃ vuttaṃ.",
  "atk-s0507a0:536_5": "Taṃ sutvā petī attānaṃ pavedentī –",
  "atk-s0507a0:537_0": "96.",
  "atk-s0507a0:538_0": "“Ahaṃ bhadante petīmhi, duggatā yamalokikā;",
  "atk-s0507a0:539_0": "Pāpakammaṃ karitvāna, petalokaṃ ito gatā”ti. – gāthaṃ vatvā puna therena –",
  "atk-s0507a0:540_0": "97.",
  "atk-s0507a0:541_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a0:542_0": "Kissakammavipākena, petalokaṃ ito gatā”ti. –",
  "atk-s0507a0:543_0": "Katakammaṃ puṭṭhā “adānasīlā maccharinī hutvā petayoniyaṃ nibbattitvā evaṃ mahādukkhaṃ anubhavāmī”ti dassentī tisso gāthā abhāsi –",
  "atk-s0507a0:544_0": "98.",
  "atk-s0507a0:545_0": "“Anukampakā mayhaṃ nāhesuṃ bhante, pitā ca mātā athavāpi ñātakā;",
  "atk-s0507a0:546_0": "Ye maṃ niyojeyyuṃ dadāhi dānaṃ, pasannacittā samaṇabrāhmaṇānaṃ.",
  "atk-s0507a0:547_0": "99.",
  "atk-s0507a0:548_0": "“Ito ahaṃ vassasatāni pañca, yaṃ evarūpā vicarāmi naggā;",
  "atk-s0507a0:549_0": "Khudāya taṇhāya ca khajjamānā, pāpassa kammassa phalaṃ mamedaṃ.",
  "atk-s0507a0:550_0": "100.",
  "atk-s0507a0:551_0": "“Vandāmi taṃ ayya pasannacittā, anukampa maṃ vīra mahānubhāva;",
  "atk-s0507a0:552_0": "Datvā ca me ādisa yañhi kiñci, mocehi maṃ duggatiyā bhadante”ti.",
  "atk-s0507a0:553_0": "98.",
  "atk-s0507a0:553_1": "Tattha anukampakāti samparāyikena atthena anuggaṇhakā.",
  "atk-s0507a0:553_2": "Bhanteti theraṃ ālapati.",
  "atk-s0507a0:553_3": "Ye maṃ niyojeyyunti mātā vā pitā vā atha vā ñātakā edisā pasannacittā hutvā “samaṇabrāhmaṇānaṃ dadāhi dāna”nti ye maṃ niyojeyyuṃ,",
  "atk-s0507a0:553_4": "tādisā anukampakā mayhaṃ nāhesunti yojanā.",
  "atk-s0507a0:554_0": "99.",
  "atk-s0507a0:554_1": "Ito ahaṃ vassasatāni pañca,",
  "atk-s0507a0:554_2": "yaṃ evarūpā vicarāmi naggāti idaṃ sā petī ito tatiyāya jātiyā attano petattabhāvaṃ anussaritvā idānipi",
  "atk-s0507a0:554_3": "tathā pañcavassasatāni vicarāmīti adhippāyenāha.",
  "atk-s0507a0:554_4": "Tattha yanti yasmā,",
  "atk-s0507a0:554_5": "dānādīnaṃ puññānaṃ akatattā evarūpā naggā petī hutvā ito paṭṭhāya vassasatāni pañca vicarāmīti yojanā.",
  "atk-s0507a0:554_6": "Taṇhāyāti pipāsāya.",
  "atk-s0507a0:554_7": "Khajjamānāti khādiyamānā,",
  "atk-s0507a0:554_8": "bādhiyamānāti attho.",
  "atk-s0507a0:555_0": "100.",
  "atk-s0507a0:555_1": "Vandāmi taṃ ayya pasannacittāti ayya,",
  "atk-s0507a0:555_2": "tamahaṃ pasannacittā hutvā vandāmi,",
  "atk-s0507a0:555_3": "ettakameva puññaṃ idāni mayā kātuṃ sakkāti dasseti.",
  "atk-s0507a0:555_4": "Anukampa manti anuggaṇha mamaṃ uddissa anuddayaṃ karohi.",
  "atk-s0507a0:555_5": "Datvā ca me ādisa yañhi kiñcīti kiñcideva deyyadhammaṃ samaṇabrāhmaṇānaṃ datvā taṃ dakkhiṇaṃ mayhaṃ ādisa,",
  "atk-s0507a0:555_6": "tena me ito petayonito mokkho bhavissatīti adhippāyena vadati.",
  "atk-s0507a0:555_7": "Tenevāha “mocehi maṃ duggatiyā bhadante”ti.",
  "atk-s0507a0:556_0": "Evaṃ petiyā vutte yathā so thero paṭipajji, taṃ dassetuṃ saṅgītikārehi tisso gāthā vuttā –",
  "atk-s0507a0:557_0": "101.",
  "atk-s0507a0:558_0": "“Sādhūti so paṭissutvā, sāriputtonukampako;",
  "atk-s0507a0:559_0": "Bhikkhūnaṃ ālopaṃ datvā, pāṇimattañca coḷakaṃ;",
  "atk-s0507a0:560_0": "Thālakassa ca pānīyaṃ, tassā dakkhiṇamādisi.",
  "atk-s0507a0:561_0": "102.",
  "atk-s0507a0:562_0": "“Samanantarānuddiṭṭhe, vipāko udapajjatha;",
  "atk-s0507a0:563_0": "Bhojanacchādanapānīyaṃ, dakkhiṇāya idaṃ phalaṃ.",
  "atk-s0507a0:564_0": "103.",
  "atk-s0507a0:565_0": "“Tato suddhā sucivasanā, kāsikuttamadhārinī;",
  "atk-s0507a0:566_0": "Vicittavatthābharaṇā, sāriputtaṃ upasaṅkamī”ti.",
  "atk-s0507a0:567_0": "101- 103.",
  "atk-s0507a0:567_1": "Tattha bhikkhūnanti bhikkhuno,",
  "atk-s0507a0:567_2": "vacanavipallāsena hetaṃ vuttaṃ.",
  "atk-s0507a0:567_3": "“Ālopaṃ bhikkhuno datvā”ti keci paṭhanti.",
  "atk-s0507a0:567_4": "Ālopanti kabaḷaṃ,",
  "atk-s0507a0:567_5": "ekālopamattaṃ bhojananti attho.",
  "atk-s0507a0:567_6": "Pāṇimattañca coḷakanti ekahatthappamāṇaṃ coḷakhaṇḍanti attho.",
  "atk-s0507a0:567_7": "Thālakassa ca pānīyanti ekathālakapūraṇamattaṃ udakaṃ.",
  "atk-s0507a0:567_8": "Sesaṃ khallāṭiyapetavatthusmiṃ vuttanayameva.",
  "atk-s0507a0:568_0": "Athāyasmā sāriputto taṃ petiṃ pīṇindriyaṃ parisuddhachavivaṇṇaṃ dibbavatthābharaṇālaṅkāraṃ samantato",
  "atk-s0507a0:568_1": "attano pabhāya obhāsentiṃ attano santikaṃ upagantvā ṭhitaṃ disvā paccakkhato kammaphalaṃ tāya vibhāvetukāmo",
  "atk-s0507a0:568_2": "hutvā tisso gāthā abhāsi –",
  "atk-s0507a0:569_0": "104.",
  "atk-s0507a0:570_0": "“Abhikkantena vaṇṇena, yā tvaṃ tiṭṭhasi devate;",
  "atk-s0507a0:571_0": "Obhāsentī disā sabbā, osadhī viya tārakā.",
  "atk-s0507a0:572_0": "105.",
  "atk-s0507a0:573_0": "“Kena tetādiso vaṇṇo, kena te idha mijjhati;",
  "atk-s0507a0:574_0": "Uppajjanti ca te bhogā, ye keci manaso piyā.",
  "atk-s0507a0:575_0": "106.",
  "atk-s0507a0:576_0": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0507a0:577_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0507a0:578_0": "104.",
  "atk-s0507a0:578_1": "Tattha abhikkantenāti atimanāpena,",
  "atk-s0507a0:578_2": "abhirūpenāti attho.",
  "atk-s0507a0:578_3": "Vaṇṇenāti chavivaṇṇena.",
  "atk-s0507a0:578_4": "Obhāsentī disā sabbāti sabbāpi dasa disā jotentī ekālokaṃ karontī.",
  "atk-s0507a0:578_5": "Yathā kinti āha “osadhī viya tārakā”ti.",
  "atk-s0507a0:578_6": "Ussannā pabhā etāya dhīyati,",
  "atk-s0507a0:578_7": "osadhānaṃ vā anubalappadāyikāti katvā “osadhī”ti laddhanāmā tārakā yathā samantato ālokaṃ kurumānā tiṭṭhati,",
  "atk-s0507a0:578_8": "evameva tvaṃ sabbadisā obhāsentīti attho.",
  "atk-s0507a0:579_0": "105.",
  "atk-s0507a0:579_1": "Kenāti kiṃ-",
  "atk-s0507a0:579_2": "saddo pucchāyaṃ.",
  "atk-s0507a0:579_3": "Hetuatthe cetaṃ karaṇavacanaṃ,",
  "atk-s0507a0:579_4": "kena hetunāti attho.",
  "atk-s0507a0:579_5": "Teti tava.",
  "atk-s0507a0:579_6": "Etādisoti ediso,",
  "atk-s0507a0:579_7": "etarahi yathādissamānoti vuttaṃ hoti.",
  "atk-s0507a0:579_8": "Kena te idha mijjhatīti kena puññavisesena idha imasmiṃ ṭhāne idāni tayā labbhamānaṃ sucaritaphalaṃ ijjhati nipphajjati.",
  "atk-s0507a0:579_9": "Uppajjantīti nibbattanti.",
  "atk-s0507a0:579_10": "Bhogāti paribhuñjitabbaṭṭhena “bhogā”ti laddhanāmā vatthābharaṇādivittūpakaraṇavisesā.",
  "atk-s0507a0:579_11": "Ye kecīti bhoge anavasesato byāpetvā saṅgaṇhāti.",
  "atk-s0507a0:579_12": "Anavasesabyāpako hi ayaṃ niddeso yathā “ye keci saṅkhārā”ti.",
  "atk-s0507a0:579_13": "Manaso piyāti manasā piyāyitabbā,",
  "atk-s0507a0:579_14": "manāpiyāti attho.",
  "atk-s0507a0:580_0": "106.",
  "atk-s0507a0:580_1": "Pucchāmīti pucchaṃ karomi,",
  "atk-s0507a0:580_2": "ñātuṃ icchāmīti attho.",
  "atk-s0507a0:580_3": "Tanti tvaṃ.",
  "atk-s0507a0:580_4": "Devīti dibbānabhāvasamaṅgitāya, devi.",
  "atk-s0507a0:580_5": "Tenāha “mahānubhāve”ti.",
  "atk-s0507a0:580_6": "Manussabhūtāti manussesu jātā manussabhāvaṃ pattā.",
  "atk-s0507a0:580_7": "Idaṃ yebhuyyena sattā manussattabhāve ṭhitā puññāni karontīti katvā vuttaṃ.",
  "atk-s0507a0:580_8": "Ayametāyaṃ gāthānaṃ saṅkhepato attho,",
  "atk-s0507a0:580_9": "vitthārato pana paramatthadīpaniyaṃ vimānavatthuaṭṭhakathāyaṃ vuttanayeneva veditabbo.",
  "atk-s0507a0:581_0": "Evaṃ puna therena puṭṭhā petī tassā sampattiyā laddhakāraṇaṃ pakāsentī sesagāthā abhāsi –",
  "atk-s0507a0:582_0": "107.",
  "atk-s0507a0:583_0": "“Uppaṇḍukiṃ kisaṃ chātaṃ, naggaṃ sampatitacchaviṃ;",
  "atk-s0507a0:584_0": "Muni kāruṇiko loke, taṃ maṃ addakkhi duggataṃ.",
  "atk-s0507a0:585_0": "108.",
  "atk-s0507a0:586_0": "“Bhikkhūnaṃ ālopaṃ datvā, pāṇimattañca coḷakaṃ;",
  "atk-s0507a0:587_0": "Thālakassa ca pānīyaṃ, mama dakkhiṇamādisi.",
  "atk-s0507a0:588_0": "109.",
  "atk-s0507a0:589_0": "“Ālopassa phalaṃ passa, bhattaṃ vassasataṃ dasa;",
  "atk-s0507a0:590_0": "Bhuñjāmi kāmakāminī, anekarasabyañjanaṃ.",
  "atk-s0507a0:591_0": "110.",
  "atk-s0507a0:592_0": "“Pāṇimattassa coḷassa, vipākaṃ passa yādisaṃ;",
  "atk-s0507a0:593_0": "Yāvatā nandarājassa, vijitasmiṃ paṭicchadā.",
  "atk-s0507a0:594_0": "111.",
  "atk-s0507a0:595_0": "“Tato bahutarā bhante, vatthānacchādanāni me;",
  "atk-s0507a0:596_0": "Koseyyakambalīyāni, khomakappāsikāni ca.",
  "atk-s0507a0:597_0": "112.",
  "atk-s0507a0:598_0": "“Vipulā ca mahagghā ca, tepākāsevalambare;",
  "atk-s0507a0:599_0": "Sāhaṃ taṃ paridahāmi, yaṃ yañhi manaso piyaṃ.",
  "atk-s0507a0:600_0": "113.",
  "atk-s0507a0:601_0": "“Thālakassa ca pānīyaṃ, vipākaṃ passa yādisaṃ;",
  "atk-s0507a0:602_0": "Gambhīrā caturassā ca, pokkharañño sunimmitā.",
  "atk-s0507a0:603_0": "114.",
  "atk-s0507a0:604_0": "“Setodakā suppatitthā, sītā appaṭigandhiyā;",
  "atk-s0507a0:605_0": "Padumuppalasañchannā, vārikiñjakkhapūritā.",
  "atk-s0507a0:606_0": "115.",
  "atk-s0507a0:607_0": "“Sāhaṃ ramāmi kīḷāmi, modāmi akutobhayā;",
  "atk-s0507a0:608_0": "Muniṃ kāruṇikaṃ loke, bhante vanditumāgatā”ti.",
  "atk-s0507a0:609_0": "107.",
  "atk-s0507a0:609_1": "Tattha uppaṇḍukinti uppaṇḍukajātaṃ.",
  "atk-s0507a0:609_2": "Chātanti bubhukkhitaṃ khudāya abhibhūtaṃ.",
  "atk-s0507a0:609_3": "Sampatitacchavinti chinnabhinnasarīracchaviṃ.",
  "atk-s0507a0:609_4": "Loketi idaṃ “kāruṇiko”ti ettha vuttakaruṇāya visayadassanaṃ.",
  "atk-s0507a0:609_5": "Taṃ manti tādisaṃ mamaṃ,",
  "atk-s0507a0:609_6": "vuttanayena ekantato karuṇaṭṭhāniyaṃ maṃ.",
  "atk-s0507a0:609_7": "Duggatanti duggatiṃ gataṃ.",
  "atk-s0507a0:610_0": "108- 109.",
  "atk-s0507a0:610_1": "Bhikkhūnaṃ ālopaṃ datvātiādi therena attano karuṇāya katākāradassanaṃ.",
  "atk-s0507a0:610_2": "Tattha bhattanti odanaṃ,",
  "atk-s0507a0:610_3": "dibbabhojananti attho.",
  "atk-s0507a0:610_4": "Vassasataṃ dasāti dasa vassasatāni,",
  "atk-s0507a0:610_5": "vassasahassanti vuttaṃ hoti.",
  "atk-s0507a0:610_6": "Accantasaṃyoge cetaṃ upayogavacanaṃ.",
  "atk-s0507a0:610_7": "Bhuñjāmi kāmakāminī,",
  "atk-s0507a0:610_8": "anekarasabyañjananti aññehipi kāmetabbakāmehi samannāgatā anekarasabyañjanaṃ bhattaṃ bhuñjāmīti yojanā.",
  "atk-s0507a0:611_0": "110.",
  "atk-s0507a0:611_1": "Coḷassāti deyyadhammasīsena tabbisayaṃ dānamayaṃ puññameva dasseti.",
  "atk-s0507a0:611_2": "Vipākaṃ passa yādisanti tassa coḷadānassa vipākasaṅkhātaṃ phalaṃ passa, bhante.",
  "atk-s0507a0:611_3": "Taṃ pana yādisaṃ yathārūpaṃ,",
  "atk-s0507a0:611_4": "kinti ceti āha “yāvatā nandarājassā”tiādi.",
  "atk-s0507a0:612_0": "Tattha koyaṃ nandarājā nāma?",
  "atk-s0507a0:612_1": "Atīte kira dasavassasahassāyukesu manussesu bārāṇasivāsī eko kuṭumbiko araññe jaṅghāvihāraṃ vicaranto araññaṭṭhāne aññataraṃ paccekabuddhaṃ addasa.",
  "atk-s0507a0:612_2": "So paccekabuddho tattha cīvarakammaṃ karonto anuvāte appahonte saṃharitvāva ṭhapetuṃ āraddho.",
  "atk-s0507a0:612_3": "So kuṭumbiko taṃ disvā, “bhante,",
  "atk-s0507a0:612_4": "kiṃ karothā”ti vatvā tena appicchatāya kiñci avuttepi “cīvaradussaṃ nappahotī”ti ñatvā attano uttarāsaṅgaṃ paccekabuddhassa pādamūle ṭhapetvā agamāsi.",
  "atk-s0507a0:612_5": "Paccekabuddho taṃ gahetvā anuvātaṃ āropento cīvaraṃ katvā pārupi.",
  "atk-s0507a0:612_6": "So kuṭumbikā jīvitapariyosāne kālaṃ katvā tāvatiṃsabhavane nibbattitvā tattha yāvatāyukaṃ dibbasampattiṃ",
  "atk-s0507a0:612_7": "anubhavitvā tato cavitvā bārāṇasito yojanamatte ṭhāne aññatarasmiṃ gāme amaccakule nibbatti.",
  "atk-s0507a0:613_0": "Tassa vayappattakāle tasmiṃ gāme nakkhattaṃ saṅghuṭṭhaṃ ahosi.",
  "atk-s0507a0:613_1": "So mātaraṃ āha – “amma,",
  "atk-s0507a0:613_2": "sāṭakaṃ me dehi,",
  "atk-s0507a0:613_3": "nakkhattaṃ kīḷissāmī”ti.",
  "atk-s0507a0:613_4": "Sā sudhotavatthaṃ nīharitvā adāsi. “Amma,",
  "atk-s0507a0:613_5": "thūlaṃ ida”nti.",
  "atk-s0507a0:613_6": "Aññaṃ nīharitvā adāsi,",
  "atk-s0507a0:613_7": "tampi paṭikkhipi.",
  "atk-s0507a0:613_8": "Atha naṃ mātā āha – “tāta,",
  "atk-s0507a0:613_9": "yādise gehe mayaṃ jātā,",
  "atk-s0507a0:613_10": "natthi no ito sukhumatarassa vatthassa paṭilābhāya puñña”nti.",
  "atk-s0507a0:613_11": "“Labhanaṭṭhānaṃ gacchāmi, ammā”ti. “Gaccha, putta,",
  "atk-s0507a0:613_12": "ahaṃ ajjeva tuyhaṃ bārāṇasinagare rajjapaṭilābhaṃ icchāmī”ti.",
  "atk-s0507a0:613_13": "So “sādhu,",
  "atk-s0507a0:613_14": "ammā”ti mātaraṃ vanditvā padakkhiṇaṃ katvā āha –",
  "atk-s0507a0:613_15": "“gacchāmi, ammā”ti. “Gaccha, tātā”ti.",
  "atk-s0507a0:613_16": "Evaṃ kirassā cittaṃ ahosi –",
  "atk-s0507a0:613_17": "“kahaṃ gamissati,",
  "atk-s0507a0:613_18": "idha vā ettha vā gehe nisīdissatī”ti.",
  "atk-s0507a0:613_19": "So pana puññaniyāmena codiyamāno gāmato nikkhamitvā bārāṇasiṃ gantvā maṅgalasilāpaṭṭe sasīsaṃ pārupitvā nipajji.",
  "atk-s0507a0:613_20": "So ca bārāṇasirañño kālakatassa sattamo divaso hoti.",
  "atk-s0507a0:614_0": "Amaccā ca purohito ca rañño sarīrakiccaṃ katvā rājaṅgaṇe nisīditvā mantayiṃsu –",
  "atk-s0507a0:614_1": "“rañño ekā dhītā atthi,",
  "atk-s0507a0:614_2": "putto natthi,",
  "atk-s0507a0:614_3": "arājakaṃ rajjaṃ na tiṭṭhati,",
  "atk-s0507a0:614_4": "phussarathaṃ vissajjemā”ti.",
  "atk-s0507a0:614_5": "Te kumudavaṇṇe cattāro sindhave yojetvā setacchattappamukhaṃ pañcavidhaṃ rājakakudhabhaṇḍaṃ rathasmiṃyeva",
  "atk-s0507a0:614_6": "ṭhapetvā rathaṃ vissajjetvā pacchato tūriyāni paggaṇhāpesuṃ.",
  "atk-s0507a0:614_7": "Ratho pācīnadvārena nikkhamitvā uyyānābhimukkho ahosi.",
  "atk-s0507a0:614_8": "“Paricayena uyyānābhimukho gacchati,",
  "atk-s0507a0:614_9": "nivattemā”ti keci āhaṃsu.",
  "atk-s0507a0:614_10": "Purohito “mā nivattayitthā”ti āha.",
  "atk-s0507a0:614_11": "Ratho kumāraṃ padakkhiṇaṃ katvā ārohanasajjo hutvā aṭṭhāsi,",
  "atk-s0507a0:614_12": "purohito pārupanakaṇṇaṃ apanetvā pādatalāni olokento “tiṭṭhatu ayaṃ dīpo,",
  "atk-s0507a0:614_13": "dvisahassadīpaparivāresu catūsu mahādīpesu ekarajjaṃ kāretuṃ yutto”ti vatvā “tūriyāni paggaṇhatha,",
  "atk-s0507a0:614_14": "punapi paggaṇhathā”ti tikkhattuṃ tūriyāni paggaṇhāpesi.",
  "atk-s0507a0:615_0": "Atha kumāro mukhaṃ vivaritvā oloketvā “kena kammena āgatattha,",
  "atk-s0507a0:615_1": "tātā”ti āha. “Deva,",
  "atk-s0507a0:615_2": "tumhākaṃ rajjaṃ pāpuṇātī”ti.",
  "atk-s0507a0:615_3": "“Tumhākaṃ rājā kaha”nti?",
  "atk-s0507a0:615_4": "“Divaṅgato, sāmī”ti.",
  "atk-s0507a0:615_5": "“Kati divasā atikkantā”ti?",
  "atk-s0507a0:615_6": "“Ajja sattamo divaso”ti.",
  "atk-s0507a0:615_7": "“Putto vā dhītā vā natthī”ti?",
  "atk-s0507a0:615_8": "“Dhītā atthi, deva,",
  "atk-s0507a0:615_9": "putto natthī”ti.",
  "atk-s0507a0:615_10": "“Tena hi karissāmi rajja”nti.",
  "atk-s0507a0:615_11": "Te tāvadeva abhisekamaṇḍapaṃ katvā rājadhītaraṃ sabbālaṅkārehi alaṅkaritvā uyyānaṃ ānetvā kumārassa abhisekaṃ akaṃsu.",
  "atk-s0507a0:616_0": "Athassa katābhisekassa satasahassagghanikaṃ vatthaṃ upanesuṃ.",
  "atk-s0507a0:616_1": "So “kimidaṃ,",
  "atk-s0507a0:616_2": "tātā”ti āha.",
  "atk-s0507a0:616_3": "“Nivāsanavatthaṃ, devā”ti. “Nanu, tātā,",
  "atk-s0507a0:616_4": "thūla”nti?",
  "atk-s0507a0:616_5": "“Manussānaṃ paribhogavatthesu ito sukhumataraṃ natthi, devā”ti.",
  "atk-s0507a0:616_6": "“Tumhākaṃ rājā evarūpaṃ nivāsesī”ti? “Āma, devā”ti.",
  "atk-s0507a0:616_7": "“Na maññe puññavā tumhākaṃ rājā suvaṇṇabhiṅkāraṃ āharatha,",
  "atk-s0507a0:616_8": "labhissāmi vattha”nti.",
  "atk-s0507a0:616_9": "Suvaṇṇabhiṅkāraṃ āhariṃsu.",
  "atk-s0507a0:616_10": "So uṭṭhāya hatthe dhovitvā mukhaṃ vikkhāletvā hatthena udakaṃ ādāya puratthimadisāyaṃ abbhukkiri.",
  "atk-s0507a0:616_11": "Tadā ghanapathaviṃ bhinditvā aṭṭha kapparukkhā uṭṭhahiṃsu.",
  "atk-s0507a0:616_12": "Puna udakaṃ gahetvā dakkhiṇāya pacchimāya uttarāyāti evaṃ catūsu disāsu abbhukkiri.",
  "atk-s0507a0:616_13": "Sabbadisāsu aṭṭha aṭṭha katvā dvattiṃsa kapparukkhā uṭṭhahiṃsu.",
  "atk-s0507a0:616_14": "Ekekāya disāya soḷasa soḷasa katvā catusaṭṭhi kammarukkhāti keci vadanti.",
  "atk-s0507a0:616_15": "So ekaṃ dibbadussaṃ nivāsetvā ekaṃ pārupitvā “nandarañño vijite suttakantikā itthiyo mā suttaṃ kantiṃsūti",
  "atk-s0507a0:616_16": "bheriṃ carāpethā”ti vatvā chattaṃ ussāpetvā alaṅkatapaṭiyatto hatthikkhandhavaragato nagaraṃ pavisitvā",
  "atk-s0507a0:616_17": "pāsādaṃ āruyha mahāsampattiṃ anubhavi.",
  "atk-s0507a0:617_0": "Evaṃ gacchante kāle ekadivasaṃ devī rañño sampattiṃ disvā “aho tapassī”ti kāruññākāraṃ dassesi. “Kimidaṃ,",
  "atk-s0507a0:617_1": "devī”ti ca puṭṭhā “atimahatī te, deva, sampatti.",
  "atk-s0507a0:617_2": "Atīte addhani kalyāṇaṃ akattha,",
  "atk-s0507a0:617_3": "idāni anāgatassa atthāya kusalaṃ na karothā”ti āha.",
  "atk-s0507a0:617_4": "“Kassa dema?",
  "atk-s0507a0:617_5": "Sīlavanto natthī”ti. “Asuñño, deva,",
  "atk-s0507a0:617_6": "jambudīpo arahantehi,",
  "atk-s0507a0:617_7": "tumhe dānameva sajjetha,",
  "atk-s0507a0:617_8": "ahaṃ arahante lacchāmī”ti āha.",
  "atk-s0507a0:617_9": "Punadivase rājā mahārahaṃ dānaṃ sajjāpesi.",
  "atk-s0507a0:617_10": "Devī “sace imissāya disāya arahanto atthi,",
  "atk-s0507a0:617_11": "idhāgantvā amhākaṃ bhikkhaṃ gaṇhantū”ti adhiṭṭhahitvā uttaradisābhimukhā urena nipajji.",
  "atk-s0507a0:617_12": "Nipannamattāya eva deviyā himavante vasantānaṃ padumavatiyā puttānaṃ pañcasatānaṃ paccekabuddhānaṃ jeṭṭhako mahāpadumapaccekabuddho bhātike āmantesi –",
  "atk-s0507a0:617_13": "“mārisā nandarājā tumhe nimanteti,",
  "atk-s0507a0:617_14": "adhivāsetha tassā”ti.",
  "atk-s0507a0:617_15": "Te adhivāsetvā tāvadeva ākāsenāgantvā uttaradvāre otariṃsu.",
  "atk-s0507a0:617_16": "Manussā “pañcasatā, deva,",
  "atk-s0507a0:617_17": "paccekabuddhā āgatā”ti rañño ārocesuṃ.",
  "atk-s0507a0:617_18": "Rājā saddhiṃ deviyā āgantvā vanditvā pattaṃ gahetvā paccekabuddhe pāsādaṃ āropetvā tattha tesaṃ dānaṃ datvā bhattakiccāvasāne rājā saṅghattherassa,",
  "atk-s0507a0:617_19": "devī saṅghanavakassa pādamūle nipajjitvā “ayyā,",
  "atk-s0507a0:617_20": "paccayehi na kilamissanti,",
  "atk-s0507a0:617_21": "mayaṃ puññena na hāyissāma,",
  "atk-s0507a0:617_22": "amhākaṃ idha nivāsāya paṭiññaṃ dethā”ti paṭiññaṃ kāretvā uyyāne nivāsaṭṭhānāni kāretvā yāvajīvaṃ paccekabuddhe",
  "atk-s0507a0:617_23": "upaṭṭhahitvā tesu parinibbutesu sādhukīḷitaṃ kāretvā gandhadāruādīhi sarīrakiccaṃ kāretvā dhātuyo gahetvā",
  "atk-s0507a0:617_24": "cetiyaṃ patiṭṭhāpetvā “evarūpānampi nāma mahānubhāvānaṃ mahesīnaṃ maraṇaṃ bhavissati,",
  "atk-s0507a0:617_25": "kimaṅgaṃ pana mādisāna”nti saṃvegajāto jeṭṭhaputtaṃ rajje patiṭṭhāpetvā sayaṃ tāpasapabbajjaṃ pabbaji.",
  "atk-s0507a0:617_26": "Devīpi “raññe pabbajite ahaṃ kiṃ karissāmī”ti pabbaji.",
  "atk-s0507a0:617_27": "Dvepi uyyāne vasantā jhānāni nibbattetvā jhānasukhena vītināmetvā āyupariyosāne brahmaloke nibbattiṃsu.",
  "atk-s0507a0:617_28": "So kira nandarājā amhākaṃ satthu mahāsāvako mahākassapatthero ahosī,",
  "atk-s0507a0:617_29": "tassa aggamahesī bhaddā kāpilānī nāma.",
  "atk-s0507a0:618_0": "Ayaṃ pana nandarājā dasa vassasahassāni sayaṃ dibbavatthāni paridahanto sabbameva attano vijitaṃ uttarakurusadisaṃ",
  "atk-s0507a0:618_1": "karonto āgatāgatānaṃ manussānaṃ dibbadussāni adāsi.",
  "atk-s0507a0:618_2": "Tayidaṃ dibbavatthasamiddhiṃ sandhāya sā petī āha “yāvatā nandarājassa,",
  "atk-s0507a0:618_3": "vijitasmiṃ paṭicchadā”ti.",
  "atk-s0507a0:618_4": "Tattha vijitasminti raṭṭhe.",
  "atk-s0507a0:618_5": "Paṭicchadāti vatthāni.",
  "atk-s0507a0:618_6": "Tāni hi paṭicchādenti etehīti “paṭicchadā”ti vuccanti.",
  "atk-s0507a0:619_0": "111.",
  "atk-s0507a0:619_1": "Idāni sā petī “nandarājasamiddhitopi etarahi mayhaṃ samiddhi vipulatarā”ti dassentī “tato bahutarā, bhante,",
  "atk-s0507a0:619_2": "vatthānacchādanāni me”tiādimāha.",
  "atk-s0507a0:619_3": "Tattha tatoti nandarājassa pariggahabhūtavatthatopi bahutarāni mayhaṃ vatthacchādanānīti attho.",
  "atk-s0507a0:619_4": "Vatthānacchādanānīti nivāsanavatthāni ceva pārupanavatthāni ca.",
  "atk-s0507a0:619_5": "Koseyyakambalīyānīti koseyyāni ceva kambalāni ca.",
  "atk-s0507a0:619_6": "Khomakappāsikānīti khomavatthāni ceva kappāsamayavatthāni ca.",
  "atk-s0507a0:620_0": "112.",
  "atk-s0507a0:620_1": "Vipulāti āyāmato ca vitthārato ca vipulā.",
  "atk-s0507a0:620_2": "Mahagghāti mahagghavasena mahantā mahārahā.",
  "atk-s0507a0:620_3": "Ākāsevalambareti ākāseyeva olambamānā tiṭṭhanti.",
  "atk-s0507a0:620_4": "Yaṃ yañhi manaso piyanti yaṃ yaṃ mayhaṃ manaso piyaṃ,",
  "atk-s0507a0:620_5": "taṃ taṃ gahetvā paridahāmi pārupāmi cāti yojanā.",
  "atk-s0507a0:621_0": "113.",
  "atk-s0507a0:621_1": "Thālakassa ca pānīyaṃ,",
  "atk-s0507a0:621_2": "vipākaṃ passa yādisanti thālakapūraṇamattaṃ pānīyaṃ dinnaṃ anumoditaṃ,",
  "atk-s0507a0:621_3": "tassa pana vipākaṃ yādisaṃ yāva mahantaṃ passāti dassentī “gambhīrā caturassā cā”tiādimāha.",
  "atk-s0507a0:621_4": "Tattha gambhīrāti agādhā.",
  "atk-s0507a0:621_5": "Caturassāti caturassasaṇṭhānā.",
  "atk-s0507a0:621_6": "Pokkharaññoti pokkharaṇiyo.",
  "atk-s0507a0:621_7": "Sunimmitāti kammānubhāveneva suṭṭhu nimmitā.",
  "atk-s0507a0:622_0": "114.",
  "atk-s0507a0:622_1": "Setodakāti setaudakā setavālukasamparikiṇṇā.",
  "atk-s0507a0:622_2": "Suppatitthāti sundaratitthā.",
  "atk-s0507a0:622_3": "Sītāti sītalodakā.",
  "atk-s0507a0:622_4": "Appaṭigandhiyāti paṭikūlagandharahitā surabhigandhā.",
  "atk-s0507a0:622_5": "Vārikiñjakkhapūritāti kamalakuvalayādīnaṃ kesarasañchannena vārinā paripuṇṇā.",
  "atk-s0507a0:623_0": "115.",
  "atk-s0507a0:623_1": "Sāhanti sā ahaṃ.",
  "atk-s0507a0:623_2": "Ramāmīti ratiṃ vindāmi.",
  "atk-s0507a0:623_3": "Kīḷāmīti indriyāni paricāremi.",
  "atk-s0507a0:623_4": "Modāmīti bhogasampattiyā pamuditā homi.",
  "atk-s0507a0:623_5": "Akutobhayāti kutocipi asañjātabhayā,",
  "atk-s0507a0:623_6": "serī sukhavihārinī homi. Bhante,",
  "atk-s0507a0:623_7": "vanditumāgatāti, bhante,",
  "atk-s0507a0:623_8": "imissā dibbasampattiyā paṭilābhassa kāraṇabhūtaṃ tvaṃ vandituṃ āgatā upagatāti attho.",
  "atk-s0507a0:623_9": "Yaṃ panettha atthato avibhattaṃ,",
  "atk-s0507a0:623_10": "taṃ tattha tattha vuttameva.",
  "atk-s0507a0:624_0": "Evaṃ tāya petiyā vutte āyasmā sāriputto iṭṭhakavatiyaṃ dīgharājiyanti gāmadvayavāsikesu attano santikaṃ",
  "atk-s0507a0:624_1": "upagatesu manussesu imamatthaṃ vitthārato kathento saṃvejetvā saṃsāramocanapāpakammato mocetvā upāsakabhāve",
  "atk-s0507a0:624_2": "patiṭṭhāpesi.",
  "atk-s0507a0:624_3": "Sā pavatti bhikkhūsu pākaṭā jātā.",
  "atk-s0507a0:624_4": "Taṃ bhikkhū bhagavato ārocesuṃ.",
  "atk-s0507a0:624_5": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi,",
  "atk-s0507a0:624_6": "sā desanā mahājanassa sātthikā ahosīti.",
  "atk-s0507a0:625_0": "Saṃsāramocakapetivatthuvaṇṇanā niṭṭhitā.",
  "atk-s0507a0:626_0": "2. Sāriputtattheramātupetivatthuvaṇṇanā",
  "atk-s0507a0:627_0": "Naggā dubbaṇṇarūpāsīti idaṃ satthari veḷuvane viharante āyasmato sāriputtattherassa ito pañcamāya jātiyā mātubhūtaṃ petiṃ ārabbha vuttaṃ.",
  "atk-s0507a0:627_1": "Ekadivasaṃ āyasmā ca sāriputto āyasmā ca mahāmoggallāno āyasmā ca anuruddho āyasmā ca kappino rājagahassa avidūre aññatarasmiṃ araññāyatane viharanti.",
  "atk-s0507a0:627_2": "Tena ca samayena bārāṇasiyaṃ aññataro brāhmaṇo aḍḍho mahaddhano mahābhogo samaṇabrāhmaṇakapaṇaddhikavanibbakayācakānaṃ",
  "atk-s0507a0:627_3": "opānabhūto annapānavatthasayanādīni deti.",
  "atk-s0507a0:627_4": "Dento ca āgatāgatānaṃ yathākālaṃ yathārahañca pādodakapādabbhañjanādidānānupubbakaṃ sabbābhideyyaṃ paṭipanno hoti,",
  "atk-s0507a0:627_5": "purebhattaṃ bhikkhū annapānādinā sakkaccaṃ parivisati.",
  "atk-s0507a0:627_6": "So desantaraṃ gacchanto bhariyaṃ āha – “bhoti,",
  "atk-s0507a0:627_7": "yathāpaññattaṃ imaṃ dānavidhiṃ aparihāpentī sakkaccaṃ anupatiṭṭhāhī”ti.",
  "atk-s0507a0:627_8": "Sā “sādhū”ti paṭissuṇitvā tasmiṃ pakkante eva tāva bhikkhūnaṃ paññattaṃ dānavidhiṃ pacchindi,",
  "atk-s0507a0:627_9": "addhikānaṃ pana nivāsatthāya upagatānaṃ gehapiṭṭhito chaḍḍitaṃ jarasālaṃ dassesi “ettha vasathā”ti.",
  "atk-s0507a0:627_10": "Annapānādīnaṃ atthāya tattha addhikesu āgatesu “gūthaṃ khādatha,",
  "atk-s0507a0:627_11": "muttaṃ pivatha,",
  "atk-s0507a0:627_12": "lohitaṃ pivatha,",
  "atk-s0507a0:627_13": "tumhākaṃ mātu matthaluṅgaṃ khādathā”ti yaṃ yaṃ asuci jegucchaṃ,",
  "atk-s0507a0:627_14": "tassa tassa nāmaṃ gahetvā niṭṭhuraṃ vadati.",
  "atk-s0507a0:628_0": "Sā aparena samayena kālaṃ katvā kammānubhāvukkhittā petayoniyaṃ nibbattitvā attano vacīduccaritānurūpaṃ",
  "atk-s0507a0:628_1": "dukkhaṃ anubhavantī purimajātisambandhaṃ anussaritvā āyasmato sāriputtassa santikaṃ upasaṅkamitukāmā",
  "atk-s0507a0:628_2": "tassa vihāradvāraṃ sampāpuṇi,",
  "atk-s0507a0:628_3": "tassa vihāradvāradevatāyo vihārappavesanaṃ nivāresuṃ.",
  "atk-s0507a0:628_4": "Sā kira ito pañcamāya jātiyā therassa mātubhūtapubbā,",
  "atk-s0507a0:628_5": "tasmā evamāha –",
  "atk-s0507a0:628_6": "“ahaṃ ayyassa sāriputtattherassa ito pañcamāya jātīyā mātā,",
  "atk-s0507a0:628_7": "detha me dvārappavesanaṃ theraṃ daṭṭhu”nti.",
  "atk-s0507a0:628_8": "Taṃ sutvā devatā tassā pavesanaṃ anujāniṃsu.",
  "atk-s0507a0:628_9": "Sā pavisitvā caṅkamanakoṭiyaṃ ṭhatvā therassa attānaṃ dassesi.",
  "atk-s0507a0:628_10": "Thero taṃ disvā karuṇāya sañcoditamānaso hutvā –",
  "atk-s0507a0:629_0": "116.",
  "atk-s0507a0:630_0": "“Naggā dubbaṇṇarūpāsi, kisā dhamanisanthatā;",
  "atk-s0507a0:631_0": "Upphāsulike kisike, kā nu tvaṃ idha tiṭṭhasī”ti. –",
  "atk-s0507a0:632_0": "Gāthāya pucchi. Sā therena puṭṭhā paṭivacanaṃ dentī –",
  "atk-s0507a0:633_0": "117.",
  "atk-s0507a0:634_0": "“Ahaṃ te sakiyā mātā, pubbe aññāsu jātīsu;",
  "atk-s0507a0:635_0": "Upapannā pettivisayaṃ, khuppipāsasamappitā.",
  "atk-s0507a0:636_0": "118.",
  "atk-s0507a0:637_0": "“Chaḍḍitaṃ khipitaṃ kheḷaṃ, siṅghāṇikaṃ silesumaṃ;",
  "atk-s0507a0:638_0": "Vasañca ḍayhamānānaṃ, vijātānañca lohitaṃ.",
  "atk-s0507a0:639_0": "119.",
  "atk-s0507a0:640_0": "“Vaṇikānañca yaṃ ghāna-sīsacchinnāna lohitaṃ;",
  "atk-s0507a0:641_0": "Khudāparetā bhuñjāmi, icchipurisanissitaṃ.",
  "atk-s0507a0:642_0": "120.",
  "atk-s0507a0:643_0": "“Pubbalohitaṃ bhakkhāmi, pasūnaṃ mānusāna ca;",
  "atk-s0507a0:644_0": "Aleṇā anagārā ca, nīlamañcaparāyaṇā.",
  "atk-s0507a0:645_0": "121.",
  "atk-s0507a0:646_0": "“Dehi puttaka me dānaṃ, datvā anvādisāhi me;",
  "atk-s0507a0:647_0": "Appeva nāma mucceyyaṃ, pubbalohitabhojanā”ti. – pañcagāthā abhāsi;",
  "atk-s0507a0:648_0": "117.",
  "atk-s0507a0:648_1": "Tattha ahaṃ te sakiyā mātāti ahaṃ tuyhaṃ jananibhāvato sakiyā mātā.",
  "atk-s0507a0:648_2": "Pubbe aññāsu jātīsūti mātā hontīpi na imissaṃ jātiyaṃ,",
  "atk-s0507a0:648_3": "atha kho pubbe aññāsu jātīsu,",
  "atk-s0507a0:648_4": "ito pañcamiyanti daṭṭhabbaṃ.",
  "atk-s0507a0:648_5": "Upapannā pettivisayanti paṭisandhivasena petalokaṃ upagatā.",
  "atk-s0507a0:648_6": "Khuppipāsasamappitāti khudāya ca pipāsāya ca abhibhūtā,",
  "atk-s0507a0:648_7": "nirantaraṃ jighacchāpipāsāhi abhibhuyyamānāti attho.",
  "atk-s0507a0:649_0": "118- 119.",
  "atk-s0507a0:649_1": "Chaḍḍitanti ucchiṭṭhakaṃ,",
  "atk-s0507a0:649_2": "vantanti attho.",
  "atk-s0507a0:649_3": "Khipitanti khipitena saddhiṃ mukhato nikkhantamalaṃ.",
  "atk-s0507a0:649_4": "Kheḷanti niṭṭhubhaṃ.",
  "atk-s0507a0:649_5": "Siṅghāṇikanti matthaluṅgato vissanditvā nāsikāya nikkhantamalaṃ.",
  "atk-s0507a0:649_6": "Silesumanti semhaṃ.",
  "atk-s0507a0:649_7": "Vasañca ḍayhamānānanti citakasmiṃ ḍayhamānānaṃ kaḷevarānaṃ vasātelañca.",
  "atk-s0507a0:649_8": "Vijātānañca lohitanti pasūtānaṃ itthīnaṃ lohitaṃ,",
  "atk-s0507a0:649_9": "gabbhamalaṃ ca-",
  "atk-s0507a0:649_10": "saddena saṅgaṇhāti.",
  "atk-s0507a0:649_11": "Vaṇikānanti sañjātavaṇānaṃ.",
  "atk-s0507a0:649_12": "Yanti yaṃ lohitanti sambandho.",
  "atk-s0507a0:649_13": "Ghānasīsacchinnānanti ghānacchinnānaṃ sīsacchinnānañca yaṃ lohitaṃ,",
  "atk-s0507a0:649_14": "taṃ bhuñjāmīti yojanā.",
  "atk-s0507a0:649_15": "Desanāsīsametaṃ “ghānasīsacchinnāna”nti,",
  "atk-s0507a0:649_16": "yasmā hatthapādādicchinnānampi lohitaṃ bhuñjāmiyeva.",
  "atk-s0507a0:649_17": "Tathā “vaṇikāna”nti iminā tesampi lohitaṃ saṅgahitanti daṭṭhabbaṃ.",
  "atk-s0507a0:649_18": "Khudāparetāti jighacchābhibhūtā hutvā.",
  "atk-s0507a0:649_19": "Itthipurisanissitanti itthipurisasarīranissitaṃ yathāvuttaṃ aññañca cammamaṃsanhārupubbādikaṃ paribhuñjāmīti dasseti.",
  "atk-s0507a0:650_0": "120- 121.",
  "atk-s0507a0:650_1": "Pasūnanti ajagomahiṃsādīnaṃ.",
  "atk-s0507a0:650_2": "Aleṇāti asaraṇā.",
  "atk-s0507a0:650_3": "Anagārāti anāvāsā.",
  "atk-s0507a0:650_4": "Nīlamañcaparāyaṇāti susāne chaḍḍitamalamañcasayanā.",
  "atk-s0507a0:650_5": "Atha vā nīlāti chārikaṅgārabahulā susānabhūmi adhippetā,",
  "atk-s0507a0:650_6": "taṃyeva mañcaṃ viya adhisayanāti attho.",
  "atk-s0507a0:650_7": "Anvādisāhi meti yathā dinnaṃ dakkhiṇaṃ mayhaṃ upakappati,",
  "atk-s0507a0:650_8": "tathā uddisa pattidānaṃ dehi.",
  "atk-s0507a0:650_9": "Appeva nāma mucceyyaṃ,",
  "atk-s0507a0:650_10": "pubbalohitabhojanāti tava uddisanena etasmā pubbalohitabhojanā petajīvikā api nāma mucceyyaṃ.",
  "atk-s0507a0:651_0": "Taṃ sutvā āyasmā sāriputtatthero dutiyadivase mahāmoggallānattherādike tayo there āmantetvā tehi saddhiṃ",
  "atk-s0507a0:651_1": "rājagahe piṇḍāya caranto rañño bimbisārassa nivesanaṃ agamāsi.",
  "atk-s0507a0:651_2": "Rājā there disvā vanditvā “kiṃ, bhante,",
  "atk-s0507a0:651_3": "āgatatthā”ti āgamanakāraṇaṃ pucchi.",
  "atk-s0507a0:651_4": "Āyasmā mahāmoggallāno taṃ pavattiṃ rañño ārocesi.",
  "atk-s0507a0:651_5": "Rājā “aññātaṃ,",
  "atk-s0507a0:651_6": "bhante”ti vatvā there vissajjetvā sabbakammikaṃ amaccaṃ pakkosāpetvā āṇāpesi “nagarassa avidūre vivitte",
  "atk-s0507a0:651_7": "chāyūdakasampanne ṭhāne catasso kuṭiyo kārehī”ti.",
  "atk-s0507a0:651_8": "Antepure ca pahonakavisesavasena tidhā vibhajitvā catasso kuṭiyo paṭicchāpesi,",
  "atk-s0507a0:651_9": "sayañca tattha gantvā kātabbayuttakaṃ akāsi.",
  "atk-s0507a0:651_10": "Niṭṭhitāsu kuṭikāsu sabbaṃ balikaraṇaṃ sajjāpetvā annapānavatthādīni buddhappamukhassa cātuddisassa bhikkhusaṅghassa",
  "atk-s0507a0:651_11": "anucchavike sabbaparikkhāre ca upaṭṭhāpetvā āyasmato sāriputtattherassa taṃ sabbaṃ niyyādesi.",
  "atk-s0507a0:651_12": "Atha thero taṃ petiṃ uddissa taṃ sabbaṃ buddhappamukhassa cātuddisassa bhikkhusaṅghassa adāsi.",
  "atk-s0507a0:651_13": "Sā petī taṃ anumoditvā devaloke nibbattitvā sabbakāmasamiddhā ca hutvā aparadivase āyasmato mahāmoggallānattherassa",
  "atk-s0507a0:651_14": "santikaṃ upagantvā vanditvā aṭṭhāsi.",
  "atk-s0507a0:651_15": "Taṃ thero paṭipucchi,",
  "atk-s0507a0:651_16": "sā attano petūpapattiṃ puna devūpapattiñca vitthārato kathesi.",
  "atk-s0507a0:651_17": "Tena vuttaṃ –",
  "atk-s0507a0:652_0": "122.",
  "atk-s0507a0:653_0": "“Mātuyā vacanaṃ sutvā, upatissonukampako;",
  "atk-s0507a0:654_0": "Āmantayi moggallānaṃ, anuruddhañca kappinaṃ.",
  "atk-s0507a0:655_0": "123.",
  "atk-s0507a0:656_0": "“Catasso kuṭiyo katvā, saṅghe cātuddise adā;",
  "atk-s0507a0:657_0": "Kuṭiyo annapānañca, mātu dakkhiṇamādisī.",
  "atk-s0507a0:658_0": "124.",
  "atk-s0507a0:659_0": "“Samanantarānuddiṭṭhe, vipāko udapajjatha;",
  "atk-s0507a0:660_0": "Bhojanaṃ pānīyaṃ vatthaṃ, dakkhiṇāya idaṃ phalaṃ.",
  "atk-s0507a0:661_0": "125.",
  "atk-s0507a0:662_0": "“Tato suddhā sucivasanā, kāsikuttamadhārinī;",
  "atk-s0507a0:663_0": "Vicittavatthābharaṇā, kolikaṃ upasaṅkamī”ti.",
  "atk-s0507a0:664_0": "123.",
  "atk-s0507a0:664_1": "Tattha saṅghe cātuddise adāti cātuddisassa saṅghassa adāsi,",
  "atk-s0507a0:664_2": "niyyādesīti attho.",
  "atk-s0507a0:664_3": "Sesaṃ vuttatthameva.",
  "atk-s0507a0:665_0": "Athāyasmā mahāmoggallāno taṃ petiṃ –",
  "atk-s0507a0:666_0": "126.",
  "atk-s0507a0:667_0": "“Abhikkantena vaṇṇena, yā tvaṃ tiṭṭhasi devate;",
  "atk-s0507a0:668_0": "Obhāsentī disā sabbā, osadhī viya tārakā.",
  "atk-s0507a0:669_0": "127.",
  "atk-s0507a0:670_0": "“Kena tetādiso vaṇṇo, tena te idha mijjhati;",
  "atk-s0507a0:671_0": "Uppajjanti ca te bhogā, ye keci manaso piyā.",
  "atk-s0507a0:672_0": "128.",
  "atk-s0507a0:673_0": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0507a0:674_0": "Kenāsi evaṃ jalitānubhāvā,",
  "atk-s0507a0:675_0": "Vaṇṇo ca te sabbadisā pabhāsatī”ti. – pucchi;",
  "atk-s0507a0:676_0": "129- 133.",
  "atk-s0507a0:676_1": "Atha sā “sāriputtassāhaṃ mātā”tiādinā vissajjesi.",
  "atk-s0507a0:676_2": "Sesaṃ vuttatthameva.",
  "atk-s0507a0:676_3": "Athāyasmā mahāmoggallāno taṃ pavattiṃ bhagavato ārocesi.",
  "atk-s0507a0:676_4": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi,",
  "atk-s0507a0:676_5": "sā desanā mahājanassa sātthikā ahosīti.",
  "atk-s0507a0:677_0": "Sāriputtattheramātupetivatthuvaṇṇanā niṭṭhitā.",
  "atk-s0507a0:678_0": "3. Mattāpetivatthuvaṇṇanā",
  "atk-s0507a0:679_0": "Naggā dubbaṇṇarūpāsīti idaṃ satthari jetavane viharante mattaṃ nāma petiṃ ārabbha vuttaṃ.",
  "atk-s0507a0:679_1": "Sāvatthiyaṃ kira aññataro kuṭumbiko saddho pasanno ahosi.",
  "atk-s0507a0:679_2": "Tassa bhariyā assaddhā appasannā kodhanā vañjhā ca ahosi nāmena mattā nāma.",
  "atk-s0507a0:679_3": "Atha so kuṭumbiko kulavaṃsūpacchedanabhayena sadisakulato tissaṃ nāma aññaṃ kaññaṃ ānesi.",
  "atk-s0507a0:679_4": "Sā ahosi saddhā pasannā sāmino ca piyā manāpā,",
  "atk-s0507a0:679_5": "sā nacirasseva gabbhinī hutvā dasamāsaccayena puttaṃ vijāyi,",
  "atk-s0507a0:679_6": "“bhūto”tissa nāmaṃ ahosi.",
  "atk-s0507a0:679_7": "Sā gehassāminī hutvā cattāro bhikkhū sakkaccaṃ upaṭṭhahi,",
  "atk-s0507a0:679_8": "vañjhā pana taṃ usūyati.",
  "atk-s0507a0:680_0": "Tā ubhopi ekasmiṃ divase sīsaṃ nhatvā allakesā aṭṭhaṃsu,",
  "atk-s0507a0:680_1": "kuṭumbiko guṇavasena tissāya ābaddhasineho manuññena hadayena tāya saddhiṃ bahuṃ sallapanto aṭṭhāsi.",
  "atk-s0507a0:680_2": "Taṃ asahamānā mattā issāpakatā gehe sammajjitvā ṭhapitaṃ saṅkāraṃ tissāya matthake okiri.",
  "atk-s0507a0:680_3": "Sā aparena samayena kālaṃ katvā petayoniyaṃ nibbattitvā attano kammabalena pañcavidhaṃ dukkhaṃ anubhavati.",
  "atk-s0507a0:680_4": "Taṃ pana dukkhaṃ pāḷito eva viññāyati.",
  "atk-s0507a0:680_5": "Athekadivasaṃ sā petī sañjhāya vītivattāya gehassa piṭṭhipasse nhāyantiyā tissāya attānaṃ dassesi.",
  "atk-s0507a0:680_6": "Taṃ disvā tissā –",
  "atk-s0507a0:681_0": "134.",
  "atk-s0507a0:682_0": "“Naggā dubbaṇṇarūpāsi, kisā dhamanisanthatā;",
  "atk-s0507a0:683_0": "Upphāsulike kisike, kā nu tvaṃ idha tiṭṭhasī”ti. –",
  "atk-s0507a0:684_0": "Gāthāya paṭipucchi. Itarā –",
  "atk-s0507a0:685_0": "135.",
  "atk-s0507a0:686_0": "“Ahaṃ mattā tuvaṃ tissā, sapattī te pure ahuṃ;",
  "atk-s0507a0:687_0": "Pāpakammaṃ karitvāna, petalokaṃ ito gatā”ti. –",
  "atk-s0507a0:688_0": "Gāthāya paṭivacanaṃ adāsi.",
  "atk-s0507a0:688_1": "Tattha ahaṃ mattā tuvaṃ tissāti ahaṃ mattā nāma,",
  "atk-s0507a0:688_2": "tuvaṃ tissā nāma.",
  "atk-s0507a0:688_3": "Pureti purimattabhāve.",
  "atk-s0507a0:688_4": "Teti tuyhaṃ sapattī ahuṃ,",
  "atk-s0507a0:688_5": "ahosinti attho.",
  "atk-s0507a0:688_6": "Puna tissā –",
  "atk-s0507a0:689_0": "136.",
  "atk-s0507a0:690_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a0:691_0": "Kissakammavipākena, petalokaṃ ito gatā”ti. –",
  "atk-s0507a0:692_0": "Gāthāya katakammaṃ pucchi. Puna itarā –",
  "atk-s0507a0:693_0": "137.",
  "atk-s0507a0:694_0": "“Caṇḍī ca pharusā cāsiṃ, issukī maccharī saṭhā;",
  "atk-s0507a0:695_0": "Tāhaṃ duruttaṃ vatvāna, petalokaṃ ito gatā”ti. –",
  "atk-s0507a0:696_0": "Gāthāya attanā katakammaṃ ācikkhi.",
  "atk-s0507a0:696_1": "Tattha caṇḍīti kodhanā.",
  "atk-s0507a0:696_2": "Pharusāti pharusavacanā.",
  "atk-s0507a0:696_3": "Āsinti ahosiṃ.",
  "atk-s0507a0:696_4": "Tāhanti taṃ ahaṃ.",
  "atk-s0507a0:696_5": "Duruttanti dubbhāsitaṃ niratthakavacanaṃ.",
  "atk-s0507a0:696_6": "Ito parampi tāsaṃ vacanapaṭivacanavaseneva gāthā pavattā –",
  "atk-s0507a0:697_0": "138.",
  "atk-s0507a0:698_0": "“Sabbaṃ ahampi jānāmi, yathā tvaṃ caṇḍikā ahu;",
  "atk-s0507a0:699_0": "Aññañca kho taṃ pucchāmi, kenāsi paṃsukunthitā.",
  "atk-s0507a0:700_0": "139.",
  "atk-s0507a0:701_0": "“Sīsaṃnhātā tuvaṃ āsi, sucivatthā alaṅkatā;",
  "atk-s0507a0:702_0": "Ahañca kho adhimattaṃ, samalaṅkatatarā tayā.",
  "atk-s0507a0:703_0": "140.",
  "atk-s0507a0:704_0": "“Tassā me pekkhamānāya, sāmikena samantayi;",
  "atk-s0507a0:705_0": "Tato me issā vipulā, kodho me samajāyatha.",
  "atk-s0507a0:706_0": "141.",
  "atk-s0507a0:707_0": "“Tato paṃsuṃ gahetvāna, paṃsunā tañhi okiriṃ;",
  "atk-s0507a0:708_0": "Tassakammavipākena, tenamhi paṃsukunthitā.",
  "atk-s0507a0:709_0": "142.",
  "atk-s0507a0:710_0": "“Sabbaṃ ahampi jānāmi, paṃsunā maṃ tvamokiri;",
  "atk-s0507a0:711_0": "Aññañca kho taṃ pucchāmi, kena khajjasi kacchuyā.",
  "atk-s0507a0:712_0": "143.",
  "atk-s0507a0:713_0": "“Bhesajjahārī ubhayo, vanantaṃ agamimhase;",
  "atk-s0507a0:714_0": "Tvañca bhesajjamāhari, ahañca kapikacchuno.",
  "atk-s0507a0:715_0": "144.",
  "atk-s0507a0:716_0": "“Tassā tyājānamānāya, seyyaṃ tyāhaṃ samokiriṃ;",
  "atk-s0507a0:717_0": "Tassakammavipākena, tena khajjāmi kacchuyā.",
  "atk-s0507a0:718_0": "145.",
  "atk-s0507a0:719_0": "“Sabbaṃ ahampi jānāmi, seyyaṃ me tvaṃ samokiri;",
  "atk-s0507a0:720_0": "Aññañca kho taṃ pucchāmi, kenāsi naggiyā tuvaṃ.",
  "atk-s0507a0:721_0": "146.",
  "atk-s0507a0:722_0": "“Sahāyānaṃ samayo āsi, ñātīnaṃ samitī ahu;",
  "atk-s0507a0:723_0": "Tvañca āmantitā āsi, sasāminī no ca khohaṃ.",
  "atk-s0507a0:724_0": "147.",
  "atk-s0507a0:725_0": "“Tassā tyājānamānāya, dussaṃ tyāhaṃ apānudiṃ;",
  "atk-s0507a0:726_0": "Tassakammavipākena, tenamhi naggiyā ahaṃ.",
  "atk-s0507a0:727_0": "148.",
  "atk-s0507a0:728_0": "“Sabbaṃ ahampi jānāmi, dussaṃ me tvaṃ apānudi;",
  "atk-s0507a0:729_0": "Aññañca kho taṃ pucchāmi, kenāsi gūthagandhinī.",
  "atk-s0507a0:730_0": "149.",
  "atk-s0507a0:731_0": "“Tava gandhañca mālañca, paccagghañca vilepanaṃ;",
  "atk-s0507a0:732_0": "Gūthakūpe atāresiṃ, taṃ pāpaṃ pakataṃ mayā;",
  "atk-s0507a0:733_0": "Tassakammavipākena, tenamhi gūthagandhinī.",
  "atk-s0507a0:734_0": "150.",
  "atk-s0507a0:735_0": "“Sabbaṃ ahampi jānāmi, taṃ pāpaṃ pakataṃ tayā;",
  "atk-s0507a0:736_0": "Aññañca kho taṃ pucchāmi, kenāsi duggatā tuvaṃ.",
  "atk-s0507a0:737_0": "151.",
  "atk-s0507a0:738_0": "“Ubhinnaṃ samakaṃ āsi, yaṃ gehe vijjate dhanaṃ;",
  "atk-s0507a0:739_0": "Santesu deyyadhammesu, dīpaṃ nākāsimattano;",
  "atk-s0507a0:740_0": "Tassakammavipākena, tenamhi duggatā ahaṃ.",
  "atk-s0507a0:741_0": "152.",
  "atk-s0507a0:742_0": "“Tadeva maṃ tvaṃ avaca, pāpakammaṃ nisevasi;",
  "atk-s0507a0:743_0": "Na hi pāpehi kammehi, sulabhā hoti suggati.",
  "atk-s0507a0:744_0": "153.",
  "atk-s0507a0:745_0": "“Vāmato maṃ tvaṃ paccesi, athopi maṃ usūyasi;",
  "atk-s0507a0:746_0": "Passa pāpānaṃ kammānaṃ, vipāko hoti yādiso.",
  "atk-s0507a0:747_0": "154.",
  "atk-s0507a0:748_0": "“Te gharā tā ca dāsiyo, tānevābharaṇānime;",
  "atk-s0507a0:749_0": "Te aññe paricārenti, na bhogā honti sassatā.",
  "atk-s0507a0:750_0": "155.",
  "atk-s0507a0:751_0": "“Idāni bhūtassa pitā, āpaṇā gehamehiti;",
  "atk-s0507a0:752_0": "Appeva te dade kiñci, mā su tāva ito agā.",
  "atk-s0507a0:753_0": "156.",
  "atk-s0507a0:754_0": "“Naggā dubbaṇṇarūpāmhi, kisā dhamanisanthatā;",
  "atk-s0507a0:755_0": "Kopīnametaṃ itthīnaṃ, mā maṃ bhūtapitāddasa.",
  "atk-s0507a0:756_0": "157.",
  "atk-s0507a0:757_0": "“Handa kiṃ vā tyāhaṃ dammi, kiṃ vā teca karomahaṃ;",
  "atk-s0507a0:758_0": "Yena tvaṃ sukhitā assa, sabbakāmasamiddhinī.",
  "atk-s0507a0:759_0": "158.",
  "atk-s0507a0:760_0": "“Cattāro bhikkhū saṅghato, cattāro pana puggale;",
  "atk-s0507a0:761_0": "Aṭṭha bhikkhū bhojayitvā, mama dakkhiṇamādisa;",
  "atk-s0507a0:762_0": "Tadāhaṃ sukhitā hessaṃ, sabbakāmasamiddhinī.",
  "atk-s0507a0:763_0": "159.",
  "atk-s0507a0:764_0": "“Sādhūti sā paṭissutvā, bhojayitvāṭṭha bhikkhavo;",
  "atk-s0507a0:765_0": "Vatthehacchādayitvāna, tassā dakkhiṇamādisī.",
  "atk-s0507a0:766_0": "160.",
  "atk-s0507a0:767_0": "“Samanantarānuddiṭṭhe, vipāko udapajjatha;",
  "atk-s0507a0:768_0": "Bhojanacchādanapānīyaṃ, dakkhiṇāya idaṃ phalaṃ.",
  "atk-s0507a0:769_0": "161.",
  "atk-s0507a0:770_0": "“Tato suddhā sucivasanā, kāsikuttamadhārinī;",
  "atk-s0507a0:771_0": "Vicittavatthābharaṇā, sapattiṃ upasaṅkami.",
  "atk-s0507a0:772_0": "162.",
  "atk-s0507a0:773_0": "“Abhikkantena vaṇṇena, yā tvaṃ tiṭṭhasi devate;",
  "atk-s0507a0:774_0": "Obhāsentī disā sabbā, osadhī viya tārakā.",
  "atk-s0507a0:775_0": "163.",
  "atk-s0507a0:776_0": "“Kena tetādiso vaṇṇo, kena te idha mijjhati;",
  "atk-s0507a0:777_0": "Uppajjanti ca te bhogā, ye keci manaso piyā.",
  "atk-s0507a0:778_0": "164.",
  "atk-s0507a0:779_0": "“Pucchāmi taṃ devi mahānubhāve, manussabhūtā kimakāsī puññaṃ;",
  "atk-s0507a0:780_0": "Kenāsi evaṃ jalitānubhāvā, vaṇṇo ca te sabbadisā pabhāsatīti.",
  "atk-s0507a0:781_0": "165.",
  "atk-s0507a0:782_0": "“Ahaṃ mattā tuvaṃ tissā, sapattī te pure ahuṃ;",
  "atk-s0507a0:783_0": "Pāpakammaṃ karitvāna, petalokaṃ ito gatā.",
  "atk-s0507a0:784_0": "166.",
  "atk-s0507a0:785_0": "“Tava dinnena dānena, modāmi akutobhayā;",
  "atk-s0507a0:786_0": "Ciraṃ jīvāhi bhagini, saha sabbehi ñātibhi;",
  "atk-s0507a0:787_0": "Asokaṃ virajaṃ ṭhānaṃ, āvāsaṃ vasavattinaṃ.",
  "atk-s0507a0:788_0": "167.",
  "atk-s0507a0:789_0": "“Idha dhammaṃ caritvāna, dānaṃ datvāna sobhane;",
  "atk-s0507a0:790_0": "Vineyya maccheramalaṃ samūlaṃ, aninditā saggamupehi ṭhāna”nti.",
  "atk-s0507a0:791_0": "138.",
  "atk-s0507a0:791_1": "Tattha sabbaṃ ahampi jānāmi,",
  "atk-s0507a0:791_2": "yathā tvaṃ caṇḍikā ahūti “caṇḍī ca pharusā cāsi”nti yaṃ tayā vuttaṃ,",
  "atk-s0507a0:791_3": "taṃ sabbaṃ ahampi jānāmi,",
  "atk-s0507a0:791_4": "yathā tvaṃ caṇḍikā kodhanā pharusavacanā issukī maccharī saṭhā ca ahosi.",
  "atk-s0507a0:791_5": "Aññañca kho taṃ pucchāmīti aññaṃ puna taṃ idāni pucchāmi.",
  "atk-s0507a0:791_6": "Kenāsi paṃsukunthitāti kena kammena saṅkārapaṃsūti oguṇṭhitā sabbaso okiṇṇasarīrā ahūti attho.",
  "atk-s0507a0:792_0": "139- 40.",
  "atk-s0507a0:792_1": "Sīsaṃnhātāti sasīsaṃ nhātā.",
  "atk-s0507a0:792_2": "Adhimattanti adhikataraṃ.",
  "atk-s0507a0:792_3": "Samalaṅkatatarāti sammā atisayena alaṅkatā.",
  "atk-s0507a0:792_4": "“Adhimattā”ti vā pāṭho,",
  "atk-s0507a0:792_5": "ativiya mattā mānamadamattā,",
  "atk-s0507a0:792_6": "mānanissitāti attho.",
  "atk-s0507a0:792_7": "Tayāti bhotiyā.",
  "atk-s0507a0:792_8": "Sāmikena samantayīti sāmikena saddhiṃ allopasallāpavasena kathesi.",
  "atk-s0507a0:793_0": "142- 144.",
  "atk-s0507a0:793_1": "Khajjasi kacchuyāti kacchurogena khādīyasi,",
  "atk-s0507a0:793_2": "bādhīyasīti attho.",
  "atk-s0507a0:793_3": "Bhesajjahārīti bhesajjahāriniyo osadhahārikāyo.",
  "atk-s0507a0:793_4": "Ubhayoti duve,",
  "atk-s0507a0:793_5": "tvañca ahañcāti attho.",
  "atk-s0507a0:793_6": "Vanantanti vanaṃ.",
  "atk-s0507a0:793_7": "Tvañca bhesajjamāharīti tvaṃ vejjehi vuttaṃ attano upakārāvahaṃ bhesajjaṃ āhari.",
  "atk-s0507a0:793_8": "Ahañca kapikacchunoti ahaṃ pana kapikacchuphalāni duphassaphalāni āhariṃ.",
  "atk-s0507a0:793_9": "Kapikacchūti vā sayaṃbhūtā vuccati,",
  "atk-s0507a0:793_10": "tasmā sayaṃbhūtāya pattaphalāni āharinti attho.",
  "atk-s0507a0:793_11": "Seyyaṃ tyāhaṃ samokirinti tava seyyaṃ ahaṃ kapikacchuphalapattehi samantato avakiriṃ.",
  "atk-s0507a0:794_0": "146- 147.",
  "atk-s0507a0:794_1": "Sahāyānanti mittānaṃ.",
  "atk-s0507a0:794_2": "Samayoti samāgamo.",
  "atk-s0507a0:794_3": "Ñātīnanti bandhūnaṃ.",
  "atk-s0507a0:794_4": "Samitīti sannipāto.",
  "atk-s0507a0:794_5": "Āmantitāti maṅgalakiriyāvasena nimantitā.",
  "atk-s0507a0:794_6": "Sasāminīti sabhattikā,",
  "atk-s0507a0:794_7": "saha bhattunāti attho.",
  "atk-s0507a0:794_8": "No ca khohanti no ca kho ahaṃ āmantitā āsinti yojanā.",
  "atk-s0507a0:794_9": "Dussaṃ tyāhanti dussaṃ te ahaṃ.",
  "atk-s0507a0:794_10": "Apānudinti corikāya avahariṃ aggahosiṃ.",
  "atk-s0507a0:795_0": "149.",
  "atk-s0507a0:795_1": "Paccagghanti abhinavaṃ,",
  "atk-s0507a0:795_2": "mahagghaṃ vā.",
  "atk-s0507a0:795_3": "Atāresinti khipiṃ.",
  "atk-s0507a0:795_4": "Gūthagandhinīti gūthagandhagandhinī karīsavāyinī.",
  "atk-s0507a0:796_0": "151.",
  "atk-s0507a0:796_1": "Yaṃ gehe vijjate dhananti yaṃ gehe dhanaṃ upalabbhati,",
  "atk-s0507a0:796_2": "taṃ tuyhaṃ mayhañcāti amhākaṃ ubhinna samakaṃ tulyameva āsi.",
  "atk-s0507a0:796_3": "Santesūti vijjamānesu.",
  "atk-s0507a0:796_4": "Dīpanti patiṭṭhaṃ,",
  "atk-s0507a0:796_5": "puññakammaṃ sandhāya vadati.",
  "atk-s0507a0:797_0": "152.",
  "atk-s0507a0:797_1": "Evaṃ sā petī tissāya pucchitamatthaṃ katthetvā puna pubbe tassā vacanaṃ akatvā attanā kataṃ aparādhaṃ pakāsentī “tadeva maṃ tva”ntiādimāha.",
  "atk-s0507a0:797_2": "Tattha tadevāti tadā eva,",
  "atk-s0507a0:797_3": "mayhaṃ manussattabhāve ṭhitakāleyeva.",
  "atk-s0507a0:797_4": "Tathevāti vā pāṭho,",
  "atk-s0507a0:797_5": "yathā etarahi jātaṃ,",
  "atk-s0507a0:797_6": "taṃ tathā evāti attho.",
  "atk-s0507a0:797_7": "Manti attānaṃ niddisati,",
  "atk-s0507a0:797_8": "tvanti tissaṃ.",
  "atk-s0507a0:797_9": "Avacāti abhaṇi.",
  "atk-s0507a0:797_10": "Yathā pana avaca,",
  "atk-s0507a0:797_11": "taṃ dassetuṃ “pāpakamma”ntiādi vuttaṃ.",
  "atk-s0507a0:797_12": "“Pāpakammānī”ti pāḷi.",
  "atk-s0507a0:797_13": "“Tvaṃ pāpakammāniyeva karosi,",
  "atk-s0507a0:797_14": "pāpehi pana kammehi sugati sulabhā na hoti,",
  "atk-s0507a0:797_15": "atha kho duggati eva sulabhā”ti yathā maṃ tvaṃ pubbe avaca ovadi,",
  "atk-s0507a0:797_16": "taṃ tathevāti vadati.",
  "atk-s0507a0:798_0": "153.",
  "atk-s0507a0:798_1": "Taṃ sutvā tissā “vāmato maṃ tvaṃ paccesī”tiādinā tisso gāthā āha.",
  "atk-s0507a0:798_2": "Tattha vāmato maṃ tvaṃ paccesīti vilomato maṃ tvaṃ adhigacchasi,",
  "atk-s0507a0:798_3": "tuyhaṃ hitesimpi vipaccanīkakāriniṃ katvā maṃ gaṇhāsi.",
  "atk-s0507a0:798_4": "Maṃ usūyasīti mayhaṃ usūyasi,",
  "atk-s0507a0:798_5": "mayi issaṃ karosi.",
  "atk-s0507a0:798_6": "Passa pāpānaṃ kammānaṃ,",
  "atk-s0507a0:798_7": "vipāko hoti yādisoti pāpakānaṃ nāma kammānaṃ vipāko yādiso yathā ghorataro,",
  "atk-s0507a0:798_8": "taṃ paccakkhato passāti vadati.",
  "atk-s0507a0:799_0": "154.",
  "atk-s0507a0:799_1": "Te aññe paricārentīti te ghare dāsiyo ābharaṇāni ca imāni tayā pubbe pariggahitāni idāni aññe paricārenti paribhuñjanti.",
  "atk-s0507a0:799_2": "“Ime”ti hi liṅgavipallāsena vuttaṃ.",
  "atk-s0507a0:799_3": "Na bhogā honti sassatāti bhogā nāmete na sassatā anavaṭṭhitā tāvakālikā mahāyagamanīyā,",
  "atk-s0507a0:799_4": "tasmā tadatthaṃ issāmacchariyādīni na kattabbānīti adhippāyo.",
  "atk-s0507a0:800_0": "155.",
  "atk-s0507a0:800_1": "Idāni bhūtassa pitāti idāneva bhūtassa mayhaṃ puttassa pitā kuṭumbiko.",
  "atk-s0507a0:800_2": "Āpaṇāti āpaṇato imaṃ gehaṃ ehiti āgamissati.",
  "atk-s0507a0:800_3": "Appeva te dade kiñcīti gehaṃ āgato kuṭumbiko tuyhaṃ dātabbayuttakaṃ kiñci deyyadhammaṃ api nāma dadeyya.",
  "atk-s0507a0:800_4": "Mā su tāva ito agāti ito gehassa pacchā vatthuto mā tāva agamāsīti taṃ anukampamānā āha.",
  "atk-s0507a0:801_0": "156.",
  "atk-s0507a0:801_1": "Taṃ sutvā petī attano ajjhāsayaṃ pakāsentī “naggā dubbaṇṇarūpāmhī”ti gāthamāha.",
  "atk-s0507a0:801_2": "Tattha kopīnametaṃ itthīnanti etaṃ naggadubbaṇṇatādikaṃ paṭicchādetabbatāya itthīnaṃ kopīnaṃ rundhanīyaṃ.",
  "atk-s0507a0:801_3": "Mā maṃ bhūtapitāddasāti tasmā bhūtassa pitā kuṭumbiko maṃ mā addakkhīti lajjamānā vadati.",
  "atk-s0507a0:802_0": "157.",
  "atk-s0507a0:802_1": "Taṃ sutvā tissā sañjātanuddayā “handa kiṃ vā tyāhaṃ dammī”ti gāthamāha.",
  "atk-s0507a0:802_2": "Tattha handāti codanatthe nipāto.",
  "atk-s0507a0:802_3": "Kiṃ vā tyāhaṃ dammīti kiṃ te ahaṃ dammi,",
  "atk-s0507a0:802_4": "kiṃ vatthaṃ dassāmi,",
  "atk-s0507a0:802_5": "udāhu bhattanti.",
  "atk-s0507a0:802_6": "Kiṃ vā tedha karomahanti kiṃ vā aññaṃ te idha imasmiṃ kāle upakāraṃ karissāmi.",
  "atk-s0507a0:803_0": "158.",
  "atk-s0507a0:803_1": "Taṃ sutvā petī “cattāro bhikkhū saṅghato”ti gāthamāha.",
  "atk-s0507a0:803_2": "Tattha cattāro bhikkhū saṅghato,",
  "atk-s0507a0:803_3": "cattāro pana puggaleti bhikkhusaṅghato saṅghavasena cattāro bhikkhū,",
  "atk-s0507a0:803_4": "puggalavasena cattāro bhikkhūti evaṃ aṭṭha bhikkhū yathāruciṃ bhojetvā taṃ dakkhiṇaṃ mama ādisa,",
  "atk-s0507a0:803_5": "mayhaṃ pattidānaṃ dehi.",
  "atk-s0507a0:803_6": "Tadāhaṃ sukhitā hessanti yadā tvaṃ dakkhiṇaṃ mama uddisissasi,",
  "atk-s0507a0:803_7": "tadā ahaṃ sukhitā sukhappattā sabbakāmasamiddhinī bhavissāmīti attho.",
  "atk-s0507a0:804_0": "159- 161.",
  "atk-s0507a0:804_1": "Taṃ sutvā tissā tamatthaṃ attano sāmikassa ārocetvā dutiyadivase aṭṭha bhikkhū bhojetvā tassā dakkhiṇamādisi,",
  "atk-s0507a0:804_2": "sā tāvadeva paṭiladdhadibbasampattikā puna tissāya santikaṃ upasaṅkami.",
  "atk-s0507a0:804_3": "Tamatthaṃ dassetuṃ saṅgītikārehi “sādhūti sā paṭissutvā”tiādikā tisso gāthā ṭhapitā.",
  "atk-s0507a0:805_0": "162- 167.",
  "atk-s0507a0:805_1": "Upasaṅkamitvā ṭhitaṃ pana naṃ tissā “abhikkantena vaṇṇenā”tiādīhi tīhi gāthāhi paṭipucchi.",
  "atk-s0507a0:805_2": "Itarā “ahaṃ mattā”ti gāthāya attānaṃ ācikkhitvā “ciraṃ jīvāhī”ti gāthāya tassā anumodanaṃ datvā “idha dhammaṃ caritvānā”ti gāthāya ovādaṃ adāsi.",
  "atk-s0507a0:805_3": "Tattha tava dinnenāti tayā dinnena.",
  "atk-s0507a0:805_4": "Asokaṃ virajaṃ ṭhānanti sokābhāvena asokaṃ,",
  "atk-s0507a0:805_5": "sedajallikānaṃ pana abhāvena virajaṃ dibbaṭṭhānaṃ,",
  "atk-s0507a0:805_6": "sabbametaṃ devalokaṃ sandhāya vadati.",
  "atk-s0507a0:805_7": "Āvāsanti ṭhānaṃ.",
  "atk-s0507a0:805_8": "Vasavattinanti dibbena ādhipateyyena attano vasaṃ vattentānaṃ.",
  "atk-s0507a0:805_9": "Samūlanti salobhadosaṃ.",
  "atk-s0507a0:805_10": "Lobhadosā hi macchariyassa mūlaṃ nāma.",
  "atk-s0507a0:805_11": "Aninditāti agarahitā pāsaṃsā,",
  "atk-s0507a0:805_12": "saggamupehi ṭhānanti rūpādīhi visayehi suṭṭhu aggattā “sagga”nti laddhanāmaṃ dibbaṭṭhānaṃ upehi,",
  "atk-s0507a0:805_13": "sugatiparāyaṇā hohīti attho.",
  "atk-s0507a0:805_14": "Sesaṃ uttānameva.",
  "atk-s0507a0:806_0": "Atha tissā taṃ pavattiṃ kuṭumbikassa ārocesi,",
  "atk-s0507a0:806_1": "kuṭumbiko bhikkhūnaṃ ārocesi,",
  "atk-s0507a0:806_2": "bhikkhū bhagavato ārocesuṃ.",
  "atk-s0507a0:806_3": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi,",
  "atk-s0507a0:806_4": "taṃ sutvā mahājano paṭiladdhasaṃvego vineyya maccherādimalaṃ dānasīlādirato sugatiparāyaṇo ahosīti.",
  "atk-s0507a0:807_0": "Mattāpetivatthuvaṇṇanā niṭṭhitā.",
  "atk-s0507a0:808_0": "4. Nandāpetivatthuvaṇṇanā",
  "atk-s0507a0:809_0": "Kāḷī dubbaṇṇarūpāsīti idaṃ satthari jetavane viharante nandaṃ nāma petiṃ ārabbha vuttaṃ.",
  "atk-s0507a0:809_1": "Sāvatthiyā kira avidūre aññatarasmiṃ gāmake nandiseno nāma upāsako ahosi saddho pasanno.",
  "atk-s0507a0:809_2": "Bhariyā panassa nandā nāma assaddhā appasannā maccharinī caṇḍī pharusavacanā sāmike agāravā aggatissā sassuṃ corivādena akkosati paribhāsati.",
  "atk-s0507a0:809_3": "Sā aparena samayena kālaṃ katvā petayoniyaṃ nibbattitvā tasseva gāmassa avidūre vicarantī ekadivasaṃ",
  "atk-s0507a0:809_4": "nandisenassa upāsakassa gāmato nikkhamantassa avidūre attānaṃ dassesi.",
  "atk-s0507a0:809_5": "So taṃ disvā –",
  "atk-s0507a0:810_0": "168.",
  "atk-s0507a0:811_0": "“Kāḷī dubbaṇṇarūpāsi, pharusā bhīrudassanā;",
  "atk-s0507a0:812_0": "Piṅgalāsi kaḷārāsi, na taṃ maññāmi mānusi”nti. –",
  "atk-s0507a0:813_0": "Gāthāya ajjhabhāsi.",
  "atk-s0507a0:813_1": "Tattha kāḷīti kāḷavaṇṇā,",
  "atk-s0507a0:813_2": "jhāmaṅgārasadiso hissā vaṇṇo ahosi.",
  "atk-s0507a0:813_3": "Pharusāti kharagattā.",
  "atk-s0507a0:813_4": "Bhīrudassanāti bhayānakadassanā sappaṭibhayākārā.",
  "atk-s0507a0:813_5": "“Bhārudassanā”ti vā pāṭho,",
  "atk-s0507a0:813_6": "bhāriyadassanā,",
  "atk-s0507a0:813_7": "dubbaṇṇatādinā duddasikāti attho.",
  "atk-s0507a0:813_8": "Piṅgalāti piṅgalalocanā.",
  "atk-s0507a0:813_9": "Kaḷārāti kaḷāradantā.",
  "atk-s0507a0:813_10": "Na taṃ maññāmi mānusinti ahaṃ taṃ mānusinti na maññāmi,",
  "atk-s0507a0:813_11": "petimeva ca taṃ maññāmīti adhippāyo.",
  "atk-s0507a0:813_12": "Taṃ sutvā petī attānaṃ pakāsentī –",
  "atk-s0507a0:814_0": "169.",
  "atk-s0507a0:815_0": "“Ahaṃ nandā nandisena, bhariyā te pure ahuṃ;",
  "atk-s0507a0:816_0": "Pāpakammaṃ karitvāna, petalokaṃ ito gatā”ti. –",
  "atk-s0507a0:817_0": "Gāthamāha.",
  "atk-s0507a0:817_1": "Tattha ahaṃ nandā nandisenāti sāmi nandisena ahaṃ nandā nāma.",
  "atk-s0507a0:817_2": "Bhariyā te pure ahunti purimajātiyaṃ tuyhaṃ bhariyā ahosiṃ.",
  "atk-s0507a0:817_3": "Ito paraṃ –",
  "atk-s0507a0:818_0": "170.",
  "atk-s0507a0:819_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a0:820_0": "Kissa kammavipākena, petalokaṃ ito gatā”ti. –",
  "atk-s0507a0:821_0": "Tassa upāsakassa pucchā. Athassa sā –",
  "atk-s0507a0:822_0": "171.",
  "atk-s0507a0:823_0": "“Caṇḍī ca pharusā cāsiṃ, tayi cāpi agāravā;",
  "atk-s0507a0:824_0": "Tāhaṃ duruttaṃ vatvāna, petalokaṃ ito gatā”ti. –",
  "atk-s0507a0:825_0": "Vissajjesi. Puna so –",
  "atk-s0507a0:826_0": "172.",
  "atk-s0507a0:827_0": "“Handuttarīyaṃ dadāmi te, imaṃ dussaṃ nivāsaya;",
  "atk-s0507a0:828_0": "Imaṃ dussaṃ nivāsetvā, ehi nessāmi taṃ gharaṃ.",
  "atk-s0507a0:829_0": "173.",
  "atk-s0507a0:830_0": "“Vatthañca annapānañca, lacchasi tvaṃ gharaṃ gatā;",
  "atk-s0507a0:831_0": "Putte ca te passissasi, suṇisāyo ca dakkhasī”ti. – athassa sā –",
  "atk-s0507a0:832_0": "174.",
  "atk-s0507a0:833_0": "“Hatthena hatthe te dinnaṃ, na mayhaṃ upakappati;",
  "atk-s0507a0:834_0": "Bhikkhū ca sīlasampanne, vītarāge bahussute.",
  "atk-s0507a0:835_0": "175.",
  "atk-s0507a0:836_0": "“Tappehi annapānena, mama dakkhiṇamādisa;",
  "atk-s0507a0:837_0": "Tadāhaṃ sukhitā hessaṃ, sabbakāmasamiddhinī”ti. –",
  "atk-s0507a0:838_0": "Dve gāthā abhāsi. Tato –",
  "atk-s0507a0:839_0": "176.",
  "atk-s0507a0:840_0": "“Sādhūti so paṭissutvā, dānaṃ vipulamākiri;",
  "atk-s0507a0:841_0": "Annaṃ pānaṃ khādanīyaṃ, vatthasenāsanāni ca;",
  "atk-s0507a0:842_0": "Chattaṃ gandhañca mālañca, vividhā ca upāhanā.",
  "atk-s0507a0:843_0": "177.",
  "atk-s0507a0:844_0": "“Bhikkhū ca sīlasampanne, vītarāge bahussute;",
  "atk-s0507a0:845_0": "Tappetvā annapānena, tassā dakkhiṇamādisī.",
  "atk-s0507a0:846_0": "178.",
  "atk-s0507a0:847_0": "“Samanantarānuddiṭṭhe, vipāko udapajjatha;",
  "atk-s0507a0:848_0": "Bhojanacchādanapānīyaṃ, dakkhiṇāya idaṃ phalaṃ.",
  "atk-s0507a0:849_0": "179.",
  "atk-s0507a0:850_0": "“Tato suddhā sucivasanā, kāsikuttamadhārinī;",
  "atk-s0507a0:851_0": "Vicittavatthābharaṇā, sāmikaṃ upasaṅkamī”ti. –",
  "atk-s0507a0:852_0": "Catasso gāthā saṅgītikārehi vuttā. Tato paraṃ –",
  "atk-s0507a0:853_0": "180.",
  "atk-s0507a0:854_0": "“Abhikkantena vaṇṇena, yā tvaṃ tiṭṭhasi devate;",
  "atk-s0507a0:855_0": "Obhāsentī disā sabbā, osadhī viya tārakā.",
  "atk-s0507a0:856_0": "181.",
  "atk-s0507a0:857_0": "“Kena tetādiso vaṇṇo, kena te idha mijjhati;",
  "atk-s0507a0:858_0": "Uppajjanti ca te bhogā, ye keci manaso piyā.",
  "atk-s0507a0:859_0": "182.",
  "atk-s0507a0:860_0": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0507a0:861_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0507a0:862_0": "183.",
  "atk-s0507a0:863_0": "“Ahaṃ nandā nandisena, bhariyā te pure ahuṃ;",
  "atk-s0507a0:864_0": "Pāpakammaṃ karitvāna, petalokaṃ ito gatā.",
  "atk-s0507a0:865_0": "184.",
  "atk-s0507a0:866_0": "“Tava dinnena dānena, modāmi akutobhayā;",
  "atk-s0507a0:867_0": "Ciraṃ jīva gahapati, saha sabbehi ñātibhi;",
  "atk-s0507a0:868_0": "Asokaṃ virajaṃ khemaṃ, āvāsaṃ vasavattinaṃ.",
  "atk-s0507a0:869_0": "185.",
  "atk-s0507a0:870_0": "“Idha dhammaṃ caritvāna, dānaṃ datvā gahapati;",
  "atk-s0507a0:871_0": "Vineyya maccheramalaṃ samūlaṃ, anindito saggamupehi ṭhāna”nti. –",
  "atk-s0507a0:872_0": "Upāsakassa ca petiyā ca vacanapaṭivacanagāthā.",
  "atk-s0507a0:873_0": "176.",
  "atk-s0507a0:873_1": "Tattha dānaṃ vipulamākirīti ukkhiṇeyyakhette deyyadhammabījaṃ vippakiranto viya mahādānaṃ pavattesi.",
  "atk-s0507a0:873_2": "Sesaṃ anantaravatthusadisameva.",
  "atk-s0507a0:874_0": "Evaṃ sā attano dibbasampattiṃ tassā ca kāraṇaṃ nandisenassa vibhāvetvā attano vasanaṭṭhānameva gatā.",
  "atk-s0507a0:874_1": "Upāsako taṃ pavattiṃ bhikkhūnaṃ ārocesi,",
  "atk-s0507a0:874_2": "bhikkhū bhagavato ārocesuṃ.",
  "atk-s0507a0:874_3": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0507a0:874_4": "Sā desanā mahājanassa sātthikā ahosīti.",
  "atk-s0507a0:875_0": "Nandāpetivatthuvaṇṇanā niṭṭhitā.",
  "atk-s0507a0:876_0": "5. Maṭṭhakuṇḍalīpetavatthuvaṇṇanā",
  "atk-s0507a0:877_0": "Alaṅkato maṭṭhakuṇḍalīti idaṃ satthari jetavane viharante maṭṭhakuṇḍalidevaputtaṃ ārabbha vuttaṃ.",
  "atk-s0507a0:877_1": "Tattha yaṃ vattabbaṃ,",
  "atk-s0507a0:877_2": "taṃ paramatthadīpaniyaṃ vimānavatthuvaṇṇanāyaṃ maṭṭhakuṇḍalīvimānavatthuvaṇṇanāya vuttameva,",
  "atk-s0507a0:877_3": "tasmā tattha vuttanayeneva veditabbaṃ.",
  "atk-s0507a0:878_0": "Ettha ca maṭṭhakuṇḍalīdevaputtassa vimānadevatābhāvato tassa vatthu yadipi vimānavatthupāḷiyaṃ saṅgahaṃ āropitaṃ,",
  "atk-s0507a0:878_1": "yasmā pana so devaputto adinnapubbakabrāhmaṇassa puttasokena susānaṃ gantvā āḷāhanaṃ anupariyāyitvā rodantassa",
  "atk-s0507a0:878_2": "sokaharaṇatthaṃ attano devarūpaṃ paṭisaṃharitvā haricandanussado bāhā paggayha kandanto dukkhābhibhūtākārena",
  "atk-s0507a0:878_3": "peto viya attānaṃ dassesi.",
  "atk-s0507a0:878_4": "Manussattabhāvato apetattā petapariyāyopi labbhati evāti tassa vatthu petavatthupāḷiyampi saṅgahaṃ āropitanti daṭṭhabbaṃ.",
  "atk-s0507a0:879_0": "Maṭṭhakuṇḍalīpetavatthuvaṇṇanā niṭṭhitā.",
  "atk-s0507a0:880_0": "6. Kaṇhapetavatthuvaṇṇanā",
  "atk-s0507a0:881_0": "Uṭṭhehi kaṇha kiṃ sesīti idaṃ satthā jetavane viharanto aññataraṃ mataputtaṃ upāsakaṃ ārabbha kathesi.",
  "atk-s0507a0:881_1": "Sāvatthiyaṃ kira aññatarassa upāsakassa putto kālamakāsi.",
  "atk-s0507a0:881_2": "So tena sokasallasamappito na nhāyati,",
  "atk-s0507a0:881_3": "na bhuñjati,",
  "atk-s0507a0:881_4": "na kammante vicāreti,",
  "atk-s0507a0:881_5": "na buddhupaṭṭhānaṃ gacchati, kevalaṃ,",
  "atk-s0507a0:881_6": "“tāta piyaputtaka,",
  "atk-s0507a0:881_7": "maṃ ohāya kahaṃ paṭhamataraṃ gatosī”tiādīni vadanto vippalapati.",
  "atk-s0507a0:881_8": "Satthā paccūsasamaye lokaṃ olokento tassa sotāpattiphalūpanissayaṃ disvā punadivase bhikkhusaṅghaparivuto",
  "atk-s0507a0:881_9": "sāvatthiyaṃ piṇḍāya caritvā katabhattakicco bhikkhū uyyojetvā ānandattherena pacchāsamaṇena tassa gharadvāraṃ agamāsi.",
  "atk-s0507a0:881_10": "Satthu āgatabhāvaṃ upāsakassa ārocesuṃ.",
  "atk-s0507a0:881_11": "Athassa gehajano gehadvāre āsanaṃ paññāpetvā satthāraṃ nisīdāpetvā upāsakaṃ pariggahetvā satthu santikaṃ upanesi.",
  "atk-s0507a0:881_12": "Ekamantaṃ nisinnaṃ taṃ disvā “kiṃ, upāsaka,",
  "atk-s0507a0:881_13": "socasī”ti vatvā “āma,",
  "atk-s0507a0:881_14": "bhante”ti vutte, “upāsaka,",
  "atk-s0507a0:881_15": "porāṇakapaṇḍitā paṇḍitānaṃ kathaṃ sutvā mataputtaṃ nānusociṃsū”ti vatvā tena yācito atītaṃ āhari.",
  "atk-s0507a0:882_0": "Atīte dvāravatīnagare dasa bhātikarājāno ahesuṃ –",
  "atk-s0507a0:882_1": "vāsudevo baladevo candadevā sūriyadevo aggidevo varuṇadevo ajjuno pajjuno ghaṭapaṇḍito aṅkuro cāti.",
  "atk-s0507a0:882_2": "Tesu vāsudevamahārājassa piyaputto kālamakāsi.",
  "atk-s0507a0:882_3": "Tena rājā sokapareto sabbakiccāni pahāya mañcassa aṭaniṃ pariggahetvā vippalapanto nipajji.",
  "atk-s0507a0:882_4": "Tasmiṃ kāle ghaṭapaṇḍito cintesi –",
  "atk-s0507a0:882_5": "“ṭhapetvā maṃ añño koci mama bhātu sokaṃ pariharituṃ samattho nāma natthi,",
  "atk-s0507a0:882_6": "upāyenassa sokaṃ harissāmī”ti.",
  "atk-s0507a0:882_7": "So ummattakavesaṃ gahetvā “sasaṃ me detha,",
  "atk-s0507a0:882_8": "sasaṃ me dethā”ti ākāsaṃ olokento sakalanagaraṃ vicari.",
  "atk-s0507a0:882_9": "“Ghaṭapaṇḍito ummattako jāto”ti sakalanagaraṃ saṅkhubhi.",
  "atk-s0507a0:883_0": "Tasmiṃ kāle rohiṇeyyo nāma amacco vāsudevarañño santikaṃ gantvā tena saddhiṃ kathaṃ samuṭṭhāpento –",
  "atk-s0507a0:884_0": "207.",
  "atk-s0507a0:885_0": "“Uṭṭhehi kaṇha kiṃ sesi, ko attho supanena te;",
  "atk-s0507a0:886_0": "Yo ca tuyhaṃ sako bhātā, hadayaṃ cakkhu ca dakkhiṇaṃ;",
  "atk-s0507a0:887_0": "Tassa vātā balīyanti, sasaṃ jappati kesavā”ti. – imaṃ gāthamāha;",
  "atk-s0507a0:888_0": "207.",
  "atk-s0507a0:888_1": "Tattha kaṇhāti vāsudevaṃ gottenālapati.",
  "atk-s0507a0:888_2": "Ko attho supanena teti supanena tuyhaṃ kā nāma vaḍḍhi.",
  "atk-s0507a0:888_3": "Sako bhātāti sodariyo bhātā.",
  "atk-s0507a0:888_4": "Hadayaṃ cakkhu ca dakkhiṇanti hadayena ceva dakkhiṇacakkhunā ca sadisoti attho.",
  "atk-s0507a0:888_5": "Tassa vātā balīyantīti tassa aparāparaṃ uppajjamānā ummādavātā balavanto honti vaḍḍhanti abhibhavanti.",
  "atk-s0507a0:888_6": "Sasaṃ jappatīti “sasaṃ me dethā”ti vippalapati.",
  "atk-s0507a0:888_7": "Kesavāti so kira kesānaṃ sobhanānaṃ atthitāya “kesavo”ti voharīyati.",
  "atk-s0507a0:888_8": "Tena naṃ nāmena ālapati.",
  "atk-s0507a0:889_0": "Tassa vacanaṃ sutvā sayanato uṭṭhitabhāvaṃ dīpento satthā abhisambuddho hutvā –",
  "atk-s0507a0:890_0": "208.",
  "atk-s0507a0:891_0": "“Tassa taṃ vacanaṃ sutvā, rohiṇeyyassa kesavo;",
  "atk-s0507a0:892_0": "Taramānarūpo vuṭṭhāsi, bhātu sokena aṭṭito”ti. – imaṃ gāthamāha;",
  "atk-s0507a0:893_0": "Rājā uṭṭhāya sīghaṃ pāsādā otaritvā ghaṭapaṇḍitassa santikaṃ gantvā ubhosu hatthesu naṃ daḷhaṃ gahetvā tena saddhiṃ sallapanto –",
  "atk-s0507a0:894_0": "209.",
  "atk-s0507a0:895_0": "“Kiṃ nu ummattarūpova, kevalaṃ dvārakaṃ imaṃ;",
  "atk-s0507a0:896_0": "Saso sasoti lapasi, kīdisaṃ sasamicchasi.",
  "atk-s0507a0:897_0": "210.",
  "atk-s0507a0:898_0": "“Sovaṇṇamayaṃ maṇimayaṃ, lohamayaṃ atha rūpiyamayaṃ;",
  "atk-s0507a0:899_0": "Saṅkhasilāpavāḷamayaṃ, kārayissāmi te sasaṃ.",
  "atk-s0507a0:900_0": "211.",
  "atk-s0507a0:901_0": "“Santi aññepi sasakā, araññavanagocarā;",
  "atk-s0507a0:902_0": "Tepi te ānayissāmi, kīdisaṃ sasamicchasī”ti. –",
  "atk-s0507a0:903_0": "Tisso gāthāyo abhāsi.",
  "atk-s0507a0:904_0": "209- 211.",
  "atk-s0507a0:904_1": "Tattha ummattarūpovāti ummattako viya.",
  "atk-s0507a0:904_2": "Kevalanti sakalaṃ.",
  "atk-s0507a0:904_3": "Dvārakanti dvāravatīnagaraṃ vicaranto.",
  "atk-s0507a0:904_4": "Saso sasoti lapasīti saso sasoti vilapasi.",
  "atk-s0507a0:904_5": "Sovaṇṇamayanti suvaṇṇamayaṃ.",
  "atk-s0507a0:904_6": "Lohamayanti tambalohamayaṃ.",
  "atk-s0507a0:904_7": "Rūpiyamayanti rajatamayaṃ.",
  "atk-s0507a0:904_8": "Yaṃ icchasi taṃ vadehi,",
  "atk-s0507a0:904_9": "atha kena socasi.",
  "atk-s0507a0:904_10": "Aññepi araññe vanagocarā sasakā atthi,",
  "atk-s0507a0:904_11": "te te ānayissāmi, vada,",
  "atk-s0507a0:904_12": "bhadramukha,",
  "atk-s0507a0:904_13": "kīdisaṃ sasamicchasīti ghaṭapaṇḍitaṃ “sasena atthiko”ti adhippāyena sasena nimantesi.",
  "atk-s0507a0:904_14": "Taṃ sutvā ghaṭapaṇḍito –",
  "atk-s0507a0:905_0": "212.",
  "atk-s0507a0:906_0": "“Nāhamete sase icche, ye sasā pathavissitā;",
  "atk-s0507a0:907_0": "Candato sasamicchāmi, taṃ me ohara kesavā”ti. –",
  "atk-s0507a0:908_0": "Gāthamāha.",
  "atk-s0507a0:908_1": "Tattha oharāti ohārehi.",
  "atk-s0507a0:908_2": "Taṃ sutvā rājā “nissaṃsayaṃ me bhātā ummattako jāto”ti domanassappatto –",
  "atk-s0507a0:909_0": "213.",
  "atk-s0507a0:910_0": "“So nūna madhuraṃ ñāti, jīvitaṃ vijahissasi;",
  "atk-s0507a0:911_0": "Apatthiyaṃ patthayasi, candato sasamicchasī”ti. –",
  "atk-s0507a0:912_0": "Gāthamāha.",
  "atk-s0507a0:912_1": "Tattha ñātīti kaniṭṭhaṃ ālapati.",
  "atk-s0507a0:912_2": "Ayamettha attho –",
  "atk-s0507a0:912_3": "mayhaṃ piyañāti yaṃ atimadhuraṃ attano jīvitaṃ,",
  "atk-s0507a0:912_4": "taṃ vijahissasi maññe,",
  "atk-s0507a0:912_5": "yo apatthayitabbaṃ patthesīti.",
  "atk-s0507a0:913_0": "Ghaṭapaṇḍito rañño vacanaṃ sutvā niccalova ṭhatvā “bhātika,",
  "atk-s0507a0:913_1": "tvaṃ candato sasaṃ patthentassa taṃ alabhitvā jīvitakkhayo bhavissatīti jānanto kasmā mataṃ puttaṃ alabhitvā anusocasī”ti imamatthaṃ dīpento –",
  "atk-s0507a0:914_0": "214.",
  "atk-s0507a0:915_0": "“Evaṃ ce kaṇha jānāsi, yathaññamanusāsasi;",
  "atk-s0507a0:916_0": "Kasmā pure mataṃ puttaṃ, ajjāpi manusocasī”ti. –",
  "atk-s0507a0:917_0": "Gāthamāha.",
  "atk-s0507a0:917_1": "Tattha evaṃ ce, kaṇha, jānāsīti, bhātika,",
  "atk-s0507a0:917_2": "kaṇhanāmaka mahārāja,",
  "atk-s0507a0:917_3": "“alabbhaneyyavatthu nāma na patthetabba”nti yadi evaṃ jānāsi.",
  "atk-s0507a0:917_4": "Yathaññanti evaṃ jānantova yathā aññaṃ anusāsasi,",
  "atk-s0507a0:917_5": "tathā akatvā.",
  "atk-s0507a0:917_6": "Kasmā pure mataṃ puttanti atha kasmā ito catumāsamatthake mataṃ puttaṃ ajjāpi anusocasīti.",
  "atk-s0507a0:918_0": "Evaṃ so antaravīthiyaṃ ṭhitakova “ahaṃ tāva evaṃ paññāyamānaṃ patthemi,",
  "atk-s0507a0:918_1": "tvaṃ pana apaññāyamānassatthāya socasī”ti vatvā tassa dhammaṃ desento –",
  "atk-s0507a0:919_0": "215.",
  "atk-s0507a0:920_0": "“Na yaṃ labbhā manussena, amanussena vā pana;",
  "atk-s0507a0:921_0": "Jāto me mā mari putto, kuto labbhā alabbhiyaṃ.",
  "atk-s0507a0:922_0": "216.",
  "atk-s0507a0:923_0": "“Na mantā mūlabhesajjā, osadhehi dhanena vā;",
  "atk-s0507a0:924_0": "Sakkā ānayituṃ kaṇha, yaṃ petamanusocasī”ti. – gāthādvayamāha;",
  "atk-s0507a0:925_0": "215.",
  "atk-s0507a0:925_1": "Tattha yanti, bhātika,",
  "atk-s0507a0:925_2": "yaṃ “evaṃ jāto me putto mā marī”ti manussena vā devena vā pana na labbhā na sakkā laddhuṃ,",
  "atk-s0507a0:925_3": "taṃ tvaṃ patthesi,",
  "atk-s0507a0:925_4": "taṃ panetaṃ kuto labbhā,",
  "atk-s0507a0:925_5": "kena kāraṇena laddhuṃ sakkā.",
  "atk-s0507a0:925_6": "Yasmā alabbhiyaṃ alabbhaneyyavatthu nāmetanti attho.",
  "atk-s0507a0:926_0": "216.",
  "atk-s0507a0:926_1": "Mantāti mantappayogena.",
  "atk-s0507a0:926_2": "Mūlabhesajjāti mūlabhesajjena.",
  "atk-s0507a0:926_3": "Osadhehīti nānāvidhehi osadhehi.",
  "atk-s0507a0:926_4": "Dhanena vāti koṭisatasaṅkhena dhanena vāpi.",
  "atk-s0507a0:926_5": "Idaṃ vuttaṃ hoti –",
  "atk-s0507a0:926_6": "yaṃ petamanusocasi,",
  "atk-s0507a0:926_7": "taṃ etehi mantappayogādīhipi ānetuṃ na sakkāti.",
  "atk-s0507a0:927_0": "Puna ghaṭapaṇḍito “bhātika,",
  "atk-s0507a0:927_1": "idaṃ maraṇaṃ nāma dhanena vā jātiyā vā vijjāya vā sīlena vā bhāvanāya vā na sakkā paṭibāhitu”nti dassento –",
  "atk-s0507a0:928_0": "217.",
  "atk-s0507a0:929_0": "“Mahaddhanā mahābhogā, raṭṭhavantopi khattiyā;",
  "atk-s0507a0:930_0": "Pahūtadhanadhaññāse, tepi no ajarāmarā.",
  "atk-s0507a0:931_0": "218.",
  "atk-s0507a0:932_0": "“Khattiyā brāhmaṇā vessā, suddā caṇḍālapukkussā;",
  "atk-s0507a0:933_0": "Ete caññe ca jātiyā, tepi no ajarāmarā.",
  "atk-s0507a0:934_0": "219.",
  "atk-s0507a0:935_0": "“Ye mantaṃ parivattenti, chaḷaṅgaṃ brahmacintitaṃ;",
  "atk-s0507a0:936_0": "Ete caññe ca vijjāya, tepi no ajarāmarā.",
  "atk-s0507a0:937_0": "220.",
  "atk-s0507a0:938_0": "“Isayo vāpi ye santā, saññatattā tapassino;",
  "atk-s0507a0:939_0": "Sarīraṃ tepi kālena, vijahanti tapassino.",
  "atk-s0507a0:940_0": "221.",
  "atk-s0507a0:941_0": "“Bhāvitattā arahanto, katakiccā anāsavā;",
  "atk-s0507a0:942_0": "Nikkhipanti imaṃ dehaṃ, puññapāpaparikkhayā”ti. –",
  "atk-s0507a0:943_0": "Pañcahi gāthāhi rañño dhammaṃ desesi.",
  "atk-s0507a0:944_0": "217.",
  "atk-s0507a0:944_1": "Tattha mahaddhanāti nidhānagatasseva mahato dhanassa atthitāya bahudhanā.",
  "atk-s0507a0:944_2": "Mahābhogāti devabhogasadisāya mahatiyā bhogasampattiyā samannāgatā.",
  "atk-s0507a0:944_3": "Raṭṭhavantoti sakalaraṭṭhavanto.",
  "atk-s0507a0:944_4": "Pahūtadhanadhaññāseti tiṇṇaṃ catunnaṃ vā saṃvaccharānaṃ atthāya nidahitvā ṭhapetabbassa niccaparibbayabhūtassa",
  "atk-s0507a0:944_5": "dhanadhaññassa vasena apariyantadhanadhaññā.",
  "atk-s0507a0:944_6": "Tepi no ajarāmarāti tepi evaṃ mahāvibhavā mandhātumahāsudassanādayo khattiyā ajarāmarā nāhesuṃ,",
  "atk-s0507a0:944_7": "aññadatthu maraṇamukhameva anupaviṭṭhāti attho.",
  "atk-s0507a0:945_0": "218.",
  "atk-s0507a0:945_1": "Eteti yathāvuttakhattiyādayo.",
  "atk-s0507a0:945_2": "Aññeti aññatarā evaṃbhūtā ambaṭṭhādayo.",
  "atk-s0507a0:945_3": "Jātiyāti attano jātinimittaṃ ajarāmarā nāhesunti attho.",
  "atk-s0507a0:946_0": "219.",
  "atk-s0507a0:946_1": "Mantanti vedaṃ.",
  "atk-s0507a0:946_2": "Parivattentīti sajjhāyanti vācenti ca.",
  "atk-s0507a0:946_3": "Atha vā parivattentīti vedaṃ anuparivattentā homaṃ karontā japanti.",
  "atk-s0507a0:946_4": "Chaḷaṅganti sikkhākappaniruttibyākaraṇajotisatthachandovicitisaṅkhātehi chahi aṅgehi yuttaṃ.",
  "atk-s0507a0:946_5": "Brahmacintitanti brāhmaṇānamatthāya brahmanā cintitaṃ kathitaṃ.",
  "atk-s0507a0:946_6": "Vijjāyāti brahmasadisavijjāya samannāgatā,",
  "atk-s0507a0:946_7": "tepi no ajarāmarāti attho.",
  "atk-s0507a0:947_0": "220- 221.",
  "atk-s0507a0:947_1": "Isayoti yamaniyamādīnaṃ paṭikūlasaññādīnañca esanaṭṭhena isayo.",
  "atk-s0507a0:947_2": "Santāti kāyavācāhi santasabhāvā.",
  "atk-s0507a0:947_3": "Saññatattāti rāgādīnaṃ saṃyamena saṃyatacittā.",
  "atk-s0507a0:947_4": "Kāyatapanasaṅkhāto tapo etesaṃ atthīti tapassino.",
  "atk-s0507a0:947_5": "Puna tapassinoti saṃvarakā.",
  "atk-s0507a0:947_6": "Tena evaṃ tapanissitakā hutvā sarīrena ca vimokkhaṃ pattukāmāpi saṃvarakā sarīraṃ vijahanti evāti dasseti.",
  "atk-s0507a0:947_7": "Atha vā isayoti adhisīlasikkhādīnaṃ esanaṭṭhena isayo,",
  "atk-s0507a0:947_8": "tadatthaṃ tappaṭipakkhānaṃ pāpadhammānaṃ vūpasamena santā,",
  "atk-s0507a0:947_9": "ekārammaṇe cittassa saṃyamena saññatattā,",
  "atk-s0507a0:947_10": "sammappadhānayogato vīriyatāpena tapassino,",
  "atk-s0507a0:947_11": "sappayogā rāgādīnaṃ santapanena tapassinoti yojetabbaṃ.",
  "atk-s0507a0:947_12": "Bhāvitattāti catusaccakammaṭṭhānabhāvanāya bhāvitacittā.",
  "atk-s0507a0:948_0": "Evaṃ ghaṭapaṇḍitena dhamme kathite taṃ sutvā rājā apagatasokasallo pasannamānaso ghaṭapaṇḍitaṃ pasaṃsanto –",
  "atk-s0507a0:949_0": "222.",
  "atk-s0507a0:950_0": "“Ādittaṃ vata maṃ santaṃ, ghaṭasittaṃva pāvakaṃ;",
  "atk-s0507a0:951_0": "Vārinā viya osiñcaṃ, sabbaṃ nibbāpaye daraṃ.",
  "atk-s0507a0:952_0": "223.",
  "atk-s0507a0:953_0": "“Abbahī vata me sallaṃ, sokaṃ hadayanissitaṃ;",
  "atk-s0507a0:954_0": "Yo me sokaparetassa, puttasokaṃ apānudi.",
  "atk-s0507a0:955_0": "224.",
  "atk-s0507a0:956_0": "“Svāhaṃ abbūḷhasallosmi, sītibhūtosmi nibbuto;",
  "atk-s0507a0:957_0": "Na socāmi na rodāmi, tava sutvāna bhātika.",
  "atk-s0507a0:958_0": "225.",
  "atk-s0507a0:959_0": "“Evaṃ karonti sappaññā, ye honti anukampakā;",
  "atk-s0507a0:960_0": "Nivattayanti sokamhā, ghaṭo jeṭṭhaṃva bhātaraṃ.",
  "atk-s0507a0:961_0": "226.",
  "atk-s0507a0:962_0": "“Yassa etādisā honti, amaccā paricārakā;",
  "atk-s0507a0:963_0": "Subhāsitena anventi, ghaṭo jeṭṭhaṃva bhātara”nti. – sesagāthā abhāsi;",
  "atk-s0507a0:964_0": "225.",
  "atk-s0507a0:964_1": "Tattha ghaṭo jeṭṭhaṃva bhātaranti yathā ghaṭapaṇḍito attano jeṭṭhabhātaraṃ mataputtasokābhibhūtaṃ attano",
  "atk-s0507a0:964_2": "upāyakosallena ceva dhammakathāya ca tato puttasokato vinivattayi,",
  "atk-s0507a0:964_3": "evaṃ aññepi sappaññā ye honti anukampakā,",
  "atk-s0507a0:964_4": "te ñātīnaṃ upakāraṃ karontīti attho.",
  "atk-s0507a0:965_0": "226.",
  "atk-s0507a0:965_1": "Yassa etādisā hontīti ayaṃ abhisambuddhagāthā.",
  "atk-s0507a0:965_2": "Tassattho –",
  "atk-s0507a0:965_3": "yathā yena kāraṇena puttasokaparetaṃ rājānaṃ vāsudevaṃ ghaṭapaṇḍito sokaharaṇatthāya subhāsitena anvesi anuesi,",
  "atk-s0507a0:965_4": "yassa aññassāpi etādisā paṇḍitā amaccā paṭiladdhā assu,",
  "atk-s0507a0:965_5": "tassa kuto sokoti! Sesagāthā heṭṭhā vuttatthā evāti.",
  "atk-s0507a0:966_0": "Satthā imaṃ dhammadesanaṃ āharitvā “evaṃ, upāsaka,",
  "atk-s0507a0:966_1": "porāṇakapaṇḍitā paṇḍitānaṃ kathaṃ sutvā puttasokaṃ hariṃsū”ti vatvā saccāni pakāsetvā jātakaṃ samodhānesi.",
  "atk-s0507a0:966_2": "Saccapariyosāne upāsako sotāpattiphale patiṭṭhahīti.",
  "atk-s0507a0:967_0": "Kaṇhapetavatthuvaṇṇanā niṭṭhitā.",
  "atk-s0507a0:968_0": "7. Dhanapālaseṭṭhipetavatthuvaṇṇanā",
  "atk-s0507a0:969_0": "Naggo dubbaṇṇarūposīti idaṃ satthari jetavane viharante dhanapālapetaṃ ārabbha vuttaṃ.",
  "atk-s0507a0:969_1": "Anuppanne kira buddhe paṇṇaraṭṭhe erakacchanagare dhanapālako nāma seṭṭhi ahosi assaddho appasanno kadariyo natthikadiṭṭhiko.",
  "atk-s0507a0:969_2": "Tassa kiriyā pāḷito eva viññāyati.",
  "atk-s0507a0:969_3": "So kālaṃ katvā marukantāre peto hutvā nibbatti.",
  "atk-s0507a0:969_4": "Tassa tālakkhandhappamāṇo kāyo ahosi,",
  "atk-s0507a0:969_5": "samuṭṭhitacchavi pharuso,",
  "atk-s0507a0:969_6": "virūpakeso,",
  "atk-s0507a0:969_7": "bhayānako,",
  "atk-s0507a0:969_8": "dubbaṇṇo ativiya virūpo bībhacchadassano.",
  "atk-s0507a0:969_9": "So pañcapaṇṇāsa vassāni bhattasitthaṃ vā udakabinduṃ vā alabhanto visukkhakaṇṭhoṭṭhajivho jighacchāpipāsābhibhūto ito cito ca paribbhamati.",
  "atk-s0507a0:970_0": "Atha amhākaṃ bhagavati loke uppajjitvā pavattitavaradhammacakke anukkamena sāvatthiyaṃ viharante sāvatthivāsino",
  "atk-s0507a0:970_1": "vāṇijā pañcamattāni sakaṭasatāni bhaṇḍassa pūretvā uttarāpathaṃ gantvā bhaṇḍaṃ vikkiṇitvā paṭiladdhabhaṇḍaṃ",
  "atk-s0507a0:970_2": "sakaṭesu āropetvā paṭinivattamānā sāyanhasamaye aññataraṃ sukkhanadiṃ pāpuṇitvā tattha yānaṃ muñcitvā",
  "atk-s0507a0:970_3": "rattiyaṃ vāsaṃ kappesuṃ.",
  "atk-s0507a0:970_4": "Atha so peto pipāsābhibhūto pānīyassatthāya āgantvā tattha bindumattampi pānīyaṃ alabhitvā vigatāso chinnamūlo viya tālo chinnapādo pati.",
  "atk-s0507a0:970_5": "Taṃ disvā vāṇijā –",
  "atk-s0507a0:971_0": "227.",
  "atk-s0507a0:972_0": "“Naggo dubbaṇṇarūposi, kiso dhamanisanthato;",
  "atk-s0507a0:973_0": "Upphāsuliko kisiko, ko nu tvamasi mārisā”ti. –",
  "atk-s0507a0:974_0": "Imāya gāthāya pucchiṃsu. Tato peto –",
  "atk-s0507a0:975_0": "228.",
  "atk-s0507a0:976_0": "“Ahaṃ bhadante petomhi, duggato yamalokiko;",
  "atk-s0507a0:977_0": "Pāpakammaṃ karitvāna, petalokaṃ ito gato”ti. –",
  "atk-s0507a0:978_0": "Attānaṃ āvikatvā puna tehi –",
  "atk-s0507a0:979_0": "229.",
  "atk-s0507a0:980_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a0:981_0": "Kissakammavipākena, petalokaṃ ito gato”ti. –",
  "atk-s0507a0:982_0": "Katakammaṃ pucchito pubbe nibbattaṭṭhānato paṭṭhāya atītaṃ paccuppannaṃ anāgatañca attano pavattiṃ dassento tesañca ovādaṃ dento –",
  "atk-s0507a0:983_0": "230.",
  "atk-s0507a0:984_0": "“Nagaraṃ atthi paṇṇānaṃ, erakacchanti vissutaṃ;",
  "atk-s0507a0:985_0": "Tattha seṭṭhi pure āsiṃ, dhanapāloti maṃ vidū.",
  "atk-s0507a0:986_0": "231.",
  "atk-s0507a0:987_0": "“Asīti sakaṭavāhānaṃ, hiraññassa ahosi me;",
  "atk-s0507a0:988_0": "Pahūtaṃ me jātarūpaṃ, muttā veḷuriyā bahū.",
  "atk-s0507a0:989_0": "232.",
  "atk-s0507a0:990_0": "“Tāva mahaddhanassāpi, na me dātuṃ piyaṃ ahu;",
  "atk-s0507a0:991_0": "Pidahitvā dvāraṃ bhuñjiṃ, mā maṃ yācanakāddasuṃ.",
  "atk-s0507a0:992_0": "233.",
  "atk-s0507a0:993_0": "“Assaddho maccharī cāsiṃ, kadariyo paribhāsako;",
  "atk-s0507a0:994_0": "Dadantānaṃ karontānaṃ, vārayissaṃ bahū jane.",
  "atk-s0507a0:995_0": "234.",
  "atk-s0507a0:996_0": "“Vipāko natthi dānassa, saṃyamassa kuto phalaṃ;",
  "atk-s0507a0:997_0": "Pokkharaññodapānāni, ārāmāni ca ropite;",
  "atk-s0507a0:998_0": "Papāyo ca vināsesiṃ, dugge saṅkamanāni ca.",
  "atk-s0507a0:999_0": "235.",
  "atk-s0507a0:1000_0": "“Svāhaṃ akatakalyāṇo, katapāpo tato cuto;",
  "atk-s0507a0:1001_0": "Upapanno pettivisayaṃ, khuppipāsasamappito.",
  "atk-s0507a0:1002_0": "236.",
  "atk-s0507a0:1003_0": "“Pañcapaṇṇāsa vassāni, yato kālaṅkato ahaṃ;",
  "atk-s0507a0:1004_0": "Nābhijānāmi bhuttaṃ vā, pītaṃ vā pana pāniyaṃ.",
  "atk-s0507a0:1005_0": "237.",
  "atk-s0507a0:1006_0": "“Yo saṃyamo so vināso, yo vināso so saṃyamo;",
  "atk-s0507a0:1007_0": "Petā hi kira jānanti, yo saṃyamo so vināso.",
  "atk-s0507a0:1008_0": "238.",
  "atk-s0507a0:1009_0": "“Ahaṃ pure saṃyamissaṃ, nādāsiṃ bahuke dhane;",
  "atk-s0507a0:1010_0": "Santesu deyyadhammesu, dīpaṃ nākāsimattano;",
  "atk-s0507a0:1011_0": "Svāhaṃ pacchānutappāmi, attakammaphalūpago.",
  "atk-s0507a0:1012_0": "239.",
  "atk-s0507a0:1013_0": "“Uddhaṃ catūhi māsehi, kālakiriyā bhavissati;",
  "atk-s0507a0:1014_0": "Ekantakaṭukaṃ ghoraṃ, nirayaṃ papatissahaṃ.",
  "atk-s0507a0:1015_0": "240.",
  "atk-s0507a0:1016_0": "“Catukkaṇṇaṃ catudvāraṃ, vibhattaṃ bhāgaso mitaṃ;",
  "atk-s0507a0:1017_0": "Ayopākārapariyantaṃ, ayasā paṭikujjitaṃ.",
  "atk-s0507a0:1018_0": "241.",
  "atk-s0507a0:1019_0": "“Tassa ayomayā bhūmi, jalitā tejasā yutā;",
  "atk-s0507a0:1020_0": "Samantā yojanasataṃ, pharitvā tiṭṭhati sabbadā.",
  "atk-s0507a0:1021_0": "242.",
  "atk-s0507a0:1022_0": "“Tatthāhaṃ dīghamaddhānaṃ, dukkhaṃ vedissa vedanaṃ;",
  "atk-s0507a0:1023_0": "Phalaṃ pāpassa kammassa, tasmā socāmahaṃ bhusaṃ.",
  "atk-s0507a0:1024_0": "243.",
  "atk-s0507a0:1025_0": "“Taṃ vā vadāmi bhaddaṃ vo, yāvantettha samāgatā;",
  "atk-s0507a0:1026_0": "Mākattha pāpakaṃ kammaṃ, āvi vā yadi vā raho.",
  "atk-s0507a0:1027_0": "244.",
  "atk-s0507a0:1028_0": "“Sace taṃ pāpakaṃ kammaṃ, karissatha karotha vā;",
  "atk-s0507a0:1029_0": "Na vo dukkhā pamutyatthi, uppaccāpi palāyataṃ.",
  "atk-s0507a0:1030_0": "245.",
  "atk-s0507a0:1031_0": "“Matteyyā hotha petteyyā, kule jeṭṭhāpacāyikā;",
  "atk-s0507a0:1032_0": "Sāmaññā hotha brahmaññā, evaṃ saggaṃ gamissathā”ti. –",
  "atk-s0507a0:1033_0": "Imā gāthā abhāsi.",
  "atk-s0507a0:1034_0": "230- 231.",
  "atk-s0507a0:1034_1": "Tattha paṇṇānanti paṇṇānāmaraṭṭhassa evaṃnāmakānaṃ rājūnaṃ.",
  "atk-s0507a0:1034_2": "Erakacchanti tassa nagarassa nāmaṃ.",
  "atk-s0507a0:1034_3": "Tatthāti tasmiṃ nagare.",
  "atk-s0507a0:1034_4": "Pureti pubbe atītattabhāve.",
  "atk-s0507a0:1034_5": "Dhanapāloti maṃ vidūti “dhanapālaseṭṭhī”ti maṃ jānanti.",
  "atk-s0507a0:1034_6": "Tayidaṃ nāmaṃ tadā mayhaṃ atthānugatamevāti dassento “asītī”ti gāthamāha.",
  "atk-s0507a0:1034_7": "Tattha asīti sakaṭavāhānanti vīsatikhāriko vāho,",
  "atk-s0507a0:1034_8": "yo sakaṭanti vuccati.",
  "atk-s0507a0:1034_9": "Tesaṃ sakaṭavāhānaṃ asīti hiraññassa tathā kahāpaṇassa ca me ahosīti yojanā.",
  "atk-s0507a0:1034_10": "Pahūtaṃ me jātarūpanti suvaṇṇampi pahūtaṃ anekabhāraparimāṇaṃ ahosīti sambandho.",
  "atk-s0507a0:1035_0": "232- 233.",
  "atk-s0507a0:1035_1": "Na me dātuṃ piyaṃ ahūti dānaṃ dātuṃ mayhaṃ piyaṃ nāhosi.",
  "atk-s0507a0:1035_2": "Mā maṃ yācanakāddasunti “yācakā mā maṃ passiṃsū”ti pidahitvā gehadvāraṃ bhuñjāmi.",
  "atk-s0507a0:1035_3": "Kadariyoti thaddhamaccharī.",
  "atk-s0507a0:1035_4": "Paribhāsakoti dānaṃ dente disvā bhayena santajjako.",
  "atk-s0507a0:1035_5": "Dadantānaṃ karontānanti upayogatthe sāmivacanaṃ,",
  "atk-s0507a0:1035_6": "dānāni dadante puññāni karonte.",
  "atk-s0507a0:1035_7": "Bahū janeti bahū satte.",
  "atk-s0507a0:1035_8": "Dadantānaṃ vā karontānaṃ vā samudāyabhūtaṃ bahuṃ janaṃ puññakammato vārayissaṃ nivāresiṃ.",
  "atk-s0507a0:1036_0": "234- 236.",
  "atk-s0507a0:1036_1": "Vipāko natthi dānassātiādi dānādīnaṃ nivāraṇe kāraṇadassanaṃ.",
  "atk-s0507a0:1036_2": "Tattha vipāko natthi dānassāti dānakammassa phalaṃ nāma natthi,",
  "atk-s0507a0:1036_3": "kevalaṃ puññaṃ puññanti dhanavināso evāti dīpeti.",
  "atk-s0507a0:1036_4": "Saṃyamassāti sīlasaṃyamassa.",
  "atk-s0507a0:1036_5": "Kuto phalanti kuto nāma phalaṃ labbhati,",
  "atk-s0507a0:1036_6": "niratthakameva sīlarakkhaṇanti adhippāyo.",
  "atk-s0507a0:1036_7": "Ārāmānīti ārāmūpavanānīti attho.",
  "atk-s0507a0:1036_8": "Papāyoti pānīyasālā.",
  "atk-s0507a0:1036_9": "Duggeti udakacikkhallānaṃ vasena duggamaṭṭhānāni.",
  "atk-s0507a0:1036_10": "Saṅkamanānīti setuyo.",
  "atk-s0507a0:1036_11": "Tato cutoti tato manussalokato cuto.",
  "atk-s0507a0:1036_12": "Pañcapaṇṇāsāti pañcapaññāsa.",
  "atk-s0507a0:1036_13": "Yato kālaṅkato ahanti yadā kālakatā ahaṃ,",
  "atk-s0507a0:1036_14": "tato paṭṭhāya.",
  "atk-s0507a0:1036_15": "Nābhijānāmīti ettakaṃ kālaṃ bhuttaṃ vā pītaṃ vā kiñci na jānāmi.",
  "atk-s0507a0:1037_0": "237- 38.",
  "atk-s0507a0:1037_1": "Yo saṃyamo so vināsoti lobhādivasena yaṃ saṃyamanaṃ kassaci adānaṃ,",
  "atk-s0507a0:1037_2": "so imesaṃ sattānaṃ vināso nāma petayoniyaṃ nibbattapetānaṃ mahābyasanassa hetubhāvato.",
  "atk-s0507a0:1037_3": "“Yo vināso so saṃyamo”ti iminā yathāvuttassa atthassa ekantikabhāvaṃ vadati.",
  "atk-s0507a0:1037_4": "Petā hi kira jānantīti ettha hi-",
  "atk-s0507a0:1037_5": "saddo avadhāraṇe, kira-",
  "atk-s0507a0:1037_6": "saddo arucisūcane.",
  "atk-s0507a0:1037_7": "“Saṃyamo deyyadhammassa apariccāgo vināsahetū”ti imamatthaṃ petā eva kira jānanti paccakkhato anubhuyyamānattā,",
  "atk-s0507a0:1037_8": "na manussāti.",
  "atk-s0507a0:1037_9": "Nayidaṃ yuttaṃ manussānampi petānaṃ viya khuppipāsādīhi abhibhuyyamānānaṃ dissamānattā.",
  "atk-s0507a0:1037_10": "Petā pana purimattabhāve katakammassa pākaṭabhāvato tamatthaṃ suṭṭhutaraṃ jānanti. Tenāha –",
  "atk-s0507a0:1037_11": "“ahaṃ pure saṃyamissa”ntiādi.",
  "atk-s0507a0:1037_12": "Tattha saṃyamissanti sayampi dānādipuññakiriyato saṃyamanaṃ saṅkocaṃ akāsiṃ.",
  "atk-s0507a0:1037_13": "Bahuke dhaneti mahante dhane vijjamāne.",
  "atk-s0507a0:1038_0": "243.",
  "atk-s0507a0:1038_1": "Tanti tasmā.",
  "atk-s0507a0:1038_2": "Voti tumhe.",
  "atk-s0507a0:1038_3": "Bhaddaṃ voti bhaddaṃ kalyāṇaṃ sundaraṃ tumhākaṃ hotūti vacanaseso.",
  "atk-s0507a0:1038_4": "Yāvantettha samāgatāti yāvanto yāvatakā ettha samāgatā,",
  "atk-s0507a0:1038_5": "te sabbe mama vacanaṃ suṇāthāti adhippāyo.",
  "atk-s0507a0:1038_6": "Āvīti pakāsanaṃ paresaṃ pākaṭavasena.",
  "atk-s0507a0:1038_7": "Rahoti paṭicchannaṃ apākaṭavasena.",
  "atk-s0507a0:1038_8": "Āvi vā pāṇātipātādimusāvādādikāyavacīpayogavasena,",
  "atk-s0507a0:1038_9": "yadi vā raho abhijjhādivasena pāpakaṃ lāmakaṃ akusalakammaṃ mākattha mā karittha.",
  "atk-s0507a0:1039_0": "244.",
  "atk-s0507a0:1039_1": "Sace taṃ pāpakaṃ kammanti atha pana taṃ pāpakammaṃ āyatiṃ karissatha,",
  "atk-s0507a0:1039_2": "etarahi vā karotha,",
  "atk-s0507a0:1039_3": "nirayādīsu catūsu apāyesu manussesu ca appāyukatādivasena tassa phalabhūtā dukkhato pamutti pamokkho nāma natthi.",
  "atk-s0507a0:1039_4": "Uppaccāpi palāyatanti uppatitvā ākāsena gacchantānampi mokkho natthiyevāti attho.",
  "atk-s0507a0:1039_5": "“Upeccā”tipi pāḷi,",
  "atk-s0507a0:1039_6": "ito vā etto vā palāyante tumhe anubandhissatīti adhippāyena upecca sañcicca palāyantānampi tumhākaṃ tato mokkho natthi,",
  "atk-s0507a0:1039_7": "gatikālādipaccayantarasamavāye pana sati vipaccatiyevāti attho.",
  "atk-s0507a0:1039_8": "Ayañca attho –",
  "atk-s0507a0:1040_0": "“Na antalikkhe na samuddamajjhe, na pabbatānaṃ vivaraṃ pavissa;",
  "atk-s0507a0:1041_0": "Na vijjatī so jagatippadeso, yatthaṭṭhito mucceyya pāpakammā”ti. –",
  "atk-s0507a0:1042_0": "Imāya gāthāya dīpetabbo.",
  "atk-s0507a0:1043_0": "245.",
  "atk-s0507a0:1043_1": "Matteyyāti mātuhitā.",
  "atk-s0507a0:1043_2": "Hothāti tesaṃ upaṭṭhānādīni karotha.",
  "atk-s0507a0:1043_3": "Tathā petteyyāti veditabbā.",
  "atk-s0507a0:1043_4": "Kule jeṭṭhāpacāyikāti kule jeṭṭhakānaṃ apacāyanakarā.",
  "atk-s0507a0:1043_5": "Sāmaññāti samaṇapūjakā.",
  "atk-s0507a0:1043_6": "Tathā brahmaññāti bāhitapāpapūjakāti attho.",
  "atk-s0507a0:1043_7": "Evaṃ saggaṃ gamissathāti iminā mayā vuttanayena puññāni katvā devalokaṃ upapajjissathāti attho.",
  "atk-s0507a0:1043_8": "Yaṃ panettha atthato na vibhattaṃ,",
  "atk-s0507a0:1043_9": "taṃ heṭṭhā khallāṭiyapetavatthuādīsu vuttanayeneva veditabbaṃ.",
  "atk-s0507a0:1044_0": "Te vāṇijā tassa vacanaṃ sutvā saṃvegajātā taṃ anukampamānā bhājanehi pānīyaṃ gahetvā taṃ sayāpetvā mukhe āsiñciṃsu.",
  "atk-s0507a0:1044_1": "Tato mahājanena bahuvelaṃ āsittaṃ udakaṃ tassa petassa pāpabalena adhogaḷaṃ na otiṇṇaṃ,",
  "atk-s0507a0:1044_2": "kuto pipāsaṃ paṭivinessati.",
  "atk-s0507a0:1044_3": "Te taṃ pucchiṃsu –",
  "atk-s0507a0:1044_4": "“api te kāci assāsamattā laddhā”ti. So āha –",
  "atk-s0507a0:1044_5": "“yadi me ettakehi janehi ettakaṃ velaṃ āsiñcamānaṃ udakaṃ ekabindumattampi paragaḷaṃ paviṭṭhaṃ,",
  "atk-s0507a0:1044_6": "ito petayonito mokkho mā hotū”ti.",
  "atk-s0507a0:1044_7": "Atha te vāṇijā taṃ sutvā ativiya saṃvegajātā “atthi pana koci upāyo pipāsāvūpasamāyā”ti āhaṃsu. So āha –",
  "atk-s0507a0:1044_8": "“imasmiṃ pāpakamme khīṇe tathāgatassa vā tathāgatasāvakānaṃ vā dāne dinne mama dānamuddisissati,",
  "atk-s0507a0:1044_9": "ahaṃ ito petattato muccissāmī”ti.",
  "atk-s0507a0:1044_10": "Taṃ sutvā vāṇijā sāvatthiṃ gantvā bhagavantaṃ upasaṅkamitvā taṃ pavattiṃ ārocetvā saraṇāni sīlāni ca",
  "atk-s0507a0:1044_11": "gahetvā buddhappamukhassa bhikkhusaṅghassa sattāhaṃ dānaṃ datvā tassa petassa dakkhiṇaṃ ādisiṃsu.",
  "atk-s0507a0:1044_12": "Bhagavā tamatthaṃ aṭṭhuppattiṃ katvā catunnaṃ parisānaṃ dhammaṃ desesi.",
  "atk-s0507a0:1044_13": "Mahājano ca lobhādimaccheramalaṃ pahāya dānādipuññābhirato ahosīti.",
  "atk-s0507a0:1045_0": "Dhanapālaseṭṭhipetavatthuvaṇṇanā niṭṭhitā.",
  "atk-s0507a0:1046_0": "8. Cūḷaseṭṭhipetavatthuvaṇṇanā",
  "atk-s0507a0:1047_0": "Naggo kiso pabbajitosi,",
  "atk-s0507a0:1047_1": "bhanteti idaṃ satthari veḷuvane viharante cūḷaseṭṭhipetaṃ ārabbha vuttaṃ.",
  "atk-s0507a0:1047_2": "Bārāṇasiyaṃ kira eko gahapati assaddho appasanno maccharī kadariyo puññakiriyāya anādaro cūḷaseṭṭhi nāma ahosi.",
  "atk-s0507a0:1047_3": "So kālaṃ katvā petesu nibbatti,",
  "atk-s0507a0:1047_4": "tassa kāyo apagatamaṃsalohito aṭṭhinhārucammamatto muṇḍo apetavattho ahosi.",
  "atk-s0507a0:1047_5": "Dhītā panassa anulā andhakavinde sāmikassa gehe vasantī pitaraṃ uddissa brāhmaṇe bhojetukāmā taṇḍulādīni dānūpakaraṇāni sajjesi.",
  "atk-s0507a0:1047_6": "Taṃ ñatvā peto āsāya ākāsena tattha gacchanto rājagahaṃ sampāpuṇi.",
  "atk-s0507a0:1047_7": "Tena ca samayena rājā ajātasattu devadattena uyyojito pitaraṃ jīvitā voropetvā tena vippaṭisārena dussupinena",
  "atk-s0507a0:1047_8": "ca niddaṃ anupagacchanto uparipāsādavaragato caṅkamanto taṃ petaṃ ākāsena gacchantaṃ disvā imāya gāthāya pucchi –",
  "atk-s0507a0:1048_0": "246.",
  "atk-s0507a0:1049_0": "“Naggo kiso pabbajitosi bhante, rattiṃ kuhiṃ gacchasi kissahetu;",
  "atk-s0507a0:1050_0": "Ācikkha me taṃ api sakkuṇemu, sabbena vittaṃ paṭipādaye tuva”nti.",
  "atk-s0507a0:1051_0": "Tattha pabbajitoti samaṇo.",
  "atk-s0507a0:1051_1": "Rājā kira taṃ naggattā muṇḍattā ca “naggo samaṇo aya”nti saññāya “naggo kiso pabbajitosī”tiādimāha.",
  "atk-s0507a0:1051_2": "Kissahetūti kinnimittaṃ.",
  "atk-s0507a0:1051_3": "Sabbena vittaṃ paṭipādaye tuvanti vittiyā upakaraṇabhūtaṃ vittaṃ sabbena bhogena tuyhaṃ ajjhāsayānurūpaṃ,",
  "atk-s0507a0:1051_4": "sabbena vā ussāhena paṭipādeyyaṃ sampādeyyaṃ.",
  "atk-s0507a0:1051_5": "Tathā kātuṃ mayaṃ appeva nāma sakkuṇeyyāma,",
  "atk-s0507a0:1051_6": "tasmā ācikkha me taṃ,",
  "atk-s0507a0:1051_7": "etaṃ tava āgamanakāraṇaṃ mayhaṃ kathehīti attho.",
  "atk-s0507a0:1052_0": "Evaṃ raññā puṭṭho peto attano pavattiṃ kathento tisso gāthā abhāsi –",
  "atk-s0507a0:1053_0": "247.",
  "atk-s0507a0:1054_0": "“Bārāṇasī nagaraṃ dūraghuṭṭhaṃ, tatthāhaṃ gahapati aḍḍhako ahu dīno;",
  "atk-s0507a0:1055_0": "Adātā gedhitamano āmisasmiṃ, dussīlyena yamavisayamhi patto.",
  "atk-s0507a0:1056_0": "248.",
  "atk-s0507a0:1057_0": "“So sūcikāya kilamito tehi,",
  "atk-s0507a0:1058_0": "Teneva ñātīsu yāmi āmisakiñcikkhahetu;",
  "atk-s0507a0:1059_0": "Adānasīlā na ca saddahanti,",
  "atk-s0507a0:1060_0": "‘Dānaphalaṃ hoti paramhi loke’.",
  "atk-s0507a0:1061_0": "249.",
  "atk-s0507a0:1062_0": "“Dhītā ca mayhaṃ lapate abhikkhaṇaṃ, dassāmi dānaṃ pitūnaṃ pitāmahānaṃ;",
  "atk-s0507a0:1063_0": "Tamupakkhaṭaṃ parivisayanti brāhmaṇā, yāmi ahaṃ andhakavindaṃ bhuttu”nti.",
  "atk-s0507a0:1064_0": "247.",
  "atk-s0507a0:1064_1": "Tattha dūraghuṭṭhanti dūrato eva guṇakittanavasena ghositaṃ,",
  "atk-s0507a0:1064_2": "sabbattha vissutaṃ pākaṭanti attho.",
  "atk-s0507a0:1064_3": "Aḍḍhakoti aḍḍho mahāvibhavo.",
  "atk-s0507a0:1064_4": "Dīnoti nihīnacitto adānajjhāsayo.",
  "atk-s0507a0:1064_5": "Tenāha “adātā”ti.",
  "atk-s0507a0:1064_6": "Gedhitamano āmisasminti kāmāmise laggacitto gedhaṃ āpanno.",
  "atk-s0507a0:1064_7": "Dussīlyena yamavisayamhi pattoti attanā katena dussīlakammunā yamavisayaṃ petalokaṃ patto amhi.",
  "atk-s0507a0:1065_0": "248.",
  "atk-s0507a0:1065_1": "So sūcikāya kilamitoti so ahaṃ vijjhanaṭṭhena sūcisadisatāya “sūcikā”ti laddhanāmāya jighacchāya kilamito nirantaraṃ vijjhamāno.",
  "atk-s0507a0:1065_2": "“Kilamatho”ti icceva vā pāṭho.",
  "atk-s0507a0:1065_3": "Tehīti “dīno”tiādinā vuttehi pāpakammehi kāraṇabhūtehi.",
  "atk-s0507a0:1065_4": "Tassa hi petassa tāni pāpakammāni anussarantassa ativiya domanassaṃ uppajji,",
  "atk-s0507a0:1065_5": "tasmā evamāha.",
  "atk-s0507a0:1065_6": "Tenevāti teneva jighacchādukkhena.",
  "atk-s0507a0:1065_7": "Ñātīsu yāmīti ñātīnaṃ samīpaṃ yāmi gacchāmi.",
  "atk-s0507a0:1065_8": "Āmisakiñcikkhahetūti āmisassa kiñcikkhanimittaṃ,",
  "atk-s0507a0:1065_9": "kiñci āmisaṃ patthentoti attho.",
  "atk-s0507a0:1065_10": "Adānasīlā na ca saddahanti,",
  "atk-s0507a0:1065_11": "‘dānaphalaṃ hoti paramhi loke’ti yathā ahaṃ,",
  "atk-s0507a0:1065_12": "tathā evaṃ aññepi manussā adānasīlā “dānassa phalaṃ ekaṃsena paraloke hotī”ti na ca saddahanti.",
  "atk-s0507a0:1065_13": "Yato ahaṃ viya tepi petā hutvā mahādukkhaṃ paccanubhavantīti adhippāyo.",
  "atk-s0507a0:1066_0": "249.",
  "atk-s0507a0:1066_1": "Lapateti katheti.",
  "atk-s0507a0:1066_2": "Abhikkhaṇanti abhiṇhaṃ bahuso.",
  "atk-s0507a0:1066_3": "Kinti lapatīti āha “dassāmi dānaṃ pitūnaṃ pitāmahāna”nti.",
  "atk-s0507a0:1066_4": "Tattha pitūnanti mātāpitūnaṃ,",
  "atk-s0507a0:1066_5": "cūḷapitumahāpitūnaṃ vā.",
  "atk-s0507a0:1066_6": "Pitāmahānanti ayyakapayyakānaṃ.",
  "atk-s0507a0:1066_7": "Upakkhaṭanti sajjitaṃ.",
  "atk-s0507a0:1066_8": "Parivisayantīti bhojayanti.",
  "atk-s0507a0:1066_9": "Andhakavindanti evaṃnāmakaṃ nagaraṃ.",
  "atk-s0507a0:1066_10": "Bhuttunti bhuñjituṃ.",
  "atk-s0507a0:1066_11": "Tato parā saṅgītikārakehi vuttā –",
  "atk-s0507a0:1067_0": "250.",
  "atk-s0507a0:1068_0": "“Tamavoca rājā ‘anubhaviyāna tampi,",
  "atk-s0507a0:1069_0": "Eyyāsi khippaṃ ahamapi kassaṃ pūjaṃ;",
  "atk-s0507a0:1070_0": "Ācikkha me taṃ yadi atthi hetu,",
  "atk-s0507a0:1071_0": "Saddhāyitaṃ hetuvaco suṇoma’.",
  "atk-s0507a0:1072_0": "251.",
  "atk-s0507a0:1073_0": "“Tathāti vatvā agamāsi tattha, bhuñjiṃsu bhattaṃ na ca dakkhiṇārahā;",
  "atk-s0507a0:1074_0": "Paccāgami rājagahaṃ punāparaṃ, pāturahosi purato janādhipassa.",
  "atk-s0507a0:1075_0": "252.",
  "atk-s0507a0:1076_0": "“Disvāna petaṃ punadeva āgataṃ, rājā avoca ‘ahamapi kiṃ dadāmi;",
  "atk-s0507a0:1077_0": "Ācikkha me taṃ yadi atthi hetu, yena tuvaṃ cirataraṃ pīṇito siyā’.",
  "atk-s0507a0:1078_0": "253.",
  "atk-s0507a0:1079_0": "“Buddhañca saṅghaṃ parivisiyāna rāja, annena pānena ca cīvarena;",
  "atk-s0507a0:1080_0": "Taṃ dakkhiṇaṃ ādisa me hitāya, evaṃ ahaṃ cirataraṃ pīṇito siyā.",
  "atk-s0507a0:1081_0": "254.",
  "atk-s0507a0:1082_0": "“Tato ca rājā nipatitvā tāvade, dānaṃ sahatthā atulaṃ daditvā saṅghe;",
  "atk-s0507a0:1083_0": "Ārocesi pakataṃ tathāgatassa, tassa ca petassa dakkhiṇaṃ ādisittha.",
  "atk-s0507a0:1084_0": "255.",
  "atk-s0507a0:1085_0": "“So pūjito ativiya sobhamāno, pāturahosi purato janādhipassa;",
  "atk-s0507a0:1086_0": "Yakkhohamasmi paramiddhipatto, na mayhamatthi samā sadisā mānusā.",
  "atk-s0507a0:1087_0": "256.",
  "atk-s0507a0:1088_0": "“Passānubhāvaṃ aparimitaṃ mamayidaṃ, tayānudiṭṭhaṃ atulaṃ datvā saṅghe;",
  "atk-s0507a0:1089_0": "Santappito satataṃ sadā bahūhi, yāmi ahaṃ sukhito manussadevā”ti.",
  "atk-s0507a0:1090_0": "250.",
  "atk-s0507a0:1090_1": "Tattha tamavoca rājāti taṃ petaṃ tathā vatvā ṭhitaṃ rājā ajātasattu avoca.",
  "atk-s0507a0:1090_2": "Anubhaviyāna tampīti taṃ tava dhītuyā upakkhaṭaṃ dānampi anubhavitvā.",
  "atk-s0507a0:1090_3": "Eyyāsīti āgaccheyyāsi.",
  "atk-s0507a0:1090_4": "Kassanti karissāmi.",
  "atk-s0507a0:1090_5": "Ācikkha me taṃ yadi atthi hetūti sace kiñci kāraṇaṃ atthi,",
  "atk-s0507a0:1090_6": "taṃ kāraṇaṃ mayhaṃ ācikkha kathehi.",
  "atk-s0507a0:1090_7": "Saddhāyitanti saddhāyitabbaṃ.",
  "atk-s0507a0:1090_8": "Hetuvacoti hetuyuttavacanaṃ,",
  "atk-s0507a0:1090_9": "“amukasmiṃ ṭhāne asukena pakārena dāne kate mayhaṃ upakappatī”ti sakāraṇaṃ vacanaṃ vadāti attho.",
  "atk-s0507a0:1091_0": "251.",
  "atk-s0507a0:1091_1": "Tathāti vatvāti sādhūti vatvā.",
  "atk-s0507a0:1091_2": "Tatthāti tasmiṃ andhakavinde parivesanaṭṭhāne.",
  "atk-s0507a0:1091_3": "Bhuñjiṃsu bhattaṃ na ca dakkhiṇārahāti bhattaṃ bhuñjiṃsu dussīlabrāhmaṇā,",
  "atk-s0507a0:1091_4": "na ca pana dakkhiṇārahā sīlavanto bhuñjiṃsūti attho.",
  "atk-s0507a0:1091_5": "Punāparanti puna aparaṃ vāraṃ rājagahaṃ paccāgami.",
  "atk-s0507a0:1092_0": "252.",
  "atk-s0507a0:1092_1": "Kiṃ dadāmīti “kīdisaṃ te dānaṃ dassāmī”ti rājā petaṃ pucchi.",
  "atk-s0507a0:1092_2": "Yena tuvanti yena kāraṇena tvaṃ.",
  "atk-s0507a0:1092_3": "Cirataranti cirakālaṃ.",
  "atk-s0507a0:1092_4": "Pīṇitoti titto siyā,",
  "atk-s0507a0:1092_5": "taṃ kathehīti attho.",
  "atk-s0507a0:1093_0": "253.",
  "atk-s0507a0:1093_1": "Parivisiyānāti bhojetvā.",
  "atk-s0507a0:1093_2": "Rājāti ajātasattuṃ ālapati.",
  "atk-s0507a0:1093_3": "Me hitāyāti mayhaṃ hitatthāya petattabhāvato parimuttiyā.",
  "atk-s0507a0:1094_0": "254.",
  "atk-s0507a0:1094_1": "Tatoti tasmā tena vacanena,",
  "atk-s0507a0:1094_2": "tato vā pāsādato.",
  "atk-s0507a0:1094_3": "Nipatitvāti nikkhamitvā.",
  "atk-s0507a0:1094_4": "Tāvadeti tadā eva aruṇuggamanavelāya.",
  "atk-s0507a0:1094_5": "Yamhi peto paccāgantvā rañño attānaṃ dassesi,",
  "atk-s0507a0:1094_6": "tasmiṃ purebhatte eva dānaṃ adāsi.",
  "atk-s0507a0:1094_7": "Sahatthāti sahatthena.",
  "atk-s0507a0:1094_8": "Atulanti appamāṇaṃ uḷāraṃ paṇītaṃ.",
  "atk-s0507a0:1094_9": "Datvā saṅgheti saṅghassa datvā.",
  "atk-s0507a0:1094_10": "Ārocesi pakataṃ tathāgatassāti “idaṃ, bhante,",
  "atk-s0507a0:1094_11": "dānaṃ aññataraṃ petaṃ sandhāya pakata”nti taṃ pavattiṃ bhagavato ārocesi.",
  "atk-s0507a0:1094_12": "Ārocetvā ca yathā taṃ dānaṃ tassa upakappati,",
  "atk-s0507a0:1094_13": "evaṃ tassa ca petassa dakkhiṇaṃ ādisittha ādisi.",
  "atk-s0507a0:1095_0": "255.",
  "atk-s0507a0:1095_1": "Soti so peto.",
  "atk-s0507a0:1095_2": "Pūjitoti dakkhiṇāya diyyamānāya pūjito.",
  "atk-s0507a0:1095_3": "Ativiya sobhamānoti dibbānubhāvena ativiya virocamāno.",
  "atk-s0507a0:1095_4": "Pāturahosīti pātubhavi,",
  "atk-s0507a0:1095_5": "rañño purato attānaṃ dassesi.",
  "atk-s0507a0:1095_6": "Yakkhohamasmīti petattabhāvato mutto yakkho ahaṃ jāto devabhāvaṃ pattosmi.",
  "atk-s0507a0:1095_7": "Na mayhamatthi samā sadisā mānusāti mayhaṃ ānubhāvasampattiyā samā vā bhogasampattiyā sadisā vā manussā na santi.",
  "atk-s0507a0:1096_0": "256.",
  "atk-s0507a0:1096_1": "Passānubhāvaṃ aparimitaṃ mamayidanti “mama idaṃ aparimāṇaṃ dibbānubhāvaṃ passā”ti attano sampattiṃ paccakkhato rañño dassento vadati.",
  "atk-s0507a0:1096_2": "Tayānudiṭṭhaṃ atulaṃ datvā saṅgheti ariyasaṅghassa atulaṃ uḷāraṃ dānaṃ datvā mayhaṃ anukampāya tayā anudiṭṭhaṃ.",
  "atk-s0507a0:1096_3": "Santappito satataṃ sadā bahūhīti annapānavatthādīhi bahūhi deyyadhammehi ariyasaṅghaṃ santappentena tayā",
  "atk-s0507a0:1096_4": "sadā sabbakālaṃ yāvajīvaṃ tatthāpi satataṃ nirantaraṃ ahaṃ santappito pīṇito.",
  "atk-s0507a0:1096_5": "Yāmi ahaṃ sukhito manussadevāti “tasmā ahaṃ idāni sukhito manussadeva mahārāja yathicchitaṭṭhānaṃ yāmī”ti rājānaṃ āpucchi.",
  "atk-s0507a0:1097_0": "Evaṃ pete āpucchitvā gate rājā ajātasattu tamatthaṃ bhikkhūnaṃ ārocesi,",
  "atk-s0507a0:1097_1": "bhikkhū bhagavato santikaṃ upasaṅkamitvā ārocesuṃ.",
  "atk-s0507a0:1097_2": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0507a0:1097_3": "Taṃ sutvā mahājano maccheramalaṃ pahāya dānādipuññābhirato ahosīti.",
  "atk-s0507a0:1098_0": "Cūḷāseṭṭhipetavatthuvaṇṇanā niṭṭhitā.",
  "atk-s0507a0:1099_0": "9. Aṅkurapetavatthuvaṇṇanā",
  "atk-s0507a0:1100_0": "Yassa atthāya gacchāmāti idaṃ satthā sāvatthiyaṃ viharanto aṅkurapetaṃ ārabbha kathesi.",
  "atk-s0507a0:1100_1": "Kāmañcettha aṅkuro peto na hoti,",
  "atk-s0507a0:1100_2": "tassa pana caritaṃ yasmā petasambandhaṃ,",
  "atk-s0507a0:1100_3": "tasmā taṃ “aṅkurapetavatthū”ti vuttaṃ.",
  "atk-s0507a0:1101_0": "Tatrāyaṃ saṅkhepakathā –",
  "atk-s0507a0:1101_1": "ye te uttaramadhurādhipatino rañño mahāsāgarassa puttaṃ upasāgaraṃ paṭicca uttarāpathe kaṃsabhoge asitañjananagare",
  "atk-s0507a0:1101_2": "mahākaṃsassa dhītuyā devagabbhāya kucchiyaṃ uppannā añjanadevī vāsudevo baladevo candadevo sūriyadevo",
  "atk-s0507a0:1101_3": "aggidevo varuṇadevo ajjuno pajjuno ghaṭapaṇḍito aṅkuro cāti vāsudevādayo dasa bhātikāti ekādasa khattiyā ahesuṃ,",
  "atk-s0507a0:1101_4": "tesu vāsudevādayo bhātaro asitañjananagaraṃ ādiṃ katvā dvāravatīpariyosānesu sakalajambudīpe tesaṭṭhiyā",
  "atk-s0507a0:1101_5": "nagarasahassesu sabbe rājāno cakkena jīvitakkhayaṃ pāpetvā dvāravatiyaṃ vasamānā rajjaṃ dasa koṭṭhāse",
  "atk-s0507a0:1101_6": "katvā vibhajiṃsu.",
  "atk-s0507a0:1101_7": "Bhaginiṃ pana añjanadeviṃ na sariṃsu.",
  "atk-s0507a0:1101_8": "Puna saritvā “ekādasa koṭṭhāse karomā”ti vutte tesaṃ sabbakaniṭṭho aṅkuro “mama koṭṭhāsaṃ tassā detha,",
  "atk-s0507a0:1101_9": "ahaṃ vohāraṃ katvā jīvissāmi,",
  "atk-s0507a0:1101_10": "tumhe attano attano janapadesu suṅkaṃ mayhaṃ vissajjethā”ti āha.",
  "atk-s0507a0:1101_11": "Te “sādhū”ti sampaṭicchitvā tassa koṭṭhāyaṃ bhaginiyā datvā nava rājāno dvāravatiyaṃ vasiṃsu.",
  "atk-s0507a0:1102_0": "Aṅkuro pana vaṇijjaṃ karonto niccakālaṃ mahādānaṃ deti.",
  "atk-s0507a0:1102_1": "Tassa paneko dāso bhaṇḍāgāriko atthakāmo ahosi.",
  "atk-s0507a0:1102_2": "Aṅkuro pasannamānaso tassa ekaṃ kuladhītaraṃ gahetvā adāsi.",
  "atk-s0507a0:1102_3": "So putte gabbhagateyeva kālamakāsi.",
  "atk-s0507a0:1102_4": "Aṅkuro tasmiṃ jāte tassa pituno dinnaṃ bhattavetanaṃ tassa adāsi.",
  "atk-s0507a0:1102_5": "Atha tasmiṃ dārake vayappatte “dāso na dāso”ti rājakule vinicchayo uppajji.",
  "atk-s0507a0:1102_6": "Taṃ sutvā añjanadevī dhenūpamaṃ vatvā “mātu bhujissāya puttopi bhujisso evā”ti dāsabyato mocesi.",
  "atk-s0507a0:1103_0": "Dārako pana lajjāya tattha vasituṃ avisahanto roruvanagaraṃ gantvā tattha aññatarassa tunnavāyassa dhītaraṃ gahetvā tunnavāyasippena jīvikaṃ kappesi.",
  "atk-s0507a0:1103_1": "Tena samayena roruvanagare asayhamahāseṭṭhi nāma ahosi.",
  "atk-s0507a0:1103_2": "So samaṇabrāhmaṇakapaṇaddhikavanibbakayācakānaṃ mahādānaṃ deti.",
  "atk-s0507a0:1103_3": "So tunnavāyo seṭṭhino gharaṃ ajānantānaṃ pītisomanassajāto hutvā asayhaseṭṭhino nivesanaṃ dakkhiṇabāhuṃ",
  "atk-s0507a0:1103_4": "pasāretvā dassesi “ettha gantvā laddhabbaṃ labhantū”ti.",
  "atk-s0507a0:1103_5": "Tassa kammaṃ pāḷiyaṃyeva āgataṃ.",
  "atk-s0507a0:1104_0": "So aparena samayena kālaṃ katvā marubhūmiyaṃ aññatarasmiṃ nigrodharukkhe bhummadevatā hutvā nibbatti,",
  "atk-s0507a0:1104_1": "tassa dakkhiṇahattho sabbakāmadado ahosi.",
  "atk-s0507a0:1104_2": "Tasmiṃyeva ca roruve aññataro puriso asayhaseṭṭhino dāne byāvaṭo assaddho appasanno micchādiṭṭhiko puññakiriyāya",
  "atk-s0507a0:1104_3": "anādaro kālaṃ katvā tassa devaputtassa vasanaṭṭhānassa avidūre peto hutvā nibbatti.",
  "atk-s0507a0:1104_4": "Tena ca katakammaṃ pāḷiyaṃyeva āgataṃ.",
  "atk-s0507a0:1104_5": "Asayhamahāseṭṭhi pana kālaṃ katvā tāvatiṃsabhavane sakkassa devarañño sahabyataṃ upagato.",
  "atk-s0507a0:1105_0": "Atha aparena samayena aṅkuro pañcahi sakaṭasatehi,",
  "atk-s0507a0:1105_1": "aññataro ca brāhmaṇo pañcahi sakaṭasatehīti dvepi janā sakaṭasahassena bhaṇḍaṃ ādāya marukantāramaggaṃ",
  "atk-s0507a0:1105_2": "paṭipannā maggamūḷhā hutvā bahuṃ divasaṃ tattheva vicarantā parikkhīṇatiṇodakāhārā ahesuṃ.",
  "atk-s0507a0:1105_3": "Aṅkuro assadūtehi catūsu disāsu pāniyaṃ maggāpesi.",
  "atk-s0507a0:1105_4": "Atha so kāmadadahattho yakkho taṃ tesaṃ byasanappattiṃ disvā aṅkurena pubbe attano kataṃ upakāraṃ cintetvā",
  "atk-s0507a0:1105_5": "“handa dāni imassa mayā avassayena bhavitabba”nti attano vasanavaṭarukkhaṃ dassesi.",
  "atk-s0507a0:1105_6": "So kira vaṭarukkho sākhāviṭapasampanno ghanapalāso sandacchāyo anekasahassapāroho āyāmena vitthārena ubbedhena ca yojanaparimāṇo ahosi.",
  "atk-s0507a0:1105_7": "Taṃ disvā aṅkuro haṭṭhatuṭṭho tassa heṭṭhā khandhāvāraṃ bandhāpesi.",
  "atk-s0507a0:1105_8": "Yakkho attano dakkhiṇahatthaṃ pasāretvā paṭhamaṃ tāva pānīyena sabbaṃ janaṃ santappesi.",
  "atk-s0507a0:1105_9": "Tato yo yo yaṃ yaṃ icchati,",
  "atk-s0507a0:1105_10": "tassa tassa taṃ taṃ adāsi.",
  "atk-s0507a0:1106_0": "Evaṃ tasmiṃ mahājane nānāvidhena annapānādinā yathākāmaṃ santappite pacchā vūpasante maggaparissame so",
  "atk-s0507a0:1106_1": "brāhmaṇavāṇijo ayoniso manasikaronto evaṃ cintesi –",
  "atk-s0507a0:1106_2": "“dhanalābhāya ito kambojaṃ gantvā mayaṃ kiṃ karissāma,",
  "atk-s0507a0:1106_3": "imameva pana yakkhaṃ yena kenaci upāyena gahetvā yānaṃ āropetvā amhākaṃ nagarameva gamissāmā”ti.",
  "atk-s0507a0:1106_4": "Evaṃ cintetvā tamatthaṃ aṅkurassa kathento –",
  "atk-s0507a0:1107_0": "257.",
  "atk-s0507a0:1108_0": "“Yassa atthāya gacchāma, kambojaṃ dhanahārakā;",
  "atk-s0507a0:1109_0": "Ayaṃ kāmadado yakkho, imaṃ yakkhaṃ nayāmase.",
  "atk-s0507a0:1110_0": "258.",
  "atk-s0507a0:1111_0": "“Imaṃ yakkhaṃ gahetvāna, sādhukena pasayha vā;",
  "atk-s0507a0:1112_0": "Yānaṃ āropayitvāna, khippaṃ gacchāma dvāraka”nti. –",
  "atk-s0507a0:1113_0": "Gāthādvayamāha.",
  "atk-s0507a0:1113_1": "Tattha yassa atthāyāti yassa kāraṇā.",
  "atk-s0507a0:1113_2": "Kambojanti kambojaraṭṭhaṃ.",
  "atk-s0507a0:1113_3": "Dhanahārakāti bhaṇḍavikkayena laddhadhanahārino.",
  "atk-s0507a0:1113_4": "Kāmadadoti icchiticchitadāyako.",
  "atk-s0507a0:1113_5": "Yakkhoti devaputto.",
  "atk-s0507a0:1113_6": "Nayāmaseti nayissāma.",
  "atk-s0507a0:1113_7": "Sādhukenāti yācanena.",
  "atk-s0507a0:1113_8": "Pasayhāti abhibhavitvā balakkārena,",
  "atk-s0507a0:1113_9": "yānanti sukhayānaṃ.",
  "atk-s0507a0:1113_10": "Dvārakanti dvāravatīnagaraṃ.",
  "atk-s0507a0:1113_11": "Ayaṃ hetthādhippāyo –",
  "atk-s0507a0:1113_12": "yadatthaṃ mayaṃ ito kambojaṃ gantukāmā,",
  "atk-s0507a0:1113_13": "tena gamanena sādhetabbo attho idheva sijjhati.",
  "atk-s0507a0:1113_14": "Ayañhi yakkho kāmadado,",
  "atk-s0507a0:1113_15": "tasmā imaṃ yakkhaṃ yācitvā tassa anumatiyā vā,",
  "atk-s0507a0:1113_16": "sace saññattiṃ na gacchati,",
  "atk-s0507a0:1113_17": "balakkārena vā yānaṃ āropetvā yāne pacchābāhaṃ bandhitvā taṃ gahetvā itoyeva khippaṃ dvāravatīnagaraṃ gacchāmāti.",
  "atk-s0507a0:1114_0": "Evaṃ pana brāhmaṇena vutto aṅkuro sappurisadhamme ṭhatvā tassa vacanaṃ paṭikkhipanto –",
  "atk-s0507a0:1115_0": "259.",
  "atk-s0507a0:1116_0": "“Yassa rukkhassa chāyāya, nisīdeyya sayeyya vā;",
  "atk-s0507a0:1117_0": "Na tassa sākhaṃ bhañjeyya, mittadubbho hi pāpako”ti. –",
  "atk-s0507a0:1118_0": "Gāthamāha.",
  "atk-s0507a0:1118_1": "Tattha na bhañjeyyāti na chindeyya.",
  "atk-s0507a0:1118_2": "Mittadubbhoti mittesu dubbhanaṃ tesaṃ anatthuppādanaṃ.",
  "atk-s0507a0:1118_3": "Pāpakoti abhaddako mittadubbho.",
  "atk-s0507a0:1118_4": "Yo hi sītacchāyo rukkho ghammābhitattassa purisassa parissamavinodako,",
  "atk-s0507a0:1118_5": "tassāpi nāma pāpakaṃ na cintetabbaṃ,",
  "atk-s0507a0:1118_6": "kimaṅkaṃ pana sattabhūtesu.",
  "atk-s0507a0:1118_7": "Ayaṃ devaputto sappuriso pubbakārī amhākaṃ dukkhapanūdako bahūpakāro,",
  "atk-s0507a0:1118_8": "na tassa kiñci anatthaṃ cintetabbaṃ,",
  "atk-s0507a0:1118_9": "aññadatthu so pūjetabbo evāti dasseti.",
  "atk-s0507a0:1119_0": "Taṃ sutvā brāhmaṇā “atthassa mūlaṃ nikativinayo”ti nītimaggaṃ nissāya aṅkurassa paṭilomapakkhe ṭhatvā –",
  "atk-s0507a0:1120_0": "260.",
  "atk-s0507a0:1121_0": "“Yassa rukkhassa chāyāya, nisīdeyya sayeyya vā;",
  "atk-s0507a0:1122_0": "Khandhampi tassa chindeyya, attho ce tādiso siyā”ti. –",
  "atk-s0507a0:1123_0": "Gāthamāha.",
  "atk-s0507a0:1123_1": "Tattha attho ce tādiso siyāti tādisena dabbasambhārena sace attho bhaveyya,",
  "atk-s0507a0:1123_2": "tassa rukkhassa khandhampi chindeyya,",
  "atk-s0507a0:1123_3": "kimaṅgaṃ pana sākhādayoti adhippāyo.",
  "atk-s0507a0:1124_0": "Evaṃ brāhmaṇena vutte aṅkuro sappurisadhammaṃyeva paggaṇhanto –",
  "atk-s0507a0:1125_0": "261.",
  "atk-s0507a0:1126_0": "“Yassa rukkhassa chāyāya, nisīdeyya sayeyya vā;",
  "atk-s0507a0:1127_0": "Na tassa pattaṃ bhindeyya, mittadubbho hi pāpako”ti. –",
  "atk-s0507a0:1128_0": "Imaṃ gāthamāha.",
  "atk-s0507a0:1128_1": "Tattha na tassa pattaṃ bhindeyyāti tassa rukkhassa ekapaṇṇamattampi na pāteyya,",
  "atk-s0507a0:1128_2": "pageva sākhādiketi adhippāyo.",
  "atk-s0507a0:1129_0": "Punapi brāhmaṇo attano vādaṃ paggaṇhanto –",
  "atk-s0507a0:1130_0": "262.",
  "atk-s0507a0:1131_0": "“Yassa rukkhassa chāyāya, nisīdeyya sayeyya vā;",
  "atk-s0507a0:1132_0": "Samūlampi taṃ abbuhe, attho ce tādiso siyā”ti. –",
  "atk-s0507a0:1133_0": "Gāthamāha.",
  "atk-s0507a0:1133_1": "Tattha samūlampi taṃ abbuheti taṃ tattha samūlampi saha mūlenapi abbuheyya,",
  "atk-s0507a0:1133_2": "uddhareyyāti attho.",
  "atk-s0507a0:1134_0": "Evaṃ brāhmaṇena vutte puna aṅkuro taṃ nītiṃ niratthakaṃ kātukāmo –",
  "atk-s0507a0:1135_0": "263.",
  "atk-s0507a0:1136_0": "“Yassekarattimpi ghare vaseyya, yatthannapānaṃ puriso labhetha;",
  "atk-s0507a0:1137_0": "Na tassa pāpaṃ manasāpi cintaye, kataññutā sappurisehi vaṇṇitā.",
  "atk-s0507a0:1138_0": "264.",
  "atk-s0507a0:1139_0": "“Yassekarattimpi ghare vaseyya, annena pānena upaṭṭhito siyā;",
  "atk-s0507a0:1140_0": "Na tassa pāpaṃ manasāpi cintaye, adubbhapāṇī dahate mittadubbhiṃ.",
  "atk-s0507a0:1141_0": "265.",
  "atk-s0507a0:1142_0": "“Yo pubbe katakalyāṇo, pacchā pāpena hiṃsati;",
  "atk-s0507a0:1143_0": "Allapāṇihato poso, na so bhadrāni passatī”ti. –",
  "atk-s0507a0:1144_0": "Imā tisso gāthā abhāsi.",
  "atk-s0507a0:1145_0": "263.",
  "atk-s0507a0:1145_1": "Tattha yassāti yassa puggalassa.",
  "atk-s0507a0:1145_2": "Ekarattimpīti ekarattimattampi kevalaṃ gehe vaseyya.",
  "atk-s0507a0:1145_3": "Yatthannapānaṃ puriso labhethāti yassa santike koci puriso annapānaṃ vā yaṃkiñci bhojanaṃ vā labheyya.",
  "atk-s0507a0:1145_4": "Na tassa pāpaṃ manasāpi cintayeti tassa puggalassa abhaddakaṃ anatthaṃ manasāpi na cinteyya na piheyya,",
  "atk-s0507a0:1145_5": "pageva kāyavācāhi.",
  "atk-s0507a0:1145_6": "Kasmāti ce?",
  "atk-s0507a0:1145_7": "Kataññutā sappurisehi vaṇṇitāti kataññutā nāma buddhādīhi uttamapurisehi pasaṃsitā.",
  "atk-s0507a0:1146_0": "264.",
  "atk-s0507a0:1146_1": "Upaṭṭhitoti payirupāsito “idaṃ gaṇha idaṃ bhuñjā”ti annapānādinā upaṭṭhito.",
  "atk-s0507a0:1146_2": "Adubbhapāṇīti ahiṃsakahattho hatthasaṃyato.",
  "atk-s0507a0:1146_3": "Dahate mittadubbhinti taṃ mittadubbhiṃ puggalaṃ dahati vināseti,",
  "atk-s0507a0:1146_4": "appaduṭṭhe hitajjhāsayasampanne puggale parena kato aparādho avisesena tasseva anatthāvaho,",
  "atk-s0507a0:1146_5": "appaduṭṭho puggalo atthato taṃ dahati nāma.",
  "atk-s0507a0:1146_6": "Tenāha bhagavā –",
  "atk-s0507a0:1147_0": "“Yo appaduṭṭhassa narassa dussati, suddhassa posassa anaṅgaṇassa;",
  "atk-s0507a0:1148_0": "Tameva bālaṃ pacceti pāpaṃ, sukhumo rajo paṭivātaṃva khitto”ti. ;",
  "atk-s0507a0:1149_0": "265.",
  "atk-s0507a0:1149_1": "Yo pubbe katakalyāṇoti yo puggalo kenaci sādhunā katabhaddako katūpakāro.",
  "atk-s0507a0:1149_2": "Pacchā pāpena hiṃsatīti taṃ pubbakārinaṃ aparabhāge pāpena abhaddakena anatthakena bādhati.",
  "atk-s0507a0:1149_3": "Allapāṇihato posoti allapāṇinā upakārakiriyāya allapāṇinā dhotahatthena pubbakārinā heṭṭhā vuttanayena hato bādhito,",
  "atk-s0507a0:1149_4": "tassa vā pubbakārino bādhanena hato allapāṇihato nāma,",
  "atk-s0507a0:1149_5": "akataññupuggalo.",
  "atk-s0507a0:1149_6": "Na so bhadrāni passatīti so yathāvuttapuggalo idhaloke ca paraloke ca iṭṭhāni na passati,",
  "atk-s0507a0:1149_7": "na vindati,",
  "atk-s0507a0:1149_8": "na labhatīti attho.",
  "atk-s0507a0:1150_0": "Evaṃ sappurisadhammaṃ paggaṇhantena aṅkurena abhibhavitvā vutto so brāhmaṇo niruttaro tuṇhī ahosi.",
  "atk-s0507a0:1150_1": "Yakkho pana tesaṃ dvinnaṃ vacanapaṭivacanāni sutvā brāhmaṇassa kujjhitvāpi “hotu imassa duṭṭhabrāhmaṇassa",
  "atk-s0507a0:1150_2": "kattabbaṃ pacchā jānissāmī”ti attano kenaci anabhibhavanīyatameva tāva dassento –",
  "atk-s0507a0:1151_0": "266.",
  "atk-s0507a0:1152_0": "“Nāhaṃ devena vā manussena vā, issariyena vā haṃ suppasayho;",
  "atk-s0507a0:1153_0": "Yakkhohamasmi paramiddhipatto, dūraṅgamo vaṇṇabalūpapanno”ti. –",
  "atk-s0507a0:1154_0": "Gāthamāha.",
  "atk-s0507a0:1154_1": "Tattha devena vāti yena kenaci devena vā.",
  "atk-s0507a0:1154_2": "Manussena vāti etthāpi eseva nayo.",
  "atk-s0507a0:1154_3": "Issariyena vāti devissariyena vā manussissariyena vā.",
  "atk-s0507a0:1154_4": "Tattha devissariyaṃ nāma catumahārājikasakkasuyāmādīnaṃ deviddhi,",
  "atk-s0507a0:1154_5": "manussissariyaṃ nāma cakkavattiādīnaṃ puññiddhi.",
  "atk-s0507a0:1154_6": "Tasmā issariyaggahaṇena mahānubhāve devamanusse saṅgaṇhāti.",
  "atk-s0507a0:1154_7": "Mahānubhāvāpi hi devā attano puññaphalūpatthambhite manussepi asati payogavipattiyaṃ abhibhavituṃ na sakkonti,",
  "atk-s0507a0:1154_8": "pageva itare.",
  "atk-s0507a0:1154_9": "Hanti asahane nipāto.",
  "atk-s0507a0:1154_10": "Na suppasayhoti appadhaṃsiyo.",
  "atk-s0507a0:1154_11": "Yakkhohamasmi paramiddhipattoti attano puññaphalena ahaṃ yakkhattaṃ upagato asmi,",
  "atk-s0507a0:1154_12": "yakkhova samāno na yo vā so vā,",
  "atk-s0507a0:1154_13": "atha kho paramiddhipatto paramāya uttamāya yakkhiddhiyā samannāgato.",
  "atk-s0507a0:1154_14": "Dūraṅgamoti khaṇeneva dūrampi ṭhānaṃ gantuṃ samattho.",
  "atk-s0507a0:1154_15": "Vaṇṇabalūpapannoti rūpasampattiyā sarīrabalena ca upapanno samannāgatoti tīhipi padehi mantappayogādīhi attano anabhibhavanīyataṃyeva dasseti.",
  "atk-s0507a0:1154_16": "Rūpasampanno hi paresaṃ bahumānito hoti,",
  "atk-s0507a0:1154_17": "rūpasampadaṃ nissāya visabhāgavatthunāpi anākaḍḍhaniyovāti vaṇṇasampadā anabhibhavanīyakāraṇanti vuttā.",
  "atk-s0507a0:1155_0": "Ito paraṃ aṅkurassa ca devaputtassa ca vacanapaṭivacanakathā hoti –",
  "atk-s0507a0:1156_0": "267.",
  "atk-s0507a0:1157_0": "“Pāṇi te sabbasovaṇṇo, pañcadhāro madhussavo;",
  "atk-s0507a0:1158_0": "Nānārasā paggharanti, maññehaṃ taṃ purindadaṃ.",
  "atk-s0507a0:1159_0": "268.",
  "atk-s0507a0:1160_0": "“Nāmhi devo na gandhabbo, nāpi sakko purindado;",
  "atk-s0507a0:1161_0": "Petaṃ maṃ aṅkura jānāhi, roruvamhā idhāgataṃ.",
  "atk-s0507a0:1162_0": "269.",
  "atk-s0507a0:1163_0": "“Kiṃsīlo kiṃsamācāro, roruvasmiṃ pure tuvaṃ;",
  "atk-s0507a0:1164_0": "Kena te brahmacariyena, puññaṃ pāṇimhi ijjhati.",
  "atk-s0507a0:1165_0": "270.",
  "atk-s0507a0:1166_0": "“Tunnavāyo pure āsiṃ, roruvasmiṃ tadā ahaṃ;",
  "atk-s0507a0:1167_0": "Sukicchavutti kapaṇo, na me vijjati dātave.",
  "atk-s0507a0:1168_0": "271.",
  "atk-s0507a0:1169_0": "“Nivesanañca me āsi, asayhassa upantike;",
  "atk-s0507a0:1170_0": "Saddhassa dānapatino, katapuññassa lajjino.",
  "atk-s0507a0:1171_0": "272.",
  "atk-s0507a0:1172_0": "“Tattha yācanakāyanti, nānāgottā vanibbakā;",
  "atk-s0507a0:1173_0": "Te ca maṃ tattha pucchanti, asayhassa nivesanaṃ.",
  "atk-s0507a0:1174_0": "273.",
  "atk-s0507a0:1175_0": "“Kattha gacchāma bhaddaṃ vo, kattha dānaṃ padīyati;",
  "atk-s0507a0:1176_0": "Tesāhaṃ puṭṭho akkhāmi, asayhassa nivesanaṃ.",
  "atk-s0507a0:1177_0": "274.",
  "atk-s0507a0:1178_0": "“Paggayha dakkhiṇaṃ bāhuṃ, ettha gacchatha bhaddaṃ vo;",
  "atk-s0507a0:1179_0": "Ettha dānaṃ padīyati, asayhassa nivesane.",
  "atk-s0507a0:1180_0": "275.",
  "atk-s0507a0:1181_0": "“Tena pāṇi kāmadado, tena pāṇi madhussavo;",
  "atk-s0507a0:1182_0": "Tena me brahmacariyena, puññaṃ pāṇimhi ijjhati.",
  "atk-s0507a0:1183_0": "276.",
  "atk-s0507a0:1184_0": "“Na kira tvaṃ adā dānaṃ, sakapāṇīhi kassaci;",
  "atk-s0507a0:1185_0": "Parassa dānaṃ anumodamāno, pāṇiṃ paggayha pāvadi.",
  "atk-s0507a0:1186_0": "277.",
  "atk-s0507a0:1187_0": "“Tena pāṇi kāmadado, tena pāṇi madhussavo;",
  "atk-s0507a0:1188_0": "Tena te brahmacariyena, puññaṃ pāṇimhi ijjhati.",
  "atk-s0507a0:1189_0": "278.",
  "atk-s0507a0:1190_0": "“Yo so dānamadā bhante, pasanno sakapāṇibhi;",
  "atk-s0507a0:1191_0": "So hitvā mānusaṃ dehaṃ, kiṃ nu so disataṃ gato.",
  "atk-s0507a0:1192_0": "279.",
  "atk-s0507a0:1193_0": "“Nāhaṃ pajānāmi asayhasāhino, aṅgīrasassa gatiṃ āgatiṃ vā;",
  "atk-s0507a0:1194_0": "Sutañca me vessavaṇassa santike, sakkassa sahabyataṃ gato asayho.",
  "atk-s0507a0:1195_0": "280.",
  "atk-s0507a0:1196_0": "“Alameva kātuṃ kalyāṇaṃ, dānaṃ dātuṃ yathārahaṃ;",
  "atk-s0507a0:1197_0": "Pāṇiṃ kāmadadaṃ disvā, ko puññaṃ na karissati.",
  "atk-s0507a0:1198_0": "281.",
  "atk-s0507a0:1199_0": "“So hi nūna ito gantvā, anuppatvāna dvārakaṃ;",
  "atk-s0507a0:1200_0": "Dānaṃ paṭṭhapayissāmi, yaṃ mamassa sukhāvahaṃ.",
  "atk-s0507a0:1201_0": "282.",
  "atk-s0507a0:1202_0": "“Dassāmannañca pānañca, vatthasenāsanāni ca;",
  "atk-s0507a0:1203_0": "Papañca udapānañca, dugge saṅkamanāni cā”ti. –",
  "atk-s0507a0:1204_0": "Pannarasa vacanapaṭivacanagāthā honti.",
  "atk-s0507a0:1205_0": "267.",
  "atk-s0507a0:1205_1": "Tattha pāṇi teti tava dakkhiṇahattho.",
  "atk-s0507a0:1205_2": "Sabbasovaṇṇoti sabbaso suvaṇṇavaṇṇo.",
  "atk-s0507a0:1205_3": "Pañcadhāroti pañcahi aṅgulīhi parehi kāmitavatthūnaṃ dhārā etassa santīti pañcadhāro.",
  "atk-s0507a0:1205_4": "Madhussavoti madhurarasavissandako.",
  "atk-s0507a0:1205_5": "Tenāha “nānārasā paggharantī”ti,",
  "atk-s0507a0:1205_6": "madhurakaṭukakasāvādibhedā nānāvidhā rasā vissandantīti attho.",
  "atk-s0507a0:1205_7": "Yakkhassa hi kāmadade madhurādirasasampannāni vividhāni khādanīyabhojanīyāni hatthe vissajjante madhurādirasā paggharantīti vuttaṃ.",
  "atk-s0507a0:1205_8": "Maññehaṃ taṃ purindadanti maññe ahaṃ taṃ purindadaṃ sakkaṃ,",
  "atk-s0507a0:1205_9": "“evaṃmahānubhāvo sakko devarājā”ti taṃ ahaṃ maññāmīti attho.",
  "atk-s0507a0:1206_0": "268.",
  "atk-s0507a0:1206_1": "Nāmhi devoti vessavaṇādiko pākaṭadevo na homi.",
  "atk-s0507a0:1206_2": "Na gandhabboti gandhabbakāyikadevopi na homi.",
  "atk-s0507a0:1206_3": "Nāpi sakko purindadoti purimattabhāve pure dānassa paṭṭhapitattā “purindado”ti laddhanāmo sakko devarājāpi na homi.",
  "atk-s0507a0:1206_4": "Kataro pana ahosīti āha “petaṃ maṃ aṅkura jānāhī”tiādi.",
  "atk-s0507a0:1206_5": "Aṅkurapetūpapattikaṃ maṃ jānāhi,",
  "atk-s0507a0:1206_6": "“aññataro petamahiddhiko”ti maṃ upadhārehi.",
  "atk-s0507a0:1206_7": "Roruvamhā idhāgatanti roruvanagarato cavitvā marukantāre idha imasmiṃ nigrodharukkhe upapajjanavasena āgataṃ,",
  "atk-s0507a0:1206_8": "ettha nibbattanti attho.",
  "atk-s0507a0:1207_0": "269.",
  "atk-s0507a0:1207_1": "Kiṃsīlo kiṃsamācāro,",
  "atk-s0507a0:1207_2": "roruvasmiṃ pure tuvanti pubbe purimattabhāve roruvanagare vasanto tvaṃ kiṃsīlo kiṃsamācāro ahosi,",
  "atk-s0507a0:1207_3": "pāpato nivattanalakkhaṇaṃ kīdisaṃ sīlaṃ samādāya saṃvattitapuññakiriyālakkhaṇena samācārena kiṃsamācāro,",
  "atk-s0507a0:1207_4": "dānādīsu kusalasamācāresu kīdiso samācāro ahosīti attho.",
  "atk-s0507a0:1207_5": "Kena te brahmacariyena,",
  "atk-s0507a0:1207_6": "puññaṃ pāṇimhi ijjhatīti kīdisena seṭṭhacariyena idaṃ evarūpaṃ tava hatthesu puññaphalaṃ idāni samijjhati nipphajjati,",
  "atk-s0507a0:1207_7": "taṃ kathehīti attho.",
  "atk-s0507a0:1207_8": "Puññaphalañhi idha uttarapadalopena “puñña”nti adhippetaṃ.",
  "atk-s0507a0:1207_9": "Tatthā hi taṃ “kusalānaṃ,",
  "atk-s0507a0:1207_10": "bhikkhave,",
  "atk-s0507a0:1207_11": "dhammānaṃ samādānahetu evamidaṃ puññaṃ pavaḍḍhatī”tiādīsu puññanti vuttaṃ.",
  "atk-s0507a0:1208_0": "270.",
  "atk-s0507a0:1208_1": "Tunnavāyoti tunnakāro.",
  "atk-s0507a0:1208_2": "Sukicchavuttīti suṭṭhu kicchaputtiko ativiya dukkhajīviko.",
  "atk-s0507a0:1208_3": "Kapaṇoti varāko,",
  "atk-s0507a0:1208_4": "dīnoti attho.",
  "atk-s0507a0:1208_5": "Na me vijjati dātaveti addhikānaṃ samaṇabrāhmaṇānaṃ dātuṃ kiñci dātabbayuttakaṃ mayhaṃ natthi,",
  "atk-s0507a0:1208_6": "cittaṃ pana me dānaṃ dinnanti adhippāyo.",
  "atk-s0507a0:1209_0": "271.",
  "atk-s0507a0:1209_1": "Nivesananti gharaṃ,",
  "atk-s0507a0:1209_2": "kammakaraṇasālā vā.",
  "atk-s0507a0:1209_3": "Asayhassa upantiketi asayhassa mahāseṭṭhino gehassa samīpe.",
  "atk-s0507a0:1209_4": "Saddhassāti kammaphalasaddhāya samannāgatassa.",
  "atk-s0507a0:1209_5": "Dānapatinoti dāne nirantarappavattāya pariccāgasampattiyā lobhassa ca abhibhavena patibhūtassa.",
  "atk-s0507a0:1209_6": "Katapuññassāti pubbe katasucaritakammassa.",
  "atk-s0507a0:1209_7": "Lajjinoti pāpajigucchanasabhāvassa.",
  "atk-s0507a0:1210_0": "272.",
  "atk-s0507a0:1210_1": "Tatthāti tasmiṃ mama nivesane.",
  "atk-s0507a0:1210_2": "Yācanakāyantīti yācanakā janā asayhaseṭṭhiṃ kiñci yācitukāmā āgacchanti.",
  "atk-s0507a0:1210_3": "Nānāgottāti nānāvidhagottāpadesā.",
  "atk-s0507a0:1210_4": "Vanibbakāti vaṇṇadīpakā,",
  "atk-s0507a0:1210_5": "ye dāyakassa puññaphalādiñca guṇakittanādimukhena attano atthikabhāvaṃ pavedentā vicaranti.",
  "atk-s0507a0:1210_6": "Te ca maṃ tattha pucchantīti tatthāti nipātamattaṃ,",
  "atk-s0507a0:1210_7": "te yācakādayo maṃ asayhaseṭṭhino nivesanaṃ pucchanti.",
  "atk-s0507a0:1210_8": "Akkharacintakā hi īdisesu ṭhānesu kammadvayaṃ icchanti.",
  "atk-s0507a0:1211_0": "273.",
  "atk-s0507a0:1211_1": "Kattha gacchāma bhaddaṃ vo,",
  "atk-s0507a0:1211_2": "kattha dānaṃ padīyatīti tesaṃ pucchanākāradassanaṃ.",
  "atk-s0507a0:1211_3": "Ayaṃ pettha attho –",
  "atk-s0507a0:1211_4": "bhaddaṃ tumhākaṃ hotu,",
  "atk-s0507a0:1211_5": "mayaṃ “asayhamahāseṭṭhinā dānaṃ padīyatī”ti sutvā āgatā,",
  "atk-s0507a0:1211_6": "kattha dānaṃ padīyati,",
  "atk-s0507a0:1211_7": "kattha vā mayaṃ gacchāma,",
  "atk-s0507a0:1211_8": "kattha gatena dānaṃ sakkā laddhunti.",
  "atk-s0507a0:1211_9": "Tesāhaṃ puṭṭho akkhāmīti evaṃ tehi addhikajanehi labhanaṭṭhānaṃ puṭṭho “ahaṃ pubbe akatapuññatāya idāni īdisānaṃ kiñci dātuṃ asamattho jāto,",
  "atk-s0507a0:1211_10": "dānaggaṃ pana imesaṃ dassento lābhassa upāyācikkhaṇena pītiṃ uppādento ettakenapi bahuṃ puññaṃ pasavāmī”ti",
  "atk-s0507a0:1211_11": "gāravaṃ uppādetvā dakkhiṇaṃ bāhuṃ pasāretvā tesaṃ asayhaseṭṭhissa nivesanaṃ akkhāmi.",
  "atk-s0507a0:1211_12": "Tenāha “paggayha dakkhiṇaṃ bāhu”ntiādi.",
  "atk-s0507a0:1212_0": "274.",
  "atk-s0507a0:1212_1": "Tena pāṇi kāmadadoti tena paradānapakāsanena parena katassa dānassa sakkaccaṃ anumodanamattena hetunā",
  "atk-s0507a0:1212_2": "idāni mayhaṃ hattho kapparukkho viya santānakalatā viya ca kāmaduho icchiticchitadāyī kāmadado hoti.",
  "atk-s0507a0:1212_3": "Kāmadado ca honto tena pāṇi madhussavo iṭṭhavatthuvissajjanako jāto.",
  "atk-s0507a0:1213_0": "276.",
  "atk-s0507a0:1213_1": "Na kira tvaṃ adā dānanti kirāti anussavanatthe nipāto,",
  "atk-s0507a0:1213_2": "tvaṃ kira attano santakaṃ na pariccaji,",
  "atk-s0507a0:1213_3": "sakapāṇīhi sahatthehi yassa kassaci samaṇassa vā brāhmaṇassa vā kiñci dānaṃ na adāsi.",
  "atk-s0507a0:1213_4": "Parassa dānaṃ anumodamānoti kevalaṃ pana parena kataṃ parassa dānaṃ “aho dānaṃ pavattesī”ti anumodamānoyeva vihāsi.",
  "atk-s0507a0:1214_0": "277.",
  "atk-s0507a0:1214_1": "Tena pāṇi kāmadadoti tena tuyhaṃ pāṇi evaṃ kāmadado,",
  "atk-s0507a0:1214_2": "aho acchariyā vata puññānaṃ gatīti adhippāyo.",
  "atk-s0507a0:1215_0": "278.",
  "atk-s0507a0:1215_1": "Yo so dānamadā, bhante,",
  "atk-s0507a0:1215_2": "pasanno sakapāṇibhīti devaputtaṃ gāravena ālapati. Bhante,",
  "atk-s0507a0:1215_3": "parena katassa dānānumodakassa tāva tuyhaṃ īdisaṃ phalaṃ evarūpo ānubhāvo,",
  "atk-s0507a0:1215_4": "yo pana so asayhamahāseṭṭhi mahādānaṃ adāsi,",
  "atk-s0507a0:1215_5": "pasannacitto hutvā sahatthehi tadā mahādānaṃ pavattesi.",
  "atk-s0507a0:1215_6": "So hitvā mānusaṃ dehanti so idha manussattabhāvaṃ pahāya.",
  "atk-s0507a0:1215_7": "Kinti kataraṃ.",
  "atk-s0507a0:1215_8": "Nu soti nūti nipātamattaṃ.",
  "atk-s0507a0:1215_9": "Disataṃ gatoti disaṃ ṭhānaṃ gato,",
  "atk-s0507a0:1215_10": "kīdisī tassa gato nipphattīti asayhaseṭṭhino abhisamparāyaṃ pucchi.",
  "atk-s0507a0:1216_0": "279.",
  "atk-s0507a0:1216_1": "Asayhasāhinoti aññehi maccharīhi lobhābhibhūtehi sahituṃ vahituṃ asakkuṇeyyassa pariccāgādivibhāgassa sappurisadhurassa sahanato asayhasāhino.",
  "atk-s0507a0:1216_2": "Aṅgīrasassāti aṅgato nikkhamanakajutissa.",
  "atk-s0507a0:1216_3": "Rasoti hi jutiyā adhivacanaṃ.",
  "atk-s0507a0:1216_4": "Tassa kira yācake āgacchante disvā uḷāraṃ pītisomanassaṃ uppajjati,",
  "atk-s0507a0:1216_5": "mukhavaṇṇo vippasīdati,",
  "atk-s0507a0:1216_6": "taṃ attano paccakkhaṃ katvā evamāha.",
  "atk-s0507a0:1216_7": "Gatiṃ āgatiṃ vāti tassa “asukaṃ nāma gatiṃ,",
  "atk-s0507a0:1216_8": "ito gato”ti gatiṃ vā “tato vā pana asukasmiṃ kāle idhāgamissatī”ti āgatiṃ vā nāhaṃ jānāmi,",
  "atk-s0507a0:1216_9": "avisayo esa mayhaṃ.",
  "atk-s0507a0:1216_10": "Sutañca me vessavaṇassa santiketi apica kho upaṭṭhānaṃ gatena vessavaṇassa mahārājassa santike sutametaṃ mayā.",
  "atk-s0507a0:1216_11": "Sakkassa sahabyataṃ gato asayhoti asayhaseṭṭhi sakkassa devānamindassa sahabyataṃ gato ahosi,",
  "atk-s0507a0:1216_12": "tāvatiṃsabhavane nibbattoti attho.",
  "atk-s0507a0:1217_0": "280.",
  "atk-s0507a0:1217_1": "Alameva kātuṃ kalyāṇanti yaṃkiñci kalyāṇaṃ kusalaṃ puññaṃ kātuṃ yuttameva patirūpameva.",
  "atk-s0507a0:1217_2": "Tattha pana yaṃ sabbasādhāraṇaṃ sukatataraṃ,",
  "atk-s0507a0:1217_3": "taṃ dassetuṃ “dānaṃ dātuṃ yathāraha”nti vuttaṃ,",
  "atk-s0507a0:1217_4": "attano vibhavabalānurūpaṃ dānaṃ dātuṃ alameva.",
  "atk-s0507a0:1217_5": "Tattha kāraṇamāha “pāṇiṃ kāmadadaṃ disvā”ti.",
  "atk-s0507a0:1217_6": "Yatra hi nāma parakatapuññānumodanapubbakena dānapatinivesanamaggācikkhaṇamattena ayaṃ hattho kāmadado diṭṭho,",
  "atk-s0507a0:1217_7": "imaṃ disvā.",
  "atk-s0507a0:1217_8": "Ko puññaṃ na karissatīti mādiso ko nāma attano patiṭṭhānabhūtaṃ puññaṃ na karissatīti.",
  "atk-s0507a0:1218_0": "281.",
  "atk-s0507a0:1218_1": "Evaṃ aniyamavasena puññakiriyāya ādaraṃ dassetvā idāni attani taṃ niyametvā dassento “so hi nūnā”tiādigāthādvayamāha.",
  "atk-s0507a0:1218_2": "Tattha soti so ahaṃ.",
  "atk-s0507a0:1218_3": "Hīti avadhāraṇe nipāto,",
  "atk-s0507a0:1218_4": "nūnāti parivitakke.",
  "atk-s0507a0:1218_5": "Ito gantvāti ito marubhūmito apagantvā.",
  "atk-s0507a0:1218_6": "Anuppatvāna dvārakanti dvāravatīnagaraṃ anupāpuṇitvā.",
  "atk-s0507a0:1218_7": "Paṭṭhapayissāmīti pavattayissāmi.",
  "atk-s0507a0:1219_0": "Evaṃ aṅkurena “dānaṃ dassāmī”ti paṭiññāya katāya yakkho tuṭṭhamānaso “mārisa,",
  "atk-s0507a0:1219_1": "tvaṃ vissattho dānaṃ dehi,",
  "atk-s0507a0:1219_2": "ahaṃ pana te sahāyakiccaṃ karissāmi,",
  "atk-s0507a0:1219_3": "yena te deyyadhammo na parikkhayaṃ gamissati,",
  "atk-s0507a0:1219_4": "tena pakārena karissāmī”ti taṃ dānakiriyāya samuttejetvā “brāhmaṇa vāṇija,",
  "atk-s0507a0:1219_5": "tvaṃ kira mādise balakkārena netukāmo attano pamāṇaṃ na jānāsī”ti tassa bhaṇḍamantaradhāpetvā taṃ yakkhavibhiṃsakāya bhiṃsāpento santajjesi.",
  "atk-s0507a0:1219_6": "Atha naṃ aṅkuro nānappakāraṃ yācitvā brāhmaṇena khamāpento pasādetvā sabbabhaṇḍaṃ pākatikaṃ kārāpetvā",
  "atk-s0507a0:1219_7": "rattiyā upagatāya yakkhaṃ vissajjetvā gacchanto tassa avidūre aññataraṃ ativiya bībhacchadassanaṃ petaṃ",
  "atk-s0507a0:1219_8": "disvā tena katakammaṃ pucchanto –",
  "atk-s0507a0:1220_0": "283.",
  "atk-s0507a0:1221_0": "“Kena te aṅgulī kuṇā, mukhañca kuṇalīkataṃ;",
  "atk-s0507a0:1222_0": "Akkhīni ca paggharanti, kiṃ pāpaṃ pakataṃ tayā”ti. –",
  "atk-s0507a0:1223_0": "Gāthamāha.",
  "atk-s0507a0:1223_1": "Tattha kuṇāti kuṇikā paṭikuṇikā anujubhūtā.",
  "atk-s0507a0:1223_2": "Kuṇalīkatanti mukhavikārena vikuṇitaṃ saṃkuṇitaṃ.",
  "atk-s0507a0:1223_3": "Paggharantīti asuciṃ vissandanti.",
  "atk-s0507a0:1224_0": "Athassa peto –",
  "atk-s0507a0:1225_0": "284.",
  "atk-s0507a0:1226_0": "“Aṅgīrasassa gahapatino, saddhassa gharamesino;",
  "atk-s0507a0:1227_0": "Tassāhaṃ dānavissagge, dāne adhikato ahuṃ.",
  "atk-s0507a0:1228_0": "285.",
  "atk-s0507a0:1229_0": "“Tattha yācanake disvā, āgate bhojanatthike;",
  "atk-s0507a0:1230_0": "Ekamantaṃ apakkamma, akāsiṃ kuṇaliṃ mukhaṃ.",
  "atk-s0507a0:1231_0": "286.",
  "atk-s0507a0:1232_0": "“Tena me aṅgulī kuṇā, mukhañca kuṇalīkataṃ;",
  "atk-s0507a0:1233_0": "Akkhīni me paggharanti, taṃ pāpaṃ pakataṃ mayā”ti. –",
  "atk-s0507a0:1234_0": "Tisso gāthā abhāsi.",
  "atk-s0507a0:1235_0": "284.",
  "atk-s0507a0:1235_1": "Tattha “aṅgīrasassā”tiādinā asayhaseṭṭhiṃ kitteti.",
  "atk-s0507a0:1235_2": "Gharamesinoti gharamāvasantassa gahaṭṭhassa.",
  "atk-s0507a0:1235_3": "Dānavissaggeti dānagge pariccāgaṭṭhāne.",
  "atk-s0507a0:1235_4": "Dāne adhikato ahunti deyyadhammassa pariccajane dānādhikāre adhikato ṭhapito ahosiṃ.",
  "atk-s0507a0:1236_0": "285.",
  "atk-s0507a0:1236_1": "Ekamantaṃ apakkammāti yācanake bhojanatthike āgate disvā dānabyāvaṭena dānaggato anapakkamma yathāṭhāneyeva",
  "atk-s0507a0:1236_2": "ṭhatvā sañjātapītisomanassena vippasannamukhavaṇṇena sahatthena dānaṃ dātabbaṃ,",
  "atk-s0507a0:1236_3": "parehi vā patirūpehi dāpetabbaṃ,",
  "atk-s0507a0:1236_4": "ahaṃ pana tathā akatvā yācanake āgacchante dūratova disvā attānaṃ adassento ekamantaṃ apakkamma apakkamitvā.",
  "atk-s0507a0:1236_5": "Akāsiṃ kuṇaliṃ mukhanti vikuṇitaṃ saṅkucitaṃ mukhaṃ akāsiṃ.",
  "atk-s0507a0:1237_0": "286.",
  "atk-s0507a0:1237_1": "Tenāti yasmā tadāhaṃ sāminā dānādhikāre niyutto samāno dānakāle upaṭṭhite macchariyāpakato dānaggato apakkamanto pādehi saṅkocaṃ āpajjiṃ,",
  "atk-s0507a0:1237_2": "sahatthehi dātabbe tathā akatvā hatthasaṅkocaṃ āpajjiṃ,",
  "atk-s0507a0:1237_3": "pasannamukhena bhavitabbe mukhasaṅkocaṃ āpajjiṃ,",
  "atk-s0507a0:1237_4": "piyacakkhūhi oloketabbe cakkhukālusiyaṃ uppādesiṃ,",
  "atk-s0507a0:1237_5": "tasmā hatthaṅguliyo ca pādaṅguliyo ca kuṇitā jātā,",
  "atk-s0507a0:1237_6": "mukhañca kuṇalīkataṃ virūparūpaṃ saṅkucitaṃ,",
  "atk-s0507a0:1237_7": "akkhīni asucīduggandhajegucchāni assūni paggharantīti attho.",
  "atk-s0507a0:1237_8": "Tena vuttaṃ –",
  "atk-s0507a0:1238_0": "“Tena me aṅgulī kuṇā, mukhañca kuṇalīkataṃ;",
  "atk-s0507a0:1239_0": "Akkhīni me paggharanti, taṃ pāpaṃ pakataṃ mayā”ti.",
  "atk-s0507a0:1240_0": "Taṃ sutvā aṅkuro petaṃ garahanto –",
  "atk-s0507a0:1241_0": "287.",
  "atk-s0507a0:1242_0": "“Dhammena te kāpurisa, mukhañca kuṇalīkataṃ;",
  "atk-s0507a0:1243_0": "Akkhīni ca paggharanti, yaṃ taṃ parassa dānassa;",
  "atk-s0507a0:1244_0": "Akāsi kuṇaliṃ mukha”nti. –",
  "atk-s0507a0:1245_0": "Gāthamāha.",
  "atk-s0507a0:1245_1": "Tattha dhammenāti yutteneva kāraṇena.",
  "atk-s0507a0:1245_2": "Teti tava.",
  "atk-s0507a0:1245_3": "Kāpurisāti lāmakapurisa.",
  "atk-s0507a0:1245_4": "Yanti yasmā.",
  "atk-s0507a0:1245_5": "Parassa dānassāti parassa dānasmiṃ.",
  "atk-s0507a0:1245_6": "Ayameva vā pāṭho.",
  "atk-s0507a0:1246_0": "Puna aṅkuro taṃ dānapatiṃ seṭṭhiṃ garahanto –",
  "atk-s0507a0:1247_0": "288.",
  "atk-s0507a0:1248_0": "“Kathañhi dānaṃ dadamāno, kareyya parapattiyaṃ;",
  "atk-s0507a0:1249_0": "Annapānaṃ khādanīyaṃ, vatthasenāsanāni cā”ti. –",
  "atk-s0507a0:1250_0": "Gāthamāha.",
  "atk-s0507a0:1250_1": "Tassattho –",
  "atk-s0507a0:1250_2": "dānaṃ dadanto puriso kathañhi nāma taṃ parapattiyaṃ parena pāpetabbaṃ sādhetabbaṃ kareyya,",
  "atk-s0507a0:1250_3": "attapaccakkhameva katvā sahattheneva dadeyya,",
  "atk-s0507a0:1250_4": "sayaṃ vā tattha byāvaṭo bhaveyya,",
  "atk-s0507a0:1250_5": "aññathā attano deyyadhammo aṭṭhāne viddhaṃsiyetha,",
  "atk-s0507a0:1250_6": "dakkhiṇeyyā ca dānena parihāyeyyunti.",
  "atk-s0507a0:1251_0": "Evaṃ taṃ garahitvā idāni attanā paṭipajjitabbavidhiṃ dassento –",
  "atk-s0507a0:1252_0": "289.",
  "atk-s0507a0:1253_0": "“So hi nūna ito gantvā, anuppatvāna dvārakaṃ;",
  "atk-s0507a0:1254_0": "Dānaṃ paṭṭhapayissāmi, yaṃ mamassa sukhāvahaṃ.",
  "atk-s0507a0:1255_0": "290.",
  "atk-s0507a0:1256_0": "“Dassāmannañca pānañca, vatthasenāsanāni ca;",
  "atk-s0507a0:1257_0": "Papañca udapānañca, dugge saṅkamanāni cā”ti. –",
  "atk-s0507a0:1258_0": "Gāthādvayamāha, taṃ vuttatthameva.",
  "atk-s0507a0:1259_0": "291.",
  "atk-s0507a0:1260_0": "“Tato hi so nivattitvā, anuppatvāna dvārakaṃ;",
  "atk-s0507a0:1261_0": "Dānaṃ paṭṭhapayi aṅkuro, yaṃtumassa sukhāvahaṃ.",
  "atk-s0507a0:1262_0": "292.",
  "atk-s0507a0:1263_0": "“Adā annañca pānañca, vatthasenāsanāni ca;",
  "atk-s0507a0:1264_0": "Papañca udapānañca, vippasannena cetasā.",
  "atk-s0507a0:1265_0": "293.",
  "atk-s0507a0:1266_0": "“Ko chāto ko ca tasito, ko vatthaṃ paridahissati;",
  "atk-s0507a0:1267_0": "Kassa santāni yoggāni, ito yojentu vāhanaṃ.",
  "atk-s0507a0:1268_0": "294.",
  "atk-s0507a0:1269_0": "“Ko chatticchati gandhañca, ko mālaṃ ko upāhanaṃ;",
  "atk-s0507a0:1270_0": "Itissu tattha ghosenti, kappakā sūdamāgadhā;",
  "atk-s0507a0:1271_0": "Sadā sāyañca pāto ca, aṅgurassa nivesane”ti. –",
  "atk-s0507a0:1272_0": "Catasso gāthā aṅgurassa paṭipattiṃ dassetuṃ saṅgītikārehi ṭhapitā.",
  "atk-s0507a0:1273_0": "291.",
  "atk-s0507a0:1273_1": "Tattha tatoti marukantārato.",
  "atk-s0507a0:1273_2": "Nivattitvāti paṭinivattitvā.",
  "atk-s0507a0:1273_3": "Anuppatvāna dvārakanti dvāravatīnagaraṃ anupāpuṇitvā.",
  "atk-s0507a0:1273_4": "Dānaṃ paṭṭhapayi aṅguroti yakkhena paripūritasakalakoṭṭhāgāro sabbapātheyyakaṃ mahādānaṃ so aṅguro paṭṭhapesi.",
  "atk-s0507a0:1273_5": "Yaṃtumassa sukhāvahanti yaṃ attano sampati āyatiñca sukhanibbattakaṃ.",
  "atk-s0507a0:1274_0": "293.",
  "atk-s0507a0:1274_1": "Ko chātoti ko jighacchito,",
  "atk-s0507a0:1274_2": "so āgantvā yathāruci bhuñjatūti adhippāyo.",
  "atk-s0507a0:1274_3": "Eseva nayo sesesupi.",
  "atk-s0507a0:1274_4": "Tasitoti pipāsito.",
  "atk-s0507a0:1274_5": "Paridahissatīti nivāsessati pārupissati cāti attho.",
  "atk-s0507a0:1274_6": "Santānīti parissamappattāni.",
  "atk-s0507a0:1274_7": "Yoggānīti rathavāhanāni.",
  "atk-s0507a0:1274_8": "Ito yojentu vāhananti ito yoggasamūhato yathārucitaṃ gahetvā vāhanaṃ yojentu.",
  "atk-s0507a0:1275_0": "294.",
  "atk-s0507a0:1275_1": "Ko chatticchatīti ko kilañjachattādibhedaṃ chattaṃ icchati,",
  "atk-s0507a0:1275_2": "so gaṇhātūti adhippāyo.",
  "atk-s0507a0:1275_3": "Sesesupi eseva nayo.",
  "atk-s0507a0:1275_4": "Gandhanti catujjātiyagandhādikaṃ gandhaṃ.",
  "atk-s0507a0:1275_5": "Mālanti ganthitāganthitabhedaṃ pupphaṃ.",
  "atk-s0507a0:1275_6": "Upāhananti khallabaddhādibhedaṃ upāhanaṃ.",
  "atk-s0507a0:1275_7": "Itissūti ettha sūti nipātamattaṃ,",
  "atk-s0507a0:1275_8": "iti evaṃ “ko chāto,",
  "atk-s0507a0:1275_9": "ko tasito”tiādināti attho.",
  "atk-s0507a0:1275_10": "Kappakāti nhāpitakā.",
  "atk-s0507a0:1275_11": "Sūdāti bhattakārakā.",
  "atk-s0507a0:1275_12": "Māgadhāti gandhino.",
  "atk-s0507a0:1275_13": "Sadāti sabbakālaṃ divase divase sāyañca pāto ca tattha aṅgurassa nivesane ghosenti ugghosentīti yojanā.",
  "atk-s0507a0:1276_0": "Evaṃ mahādānaṃ pavattentassa gacchante kāle tittibhāvato atthikajanehi pavivittaṃ viraḷaṃ dānaggaṃ ahosi.",
  "atk-s0507a0:1276_1": "Taṃ disvā aṅkuro dāne uḷārajjhāsayatāya atuṭṭhamānaso hutvā attano dāne niyuttaṃ sindhakaṃ nāma māṇavaṃ āmantetvā –",
  "atk-s0507a0:1277_0": "295.",
  "atk-s0507a0:1278_0": "“Sukhaṃ supati aṅkuro, iti jānāti maṃ jano;",
  "atk-s0507a0:1279_0": "Dukkhaṃ supāmi sindhaka, yaṃ na passāmi yācake.",
  "atk-s0507a0:1280_0": "296.",
  "atk-s0507a0:1281_0": "“Sukhaṃ supati aṅkuro, iti jānāti maṃ jano;",
  "atk-s0507a0:1282_0": "Dukkhaṃ supāmi sindhaka, appake su vanibbake”ti. –",
  "atk-s0507a0:1283_0": "Gāthādvayamāha.",
  "atk-s0507a0:1283_1": "Tattha sukhaṃ supati aṅkuro,",
  "atk-s0507a0:1283_2": "iti jānāti maṃ janoti “aṅkuro rājā yasabhogasamappito dānapati attano bhogasampattiyā dānasampattiyā ca sukhaṃ supati,",
  "atk-s0507a0:1283_3": "sukheneva niddaṃ upagacchati,",
  "atk-s0507a0:1283_4": "sukhaṃ paṭibujjhatī”ti evaṃ maṃ jano sambhāveti.",
  "atk-s0507a0:1283_5": "Dukkhaṃ supāmi sindhakāti ahaṃ pana sindhaka dukkhameva supāmi. Kasmā?",
  "atk-s0507a0:1283_6": "Yaṃ na passāmi yācaketi,",
  "atk-s0507a0:1283_7": "yasmā mama ajjhāsayānurūpaṃ deyyadhammapaṭiggāhake bahū yācake na passāmi,",
  "atk-s0507a0:1283_8": "tasmāti attho.",
  "atk-s0507a0:1283_9": "Appake su vanibbaketi vanibbakajane appake katipaye jāte dukkhaṃ supāmīti yojanā.",
  "atk-s0507a0:1283_10": "Sūti ca nipātamattaṃ,",
  "atk-s0507a0:1283_11": "appake vanibbakajane satīti attho.",
  "atk-s0507a0:1284_0": "Taṃ sutvā sindhako tassa uḷāraṃ dānādhimuttiṃ pākaṭataraṃ kātukāmo –",
  "atk-s0507a0:1285_0": "297.",
  "atk-s0507a0:1286_0": "“Sakko ce te varaṃ dajjā, tāvatiṃsānamissaro;",
  "atk-s0507a0:1287_0": "Kissa sabbassa lokassa, varamāno varaṃ vare”ti. –",
  "atk-s0507a0:1288_0": "Gāthamāha.",
  "atk-s0507a0:1288_1": "Tassattho –",
  "atk-s0507a0:1288_2": "tāvatiṃsānaṃ devānaṃ sabbassa ca lokassa issaro sakko “varaṃ varassu, aṅkura,",
  "atk-s0507a0:1288_3": "yaṃkiñci manasicchita”nti tuyhaṃ varaṃ dajjā dadeyya ce,",
  "atk-s0507a0:1288_4": "varamāno patthayamāno kissa kīdisaṃ varaṃ vareyyāsīti attho.",
  "atk-s0507a0:1289_0": "Atha aṅkuro attano ajjhāsayaṃ yāthāvato pavedento –",
  "atk-s0507a0:1290_0": "298.",
  "atk-s0507a0:1291_0": "“Sakko ce me varaṃ dajjā, tāvatiṃsānamissaro;",
  "atk-s0507a0:1292_0": "Kāluṭṭhitassa me sato, sūriyuggamanaṃ pati;",
  "atk-s0507a0:1293_0": "Dibbā bhakkhā pātubhaveyyuṃ, sīlavanto ca yācakā.",
  "atk-s0507a0:1294_0": "299.",
  "atk-s0507a0:1295_0": "“Dadato me na khīyetha, datvā nānutapeyyahaṃ;",
  "atk-s0507a0:1296_0": "Dadaṃ cittaṃ pasādeyyaṃ, etaṃ sakkaṃ varaṃ vare”ti. – dve gāthā abhāsi;",
  "atk-s0507a0:1297_0": "298.",
  "atk-s0507a0:1297_1": "Tattha kāluṭṭhitassa me satoti kāle pāto vuṭṭhitassa atthikānaṃ dakkhiṇeyyānaṃ apacāyanapāricariyādivasena uṭṭhānavīriyasampannassa me samānassa.",
  "atk-s0507a0:1297_2": "Sūriyuggamanaṃ patīti sūriyuggamanavelāyaṃ.",
  "atk-s0507a0:1297_3": "Dibbā bhakkhā pātubhaveyyunti devalokapariyāpannā āhārā uppajjeyyuṃ.",
  "atk-s0507a0:1297_4": "Sīlavanto ca yācakāti yācakā ca sīlavanto kalyāṇadhammā bhaveyyuṃ.",
  "atk-s0507a0:1298_0": "299.",
  "atk-s0507a0:1298_1": "Dadato me na khīyethāti āgatāgatānaṃ dānaṃ dadato ca me deyyadhammo na khīyetha,",
  "atk-s0507a0:1298_2": "na parikkhayaṃ gaccheyya.",
  "atk-s0507a0:1298_3": "Datvā nānutapeyyahanti tañca dānaṃ datvā kiñcideva appasādakaṃ disvā tena ahaṃ pacchā nānutapeyyaṃ.",
  "atk-s0507a0:1298_4": "Dadaṃ cittaṃ pasādeyyanti dadamāno cittaṃ pasādeyyaṃ,",
  "atk-s0507a0:1298_5": "pasannacittoyeva hutvā dadeyyaṃ.",
  "atk-s0507a0:1298_6": "Etaṃ sakkaṃ varaṃ vareti sakkaṃ devānamindaṃ ārogyasampadā,",
  "atk-s0507a0:1298_7": "deyyadhammasampadā,",
  "atk-s0507a0:1298_8": "dakkhiṇeyyasampadā,",
  "atk-s0507a0:1298_9": "deyyadhammassa aparimitasampadā,",
  "atk-s0507a0:1298_10": "dāyakasampadāti etaṃ pañcavidhaṃ varaṃ vareyyaṃ.",
  "atk-s0507a0:1298_11": "Ettha ca “kāluṭṭhitassa me sato”ti etena ārogyasampadā,",
  "atk-s0507a0:1298_12": "“dibbā bhakkhā pātubhaveyyu”nti etena deyyadhammasampadā,",
  "atk-s0507a0:1298_13": "“sīlavanto ca yācakā”ti etena dakkhiṇeyyasampadā,",
  "atk-s0507a0:1298_14": "“dadato me na khīyethā”ti etena deyyadhammassa aparimitasampadā,",
  "atk-s0507a0:1298_15": "“datvā nānutapeyyahaṃ,",
  "atk-s0507a0:1298_16": "dadaṃ cittaṃ pasādeyya”nti etehi dāyakasampadāti ime pañca atthā varabhāvena icchitā.",
  "atk-s0507a0:1298_17": "Te ca kho dānamayapuññassa yāvadeva uḷārabhāvāyāti veditabbā.",
  "atk-s0507a0:1299_0": "Evaṃ aṅkurena attano ajjhāsaye pavedite tattha nisinno nītisatthe kataparicayo sonako nāma eko puriso taṃ atidānato vicchinditukāmo –",
  "atk-s0507a0:1300_0": "300.",
  "atk-s0507a0:1301_0": "“Na sabbavittāni pare pavecche, dadeyya dānañca dhanañca rakkhe;",
  "atk-s0507a0:1302_0": "Tasmā hi dānā dhanameva seyyo, atippadānena kulā na honti.",
  "atk-s0507a0:1303_0": "301.",
  "atk-s0507a0:1304_0": "“Adānamatidānañca nappasaṃsanti paṇḍitā,",
  "atk-s0507a0:1305_0": "Tasmā hi dānā dhanameva seyyo,",
  "atk-s0507a0:1306_0": "Samena vatteyya sa dhīradhammo”ti. –",
  "atk-s0507a0:1307_0": "Dve gāthā abhāsi. Sindhako evaṃ punapi vīmaṃsitukāmo “na sabbavittānī”tiādimāhāti apare.",
  "atk-s0507a0:1308_0": "300.",
  "atk-s0507a0:1308_1": "Tattha sabbavittānīti saviññāṇakaaviññāṇakappabhedāni sabbāni vittūpakaraṇāni,",
  "atk-s0507a0:1308_2": "dhanānīti attho.",
  "atk-s0507a0:1308_3": "Pareti paramhi,",
  "atk-s0507a0:1308_4": "parassāti attho.",
  "atk-s0507a0:1308_5": "Na paveccheti na dadeyya,",
  "atk-s0507a0:1308_6": "“dakkhiṇeyyā laddhā”ti katvā kiñci asesetvā sabbasāpateyyapariccāgo na kātabboti attho.",
  "atk-s0507a0:1308_7": "Dadeyya dānañcāti sabbena sabbaṃ dānadhammo na kātabbo,",
  "atk-s0507a0:1308_8": "atha kho attano āyañca vayañca jānitvā vibhavānurūpaṃ dānañca dadeyya.",
  "atk-s0507a0:1308_9": "Dhanañca rakkheti aladdhalābhaladdhaparirakkhaṇarakkhitasambandhavasena dhanaṃ paripāleyya.",
  "atk-s0507a0:1309_0": "“Ekena bhoge bhuñjeyya, dvīhi kammaṃ payojaye;",
  "atk-s0507a0:1310_0": "Catutthañca nidhāpeyya, āpadāsu bhavissatī”ti. –",
  "atk-s0507a0:1311_0": "Vuttavidhinā vā dhanaṃ rakkheyya tammūlakattā dānassa.",
  "atk-s0507a0:1311_1": "Tayopi maggā aññamaññavisodhanena paṭisevitabbāti hi nīticintakā.",
  "atk-s0507a0:1311_2": "Tasmā hīti yasmā dhanañca rakkhanto dānañca karonto ubhayalokahitāya paṭipanno hoti dhanamūlakañca dānaṃ,",
  "atk-s0507a0:1311_3": "tasmā dānato dhanameva seyyo sundarataroti atidānaṃ na kātabbanti adhippāyo.",
  "atk-s0507a0:1311_4": "Tenāha “atippadānena kulā na hontī”ti,",
  "atk-s0507a0:1311_5": "dhanassa pamāṇaṃ ajānitvā dānassa taṃ nissāya atippadānapasaṅgena kulāni na honti nappavattanti,",
  "atk-s0507a0:1311_6": "ucchijjantīti attho.",
  "atk-s0507a0:1312_0": "301.",
  "atk-s0507a0:1312_1": "Idāni viññūnaṃ pasaṃsitamevatthaṃ patiṭṭhapento “adānamatidānañcā”ti gāthamāha.",
  "atk-s0507a0:1312_2": "Tattha adānamatidānañcāti sabbena sabbaṃ kaṭacchubhikkhāyapi taṇḍulamuṭṭhiyāpi adānaṃ,",
  "atk-s0507a0:1312_3": "pamāṇaṃ atikkamitvā pariccāgasaṅkhātaṃ atidānañca paṇḍitā buddhimanto sapaññajātikā nappasaṃsanti na vaṇṇayanti.",
  "atk-s0507a0:1312_4": "Sabbena sabbaṃ adānena hi samparāyikato atthato paribāhiro hoti.",
  "atk-s0507a0:1312_5": "Atidānena diṭṭhadhammikapaveṇī na pavattati.",
  "atk-s0507a0:1312_6": "Samena vatteyyāti avisamena lokiyasarikkhakena samāhitena majjhimena ñāyena pavatteyya.",
  "atk-s0507a0:1312_7": "Sa dhīradhammoti yā yathāvuttā dānādānappavatti,",
  "atk-s0507a0:1312_8": "so dhīrānaṃ dhitisampannānaṃ nītinayakusalānaṃ dhammo,",
  "atk-s0507a0:1312_9": "tehi gatamaggoti dīpeti.",
  "atk-s0507a0:1313_0": "Taṃ sutvā aṅkuro tassa adhippāyaṃ parivattento –",
  "atk-s0507a0:1314_0": "302.",
  "atk-s0507a0:1315_0": "“Aho vata re ahameva dajjaṃ, santo ca maṃ sappurisā bhajeyyuṃ;",
  "atk-s0507a0:1316_0": "Meghova ninnāni paripūrayanto, santappaye sabbavanibbakānaṃ.",
  "atk-s0507a0:1317_0": "303.",
  "atk-s0507a0:1318_0": "“Yassa yācanake disvā, mukhavaṇṇo pasīdati;",
  "atk-s0507a0:1319_0": "Datvā attamano hoti, taṃ gharaṃ vasato sukhaṃ.",
  "atk-s0507a0:1320_0": "304.",
  "atk-s0507a0:1321_0": "“Yassa yācanake disvā, mukhavaṇṇo pasīdati;",
  "atk-s0507a0:1322_0": "Datvā attamano hoti, esā yaññassa sampadā.",
  "atk-s0507a0:1323_0": "305.",
  "atk-s0507a0:1324_0": "“Pubbeva dānā sumano, dadaṃ cittaṃ pasādaye;",
  "atk-s0507a0:1325_0": "Datvā attamano hoti, esā yaññassa sampadā”ti. –",
  "atk-s0507a0:1326_0": "Catūhi gāthāhi attanā paṭipajjitabbavidhiṃ pakāsesi.",
  "atk-s0507a0:1327_0": "302.",
  "atk-s0507a0:1327_1": "Tattha aho vatāti sādhu vata.",
  "atk-s0507a0:1327_2": "Reti ālapanaṃ.",
  "atk-s0507a0:1327_3": "Ahameva dajjanti ahaṃ dajjameva.",
  "atk-s0507a0:1327_4": "Ayañhettha saṅkhepattho – māṇava,",
  "atk-s0507a0:1327_5": "“dānā dhanameva seyyo”ti yadi ayaṃ nītikusalānaṃ vādo tava hotu,",
  "atk-s0507a0:1327_6": "kāmaṃ ahaṃ dajjameva.",
  "atk-s0507a0:1327_7": "Santo ca maṃ sappurisā bhajeyyunti tasmiñca dāne santo upasantakāyavacīmanosamācārā sappurisā sādhavo maṃ bhajeyyuṃ upagaccheyyuṃ.",
  "atk-s0507a0:1327_8": "Meghova ninnāni paripūrayantoti ahaṃ abhippavassanto mahāmegho viya ninnāni ninnaṭṭhānāni sabbesaṃ vanibbakānaṃ",
  "atk-s0507a0:1327_9": "adhippāye paripūrayanto aho vata te santappeyyanti.",
  "atk-s0507a0:1328_0": "303.",
  "atk-s0507a0:1328_1": "Yassa yācanake disvāti yassa puggalassa gharamesino yācanake disvā “paṭhamaṃ tāva upaṭṭhitaṃ vata me",
  "atk-s0507a0:1328_2": "puññakkhetta”nti saddhājātassa mukhavaṇṇo pasīdati,",
  "atk-s0507a0:1328_3": "yathāvibhavaṃ pana tesaṃ dānaṃ datvā attamano pītisomanassehi gahitacitto hoti.",
  "atk-s0507a0:1328_4": "Tanti yadettha yācakānaṃ dassanaṃ,",
  "atk-s0507a0:1328_5": "tena ca disvā cittassa pasādanaṃ,",
  "atk-s0507a0:1328_6": "yathārahaṃ dānaṃ datvā ca attamanatā.",
  "atk-s0507a0:1329_0": "304. Esā yaññassa sampadāti esā yaññassa sampatti pāripūri, nipphattīti attho.",
  "atk-s0507a0:1330_0": "305.",
  "atk-s0507a0:1330_1": "Pubbeva dānā sumanoti “sampattīnaṃ nidānaṃ anugāmikaṃ nidhānaṃ nidhessāmī”ti muñcanacetanāya pubbe eva",
  "atk-s0507a0:1330_2": "dānūpakaraṇassa sampādanato paṭṭhāya sumano somanassajāto bhaveyya.",
  "atk-s0507a0:1330_3": "Dadaṃ cittaṃ pasādayeti dadanto deyyadhammaṃ dakkhiṇeyyahatthe patiṭṭhāpento “asārato dhanato sārādānaṃ karomī”ti attano cittaṃ pasādeyya.",
  "atk-s0507a0:1330_4": "Datvā attamano hotīti dakkhiṇeyyānaṃ deyyadhammaṃ pariccajitvā “paṇḍitapaññattaṃ nāma mayā anuṭṭhitaṃ,",
  "atk-s0507a0:1330_5": "aho sādhu suṭṭhū”ti attamano pamuditamano pītisomanassajāto hoti.",
  "atk-s0507a0:1330_6": "Esā yaññassa sampadāti yā ayaṃ pubbacetanā muñjacetanā aparacetanāti imesaṃ kammaphalasaddhānugatānaṃ",
  "atk-s0507a0:1330_7": "somanassapariggahitānaṃ tissannaṃ cetanānaṃ pāripūri,",
  "atk-s0507a0:1330_8": "esā yaññassa sampadā dānassa sampatti,",
  "atk-s0507a0:1330_9": "na ito aññathāti adhippāyo.",
  "atk-s0507a0:1331_0": "Evaṃ aṅkuro attano paṭipajjanavidhiṃ pakāsetvā bhiyyosomattāya abhivaḍḍhamānadānajjhāsayo divase divase mahādānaṃ pavattesi.",
  "atk-s0507a0:1331_1": "Tena tadā sabbarajjāni unnaṅgalāni katvā mahādāne diyyamāne paṭiladdhasabbūpakaraṇā manussā attano attano kammante pahāya yathāsukhaṃ vicariṃsu,",
  "atk-s0507a0:1331_2": "tena rājūnaṃ koṭṭhāgārāni parikkhayaṃ agamaṃsu.",
  "atk-s0507a0:1331_3": "Tato rājāno aṅkurassa dūtaṃ pāhesuṃ –",
  "atk-s0507a0:1331_4": "“bhoto dānaṃ nissāya amhākaṃ āyassa vināso ahosi,",
  "atk-s0507a0:1331_5": "koṭṭhāgārāni parikkhayaṃ gatāni,",
  "atk-s0507a0:1331_6": "tattha yuttamattaṃ ñātabba”nti.",
  "atk-s0507a0:1332_0": "Taṃ sutvā aṅkuro dakkhiṇāpathaṃ gantvā damiḷavisaye samuddassa avidūraṭṭhāne mahatiyo anekadānasālāyo",
  "atk-s0507a0:1332_1": "kārāpetvā mahādānāni pavattento yāvatāyukaṃ ṭhatvā kāyassa bhedā paraṃ maraṇā tāvatiṃsabhavane nibbatti.",
  "atk-s0507a0:1332_2": "Tassa dānavibhūtiñca saggūpapattiñca dassento saṅgītikārā –",
  "atk-s0507a0:1333_0": "306.",
  "atk-s0507a0:1334_0": "“Saṭṭhi vāhasahassāni, aṅkurassa nivesane;",
  "atk-s0507a0:1335_0": "Bhojanaṃ dīyate niccaṃ, puññapekkhassa jantuno.",
  "atk-s0507a0:1336_0": "307.",
  "atk-s0507a0:1337_0": "“Tisahassāni sūdā hi, āmuttamaṇikuṇḍalā;",
  "atk-s0507a0:1338_0": "Aṅkuraṃ upajīvanti, dāne yaññassa vāvaṭā.",
  "atk-s0507a0:1339_0": "308.",
  "atk-s0507a0:1340_0": "“Saṭṭhi purisasahassāni, āmuttamaṇikuṇḍalā;",
  "atk-s0507a0:1341_0": "Aṅkurassa mahādāne, kaṭṭhaṃ phālenti māṇavā.",
  "atk-s0507a0:1342_0": "309.",
  "atk-s0507a0:1343_0": "“Soḷasitthisahassāni, sabbālaṅkārabhūsitā;",
  "atk-s0507a0:1344_0": "Aṅkurassa mahādāne, vidhā piṇḍenti nāriyo.",
  "atk-s0507a0:1345_0": "310.",
  "atk-s0507a0:1346_0": "“Soḷasitthisahassāni, sabbālaṅkārabhūsitā;",
  "atk-s0507a0:1347_0": "Aṅkurassa mahādāne, dabbigāhā upaṭṭhitā.",
  "atk-s0507a0:1348_0": "311.",
  "atk-s0507a0:1349_0": "“Bahuṃ bahūnaṃ pādāsi, ciraṃ pādāsi khattiyo;",
  "atk-s0507a0:1350_0": "Sakkaccañca sahatthā ca, cittīkatvā punappunaṃ.",
  "atk-s0507a0:1351_0": "312.",
  "atk-s0507a0:1352_0": "“Bahū māse ca pakkhe ca, utusaṃvaccharāni ca;",
  "atk-s0507a0:1353_0": "Mahādānaṃ pavattesi, aṅkuro dīghamantaraṃ.",
  "atk-s0507a0:1354_0": "313.",
  "atk-s0507a0:1355_0": "“Evaṃ datvā yajitvā ca, aṅkuro dīghamantaraṃ;",
  "atk-s0507a0:1356_0": "So hitvā mānusaṃ dehaṃ, tāvatiṃsūpago ahū”ti. – gāthā āhaṃsu;",
  "atk-s0507a0:1357_0": "306.",
  "atk-s0507a0:1357_1": "Tatha saṭṭhi vāhasahassānīti vāhānaṃ saṭṭhisahassāni gandhasālitaṇḍulādipūritavāhānaṃ saṭṭhisahassāni.",
  "atk-s0507a0:1357_2": "Puññapekkhassa dānajjhāsayassa dānādhimuttassa aṅkurassa nivesane niccaṃ divase divase jantuno sattakāyassa bhojanaṃ dīyateti yojanā.",
  "atk-s0507a0:1358_0": "307- 8.",
  "atk-s0507a0:1358_1": "Tisahassāni sūdā hīti tisahassamattā sūdā bhattakārakā.",
  "atk-s0507a0:1358_2": "Te ca kho pana padhānabhūtā adhippetā,",
  "atk-s0507a0:1358_3": "tesu ekamekassa pana vacanakarā anekāti veditabbā.",
  "atk-s0507a0:1358_4": "“Tisahassāni sūdāna”nti ca paṭhanti.",
  "atk-s0507a0:1358_5": "Āmuttamaṇikuṇḍalāti nānāmaṇivicittakuṇḍaladharā.",
  "atk-s0507a0:1358_6": "Nidassanamattañcetaṃ,",
  "atk-s0507a0:1358_7": "āmuttakaṭakakaṭisuttādiābharaṇāpi te ahesuṃ.",
  "atk-s0507a0:1358_8": "Aṅkuraṃ upajīvantīti taṃ upanissāya jīvanti,",
  "atk-s0507a0:1358_9": "tappaṭibaddhajīvikā hontīti attho.",
  "atk-s0507a0:1358_10": "Dāne yaññassa vāvaṭāti mahāyāgasaññitassa yaññassa dāne yajane vāvaṭā ussukkaṃ āpannā.",
  "atk-s0507a0:1358_11": "Kaṭṭhaṃ phālenti māṇavāti nānappakārānaṃ khajjabhojjādiāhāravisesānaṃ pacanāya alaṅkatapaṭiyattā taruṇamanussā kaṭṭhāni phālenti vidālenti.",
  "atk-s0507a0:1359_0": "309. Vidhāti vidhātabbāni bhojanayoggāni kaṭukabhaṇḍāni. Piṇḍentīti pisanavasena payojenti.",
  "atk-s0507a0:1360_0": "310. Dabbigāhāti kaṭacchugāhikā. Upaṭṭhitāti parivesanaṭṭhānaṃ upagantvā ṭhitā honti.",
  "atk-s0507a0:1361_0": "311.",
  "atk-s0507a0:1361_1": "Bahunti mahantaṃ pahūtikaṃ.",
  "atk-s0507a0:1361_2": "Bahūnanti anekesaṃ.",
  "atk-s0507a0:1361_3": "Pādāsīti pakārehi adāsi.",
  "atk-s0507a0:1361_4": "Cīranti cirakālaṃ.",
  "atk-s0507a0:1361_5": "Vīsativassasahassāyukesu hi manussesu so uppanno.",
  "atk-s0507a0:1361_6": "Bahuṃ bahūnaṃ cirakālañca dento yathā adāsi,",
  "atk-s0507a0:1361_7": "taṃ dassetuṃ “sakkaccañcā”tiādi vuttaṃ.",
  "atk-s0507a0:1361_8": "Tattha sakkaccanti sādaraṃ,",
  "atk-s0507a0:1361_9": "anapaviddhaṃ anavaññātaṃ katvā.",
  "atk-s0507a0:1361_10": "Sahatthāti sahatthena,",
  "atk-s0507a0:1361_11": "na āṇāpanamattena.",
  "atk-s0507a0:1361_12": "Cittīkatvāti gāravabahumānayogena cittena karitvā pūjetvā.",
  "atk-s0507a0:1361_13": "Punappunanti bahuso na ekavāraṃ,",
  "atk-s0507a0:1361_14": "katipayavāre vā akatvā anekavāraṃ pādāsīti yojanā.",
  "atk-s0507a0:1362_0": "312.",
  "atk-s0507a0:1362_1": "Idāni tameva punappunaṃ karaṇaṃ vibhāvetuṃ “bahū māse cā”ti gāthamāhaṃsu.",
  "atk-s0507a0:1362_2": "Tattha bahū māseti cittamāsādike bahū aneke māse.",
  "atk-s0507a0:1362_3": "Pakkheti kaṇhasukkabhede bahū pakkhe.",
  "atk-s0507a0:1362_4": "Utusaṃvaccharāni cāti vasantagimhādike bahū utū ca saṃvaccharāni ca,",
  "atk-s0507a0:1362_5": "sabbattha accantasaṃyoge upayogavacanaṃ.",
  "atk-s0507a0:1362_6": "Dīghamantaranti dīghakālamantaraṃ.",
  "atk-s0507a0:1362_7": "Ettha ca “ciraṃ pādāsī”ti cirakālaṃ dānassa pavattitabhāvaṃ vatvā puna tassa nirantarameva pavattitabhāvaṃ",
  "atk-s0507a0:1362_8": "dassetuṃ “bahū māse”tiādi vuttanti daṭṭhabbaṃ.",
  "atk-s0507a0:1363_0": "313.",
  "atk-s0507a0:1363_1": "Evanti vuttappakārena.",
  "atk-s0507a0:1363_2": "Datvā yajitvā cāti atthato ekameva,",
  "atk-s0507a0:1363_3": "kesañci dakkhiṇeyyānaṃ ekaccassa deyyadhammassa pariccajanavasena datvā,",
  "atk-s0507a0:1363_4": "puna “bahuṃ bahūnaṃ pādāsī”ti vuttanayena atthikānaṃ sabbesaṃ yathākāmaṃ dento mahāyāgavasena yajitvā.",
  "atk-s0507a0:1363_5": "So hitvā mānusaṃ dehaṃ,",
  "atk-s0507a0:1363_6": "tāvatiṃsūpago ahūti so aṅkuro āyupariyosāne manussatthabhāvaṃ pahāya paṭisandhiggahaṇavasena tāvatiṃsadevanikāyūpago ahosi.",
  "atk-s0507a0:1364_0": "Evaṃ tasmiṃ tāvatiṃsesu nibbattitvā dibbasampattiṃ anubhavante amhākaṃ bhagavato kāle indako nāma māṇavo",
  "atk-s0507a0:1364_1": "āyasmato anuruddhattherassa piṇḍāya carantassa pasannamānaso kaṭacchubhikkhaṃ dāpesi.",
  "atk-s0507a0:1364_2": "So aparena samayena kālaṃ katvā khettagatassa puññassa ānubhāvena tāvatiṃsesu mahiddhiko mahānubhāvo",
  "atk-s0507a0:1364_3": "devaputto hutvā nibbatto dibbehi rūpādīhi dasahi ṭhānehi aṅkuraṃ devaputtaṃ abhibhavitvā virocati.",
  "atk-s0507a0:1364_4": "Tena vuttaṃ –",
  "atk-s0507a0:1365_0": "314.",
  "atk-s0507a0:1366_0": "“Kaṭacchubhikkhaṃ datvāna, anuruddhassa indako;",
  "atk-s0507a0:1367_0": "So hitvā mānusaṃ dehaṃ, tāvatiṃsūpago ahu.",
  "atk-s0507a0:1368_0": "315.",
  "atk-s0507a0:1369_0": "“Dasahi ṭhānehi aṅkuraṃ, indako atirocati;",
  "atk-s0507a0:1370_0": "Rūpe sadde rase gandhe, phoṭṭhabbe ca manorame.",
  "atk-s0507a0:1371_0": "316.",
  "atk-s0507a0:1372_0": "“Āyunā yasasā ceva, vaṇṇena ca sukhena ca;",
  "atk-s0507a0:1373_0": "Ādhipaccena aṅkuraṃ, indako atirocatī”ti.",
  "atk-s0507a0:1374_0": "314- 5.",
  "atk-s0507a0:1374_1": "Tattha rūpeti rūpahetu,",
  "atk-s0507a0:1374_2": "attano rūpasampattinimittanti attho.",
  "atk-s0507a0:1374_3": "Saddetiādīsupi eseva nayo.",
  "atk-s0507a0:1374_4": "Āyunāti jīvitena.",
  "atk-s0507a0:1374_5": "Nanu ca devānaṃ jīvitaṃ paricchinnappamāṇaṃ vuttaṃ.",
  "atk-s0507a0:1374_6": "Saccaṃ vuttaṃ,",
  "atk-s0507a0:1374_7": "taṃ pana yebhuyyavasena.",
  "atk-s0507a0:1374_8": "Tathā hi ekaccānaṃ devānaṃ yogavipattiādinā antarāmaraṇaṃ hotiyeva.",
  "atk-s0507a0:1374_9": "Indako pana tisso vassakoṭiyo saṭṭhi ca vassasahassāni paripūretiyeva.",
  "atk-s0507a0:1374_10": "Tena vuttaṃ “āyunā atirocatī”ti.",
  "atk-s0507a0:1374_11": "Yasasāti mahatiyā parivārasampattiyā.",
  "atk-s0507a0:1374_12": "Vaṇṇenāti saṇṭhānasampattiyā.",
  "atk-s0507a0:1374_13": "Vaṇṇadhātusampadā pana “rūpe”ti iminā vuttāyeva.",
  "atk-s0507a0:1374_14": "Ādhipaccenāti issariyena.",
  "atk-s0507a0:1375_0": "Evaṃ aṅkure ca indake ca tāvatiṃsesu nibbattitvā dibbasampattiṃ anubhavantesu amhākaṃ bhagavā abhisambodhito",
  "atk-s0507a0:1375_1": "sattame saṃvacchare āsāḷhipuṇṇamāyaṃ sāvatthinagaradvāre kaṇḍambarukkhamūle yamakapāṭihāriyaṃ katvā anukkamena",
  "atk-s0507a0:1375_2": "tipadavikkamena tāvatiṃsabhavanaṃ gantvā pāricchattakamūle paṇḍukambalasilāyaṃ yugandharapabbate bālasūriyo",
  "atk-s0507a0:1375_3": "viya virocamāno dasahi lokadhātūhi sannipatitāya devabrahmaparisāya jutiṃ attano sarīrappabhāya abhibhavanto",
  "atk-s0507a0:1375_4": "abhidhammaṃ desetuṃ nisinno avidūre nisinnaṃ indakaṃ,",
  "atk-s0507a0:1375_5": "dvādasayojanantare nisinnaṃ aṅkurañca disvā dakkhiṇeyyasampattivibhāvanatthaṃ –",
  "atk-s0507a0:1376_0": "“Mahādānaṃ tayā dinnaṃ, aṅkura dīghamantaraṃ;",
  "atk-s0507a0:1377_0": "Atidūre nisinnosi, āgaccha mama santike”ti. –",
  "atk-s0507a0:1378_0": "Gāthamāha.",
  "atk-s0507a0:1378_1": "Taṃ sutvā aṅkuro “bhagavā mayā cirakālaṃ bahuṃ deyyadhammaṃ pariccajitvā pavattitampi mahādānaṃ dakkhiṇeyyasampattivirahena",
  "atk-s0507a0:1378_2": "akhette vuttabījaṃ viya na uḷāraphalaṃ ahosi,",
  "atk-s0507a0:1378_3": "indakassa pana kaṭacchubhikkhādānampi dakkhiṇeyyasampattiyā sukhette vuttabījaṃ viya ativiya uḷāraphalaṃ jāta”nti āha.",
  "atk-s0507a0:1378_4": "Tamatthaṃ dassente saṅgītikārā –",
  "atk-s0507a0:1379_0": "317.",
  "atk-s0507a0:1380_0": "“Tāvatiṃse yadā buddho, silāyaṃ paṇḍukambale;",
  "atk-s0507a0:1381_0": "Pāricchattayamūlamhi, vihāsi purisuttamo.",
  "atk-s0507a0:1382_0": "318.",
  "atk-s0507a0:1383_0": "“Dasasu lokadhātūsu, sannipatitvāna devatā;",
  "atk-s0507a0:1384_0": "Payirupāsanti sambuddhaṃ, vasantaṃ nagamuddhani.",
  "atk-s0507a0:1385_0": "319.",
  "atk-s0507a0:1386_0": "“Na koci devo vaṇṇena, sambuddhaṃ atirocati;",
  "atk-s0507a0:1387_0": "Sabbe deve atikkamma, sambuddhova virocati.",
  "atk-s0507a0:1388_0": "320.",
  "atk-s0507a0:1389_0": "“Yojanāni dasa dve ca, aṅkuroyaṃ tadā ahu;",
  "atk-s0507a0:1390_0": "Avidūreva buddhassa, indako atirocati.",
  "atk-s0507a0:1391_0": "321.",
  "atk-s0507a0:1392_0": "“Oloketvāna sambuddho, aṅkurañcāpi indakaṃ;",
  "atk-s0507a0:1393_0": "Dakkhiṇeyyaṃ sambhāvento, idaṃ vacanamabravi.",
  "atk-s0507a0:1394_0": "322.",
  "atk-s0507a0:1395_0": "“Mahādānaṃ tayā dinnaṃ, aṅkuraṃ dīghamantaraṃ;",
  "atk-s0507a0:1396_0": "Atidūre nisinnosi, āgaccha mama santike.",
  "atk-s0507a0:1397_0": "323.",
  "atk-s0507a0:1398_0": "“Codito bhāvitattena, aṅkuro idamabravi;",
  "atk-s0507a0:1399_0": "Kiṃ mayhaṃ tena dānena, dakkhiṇeyyena suññataṃ.",
  "atk-s0507a0:1400_0": "324.",
  "atk-s0507a0:1401_0": "“Ayaṃ so indako yakkho, dajjā dānaṃ parittakaṃ;",
  "atk-s0507a0:1402_0": "Atirocati amhehi, cando tāragaṇe yathā.",
  "atk-s0507a0:1403_0": "325.",
  "atk-s0507a0:1404_0": "“Ujjaṅgale yathā khette, bījaṃ bahumpi ropitaṃ;",
  "atk-s0507a0:1405_0": "Na vipulaṃ phalaṃ hoti, napi toseti kassakaṃ.",
  "atk-s0507a0:1406_0": "326.",
  "atk-s0507a0:1407_0": "“Tatheva dānaṃ bahukaṃ, dussīlesu patiṭṭhitaṃ;",
  "atk-s0507a0:1408_0": "Na vipulaṃ phalaṃ hoti, napi toseti dāyakaṃ.",
  "atk-s0507a0:1409_0": "327.",
  "atk-s0507a0:1410_0": "“Yathāpi bhaddake khette, bījaṃ appampi ropitaṃ;",
  "atk-s0507a0:1411_0": "Sammā dhāraṃ pavecchante, phalaṃ tosesi kassakaṃ.",
  "atk-s0507a0:1412_0": "328.",
  "atk-s0507a0:1413_0": "“Tatheva sīlavantesu, guṇavantesu tādisu;",
  "atk-s0507a0:1414_0": "Appakampi kataṃ kāraṃ, puññaṃ hoti mahapphala”nti. – gāthāyo avocuṃ;",
  "atk-s0507a0:1415_0": "317.",
  "atk-s0507a0:1415_1": "Tattha tāvatiṃseti tāvatiṃsabhavane.",
  "atk-s0507a0:1415_2": "Silāyaṃ paṇḍukambaleti paṇḍukambalanāmake silāsane purisuttamo buddho yadā vihāsīti yojanā.",
  "atk-s0507a0:1416_0": "318.",
  "atk-s0507a0:1416_1": "Dasasu lokadhātūsu,",
  "atk-s0507a0:1416_2": "sannipatitvāna devatāti jātikhettasaññitesu dasasu cakkavāḷasahassesu kāmāvacaradevatā brahmadevatā ca",
  "atk-s0507a0:1416_3": "buddhassa bhagavato payirupāsanāya dhammassavanatthañca ekato sannipatitvā.",
  "atk-s0507a0:1416_4": "Tenāha “payirupāsanti sambuddhaṃ,",
  "atk-s0507a0:1416_5": "vasantaṃ nagamuddhanī”ti,",
  "atk-s0507a0:1416_6": "sinerumuddhanīti attho.",
  "atk-s0507a0:1417_0": "320.",
  "atk-s0507a0:1417_1": "Yojanāni dasa dve ca,",
  "atk-s0507a0:1417_2": "aṅkuroyaṃ tadā ahūti ayaṃ yathāvuttacarito aṅkuro tadā satthu sammukhakāle dasa dve yojanāni antaraṃ katvā ahu.",
  "atk-s0507a0:1417_3": "Satthu nisinnaṭṭhānato dvādasayojanantare ṭhāne nisinno ahosīti attho.",
  "atk-s0507a0:1418_0": "323.",
  "atk-s0507a0:1418_1": "Codito bhāvitattenāti pāramiparibhāvitāya ariyamaggabhāvanāya bhāvitattena sammāsambuddhena codito.",
  "atk-s0507a0:1418_2": "Kiṃ mayhaṃ tenātiādikā satthu paṭivacanavasena aṅkurena vuttagāthā.",
  "atk-s0507a0:1418_3": "Dakkhiṇeyyena suññatanti yaṃ dakkhiṇeyyena suññataṃ rittakaṃ virahitaṃ tadā mama dānaṃ,",
  "atk-s0507a0:1418_4": "tasmā “kiṃ mayhaṃ tenā”ti attano dānapuññaṃ hīḷento vadati.",
  "atk-s0507a0:1419_0": "324.",
  "atk-s0507a0:1419_1": "Yakkhoti devaputto.",
  "atk-s0507a0:1419_2": "Dajjāti datvā.",
  "atk-s0507a0:1419_3": "Atirocati amhehīti attanā mādisehi ativiya virocati.",
  "atk-s0507a0:1419_4": "Hīti vā nipātamattaṃ,",
  "atk-s0507a0:1419_5": "amhe atikkamitvā abhibhavitvā virocatīti attho.",
  "atk-s0507a0:1419_6": "Yathā kinti āha “cando tāragaṇe yathā”ti.",
  "atk-s0507a0:1420_0": "325- 6.",
  "atk-s0507a0:1420_1": "Ujjaṅgaleti ativiya thaddhabhūmibhāge.",
  "atk-s0507a0:1420_2": "“Ūsare”ti keci vadanti.",
  "atk-s0507a0:1420_3": "Ropitanti vuttaṃ,",
  "atk-s0507a0:1420_4": "vapitvā vā uddharitvā vā puna ropitaṃ.",
  "atk-s0507a0:1420_5": "Napi tosetīti na nandayati,",
  "atk-s0507a0:1420_6": "appaphalatāya vā tuṭṭhiṃ na janeti.",
  "atk-s0507a0:1420_7": "Tathevāti yathā ujjaṅgale khette bahumpi bījaṃ ropitaṃ vipulaphalaṃ uḷāraphalaṃ na hoti,",
  "atk-s0507a0:1420_8": "tato eva kassakaṃ na toseti,",
  "atk-s0507a0:1420_9": "tathā dussīlesu sīlavirahitesu bahukampi dānaṃ patiṭṭhāpitaṃ vipulaphalaṃ mahapphalaṃ na hoti,",
  "atk-s0507a0:1420_10": "tato eva dāyakaṃ na tosetīti attho.",
  "atk-s0507a0:1421_0": "327- 8.",
  "atk-s0507a0:1421_1": "Yathāpi bhaddaketi gāthādvayassa vattavipariyāyena atthayojanā veditabbā.",
  "atk-s0507a0:1421_2": "Tattha sammā dhāraṃ pavecchanteti vuṭṭhidhāraṃ sammadeva pavattente,",
  "atk-s0507a0:1421_3": "anvaḍḍhamāsaṃ anudasāhaṃ anupañcāhaṃ deve vassanteti attho.",
  "atk-s0507a0:1421_4": "Guṇavantesūti jhānādiguṇayuttesu.",
  "atk-s0507a0:1421_5": "Tādisūti iṭṭhādīsu tādilakkhaṇappattesu.",
  "atk-s0507a0:1421_6": "Kāranti liṅgavipallāsena vuttaṃ,",
  "atk-s0507a0:1421_7": "upakāroti attho.",
  "atk-s0507a0:1421_8": "Kīdiso upakāroti āha “puñña”nti.",
  "atk-s0507a0:1422_0": "329.",
  "atk-s0507a0:1423_0": "“Viceyya dānaṃ dātabbaṃ, yattha dinnaṃ mahapphalaṃ;",
  "atk-s0507a0:1424_0": "Viceyya dānaṃ datvāna, saggaṃ gacchanti dāyakā.",
  "atk-s0507a0:1425_0": "330.",
  "atk-s0507a0:1426_0": "“Viceyya dānaṃ sugatappasaṭṭhaṃ, ye dakkhiṇeyyā idha jīvaloke;",
  "atk-s0507a0:1427_0": "Etesu dinnāni mahapphalāni, bījāni vuttāni yathā sukhette”ti. –",
  "atk-s0507a0:1428_0": "Ayaṃ saṅgītikārehi ṭhapitā gāthā.",
  "atk-s0507a0:1429_0": "329. Tattha viceyyāti vicinitvā, puññakkhettaṃ paññāya upaparikkhitvā. Sesaṃ sabbattha uttānamevāti.",
  "atk-s0507a0:1430_0": "Tayidaṃ aṅkurapetavatthu satthārā tāvatiṃsabhavane dasasahassacakkavāḷadevatānaṃ purato dakkhiṇeyyasampattivibhāvanatthaṃ",
  "atk-s0507a0:1430_1": "“mahādānaṃ tayā dinna”ntiādinā attanā samuṭṭhāpitaṃ,",
  "atk-s0507a0:1430_2": "tattha tayo māse abhidhammaṃ desetvā mahāpavāraṇāya devagaṇaparivuto devadevo devalokato saṅkassanagaraṃ",
  "atk-s0507a0:1430_3": "otaritvā anukkamena sāvatthiṃ patvā jetavane viharanto catuparisamajjhe dakkhiṇeyyasampattivibhāvanatthameva",
  "atk-s0507a0:1430_4": "“yassa atthāya gacchāmā”tiādinā vitthārato desetvā catusaccakathāya desanāya kūṭaṃ gaṇhi.",
  "atk-s0507a0:1430_5": "Desanāvasāne tesaṃ anekakoṭipāṇasahassānaṃ dhammābhisamayo ahosīti.",
  "atk-s0507a0:1431_0": "Aṅkurapetavatthuvaṇṇanā niṭṭhitā.",
  "atk-s0507a0:1432_0": "10. Uttaramātupetivatthuvaṇṇanā",
  "atk-s0507a0:1433_0": "Divāvihāragataṃ bhikkhunti idaṃ uttaramātupetivatthu.",
  "atk-s0507a0:1433_1": "Tatrāyaṃ atthavibhāvanā –",
  "atk-s0507a0:1433_2": "satthari parinibbute paṭhamamahāsaṅgītiyā pavattitāya āyasmā mahākaccāyano dvādasahi bhikkhūhi saddhiṃ",
  "atk-s0507a0:1433_3": "kosambiyā avidūre aññatarasmiṃ araññāyatane vihāsi.",
  "atk-s0507a0:1433_4": "Tena ca samayena rañño udenassa aññataro amacco kālamakāsi,",
  "atk-s0507a0:1433_5": "tena ca pubbe nagare kammantā adhiṭṭhitā ahesuṃ.",
  "atk-s0507a0:1433_6": "Atha rājā tassa puttaṃ uttaraṃ nāma māṇavaṃ pakkosāpetvā “tvañca pitarā adhiṭṭhite kammante samanusāsā”ti tena ṭhitaṭṭhāne ṭhapesi.",
  "atk-s0507a0:1434_0": "So ca sādhūti sampaṭicchitvā ekadivasaṃ nagarapaṭisaṅkharaṇiyānaṃ dārūnaṃ atthāya vaḍḍhakiyo gahetvā araññaṃ gato.",
  "atk-s0507a0:1434_1": "Tattha āyasmato mahākaccāyanattherassa vasanaṭṭhānaṃ upagantvā theraṃ tattha paṃsukūlacīvaradharaṃ vivittaṃ",
  "atk-s0507a0:1434_2": "nisinnaṃ disvā iriyāpatheyeva pasīditvā katapaṭisanthāro vanditvā ekamantaṃ nisīdi.",
  "atk-s0507a0:1434_3": "Thero tassa dhammaṃ kathesi.",
  "atk-s0507a0:1434_4": "So dhammaṃ sutvā ratanattaye sañjātappasādo saraṇesu patiṭṭhāya theraṃ nimantesi –",
  "atk-s0507a0:1434_5": "“adhivāsetha me, bhante,",
  "atk-s0507a0:1434_6": "svātanāya bhattaṃ saddhiṃ bhikkhūhi anukampaṃ upādāyā”ti.",
  "atk-s0507a0:1434_7": "Adhivāsesi thero tuṇhībhāvena.",
  "atk-s0507a0:1434_8": "So tato nikkhamitvā nagaraṃ gantvā aññesaṃ upāsakānaṃ ācikkhi –",
  "atk-s0507a0:1434_9": "“thero mayā svātanāya nimantito,",
  "atk-s0507a0:1434_10": "tumhehipi mama dānaggaṃ āgantabba”nti.",
  "atk-s0507a0:1435_0": "So dutiyadivase kālasseva paṇītaṃ khādanīyaṃ bhojanīyaṃ paṭiyādāpetvā kālaṃ ārocāpetvā saddhiṃ bhikkhūhi",
  "atk-s0507a0:1435_1": "āgacchantassa therassa paccuggamanaṃ katvā vanditvā purakkhatvā gehaṃ pavesesi.",
  "atk-s0507a0:1435_2": "Atha mahārahakappiyapaccattharaṇaatthatesu āsanesu there ca bhikkhūsu ca nisinnesu gandhapupphadhūpehi",
  "atk-s0507a0:1435_3": "pūjaṃ katvā paṇītena annapānena te santappetvā sañjātappasādo katañjalī anumodanaṃ suṇitvā katabhattānumodane",
  "atk-s0507a0:1435_4": "there gacchante pattaṃ gahetvā anugacchanto nagarato nikkhamitvā paṭinivattanto “bhante,",
  "atk-s0507a0:1435_5": "tumhehi niccaṃ mama gehaṃ pavisitabba”nti yācitvā therassa adhivāsanaṃ ñatvā nivatti.",
  "atk-s0507a0:1435_6": "Evaṃ so theraṃ upaṭṭhahanto tassa ovāde patiṭṭhāya sotāpattiphalaṃ pāpuṇi,",
  "atk-s0507a0:1435_7": "vihārañca kāresi,",
  "atk-s0507a0:1435_8": "sabbe ca attano ñātake sāsane abhippasanne akāsi.",
  "atk-s0507a0:1436_0": "Mātā panassa maccheramalapariyuṭṭhitacittā hutvā evaṃ paribhāsi –",
  "atk-s0507a0:1436_1": "“yaṃ tvaṃ mama anicchantiyā eva samaṇānaṃ annapānaṃ desi,",
  "atk-s0507a0:1436_2": "taṃ te paraloke lohitaṃ sampajjatū”ti.",
  "atk-s0507a0:1436_3": "Ekaṃ pana morapiñchakalāpaṃ vihāramahadivase diyyamānaṃ anujāni.",
  "atk-s0507a0:1436_4": "Sā kālaṃ katvā petayoniyaṃ uppajji,",
  "atk-s0507a0:1436_5": "morapiñchakalāpadānānumodanena panassā kesā nīlā siniddhā vellitaggā sukhumā dīghā ca ahesuṃ.",
  "atk-s0507a0:1436_6": "Sā yadā gaṅgānadiṃ “pānīyaṃ pivissāmī”ti otarati,",
  "atk-s0507a0:1436_7": "tadā nadī lohitapūrā hoti.",
  "atk-s0507a0:1436_8": "Sā pañcapaṇṇāsa vassāni khuppipāsābhibhūtā vicaritvā ekadivasaṃ kaṅkhārevatattheraṃ gaṅgāya tīre divāvihāraṃ",
  "atk-s0507a0:1436_9": "nisinnaṃ disvā attānaṃ attano kesehi paṭicchādetvā upasaṅkamitvā pānīyaṃ yāci.",
  "atk-s0507a0:1436_10": "Taṃ sandhāya vuttaṃ –",
  "atk-s0507a0:1437_0": "331.",
  "atk-s0507a0:1438_0": "“Divāvihāragataṃ bhikkhuṃ, gaṅgātīre nisinnakaṃ;",
  "atk-s0507a0:1439_0": "Taṃ petī upasaṅkamma, dubbaṇṇā bhīrudassanā.",
  "atk-s0507a0:1440_0": "332.",
  "atk-s0507a0:1441_0": "“Kesā cassā atidīghā, yāvabhūmāvalambare;",
  "atk-s0507a0:1442_0": "Kesehi sā paṭicchannā, samaṇaṃ etadabravī”ti. –",
  "atk-s0507a0:1443_0": "Imā dve gāthā saṅgītikārakehi idha ādito ṭhapitā.",
  "atk-s0507a0:1444_0": "Tattha bhīrudassanāti bhayānakadassanā.",
  "atk-s0507a0:1444_1": "“Ruddadassanā”ti vā pāṭho,",
  "atk-s0507a0:1444_2": "bībhacchabhāriyadassanāti attho.",
  "atk-s0507a0:1444_3": "Yāvabhūmāvalambareti yāva bhūmi,",
  "atk-s0507a0:1444_4": "tāva olambanti.",
  "atk-s0507a0:1444_5": "Pubbe “bhikkhu”nti ca pacchā “samaṇa”nti ca kaṅkhārevatattherameva sandhāya vuttaṃ.",
  "atk-s0507a0:1445_0": "Sā pana petī theraṃ upasaṅkamitvā pānīyaṃ yācantī –",
  "atk-s0507a0:1446_0": "333.",
  "atk-s0507a0:1447_0": "“Pañcapaṇṇāsa vassāni, yato kālakatā ahaṃ;",
  "atk-s0507a0:1448_0": "Nābhijānāmi bhuttaṃ vā, pītaṃ vā pana pāniyaṃ;",
  "atk-s0507a0:1449_0": "Dehi tvaṃ pāniyaṃ bhante, tasitā pāniyāya me”ti. – imaṃ gāthamāha;",
  "atk-s0507a0:1450_0": "333.",
  "atk-s0507a0:1450_1": "Tattha nābhijānāmi bhuttaṃ vāti evaṃ dīghamantare kāle bhojanaṃ bhuttaṃ vā pānīyaṃ pītaṃ vā nābhijānāmi,",
  "atk-s0507a0:1450_2": "na bhuttaṃ na pītanti attho.",
  "atk-s0507a0:1450_3": "Tasitāti pipāsitā.",
  "atk-s0507a0:1450_4": "Pāniyāyāti pānīyatthāya āhiṇḍantiyā me pānīyaṃ dehi,",
  "atk-s0507a0:1450_5": "bhanteti yojanā.",
  "atk-s0507a0:1451_0": "Ito paraṃ –",
  "atk-s0507a0:1452_0": "334.",
  "atk-s0507a0:1453_0": "“Ayaṃ sītodikā gaṅgā, himavantato sandati;",
  "atk-s0507a0:1454_0": "Piva etto gahetvāna, kiṃ maṃ yācasi pāniyaṃ.",
  "atk-s0507a0:1455_0": "335.",
  "atk-s0507a0:1456_0": "“Sacāhaṃ bhante gaṅgāya, sayaṃ gaṇhāmi pāniyaṃ;",
  "atk-s0507a0:1457_0": "Lohitaṃ me parivattati, tasmā yācāmi pāniyaṃ.",
  "atk-s0507a0:1458_0": "336.",
  "atk-s0507a0:1459_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a0:1460_0": "Kissakammavipākena, gaṅgā te hoti lohitaṃ.",
  "atk-s0507a0:1461_0": "337.",
  "atk-s0507a0:1462_0": "“Putto me uttaro nāma, saddho āsi upāsako;",
  "atk-s0507a0:1463_0": "So ca mayhaṃ akāmāya, samaṇānaṃ pavecchati.",
  "atk-s0507a0:1464_0": "338.",
  "atk-s0507a0:1465_0": "“Cīvaraṃ piṇḍapātañca, paccayaṃ sayanāsanaṃ;",
  "atk-s0507a0:1466_0": "Tamahaṃ paribhāsāmi, maccherena upaddutā.",
  "atk-s0507a0:1467_0": "339.",
  "atk-s0507a0:1468_0": "“Yaṃ tvaṃ mayhaṃ akāmāya, samaṇānaṃ pavecchasi;",
  "atk-s0507a0:1469_0": "Cīvaraṃ piṇḍapātañca, paccayaṃ sayanāsanaṃ.",
  "atk-s0507a0:1470_0": "340.",
  "atk-s0507a0:1471_0": "“Etaṃ te paralokasmiṃ, lohitaṃ hotu uttara;",
  "atk-s0507a0:1472_0": "Tassakammavipākena, gaṅgā me hoti lohita”nti. –",
  "atk-s0507a0:1473_0": "Imā therassa ca petiyā ca vacanapaṭivacanagāthā.",
  "atk-s0507a0:1474_0": "334.",
  "atk-s0507a0:1474_1": "Tattha himavantatoti mahato himassa atthitāya “himavā”ti laddhanāmato pabbatarājato.",
  "atk-s0507a0:1474_2": "Sandatīti pavattati.",
  "atk-s0507a0:1474_3": "Ettoti ito mahāgaṅgāto.",
  "atk-s0507a0:1474_4": "Kinti kasmā maṃ yācasi pānīyaṃ,",
  "atk-s0507a0:1474_5": "gaṅgānadiṃ otaritvā yathāruci pivāti dasseti.",
  "atk-s0507a0:1475_0": "335.",
  "atk-s0507a0:1475_1": "Lohitaṃ me parivattatīti udakaṃ sandamānaṃ mayhaṃ pāpakammaphalena lohitaṃ hutvā parivattati pariṇamati,",
  "atk-s0507a0:1475_2": "tāya gahitamattaṃ udakaṃ lohitaṃ jāyati.",
  "atk-s0507a0:1476_0": "337- 40.",
  "atk-s0507a0:1476_1": "Mayhaṃ akāmāyāti mama anicchantiyā.",
  "atk-s0507a0:1476_2": "Pavecchatīti deti.",
  "atk-s0507a0:1476_3": "Paccayanti gilānapaccayaṃ.",
  "atk-s0507a0:1476_4": "Etanti yaṃ etaṃ cīvarādikaṃ paccayajātaṃ samaṇānaṃ pavecchasi desi,",
  "atk-s0507a0:1476_5": "etaṃ te paralokasmiṃ lohitaṃ hotu uttarāti abhisapanavasena kataṃ pāpakammaṃ,",
  "atk-s0507a0:1476_6": "tassa vipākenāti yojanā.",
  "atk-s0507a0:1477_0": "Athāyasmā revato taṃ petiṃ uddissa bhikkhusaṅghassa pānīyaṃ adāsi,",
  "atk-s0507a0:1477_1": "piṇḍāya caritvā bhattaṃ gahetvā bhikkhūnamadāsi,",
  "atk-s0507a0:1477_2": "saṅkārakūṭādito paṃsukūlaṃ gahetvā dhovitvā bhisiñca cimilikañca katvā bhikkhūnaṃ adāsi,",
  "atk-s0507a0:1477_3": "tena cassā petiyā dibbasampattiyo ahesuṃ.",
  "atk-s0507a0:1477_4": "Sā therassa santikaṃ gantvā attanā laddhadibbasampattiṃ therassa dassesi.",
  "atk-s0507a0:1477_5": "Thero taṃ pavattiṃ attano santikaṃ upagatānaṃ catunnaṃ parisānaṃ pakāsetvā dhammakathaṃ kathesi.",
  "atk-s0507a0:1477_6": "Tena mahājano sañjātasaṃvego vigatamalamacchero hutvā dānasīlādikusaladhammābhirato ahosīti.",
  "atk-s0507a0:1477_7": "Idaṃ pana petavatthu dutiyasaṅgītiyaṃ saṅgahaṃ āruḷhanti daṭṭhabbaṃ.",
  "atk-s0507a0:1478_0": "Uttaramātupetivatthuvaṇṇanā niṭṭhitā.",
  "atk-s0507a0:1479_0": "11. Suttapetavatthuvaṇṇanā",
  "atk-s0507a0:1480_0": "Ahaṃ pure pabbajitassa bhikkhunoti idaṃ suttapetavatthu.",
  "atk-s0507a0:1480_1": "Tassa kā uppatti?",
  "atk-s0507a0:1480_2": "Sāvatthiyā kira avidūre aññatarasmiṃ gāmake amhākaṃ satthari anuppanneyeva sattannaṃ vassasatānaṃ upari aññataro dārako ekaṃ paccekabuddhaṃ upaṭṭhahi.",
  "atk-s0507a0:1480_3": "Tassa mātā tasmiṃ vayappatte tassatthāya samānakulato aññataraṃ kuladhītaraṃ ānesi.",
  "atk-s0507a0:1480_4": "Vivāhadivaseyeva ca so kumāro sahāyehi saddhiṃ nhāyituṃ gato ahinā daṭṭho kālamakāsi,",
  "atk-s0507a0:1480_5": "“yakkhagāhenā”tipi vadanti.",
  "atk-s0507a0:1480_6": "So paccekabuddhassa upaṭṭhānena bahuṃ kusalakammaṃ katvā ṭhitopi tassā dārikāya paṭibaddhacittatāya vimānapeto hutvā nibbatti,",
  "atk-s0507a0:1480_7": "mahiddhiko pana ahosi mahānubhāvo.",
  "atk-s0507a0:1481_0": "Atha so taṃ dārikaṃ attano vimānaṃ netukāmo “kena nu kho upāyena esā diṭṭhadhammavedanīyakammaṃ katvā",
  "atk-s0507a0:1481_1": "mayā saddhiṃ idha abhirameyyā”ti tassā dibbabhogasampattiyā anubhavanahetuṃ vīmaṃsanto paccekabuddhaṃ",
  "atk-s0507a0:1481_2": "cīvarakammaṃ karontaṃ disvā manussarūpena gantvā vanditvā “kiṃ, bhante,",
  "atk-s0507a0:1481_3": "suttakena attho atthī”ti āha.",
  "atk-s0507a0:1481_4": "“Cīvarakammaṃ karomi,",
  "atk-s0507a0:1481_5": "upāsakā”ti. “Tena hi, bhante,",
  "atk-s0507a0:1481_6": "asukasmiṃ ṭhāne suttabhikkhaṃ carathā”ti tassā dārikāya gehaṃ dassesi.",
  "atk-s0507a0:1481_7": "Paccekabuddho tattha gantvā gharadvāre aṭṭhāsi.",
  "atk-s0507a0:1481_8": "Atha sā paccekabuddhaṃ tattha ṭhitaṃ disvā pasannamānasā “suttakena me ayyo atthiko”ti ñatvā ekaṃ suttaguḷaṃ adāsi.",
  "atk-s0507a0:1481_9": "Atha so amanusso manussarūpena tassa dārikāya gharaṃ gantvā tassā mātaraṃ yācitvā tāya saddhiṃ katipāhaṃ",
  "atk-s0507a0:1481_10": "vasitvā tassā mātuyā anuggahatthaṃ tasmiṃ gehe sabbabhājanāni hiraññasuvaṇṇassa pūretvā sabbattha upari",
  "atk-s0507a0:1481_11": "nāmaṃ likhi “idaṃ devadattiyaṃ dhanaṃ na kenaci gahetabba”nti,",
  "atk-s0507a0:1481_12": "tañca dārikaṃ gahetvā attano vimānaṃ agamāsi.",
  "atk-s0507a0:1481_13": "Tassā mātā pahūtaṃ dhanaṃ labhitvā attano ñātakānaṃ kapaṇaddhikādinañca datvā attanā ca paribhuñjitvā kālaṃ karontī “mama dhītā āgacchati ce,",
  "atk-s0507a0:1481_14": "idaṃ dhanaṃ dassethā”ti ñātakānaṃ kathetvā kālamakāsi.",
  "atk-s0507a0:1482_0": "Tato sattannaṃ vassasatānaṃ accayena amhākaṃ bhagavati loke uppajjitvā pavattitavaradhammacakke anukkamena",
  "atk-s0507a0:1482_1": "sāvatthiyaṃ viharante tassā itthiyā tena amanussena saddhiṃ vasantiyā ukkaṇṭhā uppajji.",
  "atk-s0507a0:1482_2": "Sā taṃ “sādhu,",
  "atk-s0507a0:1482_3": "ayyaputta,",
  "atk-s0507a0:1482_4": "maṃ sakaññeva gehaṃ paṭinehī”ti vadantī –",
  "atk-s0507a0:1483_0": "341.",
  "atk-s0507a0:1484_0": "“Ahaṃ pure pabbajitassa bhikkhuno,",
  "atk-s0507a0:1485_0": "Suttaṃ adāsiṃ upasaṅkamma yācitā;",
  "atk-s0507a0:1486_0": "Tassa vipāko vipulaphalūpalabbhati,",
  "atk-s0507a0:1487_0": "Bahukā ca me uppajjare vatthakoṭiyo.",
  "atk-s0507a0:1488_0": "342.",
  "atk-s0507a0:1489_0": "“Pupphābhikiṇṇaṃ ramitaṃ vimānaṃ, anekacittaṃ naranārisevitaṃ;",
  "atk-s0507a0:1490_0": "Sāhaṃ bhuñjāmi ca pārupāmi ca, pahūtavittā na ca tāva khīyati.",
  "atk-s0507a0:1491_0": "343.",
  "atk-s0507a0:1492_0": "“Tasseva kammassa vipākamanvayā, sukhañca sātañca idhūpalabbhati;",
  "atk-s0507a0:1493_0": "Sāhaṃ gantvā punadeva mānusaṃ, kāhāmi puññāni nayayyaputta ma”nti. –",
  "atk-s0507a0:1494_0": "Imā gāthā abhāsi.",
  "atk-s0507a0:1495_0": "341.",
  "atk-s0507a0:1495_1": "Tattha “pabbajitassa bhikkhuno”ti idaṃ paccekabuddhaṃ saddhāya vuttaṃ.",
  "atk-s0507a0:1495_2": "So hi kāmādimalānaṃ attano santānato anavasesato pabbājitattā pahīnattā paramatthato “pabbajito”ti,",
  "atk-s0507a0:1495_3": "bhinnakilesattā “bhikkhū”ti ca vattabbataṃ arahati.",
  "atk-s0507a0:1495_4": "Suttanti kappāsiyasuttaṃ.",
  "atk-s0507a0:1495_5": "Upasaṅkammāti mayhaṃ gehaṃ upasaṅkamitvā.",
  "atk-s0507a0:1495_6": "Yācitāti “uddissa ariyā tiṭṭhanti,",
  "atk-s0507a0:1495_7": "esā ariyāna yācanā”ti evaṃ vuttāya kāyaviññattipayogasaṅkhātāya bhikkhācariyāya yācitā.",
  "atk-s0507a0:1495_8": "Tassāti tassa suttadānassa.",
  "atk-s0507a0:1495_9": "Vipāko vipulaphalūpalabbhatīti vipulaphalo uḷāraudayo mahāudayo vipāko etarahi upalabbhati paccanubhavīyati.",
  "atk-s0507a0:1495_10": "Bahukāti anekā.",
  "atk-s0507a0:1495_11": "Vatthakoṭiyoti vatthānaṃ koṭiyo,",
  "atk-s0507a0:1495_12": "anekasatasahassapabhedāni vatthānīti attho.",
  "atk-s0507a0:1496_0": "342.",
  "atk-s0507a0:1496_1": "Anekacittanti nānāvidhacittakammaṃ,",
  "atk-s0507a0:1496_2": "anekehi vā muttāmaṇiādīhi ratanehi vicittarūpaṃ.",
  "atk-s0507a0:1496_3": "Naranārisevitanti paricārakabhūtehi narehi nārīhi ca upasevitaṃ.",
  "atk-s0507a0:1496_4": "Sāhaṃ bhuñjāmīti sā ahaṃ taṃ vimānaṃ paribhuñjāmi.",
  "atk-s0507a0:1496_5": "Pārupāmīti anekāsu vatthakoṭīsu icchiticchitaṃ nivāsemi ceva paridahāmi ca.",
  "atk-s0507a0:1496_6": "Pahūtavittāti pahūtavittūpakaraṇā mahaddhanā mahābhogā.",
  "atk-s0507a0:1496_7": "Na ca tāva khīyatīti tañca vittaṃ na khīyati,",
  "atk-s0507a0:1496_8": "na parikkhayaṃ pariyādānaṃ gacchati.",
  "atk-s0507a0:1497_0": "343.",
  "atk-s0507a0:1497_1": "Tasseva kammassa vipākamanvayāti tasseva suttadānamayapuññakammassa anvayā paccayā hetubhāvena vipākabhūtaṃ sukhaṃ,",
  "atk-s0507a0:1497_2": "iṭṭhamadhurasaṅkhātaṃ sātañca idha imasmiṃ vimāne upalabbhati.",
  "atk-s0507a0:1497_3": "Gantvā punadeva mānusanti puna eva manussalokaṃ upagantvā.",
  "atk-s0507a0:1497_4": "Kāhāmi puññānīti mayhaṃ sukhavisesanipphādakāni puññāni karissāmi,",
  "atk-s0507a0:1497_5": "yesaṃ vā mayā ayaṃ sampatti laddhāti adhippāyo.",
  "atk-s0507a0:1497_6": "Nayayyaputta manti,",
  "atk-s0507a0:1497_7": "ayyaputta,",
  "atk-s0507a0:1497_8": "maṃ manussalokaṃ naya,",
  "atk-s0507a0:1497_9": "nehīti attho.",
  "atk-s0507a0:1498_0": "Taṃ sutvā so amanusso tassā paṭibaddhacittatāya anukampāya gamanaṃ anicchanto –",
  "atk-s0507a0:1499_0": "344.",
  "atk-s0507a0:1500_0": "“Satta tuvaṃ vassasatā idhāgatā,",
  "atk-s0507a0:1501_0": "Jiṇṇā ca vuḍḍhā ca tahiṃ bhavissasi;",
  "atk-s0507a0:1502_0": "Sabbeva te kālakatā ca ñātakā,",
  "atk-s0507a0:1503_0": "Kiṃ tattha gantvāna ito karissasī”ti. –",
  "atk-s0507a0:1504_0": "Gāthamāha.",
  "atk-s0507a0:1504_1": "Tattha sattāti vibhattilopena niddeso,",
  "atk-s0507a0:1504_2": "nissakke vā etaṃ paccattavacanaṃ.",
  "atk-s0507a0:1504_3": "Vassasatāti vassasatato,",
  "atk-s0507a0:1504_4": "sattahi vassasatehi uddhaṃ tuvaṃ idhāgatā imaṃ vimānaṃ āgatā,",
  "atk-s0507a0:1504_5": "idhāgatāya tuyhaṃ satta vassasatāni hontīti attho.",
  "atk-s0507a0:1504_6": "Jiṇṇā ca vuḍḍhā ca tahiṃ bhavissasīti idha dibbehi utuāhārehi upathambhitattabhāvā kammānubhāvena ettakaṃ kālaṃ daharākāreneva ṭhitā.",
  "atk-s0507a0:1504_7": "Ito pana gatā kammassa ca parikkhīṇattā manussānañca utuāhāravasena jarājiṇṇā vayovuḍḍhā ca tahiṃ manussaloke bhavissasi. Kinti?",
  "atk-s0507a0:1504_8": "Sabbeva te kālakatā ca ñātakāti dīghassa addhuno gatattā tava ñātayopi sabbe eva matā,",
  "atk-s0507a0:1504_9": "tasmā ito devalokato tattha manussalokaṃ gantvā kiṃ karissasi,",
  "atk-s0507a0:1504_10": "avasesampi āyuñca idheva khepehi,",
  "atk-s0507a0:1504_11": "idha vasāhīti adhippāyo.",
  "atk-s0507a0:1505_0": "Evaṃ tena vuttā sā tassa vacanaṃ asaddahantī punadeva –",
  "atk-s0507a0:1506_0": "345.",
  "atk-s0507a0:1507_0": "“Satteva vassāni idhāgatāya me, dibbañca sukhañca samappitāya;",
  "atk-s0507a0:1508_0": "Sāhaṃ gantvā punadeva mānusaṃ, kāhāmi puññāni nayayyaputta ma”nti. –",
  "atk-s0507a0:1509_0": "Gāthamāha.",
  "atk-s0507a0:1509_1": "Tattha satteva vassāni idhāgatāya meti,",
  "atk-s0507a0:1509_2": "ayyaputta,",
  "atk-s0507a0:1509_3": "mayhaṃ idhāgatāya satteva vassāni maññe vītivattāni.",
  "atk-s0507a0:1509_4": "Satta vassasatāni dibbasukhasamappitāya bahumpi kālaṃ gataṃ asallakkhentī evamāha.",
  "atk-s0507a0:1510_0": "Evaṃ pana tāya vutto so vimānapeto nānappakāraṃ taṃ anusāsitvā “tvaṃ idāni sattāhato uttari tattha na jīvissasi,",
  "atk-s0507a0:1510_1": "mātuyā te nikkhittaṃ mayā dinnaṃ dhanaṃ atthi,",
  "atk-s0507a0:1510_2": "taṃ samaṇabrāhmaṇānaṃ datvā idheva uppattiṃ patthehī”ti vatvā taṃ bāhāyaṃ gahetvā gāmamajjhe ṭhapetvā",
  "atk-s0507a0:1510_3": "“idhāgate aññepi jane ‘yathābalaṃ puññāni karothā’ti ovadeyyāsī”ti vatvā gato.",
  "atk-s0507a0:1510_4": "Tena vuttaṃ –",
  "atk-s0507a0:1511_0": "346.",
  "atk-s0507a0:1512_0": "“So taṃ gahetvāna pasayha bāhāyaṃ, paccānayitvāna theriṃ sudubbalaṃ;",
  "atk-s0507a0:1513_0": "Vajjesi ‘aññampi janaṃ idhāgataṃ, karotha puññāni sukhūpalabbhatī”’ti.",
  "atk-s0507a0:1514_0": "Tattha soti so vimānapeto.",
  "atk-s0507a0:1514_1": "Tanti taṃ itthiṃ.",
  "atk-s0507a0:1514_2": "Gahetvāna pasayha bāhāyanti pasayha netā viya bāhāyaṃ taṃ gahetvā.",
  "atk-s0507a0:1514_3": "Paccānayitvānāti tassā jātasaṃvuḍḍhagāmaṃ punadeva ānayitvā.",
  "atk-s0507a0:1514_4": "Therinti thāvariṃ,",
  "atk-s0507a0:1514_5": "jiṇṇaṃ vuḍḍhanti attho.",
  "atk-s0507a0:1514_6": "Sudubbalanti jarājiṇṇatāya eva suṭṭhu dubbalaṃ.",
  "atk-s0507a0:1514_7": "Sā kira tato vimānato apagamanasamanantarameva jiṇṇā vuḍḍhā mahallikā addhagatā vayoanuppattā ahosi.",
  "atk-s0507a0:1514_8": "Vajjesīti vadeyyāsi.",
  "atk-s0507a0:1514_9": "Vattabbavacanākārañca dassetuṃ “aññampi jana”ntiādi vuttaṃ.",
  "atk-s0507a0:1514_10": "Tassattho – bhadde,",
  "atk-s0507a0:1514_11": "tvampi puññaṃ kareyyāsi,",
  "atk-s0507a0:1514_12": "aññampi janaṃ idha tava dassanatthāya āgataṃ “bhadramukhā,",
  "atk-s0507a0:1514_13": "ādittaṃ sīsaṃ vā celaṃ vā ajjhupekkhitvāpi dānasīlādīni puññāni karothāti,",
  "atk-s0507a0:1514_14": "kate ca puññe ekaṃseneva tassa phalabhūtaṃ sukhaṃ upalabbhati,",
  "atk-s0507a0:1514_15": "na ettha saṃsayo kātabbo”ti vadeyyāsi ovadeyyāsīti.",
  "atk-s0507a0:1515_0": "Evañca vatvā tasmiṃ gate sā itthī attano ñātakānaṃ vasanaṭṭhānaṃ gantvā tesaṃ attānaṃ jānāpetvā tehi",
  "atk-s0507a0:1515_1": "niyyāditadhanaṃ gahetvā samaṇabrāhmaṇānaṃ dānaṃ dentī attano santikaṃ āgatāgatānaṃ –",
  "atk-s0507a0:1516_0": "347.",
  "atk-s0507a0:1517_0": "“Diṭṭhā mayā akatena sādhunā, petā vihaññanti tatheva manussā;",
  "atk-s0507a0:1518_0": "Kammañca katvā sukhavedanīyaṃ, devā manussā ca sukhe ṭhitā pajā”ti. –",
  "atk-s0507a0:1519_0": "Gāthāya ovādamadāsi.",
  "atk-s0507a0:1520_0": "Tattha akatenāti anibbattitena attanā anupacitena.",
  "atk-s0507a0:1520_1": "Sādhunāti kusalakammena,",
  "atk-s0507a0:1520_2": "itthambhūtalakkhaṇe karaṇavacanaṃ.",
  "atk-s0507a0:1520_3": "Vihaññantīti vighātaṃ āpajjanti.",
  "atk-s0507a0:1520_4": "Sukhavedanīyanti sukhavipākaṃ puññakammaṃ.",
  "atk-s0507a0:1520_5": "Sukhe ṭhitāti sukhe patiṭṭhitā.",
  "atk-s0507a0:1520_6": "“Sukhedhitā”ti vā pāṭho,",
  "atk-s0507a0:1520_7": "sukhena abhivuḍḍhā phītāti attho.",
  "atk-s0507a0:1520_8": "Ayañhettha adhippāyo –",
  "atk-s0507a0:1520_9": "yathā petā tatheva manussā akatena kusalena,",
  "atk-s0507a0:1520_10": "katena ca akusalena vihaññamānā khuppipāsādinā vighātaṃ āpajjantā mahādukkhaṃ anubhavantā diṭṭhā mayā.",
  "atk-s0507a0:1520_11": "Sukhavedanīyaṃ pana kammaṃ katvā tena katena kusalakammena,",
  "atk-s0507a0:1520_12": "akatena ca akusalakammena devamanussapariyāpannā pajā sukhe ṭhitā diṭṭhā mayā,",
  "atk-s0507a0:1520_13": "attapaccakkhametaṃ,",
  "atk-s0507a0:1520_14": "tasmā pāpaṃ dūratova parivajjentā puññakiriyāya yuttapayuttā hothāti.",
  "atk-s0507a0:1521_0": "Evaṃ pana ovādaṃ dentī samaṇabrāhmaṇādīnaṃ sattāhaṃ mahādānaṃ pavattetvā sattame divase kālaṃ katvā tāvatiṃsesu nibbatti.",
  "atk-s0507a0:1521_1": "Bhikkhū taṃ pavattiṃ bhagavato ārocesuṃ.",
  "atk-s0507a0:1521_2": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi,",
  "atk-s0507a0:1521_3": "visesato ca paccekabuddhesu pavattitadānassa mahapphalataṃ mahānisaṃsatañca pakāsesi.",
  "atk-s0507a0:1521_4": "Taṃ sutvā mahājano vigatamalamacchero dānādipuññābhirato ahosīti.",
  "atk-s0507a0:1522_0": "Suttapetavatthuvaṇṇanā niṭṭhitā.",
  "atk-s0507a0:1523_0": "12. Kaṇṇamuṇḍapetivatthuvaṇṇanā",
  "atk-s0507a0:1524_0": "Soṇṇasopānaphalakāti idaṃ satthari sāvatthiyaṃ viharante kaṇṇamuṇḍapetiṃ ārabbha vuttaṃ.",
  "atk-s0507a0:1524_1": "Atīte kira kassapabuddhakāle kimilanagare aññataro upāsako sotāpanno pañcahi upāsakasatehi saddhiṃ samānacchando",
  "atk-s0507a0:1524_2": "hutvā ārāmaropanasetubandhanacaṅkamanakaraṇādīsu puññakammesu pasuto hutvā viharanto saṅghassa vihāraṃ",
  "atk-s0507a0:1524_3": "kāretvā tehi saddhiṃ kālena kālaṃ vihāraṃ gacchati.",
  "atk-s0507a0:1524_4": "Tesaṃ bhariyāyopi upāsikā hutvā aññamaññaṃ samaggā mālāgandhavilepanādihatthā kālena kālaṃ vihāraṃ gacchantiyo",
  "atk-s0507a0:1524_5": "antarāmagge ārāmasabhādīsu vissamitvā gacchanti.",
  "atk-s0507a0:1525_0": "Athekadivasaṃ katipayā dhuttā ekissā sabhāya sannisinnā tāsu tattha vissamitvā gatāsu tāsaṃ rūpasampattiṃ",
  "atk-s0507a0:1525_1": "disvā paṭibaddhacittā hutvā tāsaṃ sīlācāraguṇasampannataṃ ñatvā kathaṃ samuṭṭhāpesuṃ “ko etāsu ekissāpi",
  "atk-s0507a0:1525_2": "sīlabhedaṃ kātuṃ samattho”ti.",
  "atk-s0507a0:1525_3": "Tattha aññataro “ahaṃ samattho”ti āha.",
  "atk-s0507a0:1525_4": "Te tena “sahassena abbhutaṃ karomā”ti abbhutaṃ akaṃsu.",
  "atk-s0507a0:1525_5": "So anekehi upāyehi vāyamamāno tāsu sabhaṃ āgatāsu sumuñcitaṃ sattatantiṃ madhurassaraṃ vīṇaṃ vādento",
  "atk-s0507a0:1525_6": "madhureneva sarena kāmapaṭisaṃyuttagītāni gāyanto gītasaddena tāsu aññataraṃ itthiṃ sīlabhedaṃ pāpento",
  "atk-s0507a0:1525_7": "aticāriniṃ katvā te dhutte sahassaṃ parājesi.",
  "atk-s0507a0:1525_8": "Te sahassaparājitā tassā sāmikassa ārocesuṃ.",
  "atk-s0507a0:1525_9": "Sāmiko taṃ pucchi –",
  "atk-s0507a0:1525_10": "“kiṃ tvaṃ evarūpā,",
  "atk-s0507a0:1525_11": "yathā te purisā avocu”nti.",
  "atk-s0507a0:1525_12": "Sā “nāhaṃ īdisaṃ jānāmī”ti paṭikkhipitvā tasmiṃ asaddahante samīpe ṭhitaṃ sunakhaṃ dassetvā sapathaṃ akāsi “sace mayā tādisaṃ pāpakammaṃ kataṃ,",
  "atk-s0507a0:1525_13": "ayaṃ chinnakaṇṇo kāḷasunakho tattha tattha bhave jātaṃ maṃ khādatū”ti.",
  "atk-s0507a0:1525_14": "Itarāpi pañcasatā itthiyo taṃ itthiṃ aticāriniṃ jānantī kiṃ ayaṃ tathārūpaṃ pāpaṃ akāsi,",
  "atk-s0507a0:1525_15": "udāhu nākāsī”ti coditā “na mayaṃ evarūpaṃ jānāmā”ti musā vatvā “sace mayaṃ jānāma,",
  "atk-s0507a0:1525_16": "bhave bhave etissāyeva dāsiyo bhaveyyāmā”ti sapathaṃ akaṃsu.",
  "atk-s0507a0:1526_0": "Atha sā aticārinī itthī teneva vippaṭisārena ḍayhamānahadayā sussitvā na cireneva kālaṃ katvā himavati",
  "atk-s0507a0:1526_1": "pabbatarāje sattannaṃ mahāsarānaṃ aññatarassa kaṇṇamuṇḍadahassa tīre vimānapetī hutvā nibbatti.",
  "atk-s0507a0:1526_2": "Vimānasāmantā cassā kammavipākānubhavanayoggā ekā pokkharaṇī nibbatti.",
  "atk-s0507a0:1526_3": "Sesā ca pañcasatā itthiyo kālaṃ katvā sapathakammavasena tassāyeva dāsiyo hutvā nibbattiṃsu.",
  "atk-s0507a0:1526_4": "Sā tattha pubbe katassa puññakammassa phalena divasabhāgaṃ dibbasampattiṃ anubhavitvā aḍḍharatte pāpakammabalasañcoditā",
  "atk-s0507a0:1526_5": "sayanato uṭṭhahitvā pokkharaṇitīraṃ gacchati.",
  "atk-s0507a0:1526_6": "Tattha gataṃ gajapotakappamāṇo eko kāḷasunakho bheravarūpo chinnakaṇṇo tikhiṇāyatakathinadāṭho suvipphulitakhadiraṅgārapuñjasadisanayano",
  "atk-s0507a0:1526_7": "nirantarappavattavijjulatāsaṅghātasadisajivho kathinatikhiṇanakho kharāyatadubbaṇṇalomo tato āgantvā",
  "atk-s0507a0:1526_8": "taṃ bhūmiyaṃ nipātetvā atisayajighacchābhibhūto viya pasayha khādanto aṭṭhisaṅkhalikamattaṃ katvā dantehi",
  "atk-s0507a0:1526_9": "gahetvā pokkharaṇiyaṃ khipitvā antaradhāyati.",
  "atk-s0507a0:1526_10": "Sā ca tattha pakkhittasamanantarameva pakatirūpadhārinī hutvā vimānaṃ abhiruyha sayane nipajjati.",
  "atk-s0507a0:1526_11": "Itarā pana tassā dāsabyameva dukkhaṃ anubhavanti.",
  "atk-s0507a0:1526_12": "Evaṃ tāsaṃ tattha vasantīnaṃ paññāsādhikāni pañca vassasatāni vītivattāni.",
  "atk-s0507a0:1527_0": "Atha tāsaṃ purisehi vinā dibbasampattiṃ anubhavantīnaṃ ukkaṇṭhā ahesuṃ.",
  "atk-s0507a0:1527_1": "Tattha ca kaṇṇamuṇḍadahato niggatā pabbatavivarena āgantvā gaṅgaṃ nadiṃ anupaviṭṭhā ekā nadī atthi.",
  "atk-s0507a0:1527_2": "Tāsañca vasanaṭṭhānasamīpe eko dibbaphalehi ambarukkhehi panasalabujādīhi ca upasobhito ārāmasadiso araññappadeso atthi.",
  "atk-s0507a0:1527_3": "Tā evaṃ samacintesuṃ – “handa,",
  "atk-s0507a0:1527_4": "mayaṃ imāni ambaphalāni imissā nadiyā pakkhipissāma,",
  "atk-s0507a0:1527_5": "appeva nāma imaṃ phalaṃ disvā phalalobhena kocideva puriso idhāgaccheyya,",
  "atk-s0507a0:1527_6": "tena saddhiṃ ramissāmāti.",
  "atk-s0507a0:1527_7": "Tā tathā akaṃsu.",
  "atk-s0507a0:1527_8": "Tāhi pana pakkhittāni ambaphalāni kānici tāpasā gaṇhiṃsu,",
  "atk-s0507a0:1527_9": "kānici vanacarakā,",
  "atk-s0507a0:1527_10": "kānici kākā vilujjiṃsu,",
  "atk-s0507a0:1527_11": "kānici tīre laggiṃsu.",
  "atk-s0507a0:1527_12": "Ekaṃ pana gaṅgāya sotaṃ patvā anukkamena bārāṇasiṃ sampāpuṇi.",
  "atk-s0507a0:1528_0": "Tena ca samayena bārāṇasirājā lohajālaparikkhitte gaṅgājale nhāyati.",
  "atk-s0507a0:1528_1": "Atha taṃ phalaṃ nadisotena vuyhamānaṃ anukkamena āgantvā lohajāle laggi.",
  "atk-s0507a0:1528_2": "Taṃ vaṇṇagandharasasampannaṃ mahantaṃ dibbaṃ ambaphalaṃ disvā rājapurisā rañño upanesuṃ.",
  "atk-s0507a0:1528_3": "Rājā tassa ekadesaṃ gahetvā vīmaṃsanatthāya ekassa bandhanāgāre ṭhapitassa vajjhacorassa khādituṃ adāsi.",
  "atk-s0507a0:1528_4": "So taṃ khāditvā “deva,",
  "atk-s0507a0:1528_5": "mayā evarūpaṃ na khāditapubbaṃ,",
  "atk-s0507a0:1528_6": "dibbamidaṃ maññe ambaphala”nti āha.",
  "atk-s0507a0:1528_7": "Rājā punapi tassa ekaṃ khaṇḍaṃ adāsi.",
  "atk-s0507a0:1528_8": "So taṃ khāditvā vigatavalitapalito ativiya manohararūpo yobbane ṭhito viya ahosi.",
  "atk-s0507a0:1528_9": "Taṃ disvā rājā acchariyabbhutajāto taṃ ambaphalaṃ paribhuñjitvā sarīre visesaṃ labhitvā manusse pucchi –",
  "atk-s0507a0:1528_10": "“kattha evarūpāni dibbaambaphalāni saṃvijjantī”ti?",
  "atk-s0507a0:1528_11": "Manussā evamāhaṃsu –",
  "atk-s0507a0:1528_12": "“himavante kira, deva,",
  "atk-s0507a0:1528_13": "pabbatarāje”ti.",
  "atk-s0507a0:1528_14": "“Sakkā pana tāni ānetu”nti?",
  "atk-s0507a0:1528_15": "“Vanacarakā, deva,",
  "atk-s0507a0:1528_16": "jānantī”ti.",
  "atk-s0507a0:1529_0": "Rājā vanacarake pakkosāpetvā tesaṃ tamatthaṃ ācikkhitvā tehi sammantetvā dinnassa ekassa vanacarakassa sahassaṃ datvā taṃ vissajjesi – “gaccha,",
  "atk-s0507a0:1529_1": "sīghaṃ taṃ me ambaphalaṃ ānehī”ti.",
  "atk-s0507a0:1529_2": "So taṃ kahāpaṇasahassaṃ puttadārassa datvā pātheyyaṃ gahetvā paṭigaṅgaṃ kaṇṇamuṇḍadahābhimukho gantvā",
  "atk-s0507a0:1529_3": "manussapathaṃ atikkamitvā kaṇṇamuṇḍadahato oraṃ saṭṭhiyojanappamāṇe padese ekaṃ tāpasaṃ disvā tena ācikkhitamaggena",
  "atk-s0507a0:1529_4": "gacchanto puna tiṃsayojanappamāṇe padese ekaṃ tāpasaṃ disvā,",
  "atk-s0507a0:1529_5": "tena ācikkhitamaggena gacchanto puna pannarasayojanappamāṇe ṭhāne aññaṃ tāpasaṃ disvā,",
  "atk-s0507a0:1529_6": "tassa attano āgamanakāraṇaṃ kathesi.",
  "atk-s0507a0:1529_7": "Tāpaso taṃ anusāsi –",
  "atk-s0507a0:1529_8": "“ito paṭṭhāya imaṃ mahāgaṅgaṃ pahāya imaṃ khuddakanadiṃ nissāya paṭisotaṃ gacchanto yadā pabbatavivaraṃ passasi,",
  "atk-s0507a0:1529_9": "tadā rattiyaṃ ukkaṃ gahetvā paviseyyāsi.",
  "atk-s0507a0:1529_10": "Ayañca nadī rattiyaṃ nappavattati,",
  "atk-s0507a0:1529_11": "tena te gamanayoggā hoti,",
  "atk-s0507a0:1529_12": "katipayayojanātikkamena te ambe passissasī”ti.",
  "atk-s0507a0:1529_13": "So tathā katvā udayante sūriye vividharatanaraṃsijālapajjotitabhūmibhāgaṃ phalabhārāvanatasākhāvitānatarugaṇopasobhitaṃ",
  "atk-s0507a0:1529_14": "nānāvidhavihaṅgagaṇūpakūjitaṃ ativiya manoharaṃ ambavanaṃ sampāpuṇi.",
  "atk-s0507a0:1530_0": "Atha naṃ tā amanussitthiyo dūratova āgacchantaṃ disvā “esa mama pariggaho,",
  "atk-s0507a0:1530_1": "esa mama pariggaho”ti upadhāviṃsu.",
  "atk-s0507a0:1530_2": "So pana tāhi saddhiṃ tattha dibbasampattiṃ anubhavituṃ yoggassa puññakammassa akatattā tā disvāva bhīto",
  "atk-s0507a0:1530_3": "viravanto palāyitvā anukkamena bārāṇasiṃ patvā taṃ pavattiṃ rañño ārocesi.",
  "atk-s0507a0:1530_4": "Rājā taṃ sutvā tā itthiyo daṭṭhuṃ ambaphalāni ca paribhuñjituṃ sañjātābhilāso rajjabhāraṃ amaccesu āropetvā",
  "atk-s0507a0:1530_5": "migavāpadesena sannaddhadhanukalāpo khaggaṃ bandhitvā katipayamanussaparivāro teneva vanacarakena dassitamaggena",
  "atk-s0507a0:1530_6": "gantvā katipayayojanantare ṭhāne manussepi ṭhapetvā vanacarakameva gahetvā anukkamena gantvā tampi tato",
  "atk-s0507a0:1530_7": "nivattāpetvā udayante divākare ambavanaṃ pāvisi.",
  "atk-s0507a0:1530_8": "Atha naṃ tā itthiyo abhinavauppannamiva devaputtaṃ disvā paccuggantvā “rājā”ti ñatvā sañjātasinehabahumānā",
  "atk-s0507a0:1530_9": "sakkaccaṃ nhāpetvā dibbehi vatthālaṅkāramālāgandhavilepanehi sumaṇḍitapasādhitaṃ katvā vimānaṃ āropetvā",
  "atk-s0507a0:1530_10": "nānaggarasaṃ dibbabhojanaṃ bhojetvā tassa icchānurūpaṃ payirupāsiṃsu.",
  "atk-s0507a0:1531_0": "Atha diyaḍḍhavassasate atikkante rājā aḍḍharattisamaye uṭṭhahitvā nisinno taṃ aticāriniṃ petiṃ pokkharaṇitīraṃ",
  "atk-s0507a0:1531_1": "gacchantiṃ disvā “kiṃ nu kho esā imāya velāya gacchatī”ti vīmaṃsitukāmo anubandhi.",
  "atk-s0507a0:1531_2": "Atha naṃ tattha gataṃ sunakhena khajjamānaṃ disvā “kiṃ nu kho ida”nti ajānanto tayo ca divase vīmaṃsitvā",
  "atk-s0507a0:1531_3": "“eso etissā paccāmitto bhavissatī”ti nisitena usunā vijjhitvā jīvitā voropetvā tañca itthiṃ pothetvā",
  "atk-s0507a0:1531_4": "pokkharaṇiṃ otāretvā paṭiladdhapurimarūpaṃ disvā –",
  "atk-s0507a0:1532_0": "348.",
  "atk-s0507a0:1533_0": "“Soṇṇasopānaphalakā, soṇṇavālukasanthatā;",
  "atk-s0507a0:1534_0": "Tattha sogandhiyā vaggū, sucigandhā manoramā.",
  "atk-s0507a0:1535_0": "349.",
  "atk-s0507a0:1536_0": "“Nānārukkhehi sañchannā, nānāgandhasameritā;",
  "atk-s0507a0:1537_0": "Nānāpadumasañchannā, puṇḍarīkasamotatā.",
  "atk-s0507a0:1538_0": "350.",
  "atk-s0507a0:1539_0": "“Surabhiṃ sampavāyanti, manuññā māluteritā;",
  "atk-s0507a0:1540_0": "Haṃsakoñcābhirudā ca, cakkavakkābhikūjitā.",
  "atk-s0507a0:1541_0": "351.",
  "atk-s0507a0:1542_0": "“Nānādijagaṇākiṇṇā, nānāsaragaṇāyutā;",
  "atk-s0507a0:1543_0": "Nānāphaladharā rukkhā, nānāpupphadharā vanā.",
  "atk-s0507a0:1544_0": "352.",
  "atk-s0507a0:1545_0": "“Na manussesu īdisaṃ, nagaraṃ yādisaṃ idaṃ;",
  "atk-s0507a0:1546_0": "Pāsādā bahukā tuyhaṃ, sovaṇṇarūpiyāmayā;",
  "atk-s0507a0:1547_0": "Daddallamānā ābhenti, samantā caturo disā.",
  "atk-s0507a0:1548_0": "353.",
  "atk-s0507a0:1549_0": "“Pañca dāsisatā tuyhaṃ, yā temā paricārikā;",
  "atk-s0507a0:1550_0": "Tā kambukāyūradharā, kañcanāveḷabhūsitā.",
  "atk-s0507a0:1551_0": "354.",
  "atk-s0507a0:1552_0": "“Pallaṅkā bahukā tuyhaṃ, sovaṇṇarūpiyāmayā;",
  "atk-s0507a0:1553_0": "Kadalimigasañchannā, sajjā gonakasanthatā.",
  "atk-s0507a0:1554_0": "355.",
  "atk-s0507a0:1555_0": "“Yattha tuvaṃ vāsūpagatā, sabbakāmasamiddhinī;",
  "atk-s0507a0:1556_0": "Sampattāyaḍḍharattāya, tato uṭṭhāya gacchasi.",
  "atk-s0507a0:1557_0": "356.",
  "atk-s0507a0:1558_0": "“Uyyānabhūmiṃ gantvāna, pokkharaññā samantato;",
  "atk-s0507a0:1559_0": "Tassā tīre tuvaṃ ṭhāsi, harite saddale subhe.",
  "atk-s0507a0:1560_0": "357.",
  "atk-s0507a0:1561_0": "“Tato te kaṇṇamuṇḍo sunakho, aṅgamaṅgāni khādati;",
  "atk-s0507a0:1562_0": "Yadā ca khāyitā āsi, aṭṭhisaṅkhalikā katā;",
  "atk-s0507a0:1563_0": "Ogāhasi pokkharaṇiṃ, hoti kāyo yathā pure.",
  "atk-s0507a0:1564_0": "358.",
  "atk-s0507a0:1565_0": "“Tato tvaṃ aṅgapaccaṅgī, sucāru piyadassanā;",
  "atk-s0507a0:1566_0": "Vatthena pārupitvāna, āyāsi mama santikaṃ.",
  "atk-s0507a0:1567_0": "359.",
  "atk-s0507a0:1568_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a0:1569_0": "Kissakammavipākena, kaṇṇamuṇḍo sunakho tava;",
  "atk-s0507a0:1570_0": "Aṅgamaṅgāni khādatī”ti. –",
  "atk-s0507a0:1571_0": "Dvādasahi gāthāhi taṃ tassa pavattiṃ paṭipucchi.",
  "atk-s0507a0:1572_0": "348.",
  "atk-s0507a0:1572_1": "Tattha soṇṇasopānaphalakāti suvaṇṇamayasopānaphalakā.",
  "atk-s0507a0:1572_2": "Soṇṇavālukasanthatāti samantato suvaṇṇamayāhi vālukāhi santhatā.",
  "atk-s0507a0:1572_3": "Tatthāti pokkharaṇiyaṃ.",
  "atk-s0507a0:1572_4": "Sogandhiyāti sogandhikā.",
  "atk-s0507a0:1572_5": "Vaggūti sundarā rucirā.",
  "atk-s0507a0:1572_6": "Sucigandhāti manuññagandhā.",
  "atk-s0507a0:1573_0": "349.",
  "atk-s0507a0:1573_1": "Nānāgandhasameritāti nānāvidhasurabhigandhavasena gandhavāyunā samantato eritā.",
  "atk-s0507a0:1573_2": "Nānāpadumasañchannāti nānāvidharattapadumasañchāditasalilatalā.",
  "atk-s0507a0:1573_3": "Puṇḍarīkasamotatāti setapadumehi ca samokiṇṇā.",
  "atk-s0507a0:1574_0": "350.",
  "atk-s0507a0:1574_1": "Surabhiṃ sampavāyantīti sammadeva sugandhaṃ vāyati pokkharaṇīti adhippāyo.",
  "atk-s0507a0:1574_2": "Haṃsakoñcābhirudāti haṃsehi ca koñcehi ca abhināditā.",
  "atk-s0507a0:1575_0": "351.",
  "atk-s0507a0:1575_1": "Nānādijagaṇākiṇṇāti nānādijagaṇākiṇṇā.",
  "atk-s0507a0:1575_2": "Nānāsaragaṇāyutāti nānāvidhavihaṅgamābhirudasamūhayuttā.",
  "atk-s0507a0:1575_3": "Nānāphaladharāti nānāvidhaphaladhārino sabbakālaṃ vividhaphalabhāranamitasākhattā.",
  "atk-s0507a0:1575_4": "Nānāpupphadharā vanāti nānāvidhasurabhikusumadāyikāni vanānīti attho.",
  "atk-s0507a0:1575_5": "Liṅgavipallāsena hi “vanā”ti vuttaṃ.",
  "atk-s0507a0:1576_0": "352.",
  "atk-s0507a0:1576_1": "Na manussesu īdisaṃ nagaranti yādisaṃ tava idaṃ nagaraṃ,",
  "atk-s0507a0:1576_2": "īdisaṃ manussesu natthi,",
  "atk-s0507a0:1576_3": "manussaloke na upalabbhatīti attho.",
  "atk-s0507a0:1576_4": "Rūpiyamayāti rajatamayā.",
  "atk-s0507a0:1576_5": "Daddallamānāti ativiya virocamānā.",
  "atk-s0507a0:1576_6": "Ābhentīti sobhayanti.",
  "atk-s0507a0:1576_7": "Samantā caturo disāti samantato catassopi disāyo.",
  "atk-s0507a0:1577_0": "353.",
  "atk-s0507a0:1577_1": "Yā temāti yā te imā.",
  "atk-s0507a0:1577_2": "Paricārikāti veyyāvaccakāriniyo.",
  "atk-s0507a0:1577_3": "Tāti tā paricārikāyo.",
  "atk-s0507a0:1577_4": "Kambukāyūradharāti saṅkhavalayakāyūravibhūsitā.",
  "atk-s0507a0:1577_5": "Kañcanāveḷabhūsitāti suvaṇṇavaṭaṃsakasamalaṅkatakesahatthā.",
  "atk-s0507a0:1578_0": "354.",
  "atk-s0507a0:1578_1": "Kadalimigasañchannāti kadalimigacammapaccattharaṇatthatā.",
  "atk-s0507a0:1578_2": "Sajjāti sajjitā sayituṃ yuttarūpā.",
  "atk-s0507a0:1578_3": "Gonakasanthatāti dīghalomakena kojavena santhatā.",
  "atk-s0507a0:1579_0": "355.",
  "atk-s0507a0:1579_1": "Yatthāti yasmiṃ pallaṅke.",
  "atk-s0507a0:1579_2": "Vāsūpagatāti vāsaṃ upagatā,",
  "atk-s0507a0:1579_3": "sayitāti attho.",
  "atk-s0507a0:1579_4": "Sampattāyaḍḍharattāyāti aḍḍharattiyā upagatāya.",
  "atk-s0507a0:1579_5": "Tatoti pallaṅkato.",
  "atk-s0507a0:1580_0": "356.",
  "atk-s0507a0:1580_1": "Pokkharaññāti pokkharaṇiyā.",
  "atk-s0507a0:1580_2": "Hariteti nīle.",
  "atk-s0507a0:1580_3": "Saddaleti taruṇatiṇasañchanne.",
  "atk-s0507a0:1580_4": "Subheti suddhe.",
  "atk-s0507a0:1580_5": "Subheti vā tassā ālapanaṃ. Bhadde,",
  "atk-s0507a0:1580_6": "samantato harite saddale tassā pokkharaṇiyā tīre tvaṃ gantvāna ṭhāsi tiṭṭhasīti yojanā.",
  "atk-s0507a0:1581_0": "357.",
  "atk-s0507a0:1581_1": "Kaṇṇamuṇḍoti khaṇḍitakaṇṇo chinnakaṇṇo.",
  "atk-s0507a0:1581_2": "Khāyitā āsīti khāditā ahosi.",
  "atk-s0507a0:1581_3": "Aṭṭhisaṅkhalikā katāti aṭṭhisaṅkhalikamattā katā.",
  "atk-s0507a0:1581_4": "Yathā pureti sunakhena khādanato pubbe viya.",
  "atk-s0507a0:1582_0": "358.",
  "atk-s0507a0:1582_1": "Tatoti pokkharaṇiṃ ogāhanato pacchā.",
  "atk-s0507a0:1582_2": "Aṅgapaccaṅgīti paripuṇṇasabbaṅgapaccaṅgavatī.",
  "atk-s0507a0:1582_3": "Sucārūti suṭṭhu manoramā.",
  "atk-s0507a0:1582_4": "Piyadassanāti dassanīyā.",
  "atk-s0507a0:1582_5": "Āyāsīti āgacchasi.",
  "atk-s0507a0:1583_0": "Evaṃ tena raññā pucchitā sā petī ādito paṭṭhāya attano pavattiṃ tassa kathentī –",
  "atk-s0507a0:1584_0": "360.",
  "atk-s0507a0:1585_0": "“Kimilāyaṃ gahapati, saddho āsi upāsako;",
  "atk-s0507a0:1586_0": "Tassāhaṃ bhariyā āsiṃ, dussīlā aticārinī.",
  "atk-s0507a0:1587_0": "361.",
  "atk-s0507a0:1588_0": "“So maṃ aticaramānāya, sāmiko etadabravi;",
  "atk-s0507a0:1589_0": "‘Netaṃ taṃ channaṃ patirūpaṃ, yaṃ tvaṃ aticarāsi maṃ’.",
  "atk-s0507a0:1590_0": "362.",
  "atk-s0507a0:1591_0": "“Sāhaṃ ghorañca sapathaṃ, musāvādañca bhāsisaṃ;",
  "atk-s0507a0:1592_0": "‘Nāhaṃ taṃ aticarāmi, kāyena uda cetasā.",
  "atk-s0507a0:1593_0": "363.",
  "atk-s0507a0:1594_0": "“‘Sacāhaṃ taṃ aticarāmi, kāyena uda cetasā;",
  "atk-s0507a0:1595_0": "Kaṇṇamuṇḍoyaṃ sunakho, aṅgamaṅgāni khādatu’.",
  "atk-s0507a0:1596_0": "364.",
  "atk-s0507a0:1597_0": "“Tassa kammassa vipākaṃ, musāvādassa cūbhayaṃ;",
  "atk-s0507a0:1598_0": "Satteva vassasatāni, anubhūtaṃ yato hi me;",
  "atk-s0507a0:1599_0": "Kaṇṇamuṇḍo ca sunakho, aṅgamaṅgāni khādatī”ti. – pañca gāthā āha;",
  "atk-s0507a0:1600_0": "360- 1.",
  "atk-s0507a0:1600_1": "Tattha kimilāyanti evaṃnāmake nagare.",
  "atk-s0507a0:1600_2": "Aticārinīti bhariyā hi patiṃ atikkamma caraṇato “aticārinī”ti vuccati.",
  "atk-s0507a0:1600_3": "Aticaramānāya mayi so sāmiko maṃ etadabravīti yojanā.",
  "atk-s0507a0:1600_4": "Netaṃ channantiādi vuttākāradassanaṃ.",
  "atk-s0507a0:1600_5": "Tattha netaṃ channanti na etaṃ yuttaṃ.",
  "atk-s0507a0:1600_6": "Na patirūpanti tasseva vevacanaṃ.",
  "atk-s0507a0:1600_7": "Yanti kiriyāparāmasanaṃ.",
  "atk-s0507a0:1600_8": "Aticarāsīti aticarasi,",
  "atk-s0507a0:1600_9": "ayameva vā pāṭho.",
  "atk-s0507a0:1600_10": "Yaṃ maṃ tvaṃ aticarasi,",
  "atk-s0507a0:1600_11": "tattha yaṃ aticaraṇaṃ,",
  "atk-s0507a0:1600_12": "netaṃ channaṃ netaṃ patirūpanti attho.",
  "atk-s0507a0:1601_0": "362- 4.",
  "atk-s0507a0:1601_1": "Ghoranti dāruṇaṃ.",
  "atk-s0507a0:1601_2": "Sapathanti sapanaṃ.",
  "atk-s0507a0:1601_3": "Bhāsisanti abhāsiṃ.",
  "atk-s0507a0:1601_4": "Sacāhanti sace ahaṃ.",
  "atk-s0507a0:1601_5": "Tanti tvaṃ.",
  "atk-s0507a0:1601_6": "Tassa kammassāti tassa pāpakammassa dussīlyakammassa.",
  "atk-s0507a0:1601_7": "Musāvādassa cāti “nāhaṃ taṃ aticarāmī”ti vuttamusāvādassa ca.",
  "atk-s0507a0:1601_8": "Ubhayanti ubhayassa vipākaṃ.",
  "atk-s0507a0:1601_9": "Anubhūtanti anubhūyamānaṃ mayāti attho.",
  "atk-s0507a0:1601_10": "Yatoti yato pāpakammato.",
  "atk-s0507a0:1602_0": "Evañca pana vatvā tena attano kataṃ upakāraṃ kittentī –",
  "atk-s0507a0:1603_0": "365.",
  "atk-s0507a0:1604_0": "“Tvañca deva bahukāro, atthāya me idhāgato;",
  "atk-s0507a0:1605_0": "Sumuttāhaṃ kaṇṇamuṇḍassa, asokā akutobhayā.",
  "atk-s0507a0:1606_0": "366.",
  "atk-s0507a0:1607_0": "“Tāhaṃ deva namassāmi, yācāmi pañjalīkatā;",
  "atk-s0507a0:1608_0": "Bhuñja amānuse kāme, rama deva mayā sahā”ti. –",
  "atk-s0507a0:1609_0": "Dve gāthā āha.",
  "atk-s0507a0:1609_1": "Tattha devāti rājānaṃ ālapati.",
  "atk-s0507a0:1609_2": "Kaṇṇamuṇḍassāti kaṇṇamuṇḍato.",
  "atk-s0507a0:1609_3": "Nissakke hi idaṃ sāmivacanaṃ.",
  "atk-s0507a0:1609_4": "Atha rājā tattha vāsena nibbinnamānaso gamanajjhāsayaṃ pakāsesi.",
  "atk-s0507a0:1609_5": "Taṃ sutvā petī rañño paṭibaddhacittā tatthevassa vāsaṃ yācantī “tāhaṃ, deva,",
  "atk-s0507a0:1609_6": "namassāmī”ti gāthamāha.",
  "atk-s0507a0:1610_0": "Puna rājā ekaṃsena nagaraṃ gantukāmova hutvā attano ajjhāsayaṃ pavedento –",
  "atk-s0507a0:1611_0": "367.",
  "atk-s0507a0:1612_0": "“Bhuttā amānusā kāmā, ramitomhi tayā saha;",
  "atk-s0507a0:1613_0": "Tāhaṃ subhage yācāmi, khippaṃ paṭinayāhi ma”nti. –",
  "atk-s0507a0:1614_0": "Osānagāthamāha.",
  "atk-s0507a0:1614_1": "Tattha tāhanti taṃ ahaṃ.",
  "atk-s0507a0:1614_2": "Subhageti subhagayutte.",
  "atk-s0507a0:1614_3": "Paṭinayāhi manti mayhaṃ nagarameva maṃ paṭinehi.",
  "atk-s0507a0:1614_4": "Sesaṃ sabbattha pākaṭameva.",
  "atk-s0507a0:1615_0": "Atha sā vimānapetī rañño vacanaṃ sutvā viyogaṃ asahamānā sokāturatāya byākulahadayā vedhamānasarīrā nānāvidhehi",
  "atk-s0507a0:1615_1": "upāyehi āyācitvāpi taṃ tattha vāsetuṃ asakkontī bahūhi mahārahehi ratanehi saddhiṃ rājānaṃ nagaraṃ netvā",
  "atk-s0507a0:1615_2": "pāsādaṃ āropetvā kanditvā paridevitvā attano vasanaṭṭhānameva gatā.",
  "atk-s0507a0:1615_3": "Rājā pana taṃ disvā sañjātasaṃvego dānādīni puññakammāni katvā saggaparāyaṇo ahosi.",
  "atk-s0507a0:1615_4": "Atha amhākaṃ bhagavati loke uppajjitvā pavattitavaradhammacakke anukkamena sāvatthiyaṃ viharante ekadivasaṃ",
  "atk-s0507a0:1615_5": "āyasmā mahāmoggallāno pabbatacārikaṃ caramāno taṃ itthiṃ saparivāraṃ disvā tāya katakammaṃ pucchi.",
  "atk-s0507a0:1615_6": "Sā ādito paṭṭhāya sabbaṃ therassa kathesi.",
  "atk-s0507a0:1615_7": "Thero tāsaṃ dhammaṃ desesi.",
  "atk-s0507a0:1615_8": "Taṃ pavattiṃ thero bhagavato ārocesi.",
  "atk-s0507a0:1615_9": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0507a0:1615_10": "Mahājano paṭiladdhasaṃvego pāpato oramitvā dānādīni puññakammāni katvā saggaparāyaṇo ahosīti.",
  "atk-s0507a0:1616_0": "Kaṇṇamuṇḍapetivatthuvaṇṇanā niṭṭhitā.",
  "atk-s0507a0:1617_0": "13. Ḍhubbaripetavatthuvaṇṇanā",
  "atk-s0507a0:1618_0": "Ahu rājā brahmadattoti idaṃ ubbaripetavatthuṃ satthā jetavane viharanto aññataraṃ upāsikaṃ ārabbha kathesi.",
  "atk-s0507a0:1618_1": "Sāvatthiyaṃ kira aññatarāya upāsikāya sāmiko kālamakāsi.",
  "atk-s0507a0:1618_2": "Sā pativiyogadukkhāturā socantī āḷāhanaṃ gantvā rodati.",
  "atk-s0507a0:1618_3": "Bhagavā tassā sotāpattiphalassa upanissayasampattiṃ disvā karuṇāya sañcoditamānaso hutvā tassā gehaṃ gantvā paññatte āsane nisīdi.",
  "atk-s0507a0:1618_4": "Upāsikā satthāraṃ upasaṅkamitvā vanditvā ekamantaṃ nisīdi.",
  "atk-s0507a0:1618_5": "Atha naṃ satthā “kiṃ, upāsike,",
  "atk-s0507a0:1618_6": "socasī”ti vatvā “āma, bhagavā,",
  "atk-s0507a0:1618_7": "piyavippayogena socāmī”ti vutte tassā sokaṃ apanetukāmo atītaṃ āhari.",
  "atk-s0507a0:1619_0": "Atīte pañcālaraṭṭhe kapilanagare cūḷanībrahmadatto nāma rājā ahosi.",
  "atk-s0507a0:1619_1": "So agatigamanaṃ pahāya attano vijite pajāya hitakaraṇanirato dasa rājadhamme akopetvā rajjaṃ anusāsamāno",
  "atk-s0507a0:1619_2": "kadāci “attano rajje kiṃ vadantī”ti sotukāmo tunnavāyavesaṃ gahetvā eko adutiyo nagarato nikkhamitvā",
  "atk-s0507a0:1619_3": "gāmato gāmaṃ janapadato janapadaṃ vicaritvā sabbarajjaṃ akaṇṭakaṃ anupapīḷaṃ manusse sammodamāne apārutaghare",
  "atk-s0507a0:1619_4": "maññe viharante disvā somanassajāto nivattitvā nagarābhimukho āgacchanto aññatarasmiṃ gāme ekissā vidhavāya",
  "atk-s0507a0:1619_5": "duggatitthiyā gehaṃ pāvisi.",
  "atk-s0507a0:1619_6": "Sā taṃ disvā āha –",
  "atk-s0507a0:1619_7": "“ko nu tvaṃ, ayyo,",
  "atk-s0507a0:1619_8": "kuto vā āgatosī”ti?",
  "atk-s0507a0:1619_9": "“Ahaṃ tunnavāyo, bhadde,",
  "atk-s0507a0:1619_10": "bhatiyā tunnavāyakammaṃ karonto vicarāmi.",
  "atk-s0507a0:1619_11": "Yadi tumhākaṃ tunnavāyakammaṃ atthi,",
  "atk-s0507a0:1619_12": "bhattañca vetanañca detha,",
  "atk-s0507a0:1619_13": "tumhākampi kammaṃ karomī”ti.",
  "atk-s0507a0:1619_14": "“Natthamhākaṃ kammaṃ bhattavetanaṃ vā,",
  "atk-s0507a0:1619_15": "aññesaṃ karohi, ayyā”ti.",
  "atk-s0507a0:1619_16": "So tattha katipāhaṃ vasanto dhaññapuññalakkhaṇasampannaṃ tassā dhītaraṃ disvā mātaraṃ āha –",
  "atk-s0507a0:1619_17": "“ayaṃ dārikā kiṃ kenaci katapariggahā,",
  "atk-s0507a0:1619_18": "udāhu akatapariggahā.",
  "atk-s0507a0:1619_19": "Sace pana kenaci akatapariggahā,",
  "atk-s0507a0:1619_20": "imaṃ mayhaṃ detha,",
  "atk-s0507a0:1619_21": "ahaṃ tumhākaṃ sukhena jīvanūpāyaṃ kātuṃ samattho”ti. “Sādhu,",
  "atk-s0507a0:1619_22": "ayyā”ti sā tassa taṃ adāsi.",
  "atk-s0507a0:1620_0": "So tāya saddhiṃ katipāhaṃ vasitvā tassā kahāpaṇasahassaṃ datvā “ahaṃ katipāheneva nivattissāmi. Bhadde,",
  "atk-s0507a0:1620_1": "tvaṃ mā ukkaṇṭhasī”ti vatvā attano nagaraṃ gantvā,",
  "atk-s0507a0:1620_2": "nagarassa ca tassa gāmassa ca antare maggaṃ samaṃ kārāpetvā alaṅkārāpetvā mahatā rājānubhāvena tattha",
  "atk-s0507a0:1620_3": "gantvā taṃ dārikaṃ kahāpaṇarāsimhi ṭhapetvā suvaṇṇarajatakalasehi nhāpetvā “ubbarī”ti nāmaṃ kārāpetvā",
  "atk-s0507a0:1620_4": "aggamahesiṭṭhāne ṭhapetvā tañca gāmaṃ tassā ñātīnaṃ datvā mahatā rājānubhāvena taṃ nagaraṃ ānetvā tāya",
  "atk-s0507a0:1620_5": "saddhiṃ abhiramamāno yāvajīvaṃ rajjasukhaṃ anubhavitvā āyupariyosāne kālamakāsi.",
  "atk-s0507a0:1620_6": "Kālakate ca tasmiṃ,",
  "atk-s0507a0:1620_7": "kate ca sarīrakicce ubbarī pativiyogena sokasallasamappitahadayā āḷāhanaṃ gantvā bahū divase gandhapupphādīhi",
  "atk-s0507a0:1620_8": "pūjetvā rañño guṇe kittetvā ummādappattā viya kandantī paridevantī āḷāhanaṃ padakkhiṇaṃ karoti.",
  "atk-s0507a0:1621_0": "Tena ca samayena amhākaṃ bhagavā bodhisattabhūto isipabbajjaṃ pabbajitvā adhigatajjhānābhiñño himavantassa",
  "atk-s0507a0:1621_1": "sāmantā aññatarasmiṃ araññāyatane viharanto sokasallasamappitaṃ ubbariṃ dibbena cakkhunā disvā ākāsena",
  "atk-s0507a0:1621_2": "āgantvā dissamānarūpo ākāse ṭhatvā tattha ṭhite manusse pucchi –",
  "atk-s0507a0:1621_3": "“kassidaṃ āḷāhanaṃ,",
  "atk-s0507a0:1621_4": "kassatthāya cāyaṃ itthī ‘brahmadatta,",
  "atk-s0507a0:1621_5": "brahmadattā’ti kandantī paridevatī”ti.",
  "atk-s0507a0:1621_6": "Taṃ sutvā manussā “brahmadatto nāma pañcālānaṃ rājā,",
  "atk-s0507a0:1621_7": "so āyupariyosāne kālamakāsi,",
  "atk-s0507a0:1621_8": "tassidaṃ āḷāhanaṃ,",
  "atk-s0507a0:1621_9": "tassa ayaṃ aggamahesī ubbarī nāma ‘brahmadatta,",
  "atk-s0507a0:1621_10": "brahmadattā’ti tassa nāmaṃ gahetvā kandantī paridevatī”ti āhaṃsu.",
  "atk-s0507a0:1621_11": "Tamatthaṃ dīpentā saṅgītikārā –",
  "atk-s0507a0:1622_0": "368.",
  "atk-s0507a0:1623_0": "“Ahu rājā brahmadatto, pañcālānaṃ rathesabho;",
  "atk-s0507a0:1624_0": "Ahorattānamaccayā, rājā kālamakrubbatha.",
  "atk-s0507a0:1625_0": "369.",
  "atk-s0507a0:1626_0": "“Tassa āḷāhanaṃ gantvā, bhariyā kandati ubbari;",
  "atk-s0507a0:1627_0": "Brahmadattaṃ apassantī, brahmadattāti kandati.",
  "atk-s0507a0:1628_0": "370.",
  "atk-s0507a0:1629_0": "“Isi ca tattha āgacchi, sampannacaraṇo muni;",
  "atk-s0507a0:1630_0": "So ca tattha apucchittha, ye tattha su samāgatā.",
  "atk-s0507a0:1631_0": "371.",
  "atk-s0507a0:1632_0": "“‘Kassa idaṃ āḷāhanaṃ, nānāgandhasameritaṃ;",
  "atk-s0507a0:1633_0": "Kassāyaṃ kandati bhariyā, ito dūragataṃ patiṃ;",
  "atk-s0507a0:1634_0": "Brahmadattaṃ apassantī, brahmadattāti kandati’.",
  "atk-s0507a0:1635_0": "372.",
  "atk-s0507a0:1636_0": "“Te ca tattha viyākaṃsu, ye tattha su samāgatā;",
  "atk-s0507a0:1637_0": "Brahmadattassa bhaddante, brahmadattassa mārisa.",
  "atk-s0507a0:1638_0": "373.",
  "atk-s0507a0:1639_0": "“Tassa idaṃ āḷāhanaṃ, nānāgandhasameritaṃ;",
  "atk-s0507a0:1640_0": "Tassāyaṃ kandati bhariyā, ito dūragataṃ patiṃ;",
  "atk-s0507a0:1641_0": "Brahmadattaṃ apassantī, brahmadattāti kandatī”ti. – cha gāthā ṭhapesuṃ;",
  "atk-s0507a0:1642_0": "368- 9.",
  "atk-s0507a0:1642_1": "Tattha ahūti ahosi.",
  "atk-s0507a0:1642_2": "Pañcālānanti pañcālaraṭṭhavāsīnaṃ,",
  "atk-s0507a0:1642_3": "pañcālaraṭṭhasseva vā.",
  "atk-s0507a0:1642_4": "Ekopi hi janapado janapadikānaṃ rājakumārānaṃ vasena ruḷhiyā “pañcālāna”nti bahuvacanena niddisīyati.",
  "atk-s0507a0:1642_5": "Rathesabhoti rathesu usabhasadiso,",
  "atk-s0507a0:1642_6": "mahārathoti attho.",
  "atk-s0507a0:1642_7": "Tassa āḷāhananti tassa rañño sarīrassa daḍḍhaṭṭhānaṃ.",
  "atk-s0507a0:1643_0": "370.",
  "atk-s0507a0:1643_1": "Isīti jhānādīnaṃ guṇānaṃ esanaṭṭhena isi.",
  "atk-s0507a0:1643_2": "Tatthāti tasmiṃ ubbariyā ṭhitaṭṭhāne,",
  "atk-s0507a0:1643_3": "susāneti attho.",
  "atk-s0507a0:1643_4": "Āgacchīti agamāsi.",
  "atk-s0507a0:1643_5": "Sampannacaraṇoti sīlasampadā,",
  "atk-s0507a0:1643_6": "indriyesu guttadvāratā,",
  "atk-s0507a0:1643_7": "bhojane mattaññutā,",
  "atk-s0507a0:1643_8": "jāgariyānuyogo,",
  "atk-s0507a0:1643_9": "saddhādayo satta saddhammā,",
  "atk-s0507a0:1643_10": "cattāri rūpāvacarajhānānīti imehi pannarasahi caraṇasaṅkhātehi guṇehi sampanno samannāgato,",
  "atk-s0507a0:1643_11": "caraṇasampannoti attho.",
  "atk-s0507a0:1643_12": "Munīti attahitañca parahitañca munāti jānātīti muni.",
  "atk-s0507a0:1643_13": "So ca tattha apucchitthāti so tasmiṃ ṭhāne ṭhite jane paṭipucchi.",
  "atk-s0507a0:1643_14": "Ye tattha su samāgatāti ye manussā tattha susāne samāgatā.",
  "atk-s0507a0:1643_15": "Sūti nipātamattaṃ.",
  "atk-s0507a0:1643_16": "“Ye tatthāsuṃ samāgatā”ti vā pāṭho.",
  "atk-s0507a0:1643_17": "Āsunti ahesunti attho.",
  "atk-s0507a0:1644_0": "371.",
  "atk-s0507a0:1644_1": "Nānāgandhasameritanti nānāvidhehi gandhehi samantato eritaṃ upavāsitaṃ.",
  "atk-s0507a0:1644_2": "Itoti manussalokato.",
  "atk-s0507a0:1644_3": "Dūragatanti paralokaṃ gatattā vadati.",
  "atk-s0507a0:1644_4": "Brahmadattāti kandatīti brahmadattāti evaṃ nāmasaṃkittanaṃ katvā paridevanavasena avhāyati.",
  "atk-s0507a0:1645_0": "372- 3.",
  "atk-s0507a0:1645_1": "Brahmadattassa bhaddante,",
  "atk-s0507a0:1645_2": "brahmadattassa mārisāti mārisa,",
  "atk-s0507a0:1645_3": "nirāmayakāyacitta mahāmuni brahmadattassa rañño idaṃ āḷāhanaṃ,",
  "atk-s0507a0:1645_4": "tasseva brahmadattassa rañño ayaṃ bhariyā,",
  "atk-s0507a0:1645_5": "bhaddaṃ te tassa ca brahmadattassa bhaddaṃ hotu,",
  "atk-s0507a0:1645_6": "tādisānaṃ mahesīnaṃ hitānucintanena paraloke ṭhitānampi hitasukhaṃ hotiyevāti adhippāyo.",
  "atk-s0507a0:1646_0": "Atha so tāpaso tesaṃ vacanaṃ sutvā anukampaṃ upādāya ubbariyā santikaṃ gantvā tassā sokavinodanatthaṃ –",
  "atk-s0507a0:1647_0": "374.",
  "atk-s0507a0:1648_0": "“Chaḷāsītisahassāni, brahmadattassanāmakā;",
  "atk-s0507a0:1649_0": "Imasmiṃ āḷāhane daḍḍhā, tesaṃ kamanusocasī”ti. –",
  "atk-s0507a0:1650_0": "Gāthamāha.",
  "atk-s0507a0:1650_1": "Tattha chaḷāsītisahassānīti chasahassādhikaasītisahassasaṅkhā.",
  "atk-s0507a0:1650_2": "Brahmadattassanāmakāti brahmadattoti evaṃnāmakā.",
  "atk-s0507a0:1650_3": "Tesaṃ kamanusocasīti tesaṃ chaḷāsītisahassasaṅkhātānaṃ brahmadattānaṃ katamaṃ brahmadattaṃ tvaṃ anusocasi,",
  "atk-s0507a0:1650_4": "katamaṃ paṭicca te soko uppannoti pucchi.",
  "atk-s0507a0:1651_0": "Evaṃ pana tena isinā pucchitā ubbarī attanā adhippetaṃ brahmadattaṃ ācikkhantī –",
  "atk-s0507a0:1652_0": "375.",
  "atk-s0507a0:1653_0": "“Yo rājā cūḷanīputto, pañcālānaṃ rathesabho;",
  "atk-s0507a0:1654_0": "Taṃ bhante anusocāmi, bhattāraṃ sabbakāmada”nti. –",
  "atk-s0507a0:1655_0": "Gāthamāha.",
  "atk-s0507a0:1655_1": "Tattha cūḷanīputtoti evaṃnāmassa rañño putto.",
  "atk-s0507a0:1655_2": "Sabbakāmadanti mayhaṃ sabbassa icchiticchitassa dātāraṃ,",
  "atk-s0507a0:1655_3": "sabbesaṃ vā sattānaṃ icchitadāyakaṃ.",
  "atk-s0507a0:1656_0": "Evaṃ ubbariyā vutte puna tāpaso –",
  "atk-s0507a0:1657_0": "376.",
  "atk-s0507a0:1658_0": "“Sabbevāhesuṃ rājāno, brahmadattassanāmakā;",
  "atk-s0507a0:1659_0": "Sabbeva cūḷanīputtā, pañcālānaṃ rathesabhā.",
  "atk-s0507a0:1660_0": "377.",
  "atk-s0507a0:1661_0": "“Sabbesaṃ anupubbena, mahesittamakārayi;",
  "atk-s0507a0:1662_0": "Kasmā purimake hitvā, pacchimaṃ anusocasī”ti. – gāthādvayamāha;",
  "atk-s0507a0:1663_0": "376.",
  "atk-s0507a0:1663_1": "Tattha sabbevāhesunti sabbeva te chaḷāsītisahassasaṅkhā rājāno brahmadattassa nāmakā cūḷanīputtā pañcālānaṃ rathesabhāva ahesuṃ.",
  "atk-s0507a0:1663_2": "Ime rājabhāvādayo visesā tesu ekassāpi nāhesuṃ.",
  "atk-s0507a0:1664_0": "377.",
  "atk-s0507a0:1664_1": "Mahesittamakārayīti tvañca tesaṃ sabbesampi anupubbena aggamahesibhāvaṃ akāsi,",
  "atk-s0507a0:1664_2": "anuppattāti attho.",
  "atk-s0507a0:1664_3": "Kasmāti guṇato ca sāmikabhāvato ca avisiṭṭhesu ettakesu janesu purimake rājāno pahāya pacchimaṃ ekaṃmeva kasmā kena kāraṇena anusocasīti pucchi.",
  "atk-s0507a0:1665_0": "Taṃ sutvā ubbarī saṃvegajātā puna tāpasaṃ –",
  "atk-s0507a0:1666_0": "378.",
  "atk-s0507a0:1667_0": "“Ātume itthibhūtāya, dīgharattāya mārisa;",
  "atk-s0507a0:1668_0": "Yassā me itthibhūtāya, saṃsāre bahubhāsasī”ti. –",
  "atk-s0507a0:1669_0": "Gāthamāha.",
  "atk-s0507a0:1669_1": "Tattha ātumeti attani.",
  "atk-s0507a0:1669_2": "Itthibhūtāyāti itthibhāvaṃ upagatāya.",
  "atk-s0507a0:1669_3": "Dīgharattāyāti dīgharattaṃ.",
  "atk-s0507a0:1669_4": "Ayañhettha adhippāyo –",
  "atk-s0507a0:1669_5": "itthibhūtāya attani sabbakālaṃ itthīyeva hoti,",
  "atk-s0507a0:1669_6": "udāhu purisabhāvampi upagacchatīti.",
  "atk-s0507a0:1669_7": "Yassā me itthibhūtāyāti yassā mayhaṃ itthibhūtāya evaṃ tāva bahusaṃsāre mahesibhāvaṃ mahāmuni tvaṃ bhāsasi kathesīti attho.",
  "atk-s0507a0:1669_8": "“Āhu me itthibhūtāyā”ti vā pāṭho.",
  "atk-s0507a0:1669_9": "Tattha āti anussaraṇatthe nipāto.",
  "atk-s0507a0:1669_10": "Āhu meti sayaṃ anussaritaṃ aññātamidaṃ mayā,",
  "atk-s0507a0:1669_11": "itthibhūtāya itthibhāvaṃ upagatāya evaṃ mayhaṃ ettakaṃ kālaṃ aparāparuppatti ahosi. Kasmā?",
  "atk-s0507a0:1669_12": "Yasmā yassā me itthibhūtāya sabbesaṃ anupubbena mahesittamakārayi, kiṃ tvaṃ, mahāmuni,",
  "atk-s0507a0:1669_13": "saṃsāre bahuṃ bhāsasīti yojanā.",
  "atk-s0507a0:1670_0": "Taṃ sutvā tāpaso ayaṃ niyamo saṃsāre natthi “itthī itthīyeva hoti, puriso puriso evā”ti dassento –",
  "atk-s0507a0:1671_0": "379.",
  "atk-s0507a0:1672_0": "“Ahu itthī ahu puriso, pasuyonimpi āgamā;",
  "atk-s0507a0:1673_0": "Evametaṃ atītānaṃ, pariyanto na dissatī”ti. –",
  "atk-s0507a0:1674_0": "Gāthamāha.",
  "atk-s0507a0:1674_1": "Tattha ahu itthī ahu purisoti tvaṃ kadāci itthīpi ahosi,",
  "atk-s0507a0:1674_2": "kadāci purisopi ahosi.",
  "atk-s0507a0:1674_3": "Na kevalaṃ itthipurisabhāvameva,",
  "atk-s0507a0:1674_4": "atha kho pasu yonimpi agamāsi,",
  "atk-s0507a0:1674_5": "kadāci pasubhāvampi agamāsi,",
  "atk-s0507a0:1674_6": "tiracchānayonimpi upagatā ahosi.",
  "atk-s0507a0:1674_7": "Evametaṃ atītānaṃ,",
  "atk-s0507a0:1674_8": "pariyanto na dissatīti evaṃ yathāvuttaṃ etaṃ itthibhāvaṃ purisabhāvaṃ tiracchānādibhāvañca upagatānaṃ",
  "atk-s0507a0:1674_9": "atītānaṃ attabhāvānaṃ pariyanto ñāṇacakkhunā mahatā ussāhena passantānampi na dissati.",
  "atk-s0507a0:1674_10": "Na kevalaṃ taveva,",
  "atk-s0507a0:1674_11": "atha kho sabbesampi saṃsāre paribbhamantānaṃ sattānaṃ attabhāvassa pariyanto na dissateva na paññāyateva.",
  "atk-s0507a0:1674_12": "Tenāha bhagavā –",
  "atk-s0507a0:1675_0": "“Anamataggoyaṃ,",
  "atk-s0507a0:1675_1": "bhikkhave, saṃsāro,",
  "atk-s0507a0:1675_2": "pubbā koṭi na paññāyati avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata”nti.",
  "atk-s0507a0:1676_0": "Evaṃ tena tāpasena saṃsārassa apariyantataṃ kammassakatañca vibhāventena desitaṃ dhammaṃ sutvā saṃsāre",
  "atk-s0507a0:1676_1": "saṃviggahadayā dhamme ca pasannamānasā vigatasokasallā hutvā attano pasādaṃ sokavigamanañca pakāsentī –",
  "atk-s0507a0:1677_0": "380.",
  "atk-s0507a0:1678_0": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0507a0:1679_0": "Vārinā viya osiñcaṃ, sabbaṃ nibbāpaye daraṃ.",
  "atk-s0507a0:1680_0": "381.",
  "atk-s0507a0:1681_0": "“Abbahī vata me sallaṃ, sokaṃ hadayanissitaṃ;",
  "atk-s0507a0:1682_0": "Yo me sokaparetāya, patisokaṃ apānudi.",
  "atk-s0507a0:1683_0": "382.",
  "atk-s0507a0:1684_0": "“Sāhaṃ abbūḷhasallāsmi, sītibhūtāsmi nibbutā;",
  "atk-s0507a0:1685_0": "Na socāmi na rodāmi, tava sutvā mahāmunī”ti. –",
  "atk-s0507a0:1686_0": "Tisso gāthā abhāsi. Tāsaṃ attho heṭṭhā vuttoyeva.",
  "atk-s0507a0:1687_0": "Idāni saṃviggahadayāya ubbariyā paṭipattiṃ dassento satthā –",
  "atk-s0507a0:1688_0": "383.",
  "atk-s0507a0:1689_0": "“Tassa taṃ vacanaṃ sutvā, samaṇassa subhāsitaṃ;",
  "atk-s0507a0:1690_0": "Pattacīvaramādāya, pabbaji anagāriyaṃ.",
  "atk-s0507a0:1691_0": "384.",
  "atk-s0507a0:1692_0": "“Sā ca pabbajitā santā, agārasmā anagāriyaṃ;",
  "atk-s0507a0:1693_0": "Mettacittaṃ ābhāvesi, brahmalokūpapattiyā.",
  "atk-s0507a0:1694_0": "385.",
  "atk-s0507a0:1695_0": "“Gāmā gāmaṃ vicarantī, nigame rājadhāniyo;",
  "atk-s0507a0:1696_0": "Uruveḷā nāma so gāmo, yattha kālamakrubbatha.",
  "atk-s0507a0:1697_0": "386.",
  "atk-s0507a0:1698_0": "“Mettacittaṃ ābhāvetvā, brahmalokūpapattiyā;",
  "atk-s0507a0:1699_0": "Itthicittaṃ virājetvā, brahmalokūpagā ahū”ti. – catasso gāthā abhāsi;",
  "atk-s0507a0:1700_0": "383- 4.",
  "atk-s0507a0:1700_1": "Tattha tassāti tassa tāpasassa.",
  "atk-s0507a0:1700_2": "Subhāsitanti suṭṭhu bhāsitaṃ,",
  "atk-s0507a0:1700_3": "dhammanti attho.",
  "atk-s0507a0:1700_4": "Pabbajitā santāti pabbajjaṃ upagatā samānā,",
  "atk-s0507a0:1700_5": "pabbajitvā vā hutvā santakāyavācā.",
  "atk-s0507a0:1700_6": "Mettacittanti mettāsahagataṃ cittaṃ.",
  "atk-s0507a0:1700_7": "Cittasīsena mettajjhānaṃ vadati.",
  "atk-s0507a0:1700_8": "Brahmalokūpapattiyāti tañca sā mettacittaṃ bhāventī brahmalokūpapattiyā abhāvesi,",
  "atk-s0507a0:1700_9": "na vipassanāpādakādiatthaṃ.",
  "atk-s0507a0:1700_10": "Anuppanne hi buddhe brahmavihārādike bhāventā tāpasaparibbājakā yāvadeva bhavasampattiatthameva bhāvesuṃ.",
  "atk-s0507a0:1701_0": "385- 6.",
  "atk-s0507a0:1701_1": "Gāmā gāmanti gāmato aññaṃ gāmaṃ.",
  "atk-s0507a0:1701_2": "Ābhāvetvāti vaḍḍhetvā brūhetvā.",
  "atk-s0507a0:1701_3": "“Abhāvetvā”ti keci paṭhanti, tesaṃ a-",
  "atk-s0507a0:1701_4": "kāro nipātamattaṃ.",
  "atk-s0507a0:1701_5": "Itthicittaṃ virājetvāti itthibhāve cittaṃ ajjhāsayaṃ abhiruciṃ virājetvā itthibhāve virattacittā hutvā.",
  "atk-s0507a0:1701_6": "Brahmalokūpagāti paṭisandhiggahaṇavasena brahmalokaṃ upagamanakā ahosi.",
  "atk-s0507a0:1701_7": "Sesaṃ heṭṭhā vuttanayattā uttānameva.",
  "atk-s0507a0:1702_0": "Satthā imaṃ dhammadesanaṃ āharitvā tassā upāsikāya sokaṃ vinodetvā upari catusaccadesanaṃ akāsi.",
  "atk-s0507a0:1702_1": "Saccapariyosāne sā upāsikā sotāpattiphale patiṭṭhahi.",
  "atk-s0507a0:1702_2": "Sampattaparisāya ca desanā sātthikā ahosīti.",
  "atk-s0507a0:1703_0": "Ubbaripetavatthuvaṇṇanā niṭṭhitā.",
  "atk-s0507a0:1704_0": "Iti khuddaka-aṭṭhakathāya petavatthusmiṃ",
  "atk-s0507a0:1705_0": "Terasavatthupaṭimaṇḍitassa",
  "atk-s0507a0:1706_0": "Dutiyassa ubbarivaggassa atthasaṃvaṇṇanā niṭṭhitā.",
  "atk-s0507a0:1707_0": "3. Cūḷavaggo",
  "atk-s0507a0:1708_0": "1. Abhijjamānapetavatthuvaṇṇanā",
  "atk-s0507a0:1709_0": "Abhijjamāne vārimhīti idaṃ satthari veḷuvane viharante aññataraṃ luddapetaṃ ārabbha vuttaṃ.",
  "atk-s0507a0:1709_1": "Bārāṇasiyaṃ kira aparadisābhāge pāragaṅgāya vāsabhagāmaṃ atikkamitvā cundaṭṭhilanāmake gāme eko luddako ahosi.",
  "atk-s0507a0:1709_2": "So araññe mige vadhitvā varamaṃsaṃ aṅgāre pacitvā khāditvā avasesaṃ paṇṇapuṭe bandhitvā kājena gahetvā gāmaṃ āgacchati.",
  "atk-s0507a0:1709_3": "Taṃ bāladārakā gāmadvāre disvā “maṃsaṃ me dehi,",
  "atk-s0507a0:1709_4": "maṃsaṃ me dehī”ti hatthe pasāretvā upadhāvanti.",
  "atk-s0507a0:1709_5": "So tesaṃ thokaṃ thokaṃ maṃsaṃ deti.",
  "atk-s0507a0:1709_6": "Athekadivasaṃ maṃsaṃ alabhitvā uddālakapupphaṃ piḷandhitvā bahuñca hatthena gahetvā gāmaṃ gacchantaṃ taṃ dārakā gāmadvāre disvā “maṃsaṃ me dehi,",
  "atk-s0507a0:1709_7": "maṃsaṃ me dehī”ti hatthe pasāretvā upadhāviṃsu.",
  "atk-s0507a0:1709_8": "So tesaṃ ekekaṃ pupphamañjariṃ adāsi.",
  "atk-s0507a0:1710_0": "Atha aparena samayena kālaṃ katvā petesu nibbatto naggo virūparūpo bhayānakadassano supinepi annapānaṃ",
  "atk-s0507a0:1710_1": "ajānanto sīse ābandhitauddālakakusumamālākalāpo “cundaṭṭhilāyaṃ ñātakānaṃ santike kiñci labhissāmī”ti",
  "atk-s0507a0:1710_2": "gaṅgāya udake abhijjamāne paṭisotaṃ padasā gacchati.",
  "atk-s0507a0:1710_3": "Tena ca samayena koliyo nāma rañño bimbisārassa mahāmatto kupitaṃ paccantaṃ vūpasametvā paṭinivattento",
  "atk-s0507a0:1710_4": "hatthiassādiparivārabalaṃ thalapathena pesetvā sayaṃ gaṅgāya nadiyā anusotaṃ nāvāya āgacchanto taṃ petaṃ",
  "atk-s0507a0:1710_5": "tathā gacchantaṃ disvā pucchanto –",
  "atk-s0507a0:1711_0": "387.",
  "atk-s0507a0:1712_0": "“Abhijjamāne vārimhi, gaṅgāya idha gacchasi;",
  "atk-s0507a0:1713_0": "Naggo pubbaddhapetova, māladhārī alaṅkato;",
  "atk-s0507a0:1714_0": "Kuhiṃ gamissasi peta, kattha vāso bhavissatī”ti. –",
  "atk-s0507a0:1715_0": "Gāthamāha.",
  "atk-s0507a0:1715_1": "Tattha abhijjamāneti padanikkhepena abhijjamāne saṅghāte,",
  "atk-s0507a0:1715_2": "vārimhi gaṅgāyāti gaṅgāya nadiyā udake.",
  "atk-s0507a0:1715_3": "Idhāti imasmiṃ ṭhāne.",
  "atk-s0507a0:1715_4": "Pubbaddhapetovāti kāyassa purimaddhena apeto viya apetayoniko devaputto viya. Kathaṃ?",
  "atk-s0507a0:1715_5": "Māladhārī alaṅkatoti,",
  "atk-s0507a0:1715_6": "mālāhi piḷandhitvā alaṅkatasīsaggoti attho.",
  "atk-s0507a0:1715_7": "Kattha vāso bhavissatīti katarasmiṃ gāme dese vā tuyhaṃ nivāso bhavissati,",
  "atk-s0507a0:1715_8": "taṃ kathehīti attho.",
  "atk-s0507a0:1716_0": "Idāni yaṃ tadā tena petena koliyena ca vuttaṃ, taṃ dassetuṃ saṅgītikārā –",
  "atk-s0507a0:1717_0": "388.",
  "atk-s0507a0:1718_0": "“Cundaṭṭhilaṃ gamissāmi, peto so iti bhāsati;",
  "atk-s0507a0:1719_0": "Antare vāsabhagāmaṃ, bārāṇasiñca santike.",
  "atk-s0507a0:1720_0": "389.",
  "atk-s0507a0:1721_0": "“Tañca disvā mahāmatto, koliyo iti vissuto;",
  "atk-s0507a0:1722_0": "Sattuṃ bhattañca petassa, pītakañca yugaṃ adā.",
  "atk-s0507a0:1723_0": "390.",
  "atk-s0507a0:1724_0": "“Nāvāya tiṭṭhamānāya, kappakassa adāpayi;",
  "atk-s0507a0:1725_0": "Kappakassa padinnamhi, ṭhāne petassa dissatha.",
  "atk-s0507a0:1726_0": "391.",
  "atk-s0507a0:1727_0": "“Tato suvatthavasano, māladhārī alaṅkato;",
  "atk-s0507a0:1728_0": "Ṭhāne ṭhitassa petassa, dakkhiṇā upakappatha;",
  "atk-s0507a0:1729_0": "Tasmā dajjetha petānaṃ, anukampāya punappuna”nti. – gāthāyo avocuṃ;",
  "atk-s0507a0:1730_0": "388.",
  "atk-s0507a0:1730_1": "Tattha cundaṭṭhilanti evaṃnāmakaṃ gāmaṃ.",
  "atk-s0507a0:1730_2": "Antare vāsabhagāmaṃ,",
  "atk-s0507a0:1730_3": "bārāṇasiñca santiketi vāsabhagāmassa ca bārāṇasiyā ca vemajjhe. Antarā-",
  "atk-s0507a0:1730_4": "saddayogena hetaṃ sāmyatthe upayogavacanaṃ.",
  "atk-s0507a0:1730_5": "Bārāṇasiyā santike hi so gāmoti.",
  "atk-s0507a0:1730_6": "Ayañhettha attho –",
  "atk-s0507a0:1730_7": "antare vāsabhagāmassa ca bārāṇasiyā ca yo cundaṭṭhilanāmako gāmo bārāṇasiyā avidūre,",
  "atk-s0507a0:1730_8": "taṃ gāmaṃ gamissāmīti.",
  "atk-s0507a0:1731_0": "389.",
  "atk-s0507a0:1731_1": "Koliyo iti vissutoti koliyoti evaṃpakāsitanāmo.",
  "atk-s0507a0:1731_2": "Sattuṃ bhattañcāti sattuñceva bhattañca.",
  "atk-s0507a0:1731_3": "Pītakañca yugaṃ adāti pītakaṃ suvaṇṇavaṇṇaṃ ekaṃ vatthayugañca adāsi.",
  "atk-s0507a0:1732_0": "390.",
  "atk-s0507a0:1732_1": "Kadā adāsīti ce āha nāvāya tiṭṭhamānāya.",
  "atk-s0507a0:1732_2": "Kappakassa adāpayīti gacchantiṃ nāvaṃ ṭhapetvā tattha ekassa nhāpitassa upāsakassa dāpesi,",
  "atk-s0507a0:1732_3": "dinnamhi vatthayugeti yojanā.",
  "atk-s0507a0:1732_4": "Ṭhāneti ṭhānaso taṅkhaṇaññeva.",
  "atk-s0507a0:1732_5": "Petassa dissathāti petassa sarīre paññāyittha,",
  "atk-s0507a0:1732_6": "tassa nivāsanapārupanavatthaṃ sampajji.",
  "atk-s0507a0:1732_7": "Tenāha “tato suvatthavasano,",
  "atk-s0507a0:1732_8": "māladhārī alaṅkato”ti,",
  "atk-s0507a0:1732_9": "suvatthavasano mālābharaṇehi sumaṇḍitapasādhito.",
  "atk-s0507a0:1732_10": "Ṭhāne ṭhitassa petassa,",
  "atk-s0507a0:1732_11": "dakkhiṇā upakappathāti dakkhiṇeyyaṭṭhāne ṭhitā panesā dakkhiṇā tassa petassa yasmā upakappati,",
  "atk-s0507a0:1732_12": "viniyogaṃ agamāsi.",
  "atk-s0507a0:1732_13": "Tasmā dajjetha petānaṃ,",
  "atk-s0507a0:1732_14": "anukampāya punappunanti petānaṃ anukampāya pete uddissa punappunaṃ dakkhiṇaṃ dadeyyāti attho.",
  "atk-s0507a0:1733_0": "Atha so koliyamahāmatto taṃ petaṃ anukampamāno dānavidhiṃ sampādetvā anusotaṃ āgantvā sūriye uggacchante bārāṇasiṃ sampāpuṇi.",
  "atk-s0507a0:1733_1": "Bhagavā ca tesaṃ anuggahatthaṃ ākāsena āgantvā gaṅgātīre aṭṭhāsi.",
  "atk-s0507a0:1733_2": "Koliyamahāmattopi nāvāto otaritvā haṭṭhapahaṭṭho bhagavantaṃ nimantesi –",
  "atk-s0507a0:1733_3": "“adhivāsetha me, bhante,",
  "atk-s0507a0:1733_4": "bhagavā ajjatanāya bhattaṃ anukampaṃ upādāyā”ti.",
  "atk-s0507a0:1733_5": "Adhivāsesi bhagavā tuṇhībhāvena.",
  "atk-s0507a0:1733_6": "So bhagavato adhivāsanaṃ viditvā tāvadeva ramaṇīye bhūmibhāge mahantaṃ sākhāmaṇḍapaṃ upari catūsu ca",
  "atk-s0507a0:1733_7": "passesu nānāvirāgavaṇṇavicittavividhavasanasamalaṅkataṃ kāretvā tattha bhagavato āsanaṃ paññāpetvā adāsi.",
  "atk-s0507a0:1733_8": "Nisīdi bhagavā paññatte āsane.",
  "atk-s0507a0:1734_0": "Atha so mahāmatto bhagavantaṃ upasaṅkamitvā gandhapupphādīhi pūjetvā vanditvā ekamantaṃ nisinno heṭṭhā",
  "atk-s0507a0:1734_1": "attano vuttavacanaṃ petassa ca paṭivacanaṃ bhagavato ārocesi.",
  "atk-s0507a0:1734_2": "Bhagavā “bhikkhusaṅgho āgacchatū”ti cintesi.",
  "atk-s0507a0:1734_3": "Cintitasamanantarameva buddhānubhāvasañcodito suvaṇṇahaṃsagaṇo viya dhataraṭṭhahaṃsarājaṃ bhikkhusaṅgho dhammarājaṃ samparivāresi.",
  "atk-s0507a0:1734_4": "Tāvadeva mahājano sannipati “uḷārā dhammadesanā bhavissatī”ti.",
  "atk-s0507a0:1734_5": "Taṃ disvā pasannamānaso mahāmatto buddhappamukhaṃ bhikkhusaṅghaṃ paṇītena khādanīyena bhojanīyena santappesi.",
  "atk-s0507a0:1734_6": "Bhagavā katabhattakicco mahājanassa anukampāya “bārāṇasisamīpagāmavāsino sannipatantū”ti adhiṭṭhāsi.",
  "atk-s0507a0:1734_7": "Sabbe ca te iddhibalena mahājanā sannipatiṃsu,",
  "atk-s0507a0:1734_8": "uḷāre cassa pete pākaṭe akāsi.",
  "atk-s0507a0:1734_9": "Tesu keci chinnabhinnapilotikakhaṇḍadharā,",
  "atk-s0507a0:1734_10": "keci attano keseheva paṭicchāditakopinā,",
  "atk-s0507a0:1734_11": "keci naggā yathājātarūpā khuppipāsābhibhūtā tacapariyonaddhā aṭṭhimattasarīrā ito cito ca paribbhamantā mahājanassa paccakkhato paññāyiṃsu.",
  "atk-s0507a0:1735_0": "Atha bhagavā tathārūpaṃ iddhābhisaṅkhāraṃ abhisaṅkhāsi,",
  "atk-s0507a0:1735_1": "yathā te ekajjhaṃ sannipatitvā attanā kataṃ pāpakammaṃ mahājanassa pavedesuṃ.",
  "atk-s0507a0:1735_2": "Tamatthaṃ dīpentā saṅgītikārā –",
  "atk-s0507a0:1736_0": "392.",
  "atk-s0507a0:1737_0": "“Sātunnavasanā eke, aññe kesanivāsanā;",
  "atk-s0507a0:1738_0": "Petā bhattāya gacchanti, pakkamanti disodisaṃ.",
  "atk-s0507a0:1739_0": "393.",
  "atk-s0507a0:1740_0": "“Dūre eke padhāvitvā, aladdhāva nivattare;",
  "atk-s0507a0:1741_0": "Chātā pamucchitā bhantā, bhūmiyaṃ paṭisumbhitā.",
  "atk-s0507a0:1742_0": "394.",
  "atk-s0507a0:1743_0": "“Keci tattha papatitvā, bhūmiyaṃ paṭisumbhitā;",
  "atk-s0507a0:1744_0": "Pubbe akatakalyāṇā, aggidaḍḍhāva ātape.",
  "atk-s0507a0:1745_0": "395.",
  "atk-s0507a0:1746_0": "“Mayaṃ pubbe pāpadhammā, gharaṇī kulamātaro;",
  "atk-s0507a0:1747_0": "Santesu deyyadhammesu, dīpaṃ nākamha attano.",
  "atk-s0507a0:1748_0": "396.",
  "atk-s0507a0:1749_0": "“Pahūtaṃ annapānampi, apissu avakirīyati;",
  "atk-s0507a0:1750_0": "Sammaggate pabbajite, na ca kiñci adamhase.",
  "atk-s0507a0:1751_0": "397.",
  "atk-s0507a0:1752_0": "“Akammakāmā alasā, sādukāmā mahagghasā;",
  "atk-s0507a0:1753_0": "Ālopapiṇḍadātāro, paṭiggahe paribhāsimhase.",
  "atk-s0507a0:1754_0": "398.",
  "atk-s0507a0:1755_0": "“Te gharā tā ca dāsiyo, tānevābharaṇāni no;",
  "atk-s0507a0:1756_0": "Te aññe paricārenti, mayaṃ dukkhassa bhāgino.",
  "atk-s0507a0:1757_0": "399.",
  "atk-s0507a0:1758_0": "“Veṇī vā avaññā honti, rathakārī ca dubbhikā;",
  "atk-s0507a0:1759_0": "Caṇḍālī kapaṇā honti, kappakā ca punappunaṃ.",
  "atk-s0507a0:1760_0": "400.",
  "atk-s0507a0:1761_0": "“Yāni yāni nihīnāni, kulāni kapaṇāni ca;",
  "atk-s0507a0:1762_0": "Tesu tesveva jāyanti, esā maccharino gati.",
  "atk-s0507a0:1763_0": "401.",
  "atk-s0507a0:1764_0": "“Pubbe ca katakalyāṇā, dāyakā vītamaccharā;",
  "atk-s0507a0:1765_0": "Saggaṃ te paripūrenti, obhāsenti ca nandanaṃ.",
  "atk-s0507a0:1766_0": "402.",
  "atk-s0507a0:1767_0": "“Vejayante ca pāsāde, ramitvā kāmakāmino;",
  "atk-s0507a0:1768_0": "Uccākulesu jāyanti, sabhogesu tato cutā.",
  "atk-s0507a0:1769_0": "403.",
  "atk-s0507a0:1770_0": "“Kūṭāgāre ca pāsāde, pallaṅke ponakatthate;",
  "atk-s0507a0:1771_0": "Bījitaṅgā morahatthehi, kule jātā yasassino.",
  "atk-s0507a0:1772_0": "404.",
  "atk-s0507a0:1773_0": "“Aṅkato aṅkaṃ gacchanti, māladhārī alaṅkatā;",
  "atk-s0507a0:1774_0": "Dhātiyo upatiṭṭhanti, sāyaṃ pātaṃ sukhesino.",
  "atk-s0507a0:1775_0": "405.",
  "atk-s0507a0:1776_0": "“Nayidaṃ akatapuññānaṃ, katapuññānamevidaṃ;",
  "atk-s0507a0:1777_0": "Asokaṃ nandanaṃ rammaṃ, tidasānaṃ mahāvanaṃ.",
  "atk-s0507a0:1778_0": "406.",
  "atk-s0507a0:1779_0": "“Sukhaṃ akatapuññānaṃ, idha natthi parattha ca;",
  "atk-s0507a0:1780_0": "Sukhañca katapuññānaṃ, idha ceva parattha ca.",
  "atk-s0507a0:1781_0": "407.",
  "atk-s0507a0:1782_0": "“Tesaṃ sahabyakāmānaṃ, kattabbaṃ kusalaṃ bahuṃ;",
  "atk-s0507a0:1783_0": "Katapuññā hi modanti, sagge bhogasamaṅgino”ti. – gāthāyo avocuṃ;",
  "atk-s0507a0:1784_0": "392.",
  "atk-s0507a0:1784_1": "Tattha sātunnavasanāti chinnabhinnapilotikakhaṇḍanivāsanā.",
  "atk-s0507a0:1784_2": "Eketi ekacce.",
  "atk-s0507a0:1784_3": "Kesanivāsanāti keseheva paṭicchāditakopinā.",
  "atk-s0507a0:1784_4": "Bhattāya gacchantīti “appeva nāma ito gatā yattha vā tattha vā kiñci ucchiṭṭhabhattaṃ vā vamitabhattaṃ",
  "atk-s0507a0:1784_5": "vā gabbhamalādikaṃ vā labheyyāmā”ti katthacideva aṭṭhatvā ghāsatthāya gacchanti.",
  "atk-s0507a0:1784_6": "Pakkamanti disodisanti disato disaṃ anekayojanantarikaṃ ṭhānaṃ pakkamanti.",
  "atk-s0507a0:1785_0": "393.",
  "atk-s0507a0:1785_1": "Dūreti dūreva ṭhāne.",
  "atk-s0507a0:1785_2": "Eketi ekacce petā.",
  "atk-s0507a0:1785_3": "Padhāvitvāti ghāsatthāya upadhāvitvā.",
  "atk-s0507a0:1785_4": "Aladdhāva nivattareti kiñci ghāsaṃ vā pānīyaṃ vā alabhitvā eva nivattanti.",
  "atk-s0507a0:1785_5": "Pamucchitāti khuppipāsādidukkhena sañjātamucchā.",
  "atk-s0507a0:1785_6": "Bhantāti paribbhamantā.",
  "atk-s0507a0:1785_7": "Bhūmiyaṃ paṭisumbhitāti tāya eva mucchāya uppattiyā ṭhatvā avakkhittamattikāpiṇḍā viya vissussitvā pathaviyaṃ patitā.",
  "atk-s0507a0:1786_0": "394.",
  "atk-s0507a0:1786_1": "Tatthāti gataṭṭhāne.",
  "atk-s0507a0:1786_2": "Bhūmiyaṃ paṭisumbhitāti papāte patitā viya jighacchādidukkhena ṭhātuṃ asamatthabhāvena bhūmiyaṃ patitā,",
  "atk-s0507a0:1786_3": "tattha vā gataṭṭhāne ghāsādīnaṃ alābhena chinnāsā hutvā kenaci paṭimukhaṃ sumbhitā pothitā viya bhūmiyaṃ patitā hontīti attho.",
  "atk-s0507a0:1786_4": "Pubbe akatakalyāṇāti purimabhave akatakusalā.",
  "atk-s0507a0:1786_5": "Aggidaḍḍhāva ātapeti nidāghakāle ātapaṭṭhāne agginā daḍḍhā viya,",
  "atk-s0507a0:1786_6": "khuppipāsagginā ḍayhamānā mahādukkhaṃ anubhavantīti attho.",
  "atk-s0507a0:1787_0": "395.",
  "atk-s0507a0:1787_1": "Pubbeti atītabhave.",
  "atk-s0507a0:1787_2": "Pāpadhammāti issukīmaccharīādibhāvena lāmakasabhāvā.",
  "atk-s0507a0:1787_3": "Gharaṇīti gharasāminiyo.",
  "atk-s0507a0:1787_4": "Kulamātaroti kuladārakānaṃ mātaro,",
  "atk-s0507a0:1787_5": "kulapurisānaṃ vā mātaro.",
  "atk-s0507a0:1787_6": "Dīpanti patiṭṭhaṃ,",
  "atk-s0507a0:1787_7": "puññanti attho.",
  "atk-s0507a0:1787_8": "Tañhi sattānaṃ sugatīsu patiṭṭhābhāvato “patiṭṭhā”ti vuccati.",
  "atk-s0507a0:1787_9": "Nākamhāti na karimha.",
  "atk-s0507a0:1788_0": "396.",
  "atk-s0507a0:1788_1": "Pahūtanti bahuṃ.",
  "atk-s0507a0:1788_2": "Annapānampīti annañca pānañca.",
  "atk-s0507a0:1788_3": "Apissu avakirīyatīti sūti nipātamattaṃ,",
  "atk-s0507a0:1788_4": "api avakirīyati chaṭṭīyati.",
  "atk-s0507a0:1788_5": "Sammaggateti sammā gate sammā paṭipanne sammā paṭipannāya.",
  "atk-s0507a0:1788_6": "Pabbajiteti pabbajitāya.",
  "atk-s0507a0:1788_7": "Sampadāne hi idaṃ bhummavacanaṃ.",
  "atk-s0507a0:1788_8": "Sammaggate vā pabbajite sati labbhamāneti attho.",
  "atk-s0507a0:1788_9": "Na ca kiñci adamhaseti “kiñcimattampi deyyadhammaṃ nādamhā”ti vippaṭisārābhibhūtā vadanti.",
  "atk-s0507a0:1789_0": "397.",
  "atk-s0507a0:1789_1": "Akammakāmāti sādhūti akattabbaṃ kammaṃ akusalaṃ kāmentīti akammakāmā,",
  "atk-s0507a0:1789_2": "sādhūhi vā kattabbaṃ kusalaṃ kāmentīti kammakāmā,",
  "atk-s0507a0:1789_3": "na kammakāmāti akammakāmā,",
  "atk-s0507a0:1789_4": "kusaladhammesu acchandikāti attho.",
  "atk-s0507a0:1789_5": "Alasāti kusītā kusalakammakaraṇe nibbīriyā.",
  "atk-s0507a0:1789_6": "Sādukāmāti sātamadhuravatthupiyā.",
  "atk-s0507a0:1789_7": "Mahagghasāti mahābhojanā,",
  "atk-s0507a0:1789_8": "ubhayenāpi sundarañca madhurañca bhojanaṃ labhitvā atthikānaṃ kiñci adatvā sayameva bhuñjitāroti dasseti.",
  "atk-s0507a0:1789_9": "Ālopapiṇḍadātāroti ālopamattassapi bhojanapiṇḍassa dāyakā.",
  "atk-s0507a0:1789_10": "Paṭiggaheti tassa paṭiggaṇhanake.",
  "atk-s0507a0:1789_11": "Paribhāsimhaseti paribhavaṃ karontā bhāsimha,",
  "atk-s0507a0:1789_12": "avamaññimha uppaṇḍimhā cāti attho.",
  "atk-s0507a0:1790_0": "398.",
  "atk-s0507a0:1790_1": "Te gharāti yattha mayaṃ pubbe “amhākaṃ ghara”nti mamattaṃ akarimhā,",
  "atk-s0507a0:1790_2": "tāni gharāni yathāṭhitāni,",
  "atk-s0507a0:1790_3": "idāni no na kiñci upakappatīti adhippāyo.",
  "atk-s0507a0:1790_4": "Tā ca dāsiyo tānevābharaṇāni noti etthāpi eseva nayo.",
  "atk-s0507a0:1790_5": "Tattha noti amhākaṃ.",
  "atk-s0507a0:1790_6": "Teti te gharādike.",
  "atk-s0507a0:1790_7": "Aññe paricārenti,",
  "atk-s0507a0:1790_8": "paribhogādivasena viniyogaṃ karontīti attho.",
  "atk-s0507a0:1790_9": "Mayaṃ dukkhassa bhāginoti mayaṃ pana pubbe kevalaṃ kīḷanappasutā hutvā sāpateyyaṃ pahāya gamanīyaṃ anugāmikaṃ",
  "atk-s0507a0:1790_10": "kātuṃ ajānantā idāni khuppipāsādidukkhassa bhāgino bhavāmāti attānaṃ garahantā vadanti.",
  "atk-s0507a0:1791_0": "399.",
  "atk-s0507a0:1791_1": "Idāni yasmā petayonito cavitvā manussesu uppajjantāpi sattā yebhuyyena tasseva kammassa vipākāvasesena hīnajātikā kapaṇavuttinova honti,",
  "atk-s0507a0:1791_2": "tasmā tamatthaṃ dassetuṃ “veṇivā”tiādinā dve gāthā vuttā.",
  "atk-s0507a0:1791_3": "Tattha veṇivāti venajātikā,",
  "atk-s0507a0:1791_4": "vilīvakārā naḷakārā hontīti attho. Vā-",
  "atk-s0507a0:1791_5": "saddo aniyamattho.",
  "atk-s0507a0:1791_6": "Avaññāti avaññeyyā,",
  "atk-s0507a0:1791_7": "avajānitabbāti vuttaṃ hoti.",
  "atk-s0507a0:1791_8": "“Vambhanā”ti vā pāṭho,",
  "atk-s0507a0:1791_9": "parehi bādhanīyāti attho.",
  "atk-s0507a0:1791_10": "Rathakārīti cammakārino.",
  "atk-s0507a0:1791_11": "Dubbhikāti mittadubbhikā mittānaṃ bādhikā.",
  "atk-s0507a0:1791_12": "Caṇḍālīti caṇḍālajātikā.",
  "atk-s0507a0:1791_13": "Kapaṇāti vanibbakā ativiya kāruññappattā.",
  "atk-s0507a0:1791_14": "Kappakāti kappakajātikā,",
  "atk-s0507a0:1791_15": "sabbattha “honti punappuna”nti yojanā,",
  "atk-s0507a0:1791_16": "aparāparampi imesu nihīnakulesu uppajjantīti vuttaṃ hoti.",
  "atk-s0507a0:1792_0": "400.",
  "atk-s0507a0:1792_1": "Tesu tesveva jāyantīti yāni yāni aññānipi nesādapukkusakulādīni kapaṇāni ativiya vambhaniyāni paramaduggatāni ca,",
  "atk-s0507a0:1792_2": "tesu tesu eva nihīnakulesu macchariyamalena petesu nibbattitvā tato cutā nibbattanti.",
  "atk-s0507a0:1792_3": "Tenāha “esā maccharino gatī”ti.",
  "atk-s0507a0:1793_0": "401.",
  "atk-s0507a0:1793_1": "Evaṃ akatapuññānaṃ sattānaṃ gatiṃ dassetvā idāni katapuññānaṃ gatiṃ dassetuṃ “pubbe ca katakalyāṇā”ti satta gāthā vuttā.",
  "atk-s0507a0:1793_2": "Tattha saggaṃ te paripūrentīti ye pubbe purimajātiyaṃ katakalyāṇā dāyakā dānapuññābhiratā vigatamalamaccherā,",
  "atk-s0507a0:1793_3": "te attano rūpasampattiyā ceva parivārasampattiyā ca saggaṃ devalokaṃ paripūrenti paripuṇṇaṃ karonti.",
  "atk-s0507a0:1793_4": "Obhāsenti ca nandananti na kevalaṃ paripūrentiyeva,",
  "atk-s0507a0:1793_5": "atha kho kapparukkhādīnaṃ pabhāhi sabhāveneva obhāsamānampi nandanavanaṃ attano vatthābharaṇajutīhi sarīrappabhāya",
  "atk-s0507a0:1793_6": "ca abhibhavitvā ceva obhāsetvā ca jotenti.",
  "atk-s0507a0:1794_0": "402.",
  "atk-s0507a0:1794_1": "Kāmakāminoti yathicchitesu kāmaguṇesu yathākāmaṃ paribhogavanto.",
  "atk-s0507a0:1794_2": "Uccākulesūti uccesu khattiyakulādīsu kulesu.",
  "atk-s0507a0:1794_3": "Sabhogesūti mahāvibhavesu.",
  "atk-s0507a0:1794_4": "Tato cutāti tato devalokato cutā.",
  "atk-s0507a0:1795_0": "403.",
  "atk-s0507a0:1795_1": "Kūṭāgāre ca pāsādeti kūṭāgāre ca pāsāde ca.",
  "atk-s0507a0:1795_2": "Bījitaṅgāti bījiyamānadehā.",
  "atk-s0507a0:1795_3": "Morahatthehīti morapiñchapaṭimaṇḍitabījanīhatthehi.",
  "atk-s0507a0:1795_4": "Yasassinoti parivāravanto ramantīti adhippāyo.",
  "atk-s0507a0:1796_0": "404.",
  "atk-s0507a0:1796_1": "Aṅkato aṅkaṃ gacchantīti dārakakālepi ñātīnaṃ dhātīnañca aṅkaṭṭhānato aṅkaṭṭhānameva gacchanti,",
  "atk-s0507a0:1796_2": "na bhūmitalanti adhippāyo.",
  "atk-s0507a0:1796_3": "Upatiṭṭhantīti upaṭṭhānaṃ karonti.",
  "atk-s0507a0:1796_4": "Sukhesinoti sukhamicchantā,",
  "atk-s0507a0:1796_5": "“mā sītaṃ vā uṇhaṃ vā”ti appakampi dukkhaṃ pariharantā upatiṭṭhantīti adhippāyo.",
  "atk-s0507a0:1797_0": "405.",
  "atk-s0507a0:1797_1": "Nayidaṃ akatapuññānanti idaṃ sokavatthuabhāvato asokaṃ rammaṃ ramaṇīyaṃ tidasānaṃ tāvatiṃsadevānaṃ mahāvanaṃ",
  "atk-s0507a0:1797_2": "mahāupavanabhūtaṃ nandanaṃ nandanavanaṃ akatapuññānaṃ na hoti,",
  "atk-s0507a0:1797_3": "tehi laddhuṃ na sakkāti attho.",
  "atk-s0507a0:1798_0": "406.",
  "atk-s0507a0:1798_1": "Idhāti imasmiṃ manussaloke visesato puññaṃ karīyati,",
  "atk-s0507a0:1798_2": "taṃ sandhāyāha.",
  "atk-s0507a0:1798_3": "Idhāti vā diṭṭhadhamme.",
  "atk-s0507a0:1798_4": "Paratthāti samparāye.",
  "atk-s0507a0:1799_0": "407.",
  "atk-s0507a0:1799_1": "Tesanti tehi yathāvuttehi devehi.",
  "atk-s0507a0:1799_2": "Sahabyakāmānanti sahabhāvaṃ icchantehi.",
  "atk-s0507a0:1799_3": "Bhogasamaṅginoti bhogehi samannāgatā,",
  "atk-s0507a0:1799_4": "dibbehi pañcakāmaguṇehi samappitā modantīti attho.",
  "atk-s0507a0:1799_5": "Sesaṃ uttānatthameva.",
  "atk-s0507a0:1800_0": "Evaṃ tehi petehi sādhāraṇato attanā katakammassa ca gatiyā puññakammassa ca gatiyā paveditāya saṃviggamanassa",
  "atk-s0507a0:1800_1": "koḷiyāmaccapamukhassa tattha sannipatitassa mahājanassa ajjhāsayānurūpaṃ bhagavā vitthārena dhammaṃ desesi.",
  "atk-s0507a0:1800_2": "Desanāpariyosāne caturāsītiyā pāṇasahassānaṃ dhammābhisamayo ahosīti.",
  "atk-s0507a0:1801_0": "Abhijjamānapetavatthuvaṇṇanā niṭṭhitā.",
  "atk-s0507a0:1802_0": "2. Sāṇavāsittherapetavatthuvaṇṇanā",
  "atk-s0507a0:1803_0": "Kuṇḍināgariyo theroti idaṃ satthari veḷuvane viharante āyasmato sāṇavāsittherassa ñātipete ārabbha vuttaṃ.",
  "atk-s0507a0:1803_1": "Atīte kira bārāṇasiyaṃ kitavassa nāma rañño putto uyyānakīḷaṃ kīḷitvā nivattanto sunettaṃ nāma paccekabuddhaṃ",
  "atk-s0507a0:1803_2": "piṇḍāya caritvā nagarato nikkhamantaṃ disvā issariyamadamatto hutvā “kathañhi nāma mayhaṃ añjaliṃ akatvā",
  "atk-s0507a0:1803_3": "ayaṃ muṇḍako gacchatī”ti paduṭṭhacitto hatthikkhandhato otaritvā “kacci te piṇḍapāto laddho”ti ālapanto",
  "atk-s0507a0:1803_4": "hatthato pattaṃ gahetvā pathaviyaṃ pātetvā bhindi.",
  "atk-s0507a0:1803_5": "Atha naṃ sabbattha tādibhāvappattiyā nibbikāraṃ karuṇāvipphārasomanassanipātapasannacittameva olokentaṃ",
  "atk-s0507a0:1803_6": "aṭṭhānāghātena dūsitacitto “kiṃ maṃ kitavassa rañño puttaṃ na jānāsi,",
  "atk-s0507a0:1803_7": "tvaṃ olokayanto mayhaṃ kiṃ karissasī”ti vatvā avahasanto pakkāmi.",
  "atk-s0507a0:1803_8": "Pakkantamattasseva cassa narakaggidāhapaṭibhāgo balavasarīradāho uppajji.",
  "atk-s0507a0:1803_9": "So tena mahāsantāpenābhibhūtakāyo atibāḷhaṃ dukkhavedanābhitunno kālaṃ katvā avīcīmahāniraye nibbatti.",
  "atk-s0507a0:1804_0": "So tattha dakkhiṇapassena vāmapassena uttāno avakujjoti bahūhi pakārehi parivattitvā caturāsīti vassasahassāni",
  "atk-s0507a0:1804_1": "paccitvā tato cuto petesu apirimitakālaṃ khuppipāsādidukkhaṃ anubhavitvā tato cuto imasmiṃ buddhuppāde",
  "atk-s0507a0:1804_2": "kuṇḍinagarassa samīpe kevaṭṭagāme nibbatti.",
  "atk-s0507a0:1804_3": "Tassa jātissarañāṇaṃ uppajji,",
  "atk-s0507a0:1804_4": "tena so pubbe attanā anubhūtapubbaṃ dukkhaṃ anussaranto vayappattopi pāpabhayena ñātakehipi saddhiṃ macchabandhanatthaṃ na gacchati.",
  "atk-s0507a0:1804_5": "Tesu gacchantesu macche ghātetuṃ anicchanto nilīyati,",
  "atk-s0507a0:1804_6": "gato ca jālaṃ bhindati,",
  "atk-s0507a0:1804_7": "jīvante vā macche gahetvā udake vissajjeti,",
  "atk-s0507a0:1804_8": "tassa taṃ kiriyaṃ arocantā ñātakā gehato taṃ nīhariṃsu.",
  "atk-s0507a0:1804_9": "Eko panassa bhātā sinehabaddhahadayo ahosi.",
  "atk-s0507a0:1805_0": "Tena ca samayena āyasmā ānando kuṇḍinagaraṃ upanissāya sāṇapabbate viharati.",
  "atk-s0507a0:1805_1": "Atha so kevaṭṭaputto ñātakehi pariccatto hutvā ito cito ca paribbhamanto taṃ padesaṃ patto bhojanavelāya therassa santikaṃ upasaṅkami.",
  "atk-s0507a0:1805_2": "Thero taṃ pucchitvā bhojanena atthikabhāvaṃ ñatvā tassa bhattaṃ datvā katabhattakicco sabbaṃ taṃ pavattiṃ",
  "atk-s0507a0:1805_3": "ñatvā dhammakathāya pasannamānasaṃ ñatvā “pabbajissasi, āvuso”ti? “Āma, bhante,",
  "atk-s0507a0:1805_4": "pabbajissāmī”ti.",
  "atk-s0507a0:1805_5": "Thero taṃ pabbājetvā tena saddhiṃ bhagavato santikaṃ agamāsi.",
  "atk-s0507a0:1805_6": "Atha naṃ satthā āha – “ānanda,",
  "atk-s0507a0:1805_7": "imaṃ sāmaṇeraṃ anukampeyyāsī”ti.",
  "atk-s0507a0:1805_8": "So ca akatakusalattā appalābho ahosi.",
  "atk-s0507a0:1805_9": "Atha naṃ satthā anuggaṇhanto bhikkhūnaṃ paribhogatthāya pānīyaghaṭānaṃ paripūraṇe niyojesi.",
  "atk-s0507a0:1805_10": "Taṃ disvā upāsakā tassa bahūni niccabhattāni paṭṭhapesuṃ.",
  "atk-s0507a0:1806_0": "So aparena samayena laddhūpasampado arahattaṃ patvā thero hutvā dvādasahi bhikkhūhi saddhiṃ sāṇapabbate vasi.",
  "atk-s0507a0:1806_1": "Tassa pana ñātakā pañcasatamattā anupacitakusalakammā upacitamaccherādipāpadhammā kālaṃ katvā petesu nibbattiṃsu.",
  "atk-s0507a0:1806_2": "Tassa pana mātāpitaro “esa amhehi pubbe gehato nikkaḍḍhito”ti sārajjamānā taṃ anupasaṅkamitvā tasmiṃ baddhasinehaṃ bhātikaṃ pesesuṃ.",
  "atk-s0507a0:1806_3": "So therassa gāmaṃ piṇḍāya paviṭṭhasamaye dakkhiṇajāṇumaṇḍalaṃ pathaviyaṃ patiṭṭhāpetvā katañjalī attānaṃ dassetvā “mātā pitā ca te,",
  "atk-s0507a0:1806_4": "bhante”tiādigāthā avoca.",
  "atk-s0507a0:1806_5": "Kuṇḍināgariyo therotiādayo pana ādito pañca gāthā tāsaṃ sambandhadassanatthaṃ dhammasaṅgāhakehi ṭhapitā.",
  "atk-s0507a0:1807_0": "408.",
  "atk-s0507a0:1808_0": "“Kuṇḍināgariyo thero, sāṇavāsinivāsiko;",
  "atk-s0507a0:1809_0": "Poṭṭhapādoti nāmena, samaṇo bhāvitindriyo.",
  "atk-s0507a0:1810_0": "409.",
  "atk-s0507a0:1811_0": "“Tassa mātā pitā bhātā, duggatā yamalokikā;",
  "atk-s0507a0:1812_0": "Pāpakammaṃ karitvāna, petalokaṃ ito gatā.",
  "atk-s0507a0:1813_0": "410.",
  "atk-s0507a0:1814_0": "“Te duggatā sūcikaṭṭā, kilantā naggino kisā;",
  "atk-s0507a0:1815_0": "Uttasantā mahattāsā, na dassenti kurūrino.",
  "atk-s0507a0:1816_0": "411.",
  "atk-s0507a0:1817_0": "“Tassa bhātā vitaritvā, naggo ekapathekako;",
  "atk-s0507a0:1818_0": "Catukuṇḍiko bhavitvāna, therassa dassayītumaṃ.",
  "atk-s0507a0:1819_0": "412.",
  "atk-s0507a0:1820_0": "“Thero cāmanasikatvā, tuṇhībhūto atikkami;",
  "atk-s0507a0:1821_0": "So ca viññāpayī theraṃ, ‘bhātā petagato ahaṃ’.",
  "atk-s0507a0:1822_0": "413.",
  "atk-s0507a0:1823_0": "“Mātā pitā ca te bhante, duggatā yamalokikā;",
  "atk-s0507a0:1824_0": "Pāpakammaṃ karitvāna, petalokaṃ ito gatā.",
  "atk-s0507a0:1825_0": "414.",
  "atk-s0507a0:1826_0": "“Tena duggatā sūcikaṭṭā, kilantā naggino kisā;",
  "atk-s0507a0:1827_0": "Uttasantā mahattāsā, na dassenti kurūrino.",
  "atk-s0507a0:1828_0": "415.",
  "atk-s0507a0:1829_0": "“Anukampassu kāruṇiko, datvā anvādisāhi no;",
  "atk-s0507a0:1830_0": "Tava dinnena dānena, yāpessanti kurūrino”ti.",
  "atk-s0507a0:1831_0": "408- 9.",
  "atk-s0507a0:1831_1": "Tattha kuṇḍināgariyo theroti evaṃnāmake nagare jātasaṃvaḍḍhatthero,",
  "atk-s0507a0:1831_2": "“kuṇḍikanagaro thero”tipi pāṭho,",
  "atk-s0507a0:1831_3": "so evattho.",
  "atk-s0507a0:1831_4": "Sāṇavāsinivāsikoti sāṇapabbatavāsī.",
  "atk-s0507a0:1831_5": "Poṭṭhapādoti nāmenāti nāmena poṭṭhapādo nāma.",
  "atk-s0507a0:1831_6": "Samaṇoti samitapāpo.",
  "atk-s0507a0:1831_7": "Bhāvitindriyoti ariyamaggabhāvanāya bhāvitasaddhādiindriyo,",
  "atk-s0507a0:1831_8": "arahāti attho.",
  "atk-s0507a0:1831_9": "Tassāti tassa sāṇavāsittherassa.",
  "atk-s0507a0:1831_10": "Duggatāti duggatigatā.",
  "atk-s0507a0:1832_0": "410.",
  "atk-s0507a0:1832_1": "Sūcikaṭṭāti pūtinā lūkhagattā aṭṭakā,",
  "atk-s0507a0:1832_2": "sūcikāti laddhanāmāya khuppipāsāya aṭṭā pīḷitā.",
  "atk-s0507a0:1832_3": "“Sūcikaṇṭhā”ti keci paṭhanti,",
  "atk-s0507a0:1832_4": "sūcichiddasadisamukhadvārāti attho.",
  "atk-s0507a0:1832_5": "Kilantāti kilantakāyacittā.",
  "atk-s0507a0:1832_6": "Nagginoti naggarūpā niccoḷā.",
  "atk-s0507a0:1832_7": "Kisāti aṭṭhittacamattasarīratāya kisadehā.",
  "atk-s0507a0:1832_8": "Uttasantāti “ayaṃ samaṇo amhākaṃ putto”ti ottappena utrāsaṃ āpajjantā.",
  "atk-s0507a0:1832_9": "Mahattāsāti attanā pubbe katakammaṃ paṭicca sañjātamahābhayā.",
  "atk-s0507a0:1832_10": "Na dassentīti attānaṃ na dassenti,",
  "atk-s0507a0:1832_11": "sammukhībhāvaṃ na gacchanti.",
  "atk-s0507a0:1832_12": "Kurūrinoti dāruṇakammantā.",
  "atk-s0507a0:1833_0": "411.",
  "atk-s0507a0:1833_1": "Tassa bhātāti sāṇavāsittherassa bhātā.",
  "atk-s0507a0:1833_2": "Vitaritvāti vitiṇṇo hutvā,",
  "atk-s0507a0:1833_3": "ottappasantāsabhayāti attho.",
  "atk-s0507a0:1833_4": "Vituritvāti vā pāṭho,",
  "atk-s0507a0:1833_5": "turito hutvā,",
  "atk-s0507a0:1833_6": "taramānarūpo hutvāti vuttaṃ hoti.",
  "atk-s0507a0:1833_7": "Ekapatheti ekapadikamagge.",
  "atk-s0507a0:1833_8": "Ekakoti ekiko adutiyo.",
  "atk-s0507a0:1833_9": "Catukuṇḍiko bhavitvānāti catūhi aṅgehi kuṇḍeti attabhāvaṃ pavattetīti catukuṇḍiko,",
  "atk-s0507a0:1833_10": "dvīhi jāṇūhi dvīhi hatthehi gacchanto tiṭṭhanto ca,",
  "atk-s0507a0:1833_11": "evaṃbhūto hutvāti attho.",
  "atk-s0507a0:1833_12": "So hi evaṃ purato kopīnapaṭicchādanā hotīti tathā akāsi.",
  "atk-s0507a0:1833_13": "Therassa dassayītumanti therassa attānaṃ uddisayi dassesi.",
  "atk-s0507a0:1834_0": "412.",
  "atk-s0507a0:1834_1": "Amanasikatvāti “ayaṃ nāma eso”ti evaṃ manasi akaritvā anāvajjetvā.",
  "atk-s0507a0:1834_2": "So cāti so peto.",
  "atk-s0507a0:1834_3": "Bhātā petagato ahanti “ahaṃ atītattabhāve bhātā,",
  "atk-s0507a0:1834_4": "idāni petabhūto idhāgato”ti vatvā viññāpayi theranti yojanā.",
  "atk-s0507a0:1835_0": "413- 5.",
  "atk-s0507a0:1835_1": "Yathā pana viññāpayi,",
  "atk-s0507a0:1835_2": "taṃ dassetuṃ “mātā pitā cā”tiādinā tisso gāthā vuttā.",
  "atk-s0507a0:1835_3": "Tattha mātā pitā ca teti tava mātā ca pitā ca.",
  "atk-s0507a0:1835_4": "Anukampassūti anuggaṇha anudayaṃ karohi.",
  "atk-s0507a0:1835_5": "Anvādisāhīti ādisa.",
  "atk-s0507a0:1835_6": "Noti amhākaṃ.",
  "atk-s0507a0:1835_7": "Tava dinnenāti tayā dinnena.",
  "atk-s0507a0:1836_0": "Taṃ sutvā thero yathā paṭipajji, taṃ dassetuṃ –",
  "atk-s0507a0:1837_0": "416.",
  "atk-s0507a0:1838_0": "“Thero caritvā piṇḍāya, bhikkhū aññe ca dvādasa;",
  "atk-s0507a0:1839_0": "Ekajjhaṃ sannipatiṃsu, bhattavissaggakāraṇā.",
  "atk-s0507a0:1840_0": "417.",
  "atk-s0507a0:1841_0": "“Thero sabbeva te āha, yathāladdhaṃ dadātha me;",
  "atk-s0507a0:1842_0": "Saṅghabhattaṃ karissāmi, anukampāya ñātinaṃ.",
  "atk-s0507a0:1843_0": "418.",
  "atk-s0507a0:1844_0": "“Niyyādayiṃsu therassa, thero saṅghaṃ nimantayi;",
  "atk-s0507a0:1845_0": "Datvā anvādisi thero, mātu pitu ca bhātuno;",
  "atk-s0507a0:1846_0": "‘Idaṃ me ñātīnaṃ hotu, sukhitā hontu ñātayo’.",
  "atk-s0507a0:1847_0": "419.",
  "atk-s0507a0:1848_0": "“Samanantarānuddiṭṭhe, bhojanaṃ udapajjatha;",
  "atk-s0507a0:1849_0": "Suciṃ paṇītaṃ sampannaṃ, anekarasabyañjanaṃ.",
  "atk-s0507a0:1850_0": "420.",
  "atk-s0507a0:1851_0": "“Tato uddassayī bhātā, vaṇṇavā balavā sukhī;",
  "atk-s0507a0:1852_0": "Pahūtaṃ bhojanaṃ bhante, passa naggāmhase mayaṃ;",
  "atk-s0507a0:1853_0": "Tathā bhante parakkama, yathā vatthaṃ labhāmase.",
  "atk-s0507a0:1854_0": "421.",
  "atk-s0507a0:1855_0": "“Thero saṅkārakūṭamhā, uccinitvāna nantake;",
  "atk-s0507a0:1856_0": "Pilotikaṃ paṭaṃ katvā, saṅghe cātuddise adā.",
  "atk-s0507a0:1857_0": "422.",
  "atk-s0507a0:1858_0": "“Datvā anvādisī thero, mātu pitu ca bhātuno;",
  "atk-s0507a0:1859_0": "‘Idaṃ me ñātīnaṃ hotu, sukhitā hontu ñātayo’.",
  "atk-s0507a0:1860_0": "423.",
  "atk-s0507a0:1861_0": "“Samanantarānuddiṭṭhe, vatthāni udapajjisuṃ;",
  "atk-s0507a0:1862_0": "Tato suvatthavasano, therassa dassayītumaṃ.",
  "atk-s0507a0:1863_0": "424.",
  "atk-s0507a0:1864_0": "“Yāvatā nandarājassa, vijitasmiṃ paṭicchadā;",
  "atk-s0507a0:1865_0": "Tato bahutarā bhante, vatthānacchādanāni no.",
  "atk-s0507a0:1866_0": "425.",
  "atk-s0507a0:1867_0": "“Koseyyakambalīyāni, khomakappāsikāni ca;",
  "atk-s0507a0:1868_0": "Vipulā ca mahagghā ca, tepākāsevalambare.",
  "atk-s0507a0:1869_0": "426.",
  "atk-s0507a0:1870_0": "“Te mayaṃ paridahāma, yaṃ yañhi manaso piyaṃ;",
  "atk-s0507a0:1871_0": "Tathā bhante parakkama, yathā gehaṃ labhāmase.",
  "atk-s0507a0:1872_0": "427.",
  "atk-s0507a0:1873_0": "“Thero paṇṇakuṭiṃ katvā, saṅghe cātuddise adā;",
  "atk-s0507a0:1874_0": "Datvā ca anvādisī thero, mātu pitu ca bhātuno;",
  "atk-s0507a0:1875_0": "‘Idaṃ me ñātīnaṃ hotu, sukhitā hontu ñātayo’.",
  "atk-s0507a0:1876_0": "428.",
  "atk-s0507a0:1877_0": "“Samanantarānuddiṭṭhe, gharāni udapajjisuṃ;",
  "atk-s0507a0:1878_0": "Kūṭāgāranivesanā, vibhattā bhāgaso mitā.",
  "atk-s0507a0:1879_0": "429.",
  "atk-s0507a0:1880_0": "“Na manussesu īdisā, yādisā no gharā idha;",
  "atk-s0507a0:1881_0": "Api dibbesu yādisā, tādisā no gharā idha.",
  "atk-s0507a0:1882_0": "430.",
  "atk-s0507a0:1883_0": "“Daddallamānā ābhenti, samantā caturo disā;",
  "atk-s0507a0:1884_0": "Tathā bhante parakkama, yathā pānīyaṃ labhāmase.",
  "atk-s0507a0:1885_0": "431.",
  "atk-s0507a0:1886_0": "“Thero karaṇaṃ pūretvā, saṅghe cātuddise adā;",
  "atk-s0507a0:1887_0": "Datvā anvādisī thero, mātu pitu ca bhātuno;",
  "atk-s0507a0:1888_0": "‘Idaṃ me ñātīnaṃ hotu, sukhitā hontu ñātayo’.",
  "atk-s0507a0:1889_0": "432.",
  "atk-s0507a0:1890_0": "“Samanantarānuddiṭṭhe, pānīyaṃ udapajjatha;",
  "atk-s0507a0:1891_0": "Gambhīrā caturassā ca, pokkharañño sunimmitā.",
  "atk-s0507a0:1892_0": "433.",
  "atk-s0507a0:1893_0": "“Sītodikā suppatitthā, sītā appaṭigandhiyā;",
  "atk-s0507a0:1894_0": "Padumuppalasañchannā, vārikiñjakkhapūritā.",
  "atk-s0507a0:1895_0": "434.",
  "atk-s0507a0:1896_0": "“Tattha nhatvā pivitvā ca, therassa paṭidassayuṃ;",
  "atk-s0507a0:1897_0": "Pahūtaṃ pānīyaṃ bhante, pādā dukkhā phalanti no.",
  "atk-s0507a0:1898_0": "435.",
  "atk-s0507a0:1899_0": "“Āhiṇḍamānā khañjāma, sakkhare kusakaṇṭake;",
  "atk-s0507a0:1900_0": "Tathā bhante parakkama, yathā yānaṃ labhāmase.",
  "atk-s0507a0:1901_0": "436.",
  "atk-s0507a0:1902_0": "“Thero sipāṭikaṃ laddhā, saṅghe cātuddise adā;",
  "atk-s0507a0:1903_0": "Datvā anvādisī thero, mātu pitu ca bhātuno;",
  "atk-s0507a0:1904_0": "‘Idaṃ me ñātīnaṃ hotu, sukhitā hontu ñātayo’.",
  "atk-s0507a0:1905_0": "437.",
  "atk-s0507a0:1906_0": "“Samanantarānuddiṭṭhe, petā rathena māgamuṃ;",
  "atk-s0507a0:1907_0": "Anukampitamha bhadante, bhattenacchādanena ca.",
  "atk-s0507a0:1908_0": "438.",
  "atk-s0507a0:1909_0": "“Gharena pānīyadānena, yānadānena cūbhayaṃ;",
  "atk-s0507a0:1910_0": "Muniṃ kāruṇikaṃ loke, bhante vanditumāgatā”ti. – gāthāyo āhaṃsu;",
  "atk-s0507a0:1911_0": "416- 7.",
  "atk-s0507a0:1911_1": "Tattha thero caritvā piṇḍāyāti thero piṇḍāpātacārikāya caritvā.",
  "atk-s0507a0:1911_2": "Bhikkhū aññe ca dvādasāti therena saha vasantā aññe ca dvādasa bhikkhū ekajjhaṃ ekato sannipatiṃsu.",
  "atk-s0507a0:1911_3": "Kasmāti ce?",
  "atk-s0507a0:1911_4": "Bhattavissaggakāraṇāti bhattakiccakāraṇā bhuñjananimittaṃ.",
  "atk-s0507a0:1911_5": "Teti te bhikkhū.",
  "atk-s0507a0:1911_6": "Yathāladdhanti yaṃ yaṃ laddhaṃ.",
  "atk-s0507a0:1911_7": "Dadāthāti detha.",
  "atk-s0507a0:1912_0": "418.",
  "atk-s0507a0:1912_1": "Niyyādayiṃsūti adaṃsu.",
  "atk-s0507a0:1912_2": "Saṅghaṃ nimantayīti te eva dvādasa bhikkhū saṅghuddesavasena taṃ bhattaṃ dātuṃ nimantesi.",
  "atk-s0507a0:1912_3": "Anvādisīti ādisi.",
  "atk-s0507a0:1912_4": "Tattha yesaṃ anvādisi,",
  "atk-s0507a0:1912_5": "te dassetuṃ “mātu pitu ca bhātuno,",
  "atk-s0507a0:1912_6": "idaṃ me ñātīnaṃ hotu,",
  "atk-s0507a0:1912_7": "sukhitā hontu ñātayo”ti vuttaṃ.",
  "atk-s0507a0:1913_0": "419.",
  "atk-s0507a0:1913_1": "Samanantarānuddiṭṭheti uddiṭṭhasamanantarameva.",
  "atk-s0507a0:1913_2": "Bhojanaṃ udapajjathāti tesaṃ petānaṃ bhojanaṃ uppajji.",
  "atk-s0507a0:1913_3": "Kīdisanti āha “suci”ntiādi.",
  "atk-s0507a0:1913_4": "Tattha anekarasabyañjananti nānārasehi byañjanehi yuttaṃ,",
  "atk-s0507a0:1913_5": "atha vā anekarasaṃ anekabyañjanañca.",
  "atk-s0507a0:1913_6": "Tatoti bhojanalābhato pacchā.",
  "atk-s0507a0:1914_0": "420.",
  "atk-s0507a0:1914_1": "Uddassayī bhātāti bhātikabhūto peto therassa attānaṃ dassesi.",
  "atk-s0507a0:1914_2": "Vaṇṇavā balavā sukhīti tena bhojanalābhena tāvadeva rūpasampanno balasampanno sukhitova hutvā.",
  "atk-s0507a0:1914_3": "Pahūtaṃ bhojanaṃ, bhanteti, bhante,",
  "atk-s0507a0:1914_4": "tava dānānubhāvena pahūtaṃ anappakaṃ bhojanaṃ amhehi laddhaṃ.",
  "atk-s0507a0:1914_5": "Passa naggāmhaseti olokehi,",
  "atk-s0507a0:1914_6": "naggikā pana amha,",
  "atk-s0507a0:1914_7": "tasmā tathā, bhante,",
  "atk-s0507a0:1914_8": "parakkama payogaṃ karohi.",
  "atk-s0507a0:1914_9": "Yathā vatthaṃ labhāmaseti yena pakārena yādisena payogena sabbeva mayaṃ vatthāni labheyyāma,",
  "atk-s0507a0:1914_10": "tathā vāyamathāti attho.",
  "atk-s0507a0:1915_0": "421.",
  "atk-s0507a0:1915_1": "Saṅkārakūṭamhāti tattha tattha saṅkāraṭṭhānato.",
  "atk-s0507a0:1915_2": "Uccinitvānāti gavesanavasena gahetvā.",
  "atk-s0507a0:1915_3": "Nantaketi chinnapariyante chaḍḍitadussakhaṇḍe.",
  "atk-s0507a0:1915_4": "Te pana yasmā khaṇḍabhūtā pilotikā nāma honti,",
  "atk-s0507a0:1915_5": "tāhi ca thero cīvaraṃ katvā saṅghassa adāsi,",
  "atk-s0507a0:1915_6": "tasmā āha “pilotikaṃ paṭaṃ katvā,",
  "atk-s0507a0:1915_7": "saṅghe cātuddise adā”ti.",
  "atk-s0507a0:1915_8": "Tattha saṅghe cātuddise adāti catūhipi disāhi āgatabhikkhusaṅghassa adāsi.",
  "atk-s0507a0:1915_9": "Sampadānatthe hi idaṃ bhummavacanaṃ.",
  "atk-s0507a0:1916_0": "423- 4.",
  "atk-s0507a0:1916_1": "Suvatthavasanoti sundaravatthavasano.",
  "atk-s0507a0:1916_2": "Therassa dassayītumanti therassa attānaṃ dassayi dassesi,",
  "atk-s0507a0:1916_3": "pākaṭo ahosi.",
  "atk-s0507a0:1916_4": "Paṭicchādayati etthāti paṭicchadā.",
  "atk-s0507a0:1917_0": "428- 9.",
  "atk-s0507a0:1917_1": "Kūṭāgāranivesanāti kūṭāgārabhūtā tadaññanivesanasaṅkhātā ca gharā.",
  "atk-s0507a0:1917_2": "Liṅgavipallāsavasena hetaṃ vuttaṃ.",
  "atk-s0507a0:1917_3": "Vibhattāti samacaturassaāyatavaṭṭasaṇṭhānādivasena vibhattā.",
  "atk-s0507a0:1917_4": "Bhāgaso mitāti bhāgena paricchinnā.",
  "atk-s0507a0:1917_5": "Noti amhākaṃ.",
  "atk-s0507a0:1917_6": "Idhāti imasmiṃ petaloke.",
  "atk-s0507a0:1917_7": "Api dibbesūti apīti nipātamattaṃ,",
  "atk-s0507a0:1917_8": "devalokesūti attho.",
  "atk-s0507a0:1918_0": "431.",
  "atk-s0507a0:1918_1": "Karaṇanti dhamakaraṇaṃ.",
  "atk-s0507a0:1918_2": "Pūretvāti udakassa pūretvā.",
  "atk-s0507a0:1918_3": "Vārikiñjakkhapūritāti tattha tattha vārimatthake padumuppalādīnaṃ kesarabhārehi sañchāditavasena pūritā.",
  "atk-s0507a0:1918_4": "Phalantīti pupphanti,",
  "atk-s0507a0:1918_5": "paṇhikapariyantādīsu vidālentīti attho.",
  "atk-s0507a0:1919_0": "435- 6.",
  "atk-s0507a0:1919_1": "Āhiṇḍamānāti vicaramānā.",
  "atk-s0507a0:1919_2": "Khañjāmāti khañjanavasena gacchāma.",
  "atk-s0507a0:1919_3": "Sakkhare kusakaṇṭaketi sakkharavati kusakaṇṭakavati ca bhūmibhāge,",
  "atk-s0507a0:1919_4": "sakkhare kusakaṇṭake ca akkamantāti attho.",
  "atk-s0507a0:1919_5": "Yānanti rathavayhādikaṃ yaṃkiñci yānaṃ.",
  "atk-s0507a0:1919_6": "Sipāṭikanti ekapaṭalaupāhanaṃ.",
  "atk-s0507a0:1920_0": "437- 8.",
  "atk-s0507a0:1920_1": "Rathena māgamunti makāro padasandhikaro,",
  "atk-s0507a0:1920_2": "rathena āgamaṃsu.",
  "atk-s0507a0:1920_3": "Ubhayanti ubhayena dānena,",
  "atk-s0507a0:1920_4": "yānadānena ceva bhattādicatupaccayadānena ca.",
  "atk-s0507a0:1920_5": "Pānīyadānena hettha bhesajjadānampi saṅgahitaṃ.",
  "atk-s0507a0:1920_6": "Sesaṃ heṭṭhā vuttanayattā uttānamevāti.",
  "atk-s0507a0:1921_0": "Thero taṃ pavattiṃ bhagavato ārocesi.",
  "atk-s0507a0:1921_1": "Bhagavā tamatthaṃ aṭṭhuppattiṃ katvā “yathā ime etarahi,",
  "atk-s0507a0:1921_2": "evaṃ tvampi ito anantarātīte attabhāve peto hutvā mahādukkhaṃ anubhavī”ti vatvā therena yācito suttapetavatthuṃ",
  "atk-s0507a0:1921_3": "kathetvā sampattaparisāya dhammaṃ desesi.",
  "atk-s0507a0:1921_4": "Taṃ sutvā mahājano sañjātasaṃvego dānasīlādipuññakammanirato ahosīti.",
  "atk-s0507a0:1922_0": "Sāṇavāsittherapetavatthuvaṇṇanā niṭṭhitā.",
  "atk-s0507a0:1923_0": "3. Rathakārapetivatthuvaṇṇanā",
  "atk-s0507a0:1924_0": "Veḷuriyathambhaṃ ruciraṃ pabhassaranti idaṃ satthari sāvatthiyaṃ viharante aññataraṃ petiṃ ārabbha vuttaṃ.",
  "atk-s0507a0:1924_1": "Atīte kira kassapassa bhagavato kāle aññatarā itthī sīlācārasampannā kalyāṇamittasannissayena sāsane",
  "atk-s0507a0:1924_2": "abhippasannā suvibhattavicitrabhittithambhasopānabhūmitalaṃ ativiya dassanīyaṃ ekaṃ āvāsaṃ katvā tattha",
  "atk-s0507a0:1924_3": "bhikkhū nisīdāpetvā paṇītena āhārena parivisitvā bhikkhusaṅghassa niyyādesi.",
  "atk-s0507a0:1924_4": "Sā aparena samayena kālaṃ katvā aññassa pāpakammassa vasena himavati pabbatarāje rathakāradahaṃ nissāya vimānapetī hutvā nibbatti.",
  "atk-s0507a0:1924_5": "Tassā saṅghassa āvāsadānapuññānubhāvena sabbaratanamayaṃ uḷāraṃ ativiya samantato pāsādikaṃ manoharaṃ",
  "atk-s0507a0:1924_6": "ramaṇīyaṃ pokkharaṇiyaṃ nandanavanasadisaṃ upasobhitaṃ vimānaṃ nibbatti,",
  "atk-s0507a0:1924_7": "sayañca suvaṇṇavaṇṇā abhirūpā dassanīyā pāsādikā ahosi.",
  "atk-s0507a0:1925_0": "Sā tattha purisehi vināva dibbasampattiṃ anubhavantī viharati.",
  "atk-s0507a0:1925_1": "Tassā tattha dīgharattaṃ nippurisāya vasantiyā anabhirati uppannā.",
  "atk-s0507a0:1925_2": "Sā ukkaṇṭhitā hutvā “attheso upāyo”ti cintetvā dibbāni ambapakkāni nadiyaṃ pakkhipati.",
  "atk-s0507a0:1925_3": "Sabbaṃ kaṇṇamuṇḍapetivatthusmiṃ āgatanayeneva veditabbaṃ.",
  "atk-s0507a0:1925_4": "Idha pana bārāṇasivāsī eko māṇavo gaṅgāya tesu ekaṃ ambaphalaṃ disvā tassa pabhavaṃ gavesanto anukkamena",
  "atk-s0507a0:1925_5": "taṃ ṭhānaṃ gantvā nadiṃ disvā tadanusārena tassā vasanaṭṭhānaṃ gato.",
  "atk-s0507a0:1925_6": "Sā taṃ disvā attano vasanaṭṭhānaṃ netvā paṭisanthāraṃ karontī nisīdi.",
  "atk-s0507a0:1925_7": "So tassā vasanaṭṭhānasampattiṃ disvā pucchanto –",
  "atk-s0507a0:1926_0": "439.",
  "atk-s0507a0:1927_0": "“Veḷuriyathambhaṃ ruciraṃ pabhassaraṃ, vimānamāruyha anekacittaṃ;",
  "atk-s0507a0:1928_0": "Tatthacchasi devi mahānubhāve, pathaddhani pannaraseva cando.",
  "atk-s0507a0:1929_0": "440.",
  "atk-s0507a0:1930_0": "“Vaṇṇo ca te kanakassa sannibho, uttattarūpo bhusa dassaneyyo;",
  "atk-s0507a0:1931_0": "Pallaṅkaseṭṭhe atule nisinnā, ekā tuvaṃ natthi ca tuyha sāmiko.",
  "atk-s0507a0:1932_0": "441.",
  "atk-s0507a0:1933_0": "“Imā ca te pokkharaṇī samantā, pahūtamalyā bahupuṇḍarīkā;",
  "atk-s0507a0:1934_0": "Suvaṇṇacuṇṇehi samantamotthatā, na tattha paṅko paṇako ca vijjati.",
  "atk-s0507a0:1935_0": "442.",
  "atk-s0507a0:1936_0": "“Haṃsā cime dassanīyā manoramā, udakasmimanupariyanti sabbadā;",
  "atk-s0507a0:1937_0": "Samayya vaggūpanadanti sabbe, bindussarā dundubhīnaṃva ghoso.",
  "atk-s0507a0:1938_0": "443.",
  "atk-s0507a0:1939_0": "“Daddallamānā yasasā yasassinī, nāvāya ca tvaṃ avalamba tiṭṭhasi;",
  "atk-s0507a0:1940_0": "Āḷārapamhe hasite piyaṃvade, sabbaṅgakalyāṇi bhusaṃ virocasi.",
  "atk-s0507a0:1941_0": "444.",
  "atk-s0507a0:1942_0": "“Idaṃ vimānaṃ virajaṃ same ṭhitaṃ, uyyānavantaṃ ratinandivaḍḍhanaṃ;",
  "atk-s0507a0:1943_0": "Icchāmahaṃ nāri anomadassane, tayā saha nandane idha moditu”nti. –",
  "atk-s0507a0:1944_0": "Imā gāthā abhāsi.",
  "atk-s0507a0:1945_0": "439.",
  "atk-s0507a0:1945_1": "Tattha tatthāti tasmiṃ vimāne.",
  "atk-s0507a0:1945_2": "Acchasīti icchiticchitakāle nisīdasi.",
  "atk-s0507a0:1945_3": "Devīti taṃ ālapati.",
  "atk-s0507a0:1945_4": "Mahānubhāveti mahatā dibbānubhāvena samannāgate.",
  "atk-s0507a0:1945_5": "Pathaddhanīti attano pathabhūte addhani,",
  "atk-s0507a0:1945_6": "gaganatalamaggeti attho.",
  "atk-s0507a0:1945_7": "Pannaraseva candoti puṇṇamāsiyaṃ paripuṇṇamaṇḍalo cando viya vijjotamānāti attho.",
  "atk-s0507a0:1946_0": "440.",
  "atk-s0507a0:1946_1": "Vaṇṇo ca te kanakassa sannibhoti tava vaṇṇo ca uttattasiṅgīsuvaṇṇena sadiso ativiya manoharo.",
  "atk-s0507a0:1946_2": "Tenāha “uttattarūpo bhusa dassaneyyo”ti.",
  "atk-s0507a0:1946_3": "Atuleti mahārahe.",
  "atk-s0507a0:1946_4": "Atuleti vā devatāya ālapanaṃ,",
  "atk-s0507a0:1946_5": "asadisarūpeti attho.",
  "atk-s0507a0:1946_6": "Natthi ca tuyha sāmikoti tuyhaṃ sāmiko ca natthi.",
  "atk-s0507a0:1947_0": "441.",
  "atk-s0507a0:1947_1": "Pahūtamalyāti kamalakuvalayādibahuvidhakusumavatiyo.",
  "atk-s0507a0:1947_2": "Suvaṇṇacuṇṇehīti suvaṇṇavālukāhi.",
  "atk-s0507a0:1947_3": "Samantamotthatāti samantato okiṇṇā.",
  "atk-s0507a0:1947_4": "Tatthāti tāsu pokkharaṇīsu.",
  "atk-s0507a0:1947_5": "Paṅko paṇako cāti kaddamo vā udakapicchillo vā na vijjati.",
  "atk-s0507a0:1948_0": "442.",
  "atk-s0507a0:1948_1": "Haṃsā cime dassanīyā manoramāti ime haṃsā ca dassanasukhā manoramā ca.",
  "atk-s0507a0:1948_2": "Anupariyantīti anuvicaranti.",
  "atk-s0507a0:1948_3": "Sabbadāti sabbesu utūsu.",
  "atk-s0507a0:1948_4": "Samayyāti saṅgamma.",
  "atk-s0507a0:1948_5": "Vaggūti madhuraṃ.",
  "atk-s0507a0:1948_6": "Upanadantīti vikūjanti.",
  "atk-s0507a0:1948_7": "Bindussarāti avisaṭassarā sampiṇḍitassarā.",
  "atk-s0507a0:1948_8": "Dundubhīnaṃva ghosoti vaggubindussarabhāvena dundubhīnaṃ viya tava pokkharaṇiyaṃ haṃsānaṃ ghosoti attho.",
  "atk-s0507a0:1949_0": "443.",
  "atk-s0507a0:1949_1": "Daddallamānāti ativiya abhijalantī.",
  "atk-s0507a0:1949_2": "Yasasāti deviddhiyā.",
  "atk-s0507a0:1949_3": "Nāvāyāti doṇiyaṃ.",
  "atk-s0507a0:1949_4": "Pokkharaṇiyañhi paduminiyaṃ suvaṇṇanāvāya mahārahe pallaṅke nisīditvā udakakīḷaṃ kīḷantiṃ petiṃ disvā evamāha.",
  "atk-s0507a0:1949_5": "Avalambāti avalambitvā apassenaṃ apassāya.",
  "atk-s0507a0:1949_6": "Tiṭṭhasīti idaṃ ṭhānasaddassa gatinivatti atthattā gatiyā paṭikkhepavacanaṃ.",
  "atk-s0507a0:1949_7": "“Nisajjasī”ti vā pāṭho,",
  "atk-s0507a0:1949_8": "nisīdasiccevassa attho daṭṭhabbo.",
  "atk-s0507a0:1949_9": "Āḷārapamheti vellitadīghanīlapakhume.",
  "atk-s0507a0:1949_10": "Hasiteti hasitamahāhasitamukhe.",
  "atk-s0507a0:1949_11": "Piyaṃvadeti piyabhāṇinī.",
  "atk-s0507a0:1949_12": "Sabbaṅgakalyāṇīti sabbehi aṅgehi sundare,",
  "atk-s0507a0:1949_13": "sobhanasabbaṅgapaccaṅgīti attho.",
  "atk-s0507a0:1949_14": "Virocasīti virājesi.",
  "atk-s0507a0:1950_0": "444.",
  "atk-s0507a0:1950_1": "Virajanti vigatarajaṃ niddosaṃ.",
  "atk-s0507a0:1950_2": "Same ṭhitanti same bhūmibhāge ṭhitaṃ,",
  "atk-s0507a0:1950_3": "caturassasobhitatāya vā samabhāge ṭhitaṃ,",
  "atk-s0507a0:1950_4": "samantabhaddakanti attho.",
  "atk-s0507a0:1950_5": "Uyyānavantanti nandanavanasahitaṃ.",
  "atk-s0507a0:1950_6": "Ratinandivaḍḍhananti ratiñca nandiñca vaḍḍhetīti ratinandivaḍḍhanaṃ,",
  "atk-s0507a0:1950_7": "sukhassa ca pītiyā ca saṃvaḍḍhananti attho.",
  "atk-s0507a0:1950_8": "Nārīti tassā ālapanaṃ.",
  "atk-s0507a0:1950_9": "Anomadassaneti paripuṇṇaaṅgapaccaṅgatāya aninditadassane.",
  "atk-s0507a0:1950_10": "Nandaneti nandanakare.",
  "atk-s0507a0:1950_11": "Idhāti nandanavane,",
  "atk-s0507a0:1950_12": "vimāne vā.",
  "atk-s0507a0:1950_13": "Moditunti abhiramituṃ icchāmīti yojanā.",
  "atk-s0507a0:1951_0": "Evaṃ tena māṇavena vutte sā vimānapetidevatā tassa paṭivacanaṃ dentī –",
  "atk-s0507a0:1952_0": "445.",
  "atk-s0507a0:1953_0": "“Karohi kammaṃ idha vedanīyaṃ, cittañca te idha nihitaṃ bhavatu;",
  "atk-s0507a0:1954_0": "Katvāna kammaṃ idha vedanīyaṃ, evaṃ mamaṃ lacchasi kāmakāmini”nti. –",
  "atk-s0507a0:1955_0": "Gāthamāha.",
  "atk-s0507a0:1955_1": "Tattha karohi kammaṃ idha vedanīyanti idha imasmiṃ dibbaṭṭhāne vipaccanakaṃ vipākadāyakaṃ kusalakammaṃ karohi pasaveyyāsi.",
  "atk-s0507a0:1955_2": "Idha nihitanti idhūpanītaṃ,",
  "atk-s0507a0:1955_3": "“idha ninna”nti vā pāṭho,",
  "atk-s0507a0:1955_4": "imasmiṃ ṭhāne ninnaṃ poṇaṃ pabbhāraṃ tava cittaṃ bhavatu hotu.",
  "atk-s0507a0:1955_5": "Mamanti maṃ.",
  "atk-s0507a0:1955_6": "Lacchasīti labhissasi.",
  "atk-s0507a0:1956_0": "So māṇavo tassā vimānapetiyā vacanaṃ sutvā tato manussapathaṃ gato tattha cittaṃ paṇidhāya tajjaṃ puññakammaṃ",
  "atk-s0507a0:1956_1": "katvā nacirasseva kālaṃ katvā tattha nibbatti tassā petiyā sahabyataṃ.",
  "atk-s0507a0:1956_2": "Tamatthaṃ pakāsentā saṅgītikārā –",
  "atk-s0507a0:1957_0": "446.",
  "atk-s0507a0:1958_0": "“Sādhūti so tassā paṭissuṇitvā,",
  "atk-s0507a0:1959_0": "Akāsi kammaṃ tahiṃ vedanīyaṃ;",
  "atk-s0507a0:1960_0": "Katvāna kammaṃ tahiṃ vedanīyaṃ,",
  "atk-s0507a0:1961_0": "Upapajji so māṇavo tassā sahabyata”nti. –",
  "atk-s0507a0:1962_0": "Osānagāthamāhaṃsu.",
  "atk-s0507a0:1962_1": "Tattha sādhūti sampaṭicchane nipāto.",
  "atk-s0507a0:1962_2": "Tassāti tassā vimānapetiyā.",
  "atk-s0507a0:1962_3": "Paṭissuṇitvāti tassā vacanaṃ sampaṭicchitvā.",
  "atk-s0507a0:1962_4": "Tahiṃ vedanīyanti tasmiṃ vimāne tāya saddhiṃ veditabbasukhavipākaṃ kusalakammaṃ.",
  "atk-s0507a0:1962_5": "Sahabyatanti sahabhāvaṃ.",
  "atk-s0507a0:1962_6": "So māṇavo tassā sahabyataṃ upapajjīti yojanā.",
  "atk-s0507a0:1962_7": "Sesaṃ uttānameva.",
  "atk-s0507a0:1963_0": "Evaṃ tesu tattha cirakālaṃ dibbasampattiṃ anubhavantesu puriso kammassa parikkhayena kālamakāsi,",
  "atk-s0507a0:1963_1": "itthī pana attano puññakammassa khettaṅgatabhāvena ekaṃ buddhantaraṃ tattha paripuṇṇaṃ katvā vasi.",
  "atk-s0507a0:1963_2": "Atha amhākaṃ bhagavati loke uppajjitvā pavattitavaradhammacakke anukkamena jetavane viharante āyasmā",
  "atk-s0507a0:1963_3": "mahāmoggallāno ekadivasaṃ pabbatacārikaṃ caramāno taṃ vimānañca vimānapetiñca disvā “veḷuriyathambhaṃ",
  "atk-s0507a0:1963_4": "ruciraṃ pabhassara”ntiādikāhi gāthāhi pucchi.",
  "atk-s0507a0:1963_5": "Sā cassa ādito paṭṭhāya sabbaṃ attano pavattiṃ ārocesi.",
  "atk-s0507a0:1963_6": "Taṃ sutvā thero sāvatthiṃ āgantvā bhagavato ārocesi.",
  "atk-s0507a0:1963_7": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0507a0:1963_8": "Taṃ sutvā mahājano dānādipuññadhammanirato ahosīti.",
  "atk-s0507a0:1964_0": "Rathakārapetivatthuvaṇṇanā niṭṭhitā.",
  "atk-s0507a0:1965_0": "4. Bhusapetavatthuvaṇṇanā",
  "atk-s0507a0:1966_0": "Bhusāni eko sāliṃ punāparoti idaṃ satthari sāvatthiyaṃ viharante cattāro pete ārabbha vuttaṃ.",
  "atk-s0507a0:1966_1": "Sāvatthiyā kira avidūre aññatarasmiṃ gāmake eko kūṭavāṇijo kūṭamānādīhi jīvikaṃ kappesi.",
  "atk-s0507a0:1966_2": "So sālipalāpe gahetvā tambamattikāya paribhāvetvā garutare katvā rattasālihi saddhiṃ missetvā vikkiṇi.",
  "atk-s0507a0:1966_3": "Tassa putto “gharaṃ āgatānaṃ mama mittasuhajjānaṃ sammānaṃ na karotī”ti kupito yugacammaṃ gahetvā mātusīse pahāramadāsi.",
  "atk-s0507a0:1966_4": "Tassa suṇisā sabbesaṃ atthāya ṭhapitamaṃsaṃ corikāya khāditvā puna tehi anuyuñjiyamānā “sace mayā taṃ maṃsaṃ khāditaṃ,",
  "atk-s0507a0:1966_5": "bhave bhave attano piṭṭhimaṃsaṃ kantitvā khādeyya”nti sapathamakāsi.",
  "atk-s0507a0:1966_6": "Bhariyā panassa kiñcideva upakaraṇaṃ yācantānaṃ “natthī”ti vatvā tehi nippīḷiyamānā “sace santaṃ natthīti vadāmi,",
  "atk-s0507a0:1966_7": "jātajātaṭṭhāne gūthabhakkhā bhaveyya”nti musāvādena sapathamakāsi.",
  "atk-s0507a0:1967_0": "Te cattāropi janā aparena samayena kālaṃ katvā viñjhāṭaviyaṃ petā hutvā nibbattiṃsu.",
  "atk-s0507a0:1967_1": "Tattha kūṭavāṇijo kammaphalena pajjalantaṃ bhusaṃ ubhohi hatthehi gahetvā attano matthake ākiritvā mahādukkhaṃ anubhavati,",
  "atk-s0507a0:1967_2": "tassa putto ayomayehi muggarehi sayameva attano sīsaṃ bhinditvā anappakaṃ dukkhaṃ paccanubhoti.",
  "atk-s0507a0:1967_3": "Tassa suṇisā kammaphalena sunisitehi ativiya vipulāyatehi nakhehi attano piṭṭhimaṃsāni kantitvā khādantī aparimitaṃ dukkhaṃ anubhavati,",
  "atk-s0507a0:1967_4": "tassa bhariyāya sugandhaṃ suvisuddhaṃ apagatakāḷakaṃ sālibhattaṃ upanītamattameva nānāvidhakimikulākulaṃ paramaduggandhajegucchaṃ gūthaṃ sampajjati,",
  "atk-s0507a0:1967_5": "taṃ sā ubhohi hatthehi pariggahetvā bhuñjantī mahādukkhaṃ paṭisaṃvedeti.",
  "atk-s0507a0:1968_0": "Evaṃ tesu catūsu janesu petesu nibbattitvā mahādukkhaṃ anubhavantesu āyasmā mahāmoggalāno pabbatacārikaṃ caranto ekadivasaṃ taṃ ṭhānaṃ gato.",
  "atk-s0507a0:1968_1": "Te pete disvā –",
  "atk-s0507a0:1969_0": "447.",
  "atk-s0507a0:1970_0": "“Bhusāni eko sāliṃ punāparo, ayañca nārī sakamaṃsalohitaṃ;",
  "atk-s0507a0:1971_0": "Tuvañca gūthaṃ asuciṃ akantaṃ, paribhuñjasi kissa ayaṃ vipāko”ti. –",
  "atk-s0507a0:1972_0": "Imāya gāthāya tehi katakammaṃ pucchi.",
  "atk-s0507a0:1972_1": "Tattha bhusānīti palāpāni.",
  "atk-s0507a0:1972_2": "Ekoti ekako.",
  "atk-s0507a0:1972_3": "Sālinti sālino.",
  "atk-s0507a0:1972_4": "Sāmiatthe hetaṃ upayogavacanaṃ,",
  "atk-s0507a0:1972_5": "sālino palāpāni pajjalantāni attano sīse avakiratīti adhippāyo.",
  "atk-s0507a0:1972_6": "Punāparoti puna aparo.",
  "atk-s0507a0:1972_7": "Yo hi so mātusīsaṃ pahari,",
  "atk-s0507a0:1972_8": "so ayomuggarehi attano sīsaṃ paharitvā sīsabhedaṃ pāpuṇāti,",
  "atk-s0507a0:1972_9": "taṃ sandhāya vadati.",
  "atk-s0507a0:1972_10": "Sakamaṃsalohitanti attano piṭṭhimaṃsaṃ lohitañca paribhuñjatīti yojanā.",
  "atk-s0507a0:1972_11": "Akantanti amanāpaṃ jegucchaṃ.",
  "atk-s0507a0:1972_12": "Kissa ayaṃ vipākoti katamassa pāpakammassa idaṃ phalaṃ,",
  "atk-s0507a0:1972_13": "yaṃ idāni tumhehi paccanubhavīyatīti attho.",
  "atk-s0507a0:1973_0": "Evaṃ therena tehi katakamme pucchite kūṭavāṇijassa bhariyā sabbehi tehi katakammaṃ ācikkhantī –",
  "atk-s0507a0:1974_0": "448.",
  "atk-s0507a0:1975_0": "“Ayaṃ pure mātaraṃ hiṃsati, ayaṃ pana kūṭavāṇijo;",
  "atk-s0507a0:1976_0": "Ayaṃ maṃsāni khāditvā, musāvādena vañceti.",
  "atk-s0507a0:1977_0": "449.",
  "atk-s0507a0:1978_0": "“Ahaṃ manussesu manussabhūtā, agārinī sabbakulassa issarā;",
  "atk-s0507a0:1979_0": "Santesu pariguhāmi, mā ca kiñci ito adaṃ.",
  "atk-s0507a0:1980_0": "450.",
  "atk-s0507a0:1981_0": "“Musāvādena chādemi, natthi etaṃ mama gehe;",
  "atk-s0507a0:1982_0": "Sace santaṃ niguhāmi, gūtho me hotu bhojanaṃ.",
  "atk-s0507a0:1983_0": "451.",
  "atk-s0507a0:1984_0": "“Tassa kammassa vipākena, musāvādassa cūbhayaṃ;",
  "atk-s0507a0:1985_0": "Sugandhaṃ sālino bhattaṃ, gūthaṃ me parivattati.",
  "atk-s0507a0:1986_0": "452.",
  "atk-s0507a0:1987_0": "“Avañjhāni ca kammāni, na hi kammaṃ vinassati;",
  "atk-s0507a0:1988_0": "Duggandhaṃ kiminaṃ mīḷhaṃ, bhuñjāmi ca pivāmi cā”ti. – gāthā abhāsi;",
  "atk-s0507a0:1989_0": "448.",
  "atk-s0507a0:1989_1": "Tattha ayanti puttaṃ dassenti vadati.",
  "atk-s0507a0:1989_2": "Hiṃsatīti thāmena paribādheti,",
  "atk-s0507a0:1989_3": "muggarena paharatīti attho.",
  "atk-s0507a0:1989_4": "Kūṭavāṇijoti khalavāṇijo,",
  "atk-s0507a0:1989_5": "vañcanāya vaṇijjakārakoti attho.",
  "atk-s0507a0:1989_6": "Maṃsāni khāditvāti parehi sādhāraṇamaṃsaṃ khāditvā “na khādāmī”ti musāvādena te vañceti.",
  "atk-s0507a0:1990_0": "449- 50.",
  "atk-s0507a0:1990_1": "Agārinīti gehasāminī.",
  "atk-s0507a0:1990_2": "Santesūti vijjamānesveva parehi yācitaupakaraṇesu.",
  "atk-s0507a0:1990_3": "Pariguhāmīti paṭicchādesiṃ.",
  "atk-s0507a0:1990_4": "Kālavipallāsena hetaṃ vuttaṃ.",
  "atk-s0507a0:1990_5": "Mā ca kiñci ito adanti ito mama santakato kiñcimattampi atthikassa parassa na adāsiṃ.",
  "atk-s0507a0:1990_6": "Chādemiti “natthi etaṃ mama gehe”ti musāvādena chādesiṃ.",
  "atk-s0507a0:1991_0": "451- 2.",
  "atk-s0507a0:1991_1": "Gūthaṃ me parivattatīti sugandhaṃ sālibhattaṃ mayhaṃ kammavasena gūthabhāvena parivattati pariṇamati.",
  "atk-s0507a0:1991_2": "Avañjhānīti amoghāni anipphalāni.",
  "atk-s0507a0:1991_3": "Na hi kammaṃ vinassatīti yathūpacitaṃ kammaṃ phalaṃ adatvā na hi vinassati.",
  "atk-s0507a0:1991_4": "Kiminanti kimivantaṃ sañjātakimikulaṃ.",
  "atk-s0507a0:1991_5": "Mīḷhanti gūthaṃ.",
  "atk-s0507a0:1991_6": "Sesaṃ heṭṭhā vuttanayattā uttānameva.",
  "atk-s0507a0:1992_0": "Evaṃ thero tassā petiyā vacanaṃ sutvā taṃ pavattiṃ bhagavato ārocesi.",
  "atk-s0507a0:1992_1": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0507a0:1992_2": "Sā desanā mahājanassa sātthikā ahosīti.",
  "atk-s0507a0:1993_0": "Bhusapetavatthuvaṇṇanā niṭṭhitā.",
  "atk-s0507a0:1994_0": "5. Kumārapetavatthuvaṇṇanā",
  "atk-s0507a0:1995_0": "Accherarūpaṃ sugatassa ñāṇanti idaṃ kumārapetavatthu.",
  "atk-s0507a0:1995_1": "Tassa kā uppatti?",
  "atk-s0507a0:1995_2": "Sāvatthiyaṃ kira bahū upāsakā dhammagaṇā hutvā nagare mahantaṃ maṇḍapaṃ kāretvā taṃ nānāvaṇṇehi vatthehi",
  "atk-s0507a0:1995_3": "alaṅkaritvā kālasseva satthāraṃ bhikkhusaṅghañca nimantetvā mahārahavarapaccattharaṇatthatesu āsanesu",
  "atk-s0507a0:1995_4": "buddhappamukhaṃ bhikkhusaṅghaṃ nisīdāpetvā gandhapupphādīhi pūjetvā mahādānaṃ pavattenti.",
  "atk-s0507a0:1995_5": "Taṃ disvā aññataro maccheramalapariyuṭṭhitacitto puriso taṃ sakkāraṃ asahamāno evamāha –",
  "atk-s0507a0:1995_6": "“varametaṃ sabbaṃ saṅkārakūṭe chaḍḍitaṃ,",
  "atk-s0507a0:1995_7": "na tveva imesaṃ muṇḍakānaṃ dinna”nti.",
  "atk-s0507a0:1995_8": "Taṃ sutvā upāsakā saṃviggamānasā “bhāriyaṃ vata iminā purisena pāpaṃ pasutaṃ,",
  "atk-s0507a0:1995_9": "yena evaṃ buddhappamukhe bhikkhusaṅghe aparaddha”nti tamatthaṃ tassa mātuyā ārocetvā “gaccha,",
  "atk-s0507a0:1995_10": "tvaṃ sasāvakasaṅghaṃ bhagavantaṃ khamāpehī”ti āhaṃsu.",
  "atk-s0507a0:1995_11": "Sā “sādhū”ti paṭissuṇitvā puttaṃ santajjentī saññāpetvā bhagavantaṃ bhikkhusaṅghañca upasaṅkamitvā puttena",
  "atk-s0507a0:1995_12": "kataaccayaṃ desentī khamāpetvā bhagavato bhikkhusaṅghassa ca sattāhaṃ yāgudānena pūjaṃ akāsi.",
  "atk-s0507a0:1995_13": "Tassā putto nacirasseva kālaṃ katvā kiliṭṭhakammūpajīviniyā gaṇikāya kucchiyaṃ nibbatti.",
  "atk-s0507a0:1995_14": "Sā ca naṃ jātamattaṃyeva “dārako”ti ñatvā susāne chaḍḍāpesi.",
  "atk-s0507a0:1995_15": "So tattha attano puññabaleneva gahitārakkho kenaci anupadduto mātu-",
  "atk-s0507a0:1995_16": "aṅke viya sukhaṃ supi.",
  "atk-s0507a0:1995_17": "Devatā tassa ārakkhaṃ gaṇhiṃsūti ca vadanti.",
  "atk-s0507a0:1996_0": "Atha bhagavā paccūsasamaye mahākaruṇāsamāpattito vuṭṭhāya buddhacakkhunā lokaṃ volokento taṃ dārakaṃ",
  "atk-s0507a0:1996_1": "sivathikāya chaḍḍitaṃ disvā sūriyuggamanavelāya sivathikaṃ agamāsi.",
  "atk-s0507a0:1996_2": "“Satthā idhāgato,",
  "atk-s0507a0:1996_3": "kāraṇenettha bhavitabba”nti mahājano sannipati.",
  "atk-s0507a0:1996_4": "Bhagavā sannipatitaparisāya “nāyaṃ dārako oññātabbo,",
  "atk-s0507a0:1996_5": "yadipi idāni susāne chaḍḍito anātho ṭhito,",
  "atk-s0507a0:1996_6": "āyatiṃ pana diṭṭheva dhamme abhisamparāyañca uḷārasampattiṃ paṭilabhissatī”ti vatvā tehi manussehi “kiṃ nu kho, bhante,",
  "atk-s0507a0:1996_7": "iminā purimajātiyaṃ kataṃ kamma”nti puṭṭho –",
  "atk-s0507a0:1997_0": "“Buddhapamukhassa bhikkhusaṅghassa, pūjaṃ akāsi janatā uḷāraṃ;",
  "atk-s0507a0:1998_0": "Tatrassa cittassahu aññathattaṃ, vācaṃ abhāsi pharusaṃ asabbha”nti. –",
  "atk-s0507a0:1999_0": "Ādinā nayena dārakena katakammaṃ āyatiṃ pattabbaṃ sampattiñca pakāsetvā sannipatitāya parisāya ajjhāsayānurūpaṃ",
  "atk-s0507a0:1999_1": "dhammaṃ kathetvā upari sāmukkaṃsikaṃ dhammadesanaṃ akāsi.",
  "atk-s0507a0:1999_2": "Saccapariyosāne caturāsītiyā pāṇasahassānaṃ dhammābhisamayo ahosi,",
  "atk-s0507a0:1999_3": "tañca dārakaṃ asītikoṭivibhavo eko kuṭumbiko bhagavato sammukhāva “mayhaṃ putto”ti aggahesi.",
  "atk-s0507a0:1999_4": "Bhagavā “ettakena ayaṃ dārako rakkhito,",
  "atk-s0507a0:1999_5": "mahājanassa ca anuggaho kato”ti vihāraṃ agamāsi.",
  "atk-s0507a0:2000_0": "So aparena samayena tasmiṃ kuṭumbike kālakate tena niyyāditaṃ dhanaṃ paṭipajjitvā kuṭumbaṃ saṇṭhapento",
  "atk-s0507a0:2000_1": "tasmiṃ nagareyeva mahāvibhavo gahapati hutvā dānādinirato ahosi.",
  "atk-s0507a0:2000_2": "Athekadivasaṃ bhikkhū dhammasabhāyaṃ kathaṃ samuṭṭhāpesuṃ –",
  "atk-s0507a0:2000_3": "“aho nūna satthā sattesu anukampako,",
  "atk-s0507a0:2000_4": "sopi nāma dārako tadā anātho ṭhito etarahi mahatiṃ sampattiṃ paccanubhavati,",
  "atk-s0507a0:2000_5": "uḷārāni ca puññāni karotī”ti.",
  "atk-s0507a0:2000_6": "Taṃ sutvā satthā “na,",
  "atk-s0507a0:2000_7": "bhikkhave,",
  "atk-s0507a0:2000_8": "tassa ettakāva sampatti,",
  "atk-s0507a0:2000_9": "atha kho āyupariyosāne tāvatiṃsabhavane sakkassa devarañño putto hutvā nibbattissati,",
  "atk-s0507a0:2000_10": "mahatiṃ dibbasampattiñca paṭilabhissatī”ti byākāsi.",
  "atk-s0507a0:2000_11": "Taṃ sutvā bhikkhū ca mahājano ca “idaṃ kira kāraṇaṃ disvā dīghadassī bhagavā jātamattassevassa āmakasusāne",
  "atk-s0507a0:2000_12": "chaḍḍitassa tattha gantvā saṅgahaṃ akāsī”ti satthu ñāṇavisesaṃ thometvā tasmiṃ attabhāve tassa pavattiṃ kathesuṃ.",
  "atk-s0507a0:2000_13": "Tamatthaṃ dīpentā saṅgītikārā –",
  "atk-s0507a0:2001_0": "453.",
  "atk-s0507a0:2002_0": "“Accherarūpaṃ sugatassa ñāṇaṃ, satthā yathā puggalaṃ byākāsi;",
  "atk-s0507a0:2003_0": "Ussannapuññāpi bhavanti heke, parittapuññāpi bhavanti heke.",
  "atk-s0507a0:2004_0": "454.",
  "atk-s0507a0:2005_0": "“Ayaṃ kumāro sīvathikāya chaḍḍito, aṅguṭṭhasnehena yāpeti rattiṃ;",
  "atk-s0507a0:2006_0": "Na yakkhabhūtā na sarīsapā vā, viheṭhayeyyuṃ katapuññaṃ kumāraṃ.",
  "atk-s0507a0:2007_0": "455.",
  "atk-s0507a0:2008_0": "“Sunakhāpimassa palihiṃsu pāde, dhaṅkā siṅgālā parivattayanti;",
  "atk-s0507a0:2009_0": "Gabbhāsayaṃ pakkhigaṇā haranti, kākā pana akkhimalaṃ haranti.",
  "atk-s0507a0:2010_0": "456.",
  "atk-s0507a0:2011_0": "“Nayimassa rakkhaṃ vidahiṃsu keci, na osadhaṃ sāsapadhūpanaṃ vā;",
  "atk-s0507a0:2012_0": "Nakkhattayogampi na aggahesuṃ, na sabbadhaññānipi ākiriṃsu.",
  "atk-s0507a0:2013_0": "457.",
  "atk-s0507a0:2014_0": "“Etādisaṃ uttamakicchapattaṃ, rattābhataṃ sīvathikāya chaḍḍitaṃ;",
  "atk-s0507a0:2015_0": "Nonītapiṇḍaṃva pavedhamānaṃ, sasaṃsayaṃ jīvitasāvasesaṃ.",
  "atk-s0507a0:2016_0": "458.",
  "atk-s0507a0:2017_0": "“Tamaddasā devamanussapūjito, disvā ca taṃ byākari bhūripañño;",
  "atk-s0507a0:2018_0": "‘Ayaṃ kumāro nagarassimassa, aggakuliko bhavissati bhogato ca’.",
  "atk-s0507a0:2019_0": "459.",
  "atk-s0507a0:2020_0": "“Kissa vataṃ kiṃ pana brahmacariyaṃ, kissa suciṇṇassa ayaṃ vipāko;",
  "atk-s0507a0:2021_0": "Etādisaṃ byasanaṃ pāpuṇitvā, taṃ tādisaṃ paccanubhossatiddhi”nti. –",
  "atk-s0507a0:2022_0": "Cha gāthā avocuṃ.",
  "atk-s0507a0:2023_0": "453.",
  "atk-s0507a0:2023_1": "Tattha accherarūpanti acchariyasabhāvaṃ.",
  "atk-s0507a0:2023_2": "Sugatassa ñāṇanti aññehi asādhāraṇaṃ sammāsambuddhassa ñāṇaṃ,",
  "atk-s0507a0:2023_3": "āsayānusayañāṇādisabbaññutaññāṇameva sandhāya vuttaṃ.",
  "atk-s0507a0:2023_4": "Tayidaṃ aññesaṃ avisayabhūtaṃ kathaṃ ñāṇanti āha “satthā yathā puggalaṃ byākāsī”ti.",
  "atk-s0507a0:2023_5": "Tena satthu desanāya eva ñāṇassa acchariyabhāvo viññāyatīti dasseti.",
  "atk-s0507a0:2024_0": "Idāni byākaraṇaṃ dassento “ussannapuññāpi bhavanti heke,",
  "atk-s0507a0:2024_1": "parittapuññāpi bhavanti heke”ti āha.",
  "atk-s0507a0:2024_2": "Tassattho –",
  "atk-s0507a0:2024_3": "ussannakusaladhammāpi idhekacce puggalā laddhapaccayassa apuññassa vasena jātiādinā nihīnā bhavanti,",
  "atk-s0507a0:2024_4": "parittapuññāpi appatarapuññadhammāpi eke sattā khettasampattiādinā tassa puññassa mahājutikatāya uḷārā bhavantīti.",
  "atk-s0507a0:2025_0": "454.",
  "atk-s0507a0:2025_1": "Sīvathikāyāti susāne.",
  "atk-s0507a0:2025_2": "Aṅguṭṭhasnehenāti aṅguṭṭhato pavattasnehena,",
  "atk-s0507a0:2025_3": "devatāya aṅguṭṭhato paggharitakhīrenāti attho.",
  "atk-s0507a0:2025_4": "Na yakkhabhūtā na sarīsapā vāti pisācabhūtā vā yakkhabhūtā vā sarīsapā vā ye keci sarantā gacchantā vā na viheṭhayeyyuṃ na bādheyyuṃ.",
  "atk-s0507a0:2026_0": "455.",
  "atk-s0507a0:2026_1": "Palihiṃsu pādeti attano jivhāya pāde lihisuṃ.",
  "atk-s0507a0:2026_2": "Dhaṅkāti kākā.",
  "atk-s0507a0:2026_3": "Parivattayantīti “mā naṃ kumāraṃ keci viheṭheyyu”nti rakkhantā nirogabhāvajānanatthaṃ aparāparaṃ parivattanti.",
  "atk-s0507a0:2026_4": "Gabbhāsayanti gabbhamalaṃ.",
  "atk-s0507a0:2026_5": "Pakkhigaṇāti gijjhakulalādayo sakuṇagaṇā.",
  "atk-s0507a0:2026_6": "Harantīti apanenti.",
  "atk-s0507a0:2026_7": "Akkhimalanti akkhigūthaṃ.",
  "atk-s0507a0:2027_0": "456.",
  "atk-s0507a0:2027_1": "Kecīti keci manussā,",
  "atk-s0507a0:2027_2": "amanussā pana rakkhaṃ saṃvidahiṃsu.",
  "atk-s0507a0:2027_3": "Osadhanti tadā āyatiñca ārogyāvahaṃ agadaṃ.",
  "atk-s0507a0:2027_4": "Sāsapadhūpanaṃ vāti yaṃ jātassa dārakassa rakkhaṇatthaṃ sāsapena dhūpanaṃ karonti,",
  "atk-s0507a0:2027_5": "tampi tassa karontā nāhesunti dīpenti.",
  "atk-s0507a0:2027_6": "Nakkhattayogampi na aggahesunti nakkhattayuttampi na gaṇhiṃsu.",
  "atk-s0507a0:2027_7": "“Asukamhi nakkhatte tithimhi muhutte ayaṃ jāto”ti evaṃ jātakammampissa na keci akaṃsūti attho.",
  "atk-s0507a0:2027_8": "Na sabbadhaññānipi ākiriṃsūti maṅgalaṃ karontā agadavasena yaṃ sāsapatelamissitaṃ sāliādidhaññaṃ ākiranti,",
  "atk-s0507a0:2027_9": "tampissa nākaṃsūti attho.",
  "atk-s0507a0:2028_0": "457.",
  "atk-s0507a0:2028_1": "Etādisanti evarūpaṃ.",
  "atk-s0507a0:2028_2": "Uttamakicchapattanti paramakicchaṃ āpannaṃ ativiya dukkhappattaṃ.",
  "atk-s0507a0:2028_3": "Rattābhatanti rattiyaṃ ābhataṃ.",
  "atk-s0507a0:2028_4": "Nonītapiṇḍaṃ viyāti navanītapiṇḍasadisaṃ,",
  "atk-s0507a0:2028_5": "maṃsapesimattatā evaṃ vuttaṃ.",
  "atk-s0507a0:2028_6": "Pavedhamānanti dubbalabhāvena pakampamānaṃ.",
  "atk-s0507a0:2028_7": "Sasaṃsayanti “jīvati nu kho na nu kho jīvatī”ti saṃsayitatāya saṃsayavantaṃ.",
  "atk-s0507a0:2028_8": "Jīvitasāvasesanti jīvitaṭṭhitiyā hetubhūtānaṃ sādhanānaṃ abhāvena kevalaṃ jīvitamattāvasesakaṃ.",
  "atk-s0507a0:2029_0": "458.",
  "atk-s0507a0:2029_1": "Aggakuliko bhavissati bhogato cāti bhoganimittaṃ bhogassa vasena aggakuliko seṭṭhakuliko bhavissatīti attho.",
  "atk-s0507a0:2030_0": "459.",
  "atk-s0507a0:2030_1": "“Kissa vata”nti ayaṃ gāthā satthu santike ṭhitehi upāsakehi tena katakammassa pucchāvasena vuttā.",
  "atk-s0507a0:2030_2": "Sā ca kho sivathikāya sannipatitehīti veditabbā.",
  "atk-s0507a0:2030_3": "Tattha kissāti kiṃ assa.",
  "atk-s0507a0:2030_4": "Vatanti vatasamādānaṃ.",
  "atk-s0507a0:2030_5": "Puna kissāti kīdisassa suciṇṇassa vatassa brahmacariyassa cāti vibhattiṃ vipariṇāmetvā yojanā.",
  "atk-s0507a0:2030_6": "Etādisanti gaṇikāya kucchiyā nibbattanaṃ,",
  "atk-s0507a0:2030_7": "susāne chaḍḍananti evarūpaṃ.",
  "atk-s0507a0:2030_8": "Byasananti anatthaṃ.",
  "atk-s0507a0:2030_9": "Tādisanti tathārūpaṃ,",
  "atk-s0507a0:2030_10": "“aṅguṭṭhasnehena yāpeti ratti”ntiādinā,",
  "atk-s0507a0:2030_11": "“ayaṃ kumāro nagarassimassa aggakuliko bhavissatī”tiādinā ca vuttappakāranti attho.",
  "atk-s0507a0:2030_12": "Iddhinti deviddhiṃ,",
  "atk-s0507a0:2030_13": "dibbasampattinti vuttaṃ hoti.",
  "atk-s0507a0:2031_0": "Idāni tehi upāsakehi puṭṭho bhagavā yathā tadā byākāsi, taṃ dassentā saṅgītikārā –",
  "atk-s0507a0:2032_0": "460.",
  "atk-s0507a0:2033_0": "“Buddhapamukhassa bhikkhusaṅghassa, pūjaṃ akāsi janatā uḷāraṃ;",
  "atk-s0507a0:2034_0": "Tatrassa cittassahu aññathattaṃ, vācaṃ abhāsi pharusaṃ asabbhaṃ.",
  "atk-s0507a0:2035_0": "461.",
  "atk-s0507a0:2036_0": "“So taṃ vitakkaṃ pavinodayitvā, pītiṃ pasādaṃ paṭiladdhā pacchā;",
  "atk-s0507a0:2037_0": "Tathāgataṃ jetavane vasantaṃ, yāguyā upaṭṭhāsi sattarattaṃ.",
  "atk-s0507a0:2038_0": "462.",
  "atk-s0507a0:2039_0": "“Tassa vataṃ taṃ pana brahmacariyaṃ, tassa suciṇṇassa ayaṃ vipāko;",
  "atk-s0507a0:2040_0": "Etādisaṃ byasanaṃ pāpuṇitvā, taṃ tādisaṃ paccanubhossatiddhiṃ.",
  "atk-s0507a0:2041_0": "463.",
  "atk-s0507a0:2042_0": "“Ṭhatvāna so vassasataṃ idheva, sabbehi kāmehi samaṅgibhūto;",
  "atk-s0507a0:2043_0": "Kāyassa bhedā abhisamparāyaṃ, sahabyataṃ gacchati vāsavassā”ti. –",
  "atk-s0507a0:2044_0": "Catasso gāthā avocuṃ.",
  "atk-s0507a0:2045_0": "460.",
  "atk-s0507a0:2045_1": "Tattha janatāti janasamūho,",
  "atk-s0507a0:2045_2": "upāsakagaṇoti adhippāyo.",
  "atk-s0507a0:2045_3": "Tatrāti tassaṃ pūjāyaṃ.",
  "atk-s0507a0:2045_4": "Assāti tassa dārakassa.",
  "atk-s0507a0:2045_5": "Cittassahu aññathattanti purimabhavasmiṃ cittassa aññathābhāvo anādaro agāravo apaccayo ahosi.",
  "atk-s0507a0:2045_6": "Asabbhanti sādhusabhāya sāvetuṃ ayuttaṃ pharusaṃ vācaṃ abhāsi.",
  "atk-s0507a0:2046_0": "461.",
  "atk-s0507a0:2046_1": "Soti so ayaṃ.",
  "atk-s0507a0:2046_2": "Taṃ vitakkanti taṃ pāpakaṃ vitakkaṃ.",
  "atk-s0507a0:2046_3": "Pavinodayitvāti mātarā katāya saññattiyā vūpasametvā.",
  "atk-s0507a0:2046_4": "Pītiṃ pasādaṃ paṭiladdhāti pītiṃ pasādañca paṭilabhitvā uppādetvā.",
  "atk-s0507a0:2046_5": "Yāguyā upaṭṭhāsīti yāgudānena upaṭṭhahi.",
  "atk-s0507a0:2046_6": "Sattarattanti sattadivasaṃ.",
  "atk-s0507a0:2047_0": "462.",
  "atk-s0507a0:2047_1": "Tassa vataṃ taṃ pana brahmacariyanti taṃ mayā heṭṭhā vuttappakāraṃ attano cittassa pasādanaṃ dānañca imassa puggalassa vataṃ taṃ brahmacariyañca,",
  "atk-s0507a0:2047_2": "aññaṃ kiñci natthīti attho.",
  "atk-s0507a0:2048_0": "463.",
  "atk-s0507a0:2048_1": "Ṭhatvānāti yāva āyupariyosānā idheva manussaloke ṭhatvā.",
  "atk-s0507a0:2048_2": "Abhisamparāyanti punabbhave.",
  "atk-s0507a0:2048_3": "Sahabyataṃ gacchati vāsavassāti sakkassa devānamindassa puttabhāvena sahabhāvaṃ gamissati.",
  "atk-s0507a0:2048_4": "Anāgatatthe hi idaṃ paccuppannakālavacanaṃ.",
  "atk-s0507a0:2048_5": "Sesaṃ sabbattha uttānamevāti.",
  "atk-s0507a0:2049_0": "Kumārapetavatthuvaṇṇanā niṭṭhitā.",
  "atk-s0507a0:2050_0": "6. Seriṇīpetivatthuvaṇṇanā",
  "atk-s0507a0:2051_0": "Naggā dubbaṇṇarūpāsīti idaṃ satthari jetavane viharante seriṇīpetiṃ ārabbha vuttaṃ.",
  "atk-s0507a0:2051_1": "Kururaṭṭhe kira hatthinipure seriṇī nāma ekā rūpūpajīvinī ahosi.",
  "atk-s0507a0:2051_2": "Tattha ca uposathakaraṇatthāya tato tato bhikkhū sannipatiṃsu.",
  "atk-s0507a0:2051_3": "Puna mahābhikkhusannipāto ahosi.",
  "atk-s0507a0:2051_4": "Taṃ disvā manussā tilataṇḍulādiṃ sappinavanītamadhuādiñca bahuṃ dānūpakaraṇaṃ sajjetvā mahādānaṃ pavattesuṃ.",
  "atk-s0507a0:2051_5": "Tena ca samayena sā gaṇikā assaddhā appasannā maccheramalapariyuṭṭhitacittā tehi manussehi “ehi tāva",
  "atk-s0507a0:2051_6": "idaṃ dānaṃ anumodāhī”ti ussāhitāpi “kiṃ tena muṇḍakānaṃ samaṇānaṃ dinnenā”ti appasādameva nesaṃ sampavedesi,",
  "atk-s0507a0:2051_7": "kuto appamattakassa pariccāgo.",
  "atk-s0507a0:2052_0": "Sā aparena samayena kālaṃ katvā aññatarassa paccantanagarassa parikhāpiṭṭhe petī hutvā nibbatti.",
  "atk-s0507a0:2052_1": "Atha hatthinipuravāsī aññataro upāsako vaṇijjāya taṃ nagaraṃ gantvā rattiyā paccūsasamaye parikhāpiṭṭhaṃ gato tādisena payojanena.",
  "atk-s0507a0:2052_2": "Sā tattha taṃ disvā sañjānitvā naggā aṭṭhittacamattāvasesasarīrā ativiya bībhacchadassanā avidūre ṭhatvā attānaṃ dassesi.",
  "atk-s0507a0:2052_3": "So taṃ disvā –",
  "atk-s0507a0:2053_0": "464.",
  "atk-s0507a0:2054_0": "“Naggā dubbaṇṇarūpāsi, kisā dhamanisanthatā;",
  "atk-s0507a0:2055_0": "Upphāsulike kisike, kā nu tvaṃ idha tiṭṭhasī”ti. –",
  "atk-s0507a0:2056_0": "Gāthāya pucchi. Sāpissa –",
  "atk-s0507a0:2057_0": "465.",
  "atk-s0507a0:2058_0": "“Ahaṃ bhadante petīmhi, duggatā yamalokikā;",
  "atk-s0507a0:2059_0": "Pāpakammaṃ karitvāna, petalokaṃ ito gatā”ti. –",
  "atk-s0507a0:2060_0": "Gāthāya attānaṃ pakāsesi. Puna tena –",
  "atk-s0507a0:2061_0": "466.",
  "atk-s0507a0:2062_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a0:2063_0": "Kissakammavipākena, petalokaṃ ito gatā”ti. –",
  "atk-s0507a0:2064_0": "Gāthāya katakammaṃ pucchitā –",
  "atk-s0507a0:2065_0": "467.",
  "atk-s0507a0:2066_0": "“Anāvaṭesu titthesu, viciniṃ aḍḍhamāsakaṃ;",
  "atk-s0507a0:2067_0": "Santesu deyyadhammesu, dīpaṃ nākāsimattano.",
  "atk-s0507a0:2068_0": "468.",
  "atk-s0507a0:2069_0": "“Nadiṃ upemi tasitā, rittakā parivattati;",
  "atk-s0507a0:2070_0": "Chāyaṃ upemi uṇhesu, ātapo parivattati.",
  "atk-s0507a0:2071_0": "469.",
  "atk-s0507a0:2072_0": "“Aggivaṇṇo ca me vāto, ḍahanto upavāyati;",
  "atk-s0507a0:2073_0": "Etañca bhante arahāmi, aññañca pāpakaṃ tato.",
  "atk-s0507a0:2074_0": "470.",
  "atk-s0507a0:2075_0": "“Gantvāna hatthiniṃ puraṃ, vajjesi mayha mātaraṃ;",
  "atk-s0507a0:2076_0": "‘Dhītā ca te mayā diṭṭhā, duggatā yamalokikā;",
  "atk-s0507a0:2077_0": "Pāpakammaṃ karitvāna, petalokaṃ ito gatā’.",
  "atk-s0507a0:2078_0": "471.",
  "atk-s0507a0:2079_0": "“Atthi me ettha nikkhittaṃ, anakkhātañca taṃ mayā;",
  "atk-s0507a0:2080_0": "Cattāri satasahassāni, pallaṅkassa ca heṭṭhato.",
  "atk-s0507a0:2081_0": "472.",
  "atk-s0507a0:2082_0": "“Tato me dānaṃ dadatu, tassā ca hotu jīvikā;",
  "atk-s0507a0:2083_0": "Dānaṃ datvā ca me mātā, dakkhiṇaṃ anudicchatu;",
  "atk-s0507a0:2084_0": "Tadāhaṃ sukhitā hessaṃ, sabbakāmasamiddhinī”ti. –",
  "atk-s0507a0:2085_0": "Imāhi chahi gāthāhi attanā katakammañceva puna tena attano kātabbaṃ atthañca ācikkhi.",
  "atk-s0507a0:2086_0": "467.",
  "atk-s0507a0:2086_1": "Tattha anāvaṭesu titthesūti kenaci anivāritesu nadītaḷākādīnaṃ titthapadesesu,",
  "atk-s0507a0:2086_2": "yattha manussā nhāyanti,",
  "atk-s0507a0:2086_3": "udakakiccaṃ karonti,",
  "atk-s0507a0:2086_4": "tādisesu ṭhānesu.",
  "atk-s0507a0:2086_5": "Viciniṃ aḍḍhamāsakanti “manussehi ṭhapetvā vissaritaṃ apināmettha kiñci labheyya”nti lobhābhibhūtā aḍḍhamāsakamattampi viciniṃ gavesiṃ.",
  "atk-s0507a0:2086_6": "Atha vā anāvaṭesu titthesūti upasaṅkamanena kenaci anivāritesu sattānaṃ payogāsayasuddhiyā kāraṇabhāvena titthabhūtesu samaṇabrāhmaṇesu vijjamānesu.",
  "atk-s0507a0:2086_7": "Viciniṃ aḍḍhamāsakanti maccheramalapariyuṭṭhitacittā kassaci kiñci adentī aḍḍhamāsakampi visesena ciniṃ,",
  "atk-s0507a0:2086_8": "na sañciniṃ puññaṃ.",
  "atk-s0507a0:2086_9": "Tenāha “santesu deyyadhammesu,",
  "atk-s0507a0:2086_10": "dīpaṃ nākāsimattano”ti.",
  "atk-s0507a0:2087_0": "468.",
  "atk-s0507a0:2087_1": "Tasitāti pipāsitā.",
  "atk-s0507a0:2087_2": "Rittakāti kākapeyyā sandamānāpi nadī mama pāpakammena udakena rittā tucchā vālikamattā hutvā parivattati.",
  "atk-s0507a0:2087_3": "Uṇhesūti uṇhasamayesu.",
  "atk-s0507a0:2087_4": "Ātapo parivattatīti chāyāṭṭhānaṃ mayi upagatāya ātapo sampajjati.",
  "atk-s0507a0:2088_0": "469- 70.",
  "atk-s0507a0:2088_1": "Aggivaṇṇoti samphassena aggisadiso.",
  "atk-s0507a0:2088_2": "Tena vuttaṃ “ḍahanto upavāyatī”ti. Etañca, bhante,",
  "atk-s0507a0:2088_3": "arahāmīti,",
  "atk-s0507a0:2088_4": "bhanteti taṃ upāsakaṃ garukārena vadati. Bhante,",
  "atk-s0507a0:2088_5": "etañca yathāvuttaṃ pipāsādidukkhaṃ,",
  "atk-s0507a0:2088_6": "aññañca tato pāpakaṃ dāruṇaṃ dukkhaṃ anubhavituṃ arahāmi tajjassa pāpassa katattāti adhippāyo.",
  "atk-s0507a0:2088_7": "Vajjesīti vadeyyāsi.",
  "atk-s0507a0:2089_0": "471- 72.",
  "atk-s0507a0:2089_1": "Ettha nikkhittaṃ,",
  "atk-s0507a0:2089_2": "anakkhātanti “ettakaṃ ettha nikkhitta”nti anācikkhitaṃ.",
  "atk-s0507a0:2089_3": "Idāni tassa parimāṇaṃ ṭhapitaṭṭhānañca dassentī “cattāri satasahassāni,",
  "atk-s0507a0:2089_4": "pallaṅkassa ca heṭṭhato”ti āha.",
  "atk-s0507a0:2089_5": "Tattha pallaṅkassāti pubbe attano sayanapallaṅkassa.",
  "atk-s0507a0:2089_6": "Tatoti nihitadhanato ekadesaṃ gahetvā mamaṃ uddissa dānaṃ detu.",
  "atk-s0507a0:2089_7": "Tassāti mayhaṃ mātuyā.",
  "atk-s0507a0:2090_0": "Evaṃ tāya petiyā vutte so upāsako tassā vacanaṃ sampaṭicchitvā tattha attano karaṇīyaṃ tīretvā hatthinipuraṃ gantvā tassā mātuyā tamatthaṃ ārocesi.",
  "atk-s0507a0:2090_1": "Tamatthaṃ dassetuṃ –",
  "atk-s0507a0:2091_0": "473.",
  "atk-s0507a0:2092_0": "Sādhūti so paṭissutvā, gantvāna hatthiniṃ puraṃ;",
  "atk-s0507a0:2093_0": "Avoca tassā mātaraṃ –",
  "atk-s0507a0:2094_0": "“Dhītā ca te mayā diṭṭhā, duggatā yamalokikā;",
  "atk-s0507a0:2095_0": "Pāpakammaṃ karitvāna, petalokaṃ ito gatā.",
  "atk-s0507a0:2096_0": "474.",
  "atk-s0507a0:2097_0": "“Sā maṃ tattha samādapesi, vajjesi mayha mātaraṃ;",
  "atk-s0507a0:2098_0": "‘Dhītā ca te mayā diṭṭhā, duggatā yamalokikā;",
  "atk-s0507a0:2099_0": "Pāpakammaṃ karitvāna, petalokaṃ ito gatā.",
  "atk-s0507a0:2100_0": "475.",
  "atk-s0507a0:2101_0": "“‘Atthi ca me ettha nikkhittaṃ, anakkhātañca taṃ mayā;",
  "atk-s0507a0:2102_0": "Cattāri satasahassāni, pallaṅkassa ca heṭṭhato.",
  "atk-s0507a0:2103_0": "476.",
  "atk-s0507a0:2104_0": "“‘Tato me dānaṃ dadatu, tassā ca hotu jīvikā;",
  "atk-s0507a0:2105_0": "Dānaṃ datvā ca me mātā, dakkhiṇaṃ anudicchatu;",
  "atk-s0507a0:2106_0": "Tadāhaṃ sukhitā hessaṃ, sabbakāmasamiddhinī’.",
  "atk-s0507a0:2107_0": "477.",
  "atk-s0507a0:2108_0": "“Tato hi sā dānamadā, tassā dakkhiṇamādisī;",
  "atk-s0507a0:2109_0": "Petī ca sukhitā āsi, tassā cāsi sujīvikā”ti. –",
  "atk-s0507a0:2110_0": "Saṅgītikārā āhaṃsu. Tā suviññeyyāva.",
  "atk-s0507a0:2111_0": "Taṃ sutvā tassā mātā bhikkhusaṅghassa dānaṃ datvā tassā ādisi.",
  "atk-s0507a0:2111_1": "Tena sā paṭiladdhūpakaraṇasampattiyaṃ ṭhitā mātu attānaṃ dassetvā taṃ kāraṇaṃ ācikkhi,",
  "atk-s0507a0:2111_2": "mātā bhikkhūnaṃ ārocesi,",
  "atk-s0507a0:2111_3": "bhikkhū taṃ pavattiṃ bhagavato ārocesuṃ.",
  "atk-s0507a0:2111_4": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0507a0:2111_5": "Sā desanā mahājanassa sātthikā ahosīti.",
  "atk-s0507a0:2112_0": "Seriṇīpetivatthuvaṇṇanā niṭṭhitā.",
  "atk-s0507a0:2113_0": "7. Migaluddakapetavatthuvaṇṇanā",
  "atk-s0507a0:2114_0": "Naranāripurakkhato yuvāti idaṃ bhagavati veḷuvane viharante migaluddakapetaṃ ārabbha vuttaṃ.",
  "atk-s0507a0:2114_1": "Rājagahe kira aññataro luddako rattindivaṃ mige vadhitvā jīvikaṃ kappesi.",
  "atk-s0507a0:2114_2": "Tasseko upāsako mitto ahosi,",
  "atk-s0507a0:2114_3": "so taṃ sabbakālaṃ pāpato nivattetuṃ asakkonto “ehi, samma,",
  "atk-s0507a0:2114_4": "rattiyaṃ pāṇātipātā viramāhī”ti rattiyaṃ puññe samādapesi.",
  "atk-s0507a0:2114_5": "So rattiyaṃ viramitvā divā eva pāṇātipātaṃ karoti.",
  "atk-s0507a0:2115_0": "So aparena samayena kālaṃ katvā rājagahasamīpe vemānikapeto hutvā nibbatto,",
  "atk-s0507a0:2115_1": "divasabhāgaṃ mahādukkhaṃ anubhavitvā rattiyaṃ pañcahi kāmaguṇehi samappitā samaṅgībhūto paricāresi.",
  "atk-s0507a0:2115_2": "Taṃ disvā āyasmā nārado –",
  "atk-s0507a0:2116_0": "478.",
  "atk-s0507a0:2117_0": "“Naranāripurakkhato yuvā, rajanīyehi kāmaguṇehi sobhasi;",
  "atk-s0507a0:2118_0": "Divasaṃ anubhosi kāraṇaṃ, kimakāsi purimāya jātiyā”ti. –",
  "atk-s0507a0:2119_0": "Imāya gāthāya paṭipucchi.",
  "atk-s0507a0:2119_1": "Tattha naranāripurakkhatoti paricārakabhūtehi devaputtehi devadhītāhi ca purakkhato payirupāsito.",
  "atk-s0507a0:2119_2": "Yuvāti taruṇo.",
  "atk-s0507a0:2119_3": "Rajanīyehīti kamanīyehi rāguppattihetubhūtehi.",
  "atk-s0507a0:2119_4": "Kāmaguṇehīti kāmakoṭṭhāsehi.",
  "atk-s0507a0:2119_5": "Sobhasīti samaṅgibhāvena virocasi rattiyanti adhippāyo.",
  "atk-s0507a0:2119_6": "Tenāha “divasaṃ anubhosi kāraṇa”nti,",
  "atk-s0507a0:2119_7": "divasabhāge pana nānappakāraṃ kāraṇaṃ ghātanaṃ paccanubhavasi.",
  "atk-s0507a0:2119_8": "Rajanīti vā rattīsu.",
  "atk-s0507a0:2119_9": "Yehīti nipātamattaṃ.",
  "atk-s0507a0:2119_10": "Kimakāsi purimāya jātiyāti evaṃ sukhadukkhasaṃvattaniyaṃ kiṃ nāma kammaṃ ito purimāya jātiyā tvaṃ akattha,",
  "atk-s0507a0:2119_11": "taṃ kathehīti attho.",
  "atk-s0507a0:2120_0": "Taṃ sutvā peto therassa attanā katakammaṃ ācikkhanto –",
  "atk-s0507a0:2121_0": "479.",
  "atk-s0507a0:2122_0": "“Ahaṃ rājagahe ramme, ramaṇīye giribbaje;",
  "atk-s0507a0:2123_0": "Migaluddo pure āsiṃ, lohitapāṇi dāruṇo.",
  "atk-s0507a0:2124_0": "480.",
  "atk-s0507a0:2125_0": "“Avirodhakaresu pāṇisu, puthusattesu paduṭṭhamānaso;",
  "atk-s0507a0:2126_0": "Vicariṃ atidāruṇo sadā, parahiṃsāya rato asaññato.",
  "atk-s0507a0:2127_0": "481.",
  "atk-s0507a0:2128_0": "“Tassa me sahāyo suhadayo, saddho āsi upāsako;",
  "atk-s0507a0:2129_0": "Sopi maṃ anukampanto, nivāresi punappunaṃ.",
  "atk-s0507a0:2130_0": "482.",
  "atk-s0507a0:2131_0": "“‘Mākāsi pāpakaṃ kammaṃ, mā tāta duggatiṃ agā;",
  "atk-s0507a0:2132_0": "Sace icchasi pecca sukhaṃ, virama pāṇavadhā asaṃyamā.",
  "atk-s0507a0:2133_0": "483.",
  "atk-s0507a0:2134_0": "“Tassāhaṃ vacanaṃ sutvā, sukhakāmassa hitānukampino;",
  "atk-s0507a0:2135_0": "Nākāsiṃ sakalānusāsaniṃ, cirapāpābhirato abuddhimā.",
  "atk-s0507a0:2136_0": "484.",
  "atk-s0507a0:2137_0": "“So maṃ puna bhūrisumedhaso, anukampāya saṃyame nivesayi;",
  "atk-s0507a0:2138_0": "Sace divā hanasi pāṇino, atha te rattiṃ bhavatu saṃyamo.",
  "atk-s0507a0:2139_0": "485.",
  "atk-s0507a0:2140_0": "“Svāhaṃ divā hanitvā pāṇino, virato rattimahosi saññato;",
  "atk-s0507a0:2141_0": "Rattāhaṃ paricāremi, divā khajjāmi duggato.",
  "atk-s0507a0:2142_0": "486.",
  "atk-s0507a0:2143_0": "“Tassa kammassa kusalassa, anubhomi rattiṃ amānusiṃ;",
  "atk-s0507a0:2144_0": "Divā paṭihatāva kukkurā, upadhāvanti samantā khādituṃ.",
  "atk-s0507a0:2145_0": "487.",
  "atk-s0507a0:2146_0": "“Ye ca te satatānuyogino, dhuvaṃ payuttā sugatassa sāsane;",
  "atk-s0507a0:2147_0": "Maññāmi te amatameva kevalaṃ, adhigacchanti padaṃ asaṅkhata”nti. –",
  "atk-s0507a0:2148_0": "Imā gāthā abhāsi.",
  "atk-s0507a0:2149_0": "479- 80.",
  "atk-s0507a0:2149_1": "Tattha luddoti dāruṇo.",
  "atk-s0507a0:2149_2": "Lohitapāṇīti abhiṇhaṃ pāṇaghātena lohitamakkhitapāṇī.",
  "atk-s0507a0:2149_3": "Dāruṇoti kharo,",
  "atk-s0507a0:2149_4": "sattānaṃ hiṃsanakoti attho.",
  "atk-s0507a0:2149_5": "Avirodhakaresūti kenaci virodhaṃ akarontesu migasakuṇādīsu.",
  "atk-s0507a0:2150_0": "482- 83.",
  "atk-s0507a0:2150_1": "Asaṃyamāti asaṃvarā dussīlyā.",
  "atk-s0507a0:2150_2": "Sakalānusāsaninti sabbaṃ anusāsaniṃ,",
  "atk-s0507a0:2150_3": "sabbakālaṃ pāṇātipātato paṭiviratinti attho.",
  "atk-s0507a0:2150_4": "Cirapāpābhiratoti cirakālaṃ pāpe abhirato.",
  "atk-s0507a0:2151_0": "484.",
  "atk-s0507a0:2151_1": "Saṃyameti sucarite.",
  "atk-s0507a0:2151_2": "Nivesayīhi nivesesi.",
  "atk-s0507a0:2151_3": "Sace divā hanasi pāṇino,",
  "atk-s0507a0:2151_4": "atha te rattiṃ bhavatu saṃyamoti nivesitākāradassanaṃ.",
  "atk-s0507a0:2151_5": "So kira sallapāsasajjanādinā rattiyampi pāṇavadhaṃ anuyutto ahosi.",
  "atk-s0507a0:2152_0": "485.",
  "atk-s0507a0:2152_1": "Divā khajjāmi duggatoti idāni duggatiṃ gato mahādukkhappatto divasabhāge khādiyāmi.",
  "atk-s0507a0:2152_2": "Tassa kira divā sunakhehi migānaṃ khādāpitattā kammasarikkhakaṃ phalaṃ hoti,",
  "atk-s0507a0:2152_3": "divasabhāge mahantā sunakhā upadhāvitvā aṭṭhisaṅghātamattāvasesaṃ sarīraṃ karonti.",
  "atk-s0507a0:2152_4": "Rattiyā pana upagatāya taṃ pākatikameva hoti,",
  "atk-s0507a0:2152_5": "dibbasampattiṃ anubhavati.",
  "atk-s0507a0:2152_6": "Tena vuttaṃ –",
  "atk-s0507a0:2153_0": "486.",
  "atk-s0507a0:2154_0": "“Tassa kammassa kusalassa, anubhomi rattiṃ amānusiṃ;",
  "atk-s0507a0:2155_0": "Divā paṭihatāva kukkurā, upadhāvanti samantā khāditu”nti.",
  "atk-s0507a0:2156_0": "Tattha paṭihatāti paṭihatacittā baddhāghātā viya hutvā.",
  "atk-s0507a0:2156_1": "Samantā khāditunti mama sarīraṃ samantato khādituṃ upadhāvanti.",
  "atk-s0507a0:2156_2": "Idañca nesaṃ ativiya attano bhayāvahaṃ upagamanakālaṃ gahetvā vuttaṃ.",
  "atk-s0507a0:2156_3": "Te pana upadhāvitvā aṭṭhimattāvasesaṃ sarīraṃ katvā gacchanti.",
  "atk-s0507a0:2157_0": "487.",
  "atk-s0507a0:2157_1": "Ye ca te satatānuyoginoti osānagāthāya ayaṃ saṅkhepattho –",
  "atk-s0507a0:2157_2": "ahampi nāma rattiyaṃ pāṇavadhamattato virato evarūpaṃ sampattiṃ anubhavāmi.",
  "atk-s0507a0:2157_3": "Ye pana te purisā sugatassa buddhassa bhagavato sāsane adhisīlādike dhuvaṃ payuttā daḷhaṃ payuttā satataṃ sabbakālaṃ anuyogavantā,",
  "atk-s0507a0:2157_4": "te puññavanto kevalaṃ lokiyasukhena asammissaṃ “asaṅkhataṃ pada”nti laddhanāmaṃ amatameva adhigacchanti maññe,",
  "atk-s0507a0:2157_5": "natthi tesaṃ tadadhigame koci vibandhoti.",
  "atk-s0507a0:2158_0": "Evaṃ tena petena vutte thero taṃ pavattiṃ satthu ārocesi.",
  "atk-s0507a0:2158_1": "Satthā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0507a0:2158_2": "Sabbampi vuttanayameva.",
  "atk-s0507a0:2159_0": "Migaluddakapetavatthuvaṇṇanā niṭṭhitā.",
  "atk-s0507a0:2160_0": "8. Dutiyamigaluddakapetavatthuvaṇṇanā",
  "atk-s0507a0:2161_0": "Kūṭāgāre ca pāsādeti idaṃ bhagavati veḷuvane viharante aparaṃ migaluddakapetaṃ ārabbha vuttaṃ.",
  "atk-s0507a0:2161_1": "Rājagahe kira aññataro māgaviko māṇavo vibhavasampannopi samāno bhogasukhaṃ pahāya rattindivaṃ mige hananto vicarati.",
  "atk-s0507a0:2161_2": "Tassa sahāyabhūto eko upāsako anuddayaṃ paṭicca – “sādhu, samma,",
  "atk-s0507a0:2161_3": "pāṇātipātato viramāhi,",
  "atk-s0507a0:2161_4": "mā te ahosi dīgharattaṃ ahitāya dukkhāyā”ti ovādaṃ adāsi.",
  "atk-s0507a0:2161_5": "So taṃ anādiyi.",
  "atk-s0507a0:2161_6": "Atha so upāsako aññataraṃ attano manobhāvanīyaṃ khīṇāsavattheraṃ yāci – “sādhu, bhante,",
  "atk-s0507a0:2161_7": "asukapurisassa tathā dhammaṃ desetha,",
  "atk-s0507a0:2161_8": "yathā so pāṇātipātato virameyyā”ti.",
  "atk-s0507a0:2162_0": "Athekadivasaṃ so thero rājagahe piṇḍāya caranto tassa gehadvāre aṭṭhāsi.",
  "atk-s0507a0:2162_1": "Taṃ disvā so māgaviko sañjātabahumāno paccuggantvā gehaṃ pavesetvā āsanaṃ paññāpetvā adāsi.",
  "atk-s0507a0:2162_2": "Nisīdi thero paññatte āsane,",
  "atk-s0507a0:2162_3": "sopi theraṃ upasaṅkamitvā nisīdi.",
  "atk-s0507a0:2162_4": "Tassa thero pāṇātipāte ādīnavaṃ,",
  "atk-s0507a0:2162_5": "tato viratiyā ānisaṃsañca pakāsesi.",
  "atk-s0507a0:2162_6": "So taṃ sutvāpi tato viramituṃ na icchi.",
  "atk-s0507a0:2162_7": "Atha naṃ thero āha – “sace,",
  "atk-s0507a0:2162_8": "tvaṃ āvuso,",
  "atk-s0507a0:2162_9": "sabbena sabbaṃ viramituṃ na sakkosi,",
  "atk-s0507a0:2162_10": "rattimpi tāva viramassū”ti,",
  "atk-s0507a0:2162_11": "so “sādhu, bhante,",
  "atk-s0507a0:2162_12": "viramāmi ratti”nti tato virami.",
  "atk-s0507a0:2162_13": "Sesaṃ anantaravatthusadisaṃ.",
  "atk-s0507a0:2162_14": "Gāthāsu pana –",
  "atk-s0507a0:2163_0": "488.",
  "atk-s0507a0:2164_0": "“Kūṭāgāre ca pāsāde, pallaṅke gonakatthate;",
  "atk-s0507a0:2165_0": "Pañcaṅgikena turiyena, ramasi suppavādite.",
  "atk-s0507a0:2166_0": "489.",
  "atk-s0507a0:2167_0": "“Tato ratyā vivasāne, sūriyuggamanaṃ pati;",
  "atk-s0507a0:2168_0": "Apaviddho susānasmiṃ, bahudukkhaṃ nigacchasi.",
  "atk-s0507a0:2169_0": "490.",
  "atk-s0507a0:2170_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a0:2171_0": "Kissakammavipākena, idaṃ dukkhaṃ nigacchasī”ti. –",
  "atk-s0507a0:2172_0": "Tīhi gāthāhi nāradatthero naṃ paṭipucchi. Athassa peto –",
  "atk-s0507a0:2173_0": "491.",
  "atk-s0507a0:2174_0": "“Ahaṃ rājagahe ramme, ramaṇīye giribbaje;",
  "atk-s0507a0:2175_0": "Migaluddo pure āsiṃ, luddo cāsimasaññato.",
  "atk-s0507a0:2176_0": "492.",
  "atk-s0507a0:2177_0": "“Tassa me sahāyo suhadayo, saddho āsi upāsako;",
  "atk-s0507a0:2178_0": "Tassa kulūpako bhikkhu, āsi gotamasāvako;",
  "atk-s0507a0:2179_0": "Sopi maṃ anukampanto, nivāresi punappunaṃ.",
  "atk-s0507a0:2180_0": "493.",
  "atk-s0507a0:2181_0": "“‘Mākāsi pāpakaṃ kammaṃ, mā tāta duggatiṃ agā;",
  "atk-s0507a0:2182_0": "Sace icchasi pecca sukhaṃ, virama pāṇavadhā asaṃyamā’.",
  "atk-s0507a0:2183_0": "494.",
  "atk-s0507a0:2184_0": "“Tassāhaṃ vacanaṃ sutvā, sukhakāmassa hitānukampino;",
  "atk-s0507a0:2185_0": "Nākāsiṃ sakalānusāsaniṃ, cirapāpābhirato abuddhimā.",
  "atk-s0507a0:2186_0": "495.",
  "atk-s0507a0:2187_0": "“So maṃ puna bhūrisumedhaso, anukampāya saṃyame nivesayi;",
  "atk-s0507a0:2188_0": "‘Sace divā hanasi pāṇino, atha te rattiṃ bhavatu saṃyamo’.",
  "atk-s0507a0:2189_0": "496.",
  "atk-s0507a0:2190_0": "“Svāhaṃ divā hanitvā pāṇino, virato rattimahosi saññato;",
  "atk-s0507a0:2191_0": "Rattāhaṃ paricāremi, divā khajjāmi duggato.",
  "atk-s0507a0:2192_0": "497.",
  "atk-s0507a0:2193_0": "“Tassa kammassa kusalassa, anubhomi rattiṃ amānusiṃ;",
  "atk-s0507a0:2194_0": "Divā paṭihatāva kukkurā, upadhāvanti samantā khādituṃ.",
  "atk-s0507a0:2195_0": "498.",
  "atk-s0507a0:2196_0": "“Ye ca te satatānuyogino, dhuvaṃ payuttā sugatassa sāsane;",
  "atk-s0507a0:2197_0": "Maññāmi te amatameva kevalaṃ, adhigacchanti padaṃ asaṅkhata”nti. –",
  "atk-s0507a0:2198_0": "Tamatthaṃ ācikkhi. Tāsaṃ attho heṭṭhā vuttanayova.",
  "atk-s0507a0:2199_0": "Dutiyamigaluddakapetavatthuvaṇṇanā niṭṭhitā.",
  "atk-s0507a0:2200_0": "9. Kūṭavinicchayikapetavatthuvaṇṇanā",
  "atk-s0507a0:2201_0": "Mālī kiriṭī kāyūrīti idaṃ satthari veḷuvane viharante kūṭavinicchayikapetaṃ ārabbha vuttaṃ.",
  "atk-s0507a0:2201_1": "Tadā bimbisāro rājā māsassa chasu divasesu uposathaṃ upavasati,",
  "atk-s0507a0:2201_2": "taṃ anuvattantā bahū manussā uposathaṃ upavasanti.",
  "atk-s0507a0:2201_3": "Rājā attano santikaṃ āgatāgate manusse pucchati –",
  "atk-s0507a0:2201_4": "“kiṃ tumhehi uposatho upavuttho,",
  "atk-s0507a0:2201_5": "udāhu na upavuttho”ti?",
  "atk-s0507a0:2201_6": "Tatreko adhikaraṇe niyuttakapuriso pisuṇavāco nekatiko lañjagāhako “na upavutthomhī”ti vattuṃ asahanto “upavutthomhi,",
  "atk-s0507a0:2201_7": "devā”ti āha.",
  "atk-s0507a0:2201_8": "Atha naṃ rājasamīpato nikkhantaṃ sahāyo āha – “kiṃ, samma,",
  "atk-s0507a0:2201_9": "ajja tayā upavuttho”ti?",
  "atk-s0507a0:2201_10": "“Bhayenāhaṃ, samma,",
  "atk-s0507a0:2201_11": "rañño sammukhā evaṃ avocaṃ,",
  "atk-s0507a0:2201_12": "nāhaṃ uposathiko”ti.",
  "atk-s0507a0:2202_0": "Atha naṃ sahāyo āha –",
  "atk-s0507a0:2202_1": "“yadi evaṃ upaḍḍhuposathopi tāva te ajja hotu,",
  "atk-s0507a0:2202_2": "uposathaṅgāni samādiyāhī”ti.",
  "atk-s0507a0:2202_3": "So tassa vacanaṃ “sādhū”ti sampaṭicchitvā gehaṃ gantvā abhutvāva mukhaṃ vikkhāletvā uposathaṃ adhiṭṭhāya",
  "atk-s0507a0:2202_4": "rattiyaṃ vāsūpagato rittāsayasambhūtena balavavātahetukena sūlena upacchinnāyusaṅkhāro cutianantaraṃ",
  "atk-s0507a0:2202_5": "pabbatakucchiyaṃ vemānikapeto hutvā nibbatti.",
  "atk-s0507a0:2202_6": "So hi ekarattiṃ uposatharakkhaṇamattena vimānaṃ paṭilabhi dasakaññāsahassaparivāraṃ mahatiñca dibbasampattiṃ.",
  "atk-s0507a0:2202_7": "Kūṭavinicchayikatāya pana pesuṇikatāya ca attano piṭṭhimaṃsāni sayameva okkantitvā khādati.",
  "atk-s0507a0:2202_8": "Taṃ āyasmā nārado gijjakūṭato otaranto disvā –",
  "atk-s0507a0:2203_0": "499.",
  "atk-s0507a0:2204_0": "“Mālī kiriṭī kāyūrī, gattā te candanussadā;",
  "atk-s0507a0:2205_0": "Pasannamukhavaṇṇosi, sūriyavaṇṇova sobhasi.",
  "atk-s0507a0:2206_0": "500.",
  "atk-s0507a0:2207_0": "“Amānusā pārisajjā, ye teme paricārakā;",
  "atk-s0507a0:2208_0": "Dasa kaññāsahassāni, yā temā paricārikā;",
  "atk-s0507a0:2209_0": "Tā kambukāyūradharā, kañcanāveḷabhūsitā.",
  "atk-s0507a0:2210_0": "501.",
  "atk-s0507a0:2211_0": "“Mahānubhāvosi tuvaṃ, lomahaṃsanarūpavā;",
  "atk-s0507a0:2212_0": "Piṭṭhimaṃsāni attano, sāmaṃ ukkacca khādasi.",
  "atk-s0507a0:2213_0": "502.",
  "atk-s0507a0:2214_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a0:2215_0": "Kissakammavipākena, piṭṭhimaṃsāni attano;",
  "atk-s0507a0:2216_0": "Sāmaṃ ukkacca khādasīti.",
  "atk-s0507a0:2217_0": "503.",
  "atk-s0507a0:2218_0": "“Attanohaṃ anatthāya, jīvaloke acārisaṃ;",
  "atk-s0507a0:2219_0": "Pesuññamusāvādena, nikativañcanāya ca.",
  "atk-s0507a0:2220_0": "504.",
  "atk-s0507a0:2221_0": "“Tatthāhaṃ parisaṃ gantvā, saccakāle upaṭṭhite;",
  "atk-s0507a0:2222_0": "Atthaṃ dhammaṃ nirākatvā, adhammamanuvattisaṃ.",
  "atk-s0507a0:2223_0": "505.",
  "atk-s0507a0:2224_0": "“Evaṃ so khādatattānaṃ, yo hoti piṭṭhimaṃsiko;",
  "atk-s0507a0:2225_0": "Yathāhaṃ ajja khādāmi, piṭṭhimaṃsāni attano.",
  "atk-s0507a0:2226_0": "506.",
  "atk-s0507a0:2227_0": "“Tayidaṃ tayā nārada sāmaṃ diṭṭhaṃ, anukampakā ye kusalā vadeyyuṃ;",
  "atk-s0507a0:2228_0": "Mā pesuṇaṃ mā ca musā abhāṇi, mā khosi piṭṭhimaṃsiko tuva”nti. –",
  "atk-s0507a0:2229_0": "Thero catūhi gāthāhi pucchi, sopi tassa catūhi gāthāhi etamatthaṃ vissajjesi.",
  "atk-s0507a0:2230_0": "499.",
  "atk-s0507a0:2230_1": "Tattha mālīti māladhārī,",
  "atk-s0507a0:2230_2": "dibbapupphehi paṭimaṇḍitoti adhippāyo.",
  "atk-s0507a0:2230_3": "Kiriṭīti veṭhitasīso.",
  "atk-s0507a0:2230_4": "Kāyūrīti keyūravā,",
  "atk-s0507a0:2230_5": "bāhālaṅkārapaṭimaṇḍitoti attho.",
  "atk-s0507a0:2230_6": "Gattāti sarīrāvayavā.",
  "atk-s0507a0:2230_7": "Candanussadāti candanasārānulittā.",
  "atk-s0507a0:2230_8": "Sūriyavaṇṇova sobhasīti bālasūriyasadisavaṇṇo eva hutvā virocasi.",
  "atk-s0507a0:2230_9": "“Araṇavaṇṇī pabhāsasī”tipi pāḷi,",
  "atk-s0507a0:2230_10": "araṇanti araṇiyehi devehi sadisavaṇṇo ariyāvakāsoti attho.",
  "atk-s0507a0:2231_0": "500.",
  "atk-s0507a0:2231_1": "Pārisajjāti parisapariyāpannā,",
  "atk-s0507a0:2231_2": "upaṭṭhākāti attho.",
  "atk-s0507a0:2231_3": "Tuvanti tvaṃ.",
  "atk-s0507a0:2231_4": "Lomahaṃsanarūpavāti passantānaṃ lomahaṃsajananarūpayutto.",
  "atk-s0507a0:2231_5": "Mahānubhāvatāsamaṅgitāya hetaṃ vuttaṃ.",
  "atk-s0507a0:2231_6": "Ukkaccāti ukkantitvā,",
  "atk-s0507a0:2231_7": "chinditvāti attho.",
  "atk-s0507a0:2232_0": "503.",
  "atk-s0507a0:2232_1": "Acārisanti acariṃ paṭipajjiṃ.",
  "atk-s0507a0:2232_2": "Pesuññamusāvādenāti pesuññena ceva musāvādena ca.",
  "atk-s0507a0:2232_3": "Nikativañcanāya cāti nikatiyā vañcanāya ca patirūpadassanena paresaṃ vikārena vañcanāya ca.",
  "atk-s0507a0:2233_0": "504.",
  "atk-s0507a0:2233_1": "Saccakāleti saccaṃ vattuṃ yuttakāle.",
  "atk-s0507a0:2233_2": "Atthanti diṭṭhadhammikādibhedaṃ hitaṃ.",
  "atk-s0507a0:2233_3": "Dhammanti kāraṇaṃ ñāyaṃ.",
  "atk-s0507a0:2233_4": "Nirākatvāti chaḍḍetvā pahāya.",
  "atk-s0507a0:2233_5": "Soti yo pesuññādiṃ ācarati, so satto.",
  "atk-s0507a0:2233_6": "Sesaṃ sabbaṃ heṭṭhā vuttanayameva.",
  "atk-s0507a0:2234_0": "Kūṭavinicchayikapetavatthuvaṇṇanā niṭṭhitā.",
  "atk-s0507a0:2235_0": "10. Dhātuvivaṇṇapetavatthuvaṇṇanā",
  "atk-s0507a0:2236_0": "Antalikkhasmiṃ tiṭṭhantoti idaṃ dhātuvivaṇṇapetavatthu.",
  "atk-s0507a0:2236_1": "Bhagavati kusinārāyaṃ upavattane mallānaṃ sālavane yamakasālānamantare parinibbute dhātuvibhāge ca kate",
  "atk-s0507a0:2236_2": "rājā ajātasattu attanā laddhadhātubhāgaṃ gahetvā satta vassāni satta ca māse satta ca divase buddhaguṇe",
  "atk-s0507a0:2236_3": "anussaranto uḷārapūjaṃ pavattesi.",
  "atk-s0507a0:2236_4": "Tattha asaṅkheyyā appameyyā manussā cittāni pasādetvā saggūpagā ahesuṃ,",
  "atk-s0507a0:2236_5": "chaḷāsītimattāni pana purisasahassāni cirakālabhāvitena assaddhiyena micchādassanena ca vipallatthacittā",
  "atk-s0507a0:2236_6": "pasādanīyepi ṭhāne attano cittāni padosetvā petesu uppajjiṃsu.",
  "atk-s0507a0:2236_7": "Tasmiṃyeva rājagahe aññatarassa vibhavasampannassa kuṭumbikassa bhariyā dhītā suṇisā ca pasannacittā",
  "atk-s0507a0:2236_8": "“dhātupūjaṃ karissāmā”ti gandhapupphādīni gahetvā dhātuṭṭhānaṃ gantuṃ āraddhā.",
  "atk-s0507a0:2236_9": "So kuṭumbiko “kiṃ aṭṭhikānaṃ pūjanenā”ti tā paribhāsetvā dhātupūjaṃ vivaṇṇesi.",
  "atk-s0507a0:2236_10": "Tāpi tassa vacanaṃ anādiyitvā tattha gantvā dhātupūjaṃ katvā gehaṃ āgatā tādisena rogena abhibhūtā nacirasseva kālaṃ katvā devaloke nibbattiṃsu.",
  "atk-s0507a0:2236_11": "So pana kodhena abhibhūto nacirasseva kālaṃ katvā tena pāpakammena petesu nibbatti.",
  "atk-s0507a0:2237_0": "Athekadivasaṃ āyasmā mahākassapo sattesu anukampāya tathārūpaṃ iddhābhisaṅkhāraṃ abhisaṅkhāsi,",
  "atk-s0507a0:2237_1": "yathā manussā te pete tā ca devatāyo passanti.",
  "atk-s0507a0:2237_2": "Tathā pana katvā cetiyaṅgaṇe ṭhito taṃ dhātuvivaṇṇakaṃ petaṃ tīhi gāthāhi pucchi.",
  "atk-s0507a0:2237_3": "Tassa so peto byākāsi –",
  "atk-s0507a0:2238_0": "507.",
  "atk-s0507a0:2239_0": "“Antalikkhasmiṃ tiṭṭhanto, duggandho pūti vāyasi;",
  "atk-s0507a0:2240_0": "Mukhañca te kimayo pūtigandhaṃ, khādanti kiṃ kammamakāsi pubbe.",
  "atk-s0507a0:2241_0": "508.",
  "atk-s0507a0:2242_0": "“Tato satthaṃ gahetvāna, okkantanti punappunaṃ;",
  "atk-s0507a0:2243_0": "Khārena paripphositvā, okkantanti punappunaṃ.",
  "atk-s0507a0:2244_0": "509.",
  "atk-s0507a0:2245_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a0:2246_0": "Kissakammavipākena, idaṃ dukkhaṃ nigacchasī”ti.",
  "atk-s0507a0:2247_0": "510.",
  "atk-s0507a0:2248_0": "“Ahaṃ rājagahe ramme, ramaṇīye giribbaje;",
  "atk-s0507a0:2249_0": "Issaro dhanadhaññassa, supahūtassa mārisa.",
  "atk-s0507a0:2250_0": "511.",
  "atk-s0507a0:2251_0": "“Tassāyaṃ me bhariyā ca, dhītā ca suṇisā ca me;",
  "atk-s0507a0:2252_0": "Tā mālaṃ uppalañcāpi, paccagghañca vilepanaṃ;",
  "atk-s0507a0:2253_0": "Thūpaṃ harantiyo vāresiṃ, taṃ pāpaṃ pakataṃ mayā.",
  "atk-s0507a0:2254_0": "512.",
  "atk-s0507a0:2255_0": "“Chaḷāsītisahassāni, mayaṃ paccattavedanā;",
  "atk-s0507a0:2256_0": "Thūpapūjaṃ vivaṇṇetvā, paccāma niraye bhusaṃ.",
  "atk-s0507a0:2257_0": "513.",
  "atk-s0507a0:2258_0": "“Ye ca kho thūpapūjāya, vattante arahato mahe;",
  "atk-s0507a0:2259_0": "Ādīnavaṃ pakāsenti, vivecayetha ne tato.",
  "atk-s0507a0:2260_0": "514.",
  "atk-s0507a0:2261_0": "“Imā ca passa ayantiyo, māladhārī alaṅkatā;",
  "atk-s0507a0:2262_0": "Mālāvipākaṃnubhontiyo, samiddhā ca tā yasassiniyo.",
  "atk-s0507a0:2263_0": "515.",
  "atk-s0507a0:2264_0": "“Tañca disvāna accheraṃ, abbhutaṃ lomahaṃsanaṃ;",
  "atk-s0507a0:2265_0": "Namo karonti sappaññā, vandanti taṃ mahāmuniṃ.",
  "atk-s0507a0:2266_0": "516.",
  "atk-s0507a0:2267_0": "“Sohaṃ nūna ito gantvā, yoniṃ laddhāna mānusiṃ;",
  "atk-s0507a0:2268_0": "Thūpapūjaṃ karissāmi, appamatto punappuna”nti.",
  "atk-s0507a0:2269_0": "507- 8.",
  "atk-s0507a0:2269_1": "Tattha duggandhoti aniṭṭhagandho,",
  "atk-s0507a0:2269_2": "kuṇapagandhagandhīti attho.",
  "atk-s0507a0:2269_3": "Tenāha “pūti vāyasī”ti.",
  "atk-s0507a0:2269_4": "Tatoti duggandhavāyanato kimīhi khāyitabbato ca upari.",
  "atk-s0507a0:2269_5": "Sattaṃ gahetvāna,",
  "atk-s0507a0:2269_6": "okkantanti punappunanti kammasañcoditā sattā nisitadhāraṃ satthaṃ gahetvā punappunaṃ taṃ vaṇamukhaṃ avakantanti.",
  "atk-s0507a0:2269_7": "Khārena paripphositvā,",
  "atk-s0507a0:2269_8": "okkantanti punappunanti avakantitaṭṭhāne khārodakena āsiñcitvā punappunampi avakantanti.",
  "atk-s0507a0:2270_0": "510.",
  "atk-s0507a0:2270_1": "Issaro dhanadhaññassa,",
  "atk-s0507a0:2270_2": "supahūtassāti ativiya pahūtassa dhanassa dhaññassa ca issaro sāmī,",
  "atk-s0507a0:2270_3": "aḍḍho mahaddhanoti attho.",
  "atk-s0507a0:2271_0": "511.",
  "atk-s0507a0:2271_1": "Tassāyaṃ me bhariyā ca,",
  "atk-s0507a0:2271_2": "dhītā ca suṇisā cāti tassa mayhaṃ ayaṃ purimattabhāve bhariyā,",
  "atk-s0507a0:2271_3": "ayaṃ dhītā,",
  "atk-s0507a0:2271_4": "ayaṃ suṇisā.",
  "atk-s0507a0:2271_5": "Tā devabhūtā ākāse ṭhitāti dassento vadati.",
  "atk-s0507a0:2271_6": "Paccagghanti abhinavaṃ.",
  "atk-s0507a0:2271_7": "Thūpaṃ harantiyo vāresinti thūpaṃ pūjetuṃ upanentiyo dhātuṃ vivaṇṇento paṭikkhipiṃ.",
  "atk-s0507a0:2271_8": "Taṃ pāpaṃ pakataṃ mayāti taṃ dhātuvivaṇṇanapāpaṃ kataṃ samācaritaṃ mayāti vippaṭisārappatto vadati.",
  "atk-s0507a0:2272_0": "512.",
  "atk-s0507a0:2272_1": "Chaḷāsītisahassānīti chasahassādhikā asītisahassamattā.",
  "atk-s0507a0:2272_2": "Mayanti te pete attanā saddhiṃ saṅgahetvā vadati.",
  "atk-s0507a0:2272_3": "Paccattavedanāti visuṃ visuṃ anubhuyyamānadukkhavedanā.",
  "atk-s0507a0:2272_4": "Nirayeti baladukkhatāya pettivisayaṃ nirayasadisaṃ katvā āha.",
  "atk-s0507a0:2273_0": "513.",
  "atk-s0507a0:2273_1": "Ye ca kho thūpapūjāya,",
  "atk-s0507a0:2273_2": "vattante arahato maheti arahato sammāsambuddhassa thūpaṃ uddissa pūjāmahe pavattamāne ahaṃ viya ye thūpapūjāya ādīnavaṃ dosaṃ pakāsenti.",
  "atk-s0507a0:2273_3": "Te puggale tato puññato vivecayetha vivecāpayetha,",
  "atk-s0507a0:2273_4": "paribāhire janayethāti aññāpadesena attano mahājāniyataṃ vibhāveti.",
  "atk-s0507a0:2274_0": "514.",
  "atk-s0507a0:2274_1": "Āyantiyoti ākāsena āgacchantiyo.",
  "atk-s0507a0:2274_2": "Mālāvipākanti thūpe katamālāpūjāya vipākaṃ phalaṃ.",
  "atk-s0507a0:2274_3": "Samiddhāti dibbasampattiyā samiddhā.",
  "atk-s0507a0:2274_4": "Tā yasassiniyoti tā parivāravantiyo.",
  "atk-s0507a0:2275_0": "515.",
  "atk-s0507a0:2275_1": "Tañca disvānāti tassa atiparittassa pūjāpuññassa acchariyaṃ abbhutaṃ lomahaṃsanaṃ atiuḷāraṃ vipākavisesaṃ disvā.",
  "atk-s0507a0:2275_2": "Namo karonti sappaññā,",
  "atk-s0507a0:2275_3": "vandanti taṃ mahāmuninti,",
  "atk-s0507a0:2275_4": "bhante kassapa,",
  "atk-s0507a0:2275_5": "imā itthiyo taṃ uttamapuññakkhettabhūtaṃ vandanti abhivādenti,",
  "atk-s0507a0:2275_6": "namo karonti namakkārañca karontīti attho.",
  "atk-s0507a0:2276_0": "516.",
  "atk-s0507a0:2276_1": "Atha so peto saṃviggamānaso saṃvegānurūpaṃ āyatiṃ attanā kātabbaṃ dassento “sohaṃ nūnā”ti gāthamāha.",
  "atk-s0507a0:2276_2": "Taṃ uttānatthameva.",
  "atk-s0507a0:2277_0": "Evaṃ petena vutto mahākassapo taṃ aṭṭhuppattiṃ katvā sampattaparisāya dhammaṃ desesi.",
  "atk-s0507a0:2278_0": "Dhātuvivaṇṇapetavatthuvaṇṇanā niṭṭhitā.",
  "atk-s0507a0:2279_0": "Iti khuddaka-aṭṭhakathāya petavatthusmiṃ",
  "atk-s0507a0:2280_0": "Dasavatthupaṭimaṇḍitassa",
  "atk-s0507a0:2281_0": "Tatiyassa cūḷavaggassa atthasaṃvaṇṇanā niṭṭhitā.",
  "atk-s0507a0:2282_0": "4. Mahāvaggo",
  "atk-s0507a0:2283_0": "1. Ambasakkarapetavatthuvaṇṇanā",
  "atk-s0507a0:2284_0": "Vesālī nāma nagaratthi vajjīnanti idaṃ ambasakkarapetavatthu.",
  "atk-s0507a0:2284_1": "Tassa kā uppatti?",
  "atk-s0507a0:2284_2": "Bhagavati jetavane viharante ambasakkaro nāma licchavirājā micchādiṭṭhiko natthikavādo vesāliyaṃ rajjaṃ kāresi.",
  "atk-s0507a0:2284_3": "Tena ca samayena vesālinagare aññatarassa vāṇijassa āpaṇasamīpe cikkhallaṃ hoti,",
  "atk-s0507a0:2284_4": "tattha bahū janā uppatitvā atikkamantā kilamanti,",
  "atk-s0507a0:2284_5": "keci kaddamena limpanti.",
  "atk-s0507a0:2284_6": "Taṃ disvā so vāṇijo “mā ime manussā kalalaṃ akkamiṃsū”ti apagataduggandhaṃ saṅkhavaṇṇapaṭibhāgaṃ gosīsaṭṭhiṃ āharāpetvā nikkhipāpesi.",
  "atk-s0507a0:2284_7": "Pakatiyā ca sīlavā ahosi akkodhano saṇhavāco,",
  "atk-s0507a0:2284_8": "paresañca yathābhūtaṃ guṇaṃ kitteti.",
  "atk-s0507a0:2285_0": "So ekasmiṃ divase attano sahāyassa nhāyantassa pamādena anolokentassa nivāsanavatthaṃ kīḷādhippāyena apanidhāya taṃ dukkhāpetvā adāsi.",
  "atk-s0507a0:2285_1": "Bhāgineyyo panassa corikāya paragehato bhaṇḍaṃ āharitvā tasseva āpaṇe nikkhipi.",
  "atk-s0507a0:2285_2": "Bhaṇḍasāmikā vīmaṃsantā bhaṇḍena saddhiṃ tassa bhāgineyyaṃ tañca rañño dassesuṃ.",
  "atk-s0507a0:2285_3": "Rājā “imassa sīsaṃ chindatha,",
  "atk-s0507a0:2285_4": "bhāgineyyaṃ panassa sūle āropethā”ti āṇāpesi.",
  "atk-s0507a0:2285_5": "Rājapurisā tathā akaṃsu.",
  "atk-s0507a0:2285_6": "So kālaṃ katvā bhummadevesu uppajji.",
  "atk-s0507a0:2285_7": "So gosīsena setuno katattā setavaṇṇaṃ dibbaṃ manojavaṃ assājānīyaṃ paṭilabhi,",
  "atk-s0507a0:2285_8": "guṇavantānaṃ vaṇṇakathanena tassa gattato dibbagandho vāyati,",
  "atk-s0507a0:2285_9": "sāṭakassa pana apanihitattā naggo ahosi.",
  "atk-s0507a0:2285_10": "So attanā pubbe katakammaṃ olokento tadanusārena attano bhāgineyyaṃ sūle āropitaṃ disvā karuṇāya codiyamāno",
  "atk-s0507a0:2285_11": "manojavaṃ assaṃ abhiruhitvā aḍḍharattisamaye tassa sūlā ropitaṭṭhānaṃ gantvā avidūre ṭhito “jīva, bho,",
  "atk-s0507a0:2285_12": "jīvitameva seyyo”ti divase divase vadati.",
  "atk-s0507a0:2286_0": "Tena ca samayena ambasakkaro rājā hatthikkhandhavaragato nagaraṃ padakkhiṇaṃ karonto aññatarasmiṃ gehe",
  "atk-s0507a0:2286_1": "vātapānaṃ vivaritvā rājavibhūtiṃ passantiṃ ekaṃ itthiṃ disvā paṭibaddhacitto hutvā pacchāsane nisinnassa",
  "atk-s0507a0:2286_2": "purisassa “imaṃ gharaṃ imañca itthiṃ upadhārehī”ti saññaṃ datvā anukkamena attano rājagehaṃ paviṭṭho",
  "atk-s0507a0:2286_3": "taṃ purisaṃ pesesi – “gaccha, bhaṇe,",
  "atk-s0507a0:2286_4": "tassā itthiyā sasāmikabhāvaṃ vā asāmikabhāvaṃ vā jānāhī”ti.",
  "atk-s0507a0:2286_5": "So gantvā tassā sasāmikabhāvaṃ ñatvā rañño ārocesi.",
  "atk-s0507a0:2286_6": "Rājā tassā itthiyā pariggahaṇūpāyaṃ cintento tassā sāmikaṃ pakkosāpetvā “ehi, bhaṇe,",
  "atk-s0507a0:2286_7": "maṃ upaṭṭhāhī”ti āha.",
  "atk-s0507a0:2286_8": "So anicchantopi “rājā attano vacanaṃ akaronte mayi rājadaṇḍaṃ kareyyā”ti bhayena rājupaṭṭhānaṃ sampaṭicchitvā divase divase rājupaṭṭhānaṃ gacchati.",
  "atk-s0507a0:2286_9": "Rājāpi tassa bhattavetanaṃ dāpetvā katipayadivasātikkamena pātova upaṭṭhānaṃ āgataṃ evamāha – “gaccha, bhaṇe,",
  "atk-s0507a0:2286_10": "amumhi ṭhāne ekā pokkharaṇī atthi,",
  "atk-s0507a0:2286_11": "tato aruṇavaṇṇamattikaṃ rattuppalāni ca ānehi,",
  "atk-s0507a0:2286_12": "sace ajjeva nāgaccheyyāsi,",
  "atk-s0507a0:2286_13": "jīvitaṃ te natthī”ti.",
  "atk-s0507a0:2286_14": "Tasmiñca gate dvārapālaṃ āha –",
  "atk-s0507a0:2286_15": "“ajja anatthaṅgate eva sūriye sabbadvārāni thaketabbānī”ti.",
  "atk-s0507a0:2287_0": "Sā ca pokkharaṇī vesāliyā tiyojanamatthake hoti,",
  "atk-s0507a0:2287_1": "tathāpi so puriso maraṇabhayatajjito vātavegena pubbaṇheyeva taṃ pokkharaṇiṃ sampāpuṇi.",
  "atk-s0507a0:2287_2": "“Sā ca pokkharaṇī amanussapariggahitā”ti pageva sutattā bhayena so “atthi nu kho ettha koci parissayo”ti samantato anupariyāyati.",
  "atk-s0507a0:2287_3": "Taṃ disvā pokkharaṇipālako amanusso karuṇāyamānarūpo manussarūpena upasaṅkamitvā “kimatthaṃ,",
  "atk-s0507a0:2287_4": "bho purisa,",
  "atk-s0507a0:2287_5": "idhāgatosī”ti āha.",
  "atk-s0507a0:2287_6": "So tassa taṃ pavattiṃ kathesi.",
  "atk-s0507a0:2287_7": "So “yadi evaṃ yāvadatthaṃ gaṇhāhī”ti attano dibbarūpaṃ dassetvā antaradhāyi.",
  "atk-s0507a0:2288_0": "So tattha aruṇavaṇṇamattikaṃ rattuppalāni ca gahetvā anatthaṅgateyeva sūriye nagaradvāraṃ sampāpuṇi.",
  "atk-s0507a0:2288_1": "Taṃ disvā dvārapālo tassa viravantasseva dvāraṃ thakesi.",
  "atk-s0507a0:2288_2": "So thakite dvāre pavesanaṃ alabhanto dvārasamīpe sūle āropitaṃ purisaṃ disvā “ete mayi anatthaṅgate eva sūriye āgate viravante evaṃ dvāraṃ thakesuṃ.",
  "atk-s0507a0:2288_3": "‘Ahaṃ kāleyeva āgato,",
  "atk-s0507a0:2288_4": "mama dāso natthī’ti tayāpi ñātaṃ hotū”ti sakkhimakāsi.",
  "atk-s0507a0:2288_5": "Taṃ sutvā so āha “ahaṃ sūle āvuto vajjho maraṇābhimukho,",
  "atk-s0507a0:2288_6": "kathaṃ tava sakkhi homi.",
  "atk-s0507a0:2288_7": "Eko panettha peto mahiddhiko mama samīpaṃ āgamissati,",
  "atk-s0507a0:2288_8": "taṃ sakkhiṃ karohī”ti.",
  "atk-s0507a0:2288_9": "“Kathaṃ pana so mayā daṭṭhabbo”ti?",
  "atk-s0507a0:2288_10": "Idheva tvaṃ tiṭṭha,",
  "atk-s0507a0:2288_11": "“sayameva dakkhissasī”ti.",
  "atk-s0507a0:2288_12": "So tattha ṭhito majjhimayāme taṃ petaṃ āgataṃ disvā sakkhiṃ akāsi.",
  "atk-s0507a0:2288_13": "Vibhātāya ca rattiyā raññā “mama āṇā tayā atikkantā,",
  "atk-s0507a0:2288_14": "tasmā rājadaṇḍaṃ te karissāmī”ti vutte, deva,",
  "atk-s0507a0:2288_15": "mayā tava āṇā nātikkantā,",
  "atk-s0507a0:2288_16": "anatthaṅgate eva sūriye ahaṃ idhāgatoti.",
  "atk-s0507a0:2288_17": "Tattha ko te sakkhīti?",
  "atk-s0507a0:2288_18": "So tassa sūlāvutassa purisassa santike āgacchantaṃ naggapetaṃ “sakkhī”ti niddisitvā “kathametaṃ amhehi",
  "atk-s0507a0:2288_19": "saddhātabba”nti raññā vutte “ajja rattiyaṃ tumhehi saddhātabbaṃ purisaṃ mayā saddhiṃ pesethā”ti āha.",
  "atk-s0507a0:2288_20": "Taṃ sutvā rājā sayameva tena saddhiṃ tattha gantvā ṭhito petena ca tatthāgantvā “jīva, bho,",
  "atk-s0507a0:2288_21": "jīvitameva seyyo”ti vutte taṃ “seyyā nisajjā nayimassa atthī”tiādinā pañcahi gāthāhi paṭipucchi.",
  "atk-s0507a0:2288_22": "Idāni ādito pana “vesāli nāma nagaratthi vajjīna”nti gāthā tāsaṃ sambandhadassanatthaṃ saṅgītikārehi ṭhapitā –",
  "atk-s0507a0:2289_0": "517.",
  "atk-s0507a0:2290_0": "“Vesālī nāma nagaratthi vajjīnaṃ, tattha ahu licchavi ambasakkaro;",
  "atk-s0507a0:2291_0": "Disvāna petaṃ nagarassa bāhiraṃ, tattheva pucchittha taṃ kāraṇatthiko.",
  "atk-s0507a0:2292_0": "518.",
  "atk-s0507a0:2293_0": "“Seyyā nisajjā nayimassa atthi, abhikkamo natthi paṭikkamo ca;",
  "atk-s0507a0:2294_0": "Asitapītakhāyitavatthabhogā, paricāraṇā sāpi imassa natthi.",
  "atk-s0507a0:2295_0": "519.",
  "atk-s0507a0:2296_0": "“Ye ñātakā diṭṭhasutā suhajjā, anukampakā yassa ahesuṃ pubbe;",
  "atk-s0507a0:2297_0": "Daṭṭhumpi te dāni na taṃ labhanti, virājitato hi janena tena.",
  "atk-s0507a0:2298_0": "520.",
  "atk-s0507a0:2299_0": "“Na oggatattassa bhavanti mittā, jahanti mittā vikalaṃ viditvā;",
  "atk-s0507a0:2300_0": "Atthañca disvā parivārayanti, bahū mittā uggatattassa honti.",
  "atk-s0507a0:2301_0": "521.",
  "atk-s0507a0:2302_0": "“Nihīnatto sabbabhogehi kiccho, sammakkhito samparibhinnagatto;",
  "atk-s0507a0:2303_0": "Ussāvabindūva palimpamānā, ajja suve jīvitassūparodho.",
  "atk-s0507a0:2304_0": "522.",
  "atk-s0507a0:2305_0": "“Etādisaṃ uttamakicchappattaṃ,",
  "atk-s0507a0:2306_0": "Uttāsitaṃ pucimandassa sūle;",
  "atk-s0507a0:2307_0": "Atha tvaṃ kena vaṇṇena vadesi yakkha,",
  "atk-s0507a0:2308_0": "‘Jīva bho jīvitameva seyyo”’ti.",
  "atk-s0507a0:2309_0": "517.",
  "atk-s0507a0:2309_1": "Tattha tatthāti tassaṃ vesāliyaṃ.",
  "atk-s0507a0:2309_2": "Nagarassa bāhiranti nagarassa bahi bhavaṃ,",
  "atk-s0507a0:2309_3": "vesālinagarassa bahi eva jātaṃ pavattaṃ sambandhaṃ.",
  "atk-s0507a0:2309_4": "Tatthevāti yattha taṃ passi,",
  "atk-s0507a0:2309_5": "tattheva ṭhāne.",
  "atk-s0507a0:2309_6": "Tanti taṃ petaṃ.",
  "atk-s0507a0:2309_7": "Kāraṇatthikoti “jīva, bho,",
  "atk-s0507a0:2309_8": "jīvitameva seyyo”ti vuttaatthassa kāraṇena atthiko hutvā.",
  "atk-s0507a0:2310_0": "518.",
  "atk-s0507a0:2310_1": "Seyyā nisajjā nayimassa atthīti piṭṭhipasāraṇalakkhaṇā seyyā,",
  "atk-s0507a0:2310_2": "pallaṅkābhujanalakkhaṇā nisajjā ca imassa sūle āropitapuggalassa natthi.",
  "atk-s0507a0:2310_3": "Abhikkamo natthi paṭikkamo cāti abhikkamādilakkhaṇaṃ appamattakampi gamanaṃ imassa natthi.",
  "atk-s0507a0:2310_4": "Paricārikā sāpīti yā asitapītakhāyitavatthaparibhogādilakkhaṇā indriyānaṃ paricāraṇā,",
  "atk-s0507a0:2310_5": "sāpi imassa natthi.",
  "atk-s0507a0:2310_6": "“Pariharaṇā sāpī”ti vā pāṭho,",
  "atk-s0507a0:2310_7": "asitādiparibhogavasena indriyānaṃ pariharaṇā,",
  "atk-s0507a0:2310_8": "sāpi imassa natthi vigatajīvitattāti attho.",
  "atk-s0507a0:2310_9": "“Paricāraṇā sāpī”ti keci paṭhanti.",
  "atk-s0507a0:2311_0": "519.",
  "atk-s0507a0:2311_1": "Diṭṭhasutā suhajjā,",
  "atk-s0507a0:2311_2": "anukampakā yassa ahesuṃ pubbeti sandiṭṭhasahāyā ceva adiṭṭhasahāyā ca yassa mittā anuddayāvanto ye assa imassa pubbe ahesuṃ.",
  "atk-s0507a0:2311_3": "Daṭṭhumpīti passitumpi na labhanti,",
  "atk-s0507a0:2311_4": "kuto saha vasitunti attho.",
  "atk-s0507a0:2311_5": "Virājitattoti pariccattasabhāvo.",
  "atk-s0507a0:2311_6": "Janena tenāti tena ñātiādijanena.",
  "atk-s0507a0:2312_0": "520.",
  "atk-s0507a0:2312_1": "Na oggatattassa bhavanti mittāti apagataviññāṇassa matassa mittā nāma na honti tassa mittehi kātabbakiccassa atikkantattā.",
  "atk-s0507a0:2312_2": "Jahanti mittā vikalaṃ viditvāti mato tāva tiṭṭhatu,",
  "atk-s0507a0:2312_3": "jīvantampi bhogavikalaṃ purisaṃ viditvā “na ito kiñci gayhūpaga”nti mittā pajahanti.",
  "atk-s0507a0:2312_4": "Atthañca disvā parivārayantīti tassa pana santakaṃ atthaṃ dhanaṃ disvā piyavādino mukhullokikā hutvā taṃ parivārenti.",
  "atk-s0507a0:2312_5": "Bahū mittā uggatattassa hontīti vibhavasampattiyā uggatasabhāvassa samiddhassa bahū anekā mittā honti,",
  "atk-s0507a0:2312_6": "ayaṃ lokiyasabhāvoti attho.",
  "atk-s0507a0:2313_0": "521.",
  "atk-s0507a0:2313_1": "Nihīnatto sabbabhogehīti sabbehi upabhogaparibhogavatthūhi parihīnatto.",
  "atk-s0507a0:2313_2": "Kicchoti dukkhito.",
  "atk-s0507a0:2313_3": "Sammakkhitoti ruhirehi sammakkhitasarīro.",
  "atk-s0507a0:2313_4": "Samparibhinnagattoti sūlena abbhantare vidālitagatto.",
  "atk-s0507a0:2313_5": "Ussāvabindūva palimpamānoti tiṇagge limpamānaussāvabindusadiso.",
  "atk-s0507a0:2313_6": "Ajja suveti ajja vā suve vā imassa nāma purisassa jīvitassa uparodho nirodho,",
  "atk-s0507a0:2313_7": "tato uddhaṃ nappavattatīti attho.",
  "atk-s0507a0:2314_0": "522.",
  "atk-s0507a0:2314_1": "Uttāsitanti āvutaṃ āropitaṃ.",
  "atk-s0507a0:2314_2": "Pucimandassa sūleti nimbarukkhassa daṇḍena katasūle.",
  "atk-s0507a0:2314_3": "Kena vaṇṇenāti kena kāraṇena. Jīva, bho,",
  "atk-s0507a0:2314_4": "jīvitameva seyyoti,",
  "atk-s0507a0:2314_5": "bho purisa, jīva. Kasmā?",
  "atk-s0507a0:2314_6": "Sūlaṃ āropitassāpi hi te idha jīvitameva ito cutassa jīvitato satabhāgena sahassabhāgena seyyo sundarataroti.",
  "atk-s0507a0:2315_0": "Evaṃ tena raññā pucchito so peto attano adhippāyaṃ pakāsento –",
  "atk-s0507a0:2316_0": "523.",
  "atk-s0507a0:2317_0": "“Sālohito esa ahosi mayhaṃ, ahaṃ sarāmi purimāya jātiyā;",
  "atk-s0507a0:2318_0": "Disvā ca me kāruññamahosi rāja, mā pāpadhammo nirayaṃ patāyaṃ.",
  "atk-s0507a0:2319_0": "524.",
  "atk-s0507a0:2320_0": "“Ito cuto licchavi esa poso, satthussadaṃ nirayaṃ ghorarūpaṃ;",
  "atk-s0507a0:2321_0": "Upapajjati dukkaṭakammakārī, mahābhitāpaṃ kaṭukaṃ bhayānakaṃ.",
  "atk-s0507a0:2322_0": "525.",
  "atk-s0507a0:2323_0": "“Anekabhāgena guṇena seyyo, ayameva sūlo nirayena tena;",
  "atk-s0507a0:2324_0": "Ekantadukkhaṃ kaṭukaṃ bhayānakaṃ, ekantatibbaṃ nirayaṃ patāyaṃ.",
  "atk-s0507a0:2325_0": "526.",
  "atk-s0507a0:2326_0": "“Idañca sutvā vacanaṃ mameso, dukkhūpanīto vijaheyya pāṇaṃ;",
  "atk-s0507a0:2327_0": "Tasmā ahaṃ santike na bhaṇāmi, mā mekato jīvitassūparodho”ti. –",
  "atk-s0507a0:2328_0": "Catasso gāthā abhāsi.",
  "atk-s0507a0:2329_0": "523.",
  "atk-s0507a0:2329_1": "Tattha sālohito samānalohito yonisambandhena sambandho,",
  "atk-s0507a0:2329_2": "ñātakoti attho.",
  "atk-s0507a0:2329_3": "Purimāya jātiyāti purimattabhāve.",
  "atk-s0507a0:2329_4": "Mā pāpadhammo nirayaṃ patāyanti ayaṃ pāpadhammo puriso nirayaṃ mā pati,",
  "atk-s0507a0:2329_5": "mā nirayaṃ upapajjīti imaṃ disvā me kāruññaṃ ahosīti yojanā.",
  "atk-s0507a0:2330_0": "524.",
  "atk-s0507a0:2330_1": "Sattussadanti pāpakārīhi sattehi ussannaṃ,",
  "atk-s0507a0:2330_2": "atha vā pañcavidhabandhanaṃ,",
  "atk-s0507a0:2330_3": "mukhe tattalohasecanaṃ,",
  "atk-s0507a0:2330_4": "aṅgārapabbatāropanaṃ,",
  "atk-s0507a0:2330_5": "lohakumbhipakkhepanaṃ,",
  "atk-s0507a0:2330_6": "asipattavanappavesanaṃ,",
  "atk-s0507a0:2330_7": "vettaraṇiyaṃ samotaraṇaṃ,",
  "atk-s0507a0:2330_8": "mahāniraye pakkhepoti.",
  "atk-s0507a0:2330_9": "Imehi sattahi pañcavidhabandhanādīhi dāruṇakāraṇehi ussannaṃ,",
  "atk-s0507a0:2330_10": "uparūpari nicitanti attho.",
  "atk-s0507a0:2330_11": "Mahābhitāpanti mahādukkhaṃ,",
  "atk-s0507a0:2330_12": "mahāaggisantāpaṃ vā.",
  "atk-s0507a0:2330_13": "Kaṭukanti aniṭṭhaṃ.",
  "atk-s0507a0:2330_14": "Bhayānakanti bhayajanakaṃ.",
  "atk-s0507a0:2331_0": "525.",
  "atk-s0507a0:2331_1": "Anekabhāgena guṇenāti anekakoṭṭhāsena ānisaṃsena.",
  "atk-s0507a0:2331_2": "Ayameva sūlo nirayena tenāti tato imassa uppattiṭṭhānabhūtato nirayato ayameva sūlo seyyoti.",
  "atk-s0507a0:2331_3": "Nissakke hi idaṃ karaṇavacanaṃ.",
  "atk-s0507a0:2331_4": "Ekanta tibbanti ekanteneva tikhiṇadukkhaṃ,",
  "atk-s0507a0:2331_5": "niyatamahādukkhanti attho.",
  "atk-s0507a0:2332_0": "526.",
  "atk-s0507a0:2332_1": "Idañca sutvā vacanaṃ mamesoti “ito cuto”tiādinā vuttaṃ mama vacanaṃ sutvā eso puriso dukkhūpanīto mama vacanena nirayadukkhaṃ upanīto viya hutvā.",
  "atk-s0507a0:2332_2": "Vijaheyya pāṇanti attano jīvitaṃ pariccajeyya.",
  "atk-s0507a0:2332_3": "Tasmāti tena kāraṇena.",
  "atk-s0507a0:2332_4": "Mā mekatoti “mayā ekato imassa purisassa jīvitassa uparodho mā hotū”ti imassa santike idaṃ vacanaṃ ahaṃ na bhaṇāmi,",
  "atk-s0507a0:2332_5": "atha kho “jīva, bho,",
  "atk-s0507a0:2332_6": "jīvitameva seyyo”ti idameva bhaṇāmīti adhippāyo.",
  "atk-s0507a0:2333_0": "Evaṃ petena attano adhippāye pakāsite puna rājā petassa pavattiṃ pucchituṃ okāsaṃ karonto imaṃ gāthamāha –",
  "atk-s0507a0:2334_0": "527.",
  "atk-s0507a0:2335_0": "“Aññāto eso purisassa attho, aññampi icchāmase pucchituṃ tuvaṃ;",
  "atk-s0507a0:2336_0": "Okāsakammaṃ sace no karosi, pucchāma taṃ no na ca kujjhitabba”nti.",
  "atk-s0507a0:2337_0": "528.",
  "atk-s0507a0:2338_0": "“Addhā paṭiññā me tadā ahu, nācikkhaṇā appasannassa hoti;",
  "atk-s0507a0:2339_0": "Akāmā saddheyyavacoti katvā, pucchassu maṃ kāmaṃ yathā visayha”nti. –",
  "atk-s0507a0:2340_0": "Imā rañño petassa ca vacanapaṭivacanagāthā.",
  "atk-s0507a0:2341_0": "527.",
  "atk-s0507a0:2341_1": "Tattha aññātoti avagato.",
  "atk-s0507a0:2341_2": "Icchāmaseti icchāma.",
  "atk-s0507a0:2341_3": "Noti amhākaṃ.",
  "atk-s0507a0:2341_4": "Na ca kujjhitabbanti “ime manussā yaṃkiñci pucchantī”ti kodho na kātabbo.",
  "atk-s0507a0:2342_0": "528.",
  "atk-s0507a0:2342_1": "Addhāti ekaṃsena.",
  "atk-s0507a0:2342_2": "Paṭiññā meti ñāṇavasena mayhaṃ “pucchassū”ti paṭiññā,",
  "atk-s0507a0:2342_3": "okāsadānanti attho.",
  "atk-s0507a0:2342_4": "Tadā ahūti tasmiṃ kāle paṭhamadassane ahosi.",
  "atk-s0507a0:2342_5": "Nācikkhaṇā appasannassa hotīti akathanā appasannassa hoti.",
  "atk-s0507a0:2342_6": "Pasanno eva hi pasannassa kiñci katheti.",
  "atk-s0507a0:2342_7": "Tvaṃ pana tadā mayi appasanno,",
  "atk-s0507a0:2342_8": "ahañca tayi,",
  "atk-s0507a0:2342_9": "tena paṭijānitvā kathetukāmo nāhosi.",
  "atk-s0507a0:2342_10": "Idāni panāhaṃ tuyhaṃ akāmā saddheyyavaco akāmo eva saddhātabbavacano iti katvā iminā kāraṇena.",
  "atk-s0507a0:2342_11": "Pucchassu maṃ kāmaṃ yathā visayhanti tvaṃ yathā icchasi,",
  "atk-s0507a0:2342_12": "tamatthaṃ maṃ pucchassu.",
  "atk-s0507a0:2342_13": "Ahaṃ pana yathā visayhaṃ yathā mayhaṃ sahituṃ sakkā,",
  "atk-s0507a0:2342_14": "tathā attano ñāṇabalānurūpaṃ kathessāmīti adhippāyo.",
  "atk-s0507a0:2343_0": "Evaṃ petena pucchanāya okāse kate rājā –",
  "atk-s0507a0:2344_0": "529.",
  "atk-s0507a0:2345_0": "“Yaṃ kiñcahaṃ cakkhunā passisāmi,",
  "atk-s0507a0:2346_0": "Sabbampi tāhaṃ abhisaddaheyyaṃ;",
  "atk-s0507a0:2347_0": "Disvāva taṃ nopi ce saddaheyyaṃ,",
  "atk-s0507a0:2348_0": "Kareyyāsi me yakkha niyassakamma”nti. –",
  "atk-s0507a0:2349_0": "Gāthamāha.",
  "atk-s0507a0:2349_1": "Tassattho –",
  "atk-s0507a0:2349_2": "ahaṃ yaṃ kiñcideva cakkhunā passissāmi,",
  "atk-s0507a0:2349_3": "taṃ sabbampi tatheva ahaṃ abhisaddaheyyaṃ,",
  "atk-s0507a0:2349_4": "taṃ pana disvāva taṃ vacanaṃ nopi ce saddaheyyaṃ. Yakkha,",
  "atk-s0507a0:2349_5": "mayhaṃ niyassakammaṃ niggahakammaṃ kareyyāsīti.",
  "atk-s0507a0:2349_6": "Atha vā yaṃ kiñcahaṃ cakkhunā passissāmīti ahaṃ yaṃ kiñcideva cakkhunā passissāmi acakkhugocarassa adassanato.",
  "atk-s0507a0:2349_7": "Sabbampi tāhaṃ abhisaddaheyyanti sabbampi te ahaṃ diṭṭhaṃ sutaṃ aññaṃ vā abhisaddaheyyaṃ.",
  "atk-s0507a0:2349_8": "Tādiso hi mayhaṃ tayi abhippasādoti adhippāyo.",
  "atk-s0507a0:2349_9": "Pacchimapadassa pana yathāvuttova attho.",
  "atk-s0507a0:2350_0": "Taṃ sutvā peto –",
  "atk-s0507a0:2351_0": "530.",
  "atk-s0507a0:2352_0": "“Saccappaṭiññā tava mesā hotu, sutvāna dhammaṃ labha suppasādaṃ;",
  "atk-s0507a0:2353_0": "Aññatthiko no ca paduṭṭhacitto, yaṃ te sutaṃ asutañcāpi dhammaṃ;",
  "atk-s0507a0:2354_0": "Sabbampi akkhissaṃ yathā pajāna”nti. – gāthamāha; Ito paraṃ –",
  "atk-s0507a0:2355_0": "531.",
  "atk-s0507a0:2356_0": "“Setena assena alaṅkatena, upayāsi sūlāvutakassa santike;",
  "atk-s0507a0:2357_0": "Yānaṃ idaṃ abbhutaṃ dassaneyyaṃ, kissetaṃ kammassa ayaṃ vipākoti.",
  "atk-s0507a0:2358_0": "532.",
  "atk-s0507a0:2359_0": "“Vesāliyā nagarassa majjhe, cikkhallamagge narakaṃ ahosi;",
  "atk-s0507a0:2360_0": "Gosīsamekāhaṃ pasannacitto, setaṃ gahetvā narakasmiṃ nikkhipiṃ.",
  "atk-s0507a0:2361_0": "533.",
  "atk-s0507a0:2362_0": "“Etasmiṃ pādāni patiṭṭhapetvā, mayañca aññe ca atikkamimhā;",
  "atk-s0507a0:2363_0": "Yānaṃ idaṃ abbhutaṃ dassaneyyaṃ, tasseva kammassa ayaṃ vipākoti.",
  "atk-s0507a0:2364_0": "534.",
  "atk-s0507a0:2365_0": "“Vaṇṇo ca te sabbadisā pabhāsati, gandho ca te sabbadisā pavāyati;",
  "atk-s0507a0:2366_0": "Yakkhiddhipattosi mahānubhāvo, naggo cāsi kissa ayaṃ vipākoti.",
  "atk-s0507a0:2367_0": "535.",
  "atk-s0507a0:2368_0": "“Akkodhano niccapasannacitto, saṇhāhi vācāhi janaṃ upemi;",
  "atk-s0507a0:2369_0": "Tasseva kammassa ayaṃ vipāko, dibbo me vaṇṇo satataṃ pabhāsati.",
  "atk-s0507a0:2370_0": "536.",
  "atk-s0507a0:2371_0": "“Yasañca kittiñca dhamme ṭhitānaṃ, disvāna mantemi pasannacitto;",
  "atk-s0507a0:2372_0": "Tasseva kammassa ayaṃ vipāko, dibbo me gandho satataṃ pavāyati.",
  "atk-s0507a0:2373_0": "537.",
  "atk-s0507a0:2374_0": "“Sahāyānaṃ titthasmiṃ nhāyantānaṃ, thale gahetvā nidahissa dussaṃ;",
  "atk-s0507a0:2375_0": "Khiḍḍatthiko no ca paduṭṭhacitto, tenamhi naggo kasirā ca vuttīti.",
  "atk-s0507a0:2376_0": "538.",
  "atk-s0507a0:2377_0": "“Yo kīḷamāno pakaroti pāpaṃ, tassedisaṃ kammavipākamāhu;",
  "atk-s0507a0:2378_0": "Akīḷamāno pana yo karoti, kiṃ tassa kammassa vipākamāhūti.",
  "atk-s0507a0:2379_0": "539.",
  "atk-s0507a0:2380_0": "“Ye duṭṭhasaṅkappamanā manussā, kāyena vācāya ca saṃkiliṭṭhā;",
  "atk-s0507a0:2381_0": "Kāyassa bhedā abhisamparāyaṃ, asaṃsayaṃ te nirayaṃ upenti.",
  "atk-s0507a0:2382_0": "540.",
  "atk-s0507a0:2383_0": "“Apare pana sugatimāsamānā, dāne ratā saṅgahitattabhāvā;",
  "atk-s0507a0:2384_0": "Kāyassa bhedā abhisamparāyaṃ, asaṃsayaṃ te sugatiṃ upentī”ti. –",
  "atk-s0507a0:2385_0": "Tesaṃ ubhinnaṃ vacanapaṭivacanagāthā honti.",
  "atk-s0507a0:2386_0": "530.",
  "atk-s0507a0:2386_1": "Tattha saccappaṭiññā tava mesā hotūti “sabbampi tāhaṃ abhisaddaheyya”nti tava esā paṭiññā mayhaṃ saccaṃ hotu.",
  "atk-s0507a0:2386_2": "Sutvāna dhammaṃ labha suppasādanti mayā vuccamānaṃ dhammaṃ sutvā sundaraṃ pasādaṃ labhassu.",
  "atk-s0507a0:2386_3": "Aññatthikoti ājānanatthiko.",
  "atk-s0507a0:2386_4": "Yathā pajānanti yathā aññopi pajānanto,",
  "atk-s0507a0:2386_5": "“yathāpi ñāta”nti vā mayā yathā ñātanti attho.",
  "atk-s0507a0:2387_0": "531.",
  "atk-s0507a0:2387_1": "Kissetaṃ kammassa ayaṃ vipākoti kissetaṃ kissa nāma etaṃ,",
  "atk-s0507a0:2387_2": "kissa kammassa ayaṃ vipāko.",
  "atk-s0507a0:2387_3": "Etanti vā nipātamattaṃ,",
  "atk-s0507a0:2387_4": "kissa kammassāti yojanā.",
  "atk-s0507a0:2387_5": "“Kissa te”ti ca keci paṭhanti.",
  "atk-s0507a0:2388_0": "532- 33.",
  "atk-s0507a0:2388_1": "Cikkhallamaggeti cikkhallavati pathamhi.",
  "atk-s0507a0:2388_2": "Narakanti āvāṭaṃ.",
  "atk-s0507a0:2388_3": "Ekāhanti ekaṃ ahaṃ.",
  "atk-s0507a0:2388_4": "Narakasmiṃ nikkhipinti yathā kaddamo na akkamīyati,",
  "atk-s0507a0:2388_5": "evaṃ tasmiṃ cikkhallāvāṭe ṭhapesiṃ.",
  "atk-s0507a0:2388_6": "Tassāti tassa gosīsena setukaraṇassa.",
  "atk-s0507a0:2389_0": "536- 7.",
  "atk-s0507a0:2389_1": "Dhamme ṭhitānanti dhammacārīnaṃ samacārīnaṃ.",
  "atk-s0507a0:2389_2": "Mantemīti kathemi kittayāmi.",
  "atk-s0507a0:2389_3": "Khiḍḍatthikoti hasādhippāyo.",
  "atk-s0507a0:2389_4": "No ca paduṭṭhacittoti dussasāmike na dūsitacitto,",
  "atk-s0507a0:2389_5": "na avaharaṇādhippāyo nāpi vināsādhippāyoti attho.",
  "atk-s0507a0:2390_0": "538.",
  "atk-s0507a0:2390_1": "Akīḷamānoti akhiḍḍādhippāyo,",
  "atk-s0507a0:2390_2": "lobhādīhi dūsitacitto.",
  "atk-s0507a0:2390_3": "Kiṃ tassa kammassa vipākamāhūti tassa tathā katassa pāpakammassa kīva kaṭukaṃ dukkhavipākaṃ paṇḍitā āhu.",
  "atk-s0507a0:2391_0": "539- 40.",
  "atk-s0507a0:2391_1": "Duṭṭhasaṅkappamanāti kāmasaṅkappādivasena dūsitamanovitakkā,",
  "atk-s0507a0:2391_2": "etena manoduccaritamāha.",
  "atk-s0507a0:2391_3": "Kāyena vācāya ca saṃkiliṭṭhāti pāṇātipātādivasena kāyavācāhi malinā.",
  "atk-s0507a0:2391_4": "Āsamānāti āsīsamānā patthayamānā.",
  "atk-s0507a0:2392_0": "Evaṃ petena saṅkhepeneva kammaphalesu vibhajitvā dassitesu taṃ asaddahanto rājā –",
  "atk-s0507a0:2393_0": "541.",
  "atk-s0507a0:2394_0": "“Taṃ kinti jāneyyamahaṃ avecca, kalyāṇapāpassa ayaṃ vipāko;",
  "atk-s0507a0:2395_0": "Kiṃ vāhaṃ disvā abhisaddaheyyaṃ, ko vāpi maṃ saddahāpeyya eta”nti. –",
  "atk-s0507a0:2396_0": "Gāthamāha.",
  "atk-s0507a0:2396_1": "Tattha taṃ kinti jāneyyamahaṃ aveccāti yoyaṃ tayā “ye duṭṭhasaṅkappamanā manussā,",
  "atk-s0507a0:2396_2": "kāyena vācāya ca saṃkiliṭṭhā”tiādinā.",
  "atk-s0507a0:2396_3": "“Apare pana sugatimāsamānā”tiādinā ca kalyāṇassa pāpassa ca kammassa vipāko vibhajitvā vutto,",
  "atk-s0507a0:2396_4": "taṃ kinti kena kāraṇena ahaṃ avecca aparapaccayabhāvena saddaheyyaṃ.",
  "atk-s0507a0:2396_5": "Kiṃ vāhaṃ disvā abhisaddaheyyanti kīdisaṃ vā panāhaṃ paccakkhabhūtaṃ nidassanaṃ disvā paṭisaddaheyyaṃ.",
  "atk-s0507a0:2396_6": "Ko vāpi maṃ saddahāpeyya etanti ko vā viññū puriso paṇḍito etamatthaṃ maṃ saddahāpeyya,",
  "atk-s0507a0:2396_7": "taṃ kathehīti attho.",
  "atk-s0507a0:2397_0": "Taṃ sutvā peto kāraṇena tamatthaṃ tassa pakāsento –",
  "atk-s0507a0:2398_0": "542.",
  "atk-s0507a0:2399_0": "“Disvā ca sutvā abhisaddahassu, kalyāṇapāpassa ayaṃ vipāko;",
  "atk-s0507a0:2400_0": "Kalyāṇapāpe ubhaye asante, siyā nu sattā sugatā duggatā vā.",
  "atk-s0507a0:2401_0": "543.",
  "atk-s0507a0:2402_0": "“No cettha kammāni kareyyuṃ maccā, kalyāṇapāpāni manussaloke;",
  "atk-s0507a0:2403_0": "Nāhesuṃ sattā sugatā duggatā vā, hīnā paṇītā ca manussaloke.",
  "atk-s0507a0:2404_0": "544.",
  "atk-s0507a0:2405_0": "“Yasmā ca kammāni karonti maccā, kalyāṇapāpāni manussaloke;",
  "atk-s0507a0:2406_0": "Tasmā hi sattā sugatā duggatā vā, hīnā paṇītā ca manussaloke.",
  "atk-s0507a0:2407_0": "545.",
  "atk-s0507a0:2408_0": "“Dvayajja kammānaṃ vipākamāhu, sukhassa dukkhassa ca vedanīyaṃ;",
  "atk-s0507a0:2409_0": "Tā devatāyo paricārayanti, paccenti bālā dvayataṃ apassino”ti. –",
  "atk-s0507a0:2410_0": "Gāthā abhāsi.",
  "atk-s0507a0:2411_0": "542.",
  "atk-s0507a0:2411_1": "Tattha disvā cāti paccakkhato disvāpi.",
  "atk-s0507a0:2411_2": "Sutvāti dhammaṃ sutvā tadanusārena nayaṃ nento anuminanto.",
  "atk-s0507a0:2411_3": "Kalyāṇapāpassāti kusalassa akusalassa ca kammassa ayaṃ sukho ayaṃ dukkho ca vipākoti abhisaddahassu.",
  "atk-s0507a0:2411_4": "Ubhaye asanteti kalyāṇe pāpe cāti duvidhe kamme avijjamāne.",
  "atk-s0507a0:2411_5": "Siyā nu sattā sugatā duggatā vāti “ime sattā sugatiṃ gatā duggatiṃ gatā vā,",
  "atk-s0507a0:2411_6": "sugatiyaṃ vā aḍḍhā duggatiyaṃ daliddā vā”ti ayamattho kiṃ nu siyā kathaṃ sambhaveyyāti attho.",
  "atk-s0507a0:2412_0": "543- 4.",
  "atk-s0507a0:2412_1": "Idāni yathāvuttamatthaṃ “no cettha kammānī”ti ca “yasmā ca kammānī”ti ca gāthādvayena byatirekato anvayato ca vibhāveti.",
  "atk-s0507a0:2412_2": "Tattha hīnā paṇītāti kularūpārogyaparivārādīhi hīnā uḷārā ca.",
  "atk-s0507a0:2413_0": "545.",
  "atk-s0507a0:2413_1": "Dvayajja kammānaṃ vipākamāhūti dvayaṃ duvidhaṃ ajja idāni kammānaṃ sucaritaduccaritānaṃ vipākaṃ vadanti kathenti.",
  "atk-s0507a0:2413_2": "Kiṃ tanti āha “sukhassa dukkhassa ca vedanīya”nti,",
  "atk-s0507a0:2413_3": "iṭṭhassa ca aniṭṭhassa ca anubhavanayoggaṃ.",
  "atk-s0507a0:2413_4": "Tā devatāyo paricārayantīti ye ukkaṃsavasena sukhavedanīyaṃ vipākaṃ paṭilabhanti,",
  "atk-s0507a0:2413_5": "te devaloke tā devatā hutvā dibbasukhasamappitā indriyāni paricārenti.",
  "atk-s0507a0:2413_6": "Paccenti bālā dvayataṃ apassinoti ye bālā kammañca kammaphalañcāti dvayaṃ apassantā asaddahantā,",
  "atk-s0507a0:2413_7": "te pāpappasutā dukkhavedanīyaṃ vipākaṃ anubhavantā nirayādīsu kammunā paccenti dukkhaṃ pāpuṇanti.",
  "atk-s0507a0:2414_0": "Evaṃ kammaphalaṃ saddahanto pana tvaṃ kasmā evarūpaṃ dukkhaṃ paccanubhavasīti anuyogaṃ sandhāya –",
  "atk-s0507a0:2415_0": "546.",
  "atk-s0507a0:2416_0": "“Na matthi kammāni sayaṃkatāni, datvāpi me natthi yo ādiseyya;",
  "atk-s0507a0:2417_0": "Acchādanaṃ sayanamathannapānaṃ, tenamhi naggo kasirā ca vuttī”ti. –",
  "atk-s0507a0:2418_0": "Gāthamāha.",
  "atk-s0507a0:2418_1": "Tattha na matthi kammāni sayaṃkatānīti yasmā sayaṃ attanā pubbe katāni puññakammāni mama natthi na vijjanti,",
  "atk-s0507a0:2418_2": "yehi idāni acchādanādīni labheyyaṃ.",
  "atk-s0507a0:2418_3": "Datvāpi me natthi yo ādiseyyāti yo samaṇabrāhmaṇānaṃ dānaṃ datvā “asukassa petassa hotū”ti me ādiseyya uddiseyya,",
  "atk-s0507a0:2418_4": "so natthi.",
  "atk-s0507a0:2418_5": "Tenamhi naggo kasirā ca vuttīti tena duvidhenāpi kāraṇena idāni naggo niccoḷo amhi,",
  "atk-s0507a0:2418_6": "kasirā dukkhā ca vutti jīvikā hotīti.",
  "atk-s0507a0:2419_0": "Taṃ sutvā rājā tassa acchādanādilābhaṃ ākaṅkhanto –",
  "atk-s0507a0:2420_0": "547.",
  "atk-s0507a0:2421_0": "“Siyā nu kho kāraṇaṃ kiñci yakkha, acchādanaṃ yena tuvaṃ labhetha;",
  "atk-s0507a0:2422_0": "Ācikkha me tvaṃ yadatthi hetu, saddhāyikaṃ hetuvaco suṇomā”ti. –",
  "atk-s0507a0:2423_0": "Gāthamāha.",
  "atk-s0507a0:2423_1": "Tattha yenāti yena kāraṇena tvaṃ acchādanaṃ labhetha labheyyāsi,",
  "atk-s0507a0:2423_2": "kiñci taṃ kāraṇaṃ siyā nu kho bhaveyya nu khoti attho.",
  "atk-s0507a0:2423_3": "Yadatthīti yadi atthi.",
  "atk-s0507a0:2424_0": "Athassa peto taṃ kāraṇaṃ ācikkhanto –",
  "atk-s0507a0:2425_0": "548.",
  "atk-s0507a0:2426_0": "“Kappitako nāma idhatthi bhikkhu, jhāyī susīlo arahā vimutto;",
  "atk-s0507a0:2427_0": "Guttindriyo saṃvutapātimokkho, sītibhūto uttamadiṭṭhipatto.",
  "atk-s0507a0:2428_0": "549.",
  "atk-s0507a0:2429_0": "“Sakhilo vadaññū suvaco sumukho, svāgamo suppaṭimuttako ca;",
  "atk-s0507a0:2430_0": "Puññassa khettaṃ araṇavihārī, devamanussānañca dakkhiṇeyyo.",
  "atk-s0507a0:2431_0": "550.",
  "atk-s0507a0:2432_0": "“Santo vidhūmo anīgho nirāso, mutto visallo amamo avaṅko;",
  "atk-s0507a0:2433_0": "Nirūpadhī sabbapapañcakhīṇo, tisso vijjā anuppatto jutimā.",
  "atk-s0507a0:2434_0": "551.",
  "atk-s0507a0:2435_0": "“Appaññāto disvāpi na ca sujāno, munīti naṃ vajjisu voharanti;",
  "atk-s0507a0:2436_0": "Jānanti taṃ yakkhabhūtā anejaṃ, kalyāṇadhammaṃ vicarantaṃ loke.",
  "atk-s0507a0:2437_0": "552.",
  "atk-s0507a0:2438_0": "“Tassa tuvaṃ ekayugaṃ duve vā, mamuddisitvāna sace dadetha;",
  "atk-s0507a0:2439_0": "Paṭiggahītāni ca tāni assu, mamañca passetha sannaddhadussa”nti. –",
  "atk-s0507a0:2440_0": "Gāthā abhāsi.",
  "atk-s0507a0:2441_0": "548.",
  "atk-s0507a0:2441_1": "Tattha kappitato nāmāti jaṭilasahassassa abbhantare āyasmato upālittherassa upajjhāyaṃ sandhāya vadati.",
  "atk-s0507a0:2441_2": "Idhāti imissā vesāliyā samīpe.",
  "atk-s0507a0:2441_3": "Jhāyīti aggaphalajhānena jhāyī.",
  "atk-s0507a0:2441_4": "Sītibhūtoti sabbakilesadarathapariḷāhavūpasamena sītibhāvappatto.",
  "atk-s0507a0:2441_5": "Uttamadiṭṭhipattoti uttamaṃ aggaphalaṃ sammādiṭṭhiṃ patto.",
  "atk-s0507a0:2442_0": "549.",
  "atk-s0507a0:2442_1": "Sakhiloti mudu.",
  "atk-s0507a0:2442_2": "Suvacoti subbaco.",
  "atk-s0507a0:2442_3": "Svāgamoti suṭṭhu āgatāgamo.",
  "atk-s0507a0:2442_4": "Suppaṭimuttakoti suṭṭhu paṭimuttakavāco,",
  "atk-s0507a0:2442_5": "muttabhāṇīti attho.",
  "atk-s0507a0:2442_6": "Araṇavihārīti mettāvihārī.",
  "atk-s0507a0:2443_0": "550.",
  "atk-s0507a0:2443_1": "Santoti upasantakileso.",
  "atk-s0507a0:2443_2": "Vidhūmoti vigatamicchāvitakkadhūmo.",
  "atk-s0507a0:2443_3": "Anīghoti niddukkho.",
  "atk-s0507a0:2443_4": "Nirāsoti nittaṇho.",
  "atk-s0507a0:2443_5": "Muttoti sabbabhavehi vimutto.",
  "atk-s0507a0:2443_6": "Visalloti vītarāgādisallo.",
  "atk-s0507a0:2443_7": "Amamoti mamaṃkāravirahito.",
  "atk-s0507a0:2443_8": "Avaṅkoti kāyavaṅkādivaṅkavirahito.",
  "atk-s0507a0:2443_9": "Nirūpadhīti kilesābhisaṅkhārādiupadhippahāyī.",
  "atk-s0507a0:2443_10": "Sabbapapañcakhīṇoti parikkhīṇataṇhādipapañco.",
  "atk-s0507a0:2443_11": "Jutimāti anuttarāya ñāṇajutiyā jutimā.",
  "atk-s0507a0:2443_12": "Appaññātoti paramappicchatāya paṭicchannaguṇatāya ca na pākaṭo.",
  "atk-s0507a0:2444_0": "551.",
  "atk-s0507a0:2444_1": "Disvāpi na ca sujānoti gambhīrabhāvena disvāpi “evaṃsīlo,",
  "atk-s0507a0:2444_2": "evaṃdhammo,",
  "atk-s0507a0:2444_3": "evaṃpañño”ti na suviññeyyo.",
  "atk-s0507a0:2444_4": "Jānanti taṃ yakkhabhūtā anejanti yakkhabhūtā ca anejaṃ nittaṇhaṃ “arahā”ti taṃ jānanti.",
  "atk-s0507a0:2444_5": "Kalyāṇadhammanti sundarasīlādiguṇaṃ.",
  "atk-s0507a0:2445_0": "552.",
  "atk-s0507a0:2445_1": "Tassāti tassa kappitakamahātherassa.",
  "atk-s0507a0:2445_2": "Ekayuganti ekaṃ vatthayugaṃ.",
  "atk-s0507a0:2445_3": "Duve vāti dve vā vatthayugāni.",
  "atk-s0507a0:2445_4": "Mamuddisitvānāti mamaṃ uddisitvā.",
  "atk-s0507a0:2445_5": "Paṭiggahītāni ca tāni assūti tāni vatthayugāni tena paṭiggahitāni ca assu bhaveyyuṃ.",
  "atk-s0507a0:2445_6": "Sannaddhadussanti dussena katasannāhaṃ,",
  "atk-s0507a0:2445_7": "laddhavatthaṃ nivatthapārutadussanti attho.",
  "atk-s0507a0:2446_0": "Tato rājā –",
  "atk-s0507a0:2447_0": "553.",
  "atk-s0507a0:2448_0": "“Kasmiṃ padese samaṇaṃ vasantaṃ, gantvāna passemu mayaṃ idāni;",
  "atk-s0507a0:2449_0": "Yo majja kaṅkhaṃ vicikicchitañca, diṭṭhīvisūkāni vinodayeyyā”ti. –",
  "atk-s0507a0:2450_0": "Therassa vasanaṭṭhānaṃ pucchi.",
  "atk-s0507a0:2450_1": "Tattha kasmiṃ padeseti katarasmiṃ padese.",
  "atk-s0507a0:2450_2": "Yo majjāti yo ajja, ma-",
  "atk-s0507a0:2450_3": "kāro padasandhikaro.",
  "atk-s0507a0:2451_0": "Tato peto –",
  "atk-s0507a0:2452_0": "554.",
  "atk-s0507a0:2453_0": "“Eso nisinno kapinaccanāyaṃ, parivārito devatāhi bahūhi;",
  "atk-s0507a0:2454_0": "Dhammiṃ kathaṃ bhāsati saccanāmo, sakasmimācerake appamatto”ti. –",
  "atk-s0507a0:2455_0": "Gāthamāha.",
  "atk-s0507a0:2455_1": "Tattha kapinaccanāyanti kapīnaṃ vānarānaṃ naccanena “kapinaccanā”ti laddhavohāre padese.",
  "atk-s0507a0:2455_2": "Saccanāmoti jhāyī susīlo arahā vimuttotiādīhi guṇanāmehi yāthāvanāmo aviparītanāmo.",
  "atk-s0507a0:2456_0": "Evaṃ petena vutte rājā tāvadeva therassa santikaṃ gantukāmo –",
  "atk-s0507a0:2457_0": "555.",
  "atk-s0507a0:2458_0": "“Tathāhaṃ kassāmi gantvā idāni, acchādayissaṃ samaṇaṃ yugena;",
  "atk-s0507a0:2459_0": "Paṭiggahītāni ca tāni assu, tuvañca passemu sannaddhadussa”nti. –",
  "atk-s0507a0:2460_0": "Gāthamāha. Tattha kassāmīti karissāmi.",
  "atk-s0507a0:2461_0": "Atha peto “devatānaṃ thero dhammaṃ deseti, tasmā nāyaṃ upasaṅkamanakālo”ti dassento –",
  "atk-s0507a0:2462_0": "556.",
  "atk-s0507a0:2463_0": "“Mā akkhaṇe pabbajitaṃ upāgami, sādhu vo licchavi nesa dhammo;",
  "atk-s0507a0:2464_0": "Tato ca kāle upasaṅkamitvā, tattheva passāhi raho nisinna”nti. –",
  "atk-s0507a0:2465_0": "Gāthamāha.",
  "atk-s0507a0:2465_1": "Tattha sādhūti āyācane nipāto.",
  "atk-s0507a0:2465_2": "Vo licchavi nesa dhammoti,",
  "atk-s0507a0:2465_3": "licchavirāja,",
  "atk-s0507a0:2465_4": "tumhākaṃ rājūnaṃ esa dhammo na hoti,",
  "atk-s0507a0:2465_5": "yaṃ akāle upasaṅkamanaṃ.",
  "atk-s0507a0:2465_6": "Tatthevāti tasmiṃyeva ṭhāne.",
  "atk-s0507a0:2466_0": "Evaṃ petena vutte rājā “sādhū”ti sampaṭicchitvā attano nivesanameva gantvā puna yuttapattakāle aṭṭha",
  "atk-s0507a0:2466_1": "vatthuyugāni gāhāpetvā theraṃ upasaṅkamitvā ekamantaṃ nisinno paṭisanthāraṃ katvā “imāni, bhante,",
  "atk-s0507a0:2466_2": "aṭṭha vatthayugāni paṭiggaṇhā”ti āha.",
  "atk-s0507a0:2466_3": "Taṃ sutvā thero kathāsamuṭṭhāpanatthaṃ “mahārāja,",
  "atk-s0507a0:2466_4": "pubbe tvaṃ adānasīlo samaṇabrāhmaṇānaṃ viheṭhanajātikova kathaṃ paṇītāni vatthāni dātukāmo jāto”ti āha.",
  "atk-s0507a0:2466_5": "Taṃ sutvā rājā tassa kāraṇaṃ ācikkhanto petena samāgamaṃ,",
  "atk-s0507a0:2466_6": "tena ca attanā ca kathitaṃ sabbaṃ therassa ārocetvā vatthāni datvā petassa uddisi.",
  "atk-s0507a0:2466_7": "Tena peto dibbavatthadharo alaṅkatapaṭiyatto assāruḷho therassa ca rañño ca purato pātubhavi.",
  "atk-s0507a0:2466_8": "Taṃ disvā rājā attamano pamudito pītisomanassajāto “paccakkhato vata mayā kammaphalaṃ diṭṭhaṃ,",
  "atk-s0507a0:2466_9": "na dānāhaṃ pāpaṃ karissāmi,",
  "atk-s0507a0:2466_10": "puññameva karissāmī”ti vatvā tena petena sakkhiṃ akāsi.",
  "atk-s0507a0:2466_11": "So ca peto “sace,",
  "atk-s0507a0:2466_12": "tvaṃ licchavirāja,",
  "atk-s0507a0:2466_13": "ito paṭṭhāya adhammaṃ pahāya dhammaṃ carasi,",
  "atk-s0507a0:2466_14": "evāhaṃ tava sakkhiṃ karissāmi,",
  "atk-s0507a0:2466_15": "santikañca te āgamissāmi,",
  "atk-s0507a0:2466_16": "sūlāvutañca purisaṃ sīghaṃ sūlato mocehi,",
  "atk-s0507a0:2466_17": "evaṃ so jīvitaṃ labhitvā dhammaṃ caranto dukkhato muccissati,",
  "atk-s0507a0:2466_18": "therañca kālena kālaṃ upasaṅkamitvā dhammaṃ suṇanto puññāni karohī”ti vatvā gato.",
  "atk-s0507a0:2467_0": "Atha rājā theraṃ vanditvā nagaraṃ pavisitvā sīghaṃ sīghaṃ licchaviparisaṃ sannipātetvā te anujānāpetvā",
  "atk-s0507a0:2467_1": "taṃ purisaṃ sūlato mocetvā “imaṃ arogaṃ karothā”ti tikicchake āṇāpesi.",
  "atk-s0507a0:2467_2": "Therañca upasaṅkamitvā pucchi –",
  "atk-s0507a0:2467_3": "“siyā nu kho, bhante,",
  "atk-s0507a0:2467_4": "nirayagāmikammaṃ katvā ṭhitassa nirayato muttī”ti. Siyā, mahārāja,",
  "atk-s0507a0:2467_5": "sace uḷāraṃ puññaṃ karoti,",
  "atk-s0507a0:2467_6": "muccatīti vatvā thero rājānaṃ saraṇesu ca sīlesu ca patiṭṭhāpesi.",
  "atk-s0507a0:2467_7": "So tattha patiṭṭhito therassa ovāde ṭhatvā sotāpanno ahosi,",
  "atk-s0507a0:2467_8": "sūlāvuto pana puriso arogo hutvā saṃvegajāto bhikkhūsu pabbajitvā nacirasseva arahattaṃ pāpuṇi.",
  "atk-s0507a0:2467_9": "Tamatthaṃ dassentā saṅgītikārā –",
  "atk-s0507a0:2468_0": "557.",
  "atk-s0507a0:2469_0": "“Tathāti vatvā agamāsi tattha, parivārito dāsagaṇena licchavi;",
  "atk-s0507a0:2470_0": "So taṃ nagaraṃ upasaṅkamitvā, vāsūpagacchittha sake nivesane.",
  "atk-s0507a0:2471_0": "558.",
  "atk-s0507a0:2472_0": "“Tato ca kāle gihikiccāni katvā,",
  "atk-s0507a0:2473_0": "Nhatvā pivitvā ca khaṇaṃ labhitvā;",
  "atk-s0507a0:2474_0": "Viceyya peḷāto ca yugāni aṭṭha,",
  "atk-s0507a0:2475_0": "Gāhāpayī dāsagaṇena licchavi.",
  "atk-s0507a0:2476_0": "559.",
  "atk-s0507a0:2477_0": "“So taṃ padesaṃ upasaṅkamitvā, taṃ addasa samaṇaṃ santacittaṃ;",
  "atk-s0507a0:2478_0": "Paṭikkantaṃ gocarato nivattaṃ, sītibhūtaṃ rukkhamūle nisinnaṃ.",
  "atk-s0507a0:2479_0": "560.",
  "atk-s0507a0:2480_0": "“Tamenamavoca upasaṅkamitvā, appābādhaṃ phāsuvihārañca pucchi;",
  "atk-s0507a0:2481_0": "Vesāliyaṃ licchavihaṃ bhadante, jānanti maṃ licchavi ambasakkaro.",
  "atk-s0507a0:2482_0": "561.",
  "atk-s0507a0:2483_0": "“Imāni me aṭṭha yugā subhāni, paṭiggaṇha bhante padadāmi tuyhaṃ;",
  "atk-s0507a0:2484_0": "Teneva atthena idhāgatosmi, yathā ahaṃ attamano bhaveyyanti.",
  "atk-s0507a0:2485_0": "562.",
  "atk-s0507a0:2486_0": "“Dūratova samaṇā brāhmaṇā ca, nivesanaṃ te parivajjayanti;",
  "atk-s0507a0:2487_0": "Pattāni bhijjanti ca te nivesane, saṅghāṭiyo cāpi vidālayanti.",
  "atk-s0507a0:2488_0": "563.",
  "atk-s0507a0:2489_0": "“Athāpare pādakuṭhārikāhi, avaṃsirā samaṇā pātayanti;",
  "atk-s0507a0:2490_0": "Etādisaṃ pabbajitā vihesaṃ, tayā kataṃ samaṇā pāpuṇanti.",
  "atk-s0507a0:2491_0": "564.",
  "atk-s0507a0:2492_0": "“Tiṇena telampi na tvaṃ adāsi, mūḷhassa maggampi na pāvadāsi;",
  "atk-s0507a0:2493_0": "Andhassa daṇḍaṃ sayamādiyāsi, etādiso kadariyo asaṃvuto tuvaṃ;",
  "atk-s0507a0:2494_0": "Atha tvaṃ kena vaṇṇena kimeva disvā, amhehi saha saṃvibhāgaṃ karosīti.",
  "atk-s0507a0:2495_0": "565.",
  "atk-s0507a0:2496_0": "“Paccemi bhante yaṃ tvaṃ vadesi, vihesayiṃ samaṇe brāhmaṇe ca;",
  "atk-s0507a0:2497_0": "Khiḍḍatthiko no ca paduṭṭhacitto, etampi me dukkaṭameva bhante.",
  "atk-s0507a0:2498_0": "566.",
  "atk-s0507a0:2499_0": "Khiḍḍāya yakkho pasavitvā pāpaṃ, vedeti dukkhaṃ asamattabhogī;",
  "atk-s0507a0:2500_0": "Daharo yuvā nagganiyassa bhāgī, kiṃ su tato dukkhatarassa hoti.",
  "atk-s0507a0:2501_0": "567.",
  "atk-s0507a0:2502_0": "“Taṃ disvā saṃvegamalatthaṃ bhante, tappaccayā vāpi dadāmi dānaṃ;",
  "atk-s0507a0:2503_0": "Paṭiggaṇha bhante vatthayugāni aṭṭha, yakkhassimā gacchantu dakkhiṇāyoti.",
  "atk-s0507a0:2504_0": "568.",
  "atk-s0507a0:2505_0": "“Addhā hi dānaṃ bahudhā pasatthaṃ, dadato ca te akkhayadhammamatthu;",
  "atk-s0507a0:2506_0": "Paṭigaṇhāmi te vatthayugāni aṭṭha, yakkhassimā gacchantu dakkhiṇāyoti.",
  "atk-s0507a0:2507_0": "569.",
  "atk-s0507a0:2508_0": "“Tato hi so ācamayitvā licchavi, therassa datvāna yugāni aṭṭha;",
  "atk-s0507a0:2509_0": "Paṭiggahītāni ca tāni assu, yakkhañca passetha sannaddhadussaṃ.",
  "atk-s0507a0:2510_0": "570.",
  "atk-s0507a0:2511_0": "“Tamaddasā candanasāralittaṃ, ājaññamārūḷhamuḷāravaṇṇaṃ;",
  "atk-s0507a0:2512_0": "Alaṅkataṃ sādhunivatthadussaṃ, parivāritaṃ yakkhamahiddhipattaṃ.",
  "atk-s0507a0:2513_0": "571.",
  "atk-s0507a0:2514_0": "“So taṃ disvā attamano udaggo, pahaṭṭhacitto ca subhaggarūpo;",
  "atk-s0507a0:2515_0": "Kammañca disvāna mahāvipākaṃ, sandiṭṭhikaṃ cakkhunā sacchikatvā.",
  "atk-s0507a0:2516_0": "572.",
  "atk-s0507a0:2517_0": "“Tamenamavoca upasaṅkamitvā, dassāmi dānaṃ samaṇabrāhmaṇānaṃ;",
  "atk-s0507a0:2518_0": "Na cāpi me kiñci adeyyamatthi, tuvañca me yakkha bahūpakāroti.",
  "atk-s0507a0:2519_0": "573.",
  "atk-s0507a0:2520_0": "“Tuvañca me licchavi ekadesaṃ, adāsi dānāni amoghametaṃ;",
  "atk-s0507a0:2521_0": "Svāhaṃ karissāmi tayāva sakkhiṃ, amānuso mānusakena saddhinti.",
  "atk-s0507a0:2522_0": "574.",
  "atk-s0507a0:2523_0": "“Gatī ca bandhū ca parāyaṇañca, mitto mamāsi atha devatā me;",
  "atk-s0507a0:2524_0": "Yācāmi taṃ pañjaliko bhavitvā, icchāmi taṃ yakkha punapi daṭṭhunti.",
  "atk-s0507a0:2525_0": "575.",
  "atk-s0507a0:2526_0": "“Sace tuvaṃ assaddho bhavissasi, kadariyarūpo vippaṭipannacitto;",
  "atk-s0507a0:2527_0": "Tvaṃ neva maṃ lacchasi dassanāya, disvā ca taṃ nopi ca ālapissaṃ.",
  "atk-s0507a0:2528_0": "576.",
  "atk-s0507a0:2529_0": "“Sace pana tvaṃ bhavissasi dhammagāravo, dāne rato saṅgahitattabhāvo;",
  "atk-s0507a0:2530_0": "Opānabhūto samaṇabrāhmaṇānaṃ, evaṃ mamaṃ lacchasi dassanāya.",
  "atk-s0507a0:2531_0": "577.",
  "atk-s0507a0:2532_0": "“Disvā ca taṃ ālapissaṃ bhadante, imañca sūlato lahuṃ pamuñca;",
  "atk-s0507a0:2533_0": "Yatonidānaṃ akarimha sakkhiṃ, maññāmi sūlāvutakassa kāraṇā.",
  "atk-s0507a0:2534_0": "578.",
  "atk-s0507a0:2535_0": "“Te aññamaññaṃ akarimha sakkhiṃ, ayañca sūlato lahuṃ pamutto;",
  "atk-s0507a0:2536_0": "Sakkacca dhammāni samācaranto, mucceyya so nirayā ca tamhā;",
  "atk-s0507a0:2537_0": "Kammaṃ siyā aññatra vedanīyaṃ.",
  "atk-s0507a0:2538_0": "579.",
  "atk-s0507a0:2539_0": "“Kappitakañca upasaṅkamitvā, teneva saha saṃvibhajitvā kāle;",
  "atk-s0507a0:2540_0": "Sayaṃ mukhenūpanisajja puccha, so te akkhissati etamatthaṃ.",
  "atk-s0507a0:2541_0": "580.",
  "atk-s0507a0:2542_0": "“Tameva bhikkhuṃ upasaṅkamitvā, pucchassu aññatthiko no ca paduṭṭhacitto;",
  "atk-s0507a0:2543_0": "So te sutaṃ asutañcāpi dhammaṃ, sabbampi akkhissati yathā pajānanti.",
  "atk-s0507a0:2544_0": "581.",
  "atk-s0507a0:2545_0": "“So tattha rahassaṃ samullapitvā, sakkhiṃ karitvāna amānusena;",
  "atk-s0507a0:2546_0": "Pakkāmi so licchavinaṃ sakāsaṃ, atha bravi parisaṃ sannisinnaṃ.",
  "atk-s0507a0:2547_0": "582.",
  "atk-s0507a0:2548_0": "“‘Suṇantu bhonto mama ekavākyaṃ, varaṃ varissaṃ labhissāmi atthaṃ;",
  "atk-s0507a0:2549_0": "Sūlāvuto puriso luddakammo, paṇihitadaṇḍo anusattarūpo.",
  "atk-s0507a0:2550_0": "583.",
  "atk-s0507a0:2551_0": "“‘Ettāvatā vīsatirattimattā, yato āvuto neva jīvati na mato;",
  "atk-s0507a0:2552_0": "Tāhaṃ mocayissāmi dāni, yathāmatiṃ anujānātu saṅgho’ti.",
  "atk-s0507a0:2553_0": "584.",
  "atk-s0507a0:2554_0": "“‘Etañca aññañca lahuṃ pamuñca, ko taṃ vadetha tathā karontaṃ;",
  "atk-s0507a0:2555_0": "Yathā pajānāsi tathā karohi, yathāmatiṃ anujānāti saṅgho’ti.",
  "atk-s0507a0:2556_0": "585.",
  "atk-s0507a0:2557_0": "“So taṃ padesaṃ upasaṅkamitvā, sūlāvutaṃ mocayi khippameva;",
  "atk-s0507a0:2558_0": "Mā bhāyi sammāti ca taṃ avoca, tikicchakānañca upaṭṭhapesi.",
  "atk-s0507a0:2559_0": "586.",
  "atk-s0507a0:2560_0": "“Kappitakañca upasaṅkamitvā, teneva saha saṃvibhajitvā kāle;",
  "atk-s0507a0:2561_0": "Sayaṃ mukhenūpanisajja licchavi, tatheva pucchittha naṃ kāraṇatthiko.",
  "atk-s0507a0:2562_0": "587.",
  "atk-s0507a0:2563_0": "“Sūlāvuto puriso luddakammo, paṇītadaṇḍo anusattarūpo;",
  "atk-s0507a0:2564_0": "Ettāvatā vīsatirattimattā, yato āvuto neva jīvati na mato.",
  "atk-s0507a0:2565_0": "588.",
  "atk-s0507a0:2566_0": "“So mocito gantvā mayā idāni, etassa yakkhassa vaco hi bhante;",
  "atk-s0507a0:2567_0": "Siyā nu kho kāraṇaṃ kiñcideva, yena so nirayaṃ no vajeyya.",
  "atk-s0507a0:2568_0": "589.",
  "atk-s0507a0:2569_0": "“Ācikkha bhante yadi atthi hetu, saddhāyikaṃ hetuvaco suṇoma;",
  "atk-s0507a0:2570_0": "Na tesaṃ kammānaṃ vināsamatthi, avedayitvā idha byantibhāvoti.",
  "atk-s0507a0:2571_0": "590.",
  "atk-s0507a0:2572_0": "“Sace sa dhammāni samācareyya, sakkacca rattindivamappamatto;",
  "atk-s0507a0:2573_0": "Mucceyya so nirayā ca tamhā, kammaṃ siyā aññatra vedanīyanti.",
  "atk-s0507a0:2574_0": "591.",
  "atk-s0507a0:2575_0": "“Aññāto eso purisassa attho, mamampi dāni anukampa bhante;",
  "atk-s0507a0:2576_0": "Anusāsa maṃ ovada bhūripañña, yathā ahaṃ no nirayaṃ vajeyyanti.",
  "atk-s0507a0:2577_0": "592.",
  "atk-s0507a0:2578_0": "“Ajjeva buddhaṃ saraṇaṃ upehi, dhammañca saṅghañca pasannacitto;",
  "atk-s0507a0:2579_0": "Tatheva sikkhāya padāni pañca, akhaṇḍaphullāni samādiyassu.",
  "atk-s0507a0:2580_0": "593.",
  "atk-s0507a0:2581_0": "“Pāṇātipātā viramassu khippaṃ, loke adinnaṃ parivajjayassu;",
  "atk-s0507a0:2582_0": "Amajjapo mā ca musā abhāṇī, sakena dārena ca hoti tuṭṭho;",
  "atk-s0507a0:2583_0": "Imañca ariyaṃ aṭṭhaṅgavarenupetaṃ, samādiyāhi kusalaṃ sukhudrayaṃ.",
  "atk-s0507a0:2584_0": "594.",
  "atk-s0507a0:2585_0": "“Cīvaraṃ piṇḍapātañca, paccayaṃ sayanāsanaṃ;",
  "atk-s0507a0:2586_0": "Annaṃ pānaṃ khādanīyaṃ, vatthasenāsanāni ca;",
  "atk-s0507a0:2587_0": "Dadāhi ujubhūtesu, vippasannena cetasā.",
  "atk-s0507a0:2588_0": "595.",
  "atk-s0507a0:2589_0": "“Bhikkhūpi sīlasampanne, vītarāge bahussute;",
  "atk-s0507a0:2590_0": "Tappehi annapānena, sadā puññaṃ pavaḍḍhati.",
  "atk-s0507a0:2591_0": "596.",
  "atk-s0507a0:2592_0": "“Evañca dhammāni samācaranto, sakkacca rattindivamappamatto;",
  "atk-s0507a0:2593_0": "Muñca tuvaṃ nirayā ca tamhā, kammaṃ siyā aññatra vedanīyanti.",
  "atk-s0507a0:2594_0": "597.",
  "atk-s0507a0:2595_0": "“Ajjeva buddhaṃ saraṇaṃ upemi, dhammañca saṅghañca pasannacitto;",
  "atk-s0507a0:2596_0": "Tatheva sikkhāya padāni pañca, akhaṇḍaphullāni samādiyāmi.",
  "atk-s0507a0:2597_0": "598.",
  "atk-s0507a0:2598_0": "“Pāṇātipātā viramāmi khippaṃ, loke adinnaṃ parivajjayāmi;",
  "atk-s0507a0:2599_0": "Amajjapo no ca musā bhaṇāmi, sakena dārena ca homi tuṭṭho;",
  "atk-s0507a0:2600_0": "Imañca ariyaṃ aṭṭhaṅgavarenupetaṃ, samādiyāmi kusalaṃ sukhudrayaṃ.",
  "atk-s0507a0:2601_0": "599.",
  "atk-s0507a0:2602_0": "“Cīvaraṃ piṇḍapātañca, paccayaṃ sayanāsanaṃ;",
  "atk-s0507a0:2603_0": "Annaṃ pānaṃ khādanīyaṃ, vatthasenāsanāni ca.",
  "atk-s0507a0:2604_0": "600.",
  "atk-s0507a0:2605_0": "“Bhikkhū ca sīlasampanne, vītarāge bahussute;",
  "atk-s0507a0:2606_0": "Dadāmi na vikampāmi, buddhānaṃ sāsane ratoti.",
  "atk-s0507a0:2607_0": "601.",
  "atk-s0507a0:2608_0": "“Etādiso licchavi ambasakkaro, vesāliyaṃ aññataro upāsako;",
  "atk-s0507a0:2609_0": "Saddho mudū kārakaro ca bhikkhu, saṅghañca sakkacca tadā upaṭṭhahi.",
  "atk-s0507a0:2610_0": "602.",
  "atk-s0507a0:2611_0": "“Sūlāvuto ca arogo hutvā, serī sukhī pabbajjaṃ upāgami;",
  "atk-s0507a0:2612_0": "Bhikkhuñca āgamma kappitakuttamaṃ, ubhopi sāmaññaphalāni ajjhaguṃ.",
  "atk-s0507a0:2613_0": "603.",
  "atk-s0507a0:2614_0": "“Etādisā sappurisāna sevanā, mahapphalā hoti sataṃ vijānataṃ;",
  "atk-s0507a0:2615_0": "Sūlāvuto aggaphalaṃ aphassayi, phalaṃ kaniṭṭhaṃ pana ambasakkaro”ti. –",
  "atk-s0507a0:2616_0": "Gāthāyo avocuṃ.",
  "atk-s0507a0:2617_0": "557- 560.",
  "atk-s0507a0:2617_1": "Tattha vāsūpagacchitthāti vāsaṃ upagacchi.",
  "atk-s0507a0:2617_2": "Gihikiccānīti gehaṃ āvasantena kātabbakuṭumbakiccāni.",
  "atk-s0507a0:2617_3": "Viceyyāti sundaravatthagahaṇatthaṃ vicinitvā.",
  "atk-s0507a0:2617_4": "Paṭikkantanti piṇḍapātato paṭikkantaṃ.",
  "atk-s0507a0:2617_5": "Tenāha “gocarato nivatta”nti.",
  "atk-s0507a0:2617_6": "Avocāti “vesāliyaṃ licchavihaṃ,",
  "atk-s0507a0:2617_7": "bhadante”tiādikaṃ avoca.",
  "atk-s0507a0:2618_0": "562- 3.",
  "atk-s0507a0:2618_1": "Vidālayantīti viphālayanti.",
  "atk-s0507a0:2618_2": "Pādakuṭhārikāhīti pādasaṅkhātāhi kuṭhārīhi.",
  "atk-s0507a0:2618_3": "Pātayantīti paripātayanti.",
  "atk-s0507a0:2619_0": "564.",
  "atk-s0507a0:2619_1": "Tiṇenāti tiṇaggenāpi.",
  "atk-s0507a0:2619_2": "Mūḷhassa maggampi na pāvadāsīti maggamūḷhassa maggampi tvaṃ na kathayasi “evāyaṃ purisā ito cito ca paribbhamatū”ti.",
  "atk-s0507a0:2619_3": "Keḷīsīlo hi ayaṃ rājā.",
  "atk-s0507a0:2619_4": "Sayamādiyāsīti andhassa hatthato yaṭṭhiṃ sayameva acchinditvā gaṇhasi.",
  "atk-s0507a0:2619_5": "Saṃvibhāgaṃ karosīti attanā paribhuñjitabbavatthuto ekaccāni datvā saṃvibhajasi.",
  "atk-s0507a0:2620_0": "565. Paccemi, bhante,",
  "atk-s0507a0:2620_1": "yaṃ tvaṃ vadesīti “bhante,",
  "atk-s0507a0:2620_2": "tvaṃ pattāni bhijjantī”tiādinā yaṃ vadesi,",
  "atk-s0507a0:2620_3": "taṃ paṭijānāmi,",
  "atk-s0507a0:2620_4": "sabbamevetaṃ mayā kataṃ kārāpitañcāti dasseti.",
  "atk-s0507a0:2620_5": "Etampīti etaṃ khiḍḍādhippāyena katampi.",
  "atk-s0507a0:2621_0": "566- 7.",
  "atk-s0507a0:2621_1": "Khiḍḍāti khiḍḍāya.",
  "atk-s0507a0:2621_2": "Pasavitvāti upacinitvā.",
  "atk-s0507a0:2621_3": "Vedetīti anubhavati.",
  "atk-s0507a0:2621_4": "Asamattabhogīti aparipuṇṇabhogo.",
  "atk-s0507a0:2621_5": "Tameva aparipuṇṇabhogataṃ dassetuṃ “daharo yuvā”tiādi vuttaṃ.",
  "atk-s0507a0:2621_6": "Nagganiyassāti naggabhāvassa.",
  "atk-s0507a0:2621_7": "Kiṃ su tato dukkhatarassa hotīti kiṃ su nāma tato naggabhāvato dukkhataraṃ assa petassa hoti.",
  "atk-s0507a0:2621_8": "Yakkhassimā gacchantu dakkhiṇāyoti imā mayā diyyamānavatthadakkhiṇāyo petassa upakappantu.",
  "atk-s0507a0:2622_0": "568- 72.",
  "atk-s0507a0:2622_1": "Bahudhā pasatthanti bahūhi pakārehi buddhādīhi vaṇṇitaṃ.",
  "atk-s0507a0:2622_2": "Akkhayadhammamatthūti aparikkhayadhammaṃ hotu.",
  "atk-s0507a0:2622_3": "Ācamayitvāti hatthapādadhovanapubbakaṃ mukhaṃ vikkhāletvā.",
  "atk-s0507a0:2622_4": "Candanasāralittanti sārabhūtacandanalittaṃ.",
  "atk-s0507a0:2622_5": "Uḷāravaṇṇanti seṭṭharūpaṃ.",
  "atk-s0507a0:2622_6": "Parivāritanti anukulavuttinā parijanena parivāritaṃ.",
  "atk-s0507a0:2622_7": "Yakkhamahiddhipattanti mahatiṃ yakkhiddhiṃ,",
  "atk-s0507a0:2622_8": "deviddhiṃ patvā ṭhitaṃ.",
  "atk-s0507a0:2622_9": "Tamenamavocāti tamenaṃ avoca.",
  "atk-s0507a0:2623_0": "573.",
  "atk-s0507a0:2623_1": "Ekadesaṃ adāsīti catūsu paccayesu ekadesabhūtaṃ vatthadānaṃ sandhāya vadati.",
  "atk-s0507a0:2623_2": "Sakkhinti sakkhibhāvaṃ.",
  "atk-s0507a0:2624_0": "574. Mamāsīti me āsi. Devatā meti mayhaṃ devatā āsīti yojanā.",
  "atk-s0507a0:2625_0": "575- 7.",
  "atk-s0507a0:2625_1": "Vippaṭipannacittoti micchādiṭṭhiṃ paṭipannamānaso,",
  "atk-s0507a0:2625_2": "dhammiyaṃ paṭipadaṃ pahāya adhammiyaṃ paṭipadaṃ paṭipannoti attho.",
  "atk-s0507a0:2625_3": "Yatonidānanti yannimittaṃ yassa santikaṃ āgamanahetu.",
  "atk-s0507a0:2626_0": "579.",
  "atk-s0507a0:2626_1": "Saṃvibhajitvāti dānasaṃvibhāgaṃ katvā.",
  "atk-s0507a0:2626_2": "Sayaṃ mukhenūpanisajja pucchāti aññe purise apesetvā upinisīditvā sammukheneva puccha.",
  "atk-s0507a0:2627_0": "581- 3.",
  "atk-s0507a0:2627_1": "Sannisinnanti sannipatitavasena nisinnaṃ.",
  "atk-s0507a0:2627_2": "Labhissāmi atthanti mayā icchitampi atthaṃ labhissāmi.",
  "atk-s0507a0:2627_3": "Paṇihitadaṇḍoti ṭhapitasarīradaṇḍo.",
  "atk-s0507a0:2627_4": "Anusattarūpoti rājini anusattasabhāvo.",
  "atk-s0507a0:2627_5": "Vīsatirattimattāti vīsatimattā rattiyo ativattāti attho.",
  "atk-s0507a0:2627_6": "Tāhanti taṃ ahaṃ.",
  "atk-s0507a0:2627_7": "Yathāmatinti mayhaṃ yathāruci.",
  "atk-s0507a0:2628_0": "584.",
  "atk-s0507a0:2628_1": "Etañca aññañcāti etaṃ sūle āvutaṃ purisaṃ aññañca yassa rājāṇā paṇihitā, tañca.",
  "atk-s0507a0:2628_2": "Lahuṃ pamuñcāti sīghaṃ mocehi.",
  "atk-s0507a0:2628_3": "Ko taṃ vadetha tathā karontanti tathā dhammiyakammaṃ karontaṃ taṃ imasmiṃ vajjiraṭṭhe ko nāma “na pamocehī”ti vadeyya,",
  "atk-s0507a0:2628_4": "evaṃ vattuṃ kocipi na labhatīti attho.",
  "atk-s0507a0:2629_0": "585. Tikicchakānañcāti tikicchake ca.",
  "atk-s0507a0:2630_0": "588. Yakkhassa vacoti petassa vacanaṃ, tassa, bhante, petassa vacanena evamakāsinti dasseti.",
  "atk-s0507a0:2631_0": "590.",
  "atk-s0507a0:2631_1": "Dhammānīti pubbe kataṃ pāpakammaṃ abhibhavituṃ samatthe puññadhamme.",
  "atk-s0507a0:2631_2": "Kammaṃ siyā aññatra vedanīyanti yaṃ tasmiṃ pāpakamme upapajjavedanīyaṃ,",
  "atk-s0507a0:2631_3": "taṃ ahosikammaṃ nāma hoti.",
  "atk-s0507a0:2631_4": "Yaṃ pana aparapariyāyavedanīyaṃ,",
  "atk-s0507a0:2631_5": "taṃ aññatra aparapariyāye vedayitabbaphalaṃ hoti sati saṃsārappavattiyanti attho.",
  "atk-s0507a0:2632_0": "593.",
  "atk-s0507a0:2632_1": "Imañcāti attanā vuccamānaṃ tāya āsannaṃ paccakkhaṃ vāti katvā vuttaṃ.",
  "atk-s0507a0:2632_2": "Ariyaṃ aṭṭhaṅgavarenupetanti parisuddhaṭṭhena ariyaṃ,",
  "atk-s0507a0:2632_3": "pāṇātipātāveramaṇiādīhi aṭṭhahi aṅgehi upetaṃ yuttaṃ uttamaṃ uposathasīlaṃ.",
  "atk-s0507a0:2632_4": "Kusalanti anavajjaṃ.",
  "atk-s0507a0:2632_5": "Sukhudrayanti sukhavipākaṃ.",
  "atk-s0507a0:2633_0": "595.",
  "atk-s0507a0:2633_1": "Sadā puññaṃ pavaḍḍhatīti sakideva puññaṃ katvā “alamettāvatā”ti aparituṭṭho hutvā aparāparaṃ sucaritaṃ pūrentassa sabbakālaṃ puññaṃ abhivaḍḍhati,",
  "atk-s0507a0:2633_2": "aparāparaṃ vā sucaritaṃ pūrentassa puññasaṅkhātaṃ puññaphalaṃ uparūpari vaḍḍhati paripūretīti attho.",
  "atk-s0507a0:2634_0": "597.",
  "atk-s0507a0:2634_1": "Evaṃ therena vutte rājā apāyadukkhato utrastacitto ratanattaye puññadhamme ca abhivaḍḍhamānapasādo tato",
  "atk-s0507a0:2634_2": "paṭṭhāya saraṇāni sīlāni ca samādiyanto “ajjeva buddhaṃ saraṇaṃ upemī”tiādimāha.",
  "atk-s0507a0:2635_0": "601.",
  "atk-s0507a0:2635_1": "Tattha etādisoti ediso yathāvuttarūpo.",
  "atk-s0507a0:2635_2": "Vesāliyaṃ aññataro upāsakoti vesāliyaṃ anekasahassesu upāsakesu aññataro upāsako hutvā.",
  "atk-s0507a0:2635_3": "Saddhotiādi kalyāṇamittasannissayena tassa purimabhāvato aññādisataṃ dassetuṃ vuttaṃ.",
  "atk-s0507a0:2635_4": "Pubbe hi so assaddho kakkhaḷo bhikkhūnaṃ akkosakārako saṅghassa ca anupaṭṭhāko ahosi.",
  "atk-s0507a0:2635_5": "Idāni pana saddho muduko hutvā bhikkhusaṅghañca sakkaccaṃ tadā upaṭṭhahīti.",
  "atk-s0507a0:2635_6": "Tatta kārakaroti upakārakārī.",
  "atk-s0507a0:2636_0": "602.",
  "atk-s0507a0:2636_1": "Ubhopīti dvepi sūlāvuto rājā ca.",
  "atk-s0507a0:2636_2": "Sāmaññaphalāni ajjhagunti yathārahaṃ sāmaññaphalāni adhigacchiṃsu.",
  "atk-s0507a0:2636_3": "Tayidaṃ yathārahaṃ dassetuṃ “sūlāvuto aggaphalaṃ aphassayi,",
  "atk-s0507a0:2636_4": "phalaṃ kaniṭṭhaṃ pana ambasakkaro”ti vuttaṃ.",
  "atk-s0507a0:2636_5": "Tattha phalaṃ kaniṭṭhanti sotāpattiphalaṃ sandhāyāha.",
  "atk-s0507a0:2636_6": "Yaṃ panettha atthato avibhattaṃ,",
  "atk-s0507a0:2636_7": "taṃ suviññeyyameva.",
  "atk-s0507a0:2637_0": "Evaṃ raññā petena attanā ca vuttamatthaṃ āyasmā kappitako satthāraṃ vandituṃ sāvatthiṃ gato bhagavato ārocesi.",
  "atk-s0507a0:2637_1": "Satthā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0507a0:2637_2": "Sā desanā mahājanassa sātthikā ahosīti.",
  "atk-s0507a0:2638_0": "Ambasakkarapetavatthuvaṇṇanā niṭṭhitā.",
  "atk-s0507a0:2639_0": "2. Serīsakapetavatthuvaṇṇanā",
  "atk-s0507a0:2640_0": "604- 57.",
  "atk-s0507a0:2640_1": "Suṇotha yakkhassa vāṇijānañcāti idaṃ serīsakapetavatthu.",
  "atk-s0507a0:2640_2": "Taṃ yasmā serīsakavimānavatthunā nibbisesaṃ,",
  "atk-s0507a0:2640_3": "tasmā tattha aṭṭhuppattiyaṃ gāthāsu ca yaṃ vattabbaṃ,",
  "atk-s0507a0:2640_4": "taṃ paramatthadīpaniyaṃ vimānavatthuvaṇṇanāyaṃ vuttameva,",
  "atk-s0507a0:2640_5": "tasmā tattha vuttanayena veditabbanti.",
  "atk-s0507a0:2641_0": "Serīsakapetavatthuvaṇṇanā niṭṭhitā.",
  "atk-s0507a0:2642_0": "3. Nandakapetavatthuvaṇṇanā",
  "atk-s0507a0:2643_0": "Rājā piṅgalako nāmāti idaṃ nandakapetavatthu.",
  "atk-s0507a0:2643_1": "Tassa kā uppatti?",
  "atk-s0507a0:2643_2": "Satthu parinibbānato vassasatadvayassa accayena suraṭṭhavisaye piṅgalo nāma rājā ahosi.",
  "atk-s0507a0:2643_3": "Tassa senāpati nandako nāma micchādiṭṭhī viparītadassano “natthi dinna”ntiādinā micchāgāhaṃ paggayha vicari.",
  "atk-s0507a0:2643_4": "Tassa dhītā uttarā nāma upāsikā patirūpe kule dinnā ahosi.",
  "atk-s0507a0:2643_5": "Nandako pana kālaṃ katvā viñjhāṭaviyaṃ mahati nigrodharukkhe vemānikapeto hutvā nibbatti.",
  "atk-s0507a0:2643_6": "Tasmiṃ kālakate uttarā sucisītalagandhodakapūritaṃ pānīyaghaṭaṃ kummāsābhisaṅkhatehi vaṇṇagandharasasampannehi",
  "atk-s0507a0:2643_7": "pūvehi paripuṇṇasarāvakañca aññatarassa khīṇāsavattherassa datvā “ayaṃ dakkhiṇā mayhaṃ pitu upakappatū”ti uddisi,",
  "atk-s0507a0:2643_8": "tassa tena dānena dibbapānīyaṃ aparimitā ca pūvā pātubhaviṃsu.",
  "atk-s0507a0:2643_9": "Taṃ disvā so evaṃ cintesi –",
  "atk-s0507a0:2643_10": "“pāpakaṃ vata mayā kataṃ,",
  "atk-s0507a0:2643_11": "yaṃ mahājano ‘natthi dinna’ntiādinā micchāgāhaṃ gāhito.",
  "atk-s0507a0:2643_12": "Idāni pana piṅgalo rājā dhammāsokassa rañño ovādaṃ dātuṃ gato,",
  "atk-s0507a0:2643_13": "so taṃ tassa datvā āgamissati,",
  "atk-s0507a0:2643_14": "handāhaṃ natthikadiṭṭhiṃ vinodessāmī”ti.",
  "atk-s0507a0:2643_15": "Na cireneva ca piṅgalo rājā dhammāsokassa rañño ovādaṃ datvā paṭinivattanto maggaṃ paṭipajji.",
  "atk-s0507a0:2644_0": "Atha so peto attano vasanaṭṭhānābhimukhaṃ taṃ maggaṃ nimmini.",
  "atk-s0507a0:2644_1": "Rājā ṭhitamajjhanhike samaye tena maggena gacchati.",
  "atk-s0507a0:2644_2": "Tassa gachantassa purato maggo dissati,",
  "atk-s0507a0:2644_3": "piṭṭhito panassa antaradhāyati.",
  "atk-s0507a0:2644_4": "Sabbapacchato gacchanto puriso maggaṃ antarahitaṃ disvā bhīto vissaraṃ viravanto dhāvitvā rañño ārocesi,",
  "atk-s0507a0:2644_5": "taṃ sutvā rājā bhīto saṃviggamānaso hatthikkhandhe ṭhatvā catasso disā olokento petassa vasananigrodharukkhaṃ",
  "atk-s0507a0:2644_6": "disvā tadabhimukho agamāsi saddhiṃ caturaṅginiyā senāya.",
  "atk-s0507a0:2644_7": "Athānukkamena raññe taṃ ṭhānaṃ patte peto sabbābharaṇavibhūsito rājānaṃ upasaṅkamitvā paṭisanthāraṃ katvā pūve ca pānīyañca dāpesi.",
  "atk-s0507a0:2644_8": "Rājā saparijano nhatvā pūve khāditvā pānīyaṃ pivitvā paṭippassaddhamaggakilamatho “devatā nusi gandhabbo”tiādinā petaṃ pucchi.",
  "atk-s0507a0:2644_9": "Peto ādito paṭṭhāya attano pavattiṃ ācikkhitvā rājānaṃ micchādassanato vimocetvā saraṇesu sīlesu ca patiṭṭhāpesi.",
  "atk-s0507a0:2644_10": "Tamatthaṃ dassetuṃ saṅgītikārā –",
  "atk-s0507a0:2645_0": "658.",
  "atk-s0507a0:2646_0": "“Rājā piṅgalako nāma, suraṭṭhānaṃ adhipati ahu;",
  "atk-s0507a0:2647_0": "Moriyānaṃ upaṭṭhānaṃ gantvā, suraṭṭhaṃ punarāgamā.",
  "atk-s0507a0:2648_0": "659.",
  "atk-s0507a0:2649_0": "“Uṇhe majjhanhike kāle, rājā paṅkaṃ upāgami;",
  "atk-s0507a0:2650_0": "Addasa maggaṃ ramaṇīyaṃ, petānaṃ taṃ vaṇṇupathaṃ.",
  "atk-s0507a0:2651_0": "660. Sārathiṃ āmantayī rājā –",
  "atk-s0507a0:2652_0": "“‘Ayaṃ maggo ramaṇīyo, khemo sovatthiko sivo;",
  "atk-s0507a0:2653_0": "Iminā sārathi yāma, suraṭṭhānaṃ santike ito’.",
  "atk-s0507a0:2654_0": "661.",
  "atk-s0507a0:2655_0": "“Tena pāyāsi soraṭṭho, senāya caturaṅginiyā;",
  "atk-s0507a0:2656_0": "Ubbiggarūpo puriso, soraṭṭhaṃ etadabravi.",
  "atk-s0507a0:2657_0": "662.",
  "atk-s0507a0:2658_0": "“‘Kummaggaṃ paṭipannamhā, bhiṃsanaṃ lomahaṃsanaṃ;",
  "atk-s0507a0:2659_0": "Purato dissati maggo, pacchato ca na dissati.",
  "atk-s0507a0:2660_0": "663.",
  "atk-s0507a0:2661_0": "“‘Kummaggaṃ paṭipannamhā, yamapurisāna santike;",
  "atk-s0507a0:2662_0": "Amānuso vāyati gandho, ghoso suyyati dāruṇo’.",
  "atk-s0507a0:2663_0": "664.",
  "atk-s0507a0:2664_0": "“Saṃviggo rājā soraṭṭho, sārathiṃ etadabravi;",
  "atk-s0507a0:2665_0": "‘Kummaggaṃ paṭipannamhā, bhiṃsanaṃ lomahaṃsanaṃ;",
  "atk-s0507a0:2666_0": "Purato dissati maggo, pacchato ca na dissati.",
  "atk-s0507a0:2667_0": "665.",
  "atk-s0507a0:2668_0": "“‘Kummaggaṃ paṭipannamhā, yamapurisāna santike;",
  "atk-s0507a0:2669_0": "Amānuso vāyati gandho, ghoso suyyati dāruṇo’.",
  "atk-s0507a0:2670_0": "666.",
  "atk-s0507a0:2671_0": "“Hatthikkhandhaṃ samāruyha, olokento catuddisā;",
  "atk-s0507a0:2672_0": "Addasa nigrodhaṃ ramaṇīyaṃ, pādapaṃ chāyāsampannaṃ;",
  "atk-s0507a0:2673_0": "Nīlabbhavaṇṇasadisaṃ, meghavaṇṇasirīnibhaṃ.",
  "atk-s0507a0:2674_0": "667.",
  "atk-s0507a0:2675_0": "“Sārathiṃ āmantayī rājā, ‘kiṃ eso dissati brahā;",
  "atk-s0507a0:2676_0": "Nīlabbhavaṇṇasadiso, meghavaṇṇasirīnibho’.",
  "atk-s0507a0:2677_0": "668.",
  "atk-s0507a0:2678_0": "“Nigrodho so mahārāja, pādapo chāyāsampanno;",
  "atk-s0507a0:2679_0": "Nīlabbhavaṇṇasadiso, meghavaṇṇasirīnibho.",
  "atk-s0507a0:2680_0": "669.",
  "atk-s0507a0:2681_0": "“Tena pāyāsi soraṭṭho, yena so dissate brahā;",
  "atk-s0507a0:2682_0": "Nīlabbhavaṇṇasadiso, meghavaṇṇasirīnibho.",
  "atk-s0507a0:2683_0": "670.",
  "atk-s0507a0:2684_0": "“Hatthikkhandhato oruyha, rājā rukkhaṃ upāgami;",
  "atk-s0507a0:2685_0": "Nisīdi rukkhamūlasmiṃ, sāmacco saparijjano;",
  "atk-s0507a0:2686_0": "Pūraṃ pānīyasarakaṃ, pūve vitte ca addasa.",
  "atk-s0507a0:2687_0": "671.",
  "atk-s0507a0:2688_0": "“Puriso ca devavaṇṇī, sabbābharaṇabhūsito;",
  "atk-s0507a0:2689_0": "Upasaṅkamitvā rājānaṃ, soraṭṭhaṃ etadabravi.",
  "atk-s0507a0:2690_0": "672.",
  "atk-s0507a0:2691_0": "“‘Svāgataṃ te mahārāja, atho te adurāgataṃ;",
  "atk-s0507a0:2692_0": "Pivatu devo pānīyaṃ, pūve khāda arindama’.",
  "atk-s0507a0:2693_0": "673.",
  "atk-s0507a0:2694_0": "“Pivitvā rājā pānīyaṃ, sāmacco saparijjano;",
  "atk-s0507a0:2695_0": "Pūve khāditvā pitvā ca, soraṭṭho etadabravi.",
  "atk-s0507a0:2696_0": "674.",
  "atk-s0507a0:2697_0": "“Devatā nusi gandhabbo, adu sakko purindado;",
  "atk-s0507a0:2698_0": "Ajānantā taṃ pucchāma, kathaṃ jānemu taṃ mayanti.",
  "atk-s0507a0:2699_0": "675.",
  "atk-s0507a0:2700_0": "“Nāmhi devo na gandhabbo, nāpi sakko purindado;",
  "atk-s0507a0:2701_0": "Peto ahaṃ mahārāja, suraṭṭhā idha māgatoti.",
  "atk-s0507a0:2702_0": "676.",
  "atk-s0507a0:2703_0": "“Kiṃsīlo kiṃsamācāro, suraṭṭhasmiṃ pure tuvaṃ;",
  "atk-s0507a0:2704_0": "Kena te brahmacariyena, ānubhāvo ayaṃ tavāti.",
  "atk-s0507a0:2705_0": "677.",
  "atk-s0507a0:2706_0": "“Taṃ suṇohi mahārāja, arindama raṭṭhavaḍḍhana;",
  "atk-s0507a0:2707_0": "Amaccā pārisajjā ca, brāhmaṇo ca purohito.",
  "atk-s0507a0:2708_0": "678.",
  "atk-s0507a0:2709_0": "“Suraṭṭhasmiṃ ahaṃ deva, puriso pāpacetaso;",
  "atk-s0507a0:2710_0": "Micchādiṭṭhi ca dussīlo, kadariyo paribhāsako.",
  "atk-s0507a0:2711_0": "679.",
  "atk-s0507a0:2712_0": "“Dadantānaṃ karontānaṃ, vārayissaṃ bahujjanaṃ;",
  "atk-s0507a0:2713_0": "Aññesaṃ dadamānānaṃ, antarāyakaro ahaṃ.",
  "atk-s0507a0:2714_0": "680.",
  "atk-s0507a0:2715_0": "“Vipāko natthi dānassa, saṃyamassa kuto phalaṃ;",
  "atk-s0507a0:2716_0": "Natthi ācariyo nāma, adantaṃ ko damessati.",
  "atk-s0507a0:2717_0": "681.",
  "atk-s0507a0:2718_0": "“Samatulyāni bhūtāni, kuto jeṭṭhāpacāyiko;",
  "atk-s0507a0:2719_0": "Natthi balaṃ vīriyaṃ vā, kuto uṭṭhānaporisaṃ.",
  "atk-s0507a0:2720_0": "682.",
  "atk-s0507a0:2721_0": "“Natthi dānaphalaṃ nāma, na visodheti verinaṃ;",
  "atk-s0507a0:2722_0": "Laddheyyaṃ labhate macco, niyatipariṇāmajaṃ.",
  "atk-s0507a0:2723_0": "683.",
  "atk-s0507a0:2724_0": "“Natthi mātā pitā bhātā, loko natthi ito paraṃ;",
  "atk-s0507a0:2725_0": "Natthi dinnaṃ natthi hutaṃ, sunihitaṃ na vijjati.",
  "atk-s0507a0:2726_0": "684.",
  "atk-s0507a0:2727_0": "“Yopi haneyya purisaṃ, parassa chindate siraṃ;",
  "atk-s0507a0:2728_0": "Na koci kañci hanati, sattannaṃ vivaramantare.",
  "atk-s0507a0:2729_0": "685.",
  "atk-s0507a0:2730_0": "“Acchejjābhejjo hi jīvo, aṭṭhaṃso guḷaparimaṇḍalo;",
  "atk-s0507a0:2731_0": "Yojanānaṃ sataṃ pañca, ko jīvaṃ chettumarahati.",
  "atk-s0507a0:2732_0": "686.",
  "atk-s0507a0:2733_0": "“Yathā suttaguḷe khitte, nibbeṭhentaṃ palāyati;",
  "atk-s0507a0:2734_0": "Evameva ca so jīvo, nibbeṭhento palāyati.",
  "atk-s0507a0:2735_0": "687.",
  "atk-s0507a0:2736_0": "“Yathā gāmato nikkhamma, aññaṃ gāmaṃ pavisati;",
  "atk-s0507a0:2737_0": "Evameva ca so jīvo, aññaṃ bondiṃ pavisati.",
  "atk-s0507a0:2738_0": "688.",
  "atk-s0507a0:2739_0": "“Yathā gehato nikkhamma, aññaṃ gehaṃ pavisati;",
  "atk-s0507a0:2740_0": "Evameva ca so jīvo, aññaṃ bondiṃ pavisati.",
  "atk-s0507a0:2741_0": "689.",
  "atk-s0507a0:2742_0": "“Cullāsīti mahākappino, satasahassāni hi;",
  "atk-s0507a0:2743_0": "Ye bālā ye ca paṇḍitā, saṃsāraṃ khepayitvāna;",
  "atk-s0507a0:2744_0": "Dukkhassantaṃ karissare.",
  "atk-s0507a0:2745_0": "690.",
  "atk-s0507a0:2746_0": "“Mitāni sukhadukkhāni, doṇehi piṭakehi ca;",
  "atk-s0507a0:2747_0": "Jino sabbaṃ pajānāti, sammūḷhā itarā pajā.",
  "atk-s0507a0:2748_0": "691.",
  "atk-s0507a0:2749_0": "“Evaṃdiṭṭhi pure āsiṃ, sammūḷho mohapāruto;",
  "atk-s0507a0:2750_0": "Micchādiṭṭhi ca dussīlo, kadariyo paribhāsako.",
  "atk-s0507a0:2751_0": "692.",
  "atk-s0507a0:2752_0": "“Oraṃ me chahi māsehi, kālakiriyā bhavissati;",
  "atk-s0507a0:2753_0": "Ekantakaṭukaṃ ghoraṃ, nirayaṃ papatissahaṃ.",
  "atk-s0507a0:2754_0": "693.",
  "atk-s0507a0:2755_0": "“Catukkaṇṇaṃ catudvāraṃ, vibhattaṃ bhāgaso mitaṃ;",
  "atk-s0507a0:2756_0": "Ayopākārapariyantaṃ, ayasā paṭikujjitaṃ.",
  "atk-s0507a0:2757_0": "694.",
  "atk-s0507a0:2758_0": "“Tassa ayomayā bhūmi, jalitā tejasā yutā;",
  "atk-s0507a0:2759_0": "Samantā yojanasataṃ, pharitvā tiṭṭhati sabbadā.",
  "atk-s0507a0:2760_0": "695.",
  "atk-s0507a0:2761_0": "“Vassāni satasahassāni, ghoso suyyati tāvade;",
  "atk-s0507a0:2762_0": "Lakkho eso mahārāja, satabhāgavassakoṭiyo.",
  "atk-s0507a0:2763_0": "696.",
  "atk-s0507a0:2764_0": "“Koṭisatasahassāni, niraye paccare janā;",
  "atk-s0507a0:2765_0": "Micchādiṭṭhī ca dussīlā, ye ca ariyūpavādino.",
  "atk-s0507a0:2766_0": "697.",
  "atk-s0507a0:2767_0": "“Tatthāhaṃ dīghamaddhānaṃ, dukkhaṃ vedissa vedanaṃ;",
  "atk-s0507a0:2768_0": "Phalaṃ pāpassa kammassa, tasmā socāmahaṃ bhusaṃ.",
  "atk-s0507a0:2769_0": "698.",
  "atk-s0507a0:2770_0": "“Taṃ suṇohi mahārāja, arindama raṭṭhavaḍḍhana;",
  "atk-s0507a0:2771_0": "Dhītā mayhaṃ mahārāja, uttarā bhaddamatthu te.",
  "atk-s0507a0:2772_0": "699.",
  "atk-s0507a0:2773_0": "“Karoti bhaddakaṃ kammaṃ, sīlesuposathe ratā;",
  "atk-s0507a0:2774_0": "Saññatā saṃvibhāgī ca, vadaññū vītamaccharā.",
  "atk-s0507a0:2775_0": "700.",
  "atk-s0507a0:2776_0": "“Akhaṇḍakārī sikkhāya, suṇhā parakulesu ca;",
  "atk-s0507a0:2777_0": "Upāsikā sakyamunino, sambuddhassa sirīmato.",
  "atk-s0507a0:2778_0": "701.",
  "atk-s0507a0:2779_0": "“Bhikkhu ca sīlasampanno, gāmaṃ piṇḍāya pāvisi;",
  "atk-s0507a0:2780_0": "Okkhittacakkhu satimā, guttadvāro susaṃvuto.",
  "atk-s0507a0:2781_0": "702.",
  "atk-s0507a0:2782_0": "“Sapadānaṃ caramāno, agamā taṃ nivesanaṃ;",
  "atk-s0507a0:2783_0": "Tamaddasa mahārāja, uttarā bhaddamatthu te.",
  "atk-s0507a0:2784_0": "703.",
  "atk-s0507a0:2785_0": "“Pūraṃ pānīyasarakaṃ, pūve vitte ca sā adā;",
  "atk-s0507a0:2786_0": "Pitā me kālakato bhante, tassetaṃ upakappatu.",
  "atk-s0507a0:2787_0": "704.",
  "atk-s0507a0:2788_0": "“Samanantarānuddiṭṭhe, vipāko udapajjatha;",
  "atk-s0507a0:2789_0": "Bhuñjāmi kāmakāmīhaṃ, rājā vessavaṇo yathā.",
  "atk-s0507a0:2790_0": "705.",
  "atk-s0507a0:2791_0": "“Taṃ suṇohi mahārāja, arindama raṭṭhavaḍḍhana;",
  "atk-s0507a0:2792_0": "Sadevakassa lokassa, buddho aggo pavuccati;",
  "atk-s0507a0:2793_0": "Taṃ buddhaṃ saraṇaṃ gaccha, saputtadāro arindama.",
  "atk-s0507a0:2794_0": "706.",
  "atk-s0507a0:2795_0": "“Aṭṭhaṅgikena maggena, phusanti amataṃ padaṃ;",
  "atk-s0507a0:2796_0": "Taṃ dhammaṃ saraṇaṃ gaccha, saputtadāro arindama.",
  "atk-s0507a0:2797_0": "707.",
  "atk-s0507a0:2798_0": "“Cattāro ca paṭipannā, cattāro ca phale ṭhitā;",
  "atk-s0507a0:2799_0": "Esa saṅgho ujubhūto, paññāsīlasamāhito;",
  "atk-s0507a0:2800_0": "Taṃ saṅghaṃ saraṇaṃ gaccha, saputtadāro arindama.",
  "atk-s0507a0:2801_0": "708.",
  "atk-s0507a0:2802_0": "“Pāṇātipātā viramassu khippaṃ, loke adinnaṃ parivajjayassu;",
  "atk-s0507a0:2803_0": "Amajjapo mā ca musā abhāṇi, sakena dārena ca hohi tuṭṭhoti.",
  "atk-s0507a0:2804_0": "709.",
  "atk-s0507a0:2805_0": "“Atthakāmosi me yakkha, hitakāmosi devate;",
  "atk-s0507a0:2806_0": "Karomi tuyhaṃ vacanaṃ, tvaṃsi ācariyo mama.",
  "atk-s0507a0:2807_0": "710.",
  "atk-s0507a0:2808_0": "“Upemi saraṇaṃ buddhaṃ, dhammañcāpi anuttaraṃ;",
  "atk-s0507a0:2809_0": "Saṅghañca naradevassa, gacchāmi saraṇaṃ ahaṃ.",
  "atk-s0507a0:2810_0": "711.",
  "atk-s0507a0:2811_0": "“Pāṇātipātā viramāmi khippaṃ, loke adinnaṃ parivajjayāmi;",
  "atk-s0507a0:2812_0": "Amajjapo no ca musā bhaṇāmi, sakena dārena ca homi tuṭṭho.",
  "atk-s0507a0:2813_0": "712.",
  "atk-s0507a0:2814_0": "“Ophuṇāmi mahāvāte, nadiyā sīghagāmiyā;",
  "atk-s0507a0:2815_0": "Vamāmi pāpikaṃ diṭṭhiṃ, buddhānaṃ sāsane rato.",
  "atk-s0507a0:2816_0": "713.",
  "atk-s0507a0:2817_0": "“Idaṃ vatvāna soraṭṭho, viramitvā pāpadassanā;",
  "atk-s0507a0:2818_0": "Namo bhagavato katvā, pāmokkho rathamāruhī”ti. – gāthāyo avocuṃ;",
  "atk-s0507a0:2819_0": "658- 9.",
  "atk-s0507a0:2819_1": "Tattha rājā piṅgalako nāma,",
  "atk-s0507a0:2819_2": "suraṭṭhānaṃ adhipati ahūti piṅgalacakkhutāya “piṅgalo”ti pākaṭanāmo suraṭṭhadesassa issaro rājā ahosi.",
  "atk-s0507a0:2819_3": "Moriyānanti moriyarājūnaṃ,",
  "atk-s0507a0:2819_4": "dhammāsokaṃ sandhāya vadati.",
  "atk-s0507a0:2819_5": "Suraṭṭhaṃ punarāgamāti suraṭṭhassa visayaṃ uddissa suraṭṭhagāmimaggaṃ paccāgañchi.",
  "atk-s0507a0:2819_6": "Paṅkanti mudubhūmiṃ.",
  "atk-s0507a0:2819_7": "Vaṇṇupathanti petena nimmitaṃ marūbhūmimaggaṃ.",
  "atk-s0507a0:2820_0": "660.",
  "atk-s0507a0:2820_1": "Khemoti nibbhayo.",
  "atk-s0507a0:2820_2": "Sovatthikoti sotthibhāvāvaho.",
  "atk-s0507a0:2820_3": "Sivoti anupaddavo.",
  "atk-s0507a0:2820_4": "Suraṭṭhānaṃ santike itoti iminā maggena gacchantā mayaṃ suraṭṭhavisayassa samīpeyeva.",
  "atk-s0507a0:2821_0": "661- 2.",
  "atk-s0507a0:2821_1": "Soraṭṭhoti suraṭṭhādhipati.",
  "atk-s0507a0:2821_2": "Ubbiggarūpoti utrastasabhāvo.",
  "atk-s0507a0:2821_3": "Bhiṃsananti bhayajananaṃ.",
  "atk-s0507a0:2821_4": "Lomahaṃsananti bhiṃsanakabhāvena lomānaṃ haṃsāpanaṃ.",
  "atk-s0507a0:2822_0": "663.",
  "atk-s0507a0:2822_1": "Yamapurisāna santiketi petānaṃ samīpe vattāma.",
  "atk-s0507a0:2822_2": "Amānuso vāyati gandhoti petānaṃ sarīragandho vāyati.",
  "atk-s0507a0:2822_3": "Ghoso suyyati dāruṇoti paccekanirayesu kāraṇaṃ kāriyamānānaṃ sattānaṃ ghorataro saddo suyyati.",
  "atk-s0507a0:2823_0": "666.",
  "atk-s0507a0:2823_1": "Pādapanti pādasadisehi mūlāvayavehi udakassa pivanato “pādapo”ti laddhanāmaṃ taruṃ.",
  "atk-s0507a0:2823_2": "Chāyāsampannanti sampannacchāyaṃ.",
  "atk-s0507a0:2823_3": "Nīlabbhavaṇṇasadisanti vaṇṇena nīlameghasadisaṃ.",
  "atk-s0507a0:2823_4": "Meghavaṇṇasirīnibhanti meghavaṇṇasaṇṭhānaṃ hutvā khāyamānaṃ.",
  "atk-s0507a0:2824_0": "670.",
  "atk-s0507a0:2824_1": "Pūraṃ pānīyasarakanti pānīyena puṇṇaṃ pānīyabhājanaṃ.",
  "atk-s0507a0:2824_2": "Pūveti khajjake.",
  "atk-s0507a0:2824_3": "Vitteti vittijanane madhure manuññe tahiṃ tahiṃ sarāve pūretvā ṭhapitapūve addasa.",
  "atk-s0507a0:2825_0": "672.",
  "atk-s0507a0:2825_1": "Atho te adurāgatanti ettha athoti nipātamattaṃ,",
  "atk-s0507a0:2825_2": "avadhāraṇatthe vā, mahārāja,",
  "atk-s0507a0:2825_3": "te āgataṃ durāgataṃ na hoti,",
  "atk-s0507a0:2825_4": "atha kho svāgatamevāti mayaṃ sampaṭicchāmāti attho.",
  "atk-s0507a0:2825_5": "Arindamāti arīnaṃ damanasīla.",
  "atk-s0507a0:2826_0": "677.",
  "atk-s0507a0:2826_1": "Amaccā pārisajjāti amaccā pārisajjā ca vacanaṃ suṇantu,",
  "atk-s0507a0:2826_2": "brāhmaṇo ca tuyhaṃ purohito taṃ suṇātūti yojanā.",
  "atk-s0507a0:2827_0": "678.",
  "atk-s0507a0:2827_1": "Suraṭṭhasmiṃ ahanti suraṭṭhadese ahaṃ.",
  "atk-s0507a0:2827_2": "Devāti rājānaṃ ālapati.",
  "atk-s0507a0:2827_3": "Micchādiṭṭhīti natthikadiṭṭhiyā viparītadassano.",
  "atk-s0507a0:2827_4": "Dussīloti nissīlo.",
  "atk-s0507a0:2827_5": "Kadariyoti thaddhamaccharī.",
  "atk-s0507a0:2827_6": "Paribhāsakoti samaṇabrāhmaṇānaṃ akkosako.",
  "atk-s0507a0:2828_0": "679.",
  "atk-s0507a0:2828_1": "Vārayissanti vāresiṃ.",
  "atk-s0507a0:2828_2": "Antarāyakaro ahanti dānaṃ dadantānaṃ upakāraṃ karontānaṃ antarāyakaro hutvā aññesañca paresaṃ dānaṃ dadamānānaṃ",
  "atk-s0507a0:2828_3": "dānamayapuññato ahaṃ bahujanaṃ vārayissaṃ vāresinti yojanā.",
  "atk-s0507a0:2829_0": "680.",
  "atk-s0507a0:2829_1": "Vipāko natthi dānassātiādi vāritākāradassanaṃ.",
  "atk-s0507a0:2829_2": "Tattha vipāko natthi dānassāti dānaṃ dadato tassa vipāko āyatiṃ pattabbaphalaṃ natthīti vipākaṃ paṭibāhati.",
  "atk-s0507a0:2829_3": "Saṃyamassa kuto phalanti sīlassa pana kuto nāma phalaṃ,",
  "atk-s0507a0:2829_4": "sabbena sabbaṃ taṃ natthīti adhippāyo.",
  "atk-s0507a0:2829_5": "Natthi ācariyo nāmāti ācārasamācārasikkhāpako ācariyo nāma koci natthi.",
  "atk-s0507a0:2829_6": "Sabhāvato eva hi sattā dantā vā adantā vā hontīti adhippāyo.",
  "atk-s0507a0:2829_7": "Tenāha “adantaṃ ko damessatī”ti.",
  "atk-s0507a0:2830_0": "681.",
  "atk-s0507a0:2830_1": "Samatulyāni bhūtānīti ime sattā sabbepi aññamaññaṃ samasamā,",
  "atk-s0507a0:2830_2": "tasmā jeṭṭho eva natthi,",
  "atk-s0507a0:2830_3": "kuto jeṭṭhāpacāyiko,",
  "atk-s0507a0:2830_4": "jeṭṭhāpacāyanapuññaṃ nāma natthīti attho.",
  "atk-s0507a0:2830_5": "Natthi balanti yamhi attano bale patiṭṭhitā sattā vīriyaṃ katvā manussasobhagyataṃ ādiṃ katvā yāvaarahattaṃ sampattiyo pāpuṇanti,",
  "atk-s0507a0:2830_6": "taṃ vīriyabalaṃ paṭikkhipati.",
  "atk-s0507a0:2830_7": "Vīriyaṃ vā natthi kuto uṭṭhānaporisanti idaṃ no purisavīriyena purisakārena pavattanti evaṃ pavattavādapaṭikkhepavasena vuttaṃ.",
  "atk-s0507a0:2831_0": "682.",
  "atk-s0507a0:2831_1": "Natthi dānaphalaṃ nāmāti dānassa phalaṃ nāma kiñci natthi,",
  "atk-s0507a0:2831_2": "deyyadhammapariccāgo bhasmanihitaṃ viya nipphalo evāti attho.",
  "atk-s0507a0:2831_3": "Na visodheti verinanti ettha verinanti veravantaṃ verānaṃ vasena pāṇātipātādīnaṃ vasena ca katapāpaṃ puggalaṃ dānasīlādivatato na visodheti,",
  "atk-s0507a0:2831_4": "kadācipi suddhaṃ na karoti.",
  "atk-s0507a0:2831_5": "Pubbe “vipāko natthi dānassā”tiādi dānādito attano paresaṃ nivāritākāradassanaṃ,",
  "atk-s0507a0:2831_6": "“natthi dānaphalaṃ nāmā”tiādi pana atthano micchābhinivesadassananti daṭṭhabbaṃ.",
  "atk-s0507a0:2831_7": "Laddheyyanti laddhabbaṃ.",
  "atk-s0507a0:2831_8": "Kathaṃ pana laddhabbanti āha “niyatipariṇāmaja”nti.",
  "atk-s0507a0:2831_9": "Ayaṃ satto sukhaṃ vā dukkhaṃ vā labhanto niyativipariṇāmavaseneva labhati,",
  "atk-s0507a0:2831_10": "na kammassa katattā,",
  "atk-s0507a0:2831_11": "na issarādinā cāti adhippāyo.",
  "atk-s0507a0:2832_0": "683.",
  "atk-s0507a0:2832_1": "Natthi mātā pitā bhātāti mātādīsu sammāpaṭipattimicchāpaṭipattīnaṃ phalābhāvaṃ sandhāya vadati.",
  "atk-s0507a0:2832_2": "Loko natthi ito paranti ito idhalokato paraloko nāma koci natthi,",
  "atk-s0507a0:2832_3": "tattha tattheva sattā ucchijjantīti adhippāyo.",
  "atk-s0507a0:2832_4": "Dinnanti mahādānaṃ.",
  "atk-s0507a0:2832_5": "Hutanti pahenakasakkāro,",
  "atk-s0507a0:2832_6": "tadubhayampi phalābhāvaṃ sandhāya “natthī”ti paṭikkhipati.",
  "atk-s0507a0:2832_7": "Sunihitanti suṭṭhu nihitaṃ.",
  "atk-s0507a0:2832_8": "Na vijjatīti yaṃ samaṇabrāhmaṇānaṃ dānaṃ nāma “anugāmikanidhī”ti vadanti,",
  "atk-s0507a0:2832_9": "taṃ na vijjati.",
  "atk-s0507a0:2832_10": "Tesaṃ taṃ vācāvatthumattamevāti adhippāyo.",
  "atk-s0507a0:2833_0": "684.",
  "atk-s0507a0:2833_1": "Na koci kañci hanatīti yo puriso paraṃ purisaṃ haneyya,",
  "atk-s0507a0:2833_2": "parassa purisassa sīsaṃ chindeyya,",
  "atk-s0507a0:2833_3": "tattha paramatthato na koci kañci hanati,",
  "atk-s0507a0:2833_4": "sattannaṃ kāyānaṃ chiddabhāvato hananto viya hoti.",
  "atk-s0507a0:2833_5": "Kathaṃ satthapahāroti āha “sattannaṃ vivaramantare”ti.",
  "atk-s0507a0:2833_6": "Pathavīādīnaṃ sattannaṃ kāyānaṃ vivarabhūte antare chidde satthaṃ pavisati,",
  "atk-s0507a0:2833_7": "tena sattā asiādīhi pahatā viya honti,",
  "atk-s0507a0:2833_8": "jīvo viya pana sesakāyāpi niccasabhāvattā na chijjantīti adhippāyo.",
  "atk-s0507a0:2834_0": "685.",
  "atk-s0507a0:2834_1": "Acchejjābhejjo hi jīvoti ayaṃ sattānaṃ jīvo satthādīhi na chinditabbo na bhinditabbo niccasabhāvattā.",
  "atk-s0507a0:2834_2": "Aṭṭhaṃso guḷaparimaṇḍaloti so pana jīvo kadāci aṭṭhaṃso hoti kadāci guḷaparimaṇḍalo.",
  "atk-s0507a0:2834_3": "Yojanānaṃ sataṃ pañcāti kevalībhāvaṃ patto pañcayojanasatubbedho hoti.",
  "atk-s0507a0:2834_4": "Ko jīvaṃ chettumarahatīti niccaṃ nibbikāraṃ jīvaṃ ko nāma satthādīhi chindituṃ arahati,",
  "atk-s0507a0:2834_5": "na so kenaci vikopaneyyoti vadati.",
  "atk-s0507a0:2835_0": "686.",
  "atk-s0507a0:2835_1": "Suttaguḷeti veṭhetvā katasuttaguḷe.",
  "atk-s0507a0:2835_2": "Khitteti nibbeṭhanavasena khitte.",
  "atk-s0507a0:2835_3": "Nibbeṭhentaṃ palāyatīti pabbate vā rukkhagge vā ṭhatvā nibbeṭhiyamānaṃ khittaṃ suttaguḷaṃ nibbeṭhentameva gacchati,",
  "atk-s0507a0:2835_4": "sutte khīṇe na gacchati.",
  "atk-s0507a0:2835_5": "Evamevanti yathā taṃ suttaguḷaṃ nibbeṭhiyamānaṃ gacchati,",
  "atk-s0507a0:2835_6": "sutte khīṇe na gacchati,",
  "atk-s0507a0:2835_7": "evameva so jīvo “cullāsīti mahākappino satasahassānī”ti vuttakālameva attabhāvaguḷaṃ nibbeṭhento palāyati pavattati,",
  "atk-s0507a0:2835_8": "tato uddhaṃ na pavattati.",
  "atk-s0507a0:2836_0": "687.",
  "atk-s0507a0:2836_1": "Evameva ca so jīvoti yathā koci puriso attano nivāsagāmato nikkhamitvā tato aññaṃ gāmaṃ pavisati kenacideva karaṇīyena,",
  "atk-s0507a0:2836_2": "evameva so jīvo ito sarīrato nikkhamitvā aññaṃ aparaṃ sarīraṃ niyatavasena pavisatīti adhippāyo.",
  "atk-s0507a0:2836_3": "Bondinti kāyaṃ.",
  "atk-s0507a0:2837_0": "689.",
  "atk-s0507a0:2837_1": "Cullāsītīti caturāsīti.",
  "atk-s0507a0:2837_2": "Mahākappinoti mahākappānaṃ.",
  "atk-s0507a0:2837_3": "Tattha “ekamhā mahāsarā anotattādito vassasate vassasate kusaggena ekekaṃ udakabinduṃ nīharante iminā",
  "atk-s0507a0:2837_4": "upakkamena sattakkhattuṃ tamhi sare nirudake jāte eko mahākappo nāma hotī”ti vatvā “evarūpānaṃ mahākappānaṃ",
  "atk-s0507a0:2837_5": "caturāsītisatasahassāni saṃsārassa parimāṇa”nti vadanti.",
  "atk-s0507a0:2837_6": "Ye bālā ye ca paṇḍitāti ye andhabālā,",
  "atk-s0507a0:2837_7": "ye ca sappaññā,",
  "atk-s0507a0:2837_8": "sabbepi te.",
  "atk-s0507a0:2837_9": "Saṃsāraṃ khepayitvānāti yathāvuttakālaparicchedaṃ saṃsāraṃ aparāparuppattivasena khepetvā.",
  "atk-s0507a0:2837_10": "Dukkhassantaṃ karissareti vaṭṭadukkhassa pariyantaṃ pariyosānaṃ karissanti.",
  "atk-s0507a0:2837_11": "Paṇḍitāpi antarā sujjhituṃ na sakkonti,",
  "atk-s0507a0:2837_12": "bālāpi tato uddhaṃ nappavattantīti tassa laddhi.",
  "atk-s0507a0:2838_0": "690.",
  "atk-s0507a0:2838_1": "Mitāni sukhadukkhāni,",
  "atk-s0507a0:2838_2": "doṇehi piṭakehi cāti sattānaṃ sukhadukkhāni nāma doṇehi piṭakehi mānabhājanehi mitāni viya yathāvuttakālaparicchedeneva",
  "atk-s0507a0:2838_3": "parimitattā paccekañca tesaṃ tesaṃ sattānaṃ tāni niyatipariṇāmajāni parimitāni.",
  "atk-s0507a0:2838_4": "Tayidaṃ jino sabbaṃ pajānāti jinabhūmiyaṃ ṭhito kevalaṃ pajānāti saṃsārassa samatikkantattā.",
  "atk-s0507a0:2838_5": "Saṃsāre pana paribbhamati sammūḷhāyaṃ itarā pajā.",
  "atk-s0507a0:2839_0": "691.",
  "atk-s0507a0:2839_1": "Evaṃdiṭṭhi pure āsinti yathāvuttanatthikadiṭṭhiko pubbeva ahaṃ ahosiṃ.",
  "atk-s0507a0:2839_2": "Sammūḷho mohapārutoti yathāvuttāya diṭṭhiyā hetubhūtena sammohena sammūḷho,",
  "atk-s0507a0:2839_3": "taṃsahajātena pana mohena pāruto,",
  "atk-s0507a0:2839_4": "paṭicchāditakusalabījoti adhippāyo.",
  "atk-s0507a0:2840_0": "692.",
  "atk-s0507a0:2840_1": "Evaṃ pubbe yā attano uppannā pāpadiṭṭhi,",
  "atk-s0507a0:2840_2": "tassā vasena kataṃ pāpakammaṃ dassetvā idāni attanā āyatiṃ anubhavitabbaṃ tassa phalaṃ dassento “oraṃ me chahi māsehī”tiādimāha.",
  "atk-s0507a0:2841_0": "695- 7.",
  "atk-s0507a0:2841_1": "Tattha vassāni satasahassānīti vassānaṃ satasahassāni,",
  "atk-s0507a0:2841_2": "atikkamitvāti vacanaseso.",
  "atk-s0507a0:2841_3": "Bhummatthe vā etaṃ paccattavacanaṃ,",
  "atk-s0507a0:2841_4": "vassesu satasahassesu vītivattesūti attho.",
  "atk-s0507a0:2841_5": "Ghoso suyyati tāvadeti yadā ettako kālo atikkanto hoti,",
  "atk-s0507a0:2841_6": "tāvadeva tasmiṃ kāle “idha paccantānaṃ vo mārisā vassasatasahassaparimāṇo kālo atīto”ti evaṃ tasmiṃ niraye saddo suyyati.",
  "atk-s0507a0:2841_7": "Lakkho eso, mahārāja,",
  "atk-s0507a0:2841_8": "satabhāgavassakoṭiyoti satabhāgā satakoṭṭhāsā vassakoṭiyo, mahārāja,",
  "atk-s0507a0:2841_9": "niraye paccantānaṃ sattānaṃ āyuno eso lakkho eso paricchedoti attho.",
  "atk-s0507a0:2841_10": "Idaṃ vuttaṃ hoti –",
  "atk-s0507a0:2841_11": "dasadasakaṃ sataṃ nāma,",
  "atk-s0507a0:2841_12": "dasa satāni sahassaṃ nāma,",
  "atk-s0507a0:2841_13": "dasadasasahassāni satasahassaṃ nāma,",
  "atk-s0507a0:2841_14": "satasatasahassāni koṭi nāma,",
  "atk-s0507a0:2841_15": "tāsaṃ koṭīnaṃ vasena satasahassavassakoṭiyo satabhāgā vassakoṭiyo.",
  "atk-s0507a0:2841_16": "Sā ca kho nerayikānaṃyeva vassagaṇanāvasena veditabbā,",
  "atk-s0507a0:2841_17": "na manussānaṃ,",
  "atk-s0507a0:2841_18": "devānaṃ vā.",
  "atk-s0507a0:2841_19": "Īdisāni anekāni vassakoṭisatasahassāni nerayikānaṃ āyu.",
  "atk-s0507a0:2841_20": "Tenāha “koṭisatasahassāni,",
  "atk-s0507a0:2841_21": "niraye paccare janā”ti.",
  "atk-s0507a0:2841_22": "Yādisena pana pāpena sattā evaṃ nirayesu paccanti,",
  "atk-s0507a0:2841_23": "taṃ nigamanavasena dassetuṃ “micchādiṭṭhī ca dussīlā,",
  "atk-s0507a0:2841_24": "ye ca ariyūpavādino”ti vuttaṃ.",
  "atk-s0507a0:2841_25": "Vedissanti anubhavissaṃ.",
  "atk-s0507a0:2842_0": "698- 706.",
  "atk-s0507a0:2842_1": "Evaṃ āyatiṃ attanā anubhavitabbaṃ pāpaphalaṃ dassetvā idāni “kena te brahmacariyena,",
  "atk-s0507a0:2842_2": "ānubhāvo ayaṃ tavā”ti raññā pucchitamatthaṃ ācikkhitvā taṃ saraṇesu ceva sīlesu ca patiṭṭhāpetukāmo “taṃ suṇohi mahārājā”tiādimāha.",
  "atk-s0507a0:2842_3": "Tattha sīlesuposathe ratāti niccasīlesu ca uposathasīlesu ca abhiratā.",
  "atk-s0507a0:2842_4": "Adāti adāsi.",
  "atk-s0507a0:2842_5": "Taṃ dhammanti taṃ aṭṭhaṅgikaṃ maggaṃ amatapadañca.",
  "atk-s0507a0:2843_0": "709- 12.",
  "atk-s0507a0:2843_1": "Evaṃ petena saraṇesu sīlesu ca samādapito rājā pasannamānaso tena attano kataṃ upakāraṃ tāva kittetvā",
  "atk-s0507a0:2843_2": "saraṇādīsu patiṭṭhahanto “atthakāmo”tiādikā tisso gāthā vatvā pubbe attanā gahitāya pāpikāya diṭṭhiyā",
  "atk-s0507a0:2843_3": "paṭinissaṭṭhabhāvaṃ pakāsento “ophuṇāmī”ti gāthamāha.",
  "atk-s0507a0:2844_0": "Tattha ophuṇāmi mahāvāteti mahante vāte vāyante bhusaṃ viya taṃ pāpakaṃ diṭṭhiṃ, yakkha,",
  "atk-s0507a0:2844_1": "tava dhammadesanāvāte ophuṇāmi niddhunāmi.",
  "atk-s0507a0:2844_2": "Nadiyā vā sīghagāmiyāti sīghasotāya mahānadiyā vā tiṇakaṭṭhapaṇṇakasaṭaṃ viya pāpikaṃ diṭṭhiṃ pavāhemīti adhippāyo.",
  "atk-s0507a0:2844_3": "Vamāmi pāpikaṃ diṭṭhinti mama manomukhagataṃ pāpikaṃ diṭṭhiṃ ucchaḍḍayāmi.",
  "atk-s0507a0:2844_4": "Tattha kāraṇamāha “buddhānaṃ sāsane rato”ti.",
  "atk-s0507a0:2844_5": "Yasmā ekaṃsena amatāvahe buddhānaṃ bhagavantānaṃ sāsane rato abhirato,",
  "atk-s0507a0:2844_6": "tasmā taṃ diṭṭhisaṅkhātaṃ visaṃ vamāmīti yojanā.",
  "atk-s0507a0:2845_0": "713.",
  "atk-s0507a0:2845_1": "Ti osānagāthā saṅgītikārehi ṭhapitā.",
  "atk-s0507a0:2845_2": "Tattha pāmokkhotipācīnadisābhimukho hutvā.",
  "atk-s0507a0:2845_3": "Rathamāruhīti rājā gamanasajjaṃ attano rājarathaṃ abhiruhi,",
  "atk-s0507a0:2845_4": "āruyha yakkhānubhāvena taṃ divasameva attano nagaraṃ patvā rājabhavanaṃ pāvisi.",
  "atk-s0507a0:2845_5": "So aparena samayena imaṃ pavattiṃ bhikkhūnaṃ ārocesi,",
  "atk-s0507a0:2845_6": "bhikkhū taṃ therānaṃ ārocesuṃ,",
  "atk-s0507a0:2845_7": "therā tatiyasaṅgītiyaṃ saṅgahaṃ āropesuṃ.",
  "atk-s0507a0:2846_0": "Nandakapetavatthuvaṇṇanā niṭṭhitā.",
  "atk-s0507a0:2847_0": "4. Revatīpetavatthuvaṇṇanā",
  "atk-s0507a0:2848_0": "714- 36. Uṭṭhehi, revate,",
  "atk-s0507a0:2848_1": "supāpadhammeti idaṃ revatīpetavatthu.",
  "atk-s0507a0:2848_2": "Taṃ yasmā revatīvimānavatthunā nibbisesaṃ,",
  "atk-s0507a0:2848_3": "tasmā yadettha aṭṭhuppattiyaṃ gāthāsu ca vattabbaṃ,",
  "atk-s0507a0:2848_4": "taṃ paramatthadīpaniyaṃ vimānavatthuvaṇṇanāyaṃ vuttanayeneva veditabbaṃ.",
  "atk-s0507a0:2848_5": "Idañhi nandiyassa devaputtassa vasena vimānavatthupāḷiyaṃ saṅgahaṃ āropitampi revatīpaṭibaddhāya gāthāya",
  "atk-s0507a0:2848_6": "vasena “revatīpetavatthu”nti petavatthupāḷiyampi saṅgahaṃ āropitanti daṭṭhabbaṃ.",
  "atk-s0507a0:2849_0": "Revatīpetavatthuvaṇṇanā niṭṭhitā.",
  "atk-s0507a0:2850_0": "5. Ucchupetavatthuvaṇṇanā",
  "atk-s0507a0:2851_0": "Idaṃ mama ucchuvanaṃ mahantanti idaṃ ucchupetavatthu.",
  "atk-s0507a0:2851_1": "Tassa kā uppatti?",
  "atk-s0507a0:2851_2": "Bhagavati veḷuvane viharante aññataro puriso ucchukalāpaṃ khandhe katvā ekaṃ ucchuṃ khādanto gacchati.",
  "atk-s0507a0:2851_3": "Atha aññataro upāsako sīlavā kalyāṇadhammo bāladārakena saddhiṃ tassa piṭṭhito piṭṭhito gacchati.",
  "atk-s0507a0:2851_4": "Dārako ucchuṃ passitvā “dehī”ti parodati.",
  "atk-s0507a0:2851_5": "Upāsako dārakaṃ parodantaṃ disvā taṃ purisaṃ saṅgaṇhanto tena saddhiṃ sallāpamakāsi.",
  "atk-s0507a0:2851_6": "So pana puriso tena saddhiṃ na kiñci ālapi,",
  "atk-s0507a0:2851_7": "dārakassa ucchukhaṇḍampi nādāsi.",
  "atk-s0507a0:2851_8": "Upāsako taṃ dārakaṃ dassetvā “ayaṃ dārako ativiya rodati,",
  "atk-s0507a0:2851_9": "imassa ekaṃ ucchukhaṇḍaṃ dehī”ti āha.",
  "atk-s0507a0:2851_10": "Taṃ sutvā so puriso asahanto paṭihatacittaṃ upaṭṭhapetvā anādaravasena ekaṃ ucchulaṭṭhiṃ piṭṭhito khipi.",
  "atk-s0507a0:2852_0": "So aparena samayena kālaṃ katvā ciraṃ paribhāvitassa lobhassa vasena petesu nibbatti,",
  "atk-s0507a0:2852_1": "tassa phalaṃ nāma sakakammasarikkhakaṃ hotīti aṭṭhakarīsamattaṃ ṭhānaṃ avattharantaṃ añjanavaṇṇaṃ musaladaṇḍaparimāṇehi",
  "atk-s0507a0:2852_2": "ucchūhi ghanasañchannaṃ mahantaṃ ucchuvanaṃ nibbatti.",
  "atk-s0507a0:2852_3": "Tasmiṃ khāditukāmatāya “ucchuṃ gahessāmī”ti upagatamatte taṃ ucchū abhihananti,",
  "atk-s0507a0:2852_4": "so tena pucchito patati.",
  "atk-s0507a0:2853_0": "Athekadivasaṃ āyasmā mahāmoggallāno rājagahaṃ piṇḍāya gacchanto antarāmagge taṃ petaṃ addasa.",
  "atk-s0507a0:2853_1": "So theraṃ disvā attanā katakammaṃ pucchi –",
  "atk-s0507a0:2854_0": "737.",
  "atk-s0507a0:2855_0": "“Idaṃ mama ucchuvanaṃ mahantaṃ, nibbattati puññaphalaṃ anappakaṃ;",
  "atk-s0507a0:2856_0": "Taṃ dāni me na paribhogameti, ācikkha bhante kissa ayaṃ vipāko.",
  "atk-s0507a0:2857_0": "738.",
  "atk-s0507a0:2858_0": "“Haññāmi khajjāmi ca vāyamāmi, parisakkāmi paribhuñjituṃ kiñci;",
  "atk-s0507a0:2859_0": "Svāhaṃ chinnathāmo kapaṇo lālapāmi, kissa kammassa ayaṃ vipāko.",
  "atk-s0507a0:2860_0": "739.",
  "atk-s0507a0:2861_0": "“Vighāto cāhaṃ paripatāmi chamāyaṃ,",
  "atk-s0507a0:2862_0": "Parivattāmi vāricarova ghamme;",
  "atk-s0507a0:2863_0": "Rudato ca me assukā niggalanti,",
  "atk-s0507a0:2864_0": "Ācikkha bhante kissa ayaṃ vipāko.",
  "atk-s0507a0:2865_0": "740.",
  "atk-s0507a0:2866_0": "“Chāto kilanto ca pipāsito ca, santassito sātasukhaṃ na vinde;",
  "atk-s0507a0:2867_0": "Pucchāmi taṃ etamatthaṃ bhadante, kathaṃ nu ucchuparibhogaṃ labheyya”nti.",
  "atk-s0507a0:2868_0": "741.",
  "atk-s0507a0:2869_0": "“Pure tuvaṃ kammamakāsi attanā, manussabhūto purimāya jātiyā;",
  "atk-s0507a0:2870_0": "Ahañca taṃ etamatthaṃ vadāmi, sutvāna tvaṃ etamatthaṃ vijāna.",
  "atk-s0507a0:2871_0": "742.",
  "atk-s0507a0:2872_0": "“Ucchuṃ tuvaṃ khādamāno payāto, puriso ca te piṭṭhito anvagacchi;",
  "atk-s0507a0:2873_0": "So ca taṃ paccāsanto kathesi, tassa tuvaṃ na kiñci ālapittha.",
  "atk-s0507a0:2874_0": "743.",
  "atk-s0507a0:2875_0": "“So ca taṃ abhaṇantaṃ ayāci, dehayya ucchunti ca taṃ avoca;",
  "atk-s0507a0:2876_0": "Tassa tuvaṃ piṭṭhito ucchuṃ adāsi, tassetaṃ kammassa ayaṃ vipāko.",
  "atk-s0507a0:2877_0": "744.",
  "atk-s0507a0:2878_0": "“Iṅgha tvaṃ gantvāna piṭṭhito gaṇheyyāsi, gahetvāna taṃ khādassu yāvadatthaṃ;",
  "atk-s0507a0:2879_0": "Teneva tvaṃ attamano bhavissasi, haṭṭho cudaggo ca pamodito cāti.",
  "atk-s0507a0:2880_0": "745.",
  "atk-s0507a0:2881_0": "“Gantvāna so piṭṭhito aggahesi, gahetvāna taṃ khādi yāvadatthaṃ;",
  "atk-s0507a0:2882_0": "Teneva so attamano ahosi, haṭṭho cudaggo ca pamodito cā”ti. –",
  "atk-s0507a0:2883_0": "Vacanapaṭivacanagāthā petena therena ca vuttā.",
  "atk-s0507a0:2884_0": "737- 8.",
  "atk-s0507a0:2884_1": "Tattha kissāti kīdisassa,",
  "atk-s0507a0:2884_2": "kammassāti adhippāyo.",
  "atk-s0507a0:2884_3": "Haññāmīti vihaññāmi vighātaṃ āpajjāmi.",
  "atk-s0507a0:2884_4": "Vihaññāmīti vā vibādhiyāmi,",
  "atk-s0507a0:2884_5": "visesato pīḷiyāmīti attho.",
  "atk-s0507a0:2884_6": "Khajjāmīti khādiyāmi,",
  "atk-s0507a0:2884_7": "asipattasadisehi nisitehi khādantehi viya ucchupattehi kantiyāmīti attho.",
  "atk-s0507a0:2884_8": "Vāyamāmīti ucchuṃ khādituṃ vāyāmaṃ karomi.",
  "atk-s0507a0:2884_9": "Parisakkāmīti payogaṃ karomi.",
  "atk-s0507a0:2884_10": "Paribhuñjitunti ucchurasaṃ paribhuñjituṃ,",
  "atk-s0507a0:2884_11": "ucchuṃ khāditunti attho.",
  "atk-s0507a0:2884_12": "Chinnathāmoti chinnasaho upacchinnathāmo,",
  "atk-s0507a0:2884_13": "parikkhīṇabaloti attho.",
  "atk-s0507a0:2884_14": "Kapaṇoti dīno.",
  "atk-s0507a0:2884_15": "Lālapāmīti dukkhena aṭṭito ativiya vilapāmi.",
  "atk-s0507a0:2885_0": "739.",
  "atk-s0507a0:2885_1": "Vighātoti vighātavā,",
  "atk-s0507a0:2885_2": "vihatabalo vā.",
  "atk-s0507a0:2885_3": "Paripatāmi chamāyanti ṭhātuṃ asakkonto bhūmiyaṃ papatāmi.",
  "atk-s0507a0:2885_4": "Parivattāmīti paribbhamāmi.",
  "atk-s0507a0:2885_5": "Vāricarovāti maccho viya.",
  "atk-s0507a0:2885_6": "Ghammeti ghammasantatte thale.",
  "atk-s0507a0:2886_0": "740- 4.",
  "atk-s0507a0:2886_1": "Santassitoti oṭṭhakaṇṭhatālūnaṃ sosappattiyā suṭṭhu tasito.",
  "atk-s0507a0:2886_2": "Sātasukhanti sātabhūtaṃ sukhaṃ.",
  "atk-s0507a0:2886_3": "Na vindeti na labhāmi.",
  "atk-s0507a0:2886_4": "Tanti tuvaṃ.",
  "atk-s0507a0:2886_5": "Vijānāti vijānāhi.",
  "atk-s0507a0:2886_6": "Payātoti gantuṃ āraddho.",
  "atk-s0507a0:2886_7": "Anvagacchīti anubandhi.",
  "atk-s0507a0:2886_8": "Paccāsantoti paccāsīsamāno.",
  "atk-s0507a0:2886_9": "Tassetaṃ kammassāti ettha etanti nipātamattaṃ,",
  "atk-s0507a0:2886_10": "tassa kammassāti attho.",
  "atk-s0507a0:2886_11": "Piṭṭhito gaṇheyyāsīti attano piṭṭhipasseneva ucchuṃ gaṇheyyāsi.",
  "atk-s0507a0:2886_12": "Pamoditoti pamudito.",
  "atk-s0507a0:2887_0": "745.",
  "atk-s0507a0:2887_1": "Gahetvāna taṃ khādi yāvadatthanti therena āṇattiniyāmena ucchuṃ gahetvā yathāruci khāditvā mahantaṃ ucchukalāpaṃ gahetvā therassa upanesi,",
  "atk-s0507a0:2887_2": "thero taṃ anuggaṇhanto teneva taṃ ucchukalāpaṃ gāhāpetvā veḷuvanaṃ gantvā bhagavato adāsi,",
  "atk-s0507a0:2887_3": "bhagavā bhikkhusaṅghena saddhiṃ taṃ paribhuñjitvā anumodanaṃ akāsi,",
  "atk-s0507a0:2887_4": "peto pasannacitto vanditvā gato,",
  "atk-s0507a0:2887_5": "tato paṭṭhāya yathāsukhaṃ ucchuṃ paribhuñji.",
  "atk-s0507a0:2888_0": "So aparena samayena kālaṃ katvā tāvatiṃsesu uppajji.",
  "atk-s0507a0:2888_1": "Sā panesā petassa pavatti manussaloke pākaṭā ahosi.",
  "atk-s0507a0:2888_2": "Atha manussā satthāraṃ upasaṅkamitvā taṃ pavattiṃ pucchiṃsu.",
  "atk-s0507a0:2888_3": "Satthā tesaṃ tamatthaṃ vitthārato kathetvā dhammaṃ desesi,",
  "atk-s0507a0:2888_4": "taṃ sutvā manussā maccheramalato paṭiviratā ahesunti.",
  "atk-s0507a0:2889_0": "Ucchupetavatthuvaṇṇanā niṭṭhitā.",
  "atk-s0507a0:2890_0": "6. Kumārapetavatthuvaṇṇanā",
  "atk-s0507a0:2891_0": "Sāvatthi nāma nagaranti idaṃ satthā jetavane viharanto dve pete ārabbha kathesi.",
  "atk-s0507a0:2891_1": "Sāvatthiyaṃ kira kosalarañño dve puttā pāsādikā paṭhamavaye ṭhitā yobbanamadamattā paradārakammaṃ katvā",
  "atk-s0507a0:2891_2": "kālaṃ katvā parikhāpiṭṭhe petā hutvā nibbattiṃsu.",
  "atk-s0507a0:2891_3": "Te rattiyaṃ bheravena saddena parideviṃsu.",
  "atk-s0507a0:2891_4": "Manussā taṃ sutvā bhītatasitā “evaṃ kate idaṃ avamaṅgalaṃ vūpasammatī”ti buddhappamukhassa bhikkhusaṅghassa",
  "atk-s0507a0:2891_5": "mahādānaṃ datvā taṃ pavattiṃ bhagavato ārocesuṃ.",
  "atk-s0507a0:2891_6": "Bhagavā “upāsakā tassa saddassa savanena tumhākaṃ na koci antarāyo”ti vatvā tassa kāraṇaṃ ācikkhitvā tesaṃ dhammaṃ desetuṃ –",
  "atk-s0507a0:2892_0": "746.",
  "atk-s0507a0:2893_0": "“Sāvatthi nāma nagaraṃ, himavantassa passato;",
  "atk-s0507a0:2894_0": "Tattha āsuṃ dve kumārā, rājaputtāti me sutaṃ.",
  "atk-s0507a0:2895_0": "747.",
  "atk-s0507a0:2896_0": "“Sammattā rajanīyesu, kāmassādābhinandino;",
  "atk-s0507a0:2897_0": "Paccuppannasukhe giddhā, na te passiṃsunāgataṃ.",
  "atk-s0507a0:2898_0": "748.",
  "atk-s0507a0:2899_0": "“Te cutā ca manussattā, paralokaṃ ito gatā;",
  "atk-s0507a0:2900_0": "Tedha ghosentyadissantā, pubbe dukkaṭamattano.",
  "atk-s0507a0:2901_0": "749.",
  "atk-s0507a0:2902_0": "“Bahūsu vata santesu, deyyadhamme upaṭṭhite;",
  "atk-s0507a0:2903_0": "Nāsakkhimhā ca attānaṃ, parittaṃ kātuṃ sukhāvahaṃ.",
  "atk-s0507a0:2904_0": "750.",
  "atk-s0507a0:2905_0": "“Kiṃ tato pāpakaṃ assa, yaṃ no rājakulā cutā;",
  "atk-s0507a0:2906_0": "Upapannā pettivisayaṃ, khuppipāsasamappitā.",
  "atk-s0507a0:2907_0": "751.",
  "atk-s0507a0:2908_0": "“Sāmino idha hutvāna, honti asāmino tahiṃ;",
  "atk-s0507a0:2909_0": "Bhamanti khuppipāsāya, manussā unnatonatā.",
  "atk-s0507a0:2910_0": "752.",
  "atk-s0507a0:2911_0": "“Etamādīnavaṃ ñatvā, issaramadasambhavaṃ;",
  "atk-s0507a0:2912_0": "Pahāya issaramadaṃ, bhave saggagato naro;",
  "atk-s0507a0:2913_0": "Kāyassa bhedā sappañño, saggaṃ so upapajjatī”ti – gāthā abhāsi;",
  "atk-s0507a0:2914_0": "746.",
  "atk-s0507a0:2914_1": "Tattha iti me sutanti na kevalaṃ attano ñāṇena diṭṭhameva,",
  "atk-s0507a0:2914_2": "atha kho loke pākaṭabhāvena evaṃ mayā sutanti attho.",
  "atk-s0507a0:2915_0": "747.",
  "atk-s0507a0:2915_1": "Kāmassādābhinandinoti kāmaguṇesu assādavasena abhinandanasīlā.",
  "atk-s0507a0:2915_2": "Paccuppannasukhe giddhāti vattamānasukhamatte giddhā gathitā hutvā.",
  "atk-s0507a0:2915_3": "Na te passiṃsunāgatanti duccaritaṃ pahāya sucaritaṃ caritvā anāgataṃ āyatiṃ devamanussesu laddhabbaṃ sukhaṃ te na cintesuṃ.",
  "atk-s0507a0:2916_0": "748.",
  "atk-s0507a0:2916_1": "Tedha ghosentyadissantāti te pubbe rājaputtabhūtā petā idha sāvatthiyā samīpe adissamānarūpā ghosenti kandanti.",
  "atk-s0507a0:2916_2": "Kiṃ kandantīti āha “pubbe dukkaṭamattano”ti.",
  "atk-s0507a0:2917_0": "749.",
  "atk-s0507a0:2917_1": "Idāni tesaṃ kandanassa kāraṇaṃ hetuto ca phalato ca vibhajitvā dassetuṃ “bahūsu vata santesū”tiādi vuttaṃ.",
  "atk-s0507a0:2918_0": "Tattha bahūsu vata santesūti anekesu dakkhiṇeyyesu vijjamānesu.",
  "atk-s0507a0:2918_1": "Deyyadhamme upaṭṭhiteti attano santake dātabbadeyyadhammepi samīpe ṭhite,",
  "atk-s0507a0:2918_2": "labbhamāneti attho.",
  "atk-s0507a0:2918_3": "Parittaṃ sukhāvahanti appamattakampi āyatiṃ sukhāvahaṃ puññaṃ katvā attānaṃ sotthiṃ nirupaddavaṃ kātuṃ nāsakkhimhā vatāti yojanā.",
  "atk-s0507a0:2919_0": "750.",
  "atk-s0507a0:2919_1": "Kiṃ tato pāpakaṃ assāti tato pāpakaṃ lāmakaṃ nāma kiṃ aññaṃ assa siyā.",
  "atk-s0507a0:2919_2": "Yaṃ no rājakulā cutāti yena pāpakammena mayaṃ rājakulato cutā idha pettivisayaṃ upapannā petesu nibbattā khuppipāsasamappitā vicarāmāti attho.",
  "atk-s0507a0:2920_0": "751.",
  "atk-s0507a0:2920_1": "Sāmino idha hutvānāti idha imasmiṃ loke yasmiṃyeva ṭhāne pubbe sāmino hutvā vicaranti,",
  "atk-s0507a0:2920_2": "tahiṃ tasmiṃyeva ṭhāne honti assāmino.",
  "atk-s0507a0:2920_3": "Manussā unnatonatāti manussakāle sāmino hutvā kālakatā kammavasena onatā bhamanti khuppipāsāya,",
  "atk-s0507a0:2920_4": "passa saṃsārapakatinti dasseti.",
  "atk-s0507a0:2921_0": "752.",
  "atk-s0507a0:2921_1": "Etamādīnavaṃ ñatvā,",
  "atk-s0507a0:2921_2": "issaramadasambhavanti etaṃ issariyamadavasena sambhūtaṃ apāyūpapattisaṅkhātaṃ ādīnavaṃ dosaṃ ñatvā pahāya issariyamadaṃ puññappasuto hutvā.",
  "atk-s0507a0:2921_3": "Bhave saggagato naroti saggaṃ devalokaṃ gatoyeva bhaveyya.",
  "atk-s0507a0:2922_0": "Iti satthā tesaṃ petānaṃ pavattiṃ kathetvā tehi manussehi kataṃ dānaṃ tesaṃ petānaṃ uddisāpetvā sampattaparisāya ajjhāsayānurūpaṃ dhammaṃ desesi.",
  "atk-s0507a0:2922_1": "Sā desanā mahājanassa sātthikā ahosīti.",
  "atk-s0507a0:2923_0": "Kumārapetavatthuvaṇṇanā niṭṭhitā.",
  "atk-s0507a0:2924_0": "7. Rājaputtapetavatthuvaṇṇanā",
  "atk-s0507a0:2925_0": "Pubbe katānaṃ kammānanti idaṃ satthā jetavane viharanto rājaputtapetaṃ ārabbha kathesi.",
  "atk-s0507a0:2925_1": "Tattha yo so atīte kitavassa nāma rañño putto atīte paccekabuddhe aparajjhitvā bahūni vassasahassāni",
  "atk-s0507a0:2925_2": "niraye paccitvā tasseva kammassa vipākāvasesena petesu uppanno.",
  "atk-s0507a0:2925_3": "So idha “rājaputtapeto”ti adhippeto.",
  "atk-s0507a0:2925_4": "Tassa vatthu heṭṭhā sāṇavāsipetavatthumhi vitthārato āgatameva,",
  "atk-s0507a0:2925_5": "tasmā tattha vuttanayeneva gahetabbaṃ.",
  "atk-s0507a0:2925_6": "Satthā hi tadā therena attano ñātipetānaṃ pavattiyā kathitāya “na kevalaṃ tava ñātakāyeva,",
  "atk-s0507a0:2925_7": "atha kho tvampi ito anantarātīte attabhāve peto hutvā mahādukkhaṃ anubhavī”ti vatvā tena yācito –",
  "atk-s0507a0:2926_0": "753.",
  "atk-s0507a0:2927_0": "“Pubbe katānaṃ kammānaṃ, vipāko mathaye manaṃ;",
  "atk-s0507a0:2928_0": "Rūpe sadde rase gandhe, phoṭṭhabbe ca manorame.",
  "atk-s0507a0:2929_0": "754.",
  "atk-s0507a0:2930_0": "“Iccaṃ gītaṃ ratiṃ khiḍḍaṃ, anubhutvā anappakaṃ;",
  "atk-s0507a0:2931_0": "Uyyāne paricaritvā, pavisanto giribbajaṃ.",
  "atk-s0507a0:2932_0": "755.",
  "atk-s0507a0:2933_0": "“Isiṃ sunettamaddakkhi, attadantaṃ samāhitaṃ;",
  "atk-s0507a0:2934_0": "Appicchaṃ hirisampannaṃ, uñche pattagate rataṃ.",
  "atk-s0507a0:2935_0": "756.",
  "atk-s0507a0:2936_0": "“Hatthikkhandhato oruyha, laddhā bhanteti cābravi;",
  "atk-s0507a0:2937_0": "Tassa pattaṃ gahetvāna, uccaṃ paggayha khattiyo.",
  "atk-s0507a0:2938_0": "757.",
  "atk-s0507a0:2939_0": "“Thaṇḍile pattaṃ bhinditvā, hasamāno apakkami;",
  "atk-s0507a0:2940_0": "Rañño kitavassāhaṃ putto, kiṃ maṃ bhikkhu karissasi.",
  "atk-s0507a0:2941_0": "758.",
  "atk-s0507a0:2942_0": "“Tassa kammassa pharusassa, vipāko kaṭuko ahu;",
  "atk-s0507a0:2943_0": "Yaṃ rājaputto vedesi, nirayamhi samappito.",
  "atk-s0507a0:2944_0": "759.",
  "atk-s0507a0:2945_0": "“Chaḷeva caturāsīti, vassāni nahutāni ca;",
  "atk-s0507a0:2946_0": "Bhusaṃ dukkhaṃ nigacchittho, niraye katakibbiso.",
  "atk-s0507a0:2947_0": "760.",
  "atk-s0507a0:2948_0": "“Uttānopi ca paccittha, nikujjo vāmadakkhiṇo;",
  "atk-s0507a0:2949_0": "Uddhaṃpādo ṭhito ceva, ciraṃ bālo apaccatha.",
  "atk-s0507a0:2950_0": "761.",
  "atk-s0507a0:2951_0": "“Bahūni vassasahassāni, pūgāni nahutāni ca;",
  "atk-s0507a0:2952_0": "Bhusaṃ dukkhaṃ nigacchittho, niraye katakibbiso.",
  "atk-s0507a0:2953_0": "762.",
  "atk-s0507a0:2954_0": "“Etādisaṃ kho kaṭukaṃ, appaduṭṭhappadosinaṃ;",
  "atk-s0507a0:2955_0": "Paccanti pāpakammantā, isimāsajja subbataṃ.",
  "atk-s0507a0:2956_0": "763.",
  "atk-s0507a0:2957_0": "“So tattha bahuvassāni, vedayitvā bahuṃ dukhaṃ;",
  "atk-s0507a0:2958_0": "Khuppipāsahato nāma, peto āsi tato cuto.",
  "atk-s0507a0:2959_0": "764.",
  "atk-s0507a0:2960_0": "“Etamādīnavaṃ ñatvā, issaramadasambhavaṃ;",
  "atk-s0507a0:2961_0": "Pahāya issaramadaṃ, nivātamanuvattaye.",
  "atk-s0507a0:2962_0": "765.",
  "atk-s0507a0:2963_0": "“Diṭṭheva dhamme pāsaṃso, yo buddhesu sagāravo;",
  "atk-s0507a0:2964_0": "Kāyassa bhedā sappañño, saggaṃ so upapajjatī”ti. –",
  "atk-s0507a0:2965_0": "Idaṃ petavatthuṃ kathesi.",
  "atk-s0507a0:2966_0": "753.",
  "atk-s0507a0:2966_1": "Tattha pubbe katānaṃ kammānaṃ,",
  "atk-s0507a0:2966_2": "vipāko mathaye mananti purimāsu jātīsu katānaṃ akusalakammānaṃ phalaṃ uḷāraṃ hutvā uppajjamānaṃ andhabālānaṃ cittaṃ mathayeyya abhibhaveyya,",
  "atk-s0507a0:2966_3": "paresaṃ anatthakaraṇamukhena attano atthaṃ uppādeyyāti adhippāyo.",
  "atk-s0507a0:2967_0": "Idāni taṃ cittamathanaṃ visayena saddhiṃ dassetuṃ “rūpe sadde”tiādi vuttaṃ.",
  "atk-s0507a0:2967_1": "Tattha rūpeti rūpahetu,",
  "atk-s0507a0:2967_2": "yathicchitassa manāpiyassa rūpārammaṇassa paṭilābhanimittanti attho.",
  "atk-s0507a0:2967_3": "Saddetiādīsupi eseva nayo.",
  "atk-s0507a0:2968_0": "754.",
  "atk-s0507a0:2968_1": "Evaṃ sādhāraṇato vuttamatthaṃ asādhāraṇato niyametvā dassento “naccaṃ gīta”ntiādimāha.",
  "atk-s0507a0:2968_2": "Tattha ratinti kāmaratiṃ.",
  "atk-s0507a0:2968_3": "Khiḍḍanti sahāyakādīhi keḷiṃ.",
  "atk-s0507a0:2968_4": "Giribbajanti rājagahaṃ.",
  "atk-s0507a0:2969_0": "755.",
  "atk-s0507a0:2969_1": "Isinti asekkhānaṃ sīlakkhandhādīnaṃ esanaṭṭhena isiṃ.",
  "atk-s0507a0:2969_2": "Sunettanti evaṃnāmakaṃ paccekabuddhaṃ.",
  "atk-s0507a0:2969_3": "Attadantanti uttamena damathena damitacittaṃ.",
  "atk-s0507a0:2969_4": "Samāhitanti arahattaphalasamādhinā samāhitaṃ.",
  "atk-s0507a0:2969_5": "Uñche pattagate ratanti uñchena bhikkhācārena laddhe pattagate pattapariyāpanne āhāre rataṃ santuṭṭhaṃ.",
  "atk-s0507a0:2970_0": "756. Laddhā,",
  "atk-s0507a0:2970_1": "bhanteti cābravīti “api, bhante,",
  "atk-s0507a0:2970_2": "bhikkhā laddhā”ti vissāsajananatthaṃ kathesi.",
  "atk-s0507a0:2970_3": "Uccaṃ paggayhāti uccataraṃ katvā pattaṃ ukkhipitvā.",
  "atk-s0507a0:2971_0": "757.",
  "atk-s0507a0:2971_1": "Thaṇḍile pattaṃ bhinditvāti kharakaṭhine bhūmippadese khipanto pattaṃ bhinditvā.",
  "atk-s0507a0:2971_2": "Apakkamīti thokaṃ apasakki.",
  "atk-s0507a0:2971_3": "Apasakkanto ca “akāraṇeneva andhabālo mahantaṃ anatthaṃ attano akāsī”ti karuṇāyanavasena olokentaṃ paccekabuddhaṃ",
  "atk-s0507a0:2971_4": "rājaputto āha “rañño kitavassāhaṃ putto,",
  "atk-s0507a0:2971_5": "kiṃ maṃ bhikkhu karissasī”ti.",
  "atk-s0507a0:2972_0": "758. Pharusassāti dāruṇassa. Kaṭukoti aniṭṭho. Yanti yaṃ vipākaṃ. Samappitoti allīno.",
  "atk-s0507a0:2973_0": "759.",
  "atk-s0507a0:2973_1": "Chaḷeva caturāsīti,",
  "atk-s0507a0:2973_2": "vassāni nahutāni cāti uttāno nipanno caturāsītivassasahassāni, nikujjo,",
  "atk-s0507a0:2973_3": "vāmapassena,",
  "atk-s0507a0:2973_4": "dakkhiṇapassena,",
  "atk-s0507a0:2973_5": "uddhaṃpādo, olambiko,",
  "atk-s0507a0:2973_6": "yathāṭhito cāti evaṃ cha caturāsītisahassāni vassāni honti. Tenāha –",
  "atk-s0507a0:2974_0": "760.",
  "atk-s0507a0:2975_0": "“Uttānopi ca paccittha, nikujjo vāmadakkhiṇo;",
  "atk-s0507a0:2976_0": "Uddhaṃpādo ṭhito ceva, ciraṃ bālo apaccathā”ti.",
  "atk-s0507a0:2977_0": "Tāni pana vassāni yasmā anekāni nahutāni honti,",
  "atk-s0507a0:2977_1": "tasmā vuttaṃ “nahutānī”ti.",
  "atk-s0507a0:2977_2": "Bhusaṃ dukkhaṃ nigacchitthoti ativiya dukkhaṃ pāpuṇi.",
  "atk-s0507a0:2978_0": "761. Pūgānīti vassasamūhe, idha purimagāthāya ca accantasaṃyoge upayogavacanaṃ daṭṭhabbaṃ.",
  "atk-s0507a0:2979_0": "762.",
  "atk-s0507a0:2979_1": "Etādisanti evarūpaṃ.",
  "atk-s0507a0:2979_2": "Kaṭukanti atidukkhaṃ,",
  "atk-s0507a0:2979_3": "bhāvanapaṃsakaniddesoyaṃ “ekamantaṃ nisīdī”tiādīsu viya.",
  "atk-s0507a0:2979_4": "Appaduṭṭhappadosinaṃ isiṃ subbataṃ āsajja āsādetvā pāpakammantā puggalā evarūpaṃ kaṭukaṃ ativiya dukkhaṃ paccantīti yojanā.",
  "atk-s0507a0:2980_0": "763.",
  "atk-s0507a0:2980_1": "Soti so rājaputtapeto.",
  "atk-s0507a0:2980_2": "Tatthāti niraye.",
  "atk-s0507a0:2980_3": "Vedayitvāti anubhavitvā.",
  "atk-s0507a0:2980_4": "Nāmāti byattapākaṭabhāvena.",
  "atk-s0507a0:2980_5": "Tato cutoti nirayato cuto.",
  "atk-s0507a0:2980_6": "Sesaṃ vuttanayameva.",
  "atk-s0507a0:2981_0": "Evaṃ bhagavā rājaputtapetakathāya tattha sannipatitaṃ mahājanaṃ saṃvejetvā upari saccāni pakāsesi.",
  "atk-s0507a0:2981_1": "Saccapariyosāne bahū sotāpattiphalādīni sampāpuṇiṃsūti.",
  "atk-s0507a0:2982_0": "Rājaputtapetavatthuvaṇṇanā niṭṭhitā.",
  "atk-s0507a0:2983_0": "8. Gūthakhādakapetavatthuvaṇṇanā",
  "atk-s0507a0:2984_0": "Gūthakūpato uggantvāti idaṃ satthari jetavane viharante ekaṃ gūthakhādakapetaṃ ārambha vuttaṃ.",
  "atk-s0507a0:2984_1": "Sāvatthiyā kira avidūre aññatarasmiṃ gāmake eko kuṭumbiko attano kulūpakaṃ bhikkhuṃ uddissa vihāraṃ kāresi.",
  "atk-s0507a0:2984_2": "Tattha nānājanapadato bhikkhū āgantvā paṭivasiṃsu.",
  "atk-s0507a0:2984_3": "Te disvā manussā pasannacittā paṇītena paccayena upaṭṭhahiṃsu.",
  "atk-s0507a0:2984_4": "Kulūpako bhikkhu taṃ asahamāno issāpakato hutvā tesaṃ bhikkhūnaṃ dosaṃ vadanto kuṭumbikaṃ ujjhāpesi.",
  "atk-s0507a0:2984_5": "Kuṭumbiko te bhikkhū kulūpakañca paribhavanto paribhāsi.",
  "atk-s0507a0:2984_6": "Atha kulūpako kālaṃ katvā tasmiṃyeva vihāre vaccakuṭiyaṃ peto hutvā nibbatti,",
  "atk-s0507a0:2984_7": "kuṭumbiko pana kālaṃ katvā tasseva upari peto hutvā nibbatti.",
  "atk-s0507a0:2984_8": "Athāyasmā mahāmoggallāno taṃ disvā pucchanto –",
  "atk-s0507a0:2985_0": "766.",
  "atk-s0507a0:2986_0": "“Gūthakūpato uggantvā, ko na dīno patiṭṭhasi;",
  "atk-s0507a0:2987_0": "Nissaṃsayaṃ pāpakammanto, kiṃ nu saddahase tuva”nti. –",
  "atk-s0507a0:2988_0": "Gāthamāha. Taṃ sutvā peto –",
  "atk-s0507a0:2989_0": "767.",
  "atk-s0507a0:2990_0": "“Ahaṃ bhadante petomhi, duggato yamalokiko;",
  "atk-s0507a0:2991_0": "Pāpakammaṃ karitvāna, petalokaṃ ito gato”ti. –",
  "atk-s0507a0:2992_0": "Gāthāya attānaṃ ācikkhi. Atha naṃ thero –",
  "atk-s0507a0:2993_0": "768.",
  "atk-s0507a0:2994_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a0:2995_0": "Kissakammavipākena, idaṃ dukkhaṃ nigacchasī”ti. –",
  "atk-s0507a0:2996_0": "Gāthāya tena katakammaṃ pucchi. So peto –",
  "atk-s0507a0:2997_0": "769.",
  "atk-s0507a0:2998_0": "“Ahu āvāsiko mayhaṃ, issukī kulamaccharī;",
  "atk-s0507a0:2999_0": "Ajjhāsito mayhaṃ ghare, kadariyo paribhāsako.",
  "atk-s0507a0:3000_0": "770.",
  "atk-s0507a0:3001_0": "“Tassāhaṃ vacanaṃ sutvā, bhikkhavo paribhāsisaṃ;",
  "atk-s0507a0:3002_0": "Tassakammavipākena, petalokaṃ ito gato”ti. –",
  "atk-s0507a0:3003_0": "Dvīhi gāthāhi attanā katakammaṃ kathesi.",
  "atk-s0507a0:3004_0": "769.",
  "atk-s0507a0:3004_1": "Tattha ahu āvāsiko mayhanti mayhaṃ āvāse mayā katavihāre eko bhikkhu āvāsiko nibaddhavasanako ahosi.",
  "atk-s0507a0:3004_2": "Ajjhāsito mayhaṃ ghareti kulūpakabhāvena mama gehe taṇhābhinivesavasena abhiniviṭṭho.",
  "atk-s0507a0:3005_0": "770.",
  "atk-s0507a0:3005_1": "Tassāti tassa kulūpakabhikkhussa.",
  "atk-s0507a0:3005_2": "Bhikkhavoti bhikkhū.",
  "atk-s0507a0:3005_3": "Paribhāsisanti akkosiṃ.",
  "atk-s0507a0:3005_4": "Petalokaṃ ito gatoti iminā ākārena petayoniṃ upagato petabhūto.",
  "atk-s0507a0:3006_0": "Taṃ sutvā thero itarassa gatiṃ pucchanto –",
  "atk-s0507a0:3007_0": "771.",
  "atk-s0507a0:3008_0": "“Amitto mittavaṇṇena, yo te āsi kulūpako;",
  "atk-s0507a0:3009_0": "Kāyassa bhedā duppañño, kiṃ nu pecca gatiṃ gato”ti. –",
  "atk-s0507a0:3010_0": "Gāthamāha. Tattha mittavaṇṇenāti mittapaṭirūpena mittapaṭirūpatāya.",
  "atk-s0507a0:3011_0": "Puna peto therassa tamatthaṃ ācikkhanto –",
  "atk-s0507a0:3012_0": "772.",
  "atk-s0507a0:3013_0": "“Tassevāhaṃ pāpakammassa, sīse tiṭṭhāmi matthake;",
  "atk-s0507a0:3014_0": "So ca paravisayaṃ patto, mameva paricārako.",
  "atk-s0507a0:3015_0": "773.",
  "atk-s0507a0:3016_0": "“Yaṃ bhadante hadantaññe, etaṃ me hoti bhojanaṃ;",
  "atk-s0507a0:3017_0": "Ahañca kho yaṃ hadāmi, etaṃ so upajīvatī”ti. – gāthādvayamāha;",
  "atk-s0507a0:3018_0": "772.",
  "atk-s0507a0:3018_1": "Tattha tassevāti tasseva mayhaṃ pubbe kulūpakabhikkhubhūtassa petassa.",
  "atk-s0507a0:3018_2": "Pāpakammassāti pāpasamācārassa.",
  "atk-s0507a0:3018_3": "Sīse tiṭṭhāmi matthaketi sīse tiṭṭhāmi,",
  "atk-s0507a0:3018_4": "tiṭṭhanto ca matthake eva tiṭṭhāmi,",
  "atk-s0507a0:3018_5": "na sīsappamāṇe ākāseti attho.",
  "atk-s0507a0:3018_6": "Paravisayaṃ pattoti manussalokaṃ upādāya paravisayabhūtaṃ pettivisayaṃ patto.",
  "atk-s0507a0:3018_7": "Mamevāti mayhaṃ eva paricārako ahosīti vacanaseso.",
  "atk-s0507a0:3019_0": "773.",
  "atk-s0507a0:3019_1": "Yaṃ bhadante hadantaññeti bhadante,",
  "atk-s0507a0:3019_2": "ayya mahāmoggalāna,",
  "atk-s0507a0:3019_3": "tassaṃ vaccakuṭiyaṃ yaṃ aññe uhadanti vaccaṃ ossajanti.",
  "atk-s0507a0:3019_4": "Etaṃ me hoti bhojananti etaṃ vaccaṃ mayhaṃ divase divase bhojanaṃ hoti.",
  "atk-s0507a0:3019_5": "Yaṃ hadāmīti taṃ pana vaccaṃ khāditvā yampahaṃ vaccaṃ karomi.",
  "atk-s0507a0:3019_6": "Etaṃ so upajīvatīti etaṃ mama vaccaṃ so kulūpakapeto divase divase khādanavasena upajīvati,",
  "atk-s0507a0:3019_7": "attabhāvaṃ yāpetīti attho.",
  "atk-s0507a0:3020_0": "Tesu kuṭumbiko pesale bhikkhū “evaṃ āhāraparibhogato varaṃ tumhākaṃ gūthakhādana”nti akkosi.",
  "atk-s0507a0:3020_1": "Kulūpako pana kuṭumbikampi tathāvacane samādapetvā sayaṃ tathā akkosi,",
  "atk-s0507a0:3020_2": "tenassa tatopi paṭikuṭṭhatarā jīvikā ahosi.",
  "atk-s0507a0:3020_3": "Āyasmā mahāmoggallāno taṃ pavattiṃ bhagavato ārocesi.",
  "atk-s0507a0:3020_4": "Bhagavā tamatthaṃ aṭṭhuppattiṃ katvā upavāde ādīnavaṃ dassetvā sampattaparisāya dhammaṃ desesi.",
  "atk-s0507a0:3020_5": "Sā desanā mahājanassa sātthikā ahosīti.",
  "atk-s0507a0:3021_0": "Gūthakhādakapetavatthuvaṇṇanā niṭṭhitā.",
  "atk-s0507a0:3022_0": "9. Gūthakhādakapetivatthuvaṇṇanā",
  "atk-s0507a0:3023_0": "774- 81.",
  "atk-s0507a0:3023_1": "Gūthakūpato uggantvāti idaṃ satthari jetavane viharante aññataraṃ gūthakhādakapetiṃ ārabbha vuttaṃ.",
  "atk-s0507a0:3023_2": "Tassā vatthu anantaravatthusadisaṃ.",
  "atk-s0507a0:3023_3": "Tattha upāsakena vihāro kāritoti upāsakassa vasena āgataṃ,",
  "atk-s0507a0:3023_4": "idha pana upāsikāyāti ayameva viseso.",
  "atk-s0507a0:3023_5": "Sesaṃ vatthusmiṃ gāthāsu ca apubbaṃ natthi.",
  "atk-s0507a0:3024_0": "Gūthakhādakapetivatthuvaṇṇānā niṭṭhitā.",
  "atk-s0507a0:3025_0": "10. Gaṇapetavatthuvaṇṇanā",
  "atk-s0507a0:3026_0": "Naggā dubbaṇṇarūpātthāti idaṃ satthari jetavane viharante sambahule pete ārabbha vuttaṃ.",
  "atk-s0507a0:3026_1": "Sāvatthiyaṃ kira sambahulā manussā gaṇabhūtā assaddhā appasannā maccheramalapariyuṭṭhitacittā dānādisucaritavimukhā",
  "atk-s0507a0:3026_2": "hutvā ciraṃ jīvitvā kāyassa bhedā nagarassa samīpe petayoniyaṃ nibbattiṃsu.",
  "atk-s0507a0:3026_3": "Athekadivasaṃ āyasmā mahāmoggallāno sāvatthiyaṃ piṇḍāya gacchanto antarāmagge pete disvā –",
  "atk-s0507a0:3027_0": "782.",
  "atk-s0507a0:3028_0": "“Naggā dubbaṇarūpāttha, kisā dhamanisanthatā;",
  "atk-s0507a0:3029_0": "Upphāsulikā kisikā, ke nu tumhettha mārisā”ti. –",
  "atk-s0507a0:3030_0": "Gāthāya pucchi.",
  "atk-s0507a0:3030_1": "Tattha dubbaṇṇarūpātthāti dubbaṇṇasarīrā hotha.",
  "atk-s0507a0:3030_2": "Ke nu tumhetthāti tumhe ke nu nāma bhavatha.",
  "atk-s0507a0:3030_3": "Mārisāti te attano sāruppavasena ālapati.",
  "atk-s0507a0:3031_0": "Taṃ sutvā petā –",
  "atk-s0507a0:3032_0": "783.",
  "atk-s0507a0:3033_0": "“Mayaṃ bhadante petamhā, duggatā yamalokikā;",
  "atk-s0507a0:3034_0": "Pāpakammaṃ karitvāna, petalokaṃ ito gatā”ti. –",
  "atk-s0507a0:3035_0": "Gāthāya attano petabhāvaṃ pakāsetvā puna therena –",
  "atk-s0507a0:3036_0": "784.",
  "atk-s0507a0:3037_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a0:3038_0": "Kissakammavipākena, petalokaṃ ito gatā”ti. –",
  "atk-s0507a0:3039_0": "Gāthāya katakammaṃ pucchitā –",
  "atk-s0507a0:3040_0": "785.",
  "atk-s0507a0:3041_0": "“Anāvaṭesu titthesu, vicinimhaddhamāsakaṃ;",
  "atk-s0507a0:3042_0": "Santesu deyyadhammesu, dīpaṃ nākamha attano.",
  "atk-s0507a0:3043_0": "786.",
  "atk-s0507a0:3044_0": "“Nadiṃ upema tasitā, rittakā parivattati;",
  "atk-s0507a0:3045_0": "Chāyaṃ upema uṇhesu, ātapo parivattati.",
  "atk-s0507a0:3046_0": "787.",
  "atk-s0507a0:3047_0": "“Aggivaṇṇo ca no vāto, ḍahanto upavāyati;",
  "atk-s0507a0:3048_0": "Etañca bhante arahāma, aññañca pāpakaṃ tato.",
  "atk-s0507a0:3049_0": "788.",
  "atk-s0507a0:3050_0": "“Api yojanāni gacchāma, chātā āhāragedhino;",
  "atk-s0507a0:3051_0": "Aladdhāva nivattāma, aho no appapuññatā.",
  "atk-s0507a0:3052_0": "789.",
  "atk-s0507a0:3053_0": "“Chātā pamucchitā bhantā, bhūmiyaṃ paṭisumbhitā;",
  "atk-s0507a0:3054_0": "Uttānā paṭikirāma, avakujjā patāmase.",
  "atk-s0507a0:3055_0": "790.",
  "atk-s0507a0:3056_0": "“Te ca tattheva patitā, bhūmiyaṃ paṭisumbhitā;",
  "atk-s0507a0:3057_0": "Uraṃ sīsañca ghaṭṭema, aho no appapuññatā.",
  "atk-s0507a0:3058_0": "791.",
  "atk-s0507a0:3059_0": "“Etañca bhante arahāma, aññañca pāpakaṃ tato;",
  "atk-s0507a0:3060_0": "Santesu deyyadhammesu, dīpaṃ nākamha attano.",
  "atk-s0507a0:3061_0": "792.",
  "atk-s0507a0:3062_0": "“Te hi nūna ito gantvā, yoniṃ laddhāna mānusiṃ;",
  "atk-s0507a0:3063_0": "Vadaññū sīlasampannā, kāhāma kusalaṃ bahu”nti. –",
  "atk-s0507a0:3064_0": "Attanā katakammaṃ kathesuṃ.",
  "atk-s0507a0:3065_0": "788.",
  "atk-s0507a0:3065_1": "Tattha api yojanāni gacchāmāti anekānipi yojanāni gacchāma. Kathaṃ?",
  "atk-s0507a0:3065_2": "Chātā āhāragedhinoti,",
  "atk-s0507a0:3065_3": "cirakālaṃ jighacchāya jighacchitā āhāre giddhā abhigijjhantā hutvā,",
  "atk-s0507a0:3065_4": "evaṃ gantvāpi kiñci āhāraṃ aladdhāyeva nivattāma.",
  "atk-s0507a0:3065_5": "Appapuññatāti apuññatā akatakalyāṇatā.",
  "atk-s0507a0:3066_0": "789.",
  "atk-s0507a0:3066_1": "Uttānā paṭikirāmāti kadāci uttānā hutvā vikiriyamānaṅgapaccaṅgā viya vattāma.",
  "atk-s0507a0:3066_2": "Avakujjā patāmaseti kadāci avakujjā hutvā patāma.",
  "atk-s0507a0:3067_0": "790.",
  "atk-s0507a0:3067_1": "Te cāti te mayaṃ.",
  "atk-s0507a0:3067_2": "Uraṃ sīsañca ghaṭṭemāti avakujjā hutvā patitā uṭṭhātuṃ asakkontā vedhantā vedanāppattā attano attano uraṃ sīsañca paṭighaṃsāma.",
  "atk-s0507a0:3067_3": "Sesaṃ heṭṭhā vuttanayameva.",
  "atk-s0507a0:3068_0": "Thero taṃ pavattiṃ bhagavato ārocesi.",
  "atk-s0507a0:3068_1": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0507a0:3068_2": "Taṃ sutvā mahājano maccheramalaṃ pahāya dānādisucaritanirato ahosīti.",
  "atk-s0507a0:3069_0": "Gaṇapetavatthuvaṇṇanā niṭṭhitā.",
  "atk-s0507a0:3070_0": "11. Pāṭaliputtapetavatthuvaṇṇanā",
  "atk-s0507a0:3071_0": "Diṭṭhā tayā nirayā tiracchānayonīti idaṃ satthari jetavane viharante aññataraṃ vimānapetaṃ ārabbha vuttaṃ.",
  "atk-s0507a0:3071_1": "Sāvatthivāsino kira pāṭaliputtavāsino ca bahū vāṇijā nāvāya suvaṇṇabhūmiṃ agamiṃsu.",
  "atk-s0507a0:3071_2": "Tattheko upāsako ābādhiko mātugāme paṭibaddhacitto kālamakāsi.",
  "atk-s0507a0:3071_3": "So katakusalopi devalokaṃ anupapajjitvā itthiyā paṭibaddhacittatāya samuddamajjhe vimānapeto hutvā nibbatti.",
  "atk-s0507a0:3071_4": "Yassaṃ pana so paṭibaddhacitto,",
  "atk-s0507a0:3071_5": "sā itthī suvaṇṇabhūmigāminiṃ nāvaṃ abhiruyha gacchati.",
  "atk-s0507a0:3071_6": "Atha kho so peto taṃ itthiṃ gahetukāmo nāvāya gamanaṃ uparundhi.",
  "atk-s0507a0:3071_7": "Atha vāṇijā “kena nu kho kāraṇena ayaṃ nāvā na gacchatī”ti vīmaṃsantā kāḷakaṇṇisalākaṃ vicāresuṃ.",
  "atk-s0507a0:3071_8": "Amanussiddhiyā yāvatatiyaṃ tassā eva itthiyā pāpuṇi,",
  "atk-s0507a0:3071_9": "yassaṃ so paṭibaddhacitto.",
  "atk-s0507a0:3071_10": "Taṃ disvā vāṇijā veḷukalāpaṃ samudde otāretvā tassa upari taṃ itthiṃ otāresuṃ.",
  "atk-s0507a0:3071_11": "Itthiyā otāritamattāya nāvā vegena suvaṇṇabhūmiṃ abhimukhā pāyāsi.",
  "atk-s0507a0:3071_12": "Amanusso taṃ itthiṃ attano vimānaṃ āropetvā tāya saddhiṃ abhirami.",
  "atk-s0507a0:3072_0": "Sā ekaṃ saṃvaccharaṃ atikkamitvā nibbinnarūpā taṃ petaṃ yācantī āha –",
  "atk-s0507a0:3072_1": "“ahaṃ idha vasantī mayhaṃ samparāyikaṃ atthaṃ kātuṃ na labhāmi, sādhu, mārisa,",
  "atk-s0507a0:3072_2": "maṃ pāṭaliputtameva nehī”ti.",
  "atk-s0507a0:3072_3": "So tāya yācito –",
  "atk-s0507a0:3073_0": "793.",
  "atk-s0507a0:3074_0": "“Diṭṭhā tayā nirayā tiracchānayoni, petā asurā athavāpi mānusā devā;",
  "atk-s0507a0:3075_0": "Sayamaddasa kammavipākamattano, nessāmi taṃ pāṭaliputtamakkhataṃ;",
  "atk-s0507a0:3076_0": "Tattha gantvā kusalaṃ karohi kamma”nti. –",
  "atk-s0507a0:3077_0": "Gāthamāha.",
  "atk-s0507a0:3077_1": "Tattha diṭṭhā tayā nirayāti ekacce paccekanirayāpi tayā diṭṭhā.",
  "atk-s0507a0:3077_2": "Tiracchānayonīti mahānubhāvā nāgasupaṇṇāditiracchānāpi diṭṭhā tayāti yojanā.",
  "atk-s0507a0:3077_3": "Petāti khuppipāsādibhedā petā.",
  "atk-s0507a0:3077_4": "Asurāti kālakañcikādibhedā asurā.",
  "atk-s0507a0:3077_5": "Devāti ekacce cātumahārājikā devā.",
  "atk-s0507a0:3077_6": "So kira attano ānubhāvena antarantarā taṃ gahetvā paccekanirayādike dassento vicarati,",
  "atk-s0507a0:3077_7": "tena evamāha.",
  "atk-s0507a0:3077_8": "Sayamaddasa kammavipākamattanoti nirayādike visesato gantvā passantī sayameva attanā katakammānaṃ vipākaṃ paccakkhato addasa adakkhi.",
  "atk-s0507a0:3077_9": "Nessāmi taṃ pāṭaliputtamakkhatanti idānāhaṃ taṃ akkhataṃ kenaci aparikkhataṃ manussarūpeneva pāṭaliputtaṃ nayissāmi.",
  "atk-s0507a0:3077_10": "Tvaṃ pana tattha gantvā kusalaṃ karohi kammaṃ,",
  "atk-s0507a0:3077_11": "kammavipākassa paccakkhato diṭṭhattā yuttapayuttā puññaniratā hohīti attho.",
  "atk-s0507a0:3078_0": "Atha sā itthī tassa vacanaṃ sutvā attamanā –",
  "atk-s0507a0:3079_0": "794.",
  "atk-s0507a0:3080_0": "“Atthakāmosi me yakkha, hitakāmosi devate;",
  "atk-s0507a0:3081_0": "Karomi tuyhaṃ vacanaṃ, tvaṃsi ācariyo mama.",
  "atk-s0507a0:3082_0": "795.",
  "atk-s0507a0:3083_0": "“Diṭṭhā mayā nirayā tiracchānayoni, petā asurā athavāpi mānusā devā;",
  "atk-s0507a0:3084_0": "Sayamaddasaṃ kammavipākamattano, kāhāmi puññāni anappakānī”ti. –",
  "atk-s0507a0:3085_0": "Gāthamāha.",
  "atk-s0507a0:3086_0": "Atha so peto taṃ itthiṃ gahetvā ākāsena gantvā pāṭaliputtanagarassa majjhe ṭhapetvā pakkāmi.",
  "atk-s0507a0:3086_1": "Athassā ñātimittādayo taṃ disvā “mayaṃ pubbe samudde pakkhittā matāti assumha.",
  "atk-s0507a0:3086_2": "Sā ayaṃ diṭṭhā vata, bho,",
  "atk-s0507a0:3086_3": "sotthinā āgatā”ti abhinandamānā samāgantvā tassā pavattiṃ pucchiṃsu.",
  "atk-s0507a0:3086_4": "Sā tesaṃ ādito paṭṭhāya attanā diṭṭhaṃ anubhūtañca sabbaṃ kathesi.",
  "atk-s0507a0:3086_5": "Sāvatthivāsinopi kho te vāṇijā anukkamena sāvatthiṃ upagatakāle satthu santikaṃ upasaṅkamitvā vanditvā",
  "atk-s0507a0:3086_6": "ekamantaṃ nisinnā taṃ pavattiṃ bhagavato ārocesuṃ.",
  "atk-s0507a0:3086_7": "Bhagavā tamatthaṃ aṭṭhuppattiṃ katvā catunnaṃ parisānaṃ dhammaṃ desesi.",
  "atk-s0507a0:3086_8": "Taṃ sutvā mahājano saṃvegajāto dānādikusaladhammanirato ahosīti.",
  "atk-s0507a0:3087_0": "Pāṭaliputtapetavatthuvaṇṇanā niṭṭhitā.",
  "atk-s0507a0:3088_0": "12. Ambavanapetavatthuvaṇṇanā",
  "atk-s0507a0:3089_0": "Ayañca te pokkharaṇī surammāti idaṃ satthari sāvatthiyaṃ viharante ambapetaṃ ārabbha vuttaṃ.",
  "atk-s0507a0:3089_1": "Sāvatthiyaṃ kira aññataro gahapati parikkhīṇabhogo ahosi.",
  "atk-s0507a0:3089_2": "Tassa bhariyā kālamakāsi,",
  "atk-s0507a0:3089_3": "ekā dhītāyeva hoti.",
  "atk-s0507a0:3089_4": "So taṃ attano mittassa gehe ṭhapetvā iṇavasena gahitena kahāpaṇasatena bhaṇḍaṃ gahetvā satthena saddhiṃ vaṇijjāya gato,",
  "atk-s0507a0:3089_5": "na cireneva mūlena saha udayabhūtāni pañca kahāpaṇasatāni labhitvā satthena saha paṭinivatti.",
  "atk-s0507a0:3089_6": "Antarāmagge corā pariyuṭṭhāya satthaṃ pāpuṇiṃsu,",
  "atk-s0507a0:3089_7": "satthikā ito cito ca palāyiṃsu.",
  "atk-s0507a0:3089_8": "So pana gahapati aññatarasmiṃ gacche kahāpaṇe nikkhipitvā avidūre nilīyi.",
  "atk-s0507a0:3089_9": "Corā taṃ gahetvā jīvitā voropesuṃ.",
  "atk-s0507a0:3089_10": "So dhanalobhena tattheva peto hutvā nibbatti.",
  "atk-s0507a0:3090_0": "Vāṇijā sāvatthiṃ gantvā tassa dhītuyā taṃ pavattiṃ ārocesuṃ.",
  "atk-s0507a0:3090_1": "Sā pitu maraṇena ājīvikābhayena ca ativiya sañjātadomanassā bāḷhaṃ paridevi.",
  "atk-s0507a0:3090_2": "Atha naṃ so pitu sahāyo kuṭumbiko “yathā nāma kulālabhājanaṃ sabbaṃ bhedanapariyantaṃ,",
  "atk-s0507a0:3090_3": "evameva sattānaṃ jīvitaṃ bhedanapariyantaṃ.",
  "atk-s0507a0:3090_4": "Maraṇaṃ nāma sabbasādhāraṇaṃ appaṭikārañca,",
  "atk-s0507a0:3090_5": "tasmā mā tvaṃ pitari atibāḷhaṃ soci,",
  "atk-s0507a0:3090_6": "mā paridevi,",
  "atk-s0507a0:3090_7": "ahaṃ te pitā,",
  "atk-s0507a0:3090_8": "tvaṃ mayhaṃ dhītā,",
  "atk-s0507a0:3090_9": "ahaṃ tava pitu kiccaṃ karomi,",
  "atk-s0507a0:3090_10": "tvaṃ pituno gehe viya imasmiṃ gehe avimanā abhiramassū”ti vatvā samassāsesi.",
  "atk-s0507a0:3090_11": "Sā tassa vacanena paṭippassaddhasokā pitari viya tasmiṃ sañjātagāravabahumānā attano kapaṇabhāvena tassa",
  "atk-s0507a0:3090_12": "veyyāvaccakārinī hutvā vattamānā pitaraṃ uddissa matakiccaṃ kātukāmā yāguṃ pacitvā manosilāvaṇṇāni suparipakkāni",
  "atk-s0507a0:3090_13": "madhurāni ambaphalāni kaṃsapātiyaṃ ṭhapetvā yāguṃ ambaphalāni ca dāsiyā gāhāpetvā vihāraṃ gantvā satthāraṃ",
  "atk-s0507a0:3090_14": "vanditvā evamāha –",
  "atk-s0507a0:3090_15": "“bhagavā mayhaṃ dakkhiṇāya paṭiggahaṇena anuggahaṃ karothā”ti.",
  "atk-s0507a0:3090_16": "Satthā mahākaruṇāya sañcoditamānaso tassā manorathaṃ pūrento nisajjākāraṃ dassesi.",
  "atk-s0507a0:3090_17": "Sā haṭṭhatuṭṭhā paññattavarabuddhāsane attanā upanītaṃ suvisuddhavatthaṃ attharitvā adāsi,",
  "atk-s0507a0:3090_18": "nisīdi bhagavā paññatte āsane.",
  "atk-s0507a0:3091_0": "Atha sā bhagavato yāguṃ upanāmesi,",
  "atk-s0507a0:3091_1": "paṭiggahesi bhagavā yāguṃ.",
  "atk-s0507a0:3091_2": "Atha saṅghaṃ uddissa bhikkhūnampi yāguṃ datvā puna dhotahatthā ambaphalāni bhagavato upanāmesi,",
  "atk-s0507a0:3091_3": "bhagavā tāni paribhuñji.",
  "atk-s0507a0:3091_4": "Sā bhagavantaṃ vanditvā evamāha – “yā me, bhante,",
  "atk-s0507a0:3091_5": "paccattharaṇayāguambaphaladānavasena pavattā dakkhiṇā,",
  "atk-s0507a0:3091_6": "sā me pitaraṃ pāpuṇātū”ti.",
  "atk-s0507a0:3091_7": "Bhagavā “evaṃ hotū”ti vatvā anumodanaṃ akāsi.",
  "atk-s0507a0:3091_8": "Sā bhagavantaṃ vanditvā padakkhiṇaṃ katvā pakkāmi.",
  "atk-s0507a0:3091_9": "Tāya dakkhiṇāya samuddiṭṭhamattāya so peto ambavanauyyānavimānakapparukkhapokkharaṇiyo mahatiñca dibbasampattiṃ paṭilabhi.",
  "atk-s0507a0:3092_0": "Atha te vāṇijā aparena samayena vaṇijjāya gacchantā tameva maggaṃ paṭipannā pubbe vasitaṭṭhāne ekarattiṃ vāsaṃ kappesuṃ.",
  "atk-s0507a0:3092_1": "Te disvā so vimānapeto uyyānavimānādīhi saddhiṃ tesaṃ attānaṃ dassesi.",
  "atk-s0507a0:3092_2": "Te vāṇijā taṃ disvā tena laddhasampattiṃ pucchantā –",
  "atk-s0507a0:3093_0": "796.",
  "atk-s0507a0:3094_0": "“Ayañca te pokkharaṇī surammā, samā sutitthā ca mahodakā ca;",
  "atk-s0507a0:3095_0": "Supupphitā bhamaragaṇānukiṇṇā, kathaṃ tayā laddhā ayaṃ manuññā.",
  "atk-s0507a0:3096_0": "797.",
  "atk-s0507a0:3097_0": "“Idañca te ambavanaṃ surammaṃ, sabbotukaṃ dhārayate phalāni;",
  "atk-s0507a0:3098_0": "Supupphitaṃ bhamaragaṇānukiṇṇaṃ, kathaṃ tayā laddhamidaṃ vimāna”nti. –",
  "atk-s0507a0:3099_0": "Imā dve gāthā avocuṃ.",
  "atk-s0507a0:3100_0": "796.",
  "atk-s0507a0:3100_1": "Tattha surammāti suṭṭhu ramaṇīyā.",
  "atk-s0507a0:3100_2": "Samāti samatalā.",
  "atk-s0507a0:3100_3": "Sutitthāti ratanamayasopānatāya sundaratitthā.",
  "atk-s0507a0:3100_4": "Mahodakāti bahujalā.",
  "atk-s0507a0:3101_0": "797.",
  "atk-s0507a0:3101_1": "Sabbotukanti pupphūpagaphalūpagarukkhādīhi sabbesu utūsu sukhāvahaṃ.",
  "atk-s0507a0:3101_2": "Tenāha “dhārayate phalānī”ti.",
  "atk-s0507a0:3101_3": "Supupphitanti niccaṃ supupphitaṃ.",
  "atk-s0507a0:3102_0": "Taṃ sutvā peto pokkharaṇiādīnaṃ paṭilābhakāraṇaṃ ācikkhanto –",
  "atk-s0507a0:3103_0": "798.",
  "atk-s0507a0:3104_0": "“Ambapakkaṃ dakaṃ yāgu, sītacchāyā manoramā;",
  "atk-s0507a0:3105_0": "Dhītāya dinnadānena, tena me idha labbhatī”ti. –",
  "atk-s0507a0:3106_0": "Gāthamāha.",
  "atk-s0507a0:3106_1": "Tattha tena me idha labbhatīti yaṃ taṃ bhagavato bhikkhūnañca ambapakkaṃ udakaṃ yāguñca mamaṃ uddissa dentiyā mayhaṃ dhītāya dinnaṃ dānaṃ,",
  "atk-s0507a0:3106_2": "tena me dhītāya dinnadānena idha imasmiṃ dibbe ambavane sabbotukaṃ ambapakkaṃ,",
  "atk-s0507a0:3106_3": "imissā dibbāya manuññāya pokkharaṇiyā dibbaṃ udakaṃ,",
  "atk-s0507a0:3106_4": "yāguyā attharaṇassa ca dānena uyyānavimānakapparukkhādīsu sītacchāyā manoramā idha labbhati,",
  "atk-s0507a0:3106_5": "samijjhatīti attho.",
  "atk-s0507a0:3107_0": "Evañca pana vatvā so peto te vāṇije netvā tāni pañca kahāpaṇasatāni dassetvā “ito upaḍḍhaṃ tumhe gaṇhatha,",
  "atk-s0507a0:3107_1": "upaḍḍhaṃ mayā gahitaṃ iṇaṃ sodhetvā sukhena jīvatūti mayhaṃ dhītāya dethā”ti āha.",
  "atk-s0507a0:3107_2": "Vāṇijā anukkamena sāvatthiṃ patvā tassa dhītāya kathetvā tena attano dinnabhāgampi tassā eva adaṃsu.",
  "atk-s0507a0:3107_3": "Sā kahāpaṇasataṃ dhanikānaṃ datvā itaraṃ attano pitu sahāyassa tassa kuṭumbikassa datvā sayaṃ veyyāvaccaṃ karonti nivasati.",
  "atk-s0507a0:3107_4": "So “idaṃ sabbaṃ tuyhaṃyeva hotū”ti tassāyeva paṭidatvā taṃ attano jeṭṭhaputtassa gharasāminiṃ akāsi.",
  "atk-s0507a0:3108_0": "Sā gacchante kāle ekaṃ puttaṃ labhitvā taṃ upalālentī –",
  "atk-s0507a0:3109_0": "799.",
  "atk-s0507a0:3110_0": "“Sandiṭṭhikaṃ kammaṃ evaṃ passatha, dānassa damassa saṃyamassa vipākaṃ;",
  "atk-s0507a0:3111_0": "Dāsī ahaṃ ayyakulesu hutvā, suṇisā homi agārassa issarā”ti. –",
  "atk-s0507a0:3112_0": "Imaṃ gāthaṃ vadati.",
  "atk-s0507a0:3113_0": "Athekadivasaṃ satthā tassā ñāṇaparipākaṃ oloketvā obhāsaṃ pharitvā sammukhe ṭhito viya attānaṃ dassetvā –",
  "atk-s0507a0:3114_0": "“Asātaṃ sātarūpena, piyarūpena appiyaṃ;",
  "atk-s0507a0:3115_0": "Dukkhaṃ sukhassa rūpena, pamattaṃ ativattatī”ti. –",
  "atk-s0507a0:3116_0": "Imaṃ gāthamāha.",
  "atk-s0507a0:3116_1": "Sā gāthāpariyosāne sotāpattiphale patiṭṭhitā.",
  "atk-s0507a0:3116_2": "Sā dutiyadivase buddhappamukhassa bhikkhusaṅghassa dānaṃ datvā taṃ pavattiṃ bhagavato ārocesi.",
  "atk-s0507a0:3116_3": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0507a0:3116_4": "Sā desanā mahājanassa sātthikā ahosīti.",
  "atk-s0507a0:3117_0": "Ambavanapetavatthuvaṇṇanā niṭṭhitā.",
  "atk-s0507a0:3118_0": "13. Akkharukkhapetavatthuvaṇṇanā",
  "atk-s0507a0:3119_0": "Yaṃ dadāti na taṃ hotīti idaṃ akkhadāyakapetavatthu.",
  "atk-s0507a0:3119_1": "Tassa kā uppatti?",
  "atk-s0507a0:3119_2": "Bhagavati sāvatthiyaṃ viharante aññataro sāvatthivāsī upāsako sakaṭehi bhaṇḍassa pūretvā vaṇijjāya videsaṃ",
  "atk-s0507a0:3119_3": "gantvā tattha attano bhaṇḍaṃ vikkiṇitvā paṭibhaṇḍaṃ sakaṭesu āropetvā sāvatthiṃ uddissa maggaṃ paṭipajji.",
  "atk-s0507a0:3119_4": "Tassa maggaṃ gacchantassa aṭaviyaṃ ekassa sakaṭassa akkho bhijji.",
  "atk-s0507a0:3119_5": "Atha aññataro puriso rukkhagahaṇatthaṃ kuṭhāripharasuṃ gāhāpetvā attano gāmato nikkhamitvā araññe vicaranto",
  "atk-s0507a0:3119_6": "taṃ ṭhānaṃ patvā taṃ upāsakaṃ akkhabhañjanena domanassappattaṃ disvā “ayaṃ vāṇijo akkhabhañjanena aṭaviyaṃ",
  "atk-s0507a0:3119_7": "kilamatī”ti anukampaṃ upādāya rukkhadaṇḍaṃ chinditvā daḷhaṃ akkhaṃ katvā sakaṭe yojetvā adāsi.",
  "atk-s0507a0:3120_0": "So aparena samayena kālaṃ katvā tasmiṃyeva aṭavipadese bhummadevatā hutvā nibbatto.",
  "atk-s0507a0:3120_1": "Attano kammaṃ paccavekkhitvā rattiyaṃ tassa upāsakassa gehaṃ gantvā gehadvāre ṭhatvā –",
  "atk-s0507a0:3121_0": "800.",
  "atk-s0507a0:3122_0": "“Yaṃ dadāti na taṃ hoti, detheva dānaṃ datvā ubhayaṃ tarati;",
  "atk-s0507a0:3123_0": "Ubhayaṃ tena dānena gacchati, jāgaratha mā pamajjathā”ti. –",
  "atk-s0507a0:3124_0": "Gāthamāha.",
  "atk-s0507a0:3124_1": "Tattha yaṃ dadāti na taṃ hotīti yaṃ deyyadhammaṃ dāyako deti,",
  "atk-s0507a0:3124_2": "na tadeva paraloke tassa dānassa phalabhāvena hoti,",
  "atk-s0507a0:3124_3": "atha kho aññaṃ bahuṃ iṭṭhaṃ kantaṃ phalaṃ hotiyeva.",
  "atk-s0507a0:3124_4": "Tasmā detheva dānanti yathā tathā dānaṃ detha eva.",
  "atk-s0507a0:3124_5": "Tattha kāraṇamāha “datvā ubhayaṃ taratī”ti,",
  "atk-s0507a0:3124_6": "dānaṃ datvā diṭṭhadhammikampi samparāyikampi dukkhaṃ anatthañca atikkamati.",
  "atk-s0507a0:3124_7": "Ubhayaṃ tena dānena gacchatīti diṭṭhadhammikaṃ samparāyikañcāti ubhayampi sukhaṃ tena dānena upagacchati pāpuṇāti,",
  "atk-s0507a0:3124_8": "attano paresañca hitasukhavasenāpi ayamattho yojetabbo.",
  "atk-s0507a0:3124_9": "Jāgaratha mā pamajjathāti evaṃ ubhayānatthanivāraṇaṃ ubhayahitasādhanaṃ dānaṃ sampādetuṃ jāgaratha,",
  "atk-s0507a0:3124_10": "dānūpakaraṇāni sajjetvā tattha ca appamattā hothāti attho.",
  "atk-s0507a0:3124_11": "Ādaradassanatthaṃ cettha āmeḍitavasena vuttaṃ.",
  "atk-s0507a0:3125_0": "Vāṇijo attano kiccaṃ tīretvā paṭinivattitvā anukkamena sāvatthiṃ patvā dutiyadivase satthāraṃ upasaṅkamitvā",
  "atk-s0507a0:3125_1": "vanditvā ekamantaṃ nisinno taṃ pavattiṃ bhagavato ārocesi.",
  "atk-s0507a0:3125_2": "Satthā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0507a0:3125_3": "Sā desanā mahājanassa sātthikā ahosīti.",
  "atk-s0507a0:3126_0": "Akkharukkhapetavatthuvaṇṇanā niṭṭhitā.",
  "atk-s0507a0:3127_0": "14. Bhogasaṃharaṇapetivatthuvaṇṇanā",
  "atk-s0507a0:3128_0": "Mayaṃ bhoge saṃharimhāti idaṃ bhogasaṃharaṇapetivatthu.",
  "atk-s0507a0:3128_1": "Tassa kā uppatti?",
  "atk-s0507a0:3128_2": "Bhagavati veḷuvane viharante rājagahe kira catasso itthiyo mānakūṭādivasena sappimadhuteladhaññādīhi vohāraṃ katvā ayoniso bhoge saṃharitvā jīvanti.",
  "atk-s0507a0:3128_3": "Tā kāyassa bhedā paraṃ maraṇā bahinagare parikhāpiṭṭhe petiyo hutvā nibbattiṃsu.",
  "atk-s0507a0:3128_4": "Tā rattiyaṃ dukkhābhibhūtā –",
  "atk-s0507a0:3129_0": "801.",
  "atk-s0507a0:3130_0": "“Mayaṃ bhoge saṃharimhā, samena visamena ca;",
  "atk-s0507a0:3131_0": "Te aññe paribhuñjanti, mayaṃ dukkhassa bhāginī”ti. –",
  "atk-s0507a0:3132_0": "Vippalapantiyo bheravena mahāsaddena viraviṃsu.",
  "atk-s0507a0:3132_1": "Manussā taṃ sutvā bhītatasitā vibhātāya rattiyā buddhappamukhassa bhikkhusaṅghassa mahādānaṃ sajjetvā",
  "atk-s0507a0:3132_2": "satthāraṃ bhikkhusaṅghañca nimantetvā paṇītena khādanīyena bhojanīyena parivisitvā bhagavantaṃ bhuttāviṃ",
  "atk-s0507a0:3132_3": "onītapattapāṇiṃ upanisīditvā taṃ pavattiṃ nivedesuṃ.",
  "atk-s0507a0:3132_4": "Bhagavā “upāsakā tena vo saddena koci antarāyo natthi,",
  "atk-s0507a0:3132_5": "catasso pana petiyo dukkhābhibhūtā attanā dukkaṭaṃ kammaṃ kathetvā paridevanavasena vissarena viravantiyo –",
  "atk-s0507a0:3133_0": "“Mayaṃ bhoge saṃharimhā, samena visamena ca;",
  "atk-s0507a0:3134_0": "Te aññe paribhuñjanti, mayaṃ dukkhassa bhāginī”ti. –",
  "atk-s0507a0:3135_0": "Imaṃ gāthamāhaṃsūti avoca.",
  "atk-s0507a0:3136_0": "Tattha bhogeti paribhuñjitabbaṭṭhena “bhogā”ti laddhanāme vatthābharaṇādike vittūpakaraṇavisese.",
  "atk-s0507a0:3136_1": "Saṃharimhāti maccheramalena pariyādinnacittā kassaci kiñci adatvā sañcinimha.",
  "atk-s0507a0:3136_2": "Samena visamena cāti ñāyena ca aññāyena ca,",
  "atk-s0507a0:3136_3": "ñāyapatirūpakena vā aññāyena te bhoge amhehi saṃharite idāni aññe paribhuñjanti.",
  "atk-s0507a0:3136_4": "Mayaṃ dukkhassa bhāginīti mayaṃ pana kassacipi sucaritassa akatattā duccaritassa ca katattā etarahi petayonipariyāpannassa",
  "atk-s0507a0:3136_5": "mahato dukkhassa bhāginiyo bhavāma,",
  "atk-s0507a0:3136_6": "mahādukkhaṃ anubhavāmāti attho.",
  "atk-s0507a0:3137_0": "Evaṃ bhagavā tāhi petīhi vuttaṃ gāthaṃ vatvā tāsaṃ pavattiṃ kathetvā taṃ aṭṭhuppattiṃ katvā sampattaparisāya dhammaṃ desetvā upari saccāni pakāsesi,",
  "atk-s0507a0:3137_1": "saccapariyosāne bahū sotāpattiphalādīni pāpuṇiṃsūti.",
  "atk-s0507a0:3138_0": "Bhogasaṃharaṇapetivatthuvaṇṇanā niṭṭhitā.",
  "atk-s0507a0:3139_0": "15. Seṭṭhiputtapetavatthuvaṇṇanā",
  "atk-s0507a0:3140_0": "Saṭṭhivassasahassānīti idaṃ seṭṭhiputtapetavatthu.",
  "atk-s0507a0:3140_1": "Tassa kā uppatti?",
  "atk-s0507a0:3140_2": "Bhagavā sāvatthiyaṃ viharati jetavane.",
  "atk-s0507a0:3140_3": "Tena kho pana samayena rājā pasenadi kosalo alaṅkatappaṭiyatto hatthikkhandhavaragato mahatiyā rājiddhiyā",
  "atk-s0507a0:3140_4": "mahantena rājānubhāvena nagaraṃ anusañcaranto aññatarasmiṃ gehe uparipāsāde vātapānaṃ vivaritvā taṃ rājavibhūtiṃ",
  "atk-s0507a0:3140_5": "olokentiṃ rūpasampattiyā devaccharāpaṭibhāgaṃ ekaṃ itthiṃ disvā adiṭṭhapubbe ārammaṇe sahasā samuppannena",
  "atk-s0507a0:3140_6": "kilesasamudācārena pariyuṭṭhitacitto satipi kularūpācārādiguṇavisesasampanne antepurajane sabhāvalahukassa",
  "atk-s0507a0:3140_7": "pana duddamassa cittassa vasena tassaṃ itthiyaṃ paṭibaddhamānaso hutvā pacchāsane nisinnassa purisassa",
  "atk-s0507a0:3140_8": "“imaṃ pāsādaṃ imañca itthiṃ upadhārehī”ti saññaṃ datvā rājagehaṃ paviṭṭho.",
  "atk-s0507a0:3140_9": "Aññaṃ sabbaṃ ambasakkarapetavatthumhi āgatanayeneva veditabbaṃ.",
  "atk-s0507a0:3141_0": "Ayaṃ pana viseso –",
  "atk-s0507a0:3141_1": "idha puriso sūriye anatthaṅgateyeva āgantvā nagaradvāre thakite attanā ānītaṃ aruṇavaṇṇamattikaṃ uppalāni",
  "atk-s0507a0:3141_2": "ca nagaradvārakavāṭe laggetvā nipajjituṃ jetavanaṃ agamāsi.",
  "atk-s0507a0:3141_3": "Rājā pana sirisayane vāsūpagato majjhimayāme sa- iti na- iti du- iti so-",
  "atk-s0507a0:3141_4": "iti ca imāni cattāri akkharāni mahatā kaṇṭhena uccāritāni viya vissaravasena assosi.",
  "atk-s0507a0:3141_5": "Tāni kira atīte kāle sāvatthivāsīhi catūhi seṭṭhiputtehi bhogamadamattehi yobbanakāle pāradārikakammavasena",
  "atk-s0507a0:3141_6": "bahuṃ apuññaṃ pasavetvā aparabhāge kālaṃ katvā tasseva nagarassa samīpe lohakumbhiyaṃ nibbattitvā paccamānehi",
  "atk-s0507a0:3141_7": "lohakumbhiyā mukhavaṭṭiṃ patvā ekekaṃ gāthaṃ vatthukāmehi uccāritānaṃ tāsaṃ gāthānaṃ ādiakkharāni,",
  "atk-s0507a0:3141_8": "te paṭhamakkharameva vatvā vedanāppattā hutvā lohakumbhiṃ otariṃsu.",
  "atk-s0507a0:3142_0": "Rājā pana taṃ saddaṃ sutvā bhītatasito saṃviggo lomahaṭṭhajāto taṃ rattāvasesaṃ dukkhena vītināmetvā",
  "atk-s0507a0:3142_1": "vibhātāya rattiyā purohitaṃ pakkosāpetvā taṃ pavattiṃ kathesi.",
  "atk-s0507a0:3142_2": "Purohito rājānaṃ bhītatasitaṃ ñatvā lābhagiddho “uppanno kho ayaṃ mayhaṃ brāhmaṇānañca lābhuppādanupāyo”ti cintetvā “mahārāja,",
  "atk-s0507a0:3142_3": "mahā vatāyaṃ upaddavo uppanno,",
  "atk-s0507a0:3142_4": "sabbacatukkaṃ yaññaṃ yajāhī”ti āha.",
  "atk-s0507a0:3142_5": "Rājā tassa vacanaṃ sutvā amacce āṇāpesi “sabbacatukkayaññassa upakaraṇāni sajjethā”ti.",
  "atk-s0507a0:3142_6": "Taṃ sutvā mallikā devī rājānaṃ evamāha – “kasmā, mahārāja,",
  "atk-s0507a0:3142_7": "brāhmaṇassa vacanaṃ sutvā anekapāṇavadhahiṃsanakakiccaṃ kātukāmosi,",
  "atk-s0507a0:3142_8": "nanu sabbattha appaṭihatañāṇacāro bhagavā pucchitabbo?",
  "atk-s0507a0:3142_9": "Yathā ca te bhagavā byākarissati,",
  "atk-s0507a0:3142_10": "tathā paṭipajjitabba”nti.",
  "atk-s0507a0:3142_11": "Rājā tassā vacanaṃ sutvā satthu santikaṃ gantvā taṃ pavattiṃ bhagavato ārocesi.",
  "atk-s0507a0:3142_12": "Bhagavā “na, mahārāja,",
  "atk-s0507a0:3142_13": "tatonidānaṃ tuyhaṃ koci antarāyo”ti vatvā ādito paṭṭhāya tesaṃ lohakumbhiniraye nibbattasattānaṃ pavattiṃ",
  "atk-s0507a0:3142_14": "kathetvā tehi paccekaṃ uccāretuṃ āraddhagāthāyo –",
  "atk-s0507a0:3143_0": "802.",
  "atk-s0507a0:3144_0": "“Saṭṭhivassasahassāni, paripuṇṇāni sabbaso;",
  "atk-s0507a0:3145_0": "Niraye paccamānānaṃ, kadā anto bhavissati.",
  "atk-s0507a0:3146_0": "803.",
  "atk-s0507a0:3147_0": "“Natthi anto kuto anto, na anto paṭidissati;",
  "atk-s0507a0:3148_0": "Tathā hi pakataṃ pāpaṃ, tuyhaṃ mayhañca mārisā.",
  "atk-s0507a0:3149_0": "804.",
  "atk-s0507a0:3150_0": "“Dujjīvitamajīvimha, ye sante na dadamhase;",
  "atk-s0507a0:3151_0": "Santesu deyyadhammesu, dīpaṃ nākamha attano.",
  "atk-s0507a0:3152_0": "805.",
  "atk-s0507a0:3153_0": "“Sohaṃ nūna ito gantvā, yoniṃ laddhāna mānusiṃ;",
  "atk-s0507a0:3154_0": "Vadaññū sīlasampanno, kāhāmi kusalaṃ bahu”nti. –",
  "atk-s0507a0:3155_0": "Paripuṇṇaṃ katvā kathesi.",
  "atk-s0507a0:3156_0": "802.",
  "atk-s0507a0:3156_1": "Tattha saṭṭhivassasahassānīti vassānaṃ saṭṭhisahassāni.",
  "atk-s0507a0:3156_2": "Tasmiṃ kira lohakumbhiniraye nibbattasatto adho ogacchanto tiṃsāya vassasahassehi heṭṭhimatalaṃ pāpuṇāti,",
  "atk-s0507a0:3156_3": "tato uddhaṃ uggacchantopi tiṃsāya eva vassasahassehi mukhavaṭṭipadesaṃ pāpuṇāti,",
  "atk-s0507a0:3156_4": "tāya saññāya so “saṭṭhivassasahassāni,",
  "atk-s0507a0:3156_5": "paripuṇṇāni sabbaso”ti gāthaṃ vattukāmo sa-",
  "atk-s0507a0:3156_6": "iti vatvā adhimattavedanāppatto hutvā adhomukho pati.",
  "atk-s0507a0:3156_7": "Bhagavā pana taṃ rañño paripuṇṇaṃ katvā kathesi.",
  "atk-s0507a0:3156_8": "Esa nayo sesagāthāsupi.",
  "atk-s0507a0:3156_9": "Tattha kadā anto bhavissatīti lohakumbhiniraye paccamānānaṃ amhākaṃ kadā nu kho imassa dukkhassa anto pariyosānaṃ bhavissati.",
  "atk-s0507a0:3157_0": "803.",
  "atk-s0507a0:3157_1": "Tathā hīti yathā tuyhaṃ mayhañca imassa dukkhassa natthi anto,",
  "atk-s0507a0:3157_2": "na anto paṭidissati,",
  "atk-s0507a0:3157_3": "tathā tena pakārena pāpakaṃ kammaṃ pakataṃ tayā mayā cāti vibhattiṃ vipariṇāmetvā vattabbaṃ.",
  "atk-s0507a0:3158_0": "804.",
  "atk-s0507a0:3158_1": "Dujjīvitanti viññūhi garahitabbaṃ jīvitaṃ.",
  "atk-s0507a0:3158_2": "Ye santeti ye mayaṃ sante vijjamāne deyyadhamme.",
  "atk-s0507a0:3158_3": "Na dadamhaseti na adamha.",
  "atk-s0507a0:3158_4": "Vuttamevatthaṃ pākaṭataraṃ kātuṃ “santesu deyyadhammesu,",
  "atk-s0507a0:3158_5": "dīpaṃ nākamha attano”ti vuttaṃ.",
  "atk-s0507a0:3159_0": "805.",
  "atk-s0507a0:3159_1": "Sohanti so ahaṃ.",
  "atk-s0507a0:3159_2": "Nūnāti parivitakke nipāto.",
  "atk-s0507a0:3159_3": "Itoti imasmā lohakumbhinirayā.",
  "atk-s0507a0:3159_4": "Gantvāti apagantvā.",
  "atk-s0507a0:3159_5": "Yoniṃ laddhāna mānusinti manussayoniṃ manussattabhāvaṃ labhitvā.",
  "atk-s0507a0:3159_6": "Vadaññūti pariccāgasīlo,",
  "atk-s0507a0:3159_7": "yācakānaṃ vā vacanaññū.",
  "atk-s0507a0:3159_8": "Sīlasampannoti sīlācārasampanno.",
  "atk-s0507a0:3159_9": "Kāhāmi kusalaṃ bahunti pubbe viya pamādaṃ anāpajjitvā bahuṃ pahūtaṃ kusalaṃ puññakammaṃ karissāmi,",
  "atk-s0507a0:3159_10": "upacinissāmīti attho.",
  "atk-s0507a0:3160_0": "Satthā imā gāthāyo vatvā vitthārena dhammaṃ desesi,",
  "atk-s0507a0:3160_1": "desanāpariyosāne mattikārattuppalahārako puriso sotāpattiphale patiṭṭhahi.",
  "atk-s0507a0:3160_2": "Rājā sañjātasaṃvego parapariggahe abhijjhaṃ pahāya sadārasantuṭṭho ahosīti.",
  "atk-s0507a0:3161_0": "Seṭṭhiputtapetavatthuvaṇṇanā niṭṭhitā.",
  "atk-s0507a0:3162_0": "16. Saṭṭhikūṭapetavatthuvaṇṇanā",
  "atk-s0507a0:3163_0": "Kiṃ nu ummattarūpovāti idaṃ satthari veḷuvane viharante aññataraṃ petaṃ ārabbha vuttaṃ.",
  "atk-s0507a0:3163_1": "Atīte kira bārāṇasinagare aññataro pīṭhasappī sālittakapayoge kusalo,",
  "atk-s0507a0:3163_2": "tahiṃ sakkharakhipanasippe nipphattiṃ gato nagaradvāre nigrodharukkhamūle nisīditvā sakkharapahārehi",
  "atk-s0507a0:3163_3": "hatthiassamanussarathakūṭāgāradhajapuṇṇaghaṭādirūpāni nigrodhapattesu dasseti.",
  "atk-s0507a0:3163_4": "Nagaradārakā attano kīḷanatthāya māyakaḍḍhamāsakādīni datvā yathāruci tāni sippāni kārāpenti.",
  "atk-s0507a0:3164_0": "Athekadivasaṃ bārāṇasirājā nagarato nikkhamitvā taṃ nigrodhamūlaṃ upagato nigrodhapattesu hatthirūpādivasena",
  "atk-s0507a0:3164_1": "nānāvidharūpavibhattiyo appitā disvā manusse pucchi –",
  "atk-s0507a0:3164_2": "“kena nu kho imesu nigrodhapattesu evaṃ nānāvidharūpavibhattiyo katā”ti?",
  "atk-s0507a0:3164_3": "Manussā taṃ pīṭhasappiṃ dassesuṃ “deva,",
  "atk-s0507a0:3164_4": "iminā katā”ti.",
  "atk-s0507a0:3164_5": "Rājā taṃ pakkosāpetvā evamāha –",
  "atk-s0507a0:3164_6": "“sakkā nu kho, bhaṇe,",
  "atk-s0507a0:3164_7": "mayā dassitassa ekassa purisassa kathentassa ajānantasseva kucchiyaṃ ajalaṇḍikāhi pūretu”nti? “Sakkā, devā”ti.",
  "atk-s0507a0:3164_8": "Rājā taṃ attano rājabhavanaṃ netvā bahubhāṇike purohite nibbinnarūpo purohitaṃ pakkosāpetvā tena saha",
  "atk-s0507a0:3164_9": "vivitte okāse sāṇipākāraparikkhitte nisīditvā mantayamāno pīṭhasappiṃ pakkosāpesi.",
  "atk-s0507a0:3164_10": "Pīṭhasappī nāḷimattā ajalaṇḍikā ādāyāgantvā rañño ākāraṃ ñatvā purohitābhimukho nisinno tena mukhe vivaṭe",
  "atk-s0507a0:3164_11": "sāṇipākāravivarena ekekaṃ ajalaṇḍikaṃ tassa galamūle patiṭṭhāpesi.",
  "atk-s0507a0:3164_12": "So lajjāya uggilituṃ asakkonto sabbā ajjhohari.",
  "atk-s0507a0:3164_13": "Atha naṃ rājā ajalaṇḍikāhi pūritodaraṃ vissajji – “gaccha, brāhmaṇa,",
  "atk-s0507a0:3164_14": "laddhaṃ tayā bahubhāṇitāya phalaṃ,",
  "atk-s0507a0:3164_15": "maddanaphalapiyaṅgutacādīhi abhisaṅkhataṃ pānakaṃ pivitvā ucchaḍḍehi,",
  "atk-s0507a0:3164_16": "evaṃ te sotthi bhavissatī”ti.",
  "atk-s0507a0:3164_17": "Tassa ca pīṭhasappissa tena kammena attamano hutvā cuddasa gāme adāsi.",
  "atk-s0507a0:3164_18": "So gāme labhitvā attānaṃ sukhento pīṇento parijanampi sukhento pīṇento samaṇabrāhmaṇādīnaṃ yathārahaṃ",
  "atk-s0507a0:3164_19": "kiñci dento diṭṭhadhammikaṃ samparāyikañca atthaṃ ahāpento sukheneva jīvati,",
  "atk-s0507a0:3164_20": "attano santikaṃ upagatānaṃ sippaṃ sikkhantānaṃ bhattavetanaṃ deti.",
  "atk-s0507a0:3165_0": "Atheko puriso tassa santikaṃ upagantvā evamāha – “sādhu, ācariya,",
  "atk-s0507a0:3165_1": "mampi etaṃ sippaṃ sikkhāpehi,",
  "atk-s0507a0:3165_2": "mayhaṃ pana alaṃ bhattavetanenā”ti.",
  "atk-s0507a0:3165_3": "So taṃ purisaṃ taṃ sippaṃ sikkhāpesi.",
  "atk-s0507a0:3165_4": "So sikkhitasippo sippaṃ vīmaṃsitukāmo gantvā gaṅgātīre nisinnassa sunettassa nāma paccekabuddhassa sakkharābhighātena sīsaṃ bhindi.",
  "atk-s0507a0:3165_5": "Paccekabuddho tattheva gaṅgātīre parinibbāyi.",
  "atk-s0507a0:3165_6": "Manussā taṃ pavattiṃ sutvā taṃ purisaṃ tattheva leḍḍudaṇḍādīhi paharitvā jīvitā voropesuṃ.",
  "atk-s0507a0:3165_7": "So kālakato avīcimahāniraye nibbattitvā bahūni vassasahassāni niraye paccitvā tasseva kammassa vipākāvasesena",
  "atk-s0507a0:3165_8": "imasmiṃ buddhuppāde rājagahanagarassa avidūre peto hutvā nibbatti.",
  "atk-s0507a0:3165_9": "Tassa kammassa sarikkhakena vipākena bhavitabbanti kammavegukkhittāni pubbaṇhasamayaṃ majjhanhikasamayaṃ",
  "atk-s0507a0:3165_10": "sāyanhasamayañca saṭṭhi ayokūṭasahassāni matthake nipatanti.",
  "atk-s0507a0:3165_11": "So chinnabhinnasīso adhimattavedanāppatto bhūmiyaṃ nipatati,",
  "atk-s0507a0:3165_12": "ayokūṭesu pana apagatamattesu paṭipākatikasiro tiṭṭhati.",
  "atk-s0507a0:3166_0": "Athekadivasaṃ āyasmā mahāmoggallāno gijjhakūṭapabbatā otaranto taṃ disvā –",
  "atk-s0507a0:3167_0": "806.",
  "atk-s0507a0:3168_0": "“Kiṃ nu ummattarūpova, migo bhantova dhāvasi;",
  "atk-s0507a0:3169_0": "Nissaṃsayaṃ pāpakammanto, kiṃ nu saddāyase tuva”nti. –",
  "atk-s0507a0:3170_0": "Imāya gāthāya paṭipucchi.",
  "atk-s0507a0:3170_1": "Tattha ummattarūpovāti ummattakasabhāvo viya ummādappatto viya.",
  "atk-s0507a0:3170_2": "Migo bhantova dhāvasīti bhantamigo viya ito cito ca dhāvasi.",
  "atk-s0507a0:3170_3": "So hi tesu ayokūṭesu nipatantesu parittāṇaṃ apassanto “na siyā nu kho evaṃ pahāro”ti itopi ettopi palāyati.",
  "atk-s0507a0:3170_4": "Te pana kammavegukkhittā yattha katthaci ṭhitassa matthakeyeva nipatanti.",
  "atk-s0507a0:3170_5": "Kiṃ nu saddāyase tuvanti kiṃ nu kho tuvaṃ saddaṃ karosi,",
  "atk-s0507a0:3170_6": "ativiya vissaraṃ karonto vicarasi.",
  "atk-s0507a0:3171_0": "Taṃ sutvā peto –",
  "atk-s0507a0:3172_0": "807.",
  "atk-s0507a0:3173_0": "“Ahaṃ bhadante petomhi, duggato yamalokiko;",
  "atk-s0507a0:3174_0": "Pāpakammaṃ karitvāna, petalokaṃ ito gato.",
  "atk-s0507a0:3175_0": "808.",
  "atk-s0507a0:3176_0": "“Saṭṭhi kūṭasahassāni, paripuṇṇāni sabbaso;",
  "atk-s0507a0:3177_0": "Sīse mayhaṃ nipatanti, te bhindanti ca matthaka”nti. –",
  "atk-s0507a0:3178_0": "Dvīhi gāthāhi paṭivacanaṃ adāsi.",
  "atk-s0507a0:3178_1": "Tattha saṭṭhi kūṭasahassānīti saṭṭhimattāni ayokūṭasahassāni.",
  "atk-s0507a0:3178_2": "Paripuṇṇānīti anūnāni.",
  "atk-s0507a0:3178_3": "Sabbasoti sabbabhāgato.",
  "atk-s0507a0:3178_4": "Tassa kira saṭṭhiyā ayokūṭasahassānaṃ patanappahonakaṃ mahantaṃ pabbatakūṭappamāṇaṃ sīsaṃ nibbatti.",
  "atk-s0507a0:3178_5": "Taṃ tassa vālaggakoṭinitudanamattampi ṭhānaṃ asesetvā tāni kūṭāni patantāni matthakaṃ bhindanti,",
  "atk-s0507a0:3178_6": "tena so aṭṭassaraṃ karoti.",
  "atk-s0507a0:3178_7": "Tena vuttaṃ “sabbaso sīse mayhaṃ nipatanti,",
  "atk-s0507a0:3178_8": "te bhindanti ca matthaka”nti.",
  "atk-s0507a0:3179_0": "Atha naṃ thero katakammaṃ pucchanto –",
  "atk-s0507a0:3180_0": "809.",
  "atk-s0507a0:3181_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0507a0:3182_0": "Kissa kammavipākena, idaṃ dukkhaṃ nigacchasi.",
  "atk-s0507a0:3183_0": "810.",
  "atk-s0507a0:3184_0": "“Saṭṭhi kūṭasahassāni, paripuṇṇāni sabbaso;",
  "atk-s0507a0:3185_0": "Sīse tuyhaṃ nipatanti, te bhindanti ca matthaka”nti. –",
  "atk-s0507a0:3186_0": "Dve gāthā abhāsi.",
  "atk-s0507a0:3187_0": "Tassa peto attanā katakammaṃ ācikkhanto –",
  "atk-s0507a0:3188_0": "811.",
  "atk-s0507a0:3189_0": "“Athaddasāsiṃ sambuddhaṃ, sunettaṃ bhāvitindriyaṃ;",
  "atk-s0507a0:3190_0": "Nisinnaṃ rukkhamūlasmiṃ, jhāyantaṃ akutobhayaṃ.",
  "atk-s0507a0:3191_0": "812.",
  "atk-s0507a0:3192_0": "“Sālittakappahārena, bhindissaṃ tassa matthakaṃ;",
  "atk-s0507a0:3193_0": "Tassakammavipākena, idaṃ dukkhaṃ nigacchisaṃ.",
  "atk-s0507a0:3194_0": "813.",
  "atk-s0507a0:3195_0": "“Saṭṭhi kūṭasahassāni, paripuṇṇāni sabbaso;",
  "atk-s0507a0:3196_0": "Sīse mayhaṃ nipatanti, te bhindanti ca matthaka”nti. –",
  "atk-s0507a0:3197_0": "Tisso gāthāyo abhāsi.",
  "atk-s0507a0:3198_0": "811.",
  "atk-s0507a0:3198_1": "Tattha sambuddhanti paccekasambuddhaṃ.",
  "atk-s0507a0:3198_2": "Sunettanti evaṃnāmakaṃ.",
  "atk-s0507a0:3198_3": "Bhāvitindriyanti ariyamaggabhāvanāya bhāvitasaddhādiindriyaṃ.",
  "atk-s0507a0:3199_0": "812- 13.",
  "atk-s0507a0:3199_1": "Sālittakappahārenāti sālittakaṃ vuccati dhanukena,",
  "atk-s0507a0:3199_2": "aṅgulīhi eva vā sakkharakhipanapayogo.",
  "atk-s0507a0:3199_3": "Tathā hi sakkharāya pahārenāti vā pāṭho.",
  "atk-s0507a0:3199_4": "Bhindissanti bhindiṃ.",
  "atk-s0507a0:3200_0": "Taṃ sutvā thero “attano katakammānurūpameva idāni purāṇakammassa idaṃ phalaṃ paṭilabhatī”ti dassento –",
  "atk-s0507a0:3201_0": "814.",
  "atk-s0507a0:3202_0": "“Dhammena te kāpurisa;",
  "atk-s0507a0:3203_0": "Saṭṭhi kūṭasahassāni, paripuṇṇāni sabbaso;",
  "atk-s0507a0:3204_0": "Sīse tuyhaṃ nipatanti, te bhindanti ca matthaka”nti. –",
  "atk-s0507a0:3205_0": "Osānagāthamāha.",
  "atk-s0507a0:3205_1": "Tattha dhammenāti anurūpakāraṇena.",
  "atk-s0507a0:3205_2": "Teti tava,",
  "atk-s0507a0:3205_3": "tasmiṃ paccekabuddhe aparajjhantena tayā katassa pāpakammassa anucchavikamevetaṃ phalaṃ tuyhaṃ upanītaṃ.",
  "atk-s0507a0:3205_4": "Tasmā kenaci devena vā mārena vā brahmunā vā api sammāsambuddhenapi appaṭibāhanīyametanti dasseti.",
  "atk-s0507a0:3206_0": "Evañca pana vatvā tato nagare piṇḍāya caritvā katabhattakicco sāyanhasamaye satthāraṃ upasaṅkamitvā taṃ pavattiṃ bhagavato ārocesi.",
  "atk-s0507a0:3206_1": "Bhagavā tamatthaṃ aṭṭhuppattiṃ katvā sampattaparisāya dhammaṃ desento paccekabuddhānaṃ guṇānubhāvaṃ kammānañca avañjhataṃ pakāsesi,",
  "atk-s0507a0:3206_2": "mahājano saṃvegajāto hutvā pāpaṃ pahāya dānādipuññanirato ahosīti.",
  "atk-s0507a0:3207_0": "Saṭṭhikūṭapetavatthuvaṇṇanā niṭṭhitā.",
  "atk-s0507a0:3208_0": "Iti khuddaka-aṭṭhakathāya petavatthusmiṃ",
  "atk-s0507a0:3209_0": "Soḷasavatthupaṭimaṇḍitassa",
  "atk-s0507a0:3210_0": "Catutthassa mahāvaggassa atthasaṃvaṇṇanā niṭṭhitā.",
  "atk-s0507a0:3211_0": "Nigamanakathā",
  "atk-s0507a0:3212_0": "Ettāvatā ca –",
  "atk-s0507a0:3213_0": "Ye te petesu nibbattā, sattā dukkaṭakārino;",
  "atk-s0507a0:3214_0": "Yehi kammehi tesaṃ taṃ, pāpakaṃ kaṭukapphalaṃ.",
  "atk-s0507a0:3215_0": "Paccakkhato vibhāventī, pucchāvissajjanehi ca;",
  "atk-s0507a0:3216_0": "Yā desanāniyāmena, sataṃ saṃvegavaḍḍhanī.",
  "atk-s0507a0:3217_0": "Yaṃ kathāvatthukusalā, supariññātavatthukā;",
  "atk-s0507a0:3218_0": "Petavatthūti nāmena, saṅgāyiṃsu mahesayo.",
  "atk-s0507a0:3219_0": "Tassa atthaṃ pakāsetuṃ, porāṇaṭṭhakathānayaṃ;",
  "atk-s0507a0:3220_0": "Nissāya yā samāraddhā, atthasaṃvaṇṇanā mayā.",
  "atk-s0507a0:3221_0": "Yā tattha paramatthānaṃ, tattha tattha yathārahaṃ;",
  "atk-s0507a0:3222_0": "Pakāsanā paramattha-dīpanī nāma nāmato.",
  "atk-s0507a0:3223_0": "Sampattā pariniṭṭhānaṃ, anākulavinicchayā;",
  "atk-s0507a0:3224_0": "Sā pannarasamattāya, pāḷiyā bhāṇavārato.",
  "atk-s0507a0:3225_0": "Iti taṃ saṅkharontena, yaṃ taṃ adhigataṃ mayā;",
  "atk-s0507a0:3226_0": "Puññaṃ tassānubhāvena, lokanāthassa sāsanaṃ.",
  "atk-s0507a0:3227_0": "Ogāhetvā visuddhāya, sīlādipaṭipattiyā;",
  "atk-s0507a0:3228_0": "Sabbepi dehino hontu, vimuttirasabhāgino.",
  "atk-s0507a0:3229_0": "Ciraṃ tiṭṭhatu lokasmiṃ, sammāsambuddhasāsanaṃ;",
  "atk-s0507a0:3230_0": "Tasmiṃ sagāravā niccaṃ, hontu sabbepi pāṇino.",
  "atk-s0507a0:3231_0": "Sammā vassatu kālena, devopi jagatīpati;",
  "atk-s0507a0:3232_0": "Saddhammanirato lokaṃ, dhammeneva pasāsatūti.",
  "atk-s0507a0:3233_0": "Iti badaratitthavihāravāsinā munivarayatinā",
  "atk-s0507a0:3234_0": "Bhadantena ācariyadhammapālena katā petavatthuatthasaṃvaṇṇanā niṭṭhitā.",
  "atk-s0507a0:3235_0": "Petavatthu-aṭṭhakathā samattā."
}