{
  "atk-s0401a:0_0": "Namo tassa bhagavato arahato sammāsambuddhassa",
  "atk-s0401a:1_0": "Aṅguttaranikāye",
  "atk-s0401a:2_0": "“Karuṇāsītalahadayaṃ, paññāpajjotavihatamohatamaṃ;",
  "atk-s0401a:3_0": "Sanarāmaralokagaruṃ, vande sugataṃ gativimuttaṃ.",
  "atk-s0401a:4_0": "“Buddhopi buddhabhāvaṃ, bhāvetvā ceva sacchikatvā ca;",
  "atk-s0401a:5_0": "Yaṃ upagato gatamalaṃ, vande tamanuttaraṃ dhammaṃ.",
  "atk-s0401a:6_0": "“Sugatassa orasānaṃ, puttānaṃ mārasenamathanānaṃ;",
  "atk-s0401a:7_0": "Aṭṭhannampi samūhaṃ, sirasā vande ariyasaṅghaṃ.",
  "atk-s0401a:8_0": "“Iti me pasannamatino, ratanattayavandanāmayaṃ puññaṃ;",
  "atk-s0401a:9_0": "Yaṃ suvihatantarāyo, hutvā tassānubhāvena.",
  "atk-s0401a:10_0": "“Ekakadukādipaṭimaṇḍitassa aṅguttarāgamavarassa;",
  "atk-s0401a:11_0": "Dhammakathikapuṅgavānaṃ, vicittapaṭibhānajananassa.",
  "atk-s0401a:12_0": "“Atthappakāsanatthaṃ, aṭṭhakathā ādito vasisatehi;",
  "atk-s0401a:13_0": "Pañcahi yā saṅgītā, anusaṅgītā ca pacchāpi.",
  "atk-s0401a:14_0": "“Sīhaḷadīpaṃ pana ābhatātha vasinā mahāmahindena;",
  "atk-s0401a:15_0": "Ṭhapitā sīhaḷabhāsāya, dīpavāsīnamatthāya.",
  "atk-s0401a:16_0": "“Apanetvāna tatohaṃ, sīhaḷabhāsaṃ manoramaṃ bhāsaṃ;",
  "atk-s0401a:17_0": "Tantinayānucchavikaṃ, āropento vigatadosaṃ.",
  "atk-s0401a:18_0": "“Samayaṃ avilomento, therānaṃ theravaṃsadīpānaṃ;",
  "atk-s0401a:19_0": "Sunipuṇavinicchayānaṃ, mahāvihāre nivāsīnaṃ.",
  "atk-s0401a:20_0": "“Hitvā punappunāgatamatthaṃ, atthaṃ pakāsayissāmi;",
  "atk-s0401a:21_0": "Sujanassa ca tuṭṭhatthaṃ, ciraṭṭhitatthañca dhammassa.",
  "atk-s0401a:22_0": "“Sāvatthipabhūtīnaṃ, nagarānaṃ vaṇṇanā katā heṭṭhā;",
  "atk-s0401a:23_0": "Dīghassa majjhimassa ca, yā me atthaṃ vadantena.",
  "atk-s0401a:24_0": "“Vitthāravasena sudaṃ, vatthūni ca tattha yāni vuttāni;",
  "atk-s0401a:25_0": "Tesampi na idha bhiyyo, vitthārakathaṃ karissāmi.",
  "atk-s0401a:26_0": "“Suttānaṃ pana atthā, na vinā vatthūhi ye pakāsanti;",
  "atk-s0401a:27_0": "Tesaṃ pakāsanatthaṃ, vatthūnipi dassayissāmi.",
  "atk-s0401a:28_0": "“Sīlakathā dhutadhammā, kammaṭṭhānāni ceva sabbāni;",
  "atk-s0401a:29_0": "Cariyāvidhānasahito, jhānasamāpattivitthāro.",
  "atk-s0401a:30_0": "“Sabbā ca abhiññāyo, paññāsaṅkalananicchayo ceva;",
  "atk-s0401a:31_0": "Khandhādhātāyatanindriyāni, ariyāni ceva cattāri.",
  "atk-s0401a:32_0": "“Saccāni paccayākāradesanā suparisuddhanipuṇanayā;",
  "atk-s0401a:33_0": "Avimuttatantimaggā, vipassanābhāvanā ceva.",
  "atk-s0401a:34_0": "“Iti pana sabbaṃ yasmā, visuddhimagge mayā suparisuddhaṃ;",
  "atk-s0401a:35_0": "Vuttaṃ tasmā bhiyyo, na taṃ idha vicārayissāmi.",
  "atk-s0401a:36_0": "“Majjhe visuddhimaggo, esa catunnampi āgamānañhi;",
  "atk-s0401a:37_0": "Ṭhatvā pakāsayissati, tattha yathābhāsitamatthaṃ.",
  "atk-s0401a:38_0": "“Icceva kato tasmā, tampi gahetvāna saddhimetāya;",
  "atk-s0401a:39_0": "Aṭṭhakathāya vijānatha, aṅguttaranissitaṃ attha”nti.",
  "atk-s0401a:40_0": "Saṃkhepakathā",
  "atk-s0401a:41_0": "Tattha aṅguttarāgamo nāma ekakanipāto dukanipāto tikanipāto catukkanipāto pañcakanipāto chakkanipāto",
  "atk-s0401a:41_1": "sattakanipāto aṭṭhakanipāto navakanipāto dasakanipāto ekādasakanipātoti ekādasa nipātā honti. Suttato –",
  "atk-s0401a:42_0": "“Nava suttasahassāni, pañca suttasatāni ca;",
  "atk-s0401a:43_0": "Sattapaññāsa suttāni, honti aṅguttarāgame”.",
  "atk-s0401a:44_0": "Tassa nipātesu ekakanipāto ādi,",
  "atk-s0401a:44_1": "suttesu cittapariyādānasuttaṃ.",
  "atk-s0401a:44_2": "Tassāpi “evaṃ me suta”ntiādikaṃ āyasmatā ānandena paṭhamamahāsaṅgītikāle vuttaṃ nidānamādi.",
  "atk-s0401a:44_3": "Sā panesā paṭhamamahāsaṅgīti sumaṅgalavilāsiniyā dīghanikāyaṭṭhakathāya ādimhi vitthāritā,",
  "atk-s0401a:44_4": "tasmā sā tattha vitthāritanayeneva veditabbā.",
  "atk-s0401a:45_0": "Nidānavaṇṇanā",
  "atk-s0401a:46_0": "1.",
  "atk-s0401a:46_1": "Yaṃ panetaṃ “evaṃ me suta”ntiādikaṃ nidānaṃ,",
  "atk-s0401a:46_2": "tattha evanti nipātapadaṃ,",
  "atk-s0401a:46_3": "metiādīni nāmapadāni.",
  "atk-s0401a:46_4": "Sāvatthiyaṃ viharatīti ettha vīti upasaggapadaṃ,",
  "atk-s0401a:46_5": "haratīti ākhyātapadanti iminā tāva nayena padavibhāgo veditabbo.",
  "atk-s0401a:47_0": "Atthato pana evaṃsaddo tāva upamūpadesa-",
  "atk-s0401a:47_1": "sampahaṃsana-",
  "atk-s0401a:47_2": "garahaṇavacana-",
  "atk-s0401a:47_3": "sampaṭiggahākāranidassanāvadhāraṇādi-",
  "atk-s0401a:47_4": "anekatthappabhedo.",
  "atk-s0401a:47_5": "Tathā hesa “evaṃ jātena maccena,",
  "atk-s0401a:47_6": "kattabbaṃ kusalaṃ bahu”nti evamādīsu upamāyaṃ āgato.",
  "atk-s0401a:47_7": "“Evaṃ te abhikkamitabbaṃ,",
  "atk-s0401a:47_8": "evaṃ te paṭikkamitabba”ntiādīsu upadese.",
  "atk-s0401a:47_9": "“Evametaṃ bhagavā,",
  "atk-s0401a:47_10": "evametaṃ sugatā”tiādīsu sampahaṃsane.",
  "atk-s0401a:47_11": "“Evamevaṃ panāyaṃ vasalī yasmiṃ vā tasmiṃ vā tassa muṇḍakassa samaṇakassa vaṇṇaṃ bhāsatī”tiādīsu garahaṇe. “Evaṃ,",
  "atk-s0401a:47_12": "bhanteti kho te bhikkhū bhagavato paccassosu”ntiādīsu vacanasampaṭiggahe.",
  "atk-s0401a:47_13": "“Evaṃ byākho ahaṃ, bhante,",
  "atk-s0401a:47_14": "bhagavatā dhammaṃ desitaṃ ājānāmī”tiādīsu ākāre.",
  "atk-s0401a:47_15": "“Ehi tvaṃ, māṇavaka,",
  "atk-s0401a:47_16": "yena samaṇo ānando tenupasaṅkama;",
  "atk-s0401a:47_17": "upasaṅkamitvā mama vacanena samaṇaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha –",
  "atk-s0401a:47_18": "‘subho māṇavo todeyyaputto bhavantaṃ ānandaṃ appābādhaṃ…pe…",
  "atk-s0401a:47_19": "phāsuvihāraṃ pucchatī’ti,",
  "atk-s0401a:47_20": "evañca vadehi “sādhu kira bhavaṃ ānando yena subhassa māṇavassa todeyyaputtassa nivesanaṃ,",
  "atk-s0401a:47_21": "tenupasaṅkamatu anukampaṃ upādāyā”tiādīsu nidassane.",
  "atk-s0401a:47_22": "“Taṃ kiṃ maññatha, kālāmā,",
  "atk-s0401a:47_23": "ime dhammā kusalā vā akusalā vāti? Akusalā, bhante.",
  "atk-s0401a:47_24": "Sāvajjā vā anavajjā vāti? Sāvajjā, bhante.",
  "atk-s0401a:47_25": "Viññugarahitā vā viññuppasatthā vāti?",
  "atk-s0401a:47_26": "Viññugarahitā, bhante.",
  "atk-s0401a:47_27": "Samattā samādinnā ahitāya dukkhāya saṃvattanti no vā,",
  "atk-s0401a:47_28": "kathaṃ vo ettha hotīti? Samattā, bhante,",
  "atk-s0401a:47_29": "samādinnā ahitāya dukkhāya saṃvattanti,",
  "atk-s0401a:47_30": "evaṃ no ettha hotī”tiādīsu avadhāraṇe.",
  "atk-s0401a:47_31": "Svāyamidha ākāranidassanāvadhāraṇesu daṭṭhabbo.",
  "atk-s0401a:48_0": "Tattha ākāratthena evaṃsaddena etamatthaṃ dīpeti –",
  "atk-s0401a:48_1": "nānānayanipuṇaṃ anekajjhāsayasamuṭṭhānaṃ atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ",
  "atk-s0401a:48_2": "sabbasattānaṃ sakasakabhāsānurūpato sotapathamāgacchantaṃ tassa bhagavato vacanaṃ sabbappakārena ko samattho viññātuṃ,",
  "atk-s0401a:48_3": "sabbathāmena pana sotukāmataṃ janetvāpi evaṃ me sutaṃ,",
  "atk-s0401a:48_4": "mayāpi ekenākārena sutanti.",
  "atk-s0401a:49_0": "Nidassanatthena “nāhaṃ sayambhū,",
  "atk-s0401a:49_1": "na mayā idaṃ sacchikata”nti attānaṃ parimocento “evaṃ me sutaṃ,",
  "atk-s0401a:49_2": "mayāpi evaṃ suta”nti idāni vattabbaṃ sakalaṃ suttaṃ nidasseti.",
  "atk-s0401a:50_0": "Avadhāraṇatthena “etadaggaṃ,",
  "atk-s0401a:50_1": "bhikkhave,",
  "atk-s0401a:50_2": "mama sāvakānaṃ bhikkhūnaṃ bahussutānaṃ yadidaṃ ānando,",
  "atk-s0401a:50_3": "satimantānaṃ,",
  "atk-s0401a:50_4": "gatimantānaṃ,",
  "atk-s0401a:50_5": "dhitimantānaṃ,",
  "atk-s0401a:50_6": "upaṭṭhākānaṃ yadidaṃ ānando”ti evaṃ bhagavatā,",
  "atk-s0401a:50_7": "“āyasmā ānando atthakusalo dhammakusalo byañjanakusalo niruttikusalo pubbāparakusalo”ti evaṃ dhammasenāpatinā",
  "atk-s0401a:50_8": "ca pasatthabhāvānurūpaṃ attano dhāraṇabalaṃ dassento sattānaṃ sotukāmataṃ janeti “evaṃ me sutaṃ,",
  "atk-s0401a:50_9": "tañca kho atthato vā byañjanato vā anūnamanadhikaṃ, evameva,",
  "atk-s0401a:50_10": "na aññathā daṭṭhabba”nti.",
  "atk-s0401a:51_0": "Mesaddo tīsu atthesu dissati.",
  "atk-s0401a:51_1": "Tathā hissa “gāthābhigītaṃ me abhojaneyya”ntiādīsu mayāti attho.",
  "atk-s0401a:51_2": "“Sādhu me, bhante,",
  "atk-s0401a:51_3": "bhagavā saṃkhittena dhammaṃ desetū”tiādīsu mayhanti attho.",
  "atk-s0401a:51_4": "“Dhammadāyādā me,",
  "atk-s0401a:51_5": "bhikkhave,",
  "atk-s0401a:51_6": "bhavathā”tiādīsu mamāti attho.",
  "atk-s0401a:51_7": "Idha pana “mayā suta”nti ca,",
  "atk-s0401a:51_8": "“mama suta”nti ca atthadvaye yujjati.",
  "atk-s0401a:52_0": "Sutanti ayaṃ sutasaddo saupasaggo ca anupasaggo ca gamana- vissuta-",
  "atk-s0401a:52_1": "kilinnaupacitānuyoga-",
  "atk-s0401a:52_2": "sotaviññeyya-",
  "atk-s0401a:52_3": "sotadvārānusāraviññātādianekatthappabhedo.",
  "atk-s0401a:52_4": "Tathā hissa –",
  "atk-s0401a:52_5": "“senāya pasuto”tiādīsu gacchantoti attho.",
  "atk-s0401a:52_6": "“Sutadhammassa passato”tiādīsu vissutadhammassāti attho.",
  "atk-s0401a:52_7": "“Avassutā avassutassā”tiādīsu kilinnākilinnassāti attho.",
  "atk-s0401a:52_8": "“Tumhehi puññaṃ pasutaṃ anappaka”ntiādīsu upacitanti attho.",
  "atk-s0401a:52_9": "“Ye jhānappasutā dhīrā”tiādīsu jhānānuyuttāti attho.",
  "atk-s0401a:52_10": "“Diṭṭhaṃ sutaṃ muta”ntiādīsu sotaviññeyyanti attho.",
  "atk-s0401a:52_11": "“Sutadharo sutasannicayo”tiādīsu sotadvārānusāraviññātadharoti attho.",
  "atk-s0401a:52_12": "Idha panassa sotadvārānusārena upadhāritanti vā upadhāraṇanti vāti attho. Me-",
  "atk-s0401a:52_13": "saddassa hi mayāti atthe sati “evaṃ mayā sutaṃ sotadvārānusārena upadhārita”nti yujjati.",
  "atk-s0401a:52_14": "Mamāti atthe sati “evaṃ mama sutaṃ sotadvārānusārena upadhāraṇa”nti yujjati.",
  "atk-s0401a:53_0": "Evametesu tīsu padesu evanti sotaviññāṇādiviññāṇakiccanidassanaṃ.",
  "atk-s0401a:53_1": "Meti vuttaviññāṇasamaṅgipuggalanidassanaṃ.",
  "atk-s0401a:53_2": "Sutanti assavanabhāvapaṭikkhepato anūnādhikāviparītaggahaṇanidassanaṃ.",
  "atk-s0401a:53_3": "Tathā evanti tassā sotadvārānusārena pavattāya viññāṇavīthiyā nānappakārena ārammaṇe pavattabhāvappakāsanaṃ.",
  "atk-s0401a:53_4": "Meti attappakāsanaṃ.",
  "atk-s0401a:53_5": "Sutanti dhammappakāsanaṃ.",
  "atk-s0401a:53_6": "Ayañhettha saṅkhepo –",
  "atk-s0401a:53_7": "“nānappakārena ārammaṇe pavattāya viññāṇavīthiyā mayā na aññaṃ kataṃ,",
  "atk-s0401a:53_8": "idaṃ pana kataṃ,",
  "atk-s0401a:53_9": "ayaṃ dhammo suto”ti.",
  "atk-s0401a:54_0": "Tathā evanti niddisitabbappakāsanaṃ.",
  "atk-s0401a:54_1": "Meti puggalappakāsanaṃ.",
  "atk-s0401a:54_2": "Sutanti puggalakiccappakāsanaṃ.",
  "atk-s0401a:54_3": "Idaṃ vuttaṃ hoti –",
  "atk-s0401a:54_4": "yaṃ suttaṃ niddisissāmi,",
  "atk-s0401a:54_5": "taṃ mayā evaṃ sutanti.",
  "atk-s0401a:55_0": "Tathā evanti yassa cittasantānassa nānākārappavattiyā nānatthabyañjanaggahaṇaṃ hoti,",
  "atk-s0401a:55_1": "tassa nānākāraniddeso.",
  "atk-s0401a:55_2": "Evanti hi ayaṃ ākārapaññatti.",
  "atk-s0401a:55_3": "Meti kattuniddeso.",
  "atk-s0401a:55_4": "Sutanti visayaniddeso.",
  "atk-s0401a:55_5": "Ettāvatā nānākārappavattena cittasantānena taṃsamaṅgino kattu visaye gahaṇasanniṭṭhānaṃ kataṃ hoti.",
  "atk-s0401a:56_0": "Atha vā evanti puggalakiccaniddeso.",
  "atk-s0401a:56_1": "Sutanti viññāṇakiccaniddeso.",
  "atk-s0401a:56_2": "Meti ubhayakiccayuttapuggalaniddeso.",
  "atk-s0401a:56_3": "Ayaṃ panettha saṅkhepo –",
  "atk-s0401a:56_4": "mayā savanakiccaviññāṇasamaṅginā puggalena viññāṇavasena laddhasavanakiccavohārena sutanti.",
  "atk-s0401a:57_0": "Tattha evanti ca meti ca saccikaṭṭhaparamatthavasena avijjamānapaññatti.",
  "atk-s0401a:57_1": "Kiñhettha taṃ paramatthato atthi,",
  "atk-s0401a:57_2": "yaṃ evanti vā meti vā niddesaṃ labhetha.",
  "atk-s0401a:57_3": "Sutanti vijjamānapaññatti.",
  "atk-s0401a:57_4": "Yañhi taṃ ettha sotena upaladdhaṃ,",
  "atk-s0401a:57_5": "taṃ paramatthato vijjamānanti.",
  "atk-s0401a:57_6": "Tathā evanti ca meti ca taṃ taṃ upādāya vattabbato upādāpaññatti.",
  "atk-s0401a:57_7": "Sutanti diṭṭhādīni upanidhāya vattabbato upanidhāpaññatti.",
  "atk-s0401a:58_0": "Ettha ca evanti vacanena asammohaṃ dīpeti.",
  "atk-s0401a:58_1": "Na hi sammūḷho nānappakārapaṭivedhasamattho hoti.",
  "atk-s0401a:58_2": "Sutanti vacanena sutassa asammosaṃ dīpeti.",
  "atk-s0401a:58_3": "Yassa hi sutaṃ sammuṭṭhaṃ hoti,",
  "atk-s0401a:58_4": "na so kālantarena mayā sutanti paṭijānāti.",
  "atk-s0401a:58_5": "Iccassa asammohena paññāsiddhi,",
  "atk-s0401a:58_6": "asammosena pana satisiddhi.",
  "atk-s0401a:58_7": "Tattha paññāpubbaṅgamāya satiyā byañjanāvadhāraṇasamatthatā,",
  "atk-s0401a:58_8": "satipubbaṅgamāya paññāya atthapaṭivedhasamatthatā.",
  "atk-s0401a:58_9": "Tadubhayasamatthatāyogena atthabyañjanasampannassa dhammakosassa anupālanasamatthato dhammabhaṇḍāgārikattasiddhi.",
  "atk-s0401a:59_0": "Aparo nayo –",
  "atk-s0401a:59_1": "evanti vacanena yoniso manasikāraṃ dīpeti,",
  "atk-s0401a:59_2": "ayoniso manasikaroto hi nānappakārapaṭivedhābhāvato.",
  "atk-s0401a:59_3": "Sutanti vacanena avikkhepaṃ dīpeti,",
  "atk-s0401a:59_4": "vikkhittacittassa savanābhāvato.",
  "atk-s0401a:59_5": "Tathā hi vikkhittacitto puggalo sabbasampattiyā vuccamānopi “na mayā sutaṃ,",
  "atk-s0401a:59_6": "puna bhaṇathā”ti bhaṇati.",
  "atk-s0401a:59_7": "Yoniso manasikārena cettha attasammāpaṇidhiṃ pubbe ca katapuññataṃ sādheti sammā appaṇihitattassa pubbe akatapuññassa vā tadabhāvato.",
  "atk-s0401a:59_8": "Tathā avikkhepena saddhammassavanaṃ sappurisūpanissayañca sādheti.",
  "atk-s0401a:59_9": "Na hi vikkhittacitto sotuṃ sakkoti,",
  "atk-s0401a:59_10": "na ca sappurise anupassayamānassa savanaṃ atthīti.",
  "atk-s0401a:60_0": "Aparo nayo –",
  "atk-s0401a:60_1": "yasmā “evanti yassa cittasantānassa nānākārappavattiyā nānatthabyañjanaggahaṇaṃ hoti,",
  "atk-s0401a:60_2": "tassa nānākāraniddeso”ti vuttaṃ.",
  "atk-s0401a:60_3": "So ca evaṃ bhaddako ākāro na sammā appaṇihitattano pubbe akatapuññassa vā hoti,",
  "atk-s0401a:60_4": "tasmā evanti iminā bhaddakenākārena pacchimacakkadvayasampattimattano dīpeti.",
  "atk-s0401a:60_5": "Sutanti savanayogena purimacakkadvayasampattiṃ.",
  "atk-s0401a:60_6": "Na hi appatirūpadese vasato sappurisūpanissayavirahitassa vā savanaṃ atthi.",
  "atk-s0401a:60_7": "Iccassa pacchimacakkadvayasiddhiyā āsayasuddhi siddhā hoti,",
  "atk-s0401a:60_8": "purimacakkadvayasiddhiyā payogasuddhi.",
  "atk-s0401a:60_9": "Tāya ca āsayasuddhiyā adhigamabyattisiddhi,",
  "atk-s0401a:60_10": "payogasuddhiyā āgamabyattisiddhi.",
  "atk-s0401a:60_11": "Iti payogāsayasuddhassa āgamādhigamasampannassa vacanaṃ aruṇuggaṃ viya sūriyassa udayato,",
  "atk-s0401a:60_12": "yoniso manasikāro viya ca kusalakammassa,",
  "atk-s0401a:60_13": "arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento evaṃ me sutantiādimāha.",
  "atk-s0401a:61_0": "Aparo nayo –",
  "atk-s0401a:61_1": "evanti iminā nānappakārapaṭivedhadīpakena vacanena attano atthapaṭibhānapaṭisambhidāsampattisabbhāvaṃ dīpeti.",
  "atk-s0401a:61_2": "Sutanti iminā sotabbabhedapaṭivedhadīpakena vacanena dhammaniruttipaṭisambhidāsampattisabbhāvaṃ.",
  "atk-s0401a:61_3": "Evanti ca idaṃ yoniso manasikāradīpakavacanaṃ bhāsamāno “ete mayā dhammā manasā anupekkhitā diṭṭhiyā suppaṭividdhā”ti dīpeti.",
  "atk-s0401a:61_4": "Sutanti idaṃ savanayogadīpakavacanaṃ bhāsamāno “bahū mayā dhammā sutā dhātā vacasā paricitā”ti dīpeti.",
  "atk-s0401a:61_5": "Tadubhayenapi atthabyañjanapāripūriṃ dīpento savane ādaraṃ janeti.",
  "atk-s0401a:61_6": "Atthabyañjanaparipuṇṇaṃ hi dhammaṃ ādarena assuṇanto mahatā hitā paribāhiro hotīti ādaraṃ janetvā sakkaccaṃ dhammo sotabboti.",
  "atk-s0401a:62_0": "Evaṃ me sutanti iminā pana sakalena vacanena āyasmā ānando tathāgatappaveditaṃ dhammaṃ attano adahanto asappurisabhūmiṃ atikkamati,",
  "atk-s0401a:62_1": "sāvakattaṃ paṭijānanto sappurisabhūmiṃ okkamati.",
  "atk-s0401a:62_2": "Tathā asaddhammā cittaṃ vuṭṭhāpeti,",
  "atk-s0401a:62_3": "saddhamme cittaṃ patiṭṭhāpeti.",
  "atk-s0401a:62_4": "“Kevalaṃ sutamevetaṃ mayā,",
  "atk-s0401a:62_5": "tasseva pana bhagavato vacana”nti dīpento attānaṃ parimoceti,",
  "atk-s0401a:62_6": "satthāraṃ apadisati,",
  "atk-s0401a:62_7": "jinavacanaṃ appeti,",
  "atk-s0401a:62_8": "dhammanettiṃ patiṭṭhāpeti.",
  "atk-s0401a:63_0": "Apica “evaṃ me suta”nti attanā uppāditabhāvaṃ appaṭijānanto purimavacanaṃ vivaranto “sammukhā paṭiggahitamidaṃ",
  "atk-s0401a:63_1": "mayā tassa bhagavato catuvesārajjavisāradassa dasabaladharassa āsabhaṭṭhānaṭṭhāyino sīhanādanādino sabbasattuttamassa",
  "atk-s0401a:63_2": "dhammissarassa dhammarājassa dhammādhipatino dhammadīpassa dhammasaraṇassa saddhammavaracakkavattino",
  "atk-s0401a:63_3": "sammāsambuddhassa vacanaṃ,",
  "atk-s0401a:63_4": "na ettha atthe vā dhamme vā pade vā byañjane vā kaṅkhā vā vimati vā kattabbā”ti sabbadevamanussānaṃ imasmiṃ dhamme assaddhiyaṃ vināseti,",
  "atk-s0401a:63_5": "saddhāsampadaṃ uppādeti.",
  "atk-s0401a:63_6": "Tenetaṃ vuccati –",
  "atk-s0401a:64_0": "“Vināsayati assaddhaṃ, saddhaṃ vaḍḍheti sāsane;",
  "atk-s0401a:65_0": "Evaṃ me sutamiccevaṃ, vadaṃ gotamasāvako”ti.",
  "atk-s0401a:66_0": "Ekanti gaṇanaparicchedaniddeso.",
  "atk-s0401a:66_1": "Samayanti paricchinnaniddeso.",
  "atk-s0401a:66_2": "Ekaṃ samayanti aniyamitaparidīpanaṃ.",
  "atk-s0401a:66_3": "Tattha samayasaddo –",
  "atk-s0401a:67_0": "“Samavāye khaṇe kāle, samūhe hetudiṭṭhisu;",
  "atk-s0401a:68_0": "Paṭilābhe pahāne ca, paṭivedhe ca dissati”.",
  "atk-s0401a:69_0": "Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu samavāyo attho.",
  "atk-s0401a:69_1": "“Ekova kho,",
  "atk-s0401a:69_2": "bhikkhave,",
  "atk-s0401a:69_3": "khaṇo ca samayo ca brahmacariyavāsāyā”tiādīsu khaṇo.",
  "atk-s0401a:69_4": "“Uṇhasamayo pariḷāhasamayo”tiādīsu kālo.",
  "atk-s0401a:69_5": "“Mahāsamayo pavanasmi”ntiādīsu samūho.",
  "atk-s0401a:69_6": "“Samayopi kho te bhaddāli appaṭividdho ahosi,",
  "atk-s0401a:69_7": "bhagavā kho sāvatthiyaṃ viharati,",
  "atk-s0401a:69_8": "bhagavāpi maṃ jānissati ‘bhaddāli nāma bhikkhu satthu sāsane sikkhāya aparipūrakārī’ti,",
  "atk-s0401a:69_9": "ayampi kho te, bhaddāli,",
  "atk-s0401a:69_10": "samayo appaṭividdho ahosī”tiādīsu hetu.",
  "atk-s0401a:69_11": "“Tena kho pana samayena uggāhamāno paribbājako samaṇamuṇḍikāputto samayappavādake tindukācīre ekasālake mallikāya ārāme paṭivasatī”tiādīsu diṭṭhi.",
  "atk-s0401a:70_0": "“Diṭṭhe dhamme ca yo attho, yo cattho samparāyiko;",
  "atk-s0401a:71_0": "Atthābhisamayā dhīro, paṇḍitoti pavuccatī”ti. –",
  "atk-s0401a:72_0": "Ādīsu paṭilābho.",
  "atk-s0401a:72_1": "“Sammā mānābhisamayā antamakāsi dukkhassā”tiādīsu pahānaṃ.",
  "atk-s0401a:72_2": "“Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.",
  "atk-s0401a:72_3": "Idha panassa kālo attho.",
  "atk-s0401a:72_4": "Tena saṃvacchara- utu- māsa-",
  "atk-s0401a:72_5": "aḍḍhamāsa- ratti- diva- pubbaṇha-",
  "atk-s0401a:72_6": "majjhanhika- sāyanha- paṭhama- majjhima-",
  "atk-s0401a:72_7": "pacchimayāma-",
  "atk-s0401a:72_8": "muhuttādīsu kālappabhedabhūtesu samayesu ekaṃ samayanti dīpeti.",
  "atk-s0401a:73_0": "Tattha kiñcāpi etesu saṃvaccharādīsu yaṃ yaṃ suttaṃ yamhi yamhi saṃvacchare utumhi māse pakkhe rattibhāge divasabhāge vā vuttaṃ,",
  "atk-s0401a:73_1": "sabbaṃ taṃ therassa suviditaṃ suvavatthāpitaṃ paññāya.",
  "atk-s0401a:73_2": "Yasmā pana “evaṃ me sutaṃ asukasaṃvacchare asukautumhi asukamāse asukapakkhe asukarattibhāge asukadivasabhāge",
  "atk-s0401a:73_3": "vā”ti evaṃ vutte na sakkā sukhena dhāretuṃ vā uddisituṃ vā uddisāpetuṃ vā,",
  "atk-s0401a:73_4": "bahu ca vattabbaṃ hoti,",
  "atk-s0401a:73_5": "tasmā ekeneva padena tamatthaṃ samodhānetvā “ekaṃ samaya”nti āha.",
  "atk-s0401a:74_0": "Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo māravijayasamayo",
  "atk-s0401a:74_1": "abhisambodhisamayo diṭṭhadhammasukhavihārasamayo desanāsamayo parinibbānasamayoti evamādayo bhagavato",
  "atk-s0401a:74_2": "devamanussesu ativiya suppakāsā anekakālappabhedā eva samayā,",
  "atk-s0401a:74_3": "tesu samayesu desanāsamayasaṅkhātaṃ ekaṃ samayanti dīpeti.",
  "atk-s0401a:74_4": "Yo cāyaṃ ñāṇakaruṇākiccasamayesu karuṇākiccasamayo,",
  "atk-s0401a:74_5": "attahitaparahita-",
  "atk-s0401a:74_6": "paṭipattisamayesu parahita-",
  "atk-s0401a:74_7": "paṭipattisamayo,",
  "atk-s0401a:74_8": "sannipatitānaṃ karaṇīyadvayasamayesu dhammikathāsamayo,",
  "atk-s0401a:74_9": "desanāpaṭipattisamayesu desanāsamayo,",
  "atk-s0401a:74_10": "tesupi samayesu aññataraṃ sandhāya “ekaṃ samaya”nti āha.",
  "atk-s0401a:75_0": "Kasmā panettha yathā abhidhamme “yasmiṃ samaye kāmāvacara”nti ca,",
  "atk-s0401a:75_1": "ito aññesu ca suttapadesu “yasmiṃ samaye,",
  "atk-s0401a:75_2": "bhikkhave,",
  "atk-s0401a:75_3": "bhikkhu vivicceva kāmehī”ti ca bhummavacanena niddeso kato,",
  "atk-s0401a:75_4": "vinaye ca “tena samayena buddho bhagavā”ti karaṇavacanena niddeso kato,",
  "atk-s0401a:75_5": "tathā akatvā “ekaṃ samaya”nti upayogavacanena niddeso katoti.",
  "atk-s0401a:75_6": "Tattha tathā,",
  "atk-s0401a:75_7": "idha ca aññathā atthasambhavato.",
  "atk-s0401a:75_8": "Tattha hi abhidhamme ito aññesu suttapadesu ca adhikaraṇattho bhāvenabhāvalakkhaṇattho ca sambhavati.",
  "atk-s0401a:75_9": "Adhikaraṇaṃ hi kālattho samūhattho ca samayo,",
  "atk-s0401a:75_10": "tattha vuttānaṃ phassādidhammānaṃ khaṇasamavāyahetusaṅkhātassa ca samayassa bhāvena tesaṃ bhāvo lakkhīyati,",
  "atk-s0401a:75_11": "tasmā tadatthajotanatthaṃ tattha bhummavacanena niddeso kato.",
  "atk-s0401a:76_0": "Vinaye ca hetuattho karaṇattho ca sambhavati.",
  "atk-s0401a:76_1": "Yo hi so sikkhāpadapaññattisamayo sāriputtādīhipi dubbiññeyyo,",
  "atk-s0401a:76_2": "tena samayena hetubhūtena karaṇabhūtena ca sikkhāpadāni paññāpayanto sikkhāpadapaññattihetuñca apekkhamāno bhagavā tattha tattha vihāsi.",
  "atk-s0401a:76_3": "Tasmā tadatthajotanatthaṃ tattha karaṇavacanena niddeso kato.",
  "atk-s0401a:77_0": "Idha pana aññasmiñca evaṃjātike accantasaṃyogattho sambhavati.",
  "atk-s0401a:77_1": "Yañhi samayaṃ bhagavā imaṃ aññaṃ vā suttantaṃ desesi,",
  "atk-s0401a:77_2": "accantameva taṃ samayaṃ karuṇāvihārena vihāsi.",
  "atk-s0401a:77_3": "Tasmā tadatthajotanatthaṃ idha upayogavacananiddeso katoti.",
  "atk-s0401a:77_4": "Tenetaṃ vuccati –",
  "atk-s0401a:78_0": "“Taṃ taṃ atthamapekkhitvā, bhummena karaṇena ca;",
  "atk-s0401a:79_0": "Aññatra samayo vutto, upayogena so idhā”ti.",
  "atk-s0401a:80_0": "Porāṇā pana vaṇṇayanti –",
  "atk-s0401a:80_1": "“tasmiṃ samaye”ti vā “tena samayenā”ti vā “ekaṃ samaya”nti vā abhilāpamattabhedo esa,",
  "atk-s0401a:80_2": "sabbattha bhummamevatthoti.",
  "atk-s0401a:80_3": "Tasmā “ekaṃ samaya”nti vuttepi “ekasmiṃ samaye”ti attho veditabbo.",
  "atk-s0401a:81_0": "Bhagavāti garu.",
  "atk-s0401a:81_1": "Garuñhi loke “bhagavā”ti vadanti.",
  "atk-s0401a:81_2": "Ayañca sabbaguṇavisiṭṭhatāya sabbasattānaṃ garu,",
  "atk-s0401a:81_3": "tasmā “bhagavā”ti veditabbo.",
  "atk-s0401a:81_4": "Porāṇehipi vuttaṃ –",
  "atk-s0401a:82_0": "“Bhagavāti vacanaṃ seṭṭhaṃ, bhagavāti vacanamuttamaṃ;",
  "atk-s0401a:83_0": "Garu gāravayutto so, bhagavā tena vuccatī”ti.",
  "atk-s0401a:84_0": "Apica –",
  "atk-s0401a:85_0": "“Bhāgyavā bhaggavā yutto, bhagehi ca vibhattavā;",
  "atk-s0401a:86_0": "Bhattavā vantagamano, bhavesu bhagavā tato”ti. –",
  "atk-s0401a:87_0": "Imissāpi gāthāya vasenassa padassa vitthārato attho veditabbo.",
  "atk-s0401a:87_1": "So ca visuddhimagge buddhānussatiniddese vuttoyeva.",
  "atk-s0401a:88_0": "Ettāvatā cettha evaṃ me sutanti vacanena yathāsutaṃ dhammaṃ dassento bhagavato dhammasarīraṃ paccakkhaṃ karoti.",
  "atk-s0401a:88_1": "Tena “na idaṃ atikkantasatthukaṃ pāvacanaṃ,",
  "atk-s0401a:88_2": "ayaṃ vo satthā”ti satthu adassanena ukkaṇṭhitaṃ janaṃ samassāseti.",
  "atk-s0401a:88_3": "Ekaṃ samayaṃ bhagavāti vacanena tasmiṃ samaye bhagavato avijjamānabhāvaṃ dassento rūpakāyaparinibbānaṃ sādheti.",
  "atk-s0401a:88_4": "Tena “evaṃvidhassa nāma ariyadhammassa desako dasabaladharo vajirasaṅghātasamānakāyo sopi bhagavā parinibbuto,",
  "atk-s0401a:88_5": "kena aññena jīvite āsā janetabbā”ti jīvitamadamattaṃ janaṃ saṃvejeti,",
  "atk-s0401a:88_6": "saddhamme cassa ussāhaṃ janeti.",
  "atk-s0401a:88_7": "Evanti ca bhaṇanto desanāsampattiṃ niddisati.",
  "atk-s0401a:88_8": "Me sutanti sāvakasampattiṃ.",
  "atk-s0401a:88_9": "Ekaṃ samayanti kālasampattiṃ.",
  "atk-s0401a:88_10": "Bhagavāti desakasampattiṃ.",
  "atk-s0401a:89_0": "Sāvatthiyanti evaṃnāmake nagare.",
  "atk-s0401a:89_1": "Samīpatthe cetaṃ bhummavacanaṃ.",
  "atk-s0401a:89_2": "Viharatīti avisesena iriyāpathadibbabrahmaariyavihāresu aññataravihārasamaṅgiparidīpanametaṃ.",
  "atk-s0401a:89_3": "Idha pana ṭhānagamananisajjāsayanappabhedesu iriyāpathesu aññatarairiyāpathasamāyogaparidīpanaṃ,",
  "atk-s0401a:89_4": "tena ṭhitopi gacchantopi nisinnopi sayānopi bhagavā viharaticceva veditabbo.",
  "atk-s0401a:89_5": "So hi ekaṃ iriyāpathabādhanaṃ aññena iriyāpathena vicchinditvā aparipatantaṃ attabhāvaṃ harati pavatteti,",
  "atk-s0401a:89_6": "tasmā “viharatī”ti vuccati.",
  "atk-s0401a:90_0": "Jetavaneti jetassa rājakumārassa vane.",
  "atk-s0401a:90_1": "Tañhi tena ropitaṃ saṃvaḍḍhitaṃ paripālitaṃ,",
  "atk-s0401a:90_2": "so cassa sāmī ahosi,",
  "atk-s0401a:90_3": "tasmā jetavananti saṅkhaṃ gataṃ,",
  "atk-s0401a:90_4": "tasmiṃ jetavane.",
  "atk-s0401a:90_5": "Anāthapiṇḍikassa ārāmeti anāthapiṇḍikena gahapatinā catupaññāsahiraññakoṭipariccāgena buddhappamukhassa",
  "atk-s0401a:90_6": "bhikkhusaṅghassa niyyātitattā anāthapiṇḍikassāti saṅkhaṃ gate ārāme.",
  "atk-s0401a:90_7": "Ayamettha saṅkhepo,",
  "atk-s0401a:90_8": "vitthāro pana papañcasūdaniyā majjhimaṭṭhakathāya sabbāsavasuttavaṇṇanāyaṃ vutto.",
  "atk-s0401a:91_0": "Tattha siyā –",
  "atk-s0401a:91_1": "yadi tāva bhagavā sāvatthiyaṃ viharati,",
  "atk-s0401a:91_2": "“jetavane”ti na vattabbaṃ.",
  "atk-s0401a:91_3": "Atha tattha viharati,",
  "atk-s0401a:91_4": "“sāvatthiya”nti na vattabbaṃ.",
  "atk-s0401a:91_5": "Na hi sakkā ubhayattha ekaṃ samayaṃ viharitunti.",
  "atk-s0401a:91_6": "Na kho panetaṃ evaṃ daṭṭhabbaṃ.",
  "atk-s0401a:91_7": "Nanu avocumha “samīpatthe bhummavacana”nti.",
  "atk-s0401a:91_8": "Tasmā yathā gaṅgāyamunādīnaṃ samīpe goyūthāni carantāni “gaṅgāya caranti,",
  "atk-s0401a:91_9": "yamunāya carantī”ti vuccanti,",
  "atk-s0401a:91_10": "evamidhāpi yadidaṃ sāvatthiyā samīpe jetavanaṃ,",
  "atk-s0401a:91_11": "tattha viharanto vuccati “sāvatthiyaṃ viharati jetavane”ti.",
  "atk-s0401a:91_12": "Gocaragāmanidassanatthaṃ hissa sāvatthivacanaṃ,",
  "atk-s0401a:91_13": "pabbajitānurūpanivāsanaṭṭhānanidassanatthaṃ sesavacanaṃ.",
  "atk-s0401a:92_0": "Tattha sāvatthivacanena āyasmā ānando bhagavato gahaṭṭhānuggahakaraṇaṃ dasseti,",
  "atk-s0401a:92_1": "jetavanādikittanena pabbajitānuggahakaraṇaṃ.",
  "atk-s0401a:92_2": "Tathā purimena paccayaggahaṇato attakilamathānuyogavivajjanaṃ,",
  "atk-s0401a:92_3": "pacchimena vatthukāmappahānato kāmasukhallikānuyogavivajjanūpāyadassanaṃ.",
  "atk-s0401a:92_4": "Purimena ca dhammadesanābhiyogaṃ,",
  "atk-s0401a:92_5": "pacchimena vivekādhimuttiṃ.",
  "atk-s0401a:92_6": "Purimena karuṇāya upagamanaṃ,",
  "atk-s0401a:92_7": "pacchimena paññāya apagamanaṃ.",
  "atk-s0401a:92_8": "Purimena sattānaṃ hitasukhanipphādanādhimuttitaṃ,",
  "atk-s0401a:92_9": "pacchimena parahitasukhakaraṇe nirupalepataṃ.",
  "atk-s0401a:92_10": "Purimena dhammikasukhāpariccāganimittaphāsuvihāraṃ,",
  "atk-s0401a:92_11": "pacchimena uttarimanussadhammānuyoganimittaṃ.",
  "atk-s0401a:92_12": "Purimena manussānaṃ upakārabahulataṃ,",
  "atk-s0401a:92_13": "pacchimena devatānaṃ.",
  "atk-s0401a:92_14": "Purimena loke jātassa loke saṃvaḍḍhabhāvaṃ,",
  "atk-s0401a:92_15": "pacchimena lokena anupalittataṃ.",
  "atk-s0401a:92_16": "Purimena “ekapuggalo,",
  "atk-s0401a:92_17": "bhikkhave,",
  "atk-s0401a:92_18": "loke uppajjamāno uppajjati bahujanahitāya bahujanasukhāya lokānukampāya atthāya hitāya sukhāya devamanussānaṃ.",
  "atk-s0401a:92_19": "Katamo ekapuggalo?",
  "atk-s0401a:92_20": "Tathāgato arahaṃ sammāsambuddho”ti vacanato yadatthaṃ bhagavā uppanno,",
  "atk-s0401a:92_21": "tadatthaparinipphādanaṃ,",
  "atk-s0401a:92_22": "pacchimena yattha uppanno,",
  "atk-s0401a:92_23": "tadanurūpavihāraṃ.",
  "atk-s0401a:92_24": "Bhagavā hi paṭhamaṃ lumbinivane,",
  "atk-s0401a:92_25": "dutiyaṃ bodhimaṇḍeti lokiyalokuttarāya uppattiyā vaneyeva uppanno.",
  "atk-s0401a:92_26": "Tenassa vaneyeva vihāraṃ dassetīti evamādinā nayenettha atthayojanā veditabbā.",
  "atk-s0401a:93_0": "Tatrāti desakālaparidīpanaṃ.",
  "atk-s0401a:93_1": "Tañhi yaṃ samayaṃ viharati,",
  "atk-s0401a:93_2": "tatra samaye.",
  "atk-s0401a:93_3": "Yasmiñca ārāme viharati,",
  "atk-s0401a:93_4": "tatra ārāmeti dīpeti.",
  "atk-s0401a:93_5": "Bhāsitabbayutte vā desakāle dīpeti.",
  "atk-s0401a:93_6": "Na hi bhagavā ayutte dese vā kāle vā dhammaṃ bhāsati.",
  "atk-s0401a:93_7": "“Akālo kho tāva,",
  "atk-s0401a:93_8": "bāhiyā”tiādi cettha sādhakaṃ.",
  "atk-s0401a:93_9": "Khoti padapūraṇamatte avadhāraṇe ādikālatthe vā nipāto.",
  "atk-s0401a:93_10": "Bhagavāti lokagarudīpanaṃ.",
  "atk-s0401a:93_11": "Bhikkhūti kathāsavanayuttapuggalavacanaṃ.",
  "atk-s0401a:93_12": "Api cettha “bhikkhakoti bhikkhu,",
  "atk-s0401a:93_13": "bhikkhācariyaṃ ajjhupagatoti bhikkhū”tiādinā nayena vacanattho veditabbo.",
  "atk-s0401a:93_14": "Āmantesīti ālapi abhāsi sambodhesīti ayamettha attho.",
  "atk-s0401a:93_15": "Aññatra pana ñāpanepi hoti. Yathāha –",
  "atk-s0401a:93_16": "“āmantayāmi vo,",
  "atk-s0401a:93_17": "bhikkhave,",
  "atk-s0401a:93_18": "paṭivedayāmi vo,",
  "atk-s0401a:93_19": "bhikkhave”ti.",
  "atk-s0401a:93_20": "Pakkosanepi. Yathāha –",
  "atk-s0401a:93_21": "“ehi tvaṃ, bhikkhu,",
  "atk-s0401a:93_22": "mama vacanena sāriputtaṃ āmantehī”ti.",
  "atk-s0401a:94_0": "Bhikkhavoti āmantanākāraparidīpanaṃ.",
  "atk-s0401a:94_1": "Tañca bhikkhanasīlatādiguṇayogasiddhattā vuttaṃ.",
  "atk-s0401a:94_2": "Bhikkhanasīlatāguṇayuttopi hi bhikkhu,",
  "atk-s0401a:94_3": "bhikkhanadhammatāguṇayuttopi bhikkhu,",
  "atk-s0401a:94_4": "bhikkhane sādhukāritāguṇayuttopīti saddavidū maññanti.",
  "atk-s0401a:94_5": "Tena ca nesaṃ bhikkhanasīlatādiguṇayogasiddhena vacanena hīnādhikajanasevitaṃ vuttiṃ pakāsento uddhatadīnabhāvaniggahaṃ karoti.",
  "atk-s0401a:94_6": "Bhikkhavoti iminā karuṇāvipphārasommahadayanayananipātapubbaṅgamena vacanena te attano mukhābhimukhe karoti.",
  "atk-s0401a:94_7": "Teneva ca kathetukamyatādīpakena vacanena tesaṃ sotukamyataṃ janeti.",
  "atk-s0401a:94_8": "Teneva ca sambodhanatthena sādhukaṃ savanamanasikārepi te niyojeti.",
  "atk-s0401a:94_9": "Sādhukaṃ savanamanasikārāyattā hi sāsanasampatti.",
  "atk-s0401a:95_0": "Aparesupi devamanussesu vijjamānesu kasmā bhikkhūyeva āmantesīti ce?",
  "atk-s0401a:95_1": "Jeṭṭhaseṭṭhāsannasadāsannihitabhāvato.",
  "atk-s0401a:95_2": "Sabbaparisasādhāraṇā hi bhagavato dhammadesanā.",
  "atk-s0401a:95_3": "Parisāya ca jeṭṭhā bhikkhū paṭhamuppannattā,",
  "atk-s0401a:95_4": "seṭṭhā anagāriyabhāvaṃ ādiṃ katvā satthucariyānuvidhāyakattā sakalasāsanapaṭiggāhakattā ca.",
  "atk-s0401a:95_5": "Āsannā te tattha nisinnesu satthusantikattā.",
  "atk-s0401a:95_6": "Sadāsannihitā satthusantikāvacarattāti.",
  "atk-s0401a:95_7": "Apica te dhammadesanāya bhājanaṃ yathānusiṭṭhaṃ paṭipattisabbhāvatotipi te eva āmantesi.",
  "atk-s0401a:96_0": "Kimatthaṃ pana bhagavā dhammaṃ desento paṭhamaṃ bhikkhū āmantesi,",
  "atk-s0401a:96_1": "na dhammameva desesīti?",
  "atk-s0401a:96_2": "Satijananatthaṃ.",
  "atk-s0401a:96_3": "Bhikkhū hi aññaṃ cintentāpi vikkhittacittāpi dhammaṃ paccavekkhantāpi kammaṭṭhānaṃ manasikarontāpi nisinnā honti,",
  "atk-s0401a:96_4": "te anāmantetvā dhamme desiyamāne “ayaṃ desanā kiṃnidānā kiṃpaccayā katamāya aṭṭhuppattiyā desitā”ti sallakkhetuṃ asakkontā duggahitaṃ vā gaṇheyyuṃ,",
  "atk-s0401a:96_5": "na vā gaṇheyyuṃ.",
  "atk-s0401a:96_6": "Tena nesaṃ satijananatthaṃ bhagavā paṭhamaṃ āmantetvā pacchā dhammaṃ deseti.",
  "atk-s0401a:97_0": "Bhadanteti gāravavacanametaṃ,",
  "atk-s0401a:97_1": "satthu paṭivacanadānaṃ vā.",
  "atk-s0401a:97_2": "Api cettha “bhikkhavo”ti vadamāno bhagavā te bhikkhū ālapati.",
  "atk-s0401a:97_3": "“Bhadante”ti vadamānā te bhagavantaṃ paccālapanti.",
  "atk-s0401a:97_4": "Tathā “bhikkhavo”ti bhagavā ādimhi bhāsati,",
  "atk-s0401a:97_5": "“bhadante”ti te paccābhāsanti.",
  "atk-s0401a:97_6": "“Bhikkhavo”ti paṭivacanaṃ dāpeti,",
  "atk-s0401a:97_7": "“bhadante”ti paṭivacanaṃ denti.",
  "atk-s0401a:97_8": "Te bhikkhūti ye bhagavā āmantesi, te.",
  "atk-s0401a:97_9": "Bhagavato paccassosunti bhagavato āmantanaṃ paṭiassosuṃ,",
  "atk-s0401a:97_10": "abhimukhā hutvā suṇiṃsu sampaṭicchiṃsu paṭiggahesunti attho.",
  "atk-s0401a:97_11": "Bhagavā etadavocāti bhagavā etaṃ idāni vattabbaṃ sakalaṃ suttaṃ avoca.",
  "atk-s0401a:97_12": "Ettāvatā ca yaṃ āyasmatā ānandena imassa suttassa sukhāvagāhaṇatthaṃ kāladesadesakaparisāpadesapaṭimaṇḍitaṃ nidānaṃ bhāsitaṃ,",
  "atk-s0401a:97_13": "tassa atthavaṇṇanā samattāti.",
  "atk-s0401a:98_0": "Rūpādivaṇṇanā",
  "atk-s0401a:99_0": "Idāni nāhaṃ,",
  "atk-s0401a:99_1": "bhikkhave,",
  "atk-s0401a:99_2": "aññaṃ ekarūpampi samanupassāmītiādinā nayena bhagavatā nikkhittassa suttassa vaṇṇanāya okāso anuppatto,",
  "atk-s0401a:99_3": "sā panesā suttavaṇṇanā yasmā suttanikkhepaṃ vicāretvāva vuccamānā pākaṭā hoti,",
  "atk-s0401a:99_4": "tasmā suttanikkhepavicāraṇā tāva veditabbā.",
  "atk-s0401a:99_5": "Cattāro hi suttanikkhepā attajjhāsayo parajjhāsayo pucchāvasiko aṭṭhuppattikoti.",
  "atk-s0401a:99_6": "Tattha yāni suttāni bhagavā parehi anajjhiṭṭho kevalaṃ attano ajjhāsayeneva kathesi,",
  "atk-s0401a:99_7": "seyyathidaṃ –",
  "atk-s0401a:99_8": "ākaṅkheyyasuttaṃ vatthasuttanti evamādīni,",
  "atk-s0401a:99_9": "tesaṃ attajjhāsayo nikkhepo.",
  "atk-s0401a:99_10": "Yāni pana “paripakkā kho rāhulassa vimuttiparipācanīyā dhammā,",
  "atk-s0401a:99_11": "yaṃnūnāhaṃ rāhulaṃ uttari āsavānaṃ khaye vineyya”nti evaṃ paresaṃ ajjhāsayaṃ khantiṃ manaṃ abhinīhāraṃ",
  "atk-s0401a:99_12": "bujjhanabhāvañca oloketvā parajjhāsayavasena kathitāni,",
  "atk-s0401a:99_13": "seyyathidaṃ –",
  "atk-s0401a:99_14": "rāhulovādasuttaṃ dhammacakkappavattananti evamādīni,",
  "atk-s0401a:99_15": "tesaṃ parajjhāsayo nikkhepo.",
  "atk-s0401a:99_16": "Bhagavantaṃ pana upasaṅkamitvā te te devamanussā tathā tathā pañhaṃ pucchanti.",
  "atk-s0401a:99_17": "Evaṃ puṭṭhena bhagavatā yāni kathitāni devatāsaṃyuttabojjhaṅgasaṃyuttādīni,",
  "atk-s0401a:99_18": "tesaṃ pucchāvasiko nikkhepo.",
  "atk-s0401a:99_19": "Yāni pana uppannaṃ kāraṇaṃ paṭicca kathitāni dhammadāyādasuttaputtamaṃsūpamādīni,",
  "atk-s0401a:99_20": "tesaṃ aṭṭhuppattiko nikkhepo.",
  "atk-s0401a:99_21": "Evamimesu catūsu nikkhepesu imassa suttassa parajjhāsayo nikkhepo.",
  "atk-s0401a:99_22": "Parajjhāsayavasena hetaṃ nikkhittaṃ.",
  "atk-s0401a:99_23": "Kesaṃ ajjhāsayenāti?",
  "atk-s0401a:99_24": "Rūpagarukānaṃ purisānaṃ.",
  "atk-s0401a:100_0": "Tattha nāhaṃ,",
  "atk-s0401a:100_1": "bhikkhavetiādīsu nakāro paṭisedhattho.",
  "atk-s0401a:100_2": "Ahanti attānaṃ niddisati.",
  "atk-s0401a:100_3": "Bhikkhaveti bhikkhū ālapati.",
  "atk-s0401a:100_4": "Aññanti idāni vattabbā itthirūpato aññaṃ.",
  "atk-s0401a:100_5": "Ekarūpampīti ekampi rūpaṃ.",
  "atk-s0401a:100_6": "Samanupassāmīti dve samanupassanā ñāṇasamanupassanā ca diṭṭhisamanupassanā ca.",
  "atk-s0401a:100_7": "Tattha “aniccato samanupassati,",
  "atk-s0401a:100_8": "no niccato”ti ayaṃ ñāṇasamanupassanā nāma.",
  "atk-s0401a:100_9": "“Rūpaṃ attato samanupassatī”tiādikā pana diṭṭhisamanupassanā nāma.",
  "atk-s0401a:100_10": "Tāsu idha ñāṇasamanupassanā adhippetā.",
  "atk-s0401a:100_11": "Imassa pana padassa nakārena sambandho veditabbo.",
  "atk-s0401a:100_12": "Idaṃ hi vuttaṃ hoti – ahaṃ,",
  "atk-s0401a:100_13": "bhikkhave,",
  "atk-s0401a:100_14": "sabbaññutaññāṇena olokentopi aññaṃ ekarūpampi na samanupassāmīti.",
  "atk-s0401a:100_15": "Yaṃ evaṃ purisassa cittaṃ pariyādāya tiṭṭhatīti yaṃ rūpaṃ rūpagarukassa purisassa catubhūmakakusalacittaṃ pariyādiyitvā gaṇhitvā khepetvā tiṭṭhati.",
  "atk-s0401a:100_16": "“Sabbaṃ hatthikāyaṃ pariyādiyitvā”tiādīsu hi gahaṇaṃ pariyādānaṃ nāma.",
  "atk-s0401a:100_17": "“Aniccasaññā,",
  "atk-s0401a:100_18": "bhikkhave,",
  "atk-s0401a:100_19": "bhāvitā bahulīkatā sabbaṃ kāmarāgaṃ pariyādiyatī”tiādīsu khepanaṃ.",
  "atk-s0401a:100_20": "Idha ubhayampi vaṭṭati.",
  "atk-s0401a:100_21": "Tattha idaṃ rūpaṃ catubhūmakakusalacittaṃ gaṇhantaṃ na nīluppalakalāpaṃ puriso viya hatthena gaṇhāti,",
  "atk-s0401a:100_22": "nāpi khepayamānaṃ aggi viya uddhane udakaṃ santāpetvā khepeti.",
  "atk-s0401a:100_23": "Uppattiñcassa nivārayamānameva catubhūmakampi kusalacittaṃ gaṇhāti ceva khepeti cāti veditabbaṃ.",
  "atk-s0401a:100_24": "Tena vuttaṃ –",
  "atk-s0401a:100_25": "“purisassa cittaṃ pariyādāya tiṭṭhatī”ti.",
  "atk-s0401a:101_0": "Yathayidanti yathā idaṃ.",
  "atk-s0401a:101_1": "Itthirūpanti itthiyā rūpaṃ.",
  "atk-s0401a:101_2": "Tattha “kiñca,",
  "atk-s0401a:101_3": "bhikkhave,",
  "atk-s0401a:101_4": "rūpaṃ vadetha?",
  "atk-s0401a:101_5": "Ruppatīti kho,",
  "atk-s0401a:101_6": "bhikkhave,",
  "atk-s0401a:101_7": "tasmā rūpanti vuccati.",
  "atk-s0401a:101_8": "Kena ruppati?",
  "atk-s0401a:101_9": "Sītenapi ruppati uṇhenapi ruppatī”ti suttānusārena rūpassa vacanattho ceva sāmaññalakkhaṇañca veditabbaṃ.",
  "atk-s0401a:101_10": "Ayaṃ pana rūpasaddo khandhabhavanimittapaccayasarīravaṇṇasaṇṭhānādīsu anekesu atthesu vattati.",
  "atk-s0401a:101_11": "Ayañhi “yaṃ kiñci rūpaṃ atītānāgatapaccuppanna”nti ettha rūpakkhandhe vattati.",
  "atk-s0401a:101_12": "“Rūpūpapattiyā maggaṃ bhāvetī”ti ettha rūpabhave.",
  "atk-s0401a:101_13": "“Ajjhattaṃ arūpasaññī bahiddhā rūpāni passatī”ti ettha kasiṇanimitte. “Sarūpā,",
  "atk-s0401a:101_14": "bhikkhave,",
  "atk-s0401a:101_15": "uppajjanti pāpakā akusalā dhammā no arūpā”ti ettha paccaye.",
  "atk-s0401a:101_16": "“Ākāso parivārito rūpanteva saṅkhaṃ gacchatī”ti ettha sarīre.",
  "atk-s0401a:101_17": "“Cakkhuñca paṭicca rūpe ca uppajjati cakkhuviññāṇa”nti ettha vaṇṇe.",
  "atk-s0401a:101_18": "“Rūpappamāṇo rūpappasanno”ti ettha saṇṭhāne.",
  "atk-s0401a:101_19": "Ādisaddena “piyarūpaṃ sātarūpaṃ,",
  "atk-s0401a:101_20": "arasarūpo”tiādīnipi saṅgaṇhitabbāni.",
  "atk-s0401a:101_21": "Idha panesa itthiyā catusamuṭṭhāne rūpāyatanasaṅkhāte vaṇṇe vattati.",
  "atk-s0401a:101_22": "Apica yo koci itthiyā nivatthanivāsanassa vā alaṅkārassa vā gandhavaṇṇakādīnaṃ vā piḷandhanamālādīnaṃ",
  "atk-s0401a:101_23": "vāti kāyappaṭibaddho ca vaṇṇo purisassa cakkhuviññāṇassa ārammaṇaṃ hutvā upakappati,",
  "atk-s0401a:101_24": "sabbametaṃ itthirūpanteva veditabbaṃ.",
  "atk-s0401a:101_25": "Itthirūpaṃ,",
  "atk-s0401a:101_26": "bhikkhave,",
  "atk-s0401a:101_27": "purisassa cittaṃ pariyādāya tiṭṭhatīti idaṃ purimasseva daḷhīkaraṇatthaṃ vuttaṃ.",
  "atk-s0401a:101_28": "Purimaṃ vā “yathayidaṃ,",
  "atk-s0401a:101_29": "bhikkhave,",
  "atk-s0401a:101_30": "itthirūpa”nti evaṃ opammavasena vuttaṃ,",
  "atk-s0401a:101_31": "idaṃ pariyādānānubhāvadassanavasena.",
  "atk-s0401a:102_0": "Tatridaṃ itthirūpassa pariyādānānubhāve vatthu –",
  "atk-s0401a:102_1": "mahādāṭhikanāgarājā kira cetiyagirimhi ambatthale mahāthūpaṃ kārāpetvā giribhaṇḍapūjaṃ nāma katvā kālena",
  "atk-s0401a:102_2": "kālaṃ orodhagaṇaparivuto cetiyagiriṃ gantvā bhikkhusaṅghassa mahādānaṃ deti.",
  "atk-s0401a:102_3": "Bahūnaṃ sannipātaṭṭhāne nāma na sabbesaṃ sati sūpaṭṭhitā hoti,",
  "atk-s0401a:102_4": "rañño ca damiḷadevī nāma mahesī paṭhamavaye ṭhitā dassanīyā pāsādikā.",
  "atk-s0401a:102_5": "Atheko cittatthero nāma vuḍḍhapabbajito asaṃvaraniyāmena olokento tassā rūpārammaṇe nimittaṃ gahetvā",
  "atk-s0401a:102_6": "ummādappatto viya ṭhitanisinnaṭṭhānesu “handa damiḷadevī,",
  "atk-s0401a:102_7": "handa damiḷadevī”ti vadanto vicarati.",
  "atk-s0401a:102_8": "Tato paṭṭhāya cassa daharasāmaṇerā ummattakacittattherotveva nāmaṃ katvā vohariṃsu.",
  "atk-s0401a:102_9": "Atha sā devī nacirasseva kālamakāsi.",
  "atk-s0401a:102_10": "Bhikkhusaṅghe sivathikadassanaṃ gantvā āgate daharasāmaṇerā tassa santikaṃ gantvā evamāhaṃsu –",
  "atk-s0401a:102_11": "“bhante cittatthera,",
  "atk-s0401a:102_12": "yassatthāya tvaṃ vilapasi,",
  "atk-s0401a:102_13": "mayaṃ tassā deviyā sivathikadassanaṃ gantvā āgatā”ti.",
  "atk-s0401a:102_14": "Evaṃ vuttepi assaddahanto “yassā vā tassā vā tumhe sivathikadassanatthāya gatā,",
  "atk-s0401a:102_15": "mukhaṃ tumhākaṃ dhūmaṇṇa”nti.",
  "atk-s0401a:102_16": "Ummattakavacanameva avoca.",
  "atk-s0401a:102_17": "Evaṃ ummattakacittattherassa cittaṃ pariyādāya aṭṭhāsi idaṃ itthirūpaṃ.",
  "atk-s0401a:103_0": "Aparampi vatthu –",
  "atk-s0401a:103_1": "saddhātissamahārājā kira ekadivasaṃ orodhagaṇaparivuto vihāraṃ āgato.",
  "atk-s0401a:103_2": "Eko daharo lohapāsādadvārakoṭṭhake ṭhatvā asaṃvare ṭhito ekaṃ itthiṃ olokesi.",
  "atk-s0401a:103_3": "Sāpi gamanaṃ pacchinditvā taṃ olokesi.",
  "atk-s0401a:103_4": "Ubhopi abbhantare uṭṭhitena rāgagginā ḍayhitvā kālamakaṃsu.",
  "atk-s0401a:103_5": "Evaṃ itthirūpaṃ daharassa cittaṃ pariyādāya tiṭṭhati.",
  "atk-s0401a:104_0": "Aparampi vatthu –",
  "atk-s0401a:104_1": "kalyāṇiyamahāvihārato kireko daharo uddesatthāya kāḷadīghavāpigāmadvāravihāraṃ gantvā niṭṭhituddesakicco",
  "atk-s0401a:104_2": "atthakāmānaṃ vacanaṃ aggahetvā “gataṭṭhāne daharasāmaṇerehi puṭṭhena gāmassa niviṭṭhākāro kathetabbo",
  "atk-s0401a:104_3": "bhavissatī”ti gāme piṇḍāya caranto visabhāgārammaṇe nimittaṃ gahetvā attano vasanaṭṭhānaṃ gato tāya nivatthavatthaṃ",
  "atk-s0401a:104_4": "sañjānitvā “kahaṃ, bhante,",
  "atk-s0401a:104_5": "idaṃ laddha”nti pucchanto tassā matabhāvaṃ ñatvā “evarūpā nāma itthī maṃ nissāya matā”ti cintento antouṭṭhitena",
  "atk-s0401a:104_6": "rāgagginā ḍayhitvā jīvitakkhayaṃ pāpuṇi.",
  "atk-s0401a:104_7": "Evampi idaṃ itthirūpaṃ purisassa cittaṃ pariyādāya tiṭṭhatīti veditabbaṃ.",
  "atk-s0401a:105_0": "2.",
  "atk-s0401a:105_1": "Dutiyādīni saddagarukādīnaṃ āsayavasena vuttāni.",
  "atk-s0401a:105_2": "Tesu itthisaddoti itthiyā cittasamuṭṭhāno kathitagītavāditasaddo.",
  "atk-s0401a:105_3": "Apica itthiyā nivatthanivāsanassāpi alaṅkatālaṅkārassāpi itthipayoganipphādito vīṇāsaṅkhapaṇavādisaddopi itthisaddotveva veditabbo.",
  "atk-s0401a:105_4": "Sabbopi heso purisassa cittaṃ pariyādāya tiṭṭhati.",
  "atk-s0401a:106_0": "Tattha suvaṇṇakakkaṭakasuvaṇṇamoradaharabhikkhuādīnaṃ vatthūni veditabbāni.",
  "atk-s0401a:106_1": "Pabbatantaraṃ kira nissāya mahantaṃ hatthināgakulaṃ vasati.",
  "atk-s0401a:106_2": "Avidūraṭṭhāne cassa mahāparibhogasaro atthi,",
  "atk-s0401a:106_3": "tasmiṃ kāyūpapanno suvaṇṇakakkaṭako atthi.",
  "atk-s0401a:106_4": "So taṃ saraṃ otiṇṇotiṇṇe saṇḍāsena viya aḷehi pāde gahetvā attano vasaṃ netvā māreti.",
  "atk-s0401a:106_5": "Tassa otārāpekkhā hatthināgā ekaṃ mahāhatthiṃ jeṭṭhakaṃ katvā vicaranti.",
  "atk-s0401a:106_6": "So ekadivasaṃ taṃ hatthināgaṃ gaṇhi.",
  "atk-s0401a:106_7": "Thāmasatisampanno hatthināgo cintesi –",
  "atk-s0401a:106_8": "“sacāhaṃ bhītaravaṃ ravissāmi,",
  "atk-s0401a:106_9": "sabbe yathāruciyā akīḷitvā palāyissantī”ti niccalova aṭṭhāsi.",
  "atk-s0401a:106_10": "Atha sabbesaṃ uttiṇṇabhāvaṃ ñatvā tena gahitabhāvaṃ attano bhariyaṃ jānāpetuṃ viravitvā evamāha –",
  "atk-s0401a:107_0": "“Siṅgīmigo āyatacakkhunetto,",
  "atk-s0401a:108_0": "Aṭṭhittaco vārisayo alomo;",
  "atk-s0401a:109_0": "Tenābhibhūto kapaṇaṃ rudāmi,",
  "atk-s0401a:110_0": "Mā heva maṃ pāṇasamaṃ jaheyyā”ti. ;",
  "atk-s0401a:111_0": "Sā taṃ sutvā sāmikassa gahitabhāvaṃ ñatvā taṃ tamhā bhayā mocetuṃ hatthinā ca kuḷīrena ca saddhiṃ sallapantī evamāha –",
  "atk-s0401a:112_0": "“Ayya na taṃ jahissāmi, kuñjaraṃ saṭṭhihāyanaṃ;",
  "atk-s0401a:113_0": "Pathabyā cāturantāya, suppiyo hosi me tuvaṃ.",
  "atk-s0401a:114_0": "“Ye kuḷīrā samuddasmiṃ, gaṅgāya yamunāya ca;",
  "atk-s0401a:115_0": "Tesaṃ tvaṃ vārijo seṭṭho, muñca rodantiyā pati”nti. ;",
  "atk-s0401a:116_0": "Kuḷīro saha itthisaddassavanena gahaṇaṃ sithilamakāsi.",
  "atk-s0401a:116_1": "Atha hatthināgo “ayamevetassa okāso”ti ekaṃ pādaṃ gahitākāreneva ṭhapetvā dutiyaṃ ukkhipitvā taṃ piṭṭhikapāle",
  "atk-s0401a:116_2": "akkamitvā vicuṇṇikaṃ katvā thokaṃ ākaḍḍhitvā tīre khipi.",
  "atk-s0401a:116_3": "Atha naṃ sabbahatthino sannipatitvā “amhākaṃ verī”ti vicuṇṇayiṃsu.",
  "atk-s0401a:116_4": "Evaṃ tāva itthisaddo suvaṇṇakakkaṭakassa cittaṃ pariyādiyitvā tiṭṭhati.",
  "atk-s0401a:117_0": "Suvaṇṇamoropi himavantaṃ anupavisitvā mahantaṃ pabbatagahanaṃ nissāya vasanto niccakālaṃ sūriyassa udayakāle",
  "atk-s0401a:117_1": "sūriyamaṇḍalaṃ ulloketvā attano rakkhaṃ karonto evaṃ vadati –",
  "atk-s0401a:118_0": "“Udetayaṃ cakkhumā ekarājā,",
  "atk-s0401a:119_0": "Harissavaṇṇo pathavippabhāso;",
  "atk-s0401a:120_0": "Taṃ taṃ namassāmi harissavaṇṇaṃ pathavippabhāsaṃ,",
  "atk-s0401a:121_0": "Tayājja guttā viharemu divasaṃ.",
  "atk-s0401a:122_0": "“Ye brāhmaṇā vedagū sabbadhamme,",
  "atk-s0401a:123_0": "Te me namo te ca maṃ pālayantu;",
  "atk-s0401a:124_0": "Namatthu buddhānaṃ namatthu bodhiyā,",
  "atk-s0401a:125_0": "Namo vimuttānaṃ namo vimuttiyā;",
  "atk-s0401a:126_0": "Imaṃ so parittaṃ katvā,",
  "atk-s0401a:127_0": "Moro carati esanā”ti. ;",
  "atk-s0401a:128_0": "So divasaṃ gocaraṃ gahetvā sāyanhasamaye vasanaṭṭhānaṃ pavisanto atthaṅgataṃ sūriyamaṇḍalaṃ oloketvāpi imaṃ gāthaṃ vadati –",
  "atk-s0401a:129_0": "“Apetayaṃ cakkhumā ekarājā,",
  "atk-s0401a:130_0": "Harissavaṇṇo pathavippabhāso;",
  "atk-s0401a:131_0": "Taṃ taṃ namassāmi harissavaṇṇaṃ pathavippabhāsaṃ,",
  "atk-s0401a:132_0": "Tayājja guttā viharemu rattiṃ.",
  "atk-s0401a:133_0": "“Ye brāhmaṇā vedagū sabbadhamme,",
  "atk-s0401a:134_0": "Te me namo te ca maṃ pālayantu;",
  "atk-s0401a:135_0": "Namatthu buddhānaṃ namatthu bodhiyā,",
  "atk-s0401a:136_0": "Namo vimuttānaṃ namo vimuttiyā;",
  "atk-s0401a:137_0": "Imaṃ so parittaṃ katvā,",
  "atk-s0401a:138_0": "Moro vāsamakappayī”ti. ;",
  "atk-s0401a:139_0": "Iminā niyāmena satta vassasatāni vītināmetvā ekadivasaṃ parittakammato puretarameva morakukkuṭikāya saddaṃ",
  "atk-s0401a:139_1": "sutvā parittakammaṃ asaritvā raññā pesitassa luddakassa vasaṃ upagato.",
  "atk-s0401a:139_2": "Evaṃ itthisaddo suvaṇṇamorassa cittaṃ pariyādiyitvā tiṭṭhatīti.",
  "atk-s0401a:139_3": "Chātapabbatavāsī daharo pana sudhāmuṇḍakavāsī daharo ca itthisaddaṃ sutvā anayabyasanaṃ pattāti.",
  "atk-s0401a:140_0": "3.",
  "atk-s0401a:140_1": "Tatiye itthigandhoti itthiyā catusamuṭṭhānikaṃ gandhāyatanaṃ.",
  "atk-s0401a:140_2": "Svāyaṃ itthiyā sarīragandho duggandho hoti,",
  "atk-s0401a:140_3": "kāyāruḷho pana āgantukaanulepanādigandho idha adhippeto.",
  "atk-s0401a:140_4": "Ekaccā hi itthī assagandhinī hoti,",
  "atk-s0401a:140_5": "ekaccā meṇḍakagandhinī,",
  "atk-s0401a:140_6": "ekaccā sedagandhinī,",
  "atk-s0401a:140_7": "ekaccā soṇitagandhinī.",
  "atk-s0401a:140_8": "Ekacco andhabālo evarūpāyapi itthiyā rajjateva.",
  "atk-s0401a:140_9": "Cakkavattino pana itthiratanassa kāyato candanagandho vāyati,",
  "atk-s0401a:140_10": "mukhato ca uppalagandho.",
  "atk-s0401a:140_11": "Ayaṃ na sabbāsaṃ hoti,",
  "atk-s0401a:140_12": "āgantukaanulepanādigandhova idha adhippeto.",
  "atk-s0401a:140_13": "Tiracchānagatā pana hatthiassagoṇādayo tiracchānagatānaṃ sajātiitthīnaṃ utugandhena yojanadviyojanatiyojanacatuyojanampi gacchanti.",
  "atk-s0401a:140_14": "Itthikāye gandho vā hotu itthiyā nivatthanivāsanaanulittālepanapiḷandhamālādigandho vā,",
  "atk-s0401a:140_15": "sabbopi itthigandhotveva veditabbo.",
  "atk-s0401a:141_0": "4.",
  "atk-s0401a:141_1": "Catutthe itthirasoti itthiyā catusamuṭṭhānikaṃ rasāyatanaṃ.",
  "atk-s0401a:141_2": "Tipiṭakacūḷanāgacūḷābhayattherā pana “svāyaṃ itthiyā kiṃkārapaṭissāvitādivasena savanaraso ceva paribhogaraso ca,",
  "atk-s0401a:141_3": "ayaṃ itthiraso”ti vadanti. Kiṃ tena?",
  "atk-s0401a:141_4": "Yo panāyaṃ itthiyā oṭṭhamaṃsasammakkhanakheḷādirasopi,",
  "atk-s0401a:141_5": "sāmikassa dinnayāgubhattādīnaṃ rasopi,",
  "atk-s0401a:141_6": "sabbo so itthirasotveva veditabbo.",
  "atk-s0401a:141_7": "Aneke hi sattā attano mātugāmena yaṃkiñci sahatthā dinnameva madhuranti gahetvā anayabyasanaṃ pattāti.",
  "atk-s0401a:142_0": "5.",
  "atk-s0401a:142_1": "Pañcame itthiphoṭṭhabboti itthiyā kāyasamphasso,",
  "atk-s0401a:142_2": "itthisarīrāruḷhānaṃ vatthālaṅkāramālādīnampi phasso itthiphoṭṭhabbotveva veditabbo.",
  "atk-s0401a:142_3": "Sabbopesa purisassa cittaṃ pariyādiyati mahācetiyaṅgaṇe gaṇasajjhāyaṃ gaṇhantassa daharabhikkhuno visabhāgārammaṇaphasso viyāti.",
  "atk-s0401a:143_0": "Iti satthā sattānaṃ āsayānusayavasena rūpādīsu ekekaṃ gahetvā aññaṃ īdisaṃ na passāmīti āha.",
  "atk-s0401a:143_1": "Yathā hi rūpagarukassa purisassa itthirūpaṃ cittuppādaṃ gameti palibundhati bajjhāpeti baddhāpeti moheti saṃmoheti,",
  "atk-s0401a:143_2": "na tathā sesā saddādayo.",
  "atk-s0401a:143_3": "Yathā ca saddādigarukānaṃ saddādayo,",
  "atk-s0401a:143_4": "na tathā rūpādīni ārammaṇāni.",
  "atk-s0401a:143_5": "Ekaccassa ca rūpādīsu ekamevārammaṇaṃ cittaṃ pariyādiyati,",
  "atk-s0401a:143_6": "ekaccassa dvepi tīṇipi cattāripi pañcapi.",
  "atk-s0401a:143_7": "Iti ime pañca suttantā pañcagarukavasena kathitā,",
  "atk-s0401a:143_8": "na pañcagarukajātakavasena.",
  "atk-s0401a:143_9": "Pañcagarukajātakaṃ pana sakkhibhāvatthāya āharitvā kathetabbaṃ.",
  "atk-s0401a:143_10": "Tatra hi amanussehi kantāramajjhe katāya āpaṇādivicāraṇāya mahāpurisassa pañcasu sahāyesu rūpagaruko rūpārammaṇe bajjhitvā anayabyasanaṃ patto,",
  "atk-s0401a:143_11": "saddādigarukā saddārammaṇādīsu.",
  "atk-s0401a:143_12": "Iti taṃ sakkhibhāvatthāya āharitvā kathetabbaṃ.",
  "atk-s0401a:143_13": "Ime pana pañca suttantā pañcagarukavaseneva kathitā.",
  "atk-s0401a:144_0": "6.",
  "atk-s0401a:144_1": "Yasmā ca na kevalaṃ purisāyeva pañcagarukā honti,",
  "atk-s0401a:144_2": "itthiyopi hontiyeva,",
  "atk-s0401a:144_3": "tasmā tāsampi vasena puna pañca suttante kathesi.",
  "atk-s0401a:144_4": "Tesampi attho vuttanayeneva veditabbo.",
  "atk-s0401a:144_5": "Vatthūsupi paṭhamasutte lohapāsādadvāre ṭhitaṃ daharaṃ oloketvā matāya rājorodhāya vatthu veditabbaṃ.",
  "atk-s0401a:144_6": "Taṃ heṭṭhā vitthāritameva.",
  "atk-s0401a:145_0": "7.",
  "atk-s0401a:145_1": "Dutiyasutte bārāṇasiyaṃ rūpūpajīvino mātugāmassa vatthu veditabbaṃ.",
  "atk-s0401a:145_2": "Guttilavīṇāvādako kirekissā itthiyā sahassaṃ pahiṇi,",
  "atk-s0401a:145_3": "sā taṃ uppaṇḍetvā gaṇhituṃ na icchi.",
  "atk-s0401a:145_4": "So “karissāmettha kattabba”nti sāyanhakālasamanantare alaṅkatapaṭiyatto tassā gehassa abhimukhaṭṭhāne",
  "atk-s0401a:145_5": "aññasmiṃ gehadvāre nisinno vīṇāya tantiyo same guṇe patiṭṭhāpetvā tantissarena gītassaraṃ anatikkamanto gāyi.",
  "atk-s0401a:145_6": "Sā itthī tassa gītasaddaṃ sutvā dvāranti saññāya “vivaṭavātapānena tassa santikaṃ gamissāmī”ti ākāseyeva jīvitakkhayaṃ pattā.",
  "atk-s0401a:146_0": "8.",
  "atk-s0401a:146_1": "Tatiyasutte cakkavattirañño kāyato candanagandho vāyati,",
  "atk-s0401a:146_2": "mukhato ca uppalagandhoti idaṃ āharitabbaṃ.",
  "atk-s0401a:146_3": "Idaṃ cettha vatthu veditabbaṃ.",
  "atk-s0401a:146_4": "Sāvatthiyaṃ kirekissā kuṭumbikadhītāya sāmiko satthu dhammadesanaṃ sutvā,",
  "atk-s0401a:146_5": "“na sakkā mayā ayaṃ dhammo gihibhūtena pūretu”nti aññatarassa piṇḍapātikattherassa santike pabbaji.",
  "atk-s0401a:146_6": "Athassa bhariyaṃ “assāmikā aya”nti ñatvā rājā pasenadikosalo antepuraṃ āharāpetvā ekadivasaṃ ekaṃ nīluppalakalāpaṃ",
  "atk-s0401a:146_7": "ādāya antepuraṃ paviṭṭho ekekissā ekekaṃ nīluppalaṃ dāpesi.",
  "atk-s0401a:146_8": "Pupphesu bhājiyamānesu tassā itthiyā dve hatthaṃ pattāni.",
  "atk-s0401a:146_9": "Sā pahaṭṭhākāraṃ dassetvā upasiṅghitvā parodi.",
  "atk-s0401a:146_10": "Rājā tassā ubhayākāraṃ disvā taṃ pakkosāpetvā pucchi.",
  "atk-s0401a:146_11": "Sā attano pahaṭṭhakāraṇañca rodanakāraṇañca kathesi.",
  "atk-s0401a:146_12": "Yāvatatiyaṃ kathitepi rājā assaddahanto punadivase sakalarājanivesane sabbamālāvilepanādisugandhagandhaṃ",
  "atk-s0401a:146_13": "harāpetvā buddhappamukhassa bhikkhusaṅghassa āsanāni paññāpetvā buddhappamukhassa bhikkhusaṅghassa mahādānaṃ",
  "atk-s0401a:146_14": "datvā bhattakiccapariyosāne taṃ itthiṃ “kataro te thero”ti pucchitvā,",
  "atk-s0401a:146_15": "“aya”nti vutte ñatvā satthāraṃ vanditvā, “bhante,",
  "atk-s0401a:146_16": "tumhehi saddhiṃ bhikkhusaṅgho gacchatu,",
  "atk-s0401a:146_17": "amhākaṃ asukatthero anumodanaṃ karissatī”ti āha.",
  "atk-s0401a:146_18": "Satthā taṃ bhikkhuṃ ṭhapetvā vihāraṃ gato.",
  "atk-s0401a:146_19": "There anumodanaṃ vattuṃ āraddhamatte sakalaṃ rājanivesanaṃ gandhapūraṃ viya jātaṃ.",
  "atk-s0401a:146_20": "Rājā “saccamevesā āhā”ti pasīditvā punadivase satthāraṃ taṃ kāraṇaṃ pucchi.",
  "atk-s0401a:146_21": "Satthā “ayaṃ atīte dhammakathaṃ suṇanto ‘sādhu sādhū’ti sādhukāraṃ pavattento sakkaccaṃ assosi,",
  "atk-s0401a:146_22": "tammūlako tena mahārāja ayamānisaṃso laddho”ti ācikkhi.",
  "atk-s0401a:147_0": "“Saddhammadesanākāle, sādhu sādhūti bhāsato;",
  "atk-s0401a:148_0": "Mukhato jāyate gandho, uppalaṃva yathodake”ti.",
  "atk-s0401a:149_0": "Sesaṃ sabbattha uttānamevāti. Imasmiṃ vagge vaṭṭameva kathitaṃ.",
  "atk-s0401a:150_0": "11.",
  "atk-s0401a:150_1": "Dutiyassa paṭhame ekadhammampīti ettha “tasmiṃ kho pana samaye dhammā hontī”tiādīsu viya nissattaṭṭhena dhammo veditabbo.",
  "atk-s0401a:150_2": "Tasmā ekadhammampīti nissattaṃ ekasabhāvampīti ayamettha attho.",
  "atk-s0401a:150_3": "Anuppannovāti ettha pana “bhūtānaṃ vā sattānaṃ ṭhitiyā sambhavesīnaṃ vā anuggahāya yāvatā,",
  "atk-s0401a:150_4": "bhikkhave,",
  "atk-s0401a:150_5": "sattā apadā vā dvipadā vā”ti evamādīsu viya samuccayattho vāsaddo daṭṭhabbo,",
  "atk-s0401a:150_6": "na vikappattho.",
  "atk-s0401a:150_7": "Ayañhettha attho –",
  "atk-s0401a:150_8": "yena dhammena anuppanno ca kāmacchando uppajjati,",
  "atk-s0401a:150_9": "uppanno ca kāmacchando bhiyyobhāvāya vepullāya saṃvattati,",
  "atk-s0401a:150_10": "tamahaṃ yathā subhanimittaṃ,",
  "atk-s0401a:150_11": "evaṃ aññaṃ na passāmīti.",
  "atk-s0401a:150_12": "Tattha anuppannoti ajāto asañjāto apātubhūto asamudāgato.",
  "atk-s0401a:150_13": "Kāmacchandoti “yo kāmesu kāmacchando kāmarāgo kāmanandī kāmataṇhā”tiādinā nayena vitthāritaṃ kāmacchandanīvaraṇaṃ.",
  "atk-s0401a:150_14": "Uppajjatīti nibbattati pātubhavati.",
  "atk-s0401a:150_15": "So panesa asamudācāravasena vā ananubhūtārammaṇavasena vā anuppanno uppajjatīti veditabbo.",
  "atk-s0401a:150_16": "Aññathā hi anamatagge saṃsāre anuppanno nāma natthi.",
  "atk-s0401a:151_0": "Tattha ekaccassa vattavasena kileso na samudācarati,",
  "atk-s0401a:151_1": "ekaccassa ganthadhutaṅgasamādhi-",
  "atk-s0401a:151_2": "vipassanānavakammādīnaṃ aññataravasena. Kathaṃ?",
  "atk-s0401a:151_3": "Ekacco hi vattasampanno hoti,",
  "atk-s0401a:151_4": "tassa dveasīti khuddakavattāni cuddasa mahāvattāni cetiyaṅgaṇabodhiyaṅgaṇapānīyamāḷakauposathāgāraāgantukagamikavattāni",
  "atk-s0401a:151_5": "ca karontasseva kileso okāsaṃ na labhati.",
  "atk-s0401a:151_6": "Aparabhāge panassa vattaṃ vissajjetvā bhinnavattassa carato ayonisomanasikārañceva sativossaggañca āgamma uppajjati.",
  "atk-s0401a:151_7": "Evampi asamudācāravasena anuppanno uppajjati nāma.",
  "atk-s0401a:152_0": "Ekacco ganthayutto hoti,",
  "atk-s0401a:152_1": "ekampi nikāyaṃ gaṇhāti dvepi tayopi cattāropi pañcapi.",
  "atk-s0401a:152_2": "Tassa tepiṭakaṃ buddhavacanaṃ atthavasena pāḷivasena anusandhivasena pubbāparavasena gaṇhantassa sajjhāyantassa",
  "atk-s0401a:152_3": "vācentassa desentassa pakāsentassa kileso okāsaṃ na labhati.",
  "atk-s0401a:152_4": "Aparabhāge panassa ganthakammaṃ pahāya kusītassa carato ayonisomanasikārasativossagge āgamma uppajjati.",
  "atk-s0401a:152_5": "Evampi asamudācāravasena anuppanno uppajjati nāma.",
  "atk-s0401a:153_0": "Ekacco pana dhutaṅgadharo hoti,",
  "atk-s0401a:153_1": "terasa dhutaṅgaguṇe samādāya vattati.",
  "atk-s0401a:153_2": "Tassa pana dhutaṅgaguṇe pariharantassa kileso okāsaṃ na labhati.",
  "atk-s0401a:153_3": "Aparabhāge panassa dhutaṅgāni vissajjetvā bāhullāya āvattassa carato ayonisomanasikārasativossagge āgamma uppajjati.",
  "atk-s0401a:153_4": "Evampi asamudācāravasena anuppanno uppajjati nāma.",
  "atk-s0401a:154_0": "Ekacco aṭṭhasu samāpattīsu ciṇṇavasī hoti,",
  "atk-s0401a:154_1": "tassa paṭhamajjhānādīsu āvajjanavasiādīnaṃ vasena viharantassa kileso okāsaṃ na labhati.",
  "atk-s0401a:154_2": "Aparabhāge panassa parihīnajjhānassa vā vissaṭṭhajjhānassa vā bhassādīsu anuyuttassa viharato ayonisomanasikārasativossagge āgamma uppajjati.",
  "atk-s0401a:154_3": "Evampi asamudācāravasena anuppanno uppajjati nāma.",
  "atk-s0401a:155_0": "Ekacco pana vipassako hoti,",
  "atk-s0401a:155_1": "sattasu vā anupassanāsu aṭṭhārasasu vā mahāvipassanāsu kammaṃ karonto viharati.",
  "atk-s0401a:155_2": "Tassevaṃ viharato kileso okāsaṃ na labhati.",
  "atk-s0401a:155_3": "Aparabhāge panassa vipassanākammaṃ pahāya kāyadaḷhībahulassa viharato ayonisomanasikārasativossagge āgamma uppajjati.",
  "atk-s0401a:155_4": "Evampi asamudācāravasena anuppanno uppajjati nāma.",
  "atk-s0401a:156_0": "Ekacco navakammiko hoti,",
  "atk-s0401a:156_1": "uposathāgārabhojanasālādīni kāreti.",
  "atk-s0401a:156_2": "Tassa tesaṃ upakaraṇāni cintentassa kileso okāsaṃ na labhati.",
  "atk-s0401a:156_3": "Aparabhāge panassa navakamme niṭṭhite vā vissaṭṭhe vā ayonisomanasikārasativossagge āgamma uppajjati.",
  "atk-s0401a:156_4": "Evampi asamudācāravasena anuppanno uppajjati nāma.",
  "atk-s0401a:157_0": "Ekacco pana brahmalokā āgato suddhasatto hoti,",
  "atk-s0401a:157_1": "tassa anāsevanatāya kileso okāsaṃ na labhati.",
  "atk-s0401a:157_2": "Aparabhāge panassa laddhāsevanassa ayonisomanasikārasativossagge āgamma uppajjati.",
  "atk-s0401a:157_3": "Evampi asamudācāravasena anuppanno uppajjati nāma.",
  "atk-s0401a:157_4": "Evaṃ tāva asamudācāravasena anuppannassa uppannatā veditabbā.",
  "atk-s0401a:158_0": "Kathaṃ ananubhūtārammaṇavasena?",
  "atk-s0401a:158_1": "Idhekacco ananubhūtapubbaṃ manāpiyaṃ rūpādiārammaṇaṃ labhati,",
  "atk-s0401a:158_2": "tassa tattha ayonisomanasikārasativossagge āgamma rāgo uppajjati.",
  "atk-s0401a:158_3": "Evaṃ ananubhūtārammaṇavasena anuppanno uppajjati nāma.",
  "atk-s0401a:159_0": "Uppannoti jāto sañjāto nibbatto abhinibbatto pātubhūto.",
  "atk-s0401a:159_1": "Bhiyyobhāvāyāti punappunabhāvāya.",
  "atk-s0401a:159_2": "Vepullāyāti vipulabhāvāya rāsibhāvāya.",
  "atk-s0401a:159_3": "Tattha sakiṃ uppanno kāmacchando na nirujjhissati,",
  "atk-s0401a:159_4": "sakiṃ niruddho vā sveva puna uppajjissatīti aṭṭhānametaṃ.",
  "atk-s0401a:159_5": "Ekasmiṃ pana niruddhe tasmiṃ vā ārammaṇe aññasmiṃ vā ārammaṇe aparāparaṃ uppajjamāno bhiyyobhāvāya vepullāya saṃvattati nāma.",
  "atk-s0401a:160_0": "Subhanimittanti rāgaṭṭhāniyaṃ ārammaṇaṃ.",
  "atk-s0401a:160_1": "“Sanimittā,",
  "atk-s0401a:160_2": "bhikkhave,",
  "atk-s0401a:160_3": "uppajjanti pāpakā akusalā dhammā,",
  "atk-s0401a:160_4": "no animittā”ti ettha nimittanti paccayassa nāmaṃ.",
  "atk-s0401a:160_5": "“Adhicittamanuyuttena,",
  "atk-s0401a:160_6": "bhikkhave,",
  "atk-s0401a:160_7": "bhikkhunā pañca nimittāni kālena kālaṃ manasikātabbānī”ti ettha kāraṇassa.",
  "atk-s0401a:160_8": "“So taṃ nimittaṃ āsevati bhāvetī”ti ettha samādhissa.",
  "atk-s0401a:160_9": "“Yaṃ nimittaṃ āgamma yaṃ nimittaṃ manasikaroto anantarā āsavānaṃ khayo hotī”ti ettha vipassanāya.",
  "atk-s0401a:160_10": "Idha pana rāgaṭṭhāniyo iṭṭhārammaṇadhammo “subhanimitta”nti adhippeto.",
  "atk-s0401a:160_11": "Ayonisomanasikarototi.",
  "atk-s0401a:160_12": "“Tattha katamo ayonisomanasikāro?",
  "atk-s0401a:160_13": "Anicce niccanti,",
  "atk-s0401a:160_14": "dukkhe sukhanti,",
  "atk-s0401a:160_15": "anattani attāti,",
  "atk-s0401a:160_16": "asubhe subhanti,",
  "atk-s0401a:160_17": "ayonisomanasikāro uppathamanasikāro,",
  "atk-s0401a:160_18": "saccavippaṭikūlena vā cittassa āvajjanā anvāvajjanā ābhogo samannāhāro manasikāro.",
  "atk-s0401a:160_19": "Ayaṃ vuccati ayonisomanasikāro”ti imassa manasikārassa vasena anupāyena manasikarontassāti.",
  "atk-s0401a:161_0": "12.",
  "atk-s0401a:161_1": "Dutiye byāpādoti bhattabyāpatti viya cittassa byāpajjanaṃ pakativijahanabhāvo.",
  "atk-s0401a:161_2": "“Tattha katamaṃ byāpādanīvaraṇaṃ?",
  "atk-s0401a:161_3": "Anatthaṃ me acarīti āghāto jāyatī”ti evaṃ vitthāritassa byāpādanīvaraṇassetaṃ adhivacanaṃ.",
  "atk-s0401a:161_4": "Paṭighanimittanti aniṭṭhaṃ nimittaṃ.",
  "atk-s0401a:161_5": "Paṭighassapi paṭighārammaṇassapi etaṃ adhivacanaṃ.",
  "atk-s0401a:161_6": "Vuttampi cetaṃ aṭṭhakathāyaṃ –",
  "atk-s0401a:161_7": "“paṭighampi paṭighanimittaṃ,",
  "atk-s0401a:161_8": "paṭighārammaṇopi dhammo paṭighanimitta”nti.",
  "atk-s0401a:161_9": "Sesamettha kāmacchande vuttanayeneva veditabbaṃ.",
  "atk-s0401a:161_10": "Yathā cettha,",
  "atk-s0401a:161_11": "evaṃ ito paresupi.",
  "atk-s0401a:161_12": "Tattha tattha hi visesamattameva vakkhāmāti.",
  "atk-s0401a:162_0": "13.",
  "atk-s0401a:162_1": "Tatiye thinamiddhanti thinañceva middhañca.",
  "atk-s0401a:162_2": "Tesu cittassa akammaññatā thinaṃ,",
  "atk-s0401a:162_3": "ālasiyabhāvassetaṃ adhivacanaṃ.",
  "atk-s0401a:162_4": "Tiṇṇaṃ khandhānaṃ akammaññatā middhaṃ,",
  "atk-s0401a:162_5": "kapimiddhassa pacalāyikabhāvassetaṃ adhivacanaṃ.",
  "atk-s0401a:162_6": "Ubhinnampi “tattha katamaṃ thinaṃ?",
  "atk-s0401a:162_7": "Yā cittassa akalyatā akammaññatā olīyanā sallīyanā.",
  "atk-s0401a:162_8": "Tattha katamaṃ middhaṃ?",
  "atk-s0401a:162_9": "Yā kāyassa akalyatā akammaññatā onāho pariyonāho”tiādinā nayena vitthāro veditabbo.",
  "atk-s0401a:162_10": "Aratītiādīni vibhaṅge vibhattanayeneva veditabbāni.",
  "atk-s0401a:162_11": "Vuttañhetaṃ –",
  "atk-s0401a:163_0": "“Tattha katamā arati?",
  "atk-s0401a:163_1": "Pantesu vā senāsanesu aññataraññataresu vā adhikusalesu dhammesu arati aratitā anabhirati anabhiramanā ukkaṇṭhitā paritassitā,",
  "atk-s0401a:163_2": "ayaṃ vuccati arati.",
  "atk-s0401a:163_3": "Tattha katamā tandī?",
  "atk-s0401a:163_4": "Yā tandī tandiyanā tandimanatā ālassaṃ ālassāyanā ālassāyitattaṃ,",
  "atk-s0401a:163_5": "ayaṃ vuccati tandī.",
  "atk-s0401a:163_6": "Tattha katamā vijambhitā?",
  "atk-s0401a:163_7": "Yā kāyassa jambhanā vijambhanā ānamanā vinamanā sannamanā paṇamanā byādhiyakaṃ,",
  "atk-s0401a:163_8": "ayaṃ vuccati vijambhitā.",
  "atk-s0401a:163_9": "Tattha katamo bhattasammado?",
  "atk-s0401a:163_10": "Yā bhuttāvissa bhattamucchā bhattakilamatho bhattapariḷāho kāyaduṭṭhullaṃ,",
  "atk-s0401a:163_11": "ayaṃ vuccati bhattasammado.",
  "atk-s0401a:163_12": "Tattha katamaṃ cetaso ca līnattaṃ?",
  "atk-s0401a:163_13": "Yā cittassa akalyatā akammaññatā olīyanā sallīyanā līnaṃ līyanā līyitattaṃ thinaṃ thiyanā thiyitattaṃ cittassa,",
  "atk-s0401a:163_14": "idaṃ vuccati cetaso ca līnatta”nti.",
  "atk-s0401a:164_0": "Ettha ca purimā cattāro dhammā thinamiddhanīvaraṇassa sahajātavasenāpi upanissayavasenāpi paccayā honti,",
  "atk-s0401a:164_1": "cetaso ca līnattaṃ attanova attanā sahajātaṃ na hoti,",
  "atk-s0401a:164_2": "upanissayakoṭiyā pana hotīti.",
  "atk-s0401a:165_0": "14.",
  "atk-s0401a:165_1": "Catutthe uddhaccakukkuccanti uddhaccañceva kukkuccañca.",
  "atk-s0401a:165_2": "Tattha uddhaccaṃ nāma cittassa uddhatākāro.",
  "atk-s0401a:165_3": "Kukkuccaṃ nāma akatakalyāṇassa katapāpassa tappaccayā vippaṭisāro.",
  "atk-s0401a:165_4": "Cetaso avūpasamoti uddhaccakukkuccassevetaṃ nāmaṃ.",
  "atk-s0401a:165_5": "Avūpasantacittassāti jhānena vā vipassanāya vā avūpasamitacittassa.",
  "atk-s0401a:165_6": "Ayaṃ pana avūpasamo uddhaccakukkuccassa upanissayakoṭiyā paccayo hotīti.",
  "atk-s0401a:166_0": "15.",
  "atk-s0401a:166_1": "Pañcame vicikicchāti “satthari kaṅkhatī”tiādinā nayena vitthāritaṃ vicikicchānīvaraṇaṃ.",
  "atk-s0401a:166_2": "Ayonisomanasikāro vuttalakkhaṇoyevāti.",
  "atk-s0401a:167_0": "16.",
  "atk-s0401a:167_1": "Chaṭṭhe anuppanno vā kāmacchando nuppajjatīti asamudācāravasena vā ananubhūtārammaṇavasena vāti dvīheva kāraṇehi anuppanno na uppajjati,",
  "atk-s0401a:167_2": "tathā vikkhambhitova hoti,",
  "atk-s0401a:167_3": "puna hetuṃ vā paccayaṃ vā na labhati.",
  "atk-s0401a:167_4": "Idhāpi vattādīnaṃyeva vasena asamudācāro veditabbo.",
  "atk-s0401a:167_5": "Ekaccassa hi vuttanayeneva vatte yuttassa vattaṃ karontasseva kileso okāsaṃ na labhati,",
  "atk-s0401a:167_6": "vattavasena vikkhambhito hoti.",
  "atk-s0401a:167_7": "So taṃ tathāvikkhambhitameva katvā vivaṭṭetvā arahattaṃ gaṇhāti milakkhatissatthero viya.",
  "atk-s0401a:168_0": "So kirāyasmā rohaṇajanapade gāmeṇḍavālamahāvihārassa bhikkhācāre nesādakule nibbatto.",
  "atk-s0401a:168_1": "Vayaṃ āgamma katagharāvāso “puttadāraṃ posessāmī”ti adūhalasataṃ saṇṭhapetvā pāsasataṃ yojetvā sūlasataṃ",
  "atk-s0401a:168_2": "ropetvā bahuṃ pāpaṃ āyūhanto ekadivasaṃ gehato aggiñca loṇañca gahetvā araññaṃ gato.",
  "atk-s0401a:168_3": "Pāse baddhamigaṃ vadhitvā aṅgārapakkamaṃsaṃ khāditvā pipāsito hutvā gāmeṇḍavālamahāvihāraṃ paviṭṭho pānīyamāḷake",
  "atk-s0401a:168_4": "dasamattesu pānīyaghaṭesu pipāsāvinodanamattampi pānīyaṃ alabhanto,",
  "atk-s0401a:168_5": "“kiṃ nāmetaṃ ettakānaṃ bhikkhūnaṃ vasanaṭṭhāne pipāsāya āgatānaṃ pipāsāvinodanamattaṃ pānīyaṃ natthī”ti ujjhāyituṃ āraddho.",
  "atk-s0401a:168_6": "Cūḷapiṇḍapātikatissatthero tassa kathaṃ sutvā tassa santikaṃ gacchanto pānīyamāḷake dasamatte pānīyaghaṭe",
  "atk-s0401a:168_7": "pūre disvā “jīvamānapetakasatto ayaṃ bhavissatī”ti cintetvā, “upāsaka,",
  "atk-s0401a:168_8": "sace pipāsitosi,",
  "atk-s0401a:168_9": "piva pānīya”nti vatvā kuṭaṃ ukkhipitvā tassa hatthesu āsiñci.",
  "atk-s0401a:168_10": "Tassa kammaṃ paṭicca pītapītaṃ pānīyaṃ tattakapāle pakkhittamiva nassati,",
  "atk-s0401a:168_11": "sakalepi ghaṭe pivato pipāsā na pacchijji.",
  "atk-s0401a:168_12": "Atha naṃ thero āha –",
  "atk-s0401a:168_13": "“yāva dāruṇañca te, upāsaka,",
  "atk-s0401a:168_14": "kammaṃ kataṃ,",
  "atk-s0401a:168_15": "idāneva peto jāto,",
  "atk-s0401a:168_16": "vipāko kīdiso bhavissatī”ti?",
  "atk-s0401a:169_0": "So tassa kathaṃ sutvā laddhasaṃvego theraṃ vanditvā tāni adūhalādīni visaṅkharitvā vegena gharaṃ gantvā",
  "atk-s0401a:169_1": "puttadāraṃ oloketvā satthāni bhinditvā dīpakamigapakkhino araññe vissajjetvā theraṃ paccupasaṅkamitvā",
  "atk-s0401a:169_2": "pabbajjaṃ yāci. Dukkarā, āvuso, pabbajjā,",
  "atk-s0401a:169_3": "kathaṃ tvaṃ pabbajissasīti? Bhante,",
  "atk-s0401a:169_4": "evarūpaṃ paccakkhakāraṇaṃ disvā kathaṃ na pabbajissāmīti?",
  "atk-s0401a:169_5": "Thero tacapañcakakammaṭṭhānaṃ datvā pabbājesi.",
  "atk-s0401a:169_6": "So vattārabhito hutvā buddhavacanaṃ uggaṇhanto ekadivasaṃ devadūtasutte “tamenaṃ,",
  "atk-s0401a:169_7": "bhikkhave,",
  "atk-s0401a:169_8": "nirayapālā puna mahāniraye pakkhipantī”ti imaṃ ṭhānaṃ sutvā “ettakaṃ dukkharāsiṃ anubhavitasattaṃ puna mahāniraye pakkhipanti,",
  "atk-s0401a:169_9": "aho bhāriyo, bhante,",
  "atk-s0401a:169_10": "mahānirayo”ti āha. Āmāvuso,",
  "atk-s0401a:169_11": "bhāriyoti. Sakkā, bhante,",
  "atk-s0401a:169_12": "passitunti?",
  "atk-s0401a:169_13": "“Na sakkā passituṃ,",
  "atk-s0401a:169_14": "diṭṭhasadisaṃ kātuṃ ekaṃ kāraṇaṃ dassessāmī”ti sāmaṇere samādapetvā pāsāṇapiṭṭhe alladārurāsiṃ kārehīti.",
  "atk-s0401a:169_15": "So tathā kāresi.",
  "atk-s0401a:169_16": "Thero yathānisinnova iddhiyā abhisaṅkharitvā mahānirayato khajjopanakamattaṃ aggipapaṭikaṃ nīharitvā",
  "atk-s0401a:169_17": "passantasseva tassa therassa dārurāsimhi pakkhipi.",
  "atk-s0401a:169_18": "Tassa tattha nipāto ca dārurāsino jhāyitvā chārikabhāvūpagamanañca apacchā apurimaṃ ahosi.",
  "atk-s0401a:170_0": "So taṃ disvā, “bhante,",
  "atk-s0401a:170_1": "imasmiṃ sāsane kati dhurāni nāmā”ti pucchi. Āvuso,",
  "atk-s0401a:170_2": "vipassanādhuraṃ,",
  "atk-s0401a:170_3": "ganthadhuranti. “Bhante,",
  "atk-s0401a:170_4": "gantho nāma paṭibalassa bhāro,",
  "atk-s0401a:170_5": "mayhaṃ pana dukkhūpanisā saddhā,",
  "atk-s0401a:170_6": "vipassanādhuraṃ pūressāmi kammaṭṭhānaṃ me dethā”ti vanditvā nisīdi.",
  "atk-s0401a:170_7": "Thero “vattasampanno bhikkhū”ti vattasīse ṭhatvā tassa kammaṭṭhānaṃ kathesi.",
  "atk-s0401a:170_8": "So kammaṭṭhānaṃ gahetvā vipassanāya ca kammaṃ karoti,",
  "atk-s0401a:170_9": "vattañca pūreti.",
  "atk-s0401a:170_10": "Ekadivasaṃ cittalapabbatamahāvihāre vattaṃ karoti,",
  "atk-s0401a:170_11": "ekadivasaṃ gāmeṇḍavālamahāvihāre,",
  "atk-s0401a:170_12": "ekadivasaṃ gocaragāmamahāvihāre.",
  "atk-s0401a:170_13": "Thinamiddhe okkantamatte vattaparihānibhayena palālavaraṇakaṃ temetvā sīse ṭhapetvā pāde udake otāretvā nisīdati.",
  "atk-s0401a:170_14": "So ekadivasaṃ cittalapabbatamahāvihāre dve yāme vattaṃ katvā balavapaccūsakāle niddāya okkamituṃ āraddhāya",
  "atk-s0401a:170_15": "allapalālaṃ sīse ṭhapetvā nisinno pācīnapabbatapasse sāmaṇerassa aruṇavatiyasuttantaṃ sajjhāyantassa –",
  "atk-s0401a:171_0": "“Ārambhatha nikkamatha, yuñjatha buddhasāsane;",
  "atk-s0401a:172_0": "Dhunātha maccuno senaṃ, naḷāgāraṃva kuñjaro.",
  "atk-s0401a:173_0": "“Yo imasmiṃ dhammavinaye, appamatto vihassati;",
  "atk-s0401a:174_0": "Pahāya jātisaṃsāraṃ, dukkhassantaṃ karissatī”ti. –",
  "atk-s0401a:175_0": "Idaṃ ṭhānaṃ sutvā “mādisassa āraddhavīriyassa bhikkhuno sammāsambuddhena idaṃ kathitaṃ bhavissatī”ti",
  "atk-s0401a:175_1": "pītiṃ uppādetvā jhānaṃ nibbattetvā tadeva pādakaṃ katvā anāgāmiphale patiṭṭhāya aparāparaṃ vāyamanto",
  "atk-s0401a:175_2": "saha paṭisambhidāhi arahattaṃ pāpuṇi.",
  "atk-s0401a:175_3": "Parinibbānakāle ca tadeva kāraṇaṃ dassento evamāha –",
  "atk-s0401a:176_0": "“Allaṃ palālapuñjāhaṃ, sīsenādāya caṅkamiṃ;",
  "atk-s0401a:177_0": "Pattosmi tatiyaṃ ṭhānaṃ, ettha me natthi saṃsayo”ti.",
  "atk-s0401a:178_0": "Evarūpassa vattavasena vikkhambhitakileso tathā vikkhambhitova hoti.",
  "atk-s0401a:179_0": "Ekaccassa vuttanayeneva ganthe yuttassa ganthaṃ uggaṇhantassa sajjhāyantassa vācentassa desentassa pakāsentassa ca kileso okāsaṃ na labhati,",
  "atk-s0401a:179_1": "ganthavasena vikkhambhitova hoti.",
  "atk-s0401a:179_2": "So taṃ tathā vikkhambhitameva katvā vivaṭṭetvā arahattaṃ gaṇhāti maliyadevatthero viya.",
  "atk-s0401a:179_3": "So kirāyasmā tivassabhikkhukāle kallagāmake maṇḍalārāmamahāvihāre uddesañca gaṇhāti,",
  "atk-s0401a:179_4": "vipassanāya ca kammaṃ karoti.",
  "atk-s0401a:179_5": "Tassekadivasaṃ kallagāme bhikkhāya carato ekā upāsikā yāguuḷuṅkaṃ datvā puttasinehaṃ uppādetvā theraṃ",
  "atk-s0401a:179_6": "antonivesane nisīdāpetvā paṇītabhojanaṃ bhojetvā “kataragāmavāsikosi tātā”ti pucchi.",
  "atk-s0401a:179_7": "Maṇḍalārāmamahāvihāre ganthakammaṃ karomi,",
  "atk-s0401a:179_8": "upāsiketi.",
  "atk-s0401a:179_9": "Tena hi tāta yāva ganthakammaṃ karosi,",
  "atk-s0401a:179_10": "idheva nibaddhaṃ bhikkhaṃ gaṇhāsīti.",
  "atk-s0401a:179_11": "So taṃ adhivāsetvā tattha nibaddhaṃ bhikkhaṃ gaṇhāti,",
  "atk-s0401a:179_12": "bhattakiccāvasāne anumodanaṃ karonto “sukhaṃ hotu,",
  "atk-s0401a:179_13": "dukkhā muccatū”ti padadvayameva kathetvā gacchati.",
  "atk-s0401a:179_14": "Antovasse temāsaṃ tassāyeva saṅgahaṃ karonto piṇḍāpacitiṃ katvā mahāpavāraṇāya saha paṭisambhidāhi arahattaṃ pāpuṇi.",
  "atk-s0401a:179_15": "Nevāsikamahāthero āha –",
  "atk-s0401a:179_16": "“āvuso mahādeva,",
  "atk-s0401a:179_17": "ajja vihāre mahājano sannipatissati,",
  "atk-s0401a:179_18": "tassa dhammadānaṃ dadeyyāsī”ti.",
  "atk-s0401a:179_19": "Thero adhivāsesi.",
  "atk-s0401a:180_0": "Daharasāmaṇerā upāsikāya saññaṃ adaṃsu –",
  "atk-s0401a:180_1": "“ajja te putto dhammaṃ kathessati,",
  "atk-s0401a:180_2": "vihāraṃ gantvā suṇeyyāsī”ti. Tātā,",
  "atk-s0401a:180_3": "na sabbeva dhammakathaṃ jānanti,",
  "atk-s0401a:180_4": "mama putto ettakaṃ kālaṃ mayhaṃ kathento “sukhaṃ hotu,",
  "atk-s0401a:180_5": "dukkhā muccatū”ti padadvayameva kathesi,",
  "atk-s0401a:180_6": "mā keḷiṃ karothāti. Mā,",
  "atk-s0401a:180_7": "tvaṃ upāsike,",
  "atk-s0401a:180_8": "jānanaṃ vā ajānanaṃ vā upaṭṭhahassu,",
  "atk-s0401a:180_9": "vihāraṃ gantvā dhammameva suṇāhīti.",
  "atk-s0401a:180_10": "Upāsikā gandhamālādīni gahetvā gantvā pūjetvā parisante dhammaṃ suṇamānā nisīdi.",
  "atk-s0401a:180_11": "Divādhammakathiko ca sarabhāṇako ca attano pamāṇaṃ ñatvā uṭṭhahiṃsu.",
  "atk-s0401a:180_12": "Tato maliyadevatthero dhammāsane nisīditvā cittabījaniṃ gahetvā anupubbiṃ kathaṃ vatvā –",
  "atk-s0401a:180_13": "“mayā mahāupāsikāya tayo māse dvīheva padehi anumodanā katā,",
  "atk-s0401a:180_14": "ajja sabbarattiṃ tīhi piṭakehi sammasitvā tasseva padadvayassa atthaṃ kathessāmī”ti dhammadesanaṃ ārabhitvā sabbarattiṃ kathesi.",
  "atk-s0401a:180_15": "Aruṇuggamane desanāpariyosāne mahāupāsikā sotāpattiphale patiṭṭhāsi.",
  "atk-s0401a:181_0": "Aparopi tasmiṃyeva mahāvihāre tissabhūtitthero nāma vinayaṃ gaṇhanto bhikkhācāravelāyaṃ antogāmaṃ paviṭṭho visabhāgārammaṇaṃ olokesi.",
  "atk-s0401a:181_1": "Tassa lobho uppajji,",
  "atk-s0401a:181_2": "so patiṭṭhitapādaṃ acāletvā attano patte yāguṃ upaṭṭhākadaharassa patte ākiritvā “ayaṃ vitakko vaḍḍhamāno",
  "atk-s0401a:181_3": "maṃ catūsu apāyesu saṃsīdāpessatī”ti tatova nivattitvā ācariyassa santikaṃ gantvā vanditvā ekamantaṃ",
  "atk-s0401a:181_4": "ṭhito āha –",
  "atk-s0401a:181_5": "“eko me byādhi uppanno,",
  "atk-s0401a:181_6": "ahaṃ etaṃ tikicchituṃ sakkonto āgamissāmi,",
  "atk-s0401a:181_7": "itarathā nāgamissāmi.",
  "atk-s0401a:181_8": "Tumhe divā uddesañca sāyaṃ uddesañca maṃ oloketvā ṭhapetha,",
  "atk-s0401a:181_9": "paccūsakāle uddesaṃ pana mā ṭhapayitthā”ti evaṃ vatvā malayavāsimahāsaṅgharakkhitattherassa santikaṃ agamāsi.",
  "atk-s0401a:181_10": "Thero attano paṇṇasālāya paribhaṇḍaṃ karonto taṃ anoloketvāva “paṭisāmehi, āvuso,",
  "atk-s0401a:181_11": "tava pattacīvara”nti āha. Bhante,",
  "atk-s0401a:181_12": "eko me byādhi atthi,",
  "atk-s0401a:181_13": "sace tumhe taṃ tikicchituṃ sakkotha,",
  "atk-s0401a:181_14": "paṭisāmessāmīti. Āvuso,",
  "atk-s0401a:181_15": "uppannaṃ rogaṃ tikicchituṃ samatthassa santikaṃ āgatosi,",
  "atk-s0401a:181_16": "paṭisāmehīti.",
  "atk-s0401a:181_17": "Subbaco bhikkhu “amhākaṃ ācariyo ajānitvā evaṃ na vakkhatī”ti pattacīvaraṃ ṭhapetvā therassa vattaṃ dassetvā vanditvā ekamantaṃ nisīdi.",
  "atk-s0401a:182_0": "Thero “rāgacarito aya”nti ñatvā asubhakammaṭṭhānaṃ kathesi.",
  "atk-s0401a:182_1": "So uṭṭhāya pattacīvaraṃ aṃse laggetvā theraṃ punappunaṃ vandi. Kiṃ, āvuso,",
  "atk-s0401a:182_2": "mahābhūti atirekanipaccakāraṃ dassesīti? Bhante,",
  "atk-s0401a:182_3": "sace attano kiccaṃ kātuṃ sakkhissāmi,",
  "atk-s0401a:182_4": "iccetaṃ kusalaṃ. No ce,",
  "atk-s0401a:182_5": "idaṃ me pacchimadassananti! Gacchāvuso,",
  "atk-s0401a:182_6": "mahābhūti tādisassa yuttayogassa kulaputtassa na jhānaṃ vā vipassanā vā maggo vā phalaṃ vā dullabhanti.",
  "atk-s0401a:182_7": "So therassa kathaṃ sutvā nipaccakāraṃ dassetvā āgamanakāle vavatthāpitaṃ channaṃ sepaṇṇigacchamūlaṃ gantvā",
  "atk-s0401a:182_8": "pallaṅkena nisinno asubhakammaṭṭhānaṃ pādakaṃ katvā vipassanaṃ paṭṭhapetvā arahatte patiṭṭhāya paccūsakāle",
  "atk-s0401a:182_9": "uddesaṃ sampāpuṇi.",
  "atk-s0401a:182_10": "Evarūpānaṃ ganthavasena vikkhambhitā kilesā tathā vikkhambhitāva honti.",
  "atk-s0401a:183_0": "Ekaccassa pana vuttanayeneva dhutaṅgāni pariharato kileso okāsaṃ na labhati,",
  "atk-s0401a:183_1": "dhutaṅgavasena vikkhambhitova hoti.",
  "atk-s0401a:183_2": "So taṃ tathā vikkhambhitameva katvā vivaṭṭetvā arahattaṃ gaṇhāti gāmantapabbhāravāsī mahāsīvatthero viya.",
  "atk-s0401a:183_3": "Thero kira mahāgāme tissamahāvihāre vasanto tepiṭakaṃ atthavasena ca pāḷivasena ca aṭṭhārasa mahāgaṇe vāceti.",
  "atk-s0401a:183_4": "Therassa ovāde ṭhatvā saṭṭhisahassa bhikkhū arahattaṃ pāpuṇiṃsu.",
  "atk-s0401a:183_5": "Tesu eko bhikkhu attanā paṭividdhadhammaṃ ārabbha uppannasomanasso cintesi –",
  "atk-s0401a:183_6": "“atthi nu kho idaṃ sukhaṃ amhākaṃ ācariyassā”ti.",
  "atk-s0401a:183_7": "So āvajjento therassa puthujjanabhāvaṃ ñatvā “ekenupāyena therassa saṃvegaṃ uppādessāmī”ti attano vasanaṭṭhānato",
  "atk-s0401a:183_8": "therassa santikaṃ gantvā vanditvā vattaṃ dassetvā nisīdi.",
  "atk-s0401a:183_9": "Atha naṃ thero “kiṃ āgatosi, āvuso,",
  "atk-s0401a:183_10": "piṇḍapātikā”ti āha.",
  "atk-s0401a:183_11": "“Sace me okāsaṃ karissatha,",
  "atk-s0401a:183_12": "ekaṃ dhammapadaṃ gaṇhissāmī”ti āgatosmi, bhanteti. Bahū, āvuso, gaṇhanti,",
  "atk-s0401a:183_13": "tuyhaṃ okāso na bhavissatīti.",
  "atk-s0401a:183_14": "So sabbesu rattidivasabhāgesu okāsaṃ alabhanto, “bhante,",
  "atk-s0401a:183_15": "evaṃ okāse asati maraṇassa kathaṃ okāsaṃ labhissathā”ti āha.",
  "atk-s0401a:183_16": "Tadā thero cintesi –",
  "atk-s0401a:183_17": "“nāyaṃ uddesatthāya āgato,",
  "atk-s0401a:183_18": "mayhaṃ panesa saṃvegajananatthāya āgato”ti.",
  "atk-s0401a:183_19": "Sopi thero “bhikkhunā nāma, bhante,",
  "atk-s0401a:183_20": "mādisena bhavitabba”nti vatvā theraṃ vanditvā maṇivaṇṇe ākāse uppatitvā agamāsi.",
  "atk-s0401a:184_0": "Thero tassa gatakālato paṭṭhāya jātasaṃvego divā uddesañca sāyaṃ uddesañca vācetvā pattacīvaraṃ hatthapāse",
  "atk-s0401a:184_1": "ṭhapetvā paccūsakāle uddesaṃ gahetvā otarantena bhikkhunā saddhiṃ pattacīvaramādāya otiṇṇo terasa dhutaguṇe",
  "atk-s0401a:184_2": "paripuṇṇe adhiṭṭhāya gāmantapabbhārasenāsanaṃ gantvā pabbhāraṃ paṭijaggitvā mañcapīṭhaṃ ussāpetvā “arahattaṃ",
  "atk-s0401a:184_3": "apatvā mañce piṭṭhiṃ na pasāressāmī”ti mānasaṃ bandhitvā caṅkamaṃ otari.",
  "atk-s0401a:184_4": "Tassa “ajja arahattaṃ gaṇhissāmi ajja arahattaṃ gaṇhissāmī”ti ghaṭentasseva pavāraṇā sampattā.",
  "atk-s0401a:184_5": "So pavāraṇāya upakaṭṭhāya “puthujjanabhāvaṃ pahāya visuddhipavāraṇaṃ pavāressāmī”ti cintento ativiya kilamati.",
  "atk-s0401a:184_6": "So tāya pavāraṇāya maggaṃ vā phalaṃ vā uppādetuṃ asakkonto “mādisopi nāma āraddhavipassako na labhati,",
  "atk-s0401a:184_7": "yāva dullabhañca vatidaṃ arahatta”nti vatvā teneva niyāmena ṭhānacaṅkamabahulo hutvā tiṃsa vassāni samaṇadhammaṃ",
  "atk-s0401a:184_8": "katvā mahāpavāraṇāya majjhe ṭhitaṃ puṇṇacandaṃ disvā “kiṃ nu kho candamaṇḍalaṃ visuddhaṃ,",
  "atk-s0401a:184_9": "udāhu mayhaṃ sīla”nti cintento “candamaṇḍale sasalakkhaṇaṃ paññāyati,",
  "atk-s0401a:184_10": "mayhaṃ pana upasampadato paṭṭhāya yāvajjadivasā sīlasmiṃ kāḷakaṃ vā tilako vā natthī”ti āvajjetvā sañjātapītisomanasso",
  "atk-s0401a:184_11": "paripakkañāṇattā pītiṃ vikkhambhetvā saha paṭisambhidāhi arahattaṃ pāpuṇi.",
  "atk-s0401a:184_12": "Evarūpassa dhutaṅgavasena vikkhambhito kileso tathā vikkhambhitova hoti.",
  "atk-s0401a:185_0": "Ekaccassa vuttanayeneva paṭhamajjhānādisamāpajjanabahulatāya kileso okāsaṃ na labhati,",
  "atk-s0401a:185_1": "samāpattivasena vikkhambhitova hoti.",
  "atk-s0401a:185_2": "So taṃ tathā vikkhambhitameva katvā vivaṭṭetvā arahattaṃ gaṇhāti mahātissatthero viya.",
  "atk-s0401a:185_3": "Thero kira avassikakālato paṭṭhāya aṭṭhasamāpattilābhī.",
  "atk-s0401a:185_4": "So samāpattivikkhambhitānaṃ kilesānaṃ asamudācārena uggahaparipucchāvaseneva ariyamaggasāmantaṃ katheti,",
  "atk-s0401a:185_5": "saṭṭhivassakālepi attano puthujjanabhāvaṃ na jānāti.",
  "atk-s0401a:185_6": "Athekadivasaṃ mahāgāme tissamahāvihārato bhikkhusaṅgho talaṅgaravāsidhammadinnattherassa sāsanaṃ pesesi",
  "atk-s0401a:185_7": "“thero āgantvā amhākaṃ dhammakathaṃ kathetū”ti.",
  "atk-s0401a:185_8": "Thero adhivāsetvā “mama santike mahallakataro bhikkhu natthi,",
  "atk-s0401a:185_9": "mahātissatthero kho pana me kammaṭṭhānācariyo,",
  "atk-s0401a:185_10": "taṃ saṅghattheraṃ katvā gamissāmī”ti cintento bhikkhusaṅghaparivuto therassa vihāraṃ gantvā divāṭṭhāne therassa vattaṃ dassetvā ekamantaṃ nisīdi.",
  "atk-s0401a:186_0": "Thero āha – “kiṃ,",
  "atk-s0401a:186_1": "dhammadinna,",
  "atk-s0401a:186_2": "cirassaṃ āgatosī”ti? “Āma, bhante,",
  "atk-s0401a:186_3": "tissamahāvihārato me bhikkhusaṅgho sāsanaṃ pesesi,",
  "atk-s0401a:186_4": "ahaṃ ekako na gamissāmi,",
  "atk-s0401a:186_5": "tumhehi pana saddhiṃ gantukāmo hutvā āgatomhī”ti sāraṇīyakathaṃ kathentova papañcetvā “kadā, bhante,",
  "atk-s0401a:186_6": "tumhehi ayaṃ dhammo adhigato”ti pucchi.",
  "atk-s0401a:186_7": "Saṭṭhimattāni,",
  "atk-s0401a:186_8": "āvuso dhammadinna,",
  "atk-s0401a:186_9": "vassāni hontīti.",
  "atk-s0401a:186_10": "Samāpattiṃ pana, bhante,",
  "atk-s0401a:186_11": "vaḷañjethāti. Āma, āvusoti.",
  "atk-s0401a:186_12": "Ekaṃ pokkharaṇiṃ māpetuṃ sakkuṇeyyātha, bhanteti? “Na, āvuso,",
  "atk-s0401a:186_13": "etaṃ bhāriya”nti vatvā sammukhaṭṭhāne pokkharaṇiṃ māpesi. “Ettha, bhante,",
  "atk-s0401a:186_14": "ekaṃ padumagacchaṃ māpethā”ti ca vutto tampi māpesi.",
  "atk-s0401a:186_15": "Idānettha mahantaṃ pupphaṃ dassethāti.",
  "atk-s0401a:186_16": "Thero tampi dassesi.",
  "atk-s0401a:186_17": "Ettha soḷasavassuddesikaṃ itthirūpaṃ dassethāti.",
  "atk-s0401a:186_18": "Thero soḷasavassuddesikaṃ itthirūpaṃ dassesi.",
  "atk-s0401a:186_19": "Tato naṃ āha – “idaṃ, bhante,",
  "atk-s0401a:186_20": "punappunaṃ subhato manasi karothā”ti.",
  "atk-s0401a:186_21": "Thero attanāva māpitaṃ itthirūpaṃ olokento lobhaṃ uppādesi.",
  "atk-s0401a:186_22": "Tadā attano puthujjanabhāvaṃ ñatvā “avassayo me sappurisa hohī”ti antevāsikassa santike ukkuṭikaṃ nisīdi.",
  "atk-s0401a:186_23": "“Etadatthamevāhaṃ, bhante,",
  "atk-s0401a:186_24": "āgato”ti therassa asubhavasena sallahukaṃ katvā kammaṭṭhānaṃ kathetvā therassa okāsaṃ kātuṃ bahi nikkhanto.",
  "atk-s0401a:186_25": "Suparimadditasaṅkhāro thero tasmiṃ divāṭṭhānato nikkhantamatteyeva saha paṭisambhidāhi arahattaṃ pāpuṇi.",
  "atk-s0401a:186_26": "Atha naṃ saṅghattheraṃ katvā dhammadinnatthero tissamahāvihāraṃ gantvā saṅghassa dhammakathaṃ kathesi.",
  "atk-s0401a:186_27": "Evarūpassa samāpattivasena vikkhambhito kileso tathā vikkhambhitova hoti.",
  "atk-s0401a:187_0": "Ekaccassa pana vuttanayeneva vipassanāya kammaṃ karontassa kileso okāsaṃ na labhati,",
  "atk-s0401a:187_1": "vipassanāvasena vikkhambhitova hoti.",
  "atk-s0401a:187_2": "So taṃ tathā vikkhambhitameva katvā vivaṭṭetvā arahattaṃ gaṇhāti,",
  "atk-s0401a:187_3": "buddhakāle saṭṭhimattā āraddhavipassakā bhikkhū viya.",
  "atk-s0401a:187_4": "Te kira satthu santike kammaṭṭhānaṃ gahetvā vivittaṃ araññaṃ pavisitvā vipassanāya kammaṃ karontā kilesānaṃ",
  "atk-s0401a:187_5": "asamudācāravasena “paṭividdhamaggaphalā maya”nti saññāya maggaphalatthāya vāyāmaṃ akatvā “amhehi paṭividdhadhammaṃ",
  "atk-s0401a:187_6": "dasabalassa ārocessāmā”ti satthu santikaṃ āgacchanti.",
  "atk-s0401a:188_0": "Satthā tesaṃ pure āgamanatova ānandattheraṃ āha – “ānanda,",
  "atk-s0401a:188_1": "padhānakammikā bhikkhū ajja maṃ passituṃ āgamissanti,",
  "atk-s0401a:188_2": "tesaṃ mama dassanāya okāsaṃ akatvā ‘āmakasusānaṃ gantvā allaasubhabhāvanaṃ karothā’ti pahiṇeyyāsī”ti.",
  "atk-s0401a:188_3": "Thero tesaṃ āgatānaṃ satthārā kathitasāsanaṃ ārocesi.",
  "atk-s0401a:188_4": "Te “tathāgato ajānitvā na kathessati,",
  "atk-s0401a:188_5": "addhā ettha kāraṇaṃ bhavissatī”ti āmakasusānaṃ gantvā allaasubhaṃ olokentā lobhaṃ uppādetvā “idaṃ nūna",
  "atk-s0401a:188_6": "sammāsambuddhena diṭṭhaṃ bhavissatī”ti jātasaṃvegā laddhamaggaṃ kammaṭṭhānaṃ ādito paṭṭhāya ārabhiṃsu.",
  "atk-s0401a:188_7": "Satthā tesaṃ vipassanāya āraddhabhāvaṃ ñatvā gandhakuṭiyaṃ nisinnova imaṃ obhāsagāthamāha –",
  "atk-s0401a:189_0": "“Yānimāni apattāni, alābūneva sārade;",
  "atk-s0401a:190_0": "Kāpotakāni aṭṭhīni, tāni disvāna kā ratī”ti. ;",
  "atk-s0401a:191_0": "Gāthāpariyosāne arahattaphale patiṭṭhahiṃsu.",
  "atk-s0401a:191_1": "Evarūpānaṃ vipassanāvasena vikkhambhitā kilesā tathā vikkhambhitāva honti.",
  "atk-s0401a:192_0": "Ekaccassa vuttanayeneva navakammaṃ karontassa kileso okāsaṃ na labhati,",
  "atk-s0401a:192_1": "navakammavasena vikkhambhitova hoti.",
  "atk-s0401a:192_2": "So taṃ tathā vikkhambhitameva katvā vivaṭṭetvā arahattaṃ gaṇhāti cittalapabbate tissatthero viya.",
  "atk-s0401a:192_3": "Tassa kira aṭṭhavassikakāle anabhirati uppajji,",
  "atk-s0401a:192_4": "so taṃ vinodetuṃ asakkonto attano cīvaraṃ dhovitvā rajitvā pattaṃ pacitvā kese ohāretvā upajjhāyaṃ vanditvā aṭṭhāsi.",
  "atk-s0401a:192_5": "Atha naṃ thero āha – “kiṃ,",
  "atk-s0401a:192_6": "āvuso mahātissa,",
  "atk-s0401a:192_7": "atuṭṭhassa viya te ākāro”ti? Āma, bhante,",
  "atk-s0401a:192_8": "anabhirati me uppannā,",
  "atk-s0401a:192_9": "taṃ vinodetuṃ na sakkomīti.",
  "atk-s0401a:192_10": "Thero tassāsayaṃ olokento arahattassa upanissayaṃ disvā anukampāvasena āha –",
  "atk-s0401a:192_11": "“āvuso tissa,",
  "atk-s0401a:192_12": "mayaṃ mahallakā,",
  "atk-s0401a:192_13": "ekaṃ no vasanaṭṭhānaṃ karohī”ti.",
  "atk-s0401a:192_14": "Dutiyakathaṃ akathitapubbo bhikkhu “sādhu,",
  "atk-s0401a:192_15": "bhante”ti sampaṭicchi.",
  "atk-s0401a:193_0": "Atha naṃ thero āha – “āvuso,",
  "atk-s0401a:193_1": "navakammaṃ karonto uddesamaggañca mā vissajji,",
  "atk-s0401a:193_2": "kammaṭṭhānañca manasi karohi,",
  "atk-s0401a:193_3": "kālena ca kālaṃ kasiṇaparikammaṃ karohī”ti.",
  "atk-s0401a:193_4": "“Evaṃ karissāmi,",
  "atk-s0401a:193_5": "bhante”ti theraṃ vanditvā tathārūpaṃ sappāyaṭṭhānaṃ oloketvā “ettha kātuṃ sakkā”ti dārūhi pūretvā jhāpetvā",
  "atk-s0401a:193_6": "sodhetvā iṭṭhakāhi parikkhipitvā dvāravātapānādīni yojetvā saddhiṃ caṅkamanabhūmibhittiparikammādīhi",
  "atk-s0401a:193_7": "leṇaṃ niṭṭhāpetvā mañcapīṭhaṃ santharitvā therassa santikaṃ gantvā vanditvā, “bhante,",
  "atk-s0401a:193_8": "niṭṭhitaṃ leṇe parikammaṃ,",
  "atk-s0401a:193_9": "vasathā”ti āha. Āvuso,",
  "atk-s0401a:193_10": "dukkhena tayā etaṃ kammaṃ kataṃ,",
  "atk-s0401a:193_11": "ajja ekadivasaṃ tvaññevettha vasāhīti.",
  "atk-s0401a:193_12": "So “sādhu,",
  "atk-s0401a:193_13": "bhante”ti vanditvā pāde dhovitvā leṇaṃ pavisitvā pallaṅkaṃ ābhujitvā nisinno attanā katakammaṃ āvajji.",
  "atk-s0401a:193_14": "Tassa “manāpaṃ mayā upajjhāyassa kāyaveyyāvaccaṃ kata”nti cintentassa abbhantare pīti uppannā.",
  "atk-s0401a:193_15": "So taṃ vikkhambhetvā vipassanaṃ paṭṭhapetvā aggaphalaṃ arahattaṃ pāpuṇi.",
  "atk-s0401a:193_16": "Evarūpassa navakammavasena vikkhambhito kileso tathā vikkhambhitova hoti.",
  "atk-s0401a:194_0": "Ekacco pana brahmalokato āgato suddhasatto hoti.",
  "atk-s0401a:194_1": "Tassa anāsevanatāya kileso na samudācarati,",
  "atk-s0401a:194_2": "bhavavasena vikkhambhito hoti.",
  "atk-s0401a:194_3": "So taṃ tathā vikkhambhitameva katvā vivaṭṭetvā arahattaṃ gaṇhāti āyasmā mahākassapo viya.",
  "atk-s0401a:194_4": "So hi āyasmā agāramajjhepi kāme aparibhuñjitvā mahāsampattiṃ pahāya pabbajitvā nikkhanto antarāmagge",
  "atk-s0401a:194_5": "paccuggamanatthāya āgataṃ satthāraṃ disvā vanditvā tīhi ovādehi upasampadaṃ labhitvā aṭṭhame aruṇe saha",
  "atk-s0401a:194_6": "paṭisambhidāhi arahattaṃ pāpuṇi.",
  "atk-s0401a:194_7": "Evarūpassa bhavavasena vikkhambhito kileso tathā vikkhambhitova hoti.",
  "atk-s0401a:195_0": "Yo pana ananubhūtapubbaṃ rūpādiārammaṇaṃ labhitvā tattheva vipassanaṃ paṭṭhapetvā vivaṭṭetvā arahattaṃ gaṇhāti,",
  "atk-s0401a:195_1": "evarūpassa ananubhūtārammaṇavasena kāmacchando anuppannova nuppajjati nāma.",
  "atk-s0401a:196_0": "Uppanno vā kāmacchando pahīyatīti ettha uppannoti jāto bhūto samudāgato.",
  "atk-s0401a:196_1": "Pahīyatīti tadaṅgappahānaṃ,",
  "atk-s0401a:196_2": "vikkhambhanappahānaṃ,",
  "atk-s0401a:196_3": "samucchedappahānaṃ,",
  "atk-s0401a:196_4": "paṭipassaddhippahānaṃ,",
  "atk-s0401a:196_5": "nissaraṇappahānanti imehi pañcahi pahānehi pahīyati,",
  "atk-s0401a:196_6": "na puna uppajjatīti attho.",
  "atk-s0401a:196_7": "Tattha vipassanāya kilesā tadaṅgavasena pahīyantīti vipassanā tadaṅgappahānanti veditabbā.",
  "atk-s0401a:196_8": "Samāpatti pana kilese vikkhambhetīti sā vikkhambhanappahānanti veditabbā.",
  "atk-s0401a:196_9": "Maggo samucchindanto uppajjati,",
  "atk-s0401a:196_10": "phalaṃ paṭippassambhayamānaṃ,",
  "atk-s0401a:196_11": "nibbānaṃ sabbakilesehi nissaṭanti imāni tīṇi samucchedapaṭipassaddhinissaraṇappahānānīti vuccanti.",
  "atk-s0401a:196_12": "Imehi lokiyalokuttarehi pañcahi pahānehi pahīyatīti attho.",
  "atk-s0401a:197_0": "Asubhanimittanti dasasu asubhesu uppannaṃ sārammaṇaṃ paṭhamajjhānaṃ.",
  "atk-s0401a:197_1": "Tenāhu porāṇā –",
  "atk-s0401a:197_2": "“asubhampi asubhanimittaṃ,",
  "atk-s0401a:197_3": "asubhārammaṇā dhammāpi asubhanimitta”nti.",
  "atk-s0401a:197_4": "Yonisomanasikarototi.",
  "atk-s0401a:197_5": "“Tattha katamo yonisomanasikāro?",
  "atk-s0401a:197_6": "Anicce anicca”ntiādinā nayena vuttassa upāyamanasikārassa vasena manasikaroto.",
  "atk-s0401a:197_7": "Anuppanno ceva kāmacchando nuppajjatīti asamudāgato na samudāgacchati.",
  "atk-s0401a:197_8": "Uppanno ca kāmacchando pahīyatīti samudāgato ca kāmacchando pañcavidhena pahānena pahīyati.",
  "atk-s0401a:198_0": "Apica cha dhammā kāmacchandassa pahānāya saṃvattanti –",
  "atk-s0401a:198_1": "asubhanimittassa uggaho,",
  "atk-s0401a:198_2": "asubhabhāvanānuyogo,",
  "atk-s0401a:198_3": "indriyesu guttadvāratā,",
  "atk-s0401a:198_4": "bhojane mattaññutā,",
  "atk-s0401a:198_5": "kalyāṇamittatā sappāyakathāti.",
  "atk-s0401a:198_6": "Dasavidhañhi asubhanimittaṃ uggaṇhantassāpi kāmacchando pahīyati,",
  "atk-s0401a:198_7": "bhāventassāpi,",
  "atk-s0401a:198_8": "indriyesu pihitadvārassāpi,",
  "atk-s0401a:198_9": "catunnaṃ pañcannaṃ ālopānaṃ okāse sati udakaṃ pivitvā yāpanasīlatāya bhojane mattaññunopi.",
  "atk-s0401a:198_10": "Tenetaṃ vuttaṃ –",
  "atk-s0401a:199_0": "“Cattāro pañca ālope, abhutvā udakaṃ pive;",
  "atk-s0401a:200_0": "Alaṃ phāsuvihārāya, pahitattassa bhikkhuno”ti. ;",
  "atk-s0401a:201_0": "Asubhakammikatissattherasadise asubhabhāvanārate kalyāṇamitte sevantassāpi kāmacchando pahīyati,",
  "atk-s0401a:201_1": "ṭhānanisajjādīsu dasaasubhanissitasappāyakathāyapi pahīyati.",
  "atk-s0401a:201_2": "Tena vuttaṃ –",
  "atk-s0401a:201_3": "“cha dhammā kāmacchandassa pahānāya saṃvattantī”ti.",
  "atk-s0401a:202_0": "17.",
  "atk-s0401a:202_1": "Sattame mettā cetovimuttīti sabbasattesu hitapharaṇakā mettā.",
  "atk-s0401a:202_2": "Yasmā pana taṃsampayuttacittaṃ nīvaraṇādīhi paccanīkadhammehi vimuccati,",
  "atk-s0401a:202_3": "tasmā sā “cetovimuttī”ti vuccati.",
  "atk-s0401a:202_4": "Visesato vā sabbabyāpādapariyuṭṭhānena vimuttattā sā cetovimuttīti veditabbā.",
  "atk-s0401a:202_5": "Tattha “mettā”ti ettāvatā pubbabhāgopi vaṭṭati,",
  "atk-s0401a:202_6": "“cetovimuttī”ti vuttattā pana idha tikacatukkajjhānavasena appanāva adhippetā.",
  "atk-s0401a:202_7": "Yonisomanasikarototi taṃ mettaṃ cetovimuttiṃ vuttalakkhaṇena upāyamanasikārena manasikarontassa.",
  "atk-s0401a:203_0": "Apica cha dhammā byāpādassa pahānāya saṃvattanti –",
  "atk-s0401a:203_1": "mettānimittassa uggaho,",
  "atk-s0401a:203_2": "mettābhāvanānuyogo,",
  "atk-s0401a:203_3": "kammassakatāpaccavekkhaṇā,",
  "atk-s0401a:203_4": "paṭisaṅkhānabahulatā,",
  "atk-s0401a:203_5": "kalyāṇamittatā,",
  "atk-s0401a:203_6": "sappāyakathāti.",
  "atk-s0401a:203_7": "Odissakaanodissakadisāpharaṇānañhi aññataravasena mettaṃ uggaṇhantassāpi byāpādo pahīyati,",
  "atk-s0401a:203_8": "odhiso anodhiso disāpharaṇavasena mettaṃ bhāventassāpi.",
  "atk-s0401a:203_9": "“Tvaṃ etassa kuddho kiṃ karissasi,",
  "atk-s0401a:203_10": "kimassa sīlādīni nāsetuṃ sakkhissasi,",
  "atk-s0401a:203_11": "nanu tvaṃ attano kammena āgantvā attano kammeneva gamissasi?",
  "atk-s0401a:203_12": "Parassa kujjhanaṃ nāma vītaccitaṅgāratattaayasalākagūthādīni gahetvā paraṃ paharitukāmatāsadisaṃ hoti.",
  "atk-s0401a:203_13": "Esopi tava kuddho kiṃ karissati,",
  "atk-s0401a:203_14": "kiṃ te sīlādīni nāsetuṃ sakkhissati?",
  "atk-s0401a:203_15": "Esa attano kammena āgantvā attano kammeneva gamissati,",
  "atk-s0401a:203_16": "appaṭicchitapaheṇakaṃ viya paṭivātaṃ khittarajomuṭṭhi viya ca etassevesa kodho matthake patissatī”ti",
  "atk-s0401a:203_17": "evaṃ attano ca parassa ca kammassakataṃ paccavekkhatopi,",
  "atk-s0401a:203_18": "ubhayakammassakataṃ paccavekkhitvā paṭisaṅkhāne ṭhitassāpi,",
  "atk-s0401a:203_19": "assaguttattherasadise mettābhāvanārate kalyāṇamitte sevantassāpi byāpādo pahīyati,",
  "atk-s0401a:203_20": "ṭhānanisajjādīsu mettānissitasappāyakathāyapi pahīyati.",
  "atk-s0401a:203_21": "Tena vuttaṃ –",
  "atk-s0401a:203_22": "“cha dhammā byāpādassa pahānāya saṃvattantī”ti.",
  "atk-s0401a:203_23": "Sesamidha ito paresu ca vuttanayeneva veditabbaṃ,",
  "atk-s0401a:203_24": "visesamattameva pana vakkhāmāti.",
  "atk-s0401a:204_0": "18.",
  "atk-s0401a:204_1": "Aṭṭhame ārambhadhātūādīsu ārambhadhātu nāma paṭhamārambhavīriyaṃ.",
  "atk-s0401a:204_2": "Nikkamadhātu nāma kosajjato nikkhantattā tato balavataraṃ.",
  "atk-s0401a:204_3": "Parakkamadhātu nāma paraṃ paraṃ ṭhānaṃ akkamanato tatopi balavataraṃ.",
  "atk-s0401a:204_4": "Aṭṭhakathāyaṃ pana “ārambho cetaso kāmānaṃ panūdanāya,",
  "atk-s0401a:204_5": "nikkamo cetaso palighugghāṭanāya,",
  "atk-s0401a:204_6": "parakkamo cetaso bandhanacchedanāyā”ti vatvā “tīhi petehi adhimattavīriyameva kathita”nti vuttaṃ.",
  "atk-s0401a:205_0": "Āraddhavīriyassāti paripuṇṇavīriyassa ceva paggahitavīriyassa ca.",
  "atk-s0401a:205_1": "Tattha catudosāpagataṃ vīriyaṃ āraddhanti veditabbaṃ.",
  "atk-s0401a:205_2": "Na ca atilīnaṃ hoti,",
  "atk-s0401a:205_3": "na ca atipaggahitaṃ,",
  "atk-s0401a:205_4": "na ca ajjhattaṃ saṃkhittaṃ,",
  "atk-s0401a:205_5": "na ca bahiddhā vikkhittaṃ.",
  "atk-s0401a:205_6": "Tadetaṃ duvidhaṃ hoti – kāyikaṃ,",
  "atk-s0401a:205_7": "cetasikañca.",
  "atk-s0401a:205_8": "Tattha “idha bhikkhu divasaṃ caṅkamena nisajjāya āvaraṇīyehi dhammehi cittaṃ parisodhetī”ti evaṃ rattidivasassa",
  "atk-s0401a:205_9": "pañca koṭṭhāse kāyena ghaṭentassa vāyamantassa kāyikavīriyaṃ veditabbaṃ.",
  "atk-s0401a:205_10": "“Na tāvāhaṃ ito leṇā nikkhamissāmi,",
  "atk-s0401a:205_11": "yāva me na anupādāya āsavehi cittaṃ vimuccatī”ti evaṃ okāsaparicchedena vā,",
  "atk-s0401a:205_12": "“na tāvāhaṃ imaṃ pallaṅkaṃ bhindissāmī”ti evaṃ nisajjādiparicchedena vā mānasaṃ bandhitvā ghaṭentassa vāyamantassa cetasikavīriyaṃ veditabbaṃ.",
  "atk-s0401a:205_13": "Tadubhayampi idha vaṭṭati.",
  "atk-s0401a:205_14": "Duvidhenāpi hi iminā vīriyena āraddhavīriyassa anuppannañceva thinamiddhaṃ nuppajjati,",
  "atk-s0401a:205_15": "uppannañca thinamiddhaṃ pahīyati milakkhatissattherassa viya,",
  "atk-s0401a:205_16": "gāmantapabbhāravāsimahāsīvattherassa viya,",
  "atk-s0401a:205_17": "pītimallakattherassa viya,",
  "atk-s0401a:205_18": "kuṭumbiyaputtatissattherassa viya ca.",
  "atk-s0401a:205_19": "Etesu hi purimā tayo aññe ca evarūpā kāyikavīriyena āraddhavīriyā,",
  "atk-s0401a:205_20": "kuṭumbiyaputtatissatthero aññe ca evarūpā cetasikavīriyena āraddhavīriyā,",
  "atk-s0401a:205_21": "uccāvālukavāsī mahānāgatthero pana dvīhipi vīriyehi āraddhavīriyova.",
  "atk-s0401a:205_22": "Thero kira ekaṃ sattāhaṃ caṅkamati,",
  "atk-s0401a:205_23": "ekaṃ tiṭṭhati,",
  "atk-s0401a:205_24": "ekaṃ nisīdati,",
  "atk-s0401a:205_25": "ekaṃ nipajjati.",
  "atk-s0401a:205_26": "Mahātherassa ekairiyāpathopi asappāyo nāma natthi,",
  "atk-s0401a:205_27": "catutthe sattāhe vipassanaṃ vaḍḍhetvā arahatte patiṭṭhāsi.",
  "atk-s0401a:206_0": "Apica cha dhammā thinamiddhassa pahānāya saṃvattanti –",
  "atk-s0401a:206_1": "atibhojane nimittaggāho,",
  "atk-s0401a:206_2": "iriyāpathasamparivattanatā,",
  "atk-s0401a:206_3": "ālokasaññāmanasikāro,",
  "atk-s0401a:206_4": "abbhokāsavāso,",
  "atk-s0401a:206_5": "kalyāṇamittatā,",
  "atk-s0401a:206_6": "sappāyakathāti.",
  "atk-s0401a:206_7": "Āharahatthaka-",
  "atk-s0401a:206_8": "bhuttavamitaka-",
  "atk-s0401a:206_9": "tatravaṭṭaka-",
  "atk-s0401a:206_10": "alaṃsāṭaka-",
  "atk-s0401a:206_11": "kākamāsaka-",
  "atk-s0401a:206_12": "brāhmaṇādayo viya bhojanaṃ bhuñjitvā rattiṭṭhānadivāṭṭhāne nisinnassa hi samaṇadhammaṃ karoto thinamiddhaṃ mahāhatthī viya ottharantaṃ āgacchati,",
  "atk-s0401a:206_13": "catupañcaālopaokāsaṃ pana ṭhapetvā pānīyaṃ pivitvā yāpanasīlassa bhikkhuno taṃ na hotīti evaṃ atibhojane nimittaṃ gaṇhantassāpi thinamiddhaṃ pahīyati.",
  "atk-s0401a:206_14": "Yasmiṃ iriyāpathe thinamiddhaṃ okkamati,",
  "atk-s0401a:206_15": "tato aññaṃ parivattentassāpi,",
  "atk-s0401a:206_16": "rattiṃ candālokadīpālokaukkāloke divā sūriyālokaṃ manasikarontassāpi,",
  "atk-s0401a:206_17": "abbhokāse vasantassāpi,",
  "atk-s0401a:206_18": "mahākassapattherasadise pahīnathinamiddhe kalyāṇamitte sevantassāpi thinamiddhaṃ pahīyati,",
  "atk-s0401a:206_19": "ṭhānanisajjādīsu dhutaṅganissitasappāyakathāyapi pahīyati.",
  "atk-s0401a:206_20": "Tena vuttaṃ –",
  "atk-s0401a:206_21": "“cha dhammā thinamiddhassa pahānāya saṃvattantī”ti.",
  "atk-s0401a:207_0": "19. Navame vūpasantacittassāti jhānena vā vipassanāya vā vūpasamitacittassa.",
  "atk-s0401a:208_0": "Apica cha dhammā uddhaccakukkuccassa pahānāya saṃvattanti –",
  "atk-s0401a:208_1": "bahussutatā,",
  "atk-s0401a:208_2": "paripucchakatā,",
  "atk-s0401a:208_3": "vinaye pakataññutā,",
  "atk-s0401a:208_4": "vuddhasevitā,",
  "atk-s0401a:208_5": "kalyāṇamittatā,",
  "atk-s0401a:208_6": "sappāyakathāti.",
  "atk-s0401a:208_7": "Bāhusaccenāpi hi ekaṃ vā dve vā tayo vā cattāro vā pañca vā nikāye pāḷivasena ca atthavasena ca uggaṇhantassāpi uddhaccakukkuccaṃ pahīyati,",
  "atk-s0401a:208_8": "kappiyākappiyaparipucchābahulassāpi,",
  "atk-s0401a:208_9": "vinayapaññattiyaṃ ciṇṇavasībhāvatāya pakataññunopi,",
  "atk-s0401a:208_10": "vuḍḍhe mahallakatthere upasaṅkamantassāpi,",
  "atk-s0401a:208_11": "upālittherasadise vinayadhare kalyāṇamitte sevantassāpi uddhaccakukkuccaṃ pahīyati,",
  "atk-s0401a:208_12": "ṭhānanisajjādīsu kappiyākappiyanissitasappāyakathāyapi pahīyati.",
  "atk-s0401a:208_13": "Tena vuttaṃ –",
  "atk-s0401a:208_14": "“cha dhammā uddhaccakukkuccassa pahānāya saṃvattantī”ti.",
  "atk-s0401a:209_0": "20. Dasame yoniso, bhikkhave, manasikarototi vuttanayeneva upāyato manasikarontassa.",
  "atk-s0401a:210_0": "Apica cha dhammā vicikicchāya pahānāya saṃvattanti –",
  "atk-s0401a:210_1": "bahussutatā,",
  "atk-s0401a:210_2": "paripucchakatā,",
  "atk-s0401a:210_3": "vinaye pakataññutā,",
  "atk-s0401a:210_4": "adhimokkhabahulatā,",
  "atk-s0401a:210_5": "kalyāṇamittatā,",
  "atk-s0401a:210_6": "sappāyakathāti.",
  "atk-s0401a:210_7": "Bahusaccenāpi hi ekaṃ vā…pe…",
  "atk-s0401a:210_8": "pañca vā nikāye pāḷivasena ca atthavasena ca uggaṇhantassāpi vicikicchā pahīyati,",
  "atk-s0401a:210_9": "tīṇi ratanāni ārabbha paripucchābahulassāpi,",
  "atk-s0401a:210_10": "vinaye ciṇṇavasībhāvassāpi,",
  "atk-s0401a:210_11": "tīsu ratanesu okappaniyasaddhāsaṅkhātaadhimokkhabahulassāpi,",
  "atk-s0401a:210_12": "saddhādhimutte vakkalittherasadise kalyāṇamitte sevantassāpi vicikicchā pahīyati,",
  "atk-s0401a:210_13": "ṭhānanisajjādīsu tiṇṇaṃ ratanānaṃ guṇanissitasappāyakathāyapi pahīyati.",
  "atk-s0401a:210_14": "Tena vuttaṃ –",
  "atk-s0401a:210_15": "“cha dhammā vicikicchāya pahānāya saṃvattantī”ti.",
  "atk-s0401a:210_16": "Imasmiṃ nīvaraṇappahānavagge vaṭṭavivaṭṭaṃ kathitanti.",
  "atk-s0401a:211_0": "21- 22.",
  "atk-s0401a:211_1": "Tatiyassa paṭhame abhāvitanti avaḍḍhitaṃ bhāvanāvasena appavattitaṃ.",
  "atk-s0401a:211_2": "Akammaniyaṃ hotīti kammakkhamaṃ kammayoggaṃ na hoti.",
  "atk-s0401a:211_3": "Dutiye vuttavipariyāyena attho veditabbo.",
  "atk-s0401a:211_4": "Ettha ca paṭhame cittanti vaṭṭavasena uppannacittaṃ,",
  "atk-s0401a:211_5": "dutiye vivaṭṭavasena uppannacittaṃ.",
  "atk-s0401a:211_6": "Tattha ca vaṭṭaṃ vaṭṭapādaṃ,",
  "atk-s0401a:211_7": "vivaṭṭaṃ vivaṭṭapādanti ayaṃ pabhedo veditabbo.",
  "atk-s0401a:211_8": "Vaṭṭaṃ nāma tebhūmakavaṭṭaṃ,",
  "atk-s0401a:211_9": "vaṭṭapādaṃ nāma vaṭṭapaṭilābhāya kammaṃ,",
  "atk-s0401a:211_10": "vivaṭṭaṃ nāma nava lokuttaradhammā,",
  "atk-s0401a:211_11": "vivaṭṭapādaṃ nāma vivaṭṭapaṭilābhāya kammaṃ.",
  "atk-s0401a:211_12": "Iti imesu suttesu vaṭṭavivaṭṭameva kathitanti.",
  "atk-s0401a:212_0": "23- 24.",
  "atk-s0401a:212_1": "Tatiye vaṭṭavaseneva uppannacittaṃ veditabbaṃ.",
  "atk-s0401a:212_2": "Mahato anatthāya saṃvattatīti devamanussasampattiyo mārabrahmaissariyāni ca dadamānampi punappunaṃ jātijarābyādhimaraṇasokaparidevadukkhadomanassupāyāse",
  "atk-s0401a:212_3": "khandhadhātuāyatanapaṭiccasamuppādavaṭṭāni ca dadamānaṃ kevalaṃ dukkhakkhandhameva detīti mahato anatthāya",
  "atk-s0401a:212_4": "saṃvattati nāmāti.",
  "atk-s0401a:212_5": "Catutthe cittanti vivaṭṭavaseneva uppannacittaṃ.",
  "atk-s0401a:213_0": "25- 26.",
  "atk-s0401a:213_1": "Pañcamachaṭṭhesu abhāvitaṃ apātubhūtanti ayaṃ viseso.",
  "atk-s0401a:213_2": "Tatrāmayadhippāyo –",
  "atk-s0401a:213_3": "vaṭṭavasena uppannacittaṃ nāma uppannampi abhāvitaṃ apātubhūtameva hoti. Kasmā?",
  "atk-s0401a:213_4": "Lokuttarapādakajjhānavipassanāmaggaphalanibbānesu pakkhandituṃ asamatthattā.",
  "atk-s0401a:213_5": "Vivaṭṭavasena uppannaṃ pana bhāvitaṃ pātubhūtaṃ nāma hoti. Kasmā?",
  "atk-s0401a:213_6": "Tesu dhammesu pakkhandituṃ samatthattā.",
  "atk-s0401a:213_7": "Kurundakavāsī phussamittatthero panāha –",
  "atk-s0401a:213_8": "“maggacittameva, āvuso,",
  "atk-s0401a:213_9": "bhāvitaṃ pātubhūtaṃ nāma hotī”ti.",
  "atk-s0401a:214_0": "27- 28.",
  "atk-s0401a:214_1": "Sattamaṭṭhamesu abahulīkatanti punappunaṃ akataṃ.",
  "atk-s0401a:214_2": "Imānipi dve vaṭṭavivaṭṭavasena uppannacittāneva veditabbānīti.",
  "atk-s0401a:215_0": "29.",
  "atk-s0401a:215_1": "Navame “jātipi dukkhā”tiādinā nayena vuttaṃ dukkhaṃ adhivahati āharatīti dukkhādhivahaṃ.",
  "atk-s0401a:215_2": "Dukkhādhivāhantipi pāṭho.",
  "atk-s0401a:215_3": "Tassattho –",
  "atk-s0401a:215_4": "lokuttarapādakajjhānādi ariyadhammābhimukhaṃ dukkhena adhivāhīyati pesīyatīti dukkhādhivāhaṃ.",
  "atk-s0401a:215_5": "Idampi vaṭṭavasena uppannacittameva.",
  "atk-s0401a:215_6": "Tañhi vuttappakārā devamanussādisampattiyo dadamānampi jātiādīnaṃ adhivahanato dukkhādhivahaṃ,",
  "atk-s0401a:215_7": "ariyadhammādhigamāya duppesanato dukkhādhivāhañca nāma hotīti.",
  "atk-s0401a:216_0": "30.",
  "atk-s0401a:216_1": "Dasame vivaṭṭavasena uppannacittameva cittaṃ.",
  "atk-s0401a:216_2": "Tañhi mānusakasukhato dibbasukhaṃ,",
  "atk-s0401a:216_3": "dibbasukhato jhānasukhaṃ,",
  "atk-s0401a:216_4": "jhānasukhato vipassanāsukhaṃ,",
  "atk-s0401a:216_5": "vipassanāsukhato maggasukhaṃ,",
  "atk-s0401a:216_6": "maggasukhato phalasukhaṃ,",
  "atk-s0401a:216_7": "phalasukhato nibbānasukhaṃ adhivahati āharatīti sukhādhivahaṃ nāma hoti,",
  "atk-s0401a:216_8": "sukhādhivāhaṃ vā.",
  "atk-s0401a:216_9": "Tañhi lokuttarapādakajjhānādiariyadhammābhimukhaṃ supesayaṃ vissaṭṭhaindavajirasadisaṃ hotīti sukhādhivāhantipi vuccati.",
  "atk-s0401a:216_10": "Imasmimpi vagge vaṭṭavivaṭṭameva kathitanti.",
  "atk-s0401a:217_0": "31.",
  "atk-s0401a:217_1": "Catutthassa paṭhame adantanti savisevanaṃ adantahatthiassādisadisaṃ.",
  "atk-s0401a:217_2": "Cittanti vaṭṭavasena uppannacittameva.",
  "atk-s0401a:218_0": "32.",
  "atk-s0401a:218_1": "Dutiye dantanti nibbisevanaṃ dantahatthiassādisadisaṃ.",
  "atk-s0401a:218_2": "Imasmimpi suttadvaye vaṭṭavivaṭṭavasena uppannacittameva kathitaṃ.",
  "atk-s0401a:218_3": "Yathā cettha,",
  "atk-s0401a:218_4": "evaṃ ito paresupīti.",
  "atk-s0401a:219_0": "33. Tatiye aguttanti agopitaṃ satisaṃvararahitaṃ aguttahatthiassādisadisaṃ.",
  "atk-s0401a:220_0": "34. Catutthe guttanti gopitaṃ avissaṭṭhasatisaṃvaraṃ guttahatthiassādisadisaṃ.",
  "atk-s0401a:221_0": "35- 36.",
  "atk-s0401a:221_1": "Pañcamachaṭṭhāni arakkhitaṃ rakkhitanti padavasena bujjhanakānaṃ ajjhāsayena vuttāni.",
  "atk-s0401a:221_2": "Attho panettha purimasadisoyeva.",
  "atk-s0401a:222_0": "37-38. Sattamaṭṭhamesupi eseva nayo. Upamā panettha asaṃvutagharadvārādivasena veditabbā.",
  "atk-s0401a:223_0": "39-40. Navamadasamāni catūhipi padehi yojetvā vuttāni. Imasmimpi vagge vaṭṭavivaṭṭameva kathitanti.",
  "atk-s0401a:224_0": "41.",
  "atk-s0401a:224_1": "Pañcamassa paṭhame seyyathāpīti opammatthe nipāto.",
  "atk-s0401a:224_2": "Tatra bhagavā katthaci atthena upamaṃ parivāretvā dasseti vatthasutte viya,",
  "atk-s0401a:224_3": "pāricchattakopama-",
  "atk-s0401a:224_4": "aggikkhandhopamādisuttesu viya ca,",
  "atk-s0401a:224_5": "katthaci upamāya atthaṃ parivāretvā dasseti loṇambilasutte viya,",
  "atk-s0401a:224_6": "suvaṇṇakārasuttasūriyopamādisuttesu viya ca.",
  "atk-s0401a:224_7": "Imasmiṃ pana sālisūkopame upamāya atthaṃ parivāretvā dassento seyyathāpi,",
  "atk-s0401a:224_8": "bhikkhavetiādimāha.",
  "atk-s0401a:224_9": "Tattha sālisūkanti sāliphalassa sūkaṃ.",
  "atk-s0401a:224_10": "Yavasūkepi eseva nayo. Vā-",
  "atk-s0401a:224_11": "saddo vikappattho.",
  "atk-s0401a:224_12": "Micchāpaṇihitanti micchāṭhapitaṃ.",
  "atk-s0401a:224_13": "Yathā vijjhituṃ sakkoti,",
  "atk-s0401a:224_14": "na evaṃ uddhaggaṃ katvā ṭhapitanti attho.",
  "atk-s0401a:224_15": "Bhecchatīti bhindissati,",
  "atk-s0401a:224_16": "chaviṃ chindissatīti attho.",
  "atk-s0401a:224_17": "Micchāpaṇihitena cittenāti micchāṭhapitena cittena.",
  "atk-s0401a:224_18": "Vaṭṭavasena uppannacittaṃ sandhāyetaṃ vuttaṃ.",
  "atk-s0401a:224_19": "Avijjanti aṭṭhasu ṭhānesu aññāṇabhūtaṃ ghanabahalaṃ mahāavijjaṃ.",
  "atk-s0401a:224_20": "Vijjaṃ uppādessatīti ettha vijjanti arahattamaggañāṇaṃ.",
  "atk-s0401a:224_21": "Nibbānanti taṇhāvānato nikkhantabhāvena evaṃ vuttaṃ amataṃ.",
  "atk-s0401a:224_22": "Sacchikarissatīti paccakkhaṃ karissati.",
  "atk-s0401a:225_0": "42.",
  "atk-s0401a:225_1": "Dutiye sammāpaṇihitanti yathā bhindituṃ sakkoti,",
  "atk-s0401a:225_2": "evaṃ uddhaggaṃ katvā suṭṭhu ṭhapitaṃ.",
  "atk-s0401a:225_3": "Akkantanti ettha pādeneva akkantaṃ nāma hoti,",
  "atk-s0401a:225_4": "hatthena uppīḷitaṃ.",
  "atk-s0401a:225_5": "Ruḷhisaddavasena pana akkantanteva vuttaṃ.",
  "atk-s0401a:225_6": "Ayañhettha ariyavohāro.",
  "atk-s0401a:225_7": "Kasmā pana aññe sepaṇṇikaṇṭakamadanakaṇṭakādayo mahante aggahetvā sukhumaṃ dubbalaṃ sālisūkayavasūkameva gahitanti?",
  "atk-s0401a:225_8": "Appamattakassāpi kusalakammassa vivaṭṭāya samatthabhāvadassanatthaṃ.",
  "atk-s0401a:225_9": "Yathā hi sukhumaṃ dubbalaṃ sālisūkaṃ vā yavasūkaṃ vā hotu,",
  "atk-s0401a:225_10": "mahantamahantā sepaṇṇikaṇṭakamadanakaṇṭakādayo vā,",
  "atk-s0401a:225_11": "etesu yaṃkiñci micchā ṭhapitaṃ hatthaṃ vā pādaṃ vā bhindituṃ lohitaṃ vā uppādetuṃ na sakkoti,",
  "atk-s0401a:225_12": "sammā ṭhapitaṃ pana sakkoti,",
  "atk-s0401a:225_13": "evameva appamattakaṃ tiṇamuṭṭhi mattadānakusalaṃ vā hotu,",
  "atk-s0401a:225_14": "mahantaṃ velāmadānādikusalaṃ vā,",
  "atk-s0401a:225_15": "sace vaṭṭasampattiṃ patthetvā vaṭṭasannissitavasena micchā ṭhapitaṃ hoti,",
  "atk-s0401a:225_16": "vaṭṭameva āharituṃ sakkoti,",
  "atk-s0401a:225_17": "no vivaṭṭaṃ.",
  "atk-s0401a:225_18": "“Idaṃ me dānaṃ āsavakkhayāvahaṃ hotū”ti evaṃ pana vivaṭṭaṃ patthentena vivaṭṭavasena sammā ṭhapitaṃ arahattampi",
  "atk-s0401a:225_19": "paccekabodhiñāṇampi sabbaññutañāṇampi dātuṃ sakkotiyeva.",
  "atk-s0401a:225_20": "Vuttañhetaṃ –",
  "atk-s0401a:226_0": "“Paṭisambhidā vimokkhā ca, yā ca sāvakapāramī;",
  "atk-s0401a:227_0": "Paccekabodhi buddhabhūmi, sabbametena labbhatī”ti. ;",
  "atk-s0401a:228_0": "Imasmiṃ suttadvaye ca vaṭṭavivaṭṭaṃ kathitaṃ.",
  "atk-s0401a:229_0": "43.",
  "atk-s0401a:229_1": "Tatiye paduṭṭhacittanti dosena paduṭṭhacittaṃ.",
  "atk-s0401a:229_2": "Cetasā cetopariccāti attano cittena tassa cittaṃ paricchinditvā.",
  "atk-s0401a:229_3": "Yathābhataṃ nikkhittoti yathā āharitvā ṭhapito.",
  "atk-s0401a:229_4": "Evaṃ nirayeti evaṃ niraye ṭhitoyevāti vattabbo.",
  "atk-s0401a:229_5": "Apāyantiādi sabbaṃ nirayavevacanameva.",
  "atk-s0401a:229_6": "Nirayo hi ayasaṅkhātā sukhā apetoti apāyo,",
  "atk-s0401a:229_7": "dukkhassa gati paṭisaraṇanti duggati,",
  "atk-s0401a:229_8": "dukkaṭakārino ettha vivasā nipatantīti vinipāto,",
  "atk-s0401a:229_9": "nirassādatthena nirayo.",
  "atk-s0401a:230_0": "44.",
  "atk-s0401a:230_1": "Catutthe pasannanti saddhāpasādena pasannaṃ.",
  "atk-s0401a:230_2": "Sugatinti sukhassa gatiṃ.",
  "atk-s0401a:230_3": "Saggaṃ lokanti rūpādisampattīhi suṭṭhu aggaṃ lokaṃ.",
  "atk-s0401a:231_0": "45.",
  "atk-s0401a:231_1": "Pañcame udakarahadoti udakadaho.",
  "atk-s0401a:231_2": "Āviloti avippasanno.",
  "atk-s0401a:231_3": "Luḷitoti aparisaṇṭhito.",
  "atk-s0401a:231_4": "Kalalībhūtoti kaddamībhūto.",
  "atk-s0401a:231_5": "Sippisambukantiādīsu sippiyo ca sambukā ca sippisambukaṃ.",
  "atk-s0401a:231_6": "Sakkharā ca kaṭhalāni ca sakkharakaṭhalaṃ.",
  "atk-s0401a:231_7": "Macchānaṃ gumbaṃ ghaṭāti macchagumbaṃ.",
  "atk-s0401a:231_8": "Carantampi tiṭṭhantampīti ettha sakkharakaṭhalaṃ tiṭṭhatiyeva,",
  "atk-s0401a:231_9": "itarāni carantipi tiṭṭhantipi.",
  "atk-s0401a:231_10": "Yathā pana antarantarā ṭhitāsupi nisinnāsupi nipajjamānāsupi “etā gāviyo carantī”ti carantiyo upādāya itarāpi “carantī”ti vuccanti,",
  "atk-s0401a:231_11": "evaṃ tiṭṭhantameva sakkharakaṭhalaṃ upādāya itarampi dvayaṃ “tiṭṭhanta”nti vuttaṃ,",
  "atk-s0401a:231_12": "itaraṃ dvayaṃ carantaṃ upādāya sakkharakaṭhalampi “caranta”nti vuttaṃ.",
  "atk-s0401a:232_0": "Āvilenāti pañcahi nīvaraṇehi pariyonaddhena.",
  "atk-s0401a:232_1": "Attatthaṃ vātiādīsu attano diṭṭhadhammiko lokiyalokuttaramissako attho attattho nāma.",
  "atk-s0401a:232_2": "Attanova samparāye lokiyalokuttaramissako attho parattho nāma hoti.",
  "atk-s0401a:232_3": "So hi parattha atthoti parattho.",
  "atk-s0401a:232_4": "Tadubhayaṃ ubhayattho nāma.",
  "atk-s0401a:232_5": "Apica attano diṭṭhadhammikasamparāyikopi lokiyalokuttaro attho attattho nāma,",
  "atk-s0401a:232_6": "parassa tādisova attho parattho nāma,",
  "atk-s0401a:232_7": "tadubhayampi ubhayattho nāma.",
  "atk-s0401a:232_8": "Uttariṃ vā manussadhammāti dasakusalakammapathasaṅkhātā manussadhammā uttariṃ.",
  "atk-s0401a:232_9": "Ayañhi dasavidho dhammo vināpi aññaṃ samādāpakaṃ satthantarakappāvasāne jātasaṃvegehi manussehi sayameva samādinnattā manussadhammoti vuccati,",
  "atk-s0401a:232_10": "tato uttariṃ pana jhānavipassanāmaggaphalāni veditabbāni.",
  "atk-s0401a:232_11": "Alamariyañāṇadassanavisesanti ariyānaṃ yuttaṃ,",
  "atk-s0401a:232_12": "ariyabhāvaṃ vā kātuṃ samatthaṃ ñāṇadassanasaṅkhātaṃ visesaṃ.",
  "atk-s0401a:232_13": "Ñāṇameva hi jānanaṭṭhena ñāṇaṃ,",
  "atk-s0401a:232_14": "dassanaṭṭhena dassananti veditabbaṃ,",
  "atk-s0401a:232_15": "dibbacakkhuñāṇavipassanāñāṇamaggañāṇaphalañāṇapaccavekkhaṇañāṇānametaṃ adhivacanaṃ.",
  "atk-s0401a:233_0": "46.",
  "atk-s0401a:233_1": "Chaṭṭhe acchoti abahalo,",
  "atk-s0401a:233_2": "pasannotipi vaṭṭati.",
  "atk-s0401a:233_3": "Vippasannoti suṭṭhu pasanno.",
  "atk-s0401a:233_4": "Anāviloti na āvilo,",
  "atk-s0401a:233_5": "parisuddhoti attho,",
  "atk-s0401a:233_6": "pheṇapubbuḷasaṅkhasevālapaṇakavirahitoti vuttaṃ hoti.",
  "atk-s0401a:233_7": "Anāvilenāti pañcanīvaraṇavimuttena.",
  "atk-s0401a:233_8": "Sesaṃ catutthe vuttanayameva.",
  "atk-s0401a:233_9": "Imasmimpi suttadvaye vaṭṭavivaṭṭameva kathitaṃ.",
  "atk-s0401a:234_0": "47.",
  "atk-s0401a:234_1": "Sattame rukkhajātānanti paccatte sāmivacanaṃ,",
  "atk-s0401a:234_2": "rukkhajātānīti attho.",
  "atk-s0401a:234_3": "Rukkhānametaṃ adhivacanaṃ.",
  "atk-s0401a:234_4": "Yadidanti nipātamattaṃ.",
  "atk-s0401a:234_5": "Mudutāyāti mudubhāvena.",
  "atk-s0401a:234_6": "Koci hi rukkho vaṇṇena aggo hoti,",
  "atk-s0401a:234_7": "koci gandhena,",
  "atk-s0401a:234_8": "koci rasena,",
  "atk-s0401a:234_9": "koci thaddhatāya.",
  "atk-s0401a:234_10": "Phandano pana mudutāya ceva kammaññatāya ca aggo seṭṭhoti dasseti. Cittaṃ,",
  "atk-s0401a:234_11": "bhikkhave,",
  "atk-s0401a:234_12": "bhāvitaṃ bahulīkatanti ettha samathavipassanāvasena bhāvitañceva punappunakatañca cittaṃ adhippetaṃ.",
  "atk-s0401a:234_13": "Kurundakavāsi phussamittatthero panāha –",
  "atk-s0401a:234_14": "“ekantaṃ mudu ceva kammaniyañca cittaṃ nāma abhiññāpādakacatutthajjhānacittameva, āvuso”ti.",
  "atk-s0401a:235_0": "48.",
  "atk-s0401a:235_1": "Aṭṭhame evaṃ lahuparivattanti evaṃ lahuṃ uppajjitvā lahuṃ nirujjhanakaṃ.",
  "atk-s0401a:235_2": "Yāvañcāti adhimattapamāṇatthe nipāto,",
  "atk-s0401a:235_3": "ativiya na sukarāti attho.",
  "atk-s0401a:235_4": "Idanti nipātamattaṃ.",
  "atk-s0401a:235_5": "Cittanti ekacce tāva ācariyā “bhavaṅgacitta”nti vadanti,",
  "atk-s0401a:235_6": "taṃ pana paṭikkhipitvā “idha cittanti yaṃkiñci antamaso cakkhuviññāṇampi adhippetamevā”ti vuttaṃ.",
  "atk-s0401a:235_7": "Imasmiṃ panatthe milindarājā dhammakathikaṃ nāgasenattheraṃ pucchi,",
  "atk-s0401a:235_8": "“bhante nāgasena,",
  "atk-s0401a:235_9": "ekasmiṃ accharākkhaṇe pavattitacittasaṅkhārā sace rūpino assu,",
  "atk-s0401a:235_10": "kīva mahārāsi bhaveyyā”ti?",
  "atk-s0401a:235_11": "“Vāhasatānaṃ kho, mahārāja,",
  "atk-s0401a:235_12": "vīhīnaṃ aḍḍhacūḷañca vāhā vīhisattambaṇāni dve ca tumbā ekaccharākkhaṇe pavattitassa cittassa saṅkhampi na upenti,",
  "atk-s0401a:235_13": "kalampi na upenti,",
  "atk-s0401a:235_14": "kalabhāgampi na upentī”ti.",
  "atk-s0401a:235_15": "Atha kasmā sammāsambuddhena “upamāpi na sukarā”ti vuttaṃ?",
  "atk-s0401a:235_16": "Yatheva hi upamaṃ paṭikkhipitvāpi kappadīghabhāvassa yojanikapabbatena yojanikasāsapapuṇṇanagarena,",
  "atk-s0401a:235_17": "nirayadukkhassa sattisatāhatopamena,",
  "atk-s0401a:235_18": "saggasukhassa ca cakkavattisampattiyā upamā katā,",
  "atk-s0401a:235_19": "evamidhāpi kātabbāti?",
  "atk-s0401a:235_20": "Tattha “sakkā pana, bhante,",
  "atk-s0401a:235_21": "upamā kātu”nti evaṃ pucchāvasena upamā katā,",
  "atk-s0401a:235_22": "imasmiṃ sutte pucchāya abhāvena na katā.",
  "atk-s0401a:235_23": "Idañhi suttaṃ dhammadesanāpariyosāne vuttaṃ.",
  "atk-s0401a:235_24": "Iti imasmiṃ sutte cittarāsi nāma kathitoti.",
  "atk-s0401a:236_0": "49.",
  "atk-s0401a:236_1": "Navame pabhassaranti paṇḍaraṃ parisuddhaṃ.",
  "atk-s0401a:236_2": "Cittanti bhavaṅgacittaṃ.",
  "atk-s0401a:236_3": "Kiṃ pana cittassa vaṇṇo nāma atthīti? Natthi.",
  "atk-s0401a:236_4": "Nīlādīnañhi aññataravaṇṇaṃ vā hotu avaṇṇaṃ vā yaṃkiñci parisuddhatāya “pabhassara”nti vuccati.",
  "atk-s0401a:236_5": "Idampi nirupakkilesatāya parisuddhanti pabhassaraṃ.",
  "atk-s0401a:236_6": "Tañca khoti taṃ bhavaṅgacittaṃ.",
  "atk-s0401a:236_7": "Āgantukehīti asahajātehi pacchā javanakkhaṇe uppajjanakehi.",
  "atk-s0401a:236_8": "Upakkilesehīti rāgādīhi upakkiliṭṭhattā upakkiliṭṭhaṃ nāmāti vuccati. Kathaṃ?",
  "atk-s0401a:236_9": "Yathā hi sīlavantā ācārasampannā mātāpitaro vā ācariyupajjhāyā vā dussīlānaṃ durācārānaṃ avattasampannānaṃ",
  "atk-s0401a:236_10": "puttānañceva antevāsikasaddhivihārikānañca vasena “attano putte vā antevāsikasaddhivihārike vā na tajjenti",
  "atk-s0401a:236_11": "na sikkhāpenti na ovadanti nānusāsantī”ti avaṇṇaṃ akittiṃ labhanti,",
  "atk-s0401a:236_12": "evaṃsampadamidaṃ veditabbaṃ.",
  "atk-s0401a:236_13": "Ācārasampannā mātāpitaro viya ca ācariyupajjhāyā viya ca bhavaṅgacittaṃ daṭṭhabbaṃ,",
  "atk-s0401a:236_14": "puttādīnaṃ vasena tesaṃ akittilābho viya javanakkhaṇe rajjanadussanamuyhanasabhāvānaṃ lobhasahagatādīnaṃ",
  "atk-s0401a:236_15": "cittānaṃ vasena uppannehi āgantukehi upakkilesehi pakatiparisuddhampi bhavaṅgacittaṃ upakkiliṭṭhaṃ nāma hotīti.",
  "atk-s0401a:237_0": "50.",
  "atk-s0401a:237_1": "Dasamepi bhavaṅgacittameva cittaṃ.",
  "atk-s0401a:237_2": "Vippamuttanti javanakkhaṇe arajjamānaṃ adussamānaṃ amuyhamānaṃ tihetukañāṇasampayuttādikusalavasena uppajjamānaṃ",
  "atk-s0401a:237_3": "āgantukehi upakkilesehi vippamuttaṃ nāma hoti.",
  "atk-s0401a:237_4": "Idhāpi yathā sīlavantānaṃ ācārasampannānaṃ puttādīnaṃ vasena mātādayo “sobhanā eteyeva attano puttakādayo",
  "atk-s0401a:237_5": "sikkhāpenti ovadanti anusāsantī”ti vaṇṇakittilābhino honti,",
  "atk-s0401a:237_6": "evaṃ javanakkhaṇe uppannakusalacittavasena idaṃ bhavaṅgacittaṃ āgantukehi upakkilesehi vippamuttanti vuccatīti.",
  "atk-s0401a:238_0": "51.",
  "atk-s0401a:238_1": "Chaṭṭhassa paṭhame taṃ assutavā puthujjanoti taṃ bhavaṅgacittaṃ sutavirahito puthujjano.",
  "atk-s0401a:238_2": "Tattha āgamādhigamābhāvā ñeyyo assutavā iti.",
  "atk-s0401a:238_3": "Yo hi idaṃ suttaṃ ādito paṭṭhāya atthavasena upaparikkhanto “idaṃ bhavaṅgacittaṃ nāma pakatiparisuddhampi",
  "atk-s0401a:238_4": "javanakkhaṇe uppannehi lobhādīhi upakkilesehi upakkiliṭṭha”nti neva āgamavasena na adhigamavasena jānāti,",
  "atk-s0401a:238_5": "yassa ca khandhadhātuāyatanapaccayākārasatipaṭṭhānādīsu uggahaparipucchāvinicchayavirahitattā yathābhūtañāṇapaṭivedhasādhako neva āgamo,",
  "atk-s0401a:238_6": "paṭipattiyā adhigantabbassa anadhigatattā na adhigamo atthi.",
  "atk-s0401a:238_7": "So āgamādhigamābhāvā ñeyyo assutavā iti. Svāyaṃ –",
  "atk-s0401a:239_0": "“Puthūnaṃ jananādīhi, kāraṇehi puthujjano;",
  "atk-s0401a:240_0": "Puthujjanantogadhattā, puthuvāyaṃ jano iti”.",
  "atk-s0401a:241_0": "So hi puthūnaṃ nānappakārānaṃ kilesādīnaṃ jananādīhi kāraṇehi puthujjano. Yathāha –",
  "atk-s0401a:242_0": "“Puthu kilese janentīti puthujjanā,",
  "atk-s0401a:242_1": "puthu avihatasakkāyadiṭṭhikāti puthujjanā,",
  "atk-s0401a:242_2": "puthu satthārānaṃ mukhullokikāti puthujjanā,",
  "atk-s0401a:242_3": "puthu sabbagatīhi avuṭṭhitāti puthujjanā,",
  "atk-s0401a:242_4": "puthu nānābhisaṅkhāre abhisaṅkharontīti puthujjanā,",
  "atk-s0401a:242_5": "puthu nānāoghehi vuyhantīti puthujjanā,",
  "atk-s0401a:242_6": "puthu nānāsantāpehi santappantīti puthujjanā,",
  "atk-s0401a:242_7": "puthu nānāpariḷāhehi pariḍayhantīti puthujjanā,",
  "atk-s0401a:242_8": "puthu pañcasu kāmaguṇesu rattā giddhā gadhitā mucchitā ajjhopannā laggā laggitā palibuddhāti puthujjanā,",
  "atk-s0401a:242_9": "puthu pañcahi nīvaraṇehi āvutā nivutā ovutā pihitā paṭicchannā paṭikujjitāti puthujjanā”ti.",
  "atk-s0401a:243_0": "Puthūnaṃ vā gaṇanapathamatītānaṃ ariyadhammaparammukhānaṃ nīcadhammasamācārānaṃ janānaṃ antogadhattāpi puthujjano,",
  "atk-s0401a:243_1": "puthu vā ayaṃ visuṃyeva saṅkhaṃ gato,",
  "atk-s0401a:243_2": "visaṃsaṭṭho sīlasutādiguṇayuttehi ariyehi janoti puthujjano.",
  "atk-s0401a:243_3": "Evametehi “assutavā puthujjano”ti dvīhi padehi ye te –",
  "atk-s0401a:244_0": "“Duve puthujjanā vuttā, buddhenādiccabandhunā;",
  "atk-s0401a:245_0": "Andho puthujjano eko, kalyāṇeko puthujjano”ti. –",
  "atk-s0401a:246_0": "Dve puthujjanā vuttā, tesu andhaputhujjano vutto hotīti veditabbo.",
  "atk-s0401a:247_0": "Yathābhūtaṃ nappajānātīti “idañca bhavaṅgacittaṃ evaṃ āgantukehi upakkilesehi upakkiliṭṭhaṃ nāma hoti,",
  "atk-s0401a:247_1": "evaṃ vippamuttaṃ nāmā”ti yathāsabhāvato na jānāti.",
  "atk-s0401a:247_2": "Tasmāti yasmā na jānāti, tasmā.",
  "atk-s0401a:247_3": "Cittabhāvanā natthīti cittaṭṭhiti cittapariggaho natthi,",
  "atk-s0401a:247_4": "natthibhāveneva “natthī”ti vadāmīti dasseti.",
  "atk-s0401a:248_0": "52.",
  "atk-s0401a:248_1": "Dutiye sutavāti sutasampanno.",
  "atk-s0401a:248_2": "Vitthārato panettha assutavāti padassa paṭipakkhavasena attho veditabbo.",
  "atk-s0401a:248_3": "Ariyasāvakoti atthi ariyo na sāvako,",
  "atk-s0401a:248_4": "seyyathāpi buddhā ceva paccekabuddhā ca;",
  "atk-s0401a:248_5": "atthi sāvako na ariyo,",
  "atk-s0401a:248_6": "seyyathāpi gihī anāgataphalo;",
  "atk-s0401a:248_7": "atthi neva ariyo na sāvako seyyathāpi puthutitthiyā.",
  "atk-s0401a:248_8": "Atthi ariyoceva sāvako ca,",
  "atk-s0401a:248_9": "seyyathāpi samaṇā sakyaputtiyā āgataphalā viññātasāsanā.",
  "atk-s0401a:248_10": "Idha pana gihī vā hotu pabbajito vā,",
  "atk-s0401a:248_11": "yo koci sutavāti ettha vuttassa atthassa vasena sutasampanno,",
  "atk-s0401a:248_12": "ayaṃ ariyasāvakoti veditabbo.",
  "atk-s0401a:248_13": "Yathābhūtaṃ pajānātīti “evamidaṃ bhavaṅgacittaṃ āgantukehi upakkilesehi vippamuttaṃ hoti,",
  "atk-s0401a:248_14": "evaṃ upakkiliṭṭha”nti yathāsabhāvato jānāti.",
  "atk-s0401a:248_15": "Cittabhāvanā atthīti cittaṭṭhiti cittapariggaho atthi,",
  "atk-s0401a:248_16": "atthibhāveneva “atthī”ti vadāmīti dasseti.",
  "atk-s0401a:248_17": "Imasmiṃ sutte balavavipassanā kathitā.",
  "atk-s0401a:248_18": "Keci taruṇavipassanāti vadanti.",
  "atk-s0401a:249_0": "53.",
  "atk-s0401a:249_1": "Tatiyaṃ aṭṭhuppattiyaṃ kathitaṃ.",
  "atk-s0401a:249_2": "Katarāyaṃ pana aṭṭhuppattiyaṃ?",
  "atk-s0401a:249_3": "Aggikkhandhopamasuttantaaṭṭhuppattiyaṃ.",
  "atk-s0401a:249_4": "Bhagavā kira ekasmiṃ samaye sāvatthiṃ upanissāya jetavanamahāvihāre paṭivasati.",
  "atk-s0401a:249_5": "Buddhānañca yattha katthaci paṭivasantānaṃ pañcavidhaṃ kiccaṃ avijahitameva hoti.",
  "atk-s0401a:249_6": "Pañca hi buddhakiccāni –",
  "atk-s0401a:249_7": "purebhattakiccaṃ,",
  "atk-s0401a:249_8": "pacchābhattakiccaṃ,",
  "atk-s0401a:249_9": "purimayāmakiccaṃ,",
  "atk-s0401a:249_10": "majjhimayāmakiccaṃ,",
  "atk-s0401a:249_11": "pacchimayāmakiccanti.",
  "atk-s0401a:250_0": "Tatridaṃ purebhattakiccaṃ –",
  "atk-s0401a:250_1": "bhagavā hi pātova vuṭṭhāya upaṭṭhākānuggahatthaṃ sarīraphāsukatthañca mukhadhovanādisarīraparikammaṃ",
  "atk-s0401a:250_2": "katvā yāva bhikkhācāravelā tāva vivittāsane vītināmetvā bhikkhācāravelāya nivāsetvā kāyabandhanaṃ bandhitvā",
  "atk-s0401a:250_3": "cīvaraṃ pārupitvā pattamādāya kadāci ekakova,",
  "atk-s0401a:250_4": "kadāci bhikkhusaṅghaparivuto gāmaṃ vā nigamaṃ vā piṇḍāya pavisati kadāci pakatiyā,",
  "atk-s0401a:250_5": "kadāci anekehi pāṭihāriyehi vattamānehi.",
  "atk-s0401a:250_6": "Seyyathidaṃ –",
  "atk-s0401a:250_7": "piṇḍāya pavisato lokanāthassa purato purato gantvā mudugatavātā pathaviṃ sodhenti,",
  "atk-s0401a:250_8": "valāhakā udakaphusitāni muñcantā magge reṇuṃ vūpasametvā upari vitānaṃ hutvā tiṭṭhanti,",
  "atk-s0401a:250_9": "apare vātā pupphāni upasaṃharitvā magge okiranti,",
  "atk-s0401a:250_10": "unnatā bhūmippadesā onamanti,",
  "atk-s0401a:250_11": "onatā unnamanti,",
  "atk-s0401a:250_12": "pādanikkhepasamaye samāva bhūmi hoti,",
  "atk-s0401a:250_13": "sukhasamphassāni padumapupphāni vā pāde sampaṭicchanti.",
  "atk-s0401a:250_14": "Indakhīlassa anto ṭhapitamatte dakkhiṇapāde sarīrato chabbaṇṇarasmiyo nikkhamitvā suvaṇṇarasapiñjarāni",
  "atk-s0401a:250_15": "viya citrapaṭaparikkhittāni viya ca pāsādakūṭāgārādīni alaṅkarontiyo ito cito ca dhāvanti,",
  "atk-s0401a:250_16": "hatthiassavihaṅgādayo sakasakaṭṭhānesu ṭhitāyeva madhurenākārena saddaṃ karonti,",
  "atk-s0401a:250_17": "tathā bherivīṇādīni tūriyāni manussānañca kāyūpagāni ābharaṇāni.",
  "atk-s0401a:250_18": "Tena saññāṇena manussā jānanti “ajja bhagavā idha piṇḍāya paviṭṭho”ti.",
  "atk-s0401a:250_19": "Te sunivatthā supārutā gandhapupphādīni ādāya gharā nikkhamitvā antaravīthiṃ paṭipajjitvā bhagavantaṃ",
  "atk-s0401a:250_20": "gandhapupphādīhi sakkaccaṃ pūjetvā vanditvā “amhākaṃ, bhante,",
  "atk-s0401a:250_21": "dasa bhikkhū,",
  "atk-s0401a:250_22": "amhākaṃ vīsati,",
  "atk-s0401a:250_23": "paññāsaṃ…pe…",
  "atk-s0401a:250_24": "sataṃ dethā”ti yācitvā bhagavatopi pattaṃ gahetvā āsanaṃ paññāpetvā sakkaccaṃ piṇḍapātena paṭimānenti.",
  "atk-s0401a:250_25": "Bhagavā katabhattakicco tesaṃ upanissayacittasantānāni oloketvā tathā dhammaṃ deseti,",
  "atk-s0401a:250_26": "yathā keci saraṇagamanesu patiṭṭhahanti,",
  "atk-s0401a:250_27": "keci pañcasu sīlesu,",
  "atk-s0401a:250_28": "keci sotāpattisakadāgāmianāgāmiphalānaṃ aññatarasmiṃ,",
  "atk-s0401a:250_29": "keci pabbajitvā aggaphale arahatteti.",
  "atk-s0401a:250_30": "Evaṃ mahājanaṃ anuggahetvā uṭṭhāyāsanā vihāraṃ gacchati.",
  "atk-s0401a:250_31": "Tattha gantvā gandhamaṇḍalamāḷe paññattavarabuddhāsane nisīdati bhikkhūnaṃ bhattakiccapariyosānaṃ āgamayamāno.",
  "atk-s0401a:250_32": "Tato bhikkhūnaṃ bhattakiccapariyosāne upaṭṭhāko bhagavato nivedeti.",
  "atk-s0401a:250_33": "Atha bhagavā gandhakuṭiṃ pavisati.",
  "atk-s0401a:250_34": "Idaṃ tāva purebhattakiccaṃ.",
  "atk-s0401a:251_0": "Atha bhagavā evaṃ katapurebhattakicco gandhakuṭiyā upaṭṭhāne nisīditvā pāde pakkhāletvā pādapīṭhe ṭhatvā bhikkhusaṅghaṃ ovadati –",
  "atk-s0401a:251_1": "“bhikkhave,",
  "atk-s0401a:251_2": "appamādena sampādetha,",
  "atk-s0401a:251_3": "dullabho buddhuppādo lokasmiṃ,",
  "atk-s0401a:251_4": "dullabho manussattapaṭilābho,",
  "atk-s0401a:251_5": "dullabhā khaṇasampatti,",
  "atk-s0401a:251_6": "dullabhā pabbajjā,",
  "atk-s0401a:251_7": "dullabhaṃ saddhammassavana”nti.",
  "atk-s0401a:251_8": "Tattha keci bhagavantaṃ kammaṭṭhānaṃ pucchanti.",
  "atk-s0401a:251_9": "Bhagavā tesaṃ cariyānurūpaṃ kammaṭṭhānaṃ deti.",
  "atk-s0401a:251_10": "Tato sabbepi bhagavantaṃ vanditvā attano attano rattiṭṭhānadivāṭṭhānāni gacchanti.",
  "atk-s0401a:251_11": "Keci araññaṃ,",
  "atk-s0401a:251_12": "keci rukkhamūlaṃ,",
  "atk-s0401a:251_13": "keci pabbatādīnaṃ aññataraṃ,",
  "atk-s0401a:251_14": "keci cātumahārājikabhavanaṃ…pe…",
  "atk-s0401a:251_15": "keci vasavattibhavananti.",
  "atk-s0401a:251_16": "Tato bhagavā gandhakuṭiṃ pavisitvā sace ākaṅkhati,",
  "atk-s0401a:251_17": "dakkhiṇena passena sato sampajāno muhuttaṃ sīhaseyyaṃ kappeti.",
  "atk-s0401a:251_18": "Atha samassāsitakāyo uṭṭhahitvā dutiyabhāge lokaṃ voloketi.",
  "atk-s0401a:251_19": "Tatiyabhāge yaṃ gāmaṃ vā nigamaṃ vā upanissāya viharati,",
  "atk-s0401a:251_20": "tattha mahājano purebhattaṃ dānaṃ datvā pacchābhattaṃ sunivattho supāruto gandhapupphādīni ādāya vihāre sannipatati.",
  "atk-s0401a:251_21": "Tato bhagavā sampattaparisāya anurūpena pāṭihāriyena gantvā dhammasabhāyaṃ paññattavarabuddhāsane nisajja dhammaṃ deseti kālayuttaṃ samayayuttaṃ,",
  "atk-s0401a:251_22": "atha kālaṃ viditvā parisaṃ uyyojeti,",
  "atk-s0401a:251_23": "manussā bhagavantaṃ vanditvā pakkamanti.",
  "atk-s0401a:251_24": "Idaṃ pacchābhattakiccaṃ.",
  "atk-s0401a:252_0": "So evaṃ niṭṭhitapacchābhattakicco sace gattāni osiñcitukāmo hoti,",
  "atk-s0401a:252_1": "buddhāsanā uṭṭhāya nhānakoṭṭhakaṃ pavisitvā upaṭṭhākena paṭiyāditaudakena gattāni utuṃ gaṇhāpeti.",
  "atk-s0401a:252_2": "Upaṭṭhākopi buddhāsanaṃ ānetvā gandhakuṭipariveṇe paññapeti.",
  "atk-s0401a:252_3": "Bhagavā surattadupaṭṭaṃ nivāsetvā kāyabandhanaṃ bandhitvā uttarāsaṅgaṃ ekaṃsaṃ katvā tattha āgantvā nisīdati ekakova muhuttaṃ paṭisallīno,",
  "atk-s0401a:252_4": "atha bhikkhū tato tato āgamma bhagavato upaṭṭhānaṃ āgacchanti.",
  "atk-s0401a:252_5": "Tattha ekacce pañhaṃ pucchanti,",
  "atk-s0401a:252_6": "ekacce kammaṭṭhānaṃ,",
  "atk-s0401a:252_7": "ekacce dhammassavanaṃ yācanti.",
  "atk-s0401a:252_8": "Bhagavā tesaṃ adhippāyaṃ sampādento purimayāmaṃ vitināmeti.",
  "atk-s0401a:252_9": "Idaṃ purimayāmakiccaṃ.",
  "atk-s0401a:253_0": "Purimayāmakiccapariyosāne pana bhikkhūsu bhagavantaṃ vanditvā pakkantesu sakaladasasahassilokadhātudevatāyo",
  "atk-s0401a:253_1": "okāsaṃ labhamānā bhagavantaṃ upasaṅkamitvā pañhaṃ pucchanti yathābhisaṅkhataṃ antamaso caturakkharampi.",
  "atk-s0401a:253_2": "Bhagavā tāsaṃ devatānaṃ pañhaṃ vissajjento majjhimayāmaṃ vītināmeti.",
  "atk-s0401a:253_3": "Idaṃ majjhimayāmakiccaṃ.",
  "atk-s0401a:254_0": "Pacchimayāmaṃ pana tayo koṭṭhāse katvā purebhattato paṭṭhāya nisajjāpīḷitassa sarīrassa kilāsubhāvamocanatthaṃ ekaṃ koṭṭhāsaṃ caṅkamena vītināmeti,",
  "atk-s0401a:254_1": "dutiyakoṭṭhāse gandhakuṭiṃ pavisitvā dakkhiṇena passena sato sampajāno sīhaseyyaṃ kappeti.",
  "atk-s0401a:254_2": "Tatiyakoṭṭhāse paccuṭṭhāya nisīditvā purimabuddhānaṃ santike dānasīlādivasena katādhikārapuggaladassanatthaṃ buddhacakkhunā lokaṃ voloketi.",
  "atk-s0401a:254_3": "Idaṃ pacchimayāmakiccaṃ.",
  "atk-s0401a:255_0": "Tampi divasaṃ bhagavā imasmiṃyeva kicce ṭhito lokaṃ olokento idaṃ addasa –",
  "atk-s0401a:255_1": "mayā kosalaraṭṭhe cārikaṃ carantena aggikkhandhena upametvā ekasmiṃ sutte desite saṭṭhi bhikkhū arahattaṃ pāpuṇissanti,",
  "atk-s0401a:255_2": "saṭṭhimattānaṃ uṇhaṃ lohitaṃ mukhato uggacchissati,",
  "atk-s0401a:255_3": "saṭṭhimattā gihibhāvaṃ gamissanti.",
  "atk-s0401a:255_4": "Tattha ye arahattaṃ pāpuṇissanti,",
  "atk-s0401a:255_5": "te yaṃkiñci dhammadesanaṃ sutvā pāpuṇissanteva.",
  "atk-s0401a:255_6": "Itaresaṃ pana bhikkhūnaṃ saṅgahatthāya cārikaṃ caritukāmo hutvā, “ānanda,",
  "atk-s0401a:255_7": "bhikkhūnaṃ ārocehī”ti āha.",
  "atk-s0401a:256_0": "Thero anupariveṇaṃ gantvā, “āvuso,",
  "atk-s0401a:256_1": "satthā mahājanassa saṅgahatthāya cārikaṃ caritukāmo,",
  "atk-s0401a:256_2": "gantukāmā āgacchathā”ti āha.",
  "atk-s0401a:256_3": "Bhikkhū mahālābhaṃ labhitvā viya tuṭṭhamānasā “labhissāma vata mahājanassa dhammaṃ desentassa bhagavato",
  "atk-s0401a:256_4": "suvaṇṇavaṇṇaṃ sarīraṃ oloketuṃ madhurañca dhammakathaṃ sotu”nti paruḷhakesā kese ohāretvā malaggahitapattā",
  "atk-s0401a:256_5": "patte pacitvā kiliṭṭhacīvarā cīvarāni dhovitvā gamanasajjā ahesuṃ.",
  "atk-s0401a:256_6": "Satthā aparicchinnena bhikkhusaṅghena parivuto kosalaraṭṭhaṃ cārikāya nikkhanto gāmanigamapaṭipāṭiyā",
  "atk-s0401a:256_7": "ekadivasaṃ gāvutaaḍḍhayojanatigāvutayojanaparamaṃ cārikaṃ caranto ekasmiṃ padese mahantaṃ susirarukkhaṃ",
  "atk-s0401a:256_8": "agginā sampajjalitaṃ disvā “imameva vatthuṃ katvā sattahi aṅgehi paṭimaṇḍetvā dhammadesanaṃ kathessāmī”ti",
  "atk-s0401a:256_9": "gamanaṃ pacchinditvā aññataraṃ rukkhamūlaṃ upasaṅkamitvā nisajjākāraṃ dassesi.",
  "atk-s0401a:256_10": "Ānandatthero satthu adhippāyaṃ ñatvā “addhā kāraṇaṃ bhavissati,",
  "atk-s0401a:256_11": "na akāraṇena tathāgatā gamanaṃ pacchinditvā nisīdantī”ti catugguṇaṃ saṅghāṭiṃ paññāpesi.",
  "atk-s0401a:256_12": "Satthā nisīditvā bhikkhū āmantetvā “passatha no tumhe,",
  "atk-s0401a:256_13": "bhikkhave,",
  "atk-s0401a:256_14": "amuṃ mahantaṃ aggikkhandha”nti aggikkhandhopamasuttantaṃ deseti.",
  "atk-s0401a:257_0": "Imasmiñca pana veyyākaraṇe bhaññamāne saṭṭhimattānaṃ bhikkhūnaṃ uṇhaṃ lohitaṃ mukhato uggañchi,",
  "atk-s0401a:257_1": "saṭṭhimattā bhikkhū sikkhaṃ paccakkhāya hīnāyāvattiṃsu,",
  "atk-s0401a:257_2": "saṭṭhimattānaṃ bhikkhūnaṃ anupādāya āsavehi cittāni vimucciṃsu.",
  "atk-s0401a:257_3": "Tañhi veyyākaraṇaṃ sutvā saṭṭhimattānaṃ bhikkhūnaṃ nāmakāyo santatto,",
  "atk-s0401a:257_4": "nāmakāye santatte karajakāyo santatto,",
  "atk-s0401a:257_5": "karajakāye santatte nidhānagataṃ uṇhaṃ lohitaṃ mukhato uggañchi.",
  "atk-s0401a:257_6": "Saṭṭhimattā bhikkhū “dukkaraṃ vata buddhasāsane yāvajīvaṃ paripuṇṇaṃ parisuddhaṃ brahmacariyaṃ caritu”nti sikkhaṃ paccakkhāya hīnāyāvattā,",
  "atk-s0401a:257_7": "saṭṭhimattā bhikkhū satthu desanābhimukhaṃ ñāṇaṃ pesetvā saha paṭisambhidāhi arahattaṃ pattā.",
  "atk-s0401a:258_0": "Tattha yesaṃ uṇhaṃ lohitaṃ mukhato uggañchi,",
  "atk-s0401a:258_1": "te pārājikaṃ āpajjiṃsu.",
  "atk-s0401a:258_2": "Ye gihibhāvaṃ pattā,",
  "atk-s0401a:258_3": "te khuddānukhuddakāni sikkhāpadāni maddantā vicariṃsu.",
  "atk-s0401a:258_4": "Ye arahattaṃ pattā,",
  "atk-s0401a:258_5": "te parisuddhasīlāva ahesuṃ.",
  "atk-s0401a:258_6": "Satthu dhammadesanā imesaṃ tiṇṇampi saphalāva jātāti.",
  "atk-s0401a:258_7": "Arahattaṃ pattānaṃ tāva saphalā hotu,",
  "atk-s0401a:258_8": "itaresaṃ kathaṃ saphalā jātāti?",
  "atk-s0401a:258_9": "Tepi hi sace imaṃ dhammadesanaṃ na suṇeyyuṃ,",
  "atk-s0401a:258_10": "pamattāva hutvā ṭhānaṃ jahituṃ na sakkuṇeyyuṃ.",
  "atk-s0401a:258_11": "Tato nesaṃ taṃ pāpaṃ vaḍḍhamānaṃ apāyesuyeva saṃsīdāpeyya.",
  "atk-s0401a:258_12": "Imaṃ pana desanaṃ sutvā jātasaṃvegā ṭhānaṃ jahitvā sāmaṇerabhūmiyaṃ ṭhitā dasa sīlāni pūretvā yoniso",
  "atk-s0401a:258_13": "manasikāre yuttappayuttā keci sotāpannā keci sakadāgāmino keci anāgāmino ahesuṃ,",
  "atk-s0401a:258_14": "keci devaloke nibbattiṃsu,",
  "atk-s0401a:258_15": "evaṃ pārājikāpannānampi saphalā ahosi.",
  "atk-s0401a:258_16": "Itare pana sace imaṃ dhammadesanaṃ na suṇeyyuṃ,",
  "atk-s0401a:258_17": "gacchante gacchante kāle anupubbena saṅghādisesampi pārājikampi pāpuṇitvā apāyesuyeva uppajjitvā mahādukkhaṃ anubhaveyyuṃ.",
  "atk-s0401a:258_18": "Imaṃ pana desanaṃ sutvā “aho sallekhitaṃ buddhasāsanaṃ,",
  "atk-s0401a:258_19": "na sakkā amhehi yāvajīvaṃ imaṃ paṭipattiṃ pūretuṃ,",
  "atk-s0401a:258_20": "sikkhaṃ paccakkhāya upāsakadhammaṃ pūretvā dukkhā muccissāmā”ti gihibhāvaṃ upagamiṃsu.",
  "atk-s0401a:258_21": "Te tīsu saraṇesu patiṭṭhāya pañca sīlāni rakkhitvā upāsakadhammaṃ pūretvā keci sotāpannā keci sakadāgāmino keci anāgāmino jātā,",
  "atk-s0401a:258_22": "keci devaloke nibbattāti.",
  "atk-s0401a:258_23": "Evaṃ tesampi saphalāva ahosi.",
  "atk-s0401a:259_0": "Imaṃ pana satthu dhammadesanaṃ sutvā devasaṅghā yehipi sutā,",
  "atk-s0401a:259_1": "yehipi na sutā,",
  "atk-s0401a:259_2": "sabbesaṃyeva ārocentā vicariṃsu.",
  "atk-s0401a:259_3": "Bhikkhū sutvā sutvā “dukkaraṃ, bho,",
  "atk-s0401a:259_4": "buddhānaṃ sāsane yāvajīvaṃ paripuṇṇaṃ parisuddhaṃ brahmacariyaṃ caritu”nti ekakkhaṇeneva dasapi bhikkhū",
  "atk-s0401a:259_5": "vīsatipi saṭṭhipi satampi sahassampi bhikkhū gihī honti.",
  "atk-s0401a:259_6": "Satthā yathāruciyā cārikaṃ caritvā puna jetavanameva āgantvā bhikkhū āmantesi –",
  "atk-s0401a:259_7": "“bhikkhave,",
  "atk-s0401a:259_8": "tathāgato cārikaṃ caramāno ciraṃ ākiṇṇo vihāsi,",
  "atk-s0401a:259_9": "icchāmahaṃ,",
  "atk-s0401a:259_10": "bhikkhave,",
  "atk-s0401a:259_11": "aḍḍhamāsaṃ paṭisallīyituṃ,",
  "atk-s0401a:259_12": "nāmhi kenaci upasaṅkamitabbo aññatra ekena piṇḍapātanīhārakenā”ti.",
  "atk-s0401a:259_13": "Aḍḍhamāsaṃ ekībhāvena vītināmetvā paṭisallānā vuṭṭhito ānandattherena saddhiṃ vihāracārikaṃ caramāno",
  "atk-s0401a:259_14": "olokitolokitaṭṭhāne tanubhūtaṃ bhikkhusaṅghaṃ disvā jānantoyeva theraṃ pucchi – “ānanda,",
  "atk-s0401a:259_15": "aññasmiṃ kāle tathāgate cārikaṃ caritvā jetavanaṃ āgate sakalavihāro kāsāvapajjoto isivātappaṭivāto hoti,",
  "atk-s0401a:259_16": "idāni pana tanubhūto bhikkhusaṅgho dissati,",
  "atk-s0401a:259_17": "yebhuyyena ca uppaṇḍupaṇḍukajātā bhikkhū,",
  "atk-s0401a:259_18": "kiṃ nu kho eta”nti?",
  "atk-s0401a:259_19": "Etarahi bhagavā tumhākaṃ aggikkhandhopamadhammadesanaṃ kathitakālato paṭṭhāya bhikkhū saṃvegappattā hutvā",
  "atk-s0401a:259_20": "“mayaṃ etaṃ dhammaṃ sabbappakārena paripūretuṃ na sakkhissāma,",
  "atk-s0401a:259_21": "asammāvattantānañca janassa saddhādeyyaṃ paribhuñjituṃ ayutta”nti gihibhāvaṃ saṅkamantīti.",
  "atk-s0401a:260_0": "Tasmiṃ khaṇe bhagavato dhammasaṃvego uppajji.",
  "atk-s0401a:260_1": "Tato theraṃ āha –",
  "atk-s0401a:260_2": "“mayi paṭisallāne vītināmente na koci mama puttānaṃ ekaṃ assāsaṭṭhānaṃ kathesi.",
  "atk-s0401a:260_3": "Sāgarassa hi otaraṇatitthāni viya bahūni imasmiṃ sāsane assāsakāraṇāni.",
  "atk-s0401a:260_4": "Gacchānanda,",
  "atk-s0401a:260_5": "gandhakuṭipariveṇe buddhāsanaṃ paññāpetvā bhikkhusaṅghaṃ sannipātehī”ti.",
  "atk-s0401a:260_6": "Thero tathā akāsi.",
  "atk-s0401a:260_7": "Satthā buddhāsanavaragato bhikkhū āmantetvā,",
  "atk-s0401a:260_8": "“bhikkhave,",
  "atk-s0401a:260_9": "mettāya sabbapubbabhāgo nāma neva appanā,",
  "atk-s0401a:260_10": "na upacāro,",
  "atk-s0401a:260_11": "sattānaṃ hitapharaṇamattamevā”ti vatvā imissā aṭṭhuppattiyā imaṃ cūḷaccharāsaṅghātasuttaṃ desesi.",
  "atk-s0401a:261_0": "Tattha accharāsaṅghātamattanti accharāpaharaṇamattaṃ,",
  "atk-s0401a:261_1": "dve aṅguliyo paharitvā saddakaraṇamattanti attho.",
  "atk-s0401a:261_2": "Mettācittanti sabbasattānaṃ hitapharaṇacittaṃ.",
  "atk-s0401a:261_3": "Āsevatīti kathaṃ āsevati?",
  "atk-s0401a:261_4": "Āvajjento āsevati,",
  "atk-s0401a:261_5": "jānanto āsevati,",
  "atk-s0401a:261_6": "passanto āsevati,",
  "atk-s0401a:261_7": "paccavekkhanto āsevati,",
  "atk-s0401a:261_8": "cittaṃ adhiṭṭhahanto āsevati,",
  "atk-s0401a:261_9": "saddhāya adhimuccanto āsevati,",
  "atk-s0401a:261_10": "vīriyaṃ paggaṇhanto āsevati,",
  "atk-s0401a:261_11": "satiṃ upaṭṭhāpento āsevati,",
  "atk-s0401a:261_12": "cittaṃ samādahanto āsevati,",
  "atk-s0401a:261_13": "paññāya pajānanto āsevati,",
  "atk-s0401a:261_14": "abhiññeyyaṃ abhijānanto āsevati,",
  "atk-s0401a:261_15": "pariññeyyaṃ parijānanto āsevati,",
  "atk-s0401a:261_16": "pahātabbaṃ pajahanto āsevati,",
  "atk-s0401a:261_17": "bhāvetabbaṃ bhāvento āsevati,",
  "atk-s0401a:261_18": "sacchikātabbaṃ sacchikaronto āsevatīti.",
  "atk-s0401a:261_19": "Idha pana mettāpubbabhāgena hitapharaṇappavattanamatteneva āsevatīti veditabbo.",
  "atk-s0401a:262_0": "Arittajjhānoti atucchajjhāno apariccattajjhāno vā.",
  "atk-s0401a:262_1": "Viharatīti iriyati pavattati pāleti yapeti yāpeti carati viharati.",
  "atk-s0401a:262_2": "Tena vuccati viharatīti.",
  "atk-s0401a:262_3": "Iminā padena mettaṃ āsevantassa bhikkhuno iriyāpathavihāro kathito.",
  "atk-s0401a:262_4": "Satthusāsanakaroti satthu anusāsanikaro.",
  "atk-s0401a:262_5": "Ovādapatikaroti ovādakārako.",
  "atk-s0401a:262_6": "Ettha ca sakiṃvacanaṃ ovādo,",
  "atk-s0401a:262_7": "punappunavacanaṃ anusāsanī.",
  "atk-s0401a:262_8": "Sammukhāvacanampi ovādo,",
  "atk-s0401a:262_9": "pesetvā parammukhāvacanaṃ,",
  "atk-s0401a:262_10": "anusāsanī.",
  "atk-s0401a:262_11": "Otiṇṇe vatthusmiṃ vacanaṃ ovādo,",
  "atk-s0401a:262_12": "otiṇṇe vā anotiṇṇe vā vatthusmiṃ tantiṭhapanavasena vacanaṃ anusāsanī.",
  "atk-s0401a:262_13": "Evaṃ viseso veditabbo.",
  "atk-s0401a:262_14": "Paramatthato pana ovādoti vā anusāsanīti vā ese eke ekaṭṭhe same samabhāge tajjāte taññevāti.",
  "atk-s0401a:262_15": "Ettha ca “accharāsaṅghātamattampi ce,",
  "atk-s0401a:262_16": "bhikkhave,",
  "atk-s0401a:262_17": "bhikkhu mettācittaṃ āsevatī”ti idameva satthusāsanañceva ovādo ca,",
  "atk-s0401a:262_18": "tassa karaṇato esa sāsanakaro ovādapatikaroti veditabbo.",
  "atk-s0401a:263_0": "Amoghanti atucchaṃ.",
  "atk-s0401a:263_1": "Raṭṭhapiṇḍanti ñātiparivaṭṭaṃ pahāya raṭṭhaṃ nissāya pabbajitena paresaṃ gehato paṭiladdhattā piṇḍapāto raṭṭhapiṇḍo nāma vuccati.",
  "atk-s0401a:263_2": "Paribhuñjatīti cattāro paribhogā theyyaparibhogo iṇaparibhogo dāyajjaparibhogo sāmiparibhogoti.",
  "atk-s0401a:263_3": "Tattha dussīlassa paribhogo theyyaparibhogo nāma.",
  "atk-s0401a:263_4": "Sīlavato apaccavekkhitaparibhogo iṇaparibhogo nāma.",
  "atk-s0401a:263_5": "Sattannaṃ sekkhānaṃ paribhogo dāyajjaparibhogā nāma.",
  "atk-s0401a:263_6": "Khīṇāsavassa paribhogo sāmiparibhogo nāma.",
  "atk-s0401a:263_7": "Tattha imassa bhikkhuno ayaṃ raṭṭhapiṇḍaparibhogo dvīhi kāraṇehi amogho hoti.",
  "atk-s0401a:263_8": "Accharāsaṅghātamattampi mettācittaṃ āsevanto bhikkhu raṭṭhapiṇḍassa sāmiko hutvā,",
  "atk-s0401a:263_9": "aṇaṇo hutvā,",
  "atk-s0401a:263_10": "dāyādo hutvā paribhuñjatītipissa amogho raṭṭhapiṇḍaparibhogo.",
  "atk-s0401a:263_11": "Accharāsaṅghātamattampi mettaṃ āsevantassa bhikkhuno dinnadānaṃ mahaṭṭhiyaṃ hoti mahapphalaṃ mahānisaṃsaṃ",
  "atk-s0401a:263_12": "mahājutikaṃ mahāvipphārantipissa amogho raṭṭhapiṇḍaparibhogo.",
  "atk-s0401a:263_13": "Ko pana vādo ye naṃ bahulīkarontīti ye pana imaṃ mettācittaṃ bahulaṃ āsevanti bhāventi punappunaṃ karonti,",
  "atk-s0401a:263_14": "te amoghaṃ raṭṭhapiṇḍaṃ paribhuñjantīti ettha vattabbameva kiṃ?",
  "atk-s0401a:263_15": "Evarūpā hi bhikkhū raṭṭhapiṇḍassa sāmino aṇaṇā dāyādā hutvā paribhuñjantīti.",
  "atk-s0401a:264_0": "54- 55.",
  "atk-s0401a:264_1": "Catutthe bhāvetīti uppādeti vaḍḍheti.",
  "atk-s0401a:264_2": "Pañcame manasi karotīti manasmiṃ karoti.",
  "atk-s0401a:264_3": "Sesaṃ imesu dvīsupi tatiye vuttanayeneva veditabbaṃ.",
  "atk-s0401a:264_4": "Yo hi āsevati,",
  "atk-s0401a:264_5": "ayameva bhāveti,",
  "atk-s0401a:264_6": "ayaṃ manasi karoti.",
  "atk-s0401a:264_7": "Yena cittena āsevati,",
  "atk-s0401a:264_8": "teneva bhāveti,",
  "atk-s0401a:264_9": "tena manasi karoti.",
  "atk-s0401a:264_10": "Sammāsambuddho pana yāya dhammadhātuyā suppaṭividdhattā desanāvilāsappatto nāma hoti,",
  "atk-s0401a:264_11": "tassā suppaṭividdhattā attano desanāvilāsaṃ dhammissariyataṃ paṭisambhidāpabhedakusalataṃ appaṭihatasabbaññutaññāṇañca",
  "atk-s0401a:264_12": "nissāya ekakkhaṇe uppannaṃ ekacittameva tīhi koṭṭhāsehi vibhajitvā dassesīti.",
  "atk-s0401a:265_0": "56.",
  "atk-s0401a:265_1": "Chaṭṭhe ye kecīti aniyāmitavacanaṃ.",
  "atk-s0401a:265_2": "Akusalāti tesaṃ niyāmitavacanaṃ.",
  "atk-s0401a:265_3": "Ettāvatā sabbākusalā asesato pariyādinnā honti.",
  "atk-s0401a:265_4": "Akusalabhāgiyā akusalapakkhikāti akusalānamevetaṃ nāmaṃ.",
  "atk-s0401a:265_5": "Akusalāyeva hi ekacce akusalaṃ sahajātavasena,",
  "atk-s0401a:265_6": "ekacce upanissayavasena bhajanti ceva,",
  "atk-s0401a:265_7": "tesañca pakkhā bhavantīti “akusalabhāgiyā akusalapakkhikā”ti vuccanti.",
  "atk-s0401a:265_8": "Sabbete manopubbaṅgamāti mano pubbaṃ paṭhamataraṃ gacchati etesanti manopubbaṅgamā.",
  "atk-s0401a:265_9": "Ete hi kiñcāpi manena saddhiṃ ekuppādā ekavatthukā ekanirodhā ekārammaṇā ca honti.",
  "atk-s0401a:265_10": "Yasmā pana tesaṃ mano uppādako kārako janako samuṭṭhāpako nibbattako,",
  "atk-s0401a:265_11": "tasmā manopubbaṅgamā nāma honti.",
  "atk-s0401a:266_0": "Paṭhamaṃ uppajjatīti yathā nāma “rājā nikkhanto”ti vutte “rājāyeva nikkhanto,",
  "atk-s0401a:266_1": "sesā rājasenā nikkhantā anikkhantā”ti pucchitabbakāraṇaṃ natthi,",
  "atk-s0401a:266_2": "sabbā nikkhantāteva paññāyanti,",
  "atk-s0401a:266_3": "evameva mano uppannoti vuttakālato paṭṭhāya avasesā sahajātasaṃsaṭṭhasampayuttā uppannā na uppannāti pucchitabbakāraṇaṃ natthi,",
  "atk-s0401a:266_4": "sabbe te uppannā tveva paññāyanti.",
  "atk-s0401a:266_5": "Etamatthavasaṃ paṭicca tehi saṃsaṭṭhasampayutto ekuppādekanirodhopi samāno mano tesaṃ dhammānaṃ paṭhamaṃ uppajjatīti vutto.",
  "atk-s0401a:266_6": "Anvadevāti anudeva,",
  "atk-s0401a:266_7": "saheva ekatoyevāti attho.",
  "atk-s0401a:266_8": "Byañjanacchāyaṃ pana gahetvā paṭhamaṃ cittaṃ uppajjati,",
  "atk-s0401a:266_9": "pacchā cetasikāti na gahetabbaṃ.",
  "atk-s0401a:266_10": "Attho hi paṭisaraṇaṃ,",
  "atk-s0401a:266_11": "na byañjanaṃ.",
  "atk-s0401a:266_12": "“Manopubbaṅgamā dhammā,",
  "atk-s0401a:266_13": "manoseṭṭhā manomayā”ti gāthāyapi eseva nayo.",
  "atk-s0401a:267_0": "57. Sattame kusalāti catubhūmakāpi kusalā dhammā kathitā. Sesaṃ chaṭṭhe vuttanayeneva veditabbaṃ.",
  "atk-s0401a:268_0": "58.",
  "atk-s0401a:268_1": "Aṭṭhame yathayidaṃ,",
  "atk-s0401a:268_2": "bhikkhave,",
  "atk-s0401a:268_3": "pamādoti ettha,",
  "atk-s0401a:268_4": "bhikkhaveti ālapanaṃ,",
  "atk-s0401a:268_5": "yathā ayaṃ pamādoti attho.",
  "atk-s0401a:268_6": "Pamādoti pamajjanākāro.",
  "atk-s0401a:268_7": "Vuttañhetaṃ –",
  "atk-s0401a:269_0": "“Tattha katamo pamādo?",
  "atk-s0401a:269_1": "Kāyaduccarite vā vacīduccarite vā manoduccarite vā pañcasu vā kāmaguṇesu cittassa vossaggo vossaggānuppadānaṃ",
  "atk-s0401a:269_2": "kusalānaṃ vā dhammānaṃ bhāvanāya asakkaccakiriyatā asātaccakiriyatā anaṭṭhitakiriyatā olīnavuttitā nikkhittachandatā",
  "atk-s0401a:269_3": "nikkhittadhuratā anadhiṭṭhānaṃ ananuyogo anāsevanā abhāvanā abahulīkammaṃ.",
  "atk-s0401a:269_4": "Yo evarūpo pamādo pamajjanā pamajjitattaṃ,",
  "atk-s0401a:269_5": "ayaṃ vuccati pamādo”ti.",
  "atk-s0401a:270_0": "Uppannā ca kusalā dhammā parihāyantīti idaṃ jhānavipassanānaṃ vasena vuttaṃ.",
  "atk-s0401a:270_1": "Maggaphalānaṃ pana sakiṃ uppannānaṃ puna parihānaṃ nāma natthi.",
  "atk-s0401a:271_0": "59. Navame appamādo pamādassa paṭipakkhavasena vitthārato veditabbo.",
  "atk-s0401a:272_0": "60. Dasame kosajjanti kusītabhāvo. Sesaṃ vuttanayamevāti.",
  "atk-s0401a:273_0": "61.",
  "atk-s0401a:273_1": "Sattamassa paṭhame vīriyārambhoti catukiccassa sammappadhānavīriyassa ārambho,",
  "atk-s0401a:273_2": "āraddhapaggahitaparipuṇṇavīriyatāti attho.",
  "atk-s0401a:274_0": "62. Dutiye mahicchatāti mahālobho. Yaṃ sandhāya vuttaṃ –",
  "atk-s0401a:275_0": "“Tattha katamā mahicchatā?",
  "atk-s0401a:275_1": "Itarītaracīvarapiṇḍapātasenāsanagilānapaccayabhesajjaparikkhārehi pañcahi vā kāmaguṇehi asantuṭṭhassa bhiyyokamyatā,",
  "atk-s0401a:275_2": "yā evarūpā icchā icchāgatā mahicchatā rāgo sārāgo cittassa sārāgo.",
  "atk-s0401a:275_3": "Ayaṃ vuccati mahicchatā”ti.",
  "atk-s0401a:276_0": "63.",
  "atk-s0401a:276_1": "Tatiye appicchatāti alobho.",
  "atk-s0401a:276_2": "Appicchassāti anicchassa.",
  "atk-s0401a:276_3": "Ettha hi byañjanaṃ sāvasesaṃ viya,",
  "atk-s0401a:276_4": "attho pana niravaseso.",
  "atk-s0401a:276_5": "Na hi appamattikāya icchāya atthibhāvena so appicchoti vutto,",
  "atk-s0401a:276_6": "icchāya pana abhāvena punappunaṃ āsevitassa alobhasseva bhāvena appicchoti vutto.",
  "atk-s0401a:277_0": "Apicettha atricchatā,",
  "atk-s0401a:277_1": "pāpicchatā,",
  "atk-s0401a:277_2": "mahicchatā appicchatāti ayaṃ bhedo veditabbo.",
  "atk-s0401a:277_3": "Tattha sakalābhe atittassa paralābhe patthanā atricchatā nāma,",
  "atk-s0401a:277_4": "yāya samannāgatassa ekabhājane pakkapūvepi attano patte patite na supakko viya khuddako ca viya khāyati,",
  "atk-s0401a:277_5": "sveva pana parassa patte pakkhitto supakko viya mahanto viya ca khāyati.",
  "atk-s0401a:277_6": "Asantaguṇasambhāvanatā pana paṭiggahaṇe ca amattaññutā pāpicchatā nāma,",
  "atk-s0401a:277_7": "sā “idhekacco assaddho samāno saddhoti maṃ jano jānātū”tiādinā nayena abhidhamme āgatāyeva,",
  "atk-s0401a:277_8": "tāya samannāgato puggalo kohaññe patiṭṭhāti.",
  "atk-s0401a:277_9": "Santaguṇasambhāvanatā pana paṭiggahaṇe ca amattaññutā mahicchatā nāma,",
  "atk-s0401a:277_10": "sāpi “idhekacco saddho samāno saddhoti maṃ jano jānātūti icchati,",
  "atk-s0401a:277_11": "sīlavā samāno sīlavāti maṃ jano jānātū”ti iminā nayena āgatāyeva.",
  "atk-s0401a:277_12": "Tāya samannāgato puggalo dussantappayo hoti,",
  "atk-s0401a:277_13": "vijātamātāpissa cittaṃ gahetuṃ na sakkoti.",
  "atk-s0401a:277_14": "Tenetaṃ vuccati –",
  "atk-s0401a:278_0": "“Aggikkhandho samuddo ca, mahiccho cāpi puggalo;",
  "atk-s0401a:279_0": "Sakaṭena paccaye dentu, tayopete atappayā”ti.",
  "atk-s0401a:280_0": "Santaguṇanigūhanatā pana paṭiggahaṇe ca mattaññutā appicchatā nāma,",
  "atk-s0401a:280_1": "tāya samannāgato puggalo attani vijjamānampi guṇaṃ paṭicchādetukāmatāya saddho samāno “saddhoti maṃ jano jānātū”ti na icchati. Sīlavā,",
  "atk-s0401a:280_2": "pavivitto,",
  "atk-s0401a:280_3": "bahussuto,",
  "atk-s0401a:280_4": "āraddhavīriyo,",
  "atk-s0401a:280_5": "samādhisampanno, paññavā,",
  "atk-s0401a:280_6": "khīṇāsavo samāno “khīṇāsavoti maṃ jano jānātū”ti na icchati seyyathāpi majjhantikatthero.",
  "atk-s0401a:281_0": "Thero kira mahākhīṇāsavo ahosi,",
  "atk-s0401a:281_1": "pattacīvaraṃ panassa pādamattameva agghati.",
  "atk-s0401a:281_2": "So asokassa dhammarañño vihāramahadivase saṅghatthero ahosi.",
  "atk-s0401a:281_3": "Athassa atilūkhabhāvaṃ disvā manussā, “bhante,",
  "atk-s0401a:281_4": "thokaṃ bahi hothā”ti āhaṃsu.",
  "atk-s0401a:281_5": "Thero “mādise khīṇāsave rañño saṅgahaṃ akaronte añño ko karissatī”ti pathaviyaṃ nimujjitvā saṅghattherassa ukkhittapiṇḍaṃ gaṇhantoyeva ummujji.",
  "atk-s0401a:281_6": "Evaṃ khīṇāsavo samāno “khīṇāsavoti maṃ jano jānātū”ti na icchati.",
  "atk-s0401a:281_7": "Evaṃ appiccho ca pana bhikkhu anuppannaṃ lābhaṃ uppādeti,",
  "atk-s0401a:281_8": "uppannaṃ thāvaraṃ karoti,",
  "atk-s0401a:281_9": "dāyakānaṃ cittaṃ ārādheti.",
  "atk-s0401a:281_10": "Yathā yathā hi so attano appicchatāya appaṃ gaṇhāti,",
  "atk-s0401a:281_11": "tathā tathā tassa vatte pasannā manussā bahū denti.",
  "atk-s0401a:282_0": "Aparopi catubbidho appiccho –",
  "atk-s0401a:282_1": "paccayaappiccho,",
  "atk-s0401a:282_2": "dhutaṅgaappiccho,",
  "atk-s0401a:282_3": "pariyattiappiccho,",
  "atk-s0401a:282_4": "adhigamaappicchoti.",
  "atk-s0401a:282_5": "Tattha catūsu paccayesu appiccho paccayaappiccho nāma.",
  "atk-s0401a:282_6": "So dāyakassa vasaṃ jānāti,",
  "atk-s0401a:282_7": "deyyadhammassa vasaṃ jānāti,",
  "atk-s0401a:282_8": "attano thāmaṃ jānāti.",
  "atk-s0401a:282_9": "Yadi hi deyyadhammo bahu hoti,",
  "atk-s0401a:282_10": "dāyako appamattakaṃ dātukāmo,",
  "atk-s0401a:282_11": "dāyakassa vasena appaṃ gaṇhāti.",
  "atk-s0401a:282_12": "Deyyadhammo appo,",
  "atk-s0401a:282_13": "dāyako bahuṃ dātukāmo,",
  "atk-s0401a:282_14": "deyyadhammassa vasena appaṃ gaṇhāti.",
  "atk-s0401a:282_15": "Deyyadhammopi bahu,",
  "atk-s0401a:282_16": "dāyakopi bahuṃ dātukāmo,",
  "atk-s0401a:282_17": "attano thāmaṃ ñatvā pamāṇeneva gaṇhāti.",
  "atk-s0401a:283_0": "Dhutaṅgasamādānassa attani atthibhāvaṃ najānāpetukāmo dhutaṅgaappiccho nāma.",
  "atk-s0401a:283_1": "Tassa vibhāvanatthaṃ imāni vatthūni –",
  "atk-s0401a:283_2": "sosānikamahākumāratthero kira saṭṭhi vassāni susāne vasi,",
  "atk-s0401a:283_3": "añño ekabhikkhupi na aññāsi.",
  "atk-s0401a:283_4": "Tenevāha –",
  "atk-s0401a:284_0": "“Susāne saṭṭhi vassāni, abbokiṇṇaṃ vasāmahaṃ;",
  "atk-s0401a:285_0": "Dutiyo maṃ na jāneyya, aho sosānikuttamo”ti.",
  "atk-s0401a:286_0": "Cetiyapabbate dve bhātikattherā vasiṃsu.",
  "atk-s0401a:286_1": "Kaniṭṭho upaṭṭhākena pesitaṃ ucchukhaṇḍikaṃ gahetvā jeṭṭhassa santikaṃ agamāsi “paribhogaṃ, bhante,",
  "atk-s0401a:286_2": "karothā”ti.",
  "atk-s0401a:286_3": "Therassa ca bhattakiccaṃ katvā mukhavikkhālanakālo ahosi. So “alaṃ,",
  "atk-s0401a:286_4": "āvuso”ti āha. Kacci, bhante,",
  "atk-s0401a:286_5": "ekāsanikatthāti?",
  "atk-s0401a:286_6": "Āharāvuso,",
  "atk-s0401a:286_7": "ucchukhaṇḍikanti paññāsa vassāni ekāsaniko samānopi dhutaṅgaṃ nigūhamāno paribhogaṃ katvā mukhaṃ vikkhāletvā puna dhutaṅgaṃ adhiṭṭhāya gato.",
  "atk-s0401a:287_0": "Yo pana sāketatissatthero viya bahussutabhāvaṃ jānāpetuṃ na icchati,",
  "atk-s0401a:287_1": "ayaṃ pariyattiappiccho nāma.",
  "atk-s0401a:287_2": "Thero kira “khaṇo natthīti uddesaparipucchāsu okāsaṃ akaronto kadā maraṇakkhaṇaṃ, bhante,",
  "atk-s0401a:287_3": "labhissathā”ti codito gaṇaṃ vissajjetvā kaṇikāravālikasamuddavihāraṃ gato.",
  "atk-s0401a:287_4": "Tattha antovassaṃ theranavamajjhimānaṃ upakāro hutvā mahāpavāraṇāya uposathadivase dhammakathāya janapadaṃ khobhetvā gato.",
  "atk-s0401a:288_0": "Yo pana sotāpannādīsu aññataro hutvā sotāpannādibhāvaṃ jānāpetuṃ na icchati,",
  "atk-s0401a:288_1": "ayaṃ adhigamappiccho nāma tayo kulaputtā viya ghaṭīkārakumbhakāro viya ca.",
  "atk-s0401a:288_2": "Imasmiṃ panatthe laddhāsevanena balavaalobhena samannāgato sekkhopi puthujjanopi appicchoti veditabbo.",
  "atk-s0401a:289_0": "64.",
  "atk-s0401a:289_1": "Catutthe asantuṭṭhitāti asantuṭṭhe puggale sevantassa bhajantassa payirupāsantassa uppanno asantosasaṅkhāto lobho.",
  "atk-s0401a:290_0": "65.",
  "atk-s0401a:290_1": "Pañcame santuṭṭhitāti santuṭṭhe puggale sevantassa bhajantassa payirupāsantassa uppanno alobhasaṅkhāto santoso.",
  "atk-s0401a:290_2": "Santuṭṭhassāti itarītarapaccayasantosena samannāgatassa.",
  "atk-s0401a:290_3": "So panesa santoso dvādasavidho hoti.",
  "atk-s0401a:290_4": "Seyyathidaṃ –",
  "atk-s0401a:290_5": "cīvare yathālābhasantoso,",
  "atk-s0401a:290_6": "yathābalasantoso,",
  "atk-s0401a:290_7": "yathāsāruppasantosoti tividho.",
  "atk-s0401a:290_8": "Evaṃ piṇḍapātādīsu.",
  "atk-s0401a:291_0": "Tassāyaṃ pabhedasaṃvaṇṇanā –",
  "atk-s0401a:291_1": "idha bhikkhu cīvaraṃ labhati sundaraṃ vā asundaraṃ vā.",
  "atk-s0401a:291_2": "So teneva yāpeti aññaṃ na pattheti,",
  "atk-s0401a:291_3": "labhantopi na gaṇhāti.",
  "atk-s0401a:291_4": "Ayamassa cīvare yathālābhasantoso.",
  "atk-s0401a:291_5": "Atha pana pakatidubbalo vā hoti ābādhajarābhibhūto vā,",
  "atk-s0401a:291_6": "garuṃ cīvaraṃ pārupanto kilamati.",
  "atk-s0401a:291_7": "So sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti.",
  "atk-s0401a:291_8": "Ayamassa cīvare yathābalasantoso.",
  "atk-s0401a:291_9": "Aparo paṇītapaccayalābhī hoti.",
  "atk-s0401a:291_10": "So paṭṭacīvarādīnaṃ aññataraṃ mahagghacīvaraṃ bahūni vā pana cīvarāni labhitvā “idaṃ therānaṃ cirapabbajitānaṃ,",
  "atk-s0401a:291_11": "idaṃ bahussutānaṃ anurūpaṃ,",
  "atk-s0401a:291_12": "idaṃ gilānānaṃ,",
  "atk-s0401a:291_13": "idaṃ appalābhānaṃ hotū”ti datvā tesaṃ purāṇacīvaraṃ vā saṅkārakūṭādito vā nantakāni uccinitvā tehi saṅghāṭiṃ katvā dhārentopi santuṭṭhova hoti.",
  "atk-s0401a:291_14": "Ayamassa cīvare yathāsāruppasantoso.",
  "atk-s0401a:292_0": "Idha pana bhikkhu piṇḍapātaṃ labhati lūkhaṃ vā paṇītaṃ vā,",
  "atk-s0401a:292_1": "so teneva yāpeti,",
  "atk-s0401a:292_2": "aññaṃ na pattheti,",
  "atk-s0401a:292_3": "labhantopi na gaṇhāti.",
  "atk-s0401a:292_4": "Ayamassa piṇḍapāte yathālābhasantoso.",
  "atk-s0401a:292_5": "Yo pana attano pakativiruddhaṃ vā byādhiviruddhaṃ vā piṇḍapātaṃ labhati,",
  "atk-s0401a:292_6": "yenassa paribhuttena aphāsu hoti,",
  "atk-s0401a:292_7": "so sabhāgassa bhikkhuno taṃ datvā tassa hatthato sappāyabhojanaṃ bhuñjitvā samaṇadhammaṃ karontopi santuṭṭhova hoti.",
  "atk-s0401a:292_8": "Ayamassa piṇḍapāte yathābalasantoso.",
  "atk-s0401a:292_9": "Aparo bahuṃ paṇītaṃ piṇḍapātaṃ labhati.",
  "atk-s0401a:292_10": "So taṃ cīvaraṃ viya theracirapabbajitabahussutaappalābhagilānānaṃ datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti.",
  "atk-s0401a:292_11": "Ayamassa piṇḍapāte yathāsāruppasantoso.",
  "atk-s0401a:293_0": "Idha pana bhikkhu senāsanaṃ labhati manāpaṃ vā amanāpaṃ vā,",
  "atk-s0401a:293_1": "so tena neva somanassaṃ na domanassaṃ uppādeti,",
  "atk-s0401a:293_2": "antamaso tiṇasanthārakenāpi yathāladdheneva tussati.",
  "atk-s0401a:293_3": "Ayamassa senāsane yathālābhasantoso.",
  "atk-s0401a:293_4": "Yo pana attano pakativiruddhaṃ vā byādhiviruddhaṃ vā senāsanaṃ labhati,",
  "atk-s0401a:293_5": "yatthassa vasato aphāsu hoti,",
  "atk-s0401a:293_6": "so taṃ sabhāgassa bhikkhuno datvā tassa santake sappāyasenāsane vasantopi santuṭṭhova hoti.",
  "atk-s0401a:293_7": "Ayamassa senāsane yathābalasantoso.",
  "atk-s0401a:294_0": "Aparo mahāpuñño leṇamaṇḍapakūṭāgārādīni bahūni paṇītasenāsanāni labhati.",
  "atk-s0401a:294_1": "So tāni cīvarādīni viya theracirapabbajitabahussutaappalābhagilānānaṃ datvā yattha katthaci vasantopi santuṭṭhova hoti.",
  "atk-s0401a:294_2": "Ayamassa senāsane yathāsāruppasantoso.",
  "atk-s0401a:294_3": "Yopi “uttamasenāsanaṃ nāma pamādaṭṭhānaṃ,",
  "atk-s0401a:294_4": "tattha nisinnassa thinamiddhaṃ okkamati,",
  "atk-s0401a:294_5": "niddābhibhūtassa puna paṭibujjhato pāpavitakkā pātubhavantī”ti paṭisañcikkhitvā tādisaṃ senāsanaṃ pattampi na sampaṭicchati,",
  "atk-s0401a:294_6": "so taṃ paṭikkhipitvā abbhokāsarukkhamūlādīsu vasantopi santuṭṭhova hoti.",
  "atk-s0401a:294_7": "Ayampissa senāsane yathāsāruppasantoso.",
  "atk-s0401a:295_0": "Idha pana bhikkhu bhesajjaṃ labhati lūkhaṃ vā paṇītaṃ vā,",
  "atk-s0401a:295_1": "so yaṃ labhati,",
  "atk-s0401a:295_2": "teneva tussati,",
  "atk-s0401a:295_3": "aññaṃ na pattheti,",
  "atk-s0401a:295_4": "labhantopi na gaṇhāti.",
  "atk-s0401a:295_5": "Ayamassa gilānapaccaye yathālābhasantoso.",
  "atk-s0401a:295_6": "Yo pana telena atthiko phāṇitaṃ labhati,",
  "atk-s0401a:295_7": "so taṃ sabhāgassa bhikkhuno datvā tassa hatthato telaṃ gahetvā aññadeva vā pariyesitvā bhesajjaṃ karontopi santuṭṭhova hoti.",
  "atk-s0401a:295_8": "Ayamassa gilānapaccaye yathābalasantoso.",
  "atk-s0401a:296_0": "Aparo mahāpuñño bahuṃ telamadhuphāṇitādipaṇītabhesajjaṃ labhati.",
  "atk-s0401a:296_1": "So taṃ cīvaraṃ viya theracirapabbajitabahussutaappalābhagilānānaṃ datvā tesaṃ ābhatena yena kenaci yāpentopi santuṭṭhova hoti.",
  "atk-s0401a:296_2": "Yo pana ekasmiṃ bhājane muttaharītakaṃ ṭhapetvā ekasmiṃ catumadhuraṃ –",
  "atk-s0401a:296_3": "“gaṇhatha, bhante,",
  "atk-s0401a:296_4": "yadicchaka”nti vuccamāno “sacassa tesu aññatarenapi rogo vūpasammati,",
  "atk-s0401a:296_5": "atha muttaharītakaṃ nāma buddhādīhi vaṇṇita”nti catumadhuraṃ paṭikkhipitvā muttaharītakena bhesajjaṃ karontopi paramasantuṭṭhova hoti.",
  "atk-s0401a:296_6": "Ayamassa gilānapaccaye yathāsāruppasantoso.",
  "atk-s0401a:296_7": "Imesaṃ pana paccekapaccayesu tiṇṇaṃ tiṇṇaṃ santosānaṃ yathāsāruppasantosova aggo.",
  "atk-s0401a:297_0": "66- 67.",
  "atk-s0401a:297_1": "Chaṭṭhasattamesu ayonisomanasikārayonisomanasikārā heṭṭhā vuttalakkhaṇāva.",
  "atk-s0401a:297_2": "Sesamettha uttānatthamevāti.",
  "atk-s0401a:298_0": "68.",
  "atk-s0401a:298_1": "Aṭṭhame asampajaññanti asampajānabhāvo,",
  "atk-s0401a:298_2": "mohassetaṃ adhivacanaṃ.",
  "atk-s0401a:298_3": "Asampajānassāti ajānantassa sammuḷhassa.",
  "atk-s0401a:299_0": "69. Navame sampajaññanti sampajānabhāvo, paññāyetaṃ nāmaṃ. Sampajānassāti sampajānantassa.",
  "atk-s0401a:300_0": "70.",
  "atk-s0401a:300_1": "Dasame pāpamittatāti yassa pāpā lāmakā mittā,",
  "atk-s0401a:300_2": "so pāpamitto.",
  "atk-s0401a:300_3": "Pāpamittassa bhāvo pāpamittatā,",
  "atk-s0401a:300_4": "tenākārena pavattānaṃ catunnaṃ khandhānamevetaṃ nāmaṃ.",
  "atk-s0401a:300_5": "Vuttampi cetaṃ –",
  "atk-s0401a:301_0": "“Tattha katamā pāpamittatā?",
  "atk-s0401a:301_1": "Ye te puggalā assaddhā dussīlā appassutā maccharino duppaññā.",
  "atk-s0401a:301_2": "Yā tesaṃ sevanā nisevanā saṃsevanā bhajanā sambhajanā bhatti sambhatti sampavaṅkatā.",
  "atk-s0401a:301_3": "Ayaṃ vuccati pāpamittatā”ti.",
  "atk-s0401a:302_0": "71.",
  "atk-s0401a:302_1": "Aṭṭhamassa paṭhame kalyāṇamittatāti kalyāṇā mittā assāti kalyāṇamitto,",
  "atk-s0401a:302_2": "tassa bhāvo kalyāṇamittatā.",
  "atk-s0401a:302_3": "Sesaṃ vuttapaṭipakkhanayena veditabbaṃ.",
  "atk-s0401a:303_0": "72- 73.",
  "atk-s0401a:303_1": "Dutiye anuyogoti yogo payogo.",
  "atk-s0401a:303_2": "Ananuyogoti ayogo appayogo.",
  "atk-s0401a:303_3": "Anuyogāti anuyogena.",
  "atk-s0401a:303_4": "Ananuyogāti ananuyogena.",
  "atk-s0401a:303_5": "Kusalānaṃ dhammānanti catubhūmakakusaladhammānaṃ.",
  "atk-s0401a:303_6": "Tatiyaṃ uttānatthameva.",
  "atk-s0401a:304_0": "74.",
  "atk-s0401a:304_1": "Catutthe bojjhaṅgāti bujjhanakasattassa aṅgabhūtā satta dhammā.",
  "atk-s0401a:304_2": "Yāya vā dhammasāmaggiyā so bujjhati,",
  "atk-s0401a:304_3": "sammohaniddāto vā vuṭṭhāti,",
  "atk-s0401a:304_4": "catusaccadhammaṃ vā sacchikaroti.",
  "atk-s0401a:304_5": "Tassā bodhiyā aṅgabhūtātipi bojjhaṅgā.",
  "atk-s0401a:304_6": "“Bojjhaṅgāti kenaṭṭhena bojjhaṅgā?",
  "atk-s0401a:304_7": "Bujjhantīti bojjhaṅgā,",
  "atk-s0401a:304_8": "anubujjhantīti bojjhaṅgā,",
  "atk-s0401a:304_9": "paṭibujjhantīti bojjhaṅgā,",
  "atk-s0401a:304_10": "sambujjhantīti bojjhaṅgā,",
  "atk-s0401a:304_11": "bodhāya saṃvattantīti bojjhaṅgā”ti.",
  "atk-s0401a:304_12": "Evaṃ panetaṃ padaṃ vibhattameva.",
  "atk-s0401a:305_0": "75.",
  "atk-s0401a:305_1": "Pañcame bhāvanāpāripūriṃ gacchantīti iminā padena bojjhaṅgānaṃ yāthāvasarasabhūmi nāma kathitā.",
  "atk-s0401a:305_2": "Sā panesā catubbidhā hoti –",
  "atk-s0401a:305_3": "vipassanā,",
  "atk-s0401a:305_4": "vipassanāpādakajjhānaṃ, maggo, phalanti.",
  "atk-s0401a:305_5": "Tattha vipassanāya uppajjanakāle bojjhaṅgā kāmāvacarā honti,",
  "atk-s0401a:305_6": "vipassanāpādakajjhānamhi uppajjanakāle rūpāvacaraarūpāvacarā,",
  "atk-s0401a:305_7": "maggaphalesu uppajjanakāle lokuttarā.",
  "atk-s0401a:305_8": "Iti imasmiṃ sutte bojjhaṅgā catubhūmakā kathitā.",
  "atk-s0401a:306_0": "76.",
  "atk-s0401a:306_1": "Chaṭṭhassa aṭṭhuppattiko nikkhepo.",
  "atk-s0401a:306_2": "Aṭṭhuppattiyaṃ hetaṃ nikkhittaṃ,",
  "atk-s0401a:306_3": "sambahulā kira bhikkhū dhammasabhāyaṃ sannisinnā.",
  "atk-s0401a:306_4": "Tesaṃ antare bandhulamallasenāpatiṃ ārabbha ayaṃ kathā udapādi, “āvuso,",
  "atk-s0401a:306_5": "asukaṃ nāma kulaṃ pubbe bahuñātikaṃ ahosi bahupakkhaṃ,",
  "atk-s0401a:306_6": "idāni appañātikaṃ appapakkhaṃ jāta”nti.",
  "atk-s0401a:306_7": "Atha bhagavā tesaṃ cittācāraṃ ñatvā “mayi gate mahatī desanā bhavissatī”ti ñatvā gandhakuṭito nikkhamma",
  "atk-s0401a:306_8": "dhammasabhāyaṃ paññattavarabuddhāsane nisīditvā “kāya nuttha,",
  "atk-s0401a:306_9": "bhikkhave,",
  "atk-s0401a:306_10": "etarahi kathāya sannisinnā”ti āha.",
  "atk-s0401a:306_11": "Bhagavā aññā gāmanigamādikathā natthi,",
  "atk-s0401a:306_12": "asukaṃ nāma kulaṃ pubbe bahuñātikaṃ ahosi bahupakkhaṃ,",
  "atk-s0401a:306_13": "idāni appañātikaṃ appapakkhaṃ jātanti vadantā nisinnamhāti.",
  "atk-s0401a:306_14": "Satthā imissā aṭṭhuppattiyā appamattikā esā,",
  "atk-s0401a:306_15": "bhikkhave,",
  "atk-s0401a:306_16": "parihānīti idaṃ suttaṃ ārabhi.",
  "atk-s0401a:307_0": "Tattha appamattikāti parittā parittappamāṇā.",
  "atk-s0401a:307_1": "Etāya hi parihāniyā saggato vā maggato vā parihāni nāma natthi,",
  "atk-s0401a:307_2": "diṭṭhadhammikaparihānimattameva etanti āha.",
  "atk-s0401a:307_3": "Etaṃ patikiṭṭhanti etaṃ pacchimaṃ etaṃ lāmakaṃ.",
  "atk-s0401a:307_4": "Yadidaṃ paññāparihānīti yā esā mama sāsane kammassakatapaññāya jhānapaññāya vipassanāpaññāya maggapaññāya phalapaññāya ca parihāni,",
  "atk-s0401a:307_5": "esā pacchimā,",
  "atk-s0401a:307_6": "esā lāmakā,",
  "atk-s0401a:307_7": "esā chaḍḍanīyāti attho.",
  "atk-s0401a:308_0": "77.",
  "atk-s0401a:308_1": "Sattamampi aṭṭhuppattiyameva kathitaṃ.",
  "atk-s0401a:308_2": "Dhammasabhāyaṃ kira nisinnesu bhikkhūsu ekacce evaṃ āhaṃsu –",
  "atk-s0401a:308_3": "“asukaṃ nāma kulaṃ pubbe appañātikaṃ appapakkhaṃ ahosi,",
  "atk-s0401a:308_4": "idāni taṃ bahuñātikaṃ bahupakkhaṃ jāta”nti.",
  "atk-s0401a:308_5": "Kaṃ sandhāya evamāhaṃsūti?",
  "atk-s0401a:308_6": "Visākhaṃ upāsikaṃ vesālike ca licchavī.",
  "atk-s0401a:308_7": "Satthā tesaṃ cittācāraṃ ñatvā purimanayeneva āgantvā dhammāsane nisinno “kāya nuttha,",
  "atk-s0401a:308_8": "bhikkhave,",
  "atk-s0401a:308_9": "etarahi kathāya sannisinnā”ti pucchi.",
  "atk-s0401a:308_10": "Te yathābhūtaṃ kathayiṃsu.",
  "atk-s0401a:308_11": "Satthā imissā aṭṭhuppattiyā imaṃ suttaṃ ārabhi.",
  "atk-s0401a:308_12": "Tattha appamattikāti taṃ sampattiṃ nissāya saggaṃ vā maggaṃ vā sampattānaṃ abhāvato parittā.",
  "atk-s0401a:308_13": "Yadidaṃ paññāvuddhīti kammassakatapaññādīnaṃ vuddhi.",
  "atk-s0401a:308_14": "Tasmāti yasmā ñātīnaṃ vuddhi nāma diṭṭhadhammikamattā appā parittā,",
  "atk-s0401a:308_15": "sā saggaṃ vā maggaṃ vā pāpetuṃ asamatthā, tasmā.",
  "atk-s0401a:308_16": "Paññāvuddhiyāti kammassakatādipaññāya vuddhiyā.",
  "atk-s0401a:309_0": "78.",
  "atk-s0401a:309_1": "Aṭṭhamampi aṭṭhuppattiyameva kathitaṃ.",
  "atk-s0401a:309_2": "Sambahulā kira bhikkhū dhammasabhāyaṃ sannisinnā mahādhanaseṭṭhiputtaṃ ārabbha “asukaṃ nāma kulaṃ pubbe mahābhogaṃ mahāhiraññasuvaṇṇaṃ ahosi,",
  "atk-s0401a:309_3": "taṃ idāni appabhogaṃ jāta”nti kathayiṃsu.",
  "atk-s0401a:309_4": "Satthā purimanayeneva āgantvā tesaṃ vacanaṃ sutvā imaṃ suttaṃ ārabhi.",
  "atk-s0401a:310_0": "79.",
  "atk-s0401a:310_1": "Navamampi aṭṭhuppattiyameva vuttaṃ.",
  "atk-s0401a:310_2": "Dhammasabhāyaṃ kira sannisinnā bhikkhū kākavaliyaseṭṭhiñca puṇṇaseṭṭhiñca ārabbha “asukaṃ nāma kulaṃ pubbe appabhogaṃ ahosi,",
  "atk-s0401a:310_3": "taṃ idāni mahābhogaṃ jāta”nti kathayiṃsu.",
  "atk-s0401a:310_4": "Satthā purimanayeneva āgantvā tesaṃ vacanaṃ sutvā imaṃ suttaṃ ārabhi.",
  "atk-s0401a:310_5": "Sesaṃ imesu dvīsupi heṭṭhā vuttanayeneva veditabbaṃ.",
  "atk-s0401a:311_0": "80.",
  "atk-s0401a:311_1": "Dasamampi aṭṭhuppattiyaṃ vuttaṃ.",
  "atk-s0401a:311_2": "Dhammasabhāyaṃ kira bhikkhū kosalamahārājānaṃ ārabbha “asukaṃ nāma kulaṃ pubbe mahāyasaṃ mahāparivāraṃ ahosi,",
  "atk-s0401a:311_3": "idāni appayasaṃ appaparivāraṃ jāta”nti kathayiṃsu.",
  "atk-s0401a:311_4": "Bhagavā purimanayeneva āgantvā tesaṃ vacanaṃ sutvā imaṃ dhammadesanaṃ ārabhi.",
  "atk-s0401a:311_5": "Sesaṃ vuttanayeneva veditabbanti.",
  "atk-s0401a:312_0": "81.",
  "atk-s0401a:312_1": "Navamassāpi paṭhamaṃ aṭṭhuppattiyameva kathitaṃ.",
  "atk-s0401a:312_2": "Sambahulā kira bhikkhū dhammasabhāyaṃ nisinnā kumbhaghosakaṃ ārabbha “asukaṃ nāma kulaṃ pubbe appayasaṃ appaparivāraṃ ahosi,",
  "atk-s0401a:312_3": "idāni mahāyasaṃ mahāparivāraṃ jāta”nti kathayiṃsu.",
  "atk-s0401a:312_4": "Satthā purimanayeneva āgantvā tesaṃ vacanaṃ sutvā imaṃ suttaṃ ārabhi.",
  "atk-s0401a:312_5": "Tassattho heṭṭhā vuttanayeneva veditabbo.",
  "atk-s0401a:313_0": "82. Dutiyādīsu mahato anatthāyāti mahantassa anatthassa atthāya. Sesamettha uttānamevāti.",
  "atk-s0401a:314_0": "98.",
  "atk-s0401a:314_1": "Dasame ajjhattikanti niyakajjhattavasena ajjhattikaṃ.",
  "atk-s0401a:314_2": "Aṅganti kāraṇaṃ.",
  "atk-s0401a:314_3": "Iti karitvāti evaṃ katvā.",
  "atk-s0401a:314_4": "Idaṃ vuttaṃ hoti –",
  "atk-s0401a:314_5": "bhikkhave,",
  "atk-s0401a:314_6": "ajjhattaṃ paccattaṃ attano santāne samuṭṭhitaṃ kāraṇanti katvā na aññaṃ ekaṃ kāraṇampi samanupassāmīti.",
  "atk-s0401a:315_0": "110- 114.",
  "atk-s0401a:315_1": "Bāhiranti ajjhattasantānato bahi bhavaṃ.",
  "atk-s0401a:315_2": "Saddhammassāti suddhammassa,",
  "atk-s0401a:315_3": "sāsanassāti attho.",
  "atk-s0401a:315_4": "Sammosāyāti vināsāya.",
  "atk-s0401a:315_5": "Antaradhānāyāti apaññāṇatthāya.",
  "atk-s0401a:316_0": "115.",
  "atk-s0401a:316_1": "Ṭhitiyāti ciraṭṭhitatthaṃ.",
  "atk-s0401a:316_2": "Asammosāya anantaradhānāyāti vuttapaṭipakkhanayeneva veditabbaṃ.",
  "atk-s0401a:316_3": "Sesamettha catukkoṭike vuttanayameva.",
  "atk-s0401a:317_0": "130.",
  "atk-s0401a:317_1": "Ito paresu adhammaṃ dhammoti dīpentītiādīsu suttantapariyāyena tāva dasa kusalakammapathā dhammo,",
  "atk-s0401a:317_2": "dasa akusalakammapathā adhammo.",
  "atk-s0401a:317_3": "Tathā cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā",
  "atk-s0401a:317_4": "ariyo aṭṭhaṅgiko maggoti sattatiṃsa bodhipakkhiyadhammā dhammo nāma;",
  "atk-s0401a:317_5": "tayo satipaṭṭhānā tayo sammappadhānā tayo iddhipādā cha indriyāni cha balāni aṭṭha bojjhaṅgā navaṅgiko",
  "atk-s0401a:317_6": "maggoti ca cattāro upādānā pañca nīvaraṇāni satta anusayā aṭṭha micchattāni ca ayaṃ adhammo.",
  "atk-s0401a:318_0": "Tattha yaṃkiñci ekaṃ adhammakoṭṭhāsaṃ gahetvā “imaṃ adhammaṃ dhammoti karissāma,",
  "atk-s0401a:318_1": "evaṃ amhākaṃ ācariyakulaṃ niyyānikaṃ bhavissati,",
  "atk-s0401a:318_2": "mayaṃ ca loke pākaṭā bhavissāmā”ti taṃ adhammaṃ “dhammo aya”nti kathayantā adhammaṃ dhammoti dīpenti nāma.",
  "atk-s0401a:318_3": "Tatheva dhammakoṭṭhāsesu ekaṃ gahetvā “ayaṃ adhammo”ti kathentā dhammaṃ adhammoti dīpenti nāma.",
  "atk-s0401a:318_4": "Vinayapariyāyena pana bhūtena vatthunā codetvā sāretvā yathāpaṭiññāya kattabbaṃ kammaṃ dhammo nāma,",
  "atk-s0401a:318_5": "abhūtena vatthunā acodetvā asāretvā apaṭiññāya kattabbaṃ kammaṃ adhammo nāma.",
  "atk-s0401a:319_0": "Suttantapariyāyena rāgavinayo dosavinayo mohavinayo saṃvaro pahānaṃ paṭisaṅkhāti ayaṃ vinayo nāma,",
  "atk-s0401a:319_1": "rāgādīnaṃ avinayo asaṃvaro appahānaṃ apaṭisaṅkhāti ayaṃ avinayo nāma.",
  "atk-s0401a:319_2": "Vinayapariyāyena vatthusampatti,",
  "atk-s0401a:319_3": "ñattisampatti,",
  "atk-s0401a:319_4": "anussāvanasampatti,",
  "atk-s0401a:319_5": "sīmāsampatti,",
  "atk-s0401a:319_6": "parisasampattīti ayaṃ vinayo nāma.",
  "atk-s0401a:319_7": "Vatthuvipatti,",
  "atk-s0401a:319_8": "ñattivipatti,",
  "atk-s0401a:319_9": "anussāvanavipatti,",
  "atk-s0401a:319_10": "sīmāvipatti parisavipattīti ayaṃ avinayo nāma.",
  "atk-s0401a:320_0": "Suttantapariyāyena cattāro satipaṭṭhānā cattāro sammappadhānā…pe…",
  "atk-s0401a:320_1": "ariyo aṭṭhaṅgiko maggoti idaṃ bhāsitaṃ lapitaṃ tathāgatena;",
  "atk-s0401a:320_2": "tayo satipaṭṭhānā tayo sammappadhānā tayo iddhipādā cha indriyāni cha balāni aṭṭha bojjhaṅgā navaṅgiko maggoti idaṃ abhāsitaṃ alapitaṃ tathāgatena.",
  "atk-s0401a:320_3": "Vinayapariyāyena cattāro pārājikā terasa saṅghādisesā dve aniyatā tiṃsa nissaggiyā pācittiyāti idaṃ bhāsitaṃ lapitaṃ tathāgatena;",
  "atk-s0401a:320_4": "tayo pārājikā cuddasa saṅghādisesā tayo aniyatā ekatiṃsa nissaggiyā pācittiyāti idaṃ abhāsitaṃ alapitaṃ tathāgatena.",
  "atk-s0401a:321_0": "Suttantapariyāyena devasikaṃ phalasamāpattisamāpajjanaṃ mahākaruṇāsamāpattisamāpajjanaṃ buddhacakkhunā",
  "atk-s0401a:321_1": "lokavolokanaṃ aṭṭhuppattivasena suttantadesanā jātakakathāti idaṃ āciṇṇaṃ,",
  "atk-s0401a:321_2": "na devasikaṃ phalasamāpattisamāpajjanaṃ…pe…",
  "atk-s0401a:321_3": "na jātakakathāti idaṃ anāciṇṇaṃ.",
  "atk-s0401a:321_4": "Vinayapariyāyena nimantitassa vassāvāsaṃ vasitvā apaloketvā cārikāpakkamanaṃ pavāretvā cārikāpakkamanaṃ,",
  "atk-s0401a:321_5": "āgantukehi saddhiṃ paṭhamaṃ paṭisanthārakaraṇanti idaṃ āciṇṇaṃ,",
  "atk-s0401a:321_6": "tasseva āciṇṇassa akaraṇaṃ anāciṇṇaṃ nāma.",
  "atk-s0401a:322_0": "Suttantapariyāyena cattāro satipaṭṭhānā…pe…",
  "atk-s0401a:322_1": "aṭṭhaṅgiko maggoti idaṃ paññattaṃ nāma;",
  "atk-s0401a:322_2": "tayo satipaṭṭhānā…pe…",
  "atk-s0401a:322_3": "navaṅgiko maggoti idaṃ apaññattaṃ nāma.",
  "atk-s0401a:322_4": "Vinayapariyāyena cattāro pārājikā…pe…",
  "atk-s0401a:322_5": "tiṃsanissaggiyā pācittiyāti idaṃ paññattaṃ nāma;",
  "atk-s0401a:322_6": "tayo pārājikā…pe…",
  "atk-s0401a:322_7": "ekatiṃsa nissaggiyā pācittiyāti idaṃ apaññattaṃ nāma.",
  "atk-s0401a:323_0": "Yaṃ panetaṃ sabbasuttānaṃ pariyosāne tecimaṃ saddhammaṃ antaradhāpentīti vuttaṃ,",
  "atk-s0401a:323_1": "tattha pañca antaradhānāni nāma adhigamaantaradhānaṃ,",
  "atk-s0401a:323_2": "paṭipattiantaradhānaṃ,",
  "atk-s0401a:323_3": "pariyattiantaradhānaṃ,",
  "atk-s0401a:323_4": "liṅgaantaradhānaṃ,",
  "atk-s0401a:323_5": "dhātuantaradhānanti.",
  "atk-s0401a:323_6": "Tattha adhigamoti cattāro maggā,",
  "atk-s0401a:323_7": "cattāri phalāni,",
  "atk-s0401a:323_8": "catasso paṭisambhidā,",
  "atk-s0401a:323_9": "tisso vijjā,",
  "atk-s0401a:323_10": "cha abhiññāti.",
  "atk-s0401a:323_11": "So parihāyamāno paṭisambhidāto paṭṭhāya parihāyati.",
  "atk-s0401a:323_12": "Buddhānaṃ hi parinibbānato vassasahassameva paṭisambhidā nibbattetuṃ sakkonti,",
  "atk-s0401a:323_13": "tato paraṃ cha abhiññā,",
  "atk-s0401a:323_14": "tato tāpi nibbattetuṃ asakkontā tisso vijjā nibbattenti.",
  "atk-s0401a:323_15": "Gacchante gacchante kāle tāpi nibbattetuṃ asakkontā sukkhavipassakā honti.",
  "atk-s0401a:323_16": "Eteneva upāyena anāgāmino sakadāgāmino sotāpannāti.",
  "atk-s0401a:323_17": "Tesu dharantesu adhigamo anantarahito nāma na hoti.",
  "atk-s0401a:323_18": "Pacchimakassa pana sotāpannassa jīvitakkhayena adhigamo antarahito nāma hoti.",
  "atk-s0401a:323_19": "Idaṃ adhigamaantaradhānaṃ nāma.",
  "atk-s0401a:324_0": "Paṭipattiantaradhānaṃ nāma jhānavipassanāmaggaphalāni nibbattetuṃ asakkontā catupārisuddhisīlamattaṃ rakkhanti.",
  "atk-s0401a:324_1": "Gacchante gacchante kāle “sīlaṃ paripuṇṇaṃ katvā rakkhāma,",
  "atk-s0401a:324_2": "padhānañca anuyuñjāma,",
  "atk-s0401a:324_3": "na ca maggaṃ vā phalaṃ vā sacchikātuṃ sakkoma,",
  "atk-s0401a:324_4": "natthi idāni ariyadhammapaṭivedho”ti vosānaṃ āpajjitvā kosajjabahulā aññamaññaṃ na codenti na sārenti akukkuccakā honti,",
  "atk-s0401a:324_5": "tato paṭṭhāya khuddānukhuddakāni maddanti.",
  "atk-s0401a:324_6": "Gacchante gacchante kāle pācittiyathullaccayāni āpajjanti,",
  "atk-s0401a:324_7": "tato garukāpattiṃ.",
  "atk-s0401a:324_8": "Pārājikamattameva tiṭṭhati.",
  "atk-s0401a:324_9": "Cattāri pārājikāni rakkhantānaṃ bhikkhūnaṃ satepi sahassepi dharamāne paṭipatti anantarahitā nāma na hoti.",
  "atk-s0401a:324_10": "Pacchimakassa pana bhikkhuno sīlabhedena vā jīvitakkhayena vā antarahitā hotīti idaṃ paṭipattiantaradhānaṃ nāma.",
  "atk-s0401a:325_0": "Pariyattīti tepiṭakaṃ buddhavacanaṃ sāṭṭhakathā pāḷi.",
  "atk-s0401a:325_1": "Yāva sā tiṭṭhati,",
  "atk-s0401a:325_2": "tāva pariyatti paripuṇṇā nāma hoti.",
  "atk-s0401a:325_3": "Gacchante gacchante kāle rājayuvarājāno adhammikā honti,",
  "atk-s0401a:325_4": "tesu adhammikesu rājāmaccādayo adhammikā honti,",
  "atk-s0401a:325_5": "tato raṭṭhajanapadavāsinoti.",
  "atk-s0401a:325_6": "Etesaṃ adhammikatāya devo na sammā vassati,",
  "atk-s0401a:325_7": "tato sassāni na sampajjanti.",
  "atk-s0401a:325_8": "Tesu asampajjantesu paccayadāyakā bhikkhusaṅghassa paccaye dātuṃ na sakkonti,",
  "atk-s0401a:325_9": "bhikkhū paccayehi kilamantā antevāsike saṅgahetuṃ na sakkonti.",
  "atk-s0401a:325_10": "Gacchante gacchante kāle pariyatti parihāyati,",
  "atk-s0401a:325_11": "atthavasena dhāretuṃ na sakkonti,",
  "atk-s0401a:325_12": "pāḷivaseneva dhārenti.",
  "atk-s0401a:325_13": "Tato gacchante gacchante kāle pāḷimpi sakalaṃ dhāretuṃ na sakkonti,",
  "atk-s0401a:325_14": "paṭhamaṃ abhidhammapiṭakaṃ parihāyati.",
  "atk-s0401a:325_15": "Parihāyamānaṃ matthakato paṭṭhāya parihāyati.",
  "atk-s0401a:325_16": "Paṭhamameva hi paṭṭhānamahāpakaraṇaṃ parihāyati,",
  "atk-s0401a:325_17": "tasmiṃ parihīne yamakaṃ,",
  "atk-s0401a:325_18": "kathāvatthu,",
  "atk-s0401a:325_19": "puggalapaññatti,",
  "atk-s0401a:325_20": "dhātukathā, vibhaṅgo,",
  "atk-s0401a:325_21": "dhammasaṅgahoti.",
  "atk-s0401a:326_0": "Evaṃ abhidhammapiṭake parihīne matthakato paṭṭhāya suttantapiṭakaṃ parihāyati.",
  "atk-s0401a:326_1": "Paṭhamañhi aṅguttaranikāyo parihāyati,",
  "atk-s0401a:326_2": "tasmimpi paṭhamaṃ ekādasakanipāto,",
  "atk-s0401a:326_3": "tato dasakanipāto…pe…",
  "atk-s0401a:326_4": "tato ekakanipātoti.",
  "atk-s0401a:326_5": "Evaṃ aṅguttare parihīne matthakato paṭṭhāya saṃyuttanikāyo parihāyati.",
  "atk-s0401a:326_6": "Paṭhamaṃ hi mahāvaggo parihāyati,",
  "atk-s0401a:326_7": "tato saḷāyatanavaggo,",
  "atk-s0401a:326_8": "khandhavaggo,",
  "atk-s0401a:326_9": "nidānavaggo,",
  "atk-s0401a:326_10": "sagāthāvaggoti.",
  "atk-s0401a:326_11": "Evaṃ saṃyuttanikāye parihīne matthakato paṭṭhāya majjhimanikāyo parihāyati.",
  "atk-s0401a:326_12": "Paṭhamaṃ hi uparipaṇṇāsako parihāyati,",
  "atk-s0401a:326_13": "tato majjhimapaṇṇāsako,",
  "atk-s0401a:326_14": "tato mūlapaṇṇāsakoti.",
  "atk-s0401a:326_15": "Evaṃ majjhimanikāye parihīne matthakato paṭṭhāya dīghanikāyo parihāyati.",
  "atk-s0401a:326_16": "Paṭhamañhi pāthikavaggo parihāyati,",
  "atk-s0401a:326_17": "tato mahāvaggo,",
  "atk-s0401a:326_18": "tato sīlakkhandhavaggoti.",
  "atk-s0401a:326_19": "Evaṃ dīghanikāye parihīne suttantapiṭakaṃ parihīnaṃ nāma hoti.",
  "atk-s0401a:326_20": "Vinayapiṭakena saddhiṃ jātakameva dhārenti.",
  "atk-s0401a:326_21": "Vinayapiṭakaṃ lajjinova dhārenti,",
  "atk-s0401a:326_22": "lābhakāmā pana “suttante kathitepi sallakkhentā natthī”ti jātakameva dhārenti.",
  "atk-s0401a:326_23": "Gacchante gacchante kāle jātakampi dhāretuṃ na sakkonti.",
  "atk-s0401a:326_24": "Atha tesaṃ paṭhamaṃ vessantarajātakaṃ parihāyati,",
  "atk-s0401a:326_25": "tato paṭilomakkamena puṇṇakajātakaṃ,",
  "atk-s0401a:326_26": "mahānāradajātakanti pariyosāne apaṇṇakajātakaṃ parihāyati.",
  "atk-s0401a:326_27": "Evaṃ jātake parihīne vinayapiṭakameva dhārenti.",
  "atk-s0401a:327_0": "Gacchante gacchante kāle vinayapiṭakampi matthakato paṭṭhāya parihāyati.",
  "atk-s0401a:327_1": "Paṭhamañhi parivāro parihāyati,",
  "atk-s0401a:327_2": "tato khandhako,",
  "atk-s0401a:327_3": "bhikkhunīvibhaṅgo,",
  "atk-s0401a:327_4": "mahāvibhaṅgoti anukkamena uposathakkhandhakamattameva dhārenti.",
  "atk-s0401a:327_5": "Tadāpi pariyatti antarahitā na hoti.",
  "atk-s0401a:327_6": "Yāva pana manussesu cātuppadikagāthāpi pavattati,",
  "atk-s0401a:327_7": "tāva pariyatti anantarahitāva hoti.",
  "atk-s0401a:327_8": "Yadā saddho pasanno rājā hatthikkhandhe suvaṇṇacaṅkoṭakamhi sahassatthavikaṃ ṭhapāpetvā “buddhehi kathitaṃ",
  "atk-s0401a:327_9": "cātuppadikagāthaṃ jānanto imaṃ sahassaṃ gaṇhatū”ti nagare bheriṃ carāpetvā gaṇhanakaṃ alabhitvā “ekavāraṃ",
  "atk-s0401a:327_10": "carāpite nāma suṇantāpi honti assuṇantāpī”ti yāvatatiyaṃ carāpetvā gaṇhanakaṃ alabhitvā rājapurisā taṃ",
  "atk-s0401a:327_11": "sahassatthavikaṃ puna rājakulaṃ pavesenti,",
  "atk-s0401a:327_12": "tadā pariyatti antarahitā nāma hoti.",
  "atk-s0401a:327_13": "Idaṃ pariyattiantaradhānaṃ nāma.",
  "atk-s0401a:328_0": "Gacchante gacchante kāle cīvaraggahaṇaṃ pattaggahaṇaṃ sammiñjanapasāraṇaṃ ālokitavilokitaṃ na pāsādikaṃ hoti.",
  "atk-s0401a:328_1": "Nigaṇṭhasamaṇā viya alābupattaṃ bhikkhū pattaṃ aggabāhāya pakkhipitvā ādāya vicaranti,",
  "atk-s0401a:328_2": "ettāvatāpi liṅgaṃ anantarahitameva hoti.",
  "atk-s0401a:328_3": "Gacchante gacchante pana kāle aggabāhato otāretvā hatthena vā sikkāya vā olambitvā vicaranti,",
  "atk-s0401a:328_4": "cīvarampi rajanasāruppaṃ akatvā oṭṭhaṭṭhivaṇṇaṃ katvā vicaranti.",
  "atk-s0401a:328_5": "Gacchante gacchante kāle rajanampi na hoti dasacchindanampi ovaṭṭikavijjhanampi,",
  "atk-s0401a:328_6": "kappamattaṃ katvā vaḷañjenti.",
  "atk-s0401a:328_7": "Puna ovaṭṭikaṃ vijjhitvā kappaṃ na karonti.",
  "atk-s0401a:328_8": "Tato ubhayampi akatvā dasā chetvā paribbājakā viya caranti.",
  "atk-s0401a:328_9": "Gacchante gacchante kāle “ko iminā amhākaṃ attho”ti khuddakaṃ kāsāvakhaṇḍaṃ hatthe vā gīvāya vā bandhanti,",
  "atk-s0401a:328_10": "kesesu vā allīyāpenti,",
  "atk-s0401a:328_11": "dārabharaṇaṃ vā karontā kasitvā vapitvā jīvikaṃ kappetvā vicaranti.",
  "atk-s0401a:328_12": "Tadā dakkhiṇaṃ dentā saṅghaṃ uddissa etesaṃ denti.",
  "atk-s0401a:328_13": "Idaṃ sandhāya bhagavatā vuttaṃ –",
  "atk-s0401a:328_14": "“bhavissanti kho,",
  "atk-s0401a:328_15": "panānanda,",
  "atk-s0401a:328_16": "anāgatamaddhānaṃ gotrabhuno kāsāvakaṇṭhā dussīlā pāpadhammā,",
  "atk-s0401a:328_17": "tesu dussīlesu saṅghaṃ uddissa dānaṃ dassanti,",
  "atk-s0401a:328_18": "tadāpāhaṃ, ānanda,",
  "atk-s0401a:328_19": "saṅghagataṃ dakkhiṇaṃ asaṅkheyyaṃ appameyyaṃ vadāmī”ti.",
  "atk-s0401a:328_20": "Tato gacchante kāle nānāvidhāni kammāni karontā “papañco esa,",
  "atk-s0401a:328_21": "kiṃ iminā amhāka”nti kāsāvakhaṇḍaṃ chinditvā araññe khipanti.",
  "atk-s0401a:328_22": "Etasmiṃ kāle liṅgaṃ antarahitaṃ nāma hoti.",
  "atk-s0401a:328_23": "Kassapadasabalassa kira kālato paṭṭhāya yonakānaṃ setavatthaṃ pārupitvā caraṇaṃ cārittaṃ jātanti.",
  "atk-s0401a:328_24": "Idaṃ liṅgaantaradhānaṃ nāma.",
  "atk-s0401a:329_0": "Dhātuantaradhānaṃ pana evaṃ veditabbaṃ –",
  "atk-s0401a:329_1": "tīṇi parinibbānāni,",
  "atk-s0401a:329_2": "kilesaparinibbānaṃ –",
  "atk-s0401a:329_3": "khandhaparinibbānaṃ,",
  "atk-s0401a:329_4": "dhātuparinibbānanti.",
  "atk-s0401a:329_5": "Tattha kilesaparinibbānaṃ bodhipallaṅke ahosi,",
  "atk-s0401a:329_6": "khandhaparinibbānaṃ kusinārāyaṃ,",
  "atk-s0401a:329_7": "dhātuparinibbānaṃ anāgate bhavissati. Kathaṃ?",
  "atk-s0401a:329_8": "Tato tattha tattha sakkārasammānaṃ alabhamānā dhātuyo buddhānaṃ adhiṭṭhānabalena sakkārasammānalabhanakaṭṭhānaṃ gacchanti.",
  "atk-s0401a:329_9": "Gacchante gacchante kāle sabbaṭṭhānesu sakkārasammāno na hoti.",
  "atk-s0401a:329_10": "Sāsanassa hi osakkanakāle imasmiṃ tambapaṇṇidīpe sabbā dhātuyo sannipatitvā mahācetiyaṃ,",
  "atk-s0401a:329_11": "tato nāgadīpe rājāyatanacetiyaṃ,",
  "atk-s0401a:329_12": "tato bodhipallaṅkaṃ gamissanti.",
  "atk-s0401a:329_13": "Nāgabhavanatopi devalokatopi brahmalokatopi dhātuyo mahābodhipallaṅkameva gamissanti.",
  "atk-s0401a:329_14": "Sāsapamattāpi dhātu antarā na nassissati.",
  "atk-s0401a:329_15": "Sabbā dhātuyo mahābodhimaṇḍe sannipatitvā buddharūpaṃ gahetvā bodhimaṇḍe pallaṅkena nisinnabuddhasarīrasiriṃ dassenti.",
  "atk-s0401a:329_16": "Dvattiṃsa mahāpurisalakkhaṇāni asīti anubyañjanāni byāmappabhāti sabbaṃ paripuṇṇameva hoti.",
  "atk-s0401a:329_17": "Tato yamakapāṭihāriyadivase viya pāṭihāriyaṃ katvā dassenti.",
  "atk-s0401a:329_18": "Tadā manussabhūtasatto nāma tattha gato natthi,",
  "atk-s0401a:329_19": "dasasahassacakkavāḷe pana devatā sabbāva sannipatitvā “ajja dasabalo parinibbāyati,",
  "atk-s0401a:329_20": "itodāni paṭṭhāya andhakāraṃ bhavissatī”ti paridevanti.",
  "atk-s0401a:329_21": "Atha dhātusarīrato tejo samuṭṭhāya taṃ sarīraṃ apaṇṇattikabhāvaṃ gameti.",
  "atk-s0401a:329_22": "Dhātusarīrato samuṭṭhitā jālā yāva brahmalokā uggacchissati,",
  "atk-s0401a:329_23": "sāsapamattāya sesāyapi dhātuyā sati ekajālāva bhavissati.",
  "atk-s0401a:329_24": "Dhātūsu pariyādānaṃ gatāsu pacchijjissati.",
  "atk-s0401a:329_25": "Evaṃ mahantaṃ ānubhāvaṃ dassetvā dhātuyo antaradhāyanti.",
  "atk-s0401a:329_26": "Tadā sannipatitā devasaṅghā buddhānaṃ parinibbutadivase viya dibbagandhamālātūriyādīhi sakkāraṃ katvā",
  "atk-s0401a:329_27": "tikkhattuṃ padakkhiṇaṃ katvā vanditvā “anāgate uppajjanakaṃ buddhaṃ passituṃ labhissāma bhagavā”ti vatvā",
  "atk-s0401a:329_28": "sakasakaṭṭhānameva gacchanti.",
  "atk-s0401a:329_29": "Idaṃ dhātuantaradhānaṃ nāma.",
  "atk-s0401a:330_0": "Imassa pañcavidhassa antaradhānassa pariyattiantaradhānameva mūlaṃ.",
  "atk-s0401a:330_1": "Pariyattiyā hi antarahitāya paṭipatti antaradhāyati,",
  "atk-s0401a:330_2": "pariyattiyā ṭhitāya paṭipatti patiṭṭhāti.",
  "atk-s0401a:330_3": "Teneva imasmiṃ dīpe caṇḍālatissamahābhaye sakko devarājā mahāuḷumpaṃ māpetvā bhikkhūnaṃ ārocāpesi “mahantaṃ bhayaṃ bhavissati,",
  "atk-s0401a:330_4": "na sammā devo vassissati,",
  "atk-s0401a:330_5": "bhikkhū paccayehi kilamantā pariyattiṃ sandhāretuṃ na sakkhissanti,",
  "atk-s0401a:330_6": "paratīraṃ gantvā ayyehi jīvitaṃ rakkhituṃ vaṭṭati.",
  "atk-s0401a:330_7": "Imaṃ mahāuḷumpaṃ āruyha gacchatha, bhante.",
  "atk-s0401a:330_8": "Yesaṃ ettha nisajjaṭṭhānaṃ nappahoti,",
  "atk-s0401a:330_9": "te kaṭṭhakhaṇḍepi uraṃ ṭhapetvā gacchantu,",
  "atk-s0401a:330_10": "sabbesampi bhayaṃ na bhavissatī”ti.",
  "atk-s0401a:330_11": "Tadā samuddatīraṃ patvā saṭṭhi bhikkhū katikaṃ katvā “amhākaṃ ettha gamanakiccaṃ natthi,",
  "atk-s0401a:330_12": "mayaṃ idheva hutvā tepiṭakaṃ rakkhissāmā”ti tato nivattitvā dakkhiṇamalayajanapadaṃ gantvā kandamūlapaṇṇehi jīvikaṃ kappentā vasiṃsu.",
  "atk-s0401a:330_13": "Kāye vahante nisīditvā sajjhāyaṃ karonti,",
  "atk-s0401a:330_14": "avahante vālikaṃ ussāretvā parivāretvā sīsāni ekaṭṭhāne katvā pariyattiṃ sammasanti.",
  "atk-s0401a:330_15": "Iminā niyāmena dvādasa saṃvaccharāni sāṭṭhakathaṃ tepiṭakaṃ paripuṇṇaṃ katvā dhārayiṃsu.",
  "atk-s0401a:331_0": "Bhaye vūpasante sattasatā bhikkhū attano gataṭṭhāne sāṭṭhakathe tepiṭake ekakkharampi ekabyañjanampi",
  "atk-s0401a:331_1": "anāsetvā imameva dīpamāgamma kallagāmajanapade maṇḍalārāmavihāraṃ pavisiṃsu.",
  "atk-s0401a:331_2": "Therānaṃ āgamanappavattiṃ sutvā imasmiṃ dīpe ohīnā saṭṭhi bhikkhū “there passissāmā”ti gantvā therehi",
  "atk-s0401a:331_3": "saddhiṃ tepiṭakaṃ sodhentā ekakkharampi ekabyañjanampi asamentaṃ nāma na passiṃsu.",
  "atk-s0401a:331_4": "Tasmiṃ ṭhāne therānaṃ ayaṃ kathā udapādi “pariyatti nu kho sāsanassa mūlaṃ,",
  "atk-s0401a:331_5": "udāhu paṭipattī”ti.",
  "atk-s0401a:331_6": "Paṃsukūlikattherā “paṭipattimūla”nti āhaṃsu,",
  "atk-s0401a:331_7": "dhammakathikā “pariyattī”ti.",
  "atk-s0401a:331_8": "Atha ne therā “tumhākaṃ dvinnampi janānaṃ vacanamatteneva na karoma,",
  "atk-s0401a:331_9": "jinabhāsitaṃ suttaṃ āharathā”ti āhaṃsu.",
  "atk-s0401a:331_10": "Suttaṃ āharituṃ na bhāroti “ime ca, subhadda,",
  "atk-s0401a:331_11": "bhikkhū sammā vihareyyuṃ,",
  "atk-s0401a:331_12": "asuñño loko arahantehi assāti.",
  "atk-s0401a:331_13": "Paṭipattimūlakaṃ, mahārāja,",
  "atk-s0401a:331_14": "satthusāsanaṃ paṭipattisārakaṃ.",
  "atk-s0401a:331_15": "Paṭipattiyā dharantāya tiṭṭhatī”ti suttaṃ āhariṃsu.",
  "atk-s0401a:331_16": "Imaṃ suttaṃ sutvā dhammakathikā attano vādaṭhapanatthāya imaṃ suttaṃ āhariṃsu –",
  "atk-s0401a:332_0": "“Yāva tiṭṭhanti suttantā, vinayo yāva dippati;",
  "atk-s0401a:333_0": "Tāva dakkhanti ālokaṃ, sūriye abbhuṭṭhite yathā.",
  "atk-s0401a:334_0": "“Suttantesu asantesu, pamuṭṭhe vinayamhi ca;",
  "atk-s0401a:335_0": "Tamo bhavissati loke, sūriye atthaṅgate yathā.",
  "atk-s0401a:336_0": "“Suttante rakkhite sante, paṭipatti hoti rakkhitā;",
  "atk-s0401a:337_0": "Paṭipattiyaṃ ṭhito dhīro, yogakkhemā na dhaṃsatī”ti.",
  "atk-s0401a:338_0": "Imasmiṃ sutte āhaṭe paṃsukūlikattherā tuṇhī ahesuṃ,",
  "atk-s0401a:338_1": "dhammakathikattherānaṃyeva vacanaṃ purato ahosi.",
  "atk-s0401a:338_2": "Yathā hi gavasatassa vā gavasahassassa vā antare paveṇipālikāya dhenuyā asati so vaṃso sā paveṇi na ghaṭīyati,",
  "atk-s0401a:338_3": "evamevaṃ āraddhavipassakānaṃ bhikkhūnaṃ satepi sahassepi saṃvijjamāne pariyattiyā asati ariyamaggapaṭivedho nāma na hoti.",
  "atk-s0401a:338_4": "Yathā ca nidhikumbhiyā jānanatthāya pāsāṇapiṭṭhe akkharesu ṭhapitesu yāva akkharāni dharanti,",
  "atk-s0401a:338_5": "tāva nidhikumbhi naṭṭhā nāma na hoti.",
  "atk-s0401a:338_6": "Evamevaṃ pariyattiyā dharamānāya sāsanaṃ antarahitaṃ nāma na hotīti.",
  "atk-s0401a:339_0": "140. Ekādasame vagge adhammaṃ adhammotiādīni vuttanayeneva veditabbāni. Sesamettha uttānamevāti.",
  "atk-s0401a:340_0": "150.",
  "atk-s0401a:340_1": "Dvādasame pana anāpattiṃ āpattītiādīsu “anāpatti ajānantassa atheyyacittassa namaraṇādhippāyassa anullapanādhippāyassa",
  "atk-s0401a:340_2": "namocanādhippāyassā”ti tattha tattha vuttā anāpatti anāpatti nāma,",
  "atk-s0401a:340_3": "“jānantassa theyyacittassā”tiādinā nayena vuttā āpatti āpatti nāma,",
  "atk-s0401a:340_4": "pañcāpattikkhandhā lahukāpatti nāma,",
  "atk-s0401a:340_5": "dve āpattikkhandhā garukāpatti nāma.",
  "atk-s0401a:340_6": "Dve āpattikkhandhā duṭṭhullāpatti nāma,",
  "atk-s0401a:340_7": "pañcāpattikkhandhā aduṭṭhullāpatti nāma.",
  "atk-s0401a:340_8": "Cha āpattikkhandhā sāvasesāpatti nāma,",
  "atk-s0401a:340_9": "eko pārājikāpattikkhandho anavasesāpatti nāma.",
  "atk-s0401a:340_10": "Sappaṭikammāpatti nāma sāvasesāpattiyeva,",
  "atk-s0401a:340_11": "appaṭikammāpatti nāma anavasesāpattiyeva.",
  "atk-s0401a:340_12": "Sesaṃ sabbattha uttānamevāti.",
  "atk-s0401a:341_0": "170.",
  "atk-s0401a:341_1": "Ekapuggalavaggassa paṭhame ekapuggaloti eko puggalo.",
  "atk-s0401a:341_2": "Ettha ekoti dutiyādipaṭikkhepattho gaṇanaparicchedo.",
  "atk-s0401a:341_3": "Puggaloti sammutikathā,",
  "atk-s0401a:341_4": "na paramatthakathā.",
  "atk-s0401a:341_5": "Buddhassa hi bhagavato duvidhā desanā –",
  "atk-s0401a:341_6": "sammutidesanā,",
  "atk-s0401a:341_7": "paramatthadesanā cāti.",
  "atk-s0401a:341_8": "Tattha “puggalo satto itthī puriso khattiyo brāhmaṇo devo māro”ti evarūpā sammutidesanā,",
  "atk-s0401a:341_9": "“aniccaṃ dukkhaṃ anattā khandhā dhātū āyatanāni satipaṭṭhānā”ti evarūpā paramatthadesanā.",
  "atk-s0401a:341_10": "Tattha bhagavā ye sammutivasena desanaṃ sutvā atthaṃ paṭivijjhitvā mohaṃ pahāya visesaṃ adhigantuṃ samatthā,",
  "atk-s0401a:341_11": "tesaṃ sammutidesanaṃ deseti.",
  "atk-s0401a:341_12": "Ye pana paramatthavasena desanaṃ sutvā atthaṃ paṭivijjhitvā mohaṃ pahāya visesamadhigantuṃ samatthā,",
  "atk-s0401a:341_13": "tesaṃ paramatthadesanaṃ deseti.",
  "atk-s0401a:342_0": "Tatrāyaṃ upamā –",
  "atk-s0401a:342_1": "yathā hi desabhāsākusalo tiṇṇaṃ vedānaṃ atthasaṃvaṇṇanako ācariyo ye damiḷabhāsāya vutte atthaṃ jānanti,",
  "atk-s0401a:342_2": "tesaṃ damiḷabhāsāya ācikkhati.",
  "atk-s0401a:342_3": "Ye andhabhāsādīsu aññatarāya bhāsāya,",
  "atk-s0401a:342_4": "tesaṃ tāya tāya bhāsāya.",
  "atk-s0401a:342_5": "Evaṃ te māṇavakā chekaṃ byattaṃ ācariyamāgamma khippameva sippaṃ uggaṇhanti.",
  "atk-s0401a:342_6": "Tattha ācariyo viya buddho bhagavā,",
  "atk-s0401a:342_7": "tayo vedā viya kathetabbabhāve ṭhitāni tīṇi piṭakāni,",
  "atk-s0401a:342_8": "desabhāsākosallamiva sammutiparamatthakosallaṃ,",
  "atk-s0401a:342_9": "nānādesabhāsā māṇavakā viya sammutiparamatthavasena paṭivijjhanasamatthā veneyyasattā,",
  "atk-s0401a:342_10": "ācariyassa damiḷabhāsādiācikkhanaṃ viya bhagavato sammutiparamatthavasena desanā veditabbā.",
  "atk-s0401a:342_11": "Āha cettha –",
  "atk-s0401a:343_0": "“Duve saccāni akkhāsi, sambuddho vadataṃ varo;",
  "atk-s0401a:344_0": "Sammutiṃ paramatthañca, tatiyaṃ nupalabbhati.",
  "atk-s0401a:345_0": "“Saṅketavacanaṃ saccaṃ, lokasammutikāraṇā;",
  "atk-s0401a:346_0": "Paramatthavacanaṃ saccaṃ, dhammānaṃ bhūtakāraṇā.",
  "atk-s0401a:347_0": "“Tasmā vohārakusalassa, lokanāthassa satthuno;",
  "atk-s0401a:348_0": "Sammutiṃ voharantassa, musāvādo na jāyatī”ti.",
  "atk-s0401a:349_0": "Apica aṭṭhahi kāraṇehi bhagavā puggalakathaṃ katheti –",
  "atk-s0401a:349_1": "hirottappadīpanatthaṃ,",
  "atk-s0401a:349_2": "kammassakatādīpanatthaṃ,",
  "atk-s0401a:349_3": "paccattapurisakāradīpanatthaṃ,",
  "atk-s0401a:349_4": "ānantariyadīpanatthaṃ,",
  "atk-s0401a:349_5": "brahmavihāradīpanatthaṃ,",
  "atk-s0401a:349_6": "pubbenivāsadīpanatthaṃ,",
  "atk-s0401a:349_7": "dakkhiṇāvisuddhidīpanatthaṃ,",
  "atk-s0401a:349_8": "lokasammutiyā appahānatthañcāti.",
  "atk-s0401a:349_9": "“Khandhadhātuāyatanāni hiriyanti ottappantī”ti hi vutte mahājano na jānāti,",
  "atk-s0401a:349_10": "sammohamāpajjati,",
  "atk-s0401a:349_11": "paṭisattu hoti “kimidaṃ khandhadhātuāyatanāni hiriyanti ottappanti nāmā”ti?",
  "atk-s0401a:349_12": "“Itthī hiriyati ottappati,",
  "atk-s0401a:349_13": "puriso khattiyo brāhmaṇo devo māro”ti vutte pana jānāti,",
  "atk-s0401a:349_14": "na sammohamāpajjati,",
  "atk-s0401a:349_15": "na paṭisattu hoti.",
  "atk-s0401a:349_16": "Tasmā bhagavā hirottappadīpanatthaṃ puggalakathaṃ katheti.",
  "atk-s0401a:350_0": "“Khandhā kammassakā,",
  "atk-s0401a:350_1": "dhātuyo āyatanānī”ti vuttepi eseva nayo.",
  "atk-s0401a:350_2": "Tasmā bhagavā kammassakatādīpanatthaṃ puggalakathaṃ katheti.",
  "atk-s0401a:351_0": "“Veḷuvanādayo mahāvihārā khandhehi kārāpitā,",
  "atk-s0401a:351_1": "dhātūhi āyatanehī”ti vuttepi eseva nayo.",
  "atk-s0401a:351_2": "Tasmā bhagavā paccattapurisakāradīpanatthaṃ puggalakathaṃ katheti.",
  "atk-s0401a:352_0": "“Khandhā mātaraṃ jīvitā voropenti, pitaraṃ,",
  "atk-s0401a:352_1": "arahantaṃ,",
  "atk-s0401a:352_2": "ruhiruppādakammaṃ,",
  "atk-s0401a:352_3": "saṅghabhedakammaṃ karonti,",
  "atk-s0401a:352_4": "dhātuyo āyatanānī”ti vuttepi eseva nayo.",
  "atk-s0401a:352_5": "Tasmā bhagavā ānantariyadīpanatthaṃ puggalakathaṃ katheti.",
  "atk-s0401a:353_0": "“Khandhā mettāyanti,",
  "atk-s0401a:353_1": "dhātuyo āyatanānī”ti vuttepi eseva nayo.",
  "atk-s0401a:353_2": "Tasmā bhagavā brahmavihāradīpanatthaṃ puggalakathaṃ katheti.",
  "atk-s0401a:354_0": "“Khandhā pubbenivāsamanussaranti,",
  "atk-s0401a:354_1": "dhātuyo āyatanānī”ti vuttepi eseva nayo.",
  "atk-s0401a:354_2": "Tasmā bhagavā pubbenivāsadīpanatthaṃ puggalakathaṃ katheti.",
  "atk-s0401a:355_0": "“Khandhā dānaṃ paṭiggaṇhanti,",
  "atk-s0401a:355_1": "dhātuyo āyatanānī”ti vuttepi mahājano na jānāti,",
  "atk-s0401a:355_2": "sammohaṃ āpajjati,",
  "atk-s0401a:355_3": "paṭisattu hoti “kimidaṃ khandhadhātuāyatanāni paṭiggaṇhanti nāmā”ti?",
  "atk-s0401a:355_4": "“Puggalā paṭiggaṇhanti sīlavanto kalyāṇadhammo”ti vutte pana jānāti,",
  "atk-s0401a:355_5": "na sammohaṃ āpajjati,",
  "atk-s0401a:355_6": "na paṭisattu hoti.",
  "atk-s0401a:355_7": "Tasmā bhagavā dakkhiṇāvisuddhidīpanatthaṃ puggalakathaṃ katheti.",
  "atk-s0401a:356_0": "Lokasammutiñca buddhā bhagavanto nappajahanti,",
  "atk-s0401a:356_1": "lokasamaññāya lokaniruttiyā lokābhilāpe ṭhitāyeva dhammaṃ desenti.",
  "atk-s0401a:356_2": "Tasmā bhagavā lokasammutiyā appahānatthampi puggalakathaṃ katheti.",
  "atk-s0401a:357_0": "Iti eko ca so puggalo cāti ekapuggalo.",
  "atk-s0401a:357_1": "Kenaṭṭhena ekapuggalo?",
  "atk-s0401a:357_2": "Asadisaṭṭhena guṇavisiṭṭhaṭṭhena asamasamaṭṭhenāti.",
  "atk-s0401a:357_3": "So hi dasannaṃ pāramīnaṃ paṭipāṭiyā āvajjanaṃ ādiṃ katvā bodhisambhāraguṇehi ceva buddhaguṇehi ca sesamahājanena asadisoti asadisaṭṭhenapi ekapuggalo.",
  "atk-s0401a:357_4": "Ye cassa te guṇā,",
  "atk-s0401a:357_5": "te sesasattānaṃ guṇehi visiṭṭhāti guṇavisiṭṭhaṭṭhenapi ekapuggalo.",
  "atk-s0401a:357_6": "Purimakā sammāsambuddhā sabbasattehi asamā,",
  "atk-s0401a:357_7": "tehi saddhiṃ ayameva eko rūpakāyaguṇehi ceva nāmakāyaguṇehi ca samoti asamasamaṭṭhenapi ekapuggalo.",
  "atk-s0401a:358_0": "Loketi tayo lokā –",
  "atk-s0401a:358_1": "sattaloko,",
  "atk-s0401a:358_2": "okāsaloko,",
  "atk-s0401a:358_3": "saṅkhāralokoti.",
  "atk-s0401a:358_4": "Tesaṃ vitthārakathā visuddhimagge vuttā.",
  "atk-s0401a:358_5": "Tesu idha sattaloko adhippeto.",
  "atk-s0401a:358_6": "Sattaloke uppajjamānopi cesa na devaloke,",
  "atk-s0401a:358_7": "na brahmaloke,",
  "atk-s0401a:358_8": "manussalokeyeva uppajjati.",
  "atk-s0401a:358_9": "Manussalokepi na aññasmiṃ cakkavāḷe,",
  "atk-s0401a:358_10": "imasmiṃyeva cakkavāḷe uppajjati.",
  "atk-s0401a:358_11": "Tatrāpi na sabbaṭṭhānesu.",
  "atk-s0401a:359_0": "“Puratthimāya disāya gajaṅgalaṃ nāma nigamo,",
  "atk-s0401a:359_1": "tassa parena mahāsālā,",
  "atk-s0401a:359_2": "tato parā paccantimā janapadā,",
  "atk-s0401a:359_3": "orato majjhe.",
  "atk-s0401a:359_4": "Puratthimadakkhiṇāya disāya sallavatī nāma nadī,",
  "atk-s0401a:359_5": "tato parā paccantimā janapadā,",
  "atk-s0401a:359_6": "orato majjhe.",
  "atk-s0401a:359_7": "Dakkhiṇāya disāya setakaṇṇikaṃ nāma nigamo,",
  "atk-s0401a:359_8": "tato parā paccantimā janapadā,",
  "atk-s0401a:359_9": "orato majjhe.",
  "atk-s0401a:359_10": "Pacchimāya disāya thūṇaṃ nāma brāhmaṇagāmo,",
  "atk-s0401a:359_11": "tato parā paccantimā janapadā,",
  "atk-s0401a:359_12": "orato majjhe.",
  "atk-s0401a:359_13": "Uttarāya disāya usīraddhajo nāma pabbato,",
  "atk-s0401a:359_14": "tato parā paccantimā janapadā,",
  "atk-s0401a:359_15": "orato majjhe”ti evaṃ paricchinne āyāmato tiyojanasate vitthārato aḍḍhateyyayojanasate parikkhepato navayojanasate majjhimadese uppajjati.",
  "atk-s0401a:359_16": "Na kevalañca tathāgatova,",
  "atk-s0401a:359_17": "paccekabuddhā aggasāvakā asīti mahātherā buddhamātā buddhapitā cakkavattī rājā aññe ca sārappattā brāhmaṇagahapatikā ettheva uppajjanti.",
  "atk-s0401a:360_0": "Uppajjamāno uppajjatīti idaṃ pana ubhayampi vippakatavacanameva.",
  "atk-s0401a:360_1": "Uppajjamāno bahujanahitāya uppajjati,",
  "atk-s0401a:360_2": "na aññena kāraṇenāti evaṃ panettha attho veditabbo.",
  "atk-s0401a:360_3": "Evarūpañcettha lakkhaṇaṃ na sakkā etaṃ aññena saddalakkhaṇena paṭibāhituṃ.",
  "atk-s0401a:361_0": "Apica uppajjamāno nāma,",
  "atk-s0401a:361_1": "uppajjati nāma,",
  "atk-s0401a:361_2": "uppanno nāmāti ayamettha bhedo veditabbo.",
  "atk-s0401a:361_3": "Esa hi dīpaṅkarapādamūlato paṭṭhāya laddhabyākaraṇo buddhakārake dhamme pariyesanto dasa pāramiyo disvā",
  "atk-s0401a:361_4": "“ime dhammā mayā pūretabbā”ti katasanniṭṭhāno dānapāramiṃ pūrentopi uppajjamāno nāma.",
  "atk-s0401a:361_5": "Sīlapāramī…pe…",
  "atk-s0401a:361_6": "upekkhāpāramīti imā dasa pāramiyo pūrentopi,",
  "atk-s0401a:361_7": "dasa upapāramiyo pūrentopi uppajjamāno nāma.",
  "atk-s0401a:361_8": "Dasa paramatthapāramiyo pūrentopi uppajjamānova nāma.",
  "atk-s0401a:361_9": "Pañca mahāpariccāge pariccajantopi uppajjamāno nāma.",
  "atk-s0401a:361_10": "Attatthacariyaṃ ñātatthacariyaṃ lokatthacariyaṃ pūrayamānopi uppajjamāno nāma.",
  "atk-s0401a:361_11": "Kappasatasahassādhikāni cattāri asaṅkhyeyyāni buddhakārake dhamme matthakaṃ pāpentopi uppajjamāno nāma.",
  "atk-s0401a:361_12": "Vessantarattabhāvaṃ pahāya tusitapure paṭisandhiṃ gahetvā saṭṭhivassasatasahassādhikā sattapaṇṇāsavassakoṭiyo tiṭṭhantopi uppajjamāno nāma.",
  "atk-s0401a:361_13": "Devatāhi yācito pañcamahāvilokitaṃ viloketvā mahāmāyādeviyā kucchimhi paṭisandhiṃ gaṇhantopi,",
  "atk-s0401a:361_14": "anūnādhike dasa māse gabbhavāsaṃ vasantopi uppajjamāno nāma.",
  "atk-s0401a:361_15": "Ekūnatiṃsa vassāni agāramajjhe tiṭṭhantopi uppajjamāno nāma.",
  "atk-s0401a:361_16": "Kāmesu ādīnavaṃ nekkhamme ca ānisaṃsaṃ disvā rāhulabhaddassa jātadivase channasahāyo kaṇḍakaṃ vāhanavaraṃ āruyha nikkhamantopi uppajjamānova nāma.",
  "atk-s0401a:361_17": "Tīṇi rajjāni atikkamantopi anomānadītīre pabbajantopi uppajjamāno nāma.",
  "atk-s0401a:361_18": "Chabbassāni mahāpadhānaṃ karontopi uppajjamāno nāma.",
  "atk-s0401a:361_19": "Paripakkagate ñāṇe oḷārikāhāraṃ āharantopi uppajjamānova nāma.",
  "atk-s0401a:361_20": "Sāyanhasamaye visākhapuṇṇamāya mahābodhimaṇḍaṃ āruyha mārabalaṃ vidhametvā paṭhamayāme pubbenivāsaṃ anussaritvā",
  "atk-s0401a:361_21": "majjhimayāme dibbacakkhuṃ parisodhetvā pacchimayāmasamanantare dvādasaṅgaṃ paṭiccasamuppādaṃ anulomapaṭilomato",
  "atk-s0401a:361_22": "sammasitvā sotāpattimaggaṃ paṭivijjhantopi uppajjamānova nāma.",
  "atk-s0401a:361_23": "Sotāpattiphalakkhaṇepi sakadāgāmimaggakkhaṇepi sakadāgāmiphalakkhaṇepi anāgāmimaggakkhaṇepi anāgāmiphalakkhaṇepi uppajjamānova nāma.",
  "atk-s0401a:361_24": "Arahattamaggakkhaṇe pana uppajjati nāma.",
  "atk-s0401a:361_25": "Arahattaphalakkhaṇe uppanno nāma.",
  "atk-s0401a:361_26": "Buddhānaṃ hi sāvakānaṃ viya na paṭipāṭiyā iddhividhañāṇādīni uppajjanti,",
  "atk-s0401a:361_27": "saheva pana arahattamaggena sakalopi sabbaññutaññāṇādi guṇarāsi āgatova nāma hoti.",
  "atk-s0401a:361_28": "Tasmā te nipphattasabbakiccattā arahattaphalakkhaṇe uppannā nāma honti.",
  "atk-s0401a:361_29": "Imasmimpi sutte arahattaphalakkhaṇaṃyeva sandhāya “uppajjatī”ti veditabbo,",
  "atk-s0401a:361_30": "uppanno hotīti ayañhettha attho.",
  "atk-s0401a:362_0": "Bahujanahitāyāti mahājanassa hitatthāya uppajjati.",
  "atk-s0401a:362_1": "Bahujanasukhāyāti mahājanassa sukhatthāya uppajjati.",
  "atk-s0401a:362_2": "Lokānukampāyāti sattalokassa anukampaṃ paṭicca uppajjati.",
  "atk-s0401a:362_3": "Katarasattalokassāti?",
  "atk-s0401a:362_4": "Yo tathāgatassa dhammadesanaṃ sutvā amatapānaṃ pivitvā dhammaṃ paṭivijjhi, tassa.",
  "atk-s0401a:362_5": "Bhagavatā hi mahābodhimaṇḍe sattasattāhaṃ vītināmetvā bodhimaṇḍā isipatanaṃ āgamma “dveme,",
  "atk-s0401a:362_6": "bhikkhave,",
  "atk-s0401a:362_7": "antā pabbajitena na sevitabbā”ti dhammacakkappavattanasutte desite āyasmatā aññāsikoṇḍaññattherena saddhiṃ",
  "atk-s0401a:362_8": "aṭṭhārasakoṭisaṅkhā brahmāno amatapānaṃ piviṃsu,",
  "atk-s0401a:362_9": "etassa sattalokassa anukampāya uppanno.",
  "atk-s0401a:362_10": "Pañcamadivase anattalakkhaṇasuttantapariyosāne pañcavaggiyā therā arahatte patiṭṭhahiṃsu,",
  "atk-s0401a:362_11": "etassapi sattalokassa anukampāya uppanno.",
  "atk-s0401a:362_12": "Tato yasadārakappamukhe pañcapaṇṇāsa purise arahatte patiṭṭhāpesi,",
  "atk-s0401a:362_13": "tato kappāsikavanasaṇḍe tiṃsa bhaddavaggiye tayo magge ca tīṇi phalāni ca sampāpesi,",
  "atk-s0401a:362_14": "etassapi sattalokassa anukampāya uppanno.",
  "atk-s0401a:362_15": "Gayāsīse ādittapariyāyasuttapariyosāne jaṭilasahassaṃ arahatte patiṭṭhāpesi,",
  "atk-s0401a:362_16": "tālaṭṭhivane bimbisārappamukhā ekādasa nahutā brāhmaṇagahapatikā satthu dhammadesanaṃ sutvā sotāpattiphale patiṭṭhahiṃsu,",
  "atk-s0401a:362_17": "ekaṃ nahutaṃ saraṇesu patiṭṭhitaṃ.",
  "atk-s0401a:362_18": "Tirokuṭṭaanumodanāvasāne caturāsītiyā pāṇasahassehi amatapānaṃ pītaṃ.",
  "atk-s0401a:362_19": "Sumanamālākārasamāgame caturāsītiyā ca.",
  "atk-s0401a:362_20": "Dhanapālakasamāgame dasahi pāṇasahassehi,",
  "atk-s0401a:362_21": "khadiraṅgārajātakasamāgame caturāsītiyā pāṇasahassehi,",
  "atk-s0401a:362_22": "jambukaājīvakasamāgame caturāsītiyā ca.",
  "atk-s0401a:362_23": "Ānandaseṭṭhisamāgame caturāsītiyā ca pāṇasahassehi amatapānaṃ pītaṃ.",
  "atk-s0401a:362_24": "Pāsāṇakacetiye pārāyanasuttantakathādivase cuddasa koṭiyo amatapānaṃ piviṃsu.",
  "atk-s0401a:362_25": "Yamakapāṭihāriyadivase vīsati pāṇakoṭiyo,",
  "atk-s0401a:362_26": "tāvatiṃsabhavane paṇḍukambalasilāya nisīditvā mātaraṃ kāyasakkhiṃ katvā sattappakaraṇaṃ abhidhammaṃ desentassa asīti pāṇakoṭiyo,",
  "atk-s0401a:362_27": "devorohane tiṃsa pāṇakoṭiyo,",
  "atk-s0401a:362_28": "sakkapañhasuttante asīti devatāsahassāni amatapānaṃ piviṃsu.",
  "atk-s0401a:362_29": "Mahāsamayasuttante maṅgalasuttante cūḷarāhulovāde samacittapaṭipadāyāti imesu catūsu ṭhānesu abhisamayaṃ pattasattānaṃ paricchedo natthi.",
  "atk-s0401a:362_30": "Etassapi sattalokassa anukampāya uppannoti.",
  "atk-s0401a:362_31": "Yāvajjadivasā ito paraṃ anāgate ca sāsanaṃ nissāya saggamokkhamagge patiṭṭhahantānaṃ vasenāpi ayamattho veditabbo.",
  "atk-s0401a:363_0": "Devamanussānanti na kevalaṃ devamanussānaṃyeva,",
  "atk-s0401a:363_1": "avasesānaṃ nāgasupaṇṇādīnampi atthāya hitāya sukhāyeva uppanno.",
  "atk-s0401a:363_2": "Sahetukapaṭisandhike pana maggaphalasacchikiriyāya bhabbe puggale dassetuṃ etaṃ vuttaṃ.",
  "atk-s0401a:363_3": "Tasmā etesampi atthāya hitāya sukhāyeva uppannoti veditabbo.",
  "atk-s0401a:364_0": "Katamo ekapuggaloti ayaṃ pucchā.",
  "atk-s0401a:364_1": "Pucchā ca nāmesā pañcavidhā hoti –",
  "atk-s0401a:364_2": "adiṭṭhajotanā pucchā,",
  "atk-s0401a:364_3": "diṭṭhasaṃsandanā pucchā,",
  "atk-s0401a:364_4": "vimaticchedanā pucchā,",
  "atk-s0401a:364_5": "anumatipucchā,",
  "atk-s0401a:364_6": "kathetukamyatāpucchāti.",
  "atk-s0401a:365_0": "Tāsaṃ idaṃ nānattaṃ –",
  "atk-s0401a:365_1": "katamā adiṭṭhajotanā pucchā?",
  "atk-s0401a:365_2": "Pakatiyā lakkhaṇaṃ aññātaṃ hoti adiṭṭhaṃ atulitaṃ atīritaṃ avibhūtaṃ abhāvitaṃ.",
  "atk-s0401a:365_3": "Tassa ñāṇāya dassanāya tulanāya tīraṇāya vibhūtatthāya vibhāvanatthāya pañhaṃ pucchati,",
  "atk-s0401a:365_4": "ayaṃ adiṭṭhajotanā pucchā.",
  "atk-s0401a:366_0": "Katamā diṭṭhasaṃsandanā pucchā?",
  "atk-s0401a:366_1": "Pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ vibhūtaṃ vibhāvitaṃ.",
  "atk-s0401a:366_2": "So aññehi paṇḍitehi saddhiṃ saṃsandanatthāya pañhaṃ pucchati,",
  "atk-s0401a:366_3": "ayaṃ diṭṭhasaṃsandanā pucchā.",
  "atk-s0401a:367_0": "Katamā vimaticchedanā pucchā?",
  "atk-s0401a:367_1": "Pakatiyā saṃsayapakkhanto hoti vimatipakkhanto dveḷhakajāto “evaṃ nu kho,",
  "atk-s0401a:367_2": "na nu kho,",
  "atk-s0401a:367_3": "kiṃ nu kho,",
  "atk-s0401a:367_4": "kathaṃ nu kho”ti.",
  "atk-s0401a:367_5": "So vimaticchedanatthāya pañhaṃ pucchati,",
  "atk-s0401a:367_6": "ayaṃ vimaticchedanā pucchā.",
  "atk-s0401a:368_0": "Katamā anumatipucchā?",
  "atk-s0401a:368_1": "Bhagavā hi bhikkhūnaṃ anumatiyā pañhaṃ pucchati –",
  "atk-s0401a:368_2": "“taṃ kiṃ maññatha,",
  "atk-s0401a:368_3": "bhikkhave,",
  "atk-s0401a:368_4": "rūpaṃ niccaṃ vā aniccaṃ vā”ti? “Aniccaṃ, bhante”.",
  "atk-s0401a:368_5": "“Yaṃ panāniccaṃ,",
  "atk-s0401a:368_6": "dukkhaṃ vā taṃ sukhaṃ vā”ti? “Dukkhaṃ, bhante”.",
  "atk-s0401a:368_7": "“Yaṃ panāniccaṃ dukkhaṃ vipariṇāmadhammaṃ,",
  "atk-s0401a:368_8": "kallaṃ nu kho taṃ samanupassituṃ etaṃ mama,",
  "atk-s0401a:368_9": "esohamasmi,",
  "atk-s0401a:368_10": "eso me attā”ti?",
  "atk-s0401a:368_11": "“No hetaṃ,",
  "atk-s0401a:368_12": "bhante”ti,",
  "atk-s0401a:368_13": "ayaṃ anumatipucchā.",
  "atk-s0401a:369_0": "Katamā kathetukamyatāpucchā?",
  "atk-s0401a:369_1": "Bhagavā bhikkhūnaṃ kathetukamyatāya pañhaṃ pucchati –",
  "atk-s0401a:369_2": "“cattārome,",
  "atk-s0401a:369_3": "bhikkhave,",
  "atk-s0401a:369_4": "satipaṭṭhānā.",
  "atk-s0401a:369_5": "Katame cattāro”ti?",
  "atk-s0401a:369_6": "Ayaṃ kathetukamyatāpucchāti.",
  "atk-s0401a:370_0": "Tattha buddhānaṃ purimā tisso pucchā natthi. Kasmā?",
  "atk-s0401a:370_1": "Buddhānaṃ hi tīsu addhāsu kiñci saṅkhataṃ addhāvimuttaṃ vā asaṅkhataṃ adiṭṭhaṃ ajānitaṃ atulitaṃ atīritaṃ avibhūtaṃ avibhāvitaṃ nāma natthi,",
  "atk-s0401a:370_2": "tasmā tesaṃ adiṭṭhajotanāpucchā natthi.",
  "atk-s0401a:370_3": "Yaṃ pana bhagavatā attano ñāṇena paṭividdhaṃ,",
  "atk-s0401a:370_4": "tassa aññena samaṇena vā brāhmaṇena vā devena vā mārena vā brahmunā vā saddhiṃ saṃsandanakiccaṃ natthi.",
  "atk-s0401a:370_5": "Tenassa diṭṭhasaṃsandanāpucchā natthi.",
  "atk-s0401a:370_6": "Yasmā panesa akathaṃkathī tiṇṇavicikiccho sabbadhammesu vihatasaṃsayo,",
  "atk-s0401a:370_7": "tenassa vimaticchedanāpucchā natthi.",
  "atk-s0401a:370_8": "Itarā pana dve pucchā bhagavato atthi,",
  "atk-s0401a:370_9": "tāsu ayaṃ kathetukamyatāpucchāti veditabbā.",
  "atk-s0401a:371_0": "Idāni tāya pucchāya puṭṭhaṃ ekapuggalaṃ vibhāvento tathāgato arahaṃ sammāsambuddhoti āha.",
  "atk-s0401a:371_1": "Tattha tathāgatoti aṭṭhahi kāraṇehi bhagavā tathāgato –",
  "atk-s0401a:371_2": "tathā āgatoti tathāgato,",
  "atk-s0401a:371_3": "tathā gatoti tathāgato,",
  "atk-s0401a:371_4": "tathalakkhaṇaṃ āgatoti tathāgato,",
  "atk-s0401a:371_5": "tathadhamme yāthāvato abhisambuddhoti tathāgato,",
  "atk-s0401a:371_6": "tathadassitāya tathāgato,",
  "atk-s0401a:371_7": "tathavāditāya tathāgato,",
  "atk-s0401a:371_8": "tathākāritāya tathāgato,",
  "atk-s0401a:371_9": "abhibhavanaṭṭhena tathāgatoti.",
  "atk-s0401a:372_0": "Kathaṃ bhagavā tathā āgatoti tathāgato?",
  "atk-s0401a:372_1": "Yathā sabbalokahitāya ussukkamāpannā purimakā sammāsambuddhā āgatā,",
  "atk-s0401a:372_2": "yathā vipassī bhagavā āgato,",
  "atk-s0401a:372_3": "yathā sikhī bhagavā,",
  "atk-s0401a:372_4": "yathā vessabhū bhagavā,",
  "atk-s0401a:372_5": "yathā kakusandho bhagavā,",
  "atk-s0401a:372_6": "yathā koṇāgamano bhagavā,",
  "atk-s0401a:372_7": "yathā kassapo bhagavā āgatoti.",
  "atk-s0401a:372_8": "Kiṃ vuttaṃ hoti?",
  "atk-s0401a:372_9": "Yena abhinīhārena ete bhagavanto āgatā,",
  "atk-s0401a:372_10": "teneva amhākampi bhagavā āgato.",
  "atk-s0401a:372_11": "Atha vā yathā vipassī bhagavā…pe…",
  "atk-s0401a:372_12": "yathā kassapo bhagavā dānapāramiṃ pūretvā,",
  "atk-s0401a:372_13": "sīlanekkhammapaññāvīriyakhantisaccādhiṭṭhānamettāupekkhāpāramiṃ pūretvā imā dasa pāramiyo,",
  "atk-s0401a:372_14": "dasa upapāramiyo,",
  "atk-s0401a:372_15": "dasa paramatthapāramiyoti samatiṃsa pāramiyo pūretvā,",
  "atk-s0401a:372_16": "aṅgapariccāgaṃ nayanadhanarajjaputtadārapariccāganti ime pañca mahāpariccāge pariccajitvā,",
  "atk-s0401a:372_17": "pubbayogapubbacariyadhammakkhānañātatthacariyādayo pūretvā buddhicariyāya koṭiṃ patvā āgato,",
  "atk-s0401a:372_18": "tathā amhākampi bhagavā āgato.",
  "atk-s0401a:372_19": "Yathā ca vipassī bhagavā …pe…",
  "atk-s0401a:372_20": "kassapo bhagavā cattāro satipaṭṭhāne cattāro sammappadhāne cattāro iddhipāde pañcindriyāni pañca balāni",
  "atk-s0401a:372_21": "satta bojjhaṅge ariyaṃ aṭṭhaṅgikaṃ maggaṃ bhāvetvā brūhetvā āgato,",
  "atk-s0401a:372_22": "tathā amhākampi bhagavā āgatoti tathāgato.",
  "atk-s0401a:373_0": "“Yatheva lokamhi vipassiādayo,",
  "atk-s0401a:374_0": "Sabbaññubhāvaṃ munayo idhāgatā;",
  "atk-s0401a:375_0": "Tathā ayaṃ sakyamunīpi āgato,",
  "atk-s0401a:376_0": "Tathāgato vuccati tena cakkhumā”ti.",
  "atk-s0401a:377_0": "Evaṃ tathā āgatoti tathāgato.",
  "atk-s0401a:378_0": "Kathaṃ tathā gatoti tathāgato?",
  "atk-s0401a:378_1": "Yathā sampatijāto vipassī bhagavā gato…pe…",
  "atk-s0401a:378_2": "kassapo bhagavā gato.",
  "atk-s0401a:378_3": "Kathañca so gatoti?",
  "atk-s0401a:378_4": "So hi sampatijātova samehi pādehi pathaviyaṃ patiṭṭhāya uttarābhimukho sattapadavītihārena gato. Yathāha –",
  "atk-s0401a:378_5": "“sampatijāto, ānanda,",
  "atk-s0401a:378_6": "bodhisatto samehi pādehi pathaviyaṃ patiṭṭhahitvā uttarābhimukho sattapadavītihārena gacchati setamhi chatte anudhāriyamāne,",
  "atk-s0401a:378_7": "sabbā ca disā anuviloketi,",
  "atk-s0401a:378_8": "āsabhiñca vācaṃ bhāsati ‘aggohamasmi lokassa,",
  "atk-s0401a:378_9": "jeṭṭhohamasmi lokassa,",
  "atk-s0401a:378_10": "seṭṭhohamasmi lokassa,",
  "atk-s0401a:378_11": "ayamantimā jāti,",
  "atk-s0401a:378_12": "natthi dāni punabbhavo”’ti.",
  "atk-s0401a:378_13": "Tañcassa gamanaṃ tathaṃ ahosi avitathaṃ anekesaṃ visesādhigamānaṃ pubbanimittabhāvena.",
  "atk-s0401a:378_14": "Yañhi so sampatijātova samehi pādehi patiṭṭhahi,",
  "atk-s0401a:378_15": "idamassa caturiddhipādapaṭilābhassa pubbanimittaṃ,",
  "atk-s0401a:378_16": "uttarābhimukhabhāvo pana sabbalokuttarabhāvassa pubbanimittaṃ,",
  "atk-s0401a:378_17": "sattapadavītihāro sattabojjhaṅgaratanapaṭilābhassa,",
  "atk-s0401a:378_18": "“suvaṇṇadaṇḍā vītipatanti cāmarā”ti ettha vuttacāmarukkhepo pana sabbatitthiyanimmathanassa pubbanimittaṃ,",
  "atk-s0401a:378_19": "setacchattadhāraṇaṃ arahattaphalavimuttivaravimalasetacchattapaṭilābhassa pubbanimittaṃ,",
  "atk-s0401a:378_20": "sabbadisānuvilokanaṃ sabbaññutānāvaraṇañāṇapaṭilābhassa pubbanimittaṃ,",
  "atk-s0401a:378_21": "āsabhivācābhāsanaṃ appaṭivattiyavaradhammacakkappavattanassa pubbanimittaṃ.",
  "atk-s0401a:378_22": "Tathā ayaṃ bhagavāpi gato.",
  "atk-s0401a:378_23": "Tañcassa gamanaṃ kathaṃ ahosi avitathaṃ tesaṃyeva visesādhigamānaṃ pubbanimittabhāvena.",
  "atk-s0401a:378_24": "Tenāhu porāṇā –",
  "atk-s0401a:379_0": "“Muhuttajātova gavampatī yathā,",
  "atk-s0401a:380_0": "Samehi pādehi phusī vasundharaṃ;",
  "atk-s0401a:381_0": "So vikkamī satta padāni gotamo,",
  "atk-s0401a:382_0": "Setañca chattaṃ anudhārayuṃ marū.",
  "atk-s0401a:383_0": "“Gantvāna so satta padāni gotamo,",
  "atk-s0401a:384_0": "Disā vilokesi samā samantato;",
  "atk-s0401a:385_0": "Aṭṭhaṅgupetaṃ giramabbhudīrayi,",
  "atk-s0401a:386_0": "Sīho yathā pabbatamuddhaniṭṭhito”ti.",
  "atk-s0401a:387_0": "Evaṃ tathā gatoti tathāgato.",
  "atk-s0401a:388_0": "Atha vā yathā vipassī bhagavā…pe…",
  "atk-s0401a:388_1": "yathā kassapo bhagavā,",
  "atk-s0401a:388_2": "ayampi bhagavā tatheva nekkhammena kāmacchandaṃ pahāya gato,",
  "atk-s0401a:388_3": "abyāpādena byāpādaṃ,",
  "atk-s0401a:388_4": "ālokasaññāya thinamiddhaṃ,",
  "atk-s0401a:388_5": "avikkhepena uddhaccakukkuccaṃ,",
  "atk-s0401a:388_6": "dhammavavatthānena vicikicchaṃ pahāya gato,",
  "atk-s0401a:388_7": "ñāṇena avijjaṃ padāletvā gato,",
  "atk-s0401a:388_8": "pāmojjena aratiṃ vinodetvā,",
  "atk-s0401a:388_9": "paṭhamajjhānena nīvaraṇakavāṭaṃ ugghāṭetvā,",
  "atk-s0401a:388_10": "dutiyajjhānena vitakkavicāraṃ vūpasametvā,",
  "atk-s0401a:388_11": "tatiyajjhānena pītiṃ virājetvā,",
  "atk-s0401a:388_12": "catutthajjhānena sukhadukkhaṃ pahāya,",
  "atk-s0401a:388_13": "ākāsānañcāyatanasamāpattiyā rūpasaññāpaṭighasaññānānattasaññāyo samatikkamitvā,",
  "atk-s0401a:388_14": "viññāṇañcāyatanasamāpattiyā ākāsānañcāyatanasaññaṃ,",
  "atk-s0401a:388_15": "ākiñcaññāyatanasamāpattiyā viññāṇañcāyatanasaññaṃ,",
  "atk-s0401a:388_16": "nevasaññānāsaññāyatanasamāpattiyā ākiñcaññāyatanasaññaṃ samatikkamitvā gato.",
  "atk-s0401a:389_0": "Aniccānupassanāya niccasaññaṃ pahāya,",
  "atk-s0401a:389_1": "dukkhānupassanāya sukhasaññaṃ,",
  "atk-s0401a:389_2": "anattānupassanāya attasaññaṃ,",
  "atk-s0401a:389_3": "nibbidānupassanāya nandiṃ,",
  "atk-s0401a:389_4": "virāgānupassanāya rāgaṃ,",
  "atk-s0401a:389_5": "nirodhānupassanāya samudayaṃ,",
  "atk-s0401a:389_6": "paṭinissaggānupassanāya ādānaṃ,",
  "atk-s0401a:389_7": "khayānupassanāya ghanasaññaṃ,",
  "atk-s0401a:389_8": "vayānupassanāya āyūhanaṃ,",
  "atk-s0401a:389_9": "vipariṇāmānupassanāya dhuvasaññaṃ,",
  "atk-s0401a:389_10": "animittānupassanāya nimittasaññaṃ,",
  "atk-s0401a:389_11": "appaṇihitānupassanāya paṇidhiṃ,",
  "atk-s0401a:389_12": "suññatānupassanāya abhinivesaṃ,",
  "atk-s0401a:389_13": "adhipaññādhammavipassanāya sārādānābhinivesaṃ,",
  "atk-s0401a:389_14": "yathābhūtañāṇadassanena sammohābhinivesaṃ,",
  "atk-s0401a:389_15": "ādīnavānupassanāya ālayābhinivesaṃ,",
  "atk-s0401a:389_16": "paṭisaṅkhānupassanāya appaṭisaṅkhaṃ,",
  "atk-s0401a:389_17": "vivaṭṭānupassanāya saṃyogābhinivesaṃ,",
  "atk-s0401a:389_18": "sotāpattimaggena diṭṭhekaṭṭhe kilese bhañjitvā,",
  "atk-s0401a:389_19": "sakadāgāmimaggena oḷārike kilese pahāya,",
  "atk-s0401a:389_20": "anāgāmimaggena aṇusahagate kilese samugghātetvā,",
  "atk-s0401a:389_21": "arahattamaggena sabbakilese samucchinditvā gato.",
  "atk-s0401a:389_22": "Evampi tathā gatoti tathāgato.",
  "atk-s0401a:390_0": "Kathaṃ tathalakkhaṇaṃ āgatoti tathāgato?",
  "atk-s0401a:390_1": "Pathavīdhātuyā kakkhaḷattalakkhaṇaṃ tathaṃ avitathaṃ,",
  "atk-s0401a:390_2": "āpodhātuyā paggharaṇalakkhaṇaṃ,",
  "atk-s0401a:390_3": "tejodhātuyā uṇhattalakkhaṇaṃ,",
  "atk-s0401a:390_4": "vāyodhātuyā vitthambhanalakkhaṇaṃ,",
  "atk-s0401a:390_5": "ākāsadhātuyā asamphuṭṭhalakkhaṇaṃ,",
  "atk-s0401a:390_6": "viññāṇadhātuyā vijānanalakkhaṇaṃ.",
  "atk-s0401a:391_0": "Rūpassa ruppanalakkhaṇaṃ,",
  "atk-s0401a:391_1": "vedanāya vedayitalakkhaṇaṃ,",
  "atk-s0401a:391_2": "saññāya sañjānanalakkhaṇaṃ,",
  "atk-s0401a:391_3": "saṅkhārānaṃ abhisaṅkharaṇalakkhaṇaṃ,",
  "atk-s0401a:391_4": "viññāṇassa vijānanalakkhaṇaṃ.",
  "atk-s0401a:392_0": "Vitakkassa abhiniropanalakkhaṇaṃ,",
  "atk-s0401a:392_1": "vicārassa anumajjanalakkhaṇaṃ,",
  "atk-s0401a:392_2": "pītiyā pharaṇalakkhaṇaṃ,",
  "atk-s0401a:392_3": "sukhassa sātalakkhaṇaṃ,",
  "atk-s0401a:392_4": "cittekaggatāya avikkhepalakkhaṇaṃ,",
  "atk-s0401a:392_5": "phassassa phusanalakkhaṇaṃ.",
  "atk-s0401a:393_0": "Saddhindriyassa adhimokkhalakkhaṇaṃ,",
  "atk-s0401a:393_1": "vīriyindriyassa paggahalakkhaṇaṃ,",
  "atk-s0401a:393_2": "satindriyassa upaṭṭhānalakkhaṇaṃ,",
  "atk-s0401a:393_3": "samādhindriyassa avikkhepalakkhaṇaṃ,",
  "atk-s0401a:393_4": "paññindriyassa pajānanalakkhaṇaṃ.",
  "atk-s0401a:394_0": "Saddhābalassa assaddhiye akampiyalakkhaṇaṃ,",
  "atk-s0401a:394_1": "vīriyabalassa kosajje,",
  "atk-s0401a:394_2": "satibalassa muṭṭhassacce,",
  "atk-s0401a:394_3": "samādhibalassa uddhacce,",
  "atk-s0401a:394_4": "paññābalassa avijjāya akampiyalakkhaṇaṃ.",
  "atk-s0401a:395_0": "Satisambojjhaṅgassa upaṭṭhānalakkhaṇaṃ,",
  "atk-s0401a:395_1": "dhammavicayasambojjhaṅgassa pavicayalakkhaṇaṃ,",
  "atk-s0401a:395_2": "vīriyasambojjhaṅgassa paggahalakkhaṇaṃ,",
  "atk-s0401a:395_3": "pītisambojjhaṅgassa pharaṇalakkhaṇaṃ,",
  "atk-s0401a:395_4": "passaddhisambojjhaṅgassa vūpasamalakkhaṇaṃ,",
  "atk-s0401a:395_5": "samādhisambojjhaṅgassa avikkhepalakkhaṇaṃ,",
  "atk-s0401a:395_6": "upekkhāsambojjhaṅgassa paṭisaṅkhānalakkhaṇaṃ.",
  "atk-s0401a:396_0": "Sammādiṭṭhiyā dassanalakkhaṇaṃ,",
  "atk-s0401a:396_1": "sammāsaṅkappassa abhiniropanalakkhaṇaṃ,",
  "atk-s0401a:396_2": "sammāvācāya pariggahalakkhaṇaṃ,",
  "atk-s0401a:396_3": "sammākammantassa samuṭṭhānalakkhaṇaṃ,",
  "atk-s0401a:396_4": "sammāājīvassa vodānalakkhaṇaṃ,",
  "atk-s0401a:396_5": "sammāvāyāmassa paggahalakkhaṇaṃ,",
  "atk-s0401a:396_6": "sammāsatiyā upaṭṭhānalakkhaṇaṃ,",
  "atk-s0401a:396_7": "sammāsamādhissa avikkhepalakkhaṇaṃ.",
  "atk-s0401a:397_0": "Avijjāya aññāṇalakkhaṇaṃ,",
  "atk-s0401a:397_1": "saṅkhārānaṃ cetanālakkhaṇaṃ,",
  "atk-s0401a:397_2": "viññāṇassa vijānanalakkhaṇaṃ,",
  "atk-s0401a:397_3": "nāmassa namanalakkhaṇaṃ,",
  "atk-s0401a:397_4": "rūpassa ruppanalakkhaṇaṃ,",
  "atk-s0401a:397_5": "saḷāyatanassa āyatanalakkhaṇaṃ,",
  "atk-s0401a:397_6": "phassassa phusanalakkhaṇaṃ,",
  "atk-s0401a:397_7": "vedanāya vedayitalakkhaṇaṃ,",
  "atk-s0401a:397_8": "taṇhāya hetulakkhaṇaṃ,",
  "atk-s0401a:397_9": "upādānassa gahaṇalakkhaṇaṃ,",
  "atk-s0401a:397_10": "bhavassa āyūhanalakkhaṇaṃ,",
  "atk-s0401a:397_11": "jātiyā nibbattilakkhaṇaṃ,",
  "atk-s0401a:397_12": "jarāya jīraṇalakkhaṇaṃ,",
  "atk-s0401a:397_13": "maraṇassa cutilakkhaṇaṃ.",
  "atk-s0401a:398_0": "Dhātūnaṃ suññatālakkhaṇaṃ,",
  "atk-s0401a:398_1": "āyatanānaṃ āyatanalakkhaṇaṃ,",
  "atk-s0401a:398_2": "satipaṭṭhānānaṃ upaṭṭhānalakkhaṇaṃ,",
  "atk-s0401a:398_3": "sammappadhānānaṃ padahanalakkhaṇaṃ,",
  "atk-s0401a:398_4": "iddhipādānaṃ ijjhanalakkhaṇaṃ,",
  "atk-s0401a:398_5": "indriyānaṃ adhipatilakkhaṇaṃ,",
  "atk-s0401a:398_6": "balānaṃ akampiyalakkhaṇaṃ,",
  "atk-s0401a:398_7": "bojjhaṅgānaṃ niyyānalakkhaṇaṃ,",
  "atk-s0401a:398_8": "maggassa hetulakkhaṇaṃ.",
  "atk-s0401a:399_0": "Saccānaṃ tathalakkhaṇaṃ,",
  "atk-s0401a:399_1": "samathassa avikkhepalakkhaṇaṃ,",
  "atk-s0401a:399_2": "vipassanāya anupassanālakkhaṇaṃ,",
  "atk-s0401a:399_3": "samathavipassanānaṃ ekarasalakkhaṇaṃ,",
  "atk-s0401a:399_4": "yuganaddhānaṃ anativattanalakkhaṇaṃ.",
  "atk-s0401a:400_0": "Sīlavisuddhiyā saṃvaraṇalakkhaṇaṃ,",
  "atk-s0401a:400_1": "cittavisuddhiyā avikkhepalakkhaṇaṃ,",
  "atk-s0401a:400_2": "diṭṭhivisuddhiyā dassanalakkhaṇaṃ.",
  "atk-s0401a:401_0": "Khaye ñāṇassa samucchedalakkhaṇaṃ, anuppāde ñāṇassa passaddhilakkhaṇaṃ.",
  "atk-s0401a:402_0": "Chandassa mūlalakkhaṇaṃ,",
  "atk-s0401a:402_1": "manasikārassa samuṭṭhānalakkhaṇaṃ,",
  "atk-s0401a:402_2": "phassassa samodhānalakkhaṇaṃ,",
  "atk-s0401a:402_3": "vedanāya samosaraṇalakkhaṇaṃ,",
  "atk-s0401a:402_4": "samādhissa pamukhalakkhaṇaṃ,",
  "atk-s0401a:402_5": "satiyā ādhipateyyalakkhaṇaṃ,",
  "atk-s0401a:402_6": "paññāya tatuttariyalakkhaṇaṃ,",
  "atk-s0401a:402_7": "vimuttiyā sāralakkhaṇaṃ,",
  "atk-s0401a:402_8": "amatogadhassa nibbānassa pariyosānalakkhaṇaṃ tathaṃ avitathaṃ.",
  "atk-s0401a:402_9": "Evaṃ tathalakkhaṇaṃ ñāṇagatiyā āgato avirajjhitvā patto anuppattoti tathāgato.",
  "atk-s0401a:402_10": "Evaṃ tathalakkhaṇaṃ āgatoti tathāgato.",
  "atk-s0401a:403_0": "Kathaṃ tathadhamme yāthāvato abhisambuddhoti tathāgato?",
  "atk-s0401a:403_1": "Tathadhammā nāma cattāri ariyasaccāni. Yathāha –",
  "atk-s0401a:403_2": "“cattārimāni,",
  "atk-s0401a:403_3": "bhikkhave,",
  "atk-s0401a:403_4": "tathāni avitathāni anaññathāni.",
  "atk-s0401a:403_5": "Katamāni cattāri?",
  "atk-s0401a:403_6": "‘Idaṃ dukkha’nti,",
  "atk-s0401a:403_7": "bhikkhave,",
  "atk-s0401a:403_8": "tathametaṃ avitathametaṃ anaññathameta”nti vitthāro.",
  "atk-s0401a:403_9": "Tāni ca bhagavā abhisambuddho,",
  "atk-s0401a:403_10": "tasmā tathānaṃ abhisambuddhattā tathāgatoti vuccati.",
  "atk-s0401a:403_11": "Abhisambodhattho hi ettha gatasaddo.",
  "atk-s0401a:404_0": "Apica jarāmaraṇassa jātipaccayasambhūtasamudāgataṭṭho tatho avitatho anaññatho…pe…",
  "atk-s0401a:404_1": "saṅkhārānaṃ avijjāpaccayasambhūtasamudāgataṭṭho tatho avitatho anaññatho.",
  "atk-s0401a:404_2": "Tathā avijjāya saṅkhārānaṃ paccayaṭṭho,",
  "atk-s0401a:404_3": "saṅkhārānaṃ viññāṇassa paccayaṭṭho…pe…",
  "atk-s0401a:404_4": "jātiyā jarāmaraṇassa paccayaṭṭho tatho avitatho anaññatho.",
  "atk-s0401a:404_5": "Taṃ sabbaṃ bhagavā abhisambuddho.",
  "atk-s0401a:404_6": "Tasmāpi tathānaṃ dhammānaṃ abhisambuddhattā tathāgatoti vuccati.",
  "atk-s0401a:404_7": "Evaṃ tathadhamme yāthāvato abhisambuddhoti tathāgato.",
  "atk-s0401a:405_0": "Kathaṃ tathadassitāya tathāgato?",
  "atk-s0401a:405_1": "Bhagavā yaṃ sadevake loke…pe…",
  "atk-s0401a:405_2": "sadevamanussāya aparimāṇāsu lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ rūpārammaṇaṃ nāma atthi,",
  "atk-s0401a:405_3": "taṃ sabbākārato jānāti passati.",
  "atk-s0401a:405_4": "Evaṃ jānatā passatā ca tena taṃ iṭṭhāniṭṭhādivasena vā diṭṭhasutamutaviññātesu labbhamānakapadavasena vā “katamaṃ taṃ rūpaṃ rūpāyatanaṃ?",
  "atk-s0401a:405_5": "Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ pītaka”ntiādinā nayena",
  "atk-s0401a:405_6": "anekehi nāmehi terasahi vārehi dvepaññāsāya nayehi vibhajjamānaṃ tathameva hoti,",
  "atk-s0401a:405_7": "vitathaṃ natthi.",
  "atk-s0401a:405_8": "Esa nayo sotadvārādīsupi āpāthamāgacchantesu saddādīsu.",
  "atk-s0401a:405_9": "Vuttañhetaṃ bhagavatā – “yaṃ,",
  "atk-s0401a:405_10": "bhikkhave,",
  "atk-s0401a:405_11": "sadevakassa lokassa…pe…",
  "atk-s0401a:405_12": "sadevamanussāya diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā,",
  "atk-s0401a:405_13": "tamahaṃ jānāmi,",
  "atk-s0401a:405_14": "tamahaṃ abbhaññāsiṃ,",
  "atk-s0401a:405_15": "taṃ tathāgatassa viditaṃ,",
  "atk-s0401a:405_16": "taṃ tathāgato na upaṭṭhāsī”ti.",
  "atk-s0401a:405_17": "Evaṃ tathadassitāya tathāgato.",
  "atk-s0401a:405_18": "Tattha tathadassīatthe tathāgatoti padasambhavo veditabbo.",
  "atk-s0401a:406_0": "Kathaṃ tathavāditāya tathāgato?",
  "atk-s0401a:406_1": "Yaṃ rattiṃ bhagavā bodhimaṇḍe aparājitapallaṅke nisinno tiṇṇaṃ mārānaṃ matthakaṃ madditvā anuttaraṃ sammāsambodhiṃ abhisambuddho,",
  "atk-s0401a:406_2": "yañca rattiṃ yamakasālānaṃ antare anupādisesāya nibbānadhātuyā parinibbāyi,",
  "atk-s0401a:406_3": "etthantare pañcacattālīsavassaparimāṇe kāle paṭhamabodhiyāpi majjhimabodhiyāpi pacchimabodhiyāpi yaṃ bhagavatā bhāsitaṃ suttaṃ geyyaṃ…pe… vedallaṃ,",
  "atk-s0401a:406_4": "sabbaṃ taṃ atthato ca byañjanato ca anupavajjaṃ anūnaṃ anadhikaṃ sabbākāraparipuṇṇaṃ rāgamadanimmadanaṃ dosamohamadanimmadanaṃ,",
  "atk-s0401a:406_5": "natthi tattha vālaggamattampi avakkhalitaṃ,",
  "atk-s0401a:406_6": "sabbaṃ taṃ ekamuddikāya lañchitaṃ viya ekanāḷikāya mitaṃ viya ekatulāya tulitaṃ viya ca tathameva hoti avitathaṃ. Tenāha – “yañca, cunda,",
  "atk-s0401a:406_7": "rattiṃ tathāgato anuttaraṃ sammāsambodhiṃ abhisambujjhati,",
  "atk-s0401a:406_8": "yañca rattiṃ anupādisesāya nibbānadhātuyā parinibbāyati,",
  "atk-s0401a:406_9": "yaṃ etasmiṃ antare bhāsati lapati niddisati,",
  "atk-s0401a:406_10": "sabbaṃ taṃ tatheva hoti no aññathā.",
  "atk-s0401a:406_11": "Tasmā tathāgatoti vuccatī”ti.",
  "atk-s0401a:406_12": "Gadattho hi ettha gatasaddo.",
  "atk-s0401a:406_13": "Evaṃ tathavāditāya tathāgato.",
  "atk-s0401a:407_0": "Apica āgadanaṃ āgado,",
  "atk-s0401a:407_1": "vacananti attho.",
  "atk-s0401a:407_2": "Tatho aviparīto āgado assāti dakārassa takāraṃ katvā tathāgatoti evampetasmiṃ atthe padasiddhi veditabbā.",
  "atk-s0401a:408_0": "Kathaṃ tathākāritāya tathāgato?",
  "atk-s0401a:408_1": "Bhagavato hi vācāya kāyo anulometi kāyassapi vācā,",
  "atk-s0401a:408_2": "tasmā yathāvādī tathākārī yathākārī tathāvādī ca hoti.",
  "atk-s0401a:408_3": "Evaṃ bhūtassa cassa yathā vācā,",
  "atk-s0401a:408_4": "kāyopi tathā gato,",
  "atk-s0401a:408_5": "pavattoti attho.",
  "atk-s0401a:408_6": "Yathā ca kāyo,",
  "atk-s0401a:408_7": "vācāpi tathā gatāti tathāgato.",
  "atk-s0401a:408_8": "Tenevāha –",
  "atk-s0401a:408_9": "“yathāvādī,",
  "atk-s0401a:408_10": "bhikkhave,",
  "atk-s0401a:408_11": "tathāgato tathākārī,",
  "atk-s0401a:408_12": "yathākārī tathāvādī.",
  "atk-s0401a:408_13": "Iti yathāvādī tathākārī,",
  "atk-s0401a:408_14": "yathākārī tathāvādī.",
  "atk-s0401a:408_15": "Tasmā ‘tathāgato’ti vuccatī”ti.",
  "atk-s0401a:408_16": "Evaṃ tathākāritāya tathāgato.",
  "atk-s0401a:409_0": "Kathaṃ abhibhavanaṭṭhena tathāgato?",
  "atk-s0401a:409_1": "Upari bhavaggaṃ heṭṭhā avīciṃ pariyantaṃ katvā tiriyaṃ aparimāṇāsu lokadhātūsu sabbasatte abhibhavati sīlenapi samādhināpi paññāyapi vimuttiyāpi,",
  "atk-s0401a:409_2": "na tassa tulā vā pamāṇaṃ vā atthi,",
  "atk-s0401a:409_3": "atulo appameyyo anuttaro rājarājo devadevo sakkānamatisakko brahmānamatibrahmā. Tenāha –",
  "atk-s0401a:409_4": "“sadevake loke,",
  "atk-s0401a:409_5": "bhikkhave…pe…",
  "atk-s0401a:409_6": "sadevamanussāya tathāgato abhibhū anabhibhūto aññadatthu daso vasavattī.",
  "atk-s0401a:409_7": "Tasmā ‘tathāgato’ti vuccatī”ti.",
  "atk-s0401a:410_0": "Tatrevaṃ padasiddhi veditabbā –",
  "atk-s0401a:410_1": "agado viya agado.",
  "atk-s0401a:410_2": "Ko panesa?",
  "atk-s0401a:410_3": "Desanāvilāso ceva puññussayo ca.",
  "atk-s0401a:410_4": "Tena hesa mahānubhāvo bhisakko dibbāgadena sappe viya sabbaparappavādino sadevakañca lokaṃ abhibhavati.",
  "atk-s0401a:410_5": "Iti sabbalokābhibhavane tatho aviparīto desanāvilāso ceva puññussayo ca agado assāti dakārassa takāraṃ katvā tathāgatoti veditabbo.",
  "atk-s0401a:410_6": "Evaṃ abhibhavanaṭṭhena tathāgato.",
  "atk-s0401a:411_0": "Apica tathāya gatotipi tathāgato,",
  "atk-s0401a:411_1": "tathaṃ gatotipi tathāgato,",
  "atk-s0401a:411_2": "gatoti avagato atīto patto paṭipannoti attho.",
  "atk-s0401a:411_3": "Tattha sakalalokaṃ tīraṇapariññāya tathāya gato avagatoti tathāgato.",
  "atk-s0401a:411_4": "Lokasamudayaṃ pahānapariññāya tathāya gato atītoti tathāgato,",
  "atk-s0401a:411_5": "lokanirodhaṃ sacchikiriyāya tathāya gato pattoti tathāgato,",
  "atk-s0401a:411_6": "lokanirodhagāminiṃ paṭipadaṃ tathāya gato paṭipannoti tathāgato.",
  "atk-s0401a:411_7": "Tena yaṃ vuttaṃ bhagavatā –",
  "atk-s0401a:412_0": "“Loko,",
  "atk-s0401a:412_1": "bhikkhave,",
  "atk-s0401a:412_2": "tathāgatena abhisambuddho,",
  "atk-s0401a:412_3": "lokasmā tathāgato visaṃyutto.",
  "atk-s0401a:412_4": "Lokasamudayo,",
  "atk-s0401a:412_5": "bhikkhave,",
  "atk-s0401a:412_6": "tathāgatena abhisambuddho,",
  "atk-s0401a:412_7": "lokasamudayo tathāgatassa pahīno.",
  "atk-s0401a:412_8": "Lokanirodho,",
  "atk-s0401a:412_9": "bhikkhave,",
  "atk-s0401a:412_10": "tathāgatena abhisambuddho,",
  "atk-s0401a:412_11": "lokanirodho tathāgatassa sacchikato.",
  "atk-s0401a:412_12": "Lokanirodhagāminī paṭipadā,",
  "atk-s0401a:412_13": "bhikkhave,",
  "atk-s0401a:412_14": "tathāgatena abhisambuddhā,",
  "atk-s0401a:412_15": "lokanirodhagāminī paṭipadā tathāgatassa bhāvitā. Yaṃ,",
  "atk-s0401a:412_16": "bhikkhave,",
  "atk-s0401a:412_17": "sadevakassa lokassa…pe…",
  "atk-s0401a:412_18": "sabbaṃ taṃ tathāgatena abhisambuddhaṃ.",
  "atk-s0401a:412_19": "Tasmā ‘tathāgato’ti vuccatī”ti.",
  "atk-s0401a:413_0": "Tassapi evaṃ attho veditabbo.",
  "atk-s0401a:413_1": "Idampi ca tathāgatassa tathāgatabhāvadīpane mukhamattameva.",
  "atk-s0401a:413_2": "Sabbākārena pana tathāgatova tathāgatassa tathāgatabhāvaṃ vaṇṇeyya.",
  "atk-s0401a:414_0": "Arahaṃ sammāsambuddhoti padadvaye pana ārakattā,",
  "atk-s0401a:414_1": "arīnaṃ arānañca hatattā,",
  "atk-s0401a:414_2": "paccayādīnaṃ arahattā,",
  "atk-s0401a:414_3": "pāpakaraṇe rahābhāvāti imehi tāva kāraṇehi arahanti veditabbo.",
  "atk-s0401a:414_4": "Sammā sāmañca sabbadhammānaṃ buddhattā pana sammāsambuddhoti ayamettha saṅkhepo,",
  "atk-s0401a:414_5": "vitthārato panetaṃ padadvayaṃ visuddhimagge buddhānussativaṇṇanāyaṃ pakāsitanti.",
  "atk-s0401a:415_0": "171.",
  "atk-s0401a:415_1": "Dutiye pātubhāvoti uppatti nipphatti.",
  "atk-s0401a:415_2": "Dullabho lokasminti imasmiṃ sattaloke dullabho sudullabho paramadullabho.",
  "atk-s0401a:415_3": "Kasmā dullabhoti?",
  "atk-s0401a:415_4": "Ekavāraṃ dānapāramiṃ pūretvā buddhena bhavituṃ na sakkā,",
  "atk-s0401a:415_5": "dve vāre dasa vāre vīsati vāre paññāsa vāre vārasataṃ vārasahassaṃ vārasatasahassaṃ vārakoṭisatasahassampi",
  "atk-s0401a:415_6": "dānapāramiṃ pūretvā buddhena bhavituṃ na sakkā,",
  "atk-s0401a:415_7": "tathā ekadivasaṃ dve divase dasa divase vīsati divase paññāsa divase divasasataṃ divasasahassaṃ divasasatasahassaṃ divasakoṭisatasahassaṃ.",
  "atk-s0401a:415_8": "Ekamāsaṃ dve māse…pe…",
  "atk-s0401a:415_9": "māsakoṭisatasahassaṃ.",
  "atk-s0401a:415_10": "Ekasaṃvaccharaṃ dve saṃvacchare…pe…",
  "atk-s0401a:415_11": "saṃvaccharakoṭisatasahassaṃ.",
  "atk-s0401a:415_12": "Ekakappaṃ dve kappe…pe…",
  "atk-s0401a:415_13": "kappakoṭisatasahassaṃ.",
  "atk-s0401a:415_14": "Kappānaṃ ekaṃ asaṅkhyeyyaṃ dve asaṅkhyeyyāni tīṇi asaṅkhyeyyāni dānapāramiṃ pūretvā buddhena bhavituṃ na sakkā.",
  "atk-s0401a:415_15": "Sīlapāramīnekkhammapāramī…pe…",
  "atk-s0401a:415_16": "upekkhāpāramīsupi eseva nayo.",
  "atk-s0401a:415_17": "Pacchimakoṭiyā pana kappasatasahassādhikāni cattāri asaṅkhyeyyāni dasa pāramiyo pūretvā buddhena bhavituṃ sakkāti iminā kāraṇena dullabho.",
  "atk-s0401a:416_0": "172.",
  "atk-s0401a:416_1": "Tatiye acchariyamanussoti acchariyo manusso.",
  "atk-s0401a:416_2": "Acchariyoti andhassa pabbatārohaṇaṃ viya niccaṃ na hotīti attho.",
  "atk-s0401a:416_3": "Ayaṃ tāva saddanayo.",
  "atk-s0401a:416_4": "Ayaṃ pana aṭṭhakathānayo –",
  "atk-s0401a:416_5": "accharāyoggoti acchariyo,",
  "atk-s0401a:416_6": "accharaṃ paharitvā passitabboti attho.",
  "atk-s0401a:416_7": "Apica “tathāgatassa,",
  "atk-s0401a:416_8": "bhikkhave,",
  "atk-s0401a:416_9": "arahato sammāsambuddhassa pātubhāvā cattāro acchariyā abbhutā dhammā pātubhavantī”ti evamādīhi anekehi",
  "atk-s0401a:416_10": "acchariyabbhutadhammehi samannāgatattāpi acchariyamanusso.",
  "atk-s0401a:416_11": "Āciṇṇamanussotipi acchariyamanusso.",
  "atk-s0401a:417_0": "Abhinīhārassa hi sampādake aṭṭha dhamme samodhānetvā ekabuddhassa sammukhe mahābodhimaṇḍe mānasaṃ bandhitvā",
  "atk-s0401a:417_1": "nisajjanaṃ nāma na aññassa kassaci āciṇṇaṃ,",
  "atk-s0401a:417_2": "sabbaññubodhisattasseva āciṇṇaṃ.",
  "atk-s0401a:417_3": "Tathā buddhānaṃ santike byākaraṇaṃ labhitvā anivattakena hutvā vīriyādhiṭṭhānaṃ adhiṭṭhāya buddhakārakadhammānaṃ",
  "atk-s0401a:417_4": "pūraṇampi na aññassa kassaci āciṇṇaṃ,",
  "atk-s0401a:417_5": "sabbaññubodhisattasseva āciṇṇaṃ.",
  "atk-s0401a:417_6": "Tathā pāramiyo gabbhaṃ gaṇhāpetvā vessantarattabhāvasadise attabhāve ṭhatvā sabbālaṅkārapaṭimaṇḍitānaṃ",
  "atk-s0401a:417_7": "hatthīnaṃ sattasatāni assānaṃ sattasatānīti evaṃ sattasatakamahādānaṃ datvā jālikumārasadisaṃ puttaṃ,",
  "atk-s0401a:417_8": "kaṇhājināsadisaṃ dhītaraṃ,",
  "atk-s0401a:417_9": "maddīdevisadisaṃ bhariyañca dānamukhe niyyātetvā yāvatāyukaṃ ṭhatvā dutiye attabhāve tusitabhavane paṭisandhiggahaṇampi na aññassa kassaci āciṇṇaṃ,",
  "atk-s0401a:417_10": "sabbaññubodhisattasseva āciṇṇaṃ.",
  "atk-s0401a:417_11": "Tusitapure yāvatāyukaṃ ṭhatvā devatānaṃ āyācanaṃ sampaṭicchitvā pañcamahāvilokanaṃ viloketvā satassa",
  "atk-s0401a:417_12": "sampajānassa tusitapurā cavitvā mahābhogakule paṭisandhiggahaṇampi na aññassa kassaci āciṇṇaṃ,",
  "atk-s0401a:417_13": "sabbaññubodhisattasseva āciṇṇaṃ.",
  "atk-s0401a:417_14": "Tathā paṭisandhiggahaṇadivase dasasahassilokadhātukampanampi,",
  "atk-s0401a:417_15": "satassa sampajānassa mātukucchiyaṃ nivāsopi,",
  "atk-s0401a:417_16": "satassa sampajānassa mātukucchito nikkhamanadivase dasasahassilokadhātukampanampi,",
  "atk-s0401a:417_17": "sampatijātassa sattapadavītihāragamanampi,",
  "atk-s0401a:417_18": "dibbasetacchatta.",
  "atk-s0401a:417_19": "dhāraṇampi,",
  "atk-s0401a:417_20": "dibbavāḷabījanukkhepopi,",
  "atk-s0401a:417_21": "sabbadisāsu sīhavilokanaṃ viloketvā attanā paṭisamaṃ kañci sattaṃ adisvā “aggohamasmi lokassā”ti evaṃ sīhanādanadanampi,",
  "atk-s0401a:417_22": "paripākagate ñāṇe mahāsampattiṃ pahāya mahābhinikkhamanampi,",
  "atk-s0401a:417_23": "mahābodhimaṇḍe pallaṅkena nisinnassa māravijayaṃ ādiṃ katvā pubbenivāsānussatidibbacakkhuvisodhanāni",
  "atk-s0401a:417_24": "katvā paccūsasamaye sabbaññutaññāṇaguṇarāsipaṭividdhakkhaṇe dasasahassilokadhātukampanampi,",
  "atk-s0401a:417_25": "paṭhamadhammadesanāya anuttaraṃ tiparivaṭṭaṃ dhammacakkappavattanampīti evamādi sabbaṃ na aññassa kassaci āciṇṇaṃ,",
  "atk-s0401a:417_26": "sabbaññubuddhasseva āciṇṇaṃ.",
  "atk-s0401a:417_27": "Evaṃ āciṇṇamanussotipi acchariyamanusso.",
  "atk-s0401a:418_0": "173.",
  "atk-s0401a:418_1": "Catutthe kālakiriyāti ekasmiṃ kāle pākaṭā kiriyāti kālakiriyā.",
  "atk-s0401a:418_2": "Tathāgato hi pañcacattālīsa vassāni ṭhatvā tīṇi piṭakāni pañca nikāye navaṅgaṃ satthusāsanaṃ caturāsīti",
  "atk-s0401a:418_3": "dhammakkhandhasahassāni pakāsetvā mahājanaṃ nibbānaninnaṃ nibbānapoṇaṃ katvā yamakasālānamantare nipanno",
  "atk-s0401a:418_4": "bhikkhusaṅghaṃ āmantetvā appamādena ovaditvā sato sampajāno anupādisesāya nibbānadhātuyā parinibbāyi.",
  "atk-s0401a:418_5": "Ayamassa kiriyā yāvajjatanā pākaṭāti ekasmiṃ kāle pākaṭā kiriyāti kālakiriyā.",
  "atk-s0401a:418_6": "Anutappā hotīti anutāpakarā hoti.",
  "atk-s0401a:418_7": "Tattha cakkavattirañño kālakiriyā ekacakkavāḷe devamanussānaṃ anutāpakarā hoti.",
  "atk-s0401a:418_8": "Buddhānaṃ kālakiriyā dasasahassacakkavāḷesu devamanussānaṃ anutāpakarā hoti.",
  "atk-s0401a:418_9": "Tena vuttaṃ –",
  "atk-s0401a:418_10": "“bahuno janassa anutappā hotī”ti.",
  "atk-s0401a:419_0": "174.",
  "atk-s0401a:419_1": "Pañcame adutiyoti dutiyassa buddhassa abhāvā adutiyo.",
  "atk-s0401a:419_2": "Cattāro hi buddhā sutabuddho,",
  "atk-s0401a:419_3": "catusaccabuddho,",
  "atk-s0401a:419_4": "paccekabuddho,",
  "atk-s0401a:419_5": "sabbaññubuddhoti.",
  "atk-s0401a:419_6": "Tattha bahussuto bhikkhu sutabuddho nāma.",
  "atk-s0401a:419_7": "Khīṇāsavo catusaccabuddho nāma.",
  "atk-s0401a:419_8": "Kappasatasahassādhikāni dve asaṅkhyeyyāni pāramiyo pūretvā sāmaṃ paṭividdhapaccekabodhiñāṇo paccekabuddho nāma.",
  "atk-s0401a:419_9": "Kappasatasahassādhikāni cattāri vā aṭṭha vā soḷasa vā asaṅkhyeyyāni pāramiyo pūretvā tiṇṇaṃ mārānaṃ matthakaṃ",
  "atk-s0401a:419_10": "madditvā paṭividdhasabbaññutaññāṇo sabbaññubuddho nāma.",
  "atk-s0401a:419_11": "Imesu catūsu buddhesu sabbaññubuddhova adutiyo nāma.",
  "atk-s0401a:419_12": "Na hi tena saddhiṃ añño sabbaññubuddho nāma uppajjati.",
  "atk-s0401a:420_0": "Asahāyoti attabhāvena vā paṭividdhadhammehi vā sadiso sahāyo nāma assa natthīti asahāyo.",
  "atk-s0401a:420_1": "“Laddhasahāyo kho pana so bhagavā sekhānañceva paṭipadāna”nti iminā pana pariyāyena sekhāsekhā buddhānaṃ sahāyā nāma honti.",
  "atk-s0401a:420_2": "Appaṭimoti paṭimā vuccati attabhāvo,",
  "atk-s0401a:420_3": "tassa attabhāvasadisā aññā paṭimā natthīti appaṭimo.",
  "atk-s0401a:420_4": "Yāpi ca manussā suvaṇṇarajatādimayā paṭimā karonti,",
  "atk-s0401a:420_5": "tāsu vālaggamattampi okāsaṃ tathāgatassa attabhāvasadisaṃ kātuṃ samattho nāma natthīti sabbathāpi appaṭimo.",
  "atk-s0401a:421_0": "Appaṭisamoti attabhāvenevassa paṭisamo nāma koci natthīti appaṭisamo.",
  "atk-s0401a:421_1": "Appaṭibhāgoti ye tathāgatena “cattāro satipaṭṭhānā”tiādinā nayena dhammā desitā,",
  "atk-s0401a:421_2": "tesu “na cattāro satipaṭṭhānā,",
  "atk-s0401a:421_3": "tayo vā pañca vā”tiādinā nayena paṭibhāgaṃ kātuṃ samattho nāma natthīti appaṭibhāgo.",
  "atk-s0401a:421_4": "Appaṭipuggaloti añño koci “ahaṃ buddho”ti evaṃ paṭiññaṃ kātuṃ samattho puggalo natthīti appaṭipuggalo.",
  "atk-s0401a:421_5": "Asamoti appaṭipuggalattāva sabbasattehi asamo.",
  "atk-s0401a:421_6": "Asamasamoti asamā vuccanti atītānāgatā sabbaññubuddhā,",
  "atk-s0401a:421_7": "tehi asamehi samoti asamasamo.",
  "atk-s0401a:422_0": "Dvipadānaṃ aggoti sammāsambuddho apadānaṃ dvipadānaṃ catuppadānaṃ bahuppadānaṃ rūpīnaṃ arūpīnaṃ saññīnaṃ",
  "atk-s0401a:422_1": "asaññīnaṃ nevasaññīnāsaññīnaṃ sattānaṃ aggova.",
  "atk-s0401a:422_2": "Kasmā idha dvipadānaṃ aggoti vutto?",
  "atk-s0401a:422_3": "Seṭṭhataravasena.",
  "atk-s0401a:422_4": "Imasmiñhi loke seṭṭho nāma uppajjamāno apadacatuppadabahuppadesu na uppajjati,",
  "atk-s0401a:422_5": "dvipadesuyeva uppajjati.",
  "atk-s0401a:422_6": "Kataradvipadvesūti?",
  "atk-s0401a:422_7": "Manussesu ceva devesu ca.",
  "atk-s0401a:422_8": "Manussesu uppajjamāno tisahassimahāsahassilokadhātuṃ vase vattetuṃ samattho buddho hutvā uppajjati.",
  "atk-s0401a:422_9": "Devesu uppajjamāno dasasahassilokadhātuṃ vasavattī mahābrahmā hutvā uppajjati.",
  "atk-s0401a:422_10": "So tassa kappiyakārako vā ārāmiko vā sampajjati.",
  "atk-s0401a:422_11": "Iti tatopi seṭṭhataravasenesa dvipadānaṃ aggoti vutto.",
  "atk-s0401a:423_0": "175- 186.",
  "atk-s0401a:423_1": "Chaṭṭhādīsu ekapuggalassa,",
  "atk-s0401a:423_2": "bhikkhave,",
  "atk-s0401a:423_3": "pātubhāvā mahato cakkhussa pātubhāvo hotīti,",
  "atk-s0401a:423_4": "bhikkhave,",
  "atk-s0401a:423_5": "ekapuggalassa tathāgatassa arahato sammāsambuddhassa pātubhāvena mahantassa cakkhussa pātubhāvo hoti.",
  "atk-s0401a:423_6": "Tasmiṃ puggale pātubhūte taṃ pātubhūtameva hoti,",
  "atk-s0401a:423_7": "na vinā tassa pātubhāvena pātubhavati.",
  "atk-s0401a:423_8": "Pātubhāvoti uppatti nipphatti.",
  "atk-s0401a:423_9": "Katamassa cakkhussāti?",
  "atk-s0401a:423_10": "Paññācakkhussa.",
  "atk-s0401a:423_11": "Kīvarūpassāti?",
  "atk-s0401a:423_12": "Sāriputtattherassa vipassanāpaññāsadisassa mahāmoggallānattherassa samādhipaññāsadisassāti.",
  "atk-s0401a:423_13": "Ālokādīsupi eseva nayo.",
  "atk-s0401a:423_14": "Ubhinnaṃ aggasāvakānaṃ paññāālokasadisoyeva hi ettha āloko,",
  "atk-s0401a:423_15": "paññāobhāsasadisoyeva obhāso adhippeto.",
  "atk-s0401a:423_16": "“Mahato cakkhussa,",
  "atk-s0401a:423_17": "mahato ālokassa,",
  "atk-s0401a:423_18": "mahato obhāsassā”ti imāni ca pana tīṇipi lokiyalokuttaramissakāni kathitānīti veditabbāni.",
  "atk-s0401a:424_0": "Channaṃ anuttariyānanti uttaritaravirahitānaṃ channaṃ uttamadhammānaṃ.",
  "atk-s0401a:424_1": "Tattha dassanānuttariyaṃ,",
  "atk-s0401a:424_2": "savanānuttariyaṃ,",
  "atk-s0401a:424_3": "lābhānuttariyaṃ,",
  "atk-s0401a:424_4": "sikkhānuttariyaṃ,",
  "atk-s0401a:424_5": "pāricariyānuttariyaṃ,",
  "atk-s0401a:424_6": "anussatānuttariyanti imāni cha anuttariyāni.",
  "atk-s0401a:424_7": "Imesaṃ pātubhāvo hotīti attho.",
  "atk-s0401a:424_8": "Āyasmā hi ānandatthero sāyaṃpātaṃ tathāgataṃ cakkhuviññāṇena daṭṭhuṃ labhati,",
  "atk-s0401a:424_9": "idaṃ dassanānuttariyaṃ.",
  "atk-s0401a:424_10": "Aññopi sotāpanno vā sakadāgāmī vā anāgāmī vā ānandatthero viya tathāgataṃ dassanāya labhati,",
  "atk-s0401a:424_11": "idampi dassanānuttariyaṃ.",
  "atk-s0401a:424_12": "Aparo pana puthujjanakalyāṇako ānandatthero viya dasabalaṃ dassanāya labhitvā taṃ dassanaṃ vaḍḍhetvā sotāpattimaggaṃ pāpeti.",
  "atk-s0401a:424_13": "Idaṃ dassanameva nāma,",
  "atk-s0401a:424_14": "mūladassanaṃ pana dassanānuttariyaṃ nāma.",
  "atk-s0401a:425_0": "Ānandattheroyeva ca abhikkhaṇaṃ dasabalassa vacanaṃ sotaviññāṇena sotuṃ labhati,",
  "atk-s0401a:425_1": "idaṃ savanānuttariyaṃ.",
  "atk-s0401a:425_2": "Aññepi sotāpannādayo ānandatthero viya tathāgatassa vacanaṃ savanāya labhanti,",
  "atk-s0401a:425_3": "idampi savanānuttariyaṃ.",
  "atk-s0401a:425_4": "Aparo pana puthujjanakalyāṇako ānandatthero viya tathāgatassa vacanaṃ sotuṃ labhitvā taṃ savanaṃ vaḍḍhetvā sotāpattimaggaṃ pāpeti.",
  "atk-s0401a:425_5": "Idaṃ savanameva nāma,",
  "atk-s0401a:425_6": "mūlasavanaṃ pana savanānuttariyaṃ nāma.",
  "atk-s0401a:426_0": "Ānandattheroyeva ca dasabale saddhaṃ paṭilabhati,",
  "atk-s0401a:426_1": "idaṃ lābhānuttariyaṃ.",
  "atk-s0401a:426_2": "Aññepi sotāpannādayo ānandatthero viya dasabale saddhāpaṭilābhaṃ labhanti,",
  "atk-s0401a:426_3": "idampi lābhānuttariyaṃ.",
  "atk-s0401a:426_4": "Aparo pana puthujjanakalyāṇako ānandatthero viya dasabale saddhāpaṭilābhaṃ labhitvā taṃ lābhaṃ vaḍḍhetvā sotāpattimaggaṃ pāpeti,",
  "atk-s0401a:426_5": "ayaṃ lābhoyeva nāma,",
  "atk-s0401a:426_6": "mūlalābho pana lābhānuttariyaṃ nāma.",
  "atk-s0401a:427_0": "Ānandattheroyeva ca dasabalassa sāsane tisso sikkhā sikkhati,",
  "atk-s0401a:427_1": "idaṃ sikkhānuttariyaṃ.",
  "atk-s0401a:427_2": "Aññepi sotāpannādayo ānandatthero viya dasabalassa sāsane tisso sikkhā sikkhanti,",
  "atk-s0401a:427_3": "idampi sikkhānuttariyaṃ.",
  "atk-s0401a:427_4": "Aparo pana puthujjanakalyāṇako ānandatthero viya dasabalassa sāsane tisso sikkhā sikkhitvā tā sikkhā vaḍḍhetvā sotāpattimaggaṃ pāpeti.",
  "atk-s0401a:427_5": "Ayaṃ sikkhāyeva nāma,",
  "atk-s0401a:427_6": "mūlasikkhā pana sikkhānuttariyaṃ nāma.",
  "atk-s0401a:428_0": "Ānandattheroyeva ca abhiṇhaṃ dasabalaṃ paricarati,",
  "atk-s0401a:428_1": "idaṃ pāricariyānuttariyaṃ.",
  "atk-s0401a:428_2": "Aññepi sotāpannādayo ānandatthero viya abhiṇhaṃ dasabalaṃ paricaranti,",
  "atk-s0401a:428_3": "idampi pāricariyānuttariyaṃ.",
  "atk-s0401a:428_4": "Aparo pana puthujjanakalyāṇako ānandatthero viya dasabalaṃ paricaritvā taṃ pāricariyaṃ vaḍḍhetvā sotāpattimaggaṃ pāpeti,",
  "atk-s0401a:428_5": "ayaṃ pāricariyāyeva nāma,",
  "atk-s0401a:428_6": "mūlapāricariyā pana pāricariyānuttariyaṃ nāma.",
  "atk-s0401a:429_0": "Ānandattheroyeva ca dasabalassa lokiyalokuttare guṇe anussarati,",
  "atk-s0401a:429_1": "idaṃ anussatānuttariyaṃ.",
  "atk-s0401a:429_2": "Aññepi sotāpannādayo ānandatthero viya dasabalassa lokiyalokuttare guṇe anussaranti,",
  "atk-s0401a:429_3": "idampi anussatānuttariyaṃ.",
  "atk-s0401a:429_4": "Aparo pana puthujjanakalyāṇako ānandatthero viya dasabalassa lokiyalokuttare guṇe anussaritvā taṃ anussatiṃ vaḍḍhetvā sotāpattimaggaṃ pāpeti,",
  "atk-s0401a:429_5": "ayaṃ anussatiyeva nāma,",
  "atk-s0401a:429_6": "mūlānussati pana anussatānuttariyaṃ nāma.",
  "atk-s0401a:429_7": "Imāni cha anuttariyāni,",
  "atk-s0401a:429_8": "imesaṃ pātubhāvo hoti.",
  "atk-s0401a:429_9": "Imāni ca pana cha anuttariyāni lokiyalokuttaramissakāni kathitānīti veditabbāni.",
  "atk-s0401a:430_0": "Catunnaṃ paṭisambhidānaṃ sacchikiriyā hotīti catasso hi paṭisambhidāyo atthapaṭisambhidā,",
  "atk-s0401a:430_1": "dhammapaṭisambhidā,",
  "atk-s0401a:430_2": "niruttipaṭisambhidā,",
  "atk-s0401a:430_3": "paṭibhānapaṭisambhidāti.",
  "atk-s0401a:430_4": "Tattha atthesu ñāṇaṃ atthapaṭisambhidā,",
  "atk-s0401a:430_5": "dhammesu ñāṇaṃ dhammapaṭisambhidā,",
  "atk-s0401a:430_6": "atthadhammaniruttābhilāpe ñāṇaṃ niruttipaṭisambhidā,",
  "atk-s0401a:430_7": "ñāṇesu ñāṇaṃ paṭibhānapaṭisambhidā.",
  "atk-s0401a:430_8": "Ayamettha saṅkhepo,",
  "atk-s0401a:430_9": "vitthāro panetāsaṃ abhidhamme āgatoyeva.",
  "atk-s0401a:430_10": "Imāsaṃ catassannaṃ paṭisambhidānaṃ buddhuppāde paccakkhakiriyā hoti,",
  "atk-s0401a:430_11": "na vinā buddhuppādā.",
  "atk-s0401a:430_12": "Etāsaṃ sacchikiriyāti attho.",
  "atk-s0401a:430_13": "Imāpi lokiyalokuttarāva kathitāti veditabbā.",
  "atk-s0401a:431_0": "Anekadhātupaṭivedhoti “cakkhudhātu rūpadhātū”tiādīnaṃ aṭṭhārasannaṃ dhātūnaṃ buddhuppādeyeva paṭivedho hoti,",
  "atk-s0401a:431_1": "na vinā buddhuppādenāti attho.",
  "atk-s0401a:431_2": "Nānādhātupaṭivedhoti ettha imāva aṭṭhārasa dhātuyo nānāsabhāvato nānādhātuyoti veditabbā.",
  "atk-s0401a:431_3": "Yo panetāsaṃ “nānāsabhāvā etā”ti evaṃ nānākaraṇato paṭivedho,",
  "atk-s0401a:431_4": "ayaṃ nānādhātupaṭivedho nāma.",
  "atk-s0401a:431_5": "Vijjāvimuttiphalasacchikiriyāti ettha vijjāti phale ñāṇaṃ,",
  "atk-s0401a:431_6": "vimuttīti tadavasesā phalasampayuttā dhammā.",
  "atk-s0401a:431_7": "Sotāpattiphalasacchikiriyāti sototi paṭhamamaggo,",
  "atk-s0401a:431_8": "tena sotena pattabbaṃ phalanti sotāpattiphalaṃ.",
  "atk-s0401a:431_9": "Sakadāgāmiphalādīni pākaṭāneva.",
  "atk-s0401a:432_0": "187. Anuttaranti niruttaraṃ. Dhammacakkanti seṭṭhacakkaṃ. Cakkasaddo hesa –",
  "atk-s0401a:433_0": "“Catubbhi aṭṭhajjhagamā, aṭṭhāhipi ca soḷasa;",
  "atk-s0401a:434_0": "Soḷasāhi ca bāttiṃsa, atricchaṃ cakkamāsado;",
  "atk-s0401a:435_0": "Icchāhatassa posassa, cakkaṃ bhamati matthake”ti. –",
  "atk-s0401a:436_0": "Ettha uracakke āgato.",
  "atk-s0401a:436_1": "“Cakkasamāruḷhā jānapadā pariyāyantī”ti ettha iriyāpathacakke.",
  "atk-s0401a:436_2": "“Atha kho so,",
  "atk-s0401a:436_3": "bhikkhave,",
  "atk-s0401a:436_4": "rathakāro yaṃ taṃ cakkaṃ chahi māsehi niṭṭhitaṃ,",
  "atk-s0401a:436_5": "taṃ pavattesī”ti ettha dārucakke.",
  "atk-s0401a:436_6": "“Addasā kho doṇo brāhmaṇo bhagavato pādesu cakkāni sahassārānī”ti ettha lakkhaṇacakke.",
  "atk-s0401a:436_7": "“Cattārimāni,",
  "atk-s0401a:436_8": "bhikkhave, cakkāni,",
  "atk-s0401a:436_9": "yehi samannāgatānaṃ devamanussānaṃ catucakkaṃ vattatī”ti ettha sampatticakke.",
  "atk-s0401a:436_10": "“Dibbaṃ cakkaratanaṃ pātubhavatī”ti ettha ratanacakke.",
  "atk-s0401a:436_11": "Idha pana dhammacakke āgato.",
  "atk-s0401a:437_0": "Pavattitanti ettha dhammacakkaṃ abhinīharati nāma,",
  "atk-s0401a:437_1": "abhinīhaṭaṃ nāma,",
  "atk-s0401a:437_2": "uppādeti nāma,",
  "atk-s0401a:437_3": "uppāditaṃ nāma,",
  "atk-s0401a:437_4": "pavatteti nāma,",
  "atk-s0401a:437_5": "pavattitaṃ nāmāti ayaṃ pabhedo veditabbo.",
  "atk-s0401a:437_6": "Kuto paṭṭhāya dhammacakkaṃ abhinīharati nāmāti?",
  "atk-s0401a:437_7": "Yadā sumedhabrāhmaṇo hutvā kāmesu ādīnavaṃ nekkhamme ca ānisaṃsaṃ disvā sattasatakamahādānaṃ datvā isipabbajjaṃ",
  "atk-s0401a:437_8": "pabbajitvā pañca abhiññā aṭṭha samāpattiyo nibbatteti,",
  "atk-s0401a:437_9": "tato paṭṭhāya dhammacakkaṃ abhinīharati nāma.",
  "atk-s0401a:438_0": "Kuto paṭṭhāya abhinīhaṭaṃ nāmāti?",
  "atk-s0401a:438_1": "Yadā aṭṭha dhamme samodhānetvā dīpaṅkarapādamūle mahābodhimaṇḍatthāya mānasaṃ bandhitvā “byākaraṇaṃ aladdhā",
  "atk-s0401a:438_2": "na vuṭṭhahissāmī”ti vīriyādhiṭṭhānaṃ adhiṭṭhāya nipanno dasabalassa santikā byākaraṇaṃ labhi,",
  "atk-s0401a:438_3": "tato paṭṭhāya dhammacakkaṃ abhinīhaṭaṃ nāma.",
  "atk-s0401a:439_0": "Kuto paṭṭhāya uppādeti nāmāti?",
  "atk-s0401a:439_1": "Tato paṭṭhāya dānapāramiṃ pūrentopi dhammacakkaṃ uppādeti nāma.",
  "atk-s0401a:439_2": "Sīlapāramiṃ pūrentopi…pe…",
  "atk-s0401a:439_3": "upekkhāpāramiṃ pūrentopi dhammacakkaṃ uppādeti nāma.",
  "atk-s0401a:439_4": "Dasa pāramiyo dasa upapāramiyo dasa paramatthapāramiyo pūrentopi,",
  "atk-s0401a:439_5": "pañca mahāpariccāge pariccajantopi,",
  "atk-s0401a:439_6": "ñātatthacariyaṃ pūrentopi dhammacakkaṃ uppādeti nāma.",
  "atk-s0401a:439_7": "Vessantarattabhāve ṭhatvā sattasatakamahādānaṃ datvā puttadāraṃ dānamukhe niyyātetvā pāramikūṭaṃ gahetvā",
  "atk-s0401a:439_8": "tusitapure nibbattitvā tattha yāvatāyukaṃ ṭhatvā devatāhi āyācito paṭiññaṃ datvā pañcamahāvilokanaṃ vilokentopi",
  "atk-s0401a:439_9": "dhammacakkaṃ uppādetiyeva nāma.",
  "atk-s0401a:439_10": "Mātukucchiyaṃ paṭisandhiṃ gaṇhantopi,",
  "atk-s0401a:439_11": "paṭisandhikkhaṇe dasasahassacakkavāḷaṃ kampentopi,",
  "atk-s0401a:439_12": "mātukucchito nikkhantadivase tatheva lokaṃ kampentopi,",
  "atk-s0401a:439_13": "sampatijāto satta padāni gantvā “aggomahasmī”ti sīhanādaṃ nadantopi,",
  "atk-s0401a:439_14": "ekūnatiṃsa saṃvaccharāni agāramajjhe vasantopi,",
  "atk-s0401a:439_15": "mahābhinikkhamanaṃ nikkhamantopi,",
  "atk-s0401a:439_16": "anomānadītīre pabbajantopi,",
  "atk-s0401a:439_17": "mahāpadhāne chabbassāni vīriyaṃ karontopi,",
  "atk-s0401a:439_18": "sujātāya dinnaṃ madhupāyāsaṃ bhuñjitvā suvaṇṇapātiṃ nadiyā pavāhetvā sāyanhasamaye bodhimaṇḍavaragato",
  "atk-s0401a:439_19": "puratthimaṃ lokadhātuṃ olokento nisīditvā sūriye dharamāneyeva mārabalaṃ vidhametvā paṭhamayāme pubbenivāsaṃ",
  "atk-s0401a:439_20": "anussarantopi,",
  "atk-s0401a:439_21": "majjhimayāme dibbacakkhuṃ visodhentopi,",
  "atk-s0401a:439_22": "paccūsakālasamanantare paccayākāraṃ sammasitvā sotāpattimaggaṃ paṭivijjhantopi,",
  "atk-s0401a:439_23": "sotāpattiphalaṃ sacchikarontopi,",
  "atk-s0401a:439_24": "sakadāgāmimaggaṃ sakadāgāmiphalaṃ anāgāmimaggaṃ anāgāmiphalaṃ sacchikarontopi,",
  "atk-s0401a:439_25": "arahattamaggaṃ paṭivijjhantopi dhammacakkaṃ uppādetiyeva nāma.",
  "atk-s0401a:440_0": "Arahattaphalakkhaṇe pana tena dhammacakkaṃ uppāditaṃ nāma.",
  "atk-s0401a:440_1": "Buddhānañhi sakalalokiyalokuttaraguṇarāsi arahattaphaleneva saddhiṃ ijjhati.",
  "atk-s0401a:440_2": "Tasmā tena tasmiṃ khaṇe dhammacakkaṃ uppāditaṃ nāma hoti.",
  "atk-s0401a:441_0": "Kadā pavatteti nāma?",
  "atk-s0401a:441_1": "Bodhimaṇḍe sattasattāhaṃ vītināmetvā isipatane migadāye aññākoṇḍaññattheraṃ kāyasakkhiṃ katvā dhammacakkappavattanasuttantaṃ",
  "atk-s0401a:441_2": "desento dhammacakkaṃ pavatteti nāma.",
  "atk-s0401a:442_0": "Yadā pana aññākoṇḍaññattherena dasabalassa desanāñāṇānubhāvanibbattaṃ savanaṃ labhitvā sabbapaṭhamaṃ dhammo adhigato,",
  "atk-s0401a:442_1": "tato paṭṭhāya dhammacakkaṃ pavattitaṃ nāma hotīti veditabbaṃ.",
  "atk-s0401a:442_2": "Dhammacakkanti cetaṃ desanāñāṇassapi nāmaṃ paṭivedhañāṇassapi.",
  "atk-s0401a:442_3": "Tesu desanāñāṇaṃ lokiyaṃ,",
  "atk-s0401a:442_4": "paṭivedhañāṇaṃ lokuttaraṃ.",
  "atk-s0401a:442_5": "Kassa desanāpaṭivedhañāṇanti?",
  "atk-s0401a:442_6": "Na aññassa kassaci,",
  "atk-s0401a:442_7": "sammāsambuddhasseva desanāñāṇañca paṭivedhañāṇañcāti veditabbaṃ.",
  "atk-s0401a:443_0": "Sammadevāti hetunā nayena kāraṇeneva.",
  "atk-s0401a:443_1": "Anuppavattetīti yathā purato gacchantassa pacchato gacchanto taṃ anugacchati nāma,",
  "atk-s0401a:443_2": "evaṃ paṭhamataraṃ satthārā pavattitaṃ thero anuppavatteti nāma. Kathaṃ?",
  "atk-s0401a:443_3": "Satthā hi “cattārome,",
  "atk-s0401a:443_4": "bhikkhave,",
  "atk-s0401a:443_5": "satipaṭṭhānā.",
  "atk-s0401a:443_6": "Katame cattāro”ti kathento dhammacakkaṃ pavatteti nāma,",
  "atk-s0401a:443_7": "dhammasenāpati sāriputtattheropi “cattārome, āvuso,",
  "atk-s0401a:443_8": "satipaṭṭhānā”ti kathento dhammacakkaṃ anuppavatteti nāma.",
  "atk-s0401a:443_9": "Sammappadhānādīsupi eseva nayo.",
  "atk-s0401a:443_10": "Na kevalañca bodhipakkhiyadhammesu,",
  "atk-s0401a:443_11": "“cattārimāni,",
  "atk-s0401a:443_12": "bhikkhave,",
  "atk-s0401a:443_13": "ariyasaccāni.",
  "atk-s0401a:443_14": "Cattārome,",
  "atk-s0401a:443_15": "bhikkhave,",
  "atk-s0401a:443_16": "ariyavaṃsā”tiādīsupi ayaṃ nayo netabbova.",
  "atk-s0401a:443_17": "Evaṃ sammāsambuddho dhammacakkaṃ pavatteti nāma,",
  "atk-s0401a:443_18": "thero dasabalena pavattitaṃ dhammacakkaṃ anuppavatteti nāma.",
  "atk-s0401a:444_0": "Evaṃ dhammacakkaṃ anuppavattentena pana therena dhammo desitopi pakāsitopi satthārāva desito pakāsito hoti.",
  "atk-s0401a:444_1": "Yo hi koci bhikkhu vā bhikkhunī vā upāsako vā upāsikā vā devo vā sakko vā māro vā brahmā vā dhammaṃ desetu pakāsetu,",
  "atk-s0401a:444_2": "sabbo so satthārā desito pakāsitova nāma hoti,",
  "atk-s0401a:444_3": "sesajano pana lekhahārakapakkhe ṭhitova nāma hoti. Kathaṃ?",
  "atk-s0401a:444_4": "Yathā hi raññā dinnaṃ paṇṇaṃ vācetvā yaṃ yaṃ kammaṃ karonti,",
  "atk-s0401a:444_5": "taṃ taṃ kammaṃ yena kenaci katampi kāritampi raññā kāritanteva vuccati.",
  "atk-s0401a:444_6": "Mahārājā viya hi sammāsambuddho.",
  "atk-s0401a:444_7": "Rājapaṇṇaṃ viya tepiṭakaṃ buddhavacanaṃ.",
  "atk-s0401a:444_8": "Paṇṇadānaṃ viya tepiṭake nayamukhadānaṃ paṇṇaṃ vācetvā taṃtaṃkammānaṃ karaṇaṃ viya catunnaṃ parisānaṃ",
  "atk-s0401a:444_9": "attano balena buddhavacanaṃ uggaṇhitvā paresaṃ desanā pakāsanā.",
  "atk-s0401a:444_10": "Tattha yathā paṇṇaṃ vācetvā yena kenaci katampi kāritampi taṃ kammaṃ raññā kāritameva hoti,",
  "atk-s0401a:444_11": "evameva yena kenaci desitopi pakāsitopi dhammo satthārā desito pakāsitova nāma hotīti veditabbo.",
  "atk-s0401a:444_12": "Sesaṃ sabbattha uttānatthamevāti.",
  "atk-s0401a:445_0": "(14) 1. Paṭhamaetadaggavaggo",
  "atk-s0401a:446_0": "Etadaggapadavaṇṇanā",
  "atk-s0401a:447_0": "188.",
  "atk-s0401a:447_1": "Etadaggesu paṭhamavaggassa paṭhame etadagganti etaṃ aggaṃ.",
  "atk-s0401a:447_2": "Ettha ca ayaṃ aggasaddo ādikoṭikoṭṭhāsaseṭṭhesu dissati.",
  "atk-s0401a:447_3": "“Ajjatagge,",
  "atk-s0401a:447_4": "samma dovārika,",
  "atk-s0401a:447_5": "āvarāmi dvāraṃ nigaṇṭhānaṃ nigaṇṭhīna”ntiādīsu hi ādimhi dissati.",
  "atk-s0401a:447_6": "“Teneva aṅgulaggena taṃ aṅgulaggaṃ parāmaseyya,",
  "atk-s0401a:447_7": "ucchaggaṃ veḷagga”ntiādīsu koṭiyaṃ.",
  "atk-s0401a:447_8": "“Ambilaggaṃ vā madhuraggaṃ vā tittakaggaṃ vā,",
  "atk-s0401a:447_9": "anujānāmi,",
  "atk-s0401a:447_10": "bhikkhave,",
  "atk-s0401a:447_11": "vihāraggena vā pariveṇaggena vā bhājetu”ntiādīsu koṭṭhāse. “Yāvatā,",
  "atk-s0401a:447_12": "bhikkhave,",
  "atk-s0401a:447_13": "sattā apadā vā…pe…",
  "atk-s0401a:447_14": "tathāgato tesaṃ aggamakkhāyatī”tiādīsu seṭṭhe.",
  "atk-s0401a:447_15": "Svāyamidha koṭiyampi vaṭṭati seṭṭhepi.",
  "atk-s0401a:447_16": "Te hi therā attano attano ṭhāne koṭibhūtātipi aggā,",
  "atk-s0401a:447_17": "seṭṭhabhūtātipi.",
  "atk-s0401a:447_18": "Tasmā etadagganti esā koṭi eso seṭṭhoti ayamettha attho.",
  "atk-s0401a:447_19": "Eseva nayo sabbasuttesu.",
  "atk-s0401a:448_0": "Ayañca etadaggasannikkhepo nāma catūhi kāraṇehi labbhati aṭṭhuppattito āgamanato ciṇṇavasito guṇātirekatoti.",
  "atk-s0401a:448_1": "Tattha koci thero ekena kāraṇena etadaggaṭṭhānaṃ labhati,",
  "atk-s0401a:448_2": "koci dvīhi,",
  "atk-s0401a:448_3": "koci tīhi,",
  "atk-s0401a:448_4": "koci sabbeheva catūhipi āyasmā sāriputtatthero viya.",
  "atk-s0401a:448_5": "So hi aṭṭhuppattitopi mahāpaññatāya etadaggaṭṭhānaṃ labhi āgamanādīhipi. Kathaṃ?",
  "atk-s0401a:448_6": "Ekasmiṃ hi samaye satthā jetavanamahāvihāre viharanto kaṇḍambarukkhamūle titthiyamaddanaṃ yamakapāṭihāriyaṃ",
  "atk-s0401a:448_7": "dassetvā “kahaṃ nu kho purimabuddhā yamakapāṭihāriyaṃ katvā vassaṃ upagacchantī”ti āvajjento “tāvatiṃsabhavane”ti",
  "atk-s0401a:448_8": "ñatvā dve padantarāni dassetvā tatiyena padena tāvatiṃsabhavane paccuṭṭhāsi.",
  "atk-s0401a:448_9": "Sakko devarājā bhagavantaṃ disvā paṇḍukambalasilāto uṭṭhāya saddhiṃ devagaṇena paccuggamanaṃ agamāsi.",
  "atk-s0401a:448_10": "Devā cintayiṃsu –",
  "atk-s0401a:448_11": "“sakko devarājā devagaṇaparivuto saṭṭhiyojanāyāmāya paṇḍukambalasilāya nisīditvā sampattiṃ anubhavati,",
  "atk-s0401a:448_12": "buddhānaṃ nāma nisinnakālato paṭṭhāya na sakkā aññena ettha hatthampi ṭhapetu”nti.",
  "atk-s0401a:448_13": "Satthāpi tattha nisinno tesaṃ cittācāraṃ ñatvā mahāpaṃsukūliko viya muṇḍapīṭhakaṃ sabbameva paṇḍukambalasilaṃ avattharitvā nisīdi.",
  "atk-s0401a:448_14": "Evaṃ nisīdanto pana attano vā sarīraṃ mahantaṃ katvā māpesi,",
  "atk-s0401a:448_15": "paṇḍukambalasilaṃ vā khuddakaṃ akāsīti na sallakkhetabbaṃ.",
  "atk-s0401a:448_16": "Acinteyyo hi buddhavisayo.",
  "atk-s0401a:448_17": "Evaṃ nisinno pana mātaraṃ kāyasakkhiṃ katvā dasasahassacakkavāḷadevatānaṃ “kusalā dhammā akusalā dhammā abyākatā dhammā”ti abhidhammapiṭakaṃ desesi.",
  "atk-s0401a:449_0": "Pāṭihāriyaṭṭhānepi sabbāpi dvādasayojanikā parisā anuruddhattheraṃ upasaṅkamitvā “kahaṃ, bhante,",
  "atk-s0401a:449_1": "dasabalo gato”ti pucchi.",
  "atk-s0401a:449_2": "Tāvatiṃsabhavane paṇḍukambalasilāyaṃ vassaṃ upagantvā abhidhammakathaṃ desetuṃ gatoti. Bhante,",
  "atk-s0401a:449_3": "na mayaṃ satthāraṃ adisvā gamissāma.",
  "atk-s0401a:449_4": "Kadā satthā āgamissatīti satthu āgamanakālaṃ jānāthāti?",
  "atk-s0401a:449_5": "Mahāmoggallānattherassa bhāraṃ karotha,",
  "atk-s0401a:449_6": "so buddhānaṃ santikaṃ gantvā sāsanaṃ āharissatīti.",
  "atk-s0401a:449_7": "Kiṃ pana therassa tattha gantuṃ balaṃ natthīti? Atthi,",
  "atk-s0401a:449_8": "visesavantānaṃ pana visesaṃ passantūti evamāha.",
  "atk-s0401a:449_9": "Mahājano mahāmoggallānattheraṃ upasaṅkamitvā satthu sāsanaṃ gahetvā āgamanatthāya yāci.",
  "atk-s0401a:449_10": "Thero passanteyeva mahājane pathaviyaṃ nimujjitvā antosinerunā gantvā satthāraṃ vanditvā āha – “bhante,",
  "atk-s0401a:449_11": "mahājano tumhākaṃ dassanakāmo,",
  "atk-s0401a:449_12": "āgamanadivasaṃ vo jānituṃ icchatī”ti.",
  "atk-s0401a:449_13": "Tena hi “ito temāsaccayena saṅkassanagaradvāre passathā”tissa vadehīti.",
  "atk-s0401a:449_14": "Thero bhagavato sāsanaṃ āharitvā mahājanassa kathesi.",
  "atk-s0401a:449_15": "Mahājano tattheva temāsaṃ khandhāvāraṃ bandhitvā vasi.",
  "atk-s0401a:449_16": "Cūḷaanāthapiṇḍiko dvādasayojanāya parisāya temāsaṃ yāgubhattaṃ ādāsi.",
  "atk-s0401a:450_0": "Satthāpi sattappakaraṇāni desetvā manussalokaṃ āgamanatthāya ākappaṃ dassesi.",
  "atk-s0401a:450_1": "Sakko devarājā vissakammaṃ āmantetvā tathāgatassa otaraṇatthāya sopānaṃ māpetuṃ āṇāpesi.",
  "atk-s0401a:450_2": "So ekato sovaṇṇamayaṃ ekato rajatamayaṃ sopānaṃ māpetvā majjhe maṇimayaṃ māpesi.",
  "atk-s0401a:450_3": "Satthā maṇimaye sopāne ṭhatvā “mahājano maṃ passatū”ti adhiṭṭhāsi.",
  "atk-s0401a:450_4": "Attano ānubhāveneva “mahājano avīcimahānirayaṃ passatū”tipi adhiṭṭhāsi.",
  "atk-s0401a:450_5": "Nirayadassanena cassa uppannasaṃvegataṃ ñatvā devalokaṃ dassesi.",
  "atk-s0401a:450_6": "Athassa otarantassa mahābrahmā chattaṃ dhāresi,",
  "atk-s0401a:450_7": "sakko devarājā pattaṃ gaṇhi,",
  "atk-s0401a:450_8": "suyāmo devarājā dibbaṃ vāḷabījaniṃ bīji,",
  "atk-s0401a:450_9": "pañcasikho gandhabbadevaputto beluvapaṇḍuvīṇaṃ samapaññāsāya mucchanāhi mucchitvā vādento purato otari.",
  "atk-s0401a:450_10": "Buddhānaṃ pathaviyaṃ patiṭṭhitakāle “ahaṃ paṭhamaṃ vandissāmi,",
  "atk-s0401a:450_11": "ahaṃ paṭhamaṃ vandissāmī”ti mahājano aṭṭhāsi.",
  "atk-s0401a:450_12": "Saha mahāpathavīakkamanena pana bhagavato neva mahājano na asītimahāsāvakā paṭhamakavandanaṃ sampāpuṇiṃsu,",
  "atk-s0401a:450_13": "dhammasenāpati sāriputtattheroyeva pana sampāpuṇi.",
  "atk-s0401a:451_0": "Atha satthā dvādasayojanāya parisāya antare “therassa paññānubhāvaṃ jānantū”ti puthujjanapañcakaṃ pañhaṃ ārabhi.",
  "atk-s0401a:451_1": "Paṭhamaṃ lokiyamahājano sallakkhessatīti puthujjanapañhaṃ pucchi.",
  "atk-s0401a:451_2": "Ye ye sallakkhiṃsu,",
  "atk-s0401a:451_3": "te te kathayiṃsu.",
  "atk-s0401a:451_4": "Dutiyaṃ puthujjanavisayaṃ atikkamitvā sotāpattimagge pañhaṃ pucchi.",
  "atk-s0401a:451_5": "Puthujjanā tuṇhī ahesuṃ,",
  "atk-s0401a:451_6": "sotāpannāva kathayiṃsu.",
  "atk-s0401a:451_7": "Tato sotāpannānaṃ visayaṃ atikkamitvā sakadāgāmimagge pañhaṃ pucchi.",
  "atk-s0401a:451_8": "Sotāpannā tuṇhī ahesuṃ,",
  "atk-s0401a:451_9": "sakadāgāminova kathayiṃsu.",
  "atk-s0401a:451_10": "Tesampi visayaṃ atikkamitvā anāgāmimagge pañhaṃ pucchi.",
  "atk-s0401a:451_11": "Sakadāgāmino tuṇhī ahesuṃ,",
  "atk-s0401a:451_12": "anāgāminova kathayiṃsu.",
  "atk-s0401a:451_13": "Tesampi visayaṃ atikkamitvā arahattamagge pañhaṃ pucchi.",
  "atk-s0401a:451_14": "Anāgāmino tuṇhī ahesuṃ,",
  "atk-s0401a:451_15": "arahantāva kathayiṃsu.",
  "atk-s0401a:451_16": "Tato heṭṭhimakoṭito paṭṭhāya abhiññāte abhiññāte sāvake pucchi,",
  "atk-s0401a:451_17": "te attano attano paṭisambhidāvisaye ṭhatvā kathayiṃsu.",
  "atk-s0401a:451_18": "Atha mahāmoggallānaṃ pucchi,",
  "atk-s0401a:451_19": "sesasāvakā tuṇhī ahesuṃ,",
  "atk-s0401a:451_20": "therova kathesi.",
  "atk-s0401a:451_21": "Tassāpi visayaṃ atikkamitvā sāriputtattherassa visaye pañhaṃ pucchi.",
  "atk-s0401a:451_22": "Mahāmoggallāno tuṇhī ahosi,",
  "atk-s0401a:451_23": "sāriputtattherova kathesi.",
  "atk-s0401a:451_24": "Therassāpi visayaṃ atikkamitvā buddhavisaye pañhaṃ pucchi.",
  "atk-s0401a:451_25": "Dhammasenāpati āvajjentopi passituṃ na sakkoti,",
  "atk-s0401a:451_26": "puratthimapacchimuttaradakkhiṇā catasso disā catasso anudisāti ito cito ca olokento pañhuppattiṭṭhānaṃ sallakkhetuṃ nāsakkhi.",
  "atk-s0401a:452_0": "Satthā therassa kilamanabhāvaṃ jānitvā “sāriputto kilamati,",
  "atk-s0401a:452_1": "nayamukhamassa dassessāmī”ti “āgamehi tvaṃ,",
  "atk-s0401a:452_2": "sāriputtā”ti vatvā “nāyaṃ tuyhaṃ visayo pañho,",
  "atk-s0401a:452_3": "buddhānaṃ esa visayo sabbaññūnaṃ yasassīna”nti buddhavisayabhāvaṃ ācikkhitvā “bhūtamidanti,",
  "atk-s0401a:452_4": "sāriputta,",
  "atk-s0401a:452_5": "samanupassasī”ti āha.",
  "atk-s0401a:452_6": "Thero “catumahābhūtikakāyapariggahaṃ me bhagavā ācikkhatī”ti ñatvā “aññātaṃ bhagavā,",
  "atk-s0401a:452_7": "aññātaṃ sugatā”ti āha.",
  "atk-s0401a:452_8": "Etasmiṃ ṭhāne ayaṃ kathā udapādi –",
  "atk-s0401a:452_9": "mahāpañño vata, bho,",
  "atk-s0401a:452_10": "sāriputtatthero,",
  "atk-s0401a:452_11": "yatra hi nāma sabbehi anaññātaṃ pañhaṃ kathesi,",
  "atk-s0401a:452_12": "buddhehi ca dinnanaye ṭhatvā buddhavisaye pañhaṃ kathesi,",
  "atk-s0401a:452_13": "iti therassa paññānubhāvo yattakaṃ ṭhānaṃ buddhānaṃ kittisaddena otthaṭaṃ,",
  "atk-s0401a:452_14": "sabbaṃ ajjhottharitvā gatoti evaṃ tāva thero aṭṭhuppattito mahāpaññatāya etadaggaṭṭhānaṃ labhi.",
  "atk-s0401a:453_0": "Kathaṃ āgamanato?",
  "atk-s0401a:453_1": "Imissāyeva hi aṭṭhuppattiyā satthā āha –",
  "atk-s0401a:453_2": "sāriputto na idāneva paññavā,",
  "atk-s0401a:453_3": "atīte pañca jātisatāni isipabbajjaṃ pabbajitvāpi mahāpaññova ahosi –",
  "atk-s0401a:454_0": "“Yo pabbajī jātisatāni pañca,",
  "atk-s0401a:455_0": "Pahāya kāmāni manoramāni;",
  "atk-s0401a:456_0": "Taṃ vītarāgaṃ susamāhitindriyaṃ,",
  "atk-s0401a:457_0": "Parinibbutaṃ vandatha sāriputta”nti.",
  "atk-s0401a:458_0": "Evaṃ pabbajjaṃ upabrūhayamāno ekasmiṃ samaye bārāṇasiyaṃ brāhmaṇakule nibbatto.",
  "atk-s0401a:458_1": "Tayo vede uggaṇhitvā tattha sāraṃ apassanto “pabbajitvā ekaṃ mokkhadhammaṃ gavesituṃ vaṭṭatī”ti cittaṃ uppādesi.",
  "atk-s0401a:458_2": "Tasmiṃ kāle bodhisattopi kāsiraṭṭhe udiccabrāhmaṇamahāsālakule nibbatto vuddhimanvāya uggahitasippo kāmesu",
  "atk-s0401a:458_3": "ādīnavaṃ nekkhamme ca ānisaṃsaṃ disvā gharāvāsaṃ pahāya himavantaṃ pavisitvā kasiṇaparikammaṃ katvā pañca",
  "atk-s0401a:458_4": "abhiññā aṭṭha samāpattiyo nibbattetvā vanamūlaphalāhāro himavantappadese vasati.",
  "atk-s0401a:458_5": "Sopi māṇavo nikkhamitvā tasseva santike pabbaji.",
  "atk-s0401a:458_6": "Parivāro mahā ahosi pañcasatamattā isayo.",
  "atk-s0401a:459_0": "Athassa so jeṭṭhantevāsiko ekadesaṃ parisaṃ gahetvā loṇambilasevanatthaṃ manussapathaṃ agamāsi.",
  "atk-s0401a:459_1": "Tasmiṃ samaye bodhisatto tasmiṃyeva himavantappadese kālaṃ akāsi.",
  "atk-s0401a:459_2": "Kālakiriyasamayeva naṃ antevāsikā sannipatitvā pucchiṃsu –",
  "atk-s0401a:459_3": "“atthi tumhehi koci viseso adhigato”ti.",
  "atk-s0401a:459_4": "Bodhisatto “natthi kiñcī”ti vatvā aparihīnajjhāno ābhassarabrahmaloke nibbatto.",
  "atk-s0401a:459_5": "So kiñcāpi ākiñcaññāyatanassa lābhī,",
  "atk-s0401a:459_6": "bodhisattānaṃ pana arūpāvacare paṭisandhi nāma na hoti. Kasmā?",
  "atk-s0401a:459_7": "Abhabbaṭṭhānattā.",
  "atk-s0401a:459_8": "Iti so arūpasamāpattilābhī samānopi rūpāvacare nibbatti.",
  "atk-s0401a:459_9": "Antevāsikāpissa “ācariyo ‘natthi kiñcī’ti āha,",
  "atk-s0401a:459_10": "moghā tassa kālakiriyā”ti na kiñci sakkārasammānaṃ akaṃsu.",
  "atk-s0401a:459_11": "Atha so jeṭṭhantevāsiko atikkante vassāvāse āgantvā “kahaṃ ācariyo”ti pucchi.",
  "atk-s0401a:459_12": "Kālaṃ katoti.",
  "atk-s0401a:459_13": "Api nu ācariyena laddhaguṇaṃ pucchitthāti?",
  "atk-s0401a:459_14": "Āma pucchimhāti.",
  "atk-s0401a:459_15": "Kiṃ vadetīti?",
  "atk-s0401a:459_16": "Natthi kiñcīti.",
  "atk-s0401a:459_17": "Mayampi “ācariyena laddhaguṇo nāma natthī”ti nāssa sakkārasammānaṃ karimhāti.",
  "atk-s0401a:459_18": "Tumhe bhāsitassa atthaṃ na jānittha,",
  "atk-s0401a:459_19": "ācariyo ākiñcaññāyatanassa lābhīti.",
  "atk-s0401a:460_0": "Atha te jeṭṭhantevāsikassa kathaṃ na saddahiṃsu.",
  "atk-s0401a:460_1": "So punappunaṃ kathentopi saddahāpetuṃ nāsakkhi.",
  "atk-s0401a:460_2": "Atha bodhisatto āvajjamāno “andhabālo mahājano mayhaṃ jeṭṭhantevāsikassa kathaṃ na gaṇhāti,",
  "atk-s0401a:460_3": "imaṃ kāraṇaṃ pākaṭaṃ karissāmī”ti brahmalokato otaritvā assamapadamatthake ṭhito ākāsagatova jeṭṭhantevāsikassa",
  "atk-s0401a:460_4": "paññānubhāvaṃ vaṇṇetvā imaṃ gāthaṃ abhāsi –",
  "atk-s0401a:461_0": "“Parosahassampi samāgatānaṃ,",
  "atk-s0401a:462_0": "Kandeyyuṃ te vassasataṃ apaññā;",
  "atk-s0401a:463_0": "Ekova seyyo puriso sapañño,",
  "atk-s0401a:464_0": "Yo bhāsitassa vijānāti attha”nti. ;",
  "atk-s0401a:465_0": "Evaṃ isigaṇaṃ saññāpetvā bodhisatto brahmalokameva gato.",
  "atk-s0401a:465_1": "Sesaisigaṇopi aparihīnajjhāno hutvā kālaṃ katvā brahmalokaparāyaṇo jāto.",
  "atk-s0401a:465_2": "Tattha bodhisatto sabbaññutaṃ patto,",
  "atk-s0401a:465_3": "jeṭṭhantevāsiko sāriputtatthero jāto,",
  "atk-s0401a:465_4": "sesā isayo buddhaparisā jātāti evaṃ atītepi sāriputto mahāpaññova saṃkhittena bhāsitassa vitthārena atthaṃ jānituṃ samatthoti veditabbo.",
  "atk-s0401a:466_0": "Idameva ca puthujjanapañcakaṃ aṭṭhuppattiṃ katvā –",
  "atk-s0401a:467_0": "“Parosatañcepi samāgatānaṃ,",
  "atk-s0401a:468_0": "Jhāyeyyuṃ te vassasataṃ apaññā;",
  "atk-s0401a:469_0": "Ekova seyyo puriso sapañño,",
  "atk-s0401a:470_0": "So bhāsitassa vijānāti attha”nti. –",
  "atk-s0401a:471_0": "Imampi jātakaṃ kathesi. Tassa purimajātake vuttanayeneva attho veditabbo.",
  "atk-s0401a:472_0": "Aparampi idameva puthujjanapañcakaṃ aṭṭhuppattiṃ katvā –",
  "atk-s0401a:473_0": "“Ye saññino tepi duggatā, yepi asaññino tepi duggatā;",
  "atk-s0401a:474_0": "Etaṃ ubhayaṃ vivajjaya, taṃ samāpattisukhaṃ anaṅgaṇa”nti. –",
  "atk-s0401a:475_0": "Imaṃ anaṅgaṇajātakaṃ kathesi.",
  "atk-s0401a:475_1": "Ettha ca ācariyo kālaṃ karonto antevāsikehi pucchito “nevasaññī nāsaññī”ti āha.",
  "atk-s0401a:475_2": "Sesaṃ vuttanayeneva veditabbaṃ.",
  "atk-s0401a:476_0": "Aparampi idameva puthujjanapañcakaṃ aṭṭhuppattiṃ katvā –",
  "atk-s0401a:477_0": "“Candābhaṃ sūriyābhañca, yodha paññāya gādhati;",
  "atk-s0401a:478_0": "Avitakkena jhānena, hoti ābhassarūpago”ti. –",
  "atk-s0401a:479_0": "Idaṃ candābhajātakaṃ kathesi.",
  "atk-s0401a:479_1": "Etthāpi ācariyo kālaṃ karonto antevāsikehi pucchito “odātakasiṇaṃ candābhaṃ nāma,",
  "atk-s0401a:479_2": "pītakasiṇaṃ sūriyābhaṃ nāmāti taṃ ubhayaṃ yo paññāya gādhati pavisati pakkhandati,",
  "atk-s0401a:479_3": "so avitakkena dutiyajjhānena ābhassarūpago hoti,",
  "atk-s0401a:479_4": "tādiso aha”nti sandhāya –",
  "atk-s0401a:479_5": "“candābhaṃ sūriyābha”nti āha.",
  "atk-s0401a:479_6": "Sesaṃ purimanayeneva veditabbaṃ.",
  "atk-s0401a:480_0": "Idameva ca puthujjanapañcakaṃ aṭṭhuppattiṃ katvā –",
  "atk-s0401a:481_0": "“Āsīsetheva puriso, na nibbindeyya paṇḍito;",
  "atk-s0401a:482_0": "Passāmi vohaṃ attānaṃ, yathā icchiṃ tathā ahu.",
  "atk-s0401a:483_0": "“Āsīsetheva puriso, na nibbindeyya paṇḍito;",
  "atk-s0401a:484_0": "Passāmi vohaṃ attānaṃ, udakā thalamubbhataṃ.",
  "atk-s0401a:485_0": "“Vāyametheva puriso, na nibbindeyya paṇḍito;",
  "atk-s0401a:486_0": "Passāmi vohaṃ attānaṃ, yathā icchiṃ tathā ahu.",
  "atk-s0401a:487_0": "“Vāyametheva puriso, na nibbindeyya paṇḍito;",
  "atk-s0401a:488_0": "Passāmi vohaṃ attānaṃ, udakā thalamubbhataṃ.",
  "atk-s0401a:489_0": "“Dukkhūpanītopi naro sapañño,",
  "atk-s0401a:490_0": "Āsaṃ na chindeyya sukhāgamāya;",
  "atk-s0401a:491_0": "Bahū hi phassā ahitā hitā ca,",
  "atk-s0401a:492_0": "Avitakkitā maccamupabbajanti.",
  "atk-s0401a:493_0": "“Acintitampi bhavati, cintitampi vinassati;",
  "atk-s0401a:494_0": "Na hi cintāmayā bhogā, itthiyā purisassa vā.",
  "atk-s0401a:495_0": "“Sarabhaṃ giriduggasmiṃ, yaṃ tvaṃ anusarī pure;",
  "atk-s0401a:496_0": "Alīnacittassa tuvaṃ, vikkantamanujīvasi.",
  "atk-s0401a:497_0": "“Yo taṃ viduggā narakā samuddhari,",
  "atk-s0401a:498_0": "Silāya yoggaṃ sarabho karitvā;",
  "atk-s0401a:499_0": "Dukkhūpanītaṃ maccumukhā pamocayi,",
  "atk-s0401a:500_0": "Alīnacittaṃ ta migaṃ vadesi.",
  "atk-s0401a:501_0": "“Kiṃ tvaṃ nu tattheva tadā ahosi,",
  "atk-s0401a:502_0": "Udāhu te koci naṃ etadakkhā;",
  "atk-s0401a:503_0": "Vivaṭṭacchaddo nusi sabbadassī,",
  "atk-s0401a:504_0": "Ñāṇaṃ nu te brāhmaṇa bhiṃsarūpaṃ.",
  "atk-s0401a:505_0": "“Na cevahaṃ tattha tadā ahosiṃ,",
  "atk-s0401a:506_0": "Na cāpi me koci naṃ etadakkhā;",
  "atk-s0401a:507_0": "Gāthāpadānañca subhāsitānaṃ,",
  "atk-s0401a:508_0": "Atthaṃ tadānenti janinda dhīrā”ti. –",
  "atk-s0401a:509_0": "Imaṃ terasanipāte sarabhajātakañca kathesi.",
  "atk-s0401a:509_1": "Imāni pana pañcapi jātakāni atītepi saṃkhittena bhāsitassa vitthārena atthaṃ mayhaṃ putto jānātīti satthārā",
  "atk-s0401a:509_2": "dhammasenāpatisāriputtattherassa paññānubhāvappakāsanatthameva kathitānīti evaṃ āgamanatopi thero mahāpaññatāya",
  "atk-s0401a:509_3": "etadaggaṭṭhānaṃ labhi.",
  "atk-s0401a:510_0": "Kathaṃ ciṇṇavasitoti?",
  "atk-s0401a:510_1": "Ciṇṇaṃ kiretaṃ therassa catuparisamajjhe dhammaṃ kathento cattāri saccāni amuñcitvā kathetīti evaṃ ciṇṇavasitopi",
  "atk-s0401a:510_2": "thero mahāpaññatāya etadaggaṭṭhānaṃ labhi.",
  "atk-s0401a:511_0": "Kathaṃ guṇātirekatoti?",
  "atk-s0401a:511_1": "Ṭhapetvā hi dasabalaṃ añño koci ekasāvakopi mahāpaññatāya dhammasenāpatinā sadiso nāma natthīti evaṃ",
  "atk-s0401a:511_2": "guṇātirekatopi thero mahāpaññatāya etadaggaṭṭhānaṃ labhi.",
  "atk-s0401a:512_0": "Yathā ca sāriputtatthero,",
  "atk-s0401a:512_1": "evaṃ mahāmoggallānattheropi sabbeheva catūhipi imehi kāraṇehi etadaggaṭṭhānaṃ labhi. Kathaṃ?",
  "atk-s0401a:512_2": "Thero hi mahiddhiko mahānubhāvo nandopanandasadisampi nāgarājānaṃ damesīti evaṃ tāva aṭṭhuppattito labhi.",
  "atk-s0401a:512_3": "Na panesa idāneva mahiddhiko mahānubhāvo,",
  "atk-s0401a:512_4": "atīte pañca jātisatāni isipabbajjaṃ pabbajitopi mahiddhiko mahānubhāvo ahosīti.",
  "atk-s0401a:513_0": "“Yo pabbajī jātisatāni pañca,",
  "atk-s0401a:514_0": "Pahāya kāmāni manoramāni;",
  "atk-s0401a:515_0": "Taṃ vītarāgaṃ susamāhitindriyaṃ,",
  "atk-s0401a:516_0": "Parinibbutaṃ vandatha moggallāna”nti. –",
  "atk-s0401a:517_0": "Evaṃ āgamanatopi labhi.",
  "atk-s0401a:517_1": "Ciṇṇaṃ cetaṃ therassa nirayaṃ gantvā attano iddhibalena nirayasattānaṃ assāsajananatthaṃ sītaṃ adhiṭṭhāya",
  "atk-s0401a:517_2": "cakkamattaṃ padumaṃ māpetvā padumakaṇṇikāyaṃ nisīditvā dhammakathaṃ katheti,",
  "atk-s0401a:517_3": "devalokaṃ gantvā devasaṅghaṃ kammagatiṃ jānāpetvā saccakathaṃ kathetīti evaṃ ciṇṇavasito labhi.",
  "atk-s0401a:517_4": "Ṭhapetvā ca sammāsambuddhaṃ añño sāvako mahāmoggallāno viya mahiddhiko mahānubhāvo natthīti evaṃ guṇātirekato labhi.",
  "atk-s0401a:518_0": "Yathā cesa,",
  "atk-s0401a:518_1": "evaṃ mahākassapattheropi sabbehevimehi kāraṇehi etadaggaṭṭhānaṃ labhi. Kathaṃ?",
  "atk-s0401a:518_2": "Sammāsambuddho hi therassa tigāvutaṃ maggaṃ paccuggamanaṃ katvā tīhi ovādehi upasampādetvā cīvaraṃ parivattetvā adāsi.",
  "atk-s0401a:518_3": "Tasmiṃ samaye mahāpathavī udakapariyantaṃ katvā kampi,",
  "atk-s0401a:518_4": "mahājanassa abbhantare therassa kittisaddo ajjhottharitvā gato.",
  "atk-s0401a:518_5": "Evaṃ aṭṭhuppattito labhi.",
  "atk-s0401a:518_6": "Na cesa idāneva dhutadharo,",
  "atk-s0401a:518_7": "atīte pañca jātisatāni isipabbajjaṃ pabbajitopi dhutadharova ahosi.",
  "atk-s0401a:519_0": "“Yo pabbajī jātisatāni pañca,",
  "atk-s0401a:520_0": "Pahāya kāmāni manoramāni;",
  "atk-s0401a:521_0": "Taṃ vītarāgaṃ susamāhitindriyaṃ,",
  "atk-s0401a:522_0": "Parinibbutaṃ vandatha mahākassapa”nti. –",
  "atk-s0401a:523_0": "Evaṃ āgamanatopi labhi.",
  "atk-s0401a:523_1": "Ciṇṇaṃ cetaṃ therassa catuparisamajjhagato dhammaṃ kathento dasa kathāvatthūni avijahitvāva kathetīti evaṃ ciṇṇavasito labhi.",
  "atk-s0401a:523_2": "Ṭhapetvā ca sammāsambuddhaṃ añño sāvako terasahi dhutaguṇehi mahākassapasadiso natthīti evaṃ guṇātirekato labhi.",
  "atk-s0401a:523_3": "Imināva niyāmena tesaṃ tesaṃ therānaṃ yathālābhato guṇe kittetuṃ vaṭṭati.",
  "atk-s0401a:524_0": "Guṇavaseneva hi sammāsambuddho yathā nāma rājā cakkavattī cakkaratanānubhāvena cakkavāḷagabbhe rajjasiriṃ patvā “pattabbaṃ me pattaṃ,",
  "atk-s0401a:524_1": "kiṃ me idāni mahājanena olokitenā”ti na appossukko hutvā rajjasiriṃyeva anubhoti,",
  "atk-s0401a:524_2": "kālena pana kālaṃ vinicchayaṭṭhāne nisīditvā niggahetabbe niggaṇhāti,",
  "atk-s0401a:524_3": "paggahetabbe paggaṇhāti,",
  "atk-s0401a:524_4": "ṭhānantaresu ca ṭhapetabbayuttake ṭhānantaresu ṭhapeti,",
  "atk-s0401a:524_5": "evamevaṃ mahābodhimaṇḍe adhigatassa sabbaññutaññāṇassa ānubhāvena anuppattadhammarajjo dhammarājāpi “kiṃ me idāni lokena olokitena,",
  "atk-s0401a:524_6": "anuttaraṃ phalasamāpattisukhaṃ anubhavissāmī”ti appossukkataṃ anāpajjitvā catuparisamajjhe paññattavarabuddhāsane",
  "atk-s0401a:524_7": "nisinno aṭṭhaṅgasamannāgataṃ brahmassaraṃ nicchāretvā dhammaṃ desayamāno niggahetabbayutte kaṇhadhamme",
  "atk-s0401a:524_8": "puggale sinerupāde pakkhipanto viya apāyabhayasantajjanena niggahetvā paggahetabbayutte kalyāṇadhamme",
  "atk-s0401a:524_9": "puggale ukkhipitvā bhavagge nisīdāpento viya paggaṇhitvā ṭhānantaresu ṭhapetabbayuttake aññāsikoṇḍaññattherādayo",
  "atk-s0401a:524_10": "sāvake yāthāvasarasaguṇavaseneva ṭhānantaresu ṭhapento etadaggaṃ,",
  "atk-s0401a:524_11": "bhikkhave,",
  "atk-s0401a:524_12": "mama sāvakānaṃ bhikkhūnaṃ rattaññūnaṃ,",
  "atk-s0401a:524_13": "yadidaṃ aññāsikoṇḍaññotiādimāha.",
  "atk-s0401a:525_0": "Aññāsikoṇḍaññattheravatthu",
  "atk-s0401a:526_0": "Tattha etadagganti padaṃ vuttatthameva.",
  "atk-s0401a:526_1": "Rattaññūnanti rattiyo jānantānaṃ.",
  "atk-s0401a:526_2": "Ṭhapetvā hi sammāsambuddhaṃ añño sāvako aññāsikoṇḍaññattherato paṭhamataraṃ pabbajito nāma natthīti pabbajitakālato",
  "atk-s0401a:526_3": "paṭṭhāya thero cirakālaṃ rattiyo jānātīti rattaññū.",
  "atk-s0401a:526_4": "Sabbapaṭhamaṃ dhammassa paṭividdhattā yadā tena dhammo paṭividdho,",
  "atk-s0401a:526_5": "cirakālato paṭṭhāya taṃ rattiṃ jānātītipi rattaññū.",
  "atk-s0401a:526_6": "Apica khīṇāsavānaṃ rattidivasaparicchedo pākaṭova hoti,",
  "atk-s0401a:526_7": "ayañca paṭhamakhīṇāsavoti evampi rattaññūnaṃ sāvakānaṃ ayameva aggo purimakoṭibhūto seṭṭho.",
  "atk-s0401a:526_8": "Tena vuttaṃ –",
  "atk-s0401a:526_9": "“rattaññūnaṃ yadidaṃ aññāsikoṇḍañño”ti.",
  "atk-s0401a:527_0": "Ettha ca yadidanti nipāto,",
  "atk-s0401a:527_1": "tassa theraṃ avekkhitvā yo esoti,",
  "atk-s0401a:527_2": "aggasaddaṃ avekkhitvā yaṃ etanti attho.",
  "atk-s0401a:527_3": "Aññāsikoṇḍaññoti ñātakoṇḍañño paṭividdhakoṇḍañño.",
  "atk-s0401a:527_4": "Tenevāha –",
  "atk-s0401a:527_5": "“aññāsi vata, bho, koṇḍañño,",
  "atk-s0401a:527_6": "aññāsi vata, bho,",
  "atk-s0401a:527_7": "koṇḍaññoti.",
  "atk-s0401a:527_8": "Iti hidaṃ āyasmato koṇḍaññassa aññāsikoṇḍañño tveva nāmaṃ ahosī”ti.",
  "atk-s0401a:528_0": "Ayaṃ pana thero katarabuddhakāle pubbapatthanaṃ abhinīhāraṃ akāsi,",
  "atk-s0401a:528_1": "kadā pabbajito,",
  "atk-s0401a:528_2": "kadānena paṭhamaṃ dhammo adhigato,",
  "atk-s0401a:528_3": "kadā ṭhānantare ṭhapitoti iminā nayena sabbesupi etadaggesu pañhakammaṃ veditabbaṃ.",
  "atk-s0401a:529_0": "Tattha imassa tāva therassa pañhakamme ayamanupubbikathā –",
  "atk-s0401a:529_1": "ito kappasatasahassamatthake padumuttaro nāma buddho loke udapādi,",
  "atk-s0401a:529_2": "tassa paṭividdhasabbaññutaññāṇassa mahābodhipallaṅkato uṭṭhahantassa mahāpathaviyaṃ ṭhapetuṃ pāde ukkhittamatte",
  "atk-s0401a:529_3": "pādasampaṭicchanatthaṃ mahantaṃ padumapupphaṃ uggañchi,",
  "atk-s0401a:529_4": "tassa dhurapattāni navutihatthāni honti,",
  "atk-s0401a:529_5": "kesaraṃ tiṃsahatthaṃ,",
  "atk-s0401a:529_6": "kaṇṇikā dvādasahatthā,",
  "atk-s0401a:529_7": "pādena patiṭṭhitaṭṭhānaṃ ekādasahatthaṃ.",
  "atk-s0401a:529_8": "Tassa pana bhagavato sarīraṃ aṭṭhapaṇṇāsahatthubbedhaṃ ahosi.",
  "atk-s0401a:529_9": "Tassa padumakaṇṇikāya dakkhiṇapāde patiṭṭhahante mahātumbamattā reṇu uggantvā sarīraṃ okiramānā otari,",
  "atk-s0401a:529_10": "vāmapādassa ṭhapanakālepi tathārūpaṃyeva padumaṃ uggantvā pādaṃ sampaṭicchi.",
  "atk-s0401a:529_11": "Tatopi uggantvā vuttappamāṇāva reṇu sarīraṃ okiri.",
  "atk-s0401a:529_12": "Taṃ pana reṇuṃ abhibhavamānā tassa bhagavato sarīrappabhā nikkhamitvā yantanāḷikāya vissaṭṭhasuvaṇṇarasadhārā",
  "atk-s0401a:529_13": "viya samantā dvādasayojanaṭṭhānaṃ ekobhāsaṃ akāsi.",
  "atk-s0401a:529_14": "Tatiyapāduddharaṇakāle pathamuggataṃ padumaṃ antaradhāyi,",
  "atk-s0401a:529_15": "pādasampaṭicchanatthaṃ aññaṃ navaṃ padumaṃ uggañchi.",
  "atk-s0401a:529_16": "Imināva niyāmena yattha yattha gantukāmo hoti,",
  "atk-s0401a:529_17": "tattha tatthāpi mahāpadumaṃ uggacchati.",
  "atk-s0401a:529_18": "Tenevassa “padumuttarasammāsambuddho”ti nāmaṃ ahosi.",
  "atk-s0401a:530_0": "Evaṃ so bhagavā loke uppajjitvā bhikkhusatasahassaparivāro mahājanassa saṅgahatthāya gāmanigamarājadhānīsu",
  "atk-s0401a:530_1": "bhikkhāya caranto haṃsavatīnagaraṃ sampāpuṇi.",
  "atk-s0401a:530_2": "Tassa āgatabhāvaṃ sutvā pitā mahārājā paccuggamanaṃ akāsi.",
  "atk-s0401a:530_3": "Satthā tassa dhammakathaṃ kathesi.",
  "atk-s0401a:530_4": "Desanāpariyosāne keci sotāpannā keci sakadāgāmī keci anāgāmī keci arahattaṃ pāpuṇiṃsu.",
  "atk-s0401a:530_5": "Rājā svātanāya dasabalaṃ nimantetvā punadivase kālaṃ ārocāpetvā bhikkhusatasahassaparivārassa bhagavato sakanivesane mahādānaṃ adāsi.",
  "atk-s0401a:530_6": "Satthā bhattānumodanaṃ katvā vihārameva gato.",
  "atk-s0401a:530_7": "Teneva niyāmena punadivase nāgarā,",
  "atk-s0401a:530_8": "punadivase rājāti dīghamaddhānaṃ dānaṃ adaṃsu.",
  "atk-s0401a:531_0": "Tasmiṃ kāle ayaṃ thero haṃsavatīnagare gahapatimahāsālakule nibbatto.",
  "atk-s0401a:531_1": "Ekadivasaṃ buddhānaṃ dhammadesanākāle haṃsavatīnagaravāsino gandhamālādihatthe yena buddho,",
  "atk-s0401a:531_2": "yena dhammo,",
  "atk-s0401a:531_3": "yena saṅgho,",
  "atk-s0401a:531_4": "tanninne tappoṇe tappabbhāre gacchante disvā tena mahājanena saddhiṃ dhammadesanaṭṭhānaṃ agamāsi.",
  "atk-s0401a:531_5": "Tasmiñca samaye padumuttaro bhagavā attano sāsane paṭhamaṃ paṭividdhadhammaṃ ekaṃ bhikkhuṃ etadaggaṭṭhāne ṭhapesi.",
  "atk-s0401a:531_6": "So kulaputto taṃ kāraṇaṃ sutvā “mahā vatāyaṃ bhikkhu,",
  "atk-s0401a:531_7": "ṭhapetvā kira buddhaṃ añño iminā paṭhamataraṃ paṭividdhadhammo nāma natthi.",
  "atk-s0401a:531_8": "Aho vatāhampi anāgate ekassa buddhassa sāsane paṭhamaṃ dhammaṃ paṭivijjhanasamattho bhaveyya”nti cintetvā",
  "atk-s0401a:531_9": "desanāpariyosāne bhagavantaṃ upasaṅkamitvā “sve mayhaṃ bhikkhaṃ gaṇhathā”ti nimantesi.",
  "atk-s0401a:531_10": "Satthā adhivāsesi.",
  "atk-s0401a:532_0": "So bhagavantaṃ abhivādetvā padakkhiṇaṃ katvā sakanivesanaṃ gantvā sabbarattiṃ buddhānaṃ nisajjanaṭṭhānaṃ",
  "atk-s0401a:532_1": "gandhadāmamālādāmādīhi alaṅkaritvā paṇītaṃ khādanīyaṃ bhojanīyaṃ paṭiyādāpetvā tassā rattiyā accayena",
  "atk-s0401a:532_2": "sakanivesane bhikkhusatasahassaparivārassa bhagavato vicitrayāgukhajjakaparivāraṃ nānārasasūpabyañjanaṃ",
  "atk-s0401a:532_3": "gandhasālibhojanaṃ datvā bhattakiccapariyosāne ticīvarapahonake vaṅgapaṭṭe tathāgatassa pādamūle ṭhapetvā cintesi –",
  "atk-s0401a:532_4": "“nāhaṃ parittakassa ṭhānassatthāya carāmi,",
  "atk-s0401a:532_5": "mahantaṃ ṭhānaṃ patthento carāmi,",
  "atk-s0401a:532_6": "na kho pana sakkā ekameva divasaṃ dānaṃ datvā taṃ ṭhānantaraṃ patthetu”nti “anupaṭipāṭiyā satta divasāni mahādānaṃ datvā patthessāmī”ti.",
  "atk-s0401a:532_7": "So teneva niyāmena satta divasāni mahādānaṃ datvā bhattakiccapariyosāne dussakoṭṭhāgāraṃ vivarāpetvā",
  "atk-s0401a:532_8": "uttamasukhumavatthaṃ buddhānaṃ pādamūle ṭhapetvā bhikkhusatasahassaṃ ticīvarena acchādetvā tathāgataṃ",
  "atk-s0401a:532_9": "upasaṅkamitvā, “bhante,",
  "atk-s0401a:532_10": "yo tumhehi ito sattadivasamatthake bhikkhu etadagge ṭhapito,",
  "atk-s0401a:532_11": "ahampi so bhikkhu viya anāgate uppajjanakabuddhassa sāsane pabbajitvā paṭhamaṃ dhammaṃ paṭivijjhituṃ",
  "atk-s0401a:532_12": "samattho bhaveyya”nti vatvā satthu pādamūle sīsaṃ katvā nipajji.",
  "atk-s0401a:533_0": "Satthā tassa vacanaṃ sutvā “iminā kulaputtena mahāadhikāro kato,",
  "atk-s0401a:533_1": "samijjhissati nu kho etassa ayaṃ patthanā no”ti anāgataṃsañāṇaṃ pesetvā āvajjento “samijjhissatī”ti passi.",
  "atk-s0401a:533_2": "Buddhānañhi atītaṃ vā anāgataṃ vā paccuppannaṃ vā ārabbha āvajjentānaṃ āvaraṇaṃ nāma natthi,",
  "atk-s0401a:533_3": "anekakappakoṭisatasahassantarampi ca atītaṃ vā anāgataṃ vā cakkavāḷasahassantarampi ca paccuppannaṃ vā",
  "atk-s0401a:533_4": "āvajjanapaṭibaddhameva manasikārapaṭibaddhameva hoti.",
  "atk-s0401a:533_5": "Evaṃ appaṭivattiyena ñāṇena so bhagavā idaṃ addasa –",
  "atk-s0401a:533_6": "“anāgate satasahassakappapariyosāne gotamo nāma buddho loke uppajjissati,",
  "atk-s0401a:533_7": "tadā imassa patthanā samijjhissatī”ti.",
  "atk-s0401a:533_8": "Atha naṃ evamāha – “ambho,",
  "atk-s0401a:533_9": "kulaputta,",
  "atk-s0401a:533_10": "anāgate satasahassakappapariyosāne gotamo nāma buddho loke uppajjissati,",
  "atk-s0401a:533_11": "tvaṃ tassa paṭhamakadhammadesanāya teparivaṭṭadhammacakkappavattanasuttantapariyosāne aṭṭhārasahi brahmakoṭīhi",
  "atk-s0401a:533_12": "saddhiṃ sahassanayasampanne sotāpattiphale patiṭṭhahissasī”ti.",
  "atk-s0401a:534_0": "Iti satthā taṃ kulaputtaṃ byākaritvā caturāsīti dhammakkhandhasahassāni desetvā anupādisesāya nibbānadhātuyā parinibbāyi.",
  "atk-s0401a:534_1": "Tassa parinibbutassa sarīraṃ suvaṇṇakkhandho viya ekagghanaṃ ahosi,",
  "atk-s0401a:534_2": "sarīracetiyaṃ panassubbedhena sattayojanikaṃ akaṃsu.",
  "atk-s0401a:534_3": "Iṭṭhakā suvaṇṇamayā ahesuṃ,",
  "atk-s0401a:534_4": "haritālamanosilāya mattikākiccaṃ,",
  "atk-s0401a:534_5": "telena udakakiccaṃ sādhayiṃsu.",
  "atk-s0401a:534_6": "Buddhānaṃ dharamānakāle sarīrappabhā dvādasayojanikaṃ phari,",
  "atk-s0401a:534_7": "parinibbutānaṃ pana tesaṃ rasmi nikkhamitvā samantā yojanasataṃ avatthari.",
  "atk-s0401a:535_0": "Ayaṃ seṭṭhi buddhānaṃ sarīracetiyaṃ parivāretvā sahassaratanagghiyāni kāresi.",
  "atk-s0401a:535_1": "Cetiyapatiṭṭhāpanadivase antocetiye ratanagharaṃ kāresi.",
  "atk-s0401a:535_2": "So vassasatasahassaṃ mahantaṃ dānādimayaṃ kalyāṇakammaṃ katvā tato cuto devapure nibbatti.",
  "atk-s0401a:535_3": "Tassa devesu ca manussesu ca saṃsarantasseva navanavuti kappasahassāni nava kappasatāni nava ca kappā samatikkantā.",
  "atk-s0401a:535_4": "Ettakassa kālassa accayena ito ekanavutikappamatthake ayaṃ kulaputto bandhumatīnagarassa dvārasamīpe gāme kuṭumbiyagehe nibbatto.",
  "atk-s0401a:535_5": "Tassa mahākāloti nāmaṃ ahosi,",
  "atk-s0401a:535_6": "kaniṭṭhabhātā panassa cūḷakālo nāma.",
  "atk-s0401a:536_0": "Tasmiṃ samaye vipassī bodhisatto tusitapurā cavitvā bandhumatīnagare bandhumassa rañño aggamahesiyā kucchismiṃ nibbatto.",
  "atk-s0401a:536_1": "Anukkamena sabbaññutaṃ patvā dhammadesanatthāya mahābrahmunā āyācito “kassa nu kho paṭhamaṃ dhammaṃ desessāmī”ti",
  "atk-s0401a:536_2": "cintetvā attano kaniṭṭhaṃ khaṇḍaṃ nāma rājakumāraṃ tissañca purohitaputtaṃ “paṭhamaṃ dhammaṃ paṭivijjhituṃ",
  "atk-s0401a:536_3": "samatthā”ti disvā “tesañca dhammaṃ desessāmi,",
  "atk-s0401a:536_4": "pitu ca saṅgahaṃ karissāmī”ti bodhimaṇḍato ākāseneva āgantvā kheme migadāye otiṇṇo te pakkosāpetvā dhammaṃ desesi.",
  "atk-s0401a:536_5": "Desanāpariyosāne te dvepi janā caturāsītiyā pāṇasahassehi saddhiṃ arahattaphale patiṭṭhahiṃsu.",
  "atk-s0401a:537_0": "Athāparepi bodhisattakāle anupabbajitā caturāsītisahassā kulaputtā taṃ pavattiṃ sutvā satthu santikaṃ",
  "atk-s0401a:537_1": "āgantvā dhammadesanaṃ sutvā arahattaphale patiṭṭhahiṃsu.",
  "atk-s0401a:537_2": "Satthā taṃ tattheva khaṇḍattheraṃ aggasāvakaṭṭhāne,",
  "atk-s0401a:537_3": "tissattheraṃ dutiyasāvakaṭṭhāne ṭhapesi.",
  "atk-s0401a:537_4": "Rājāpi taṃ pavattiṃ sutvā “puttaṃ passissāmī”ti uyyānaṃ gantvā dhammadesanaṃ sutvā tīsu saraṇesu patiṭṭhāya",
  "atk-s0401a:537_5": "satthāraṃ svātanāya nimantetvā abhivādetvā padakkhiṇaṃ katvā pakkāmi.",
  "atk-s0401a:538_0": "So pāsādavaragato nisīditvā cintesi –",
  "atk-s0401a:538_1": "“mayhaṃ jeṭṭhaputto nikkhamitvā buddho jāto,",
  "atk-s0401a:538_2": "dutiyaputto me aggasāvako,",
  "atk-s0401a:538_3": "purohitaputto dutiyasāvako.",
  "atk-s0401a:538_4": "Ime ca avasesabhikkhū gihikālepi mayhaṃ puttameva parivāretvā vicariṃsu,",
  "atk-s0401a:538_5": "ime pubbepi dānipi mayhameva bhārā,",
  "atk-s0401a:538_6": "ahameva te catūhi paccayehi upaṭṭhahissāmi,",
  "atk-s0401a:538_7": "aññesaṃ okāsaṃ na dassāmī”ti.",
  "atk-s0401a:538_8": "Vihāradvārakoṭṭhakato paṭṭhāya yāva rājagehadvārā ubhosu passesu khadirapākāraṃ kāretvā vatthehi paṭicchādāpetvā",
  "atk-s0401a:538_9": "upari suvaṇṇatārakavicittaṃ samolambitatālakkhandhamattavividhapupphadāmavitānaṃ kāretvā heṭṭhābhūmiṃ",
  "atk-s0401a:538_10": "vicittattharaṇehi santharāpetvā anto ubhosu passesu mālāgacchakesu puṇṇaghaṭe sakalamaggavāsatthāya ca",
  "atk-s0401a:538_11": "gandhantaresu pupphāni pupphantaresu gandhe ca ṭhapāpetvā bhagavato kālaṃ ārocāpesi.",
  "atk-s0401a:538_12": "Bhagavā bhikkhusaṅghaparivuto antosāṇiyāva rājagehaṃ gantvā bhattakiccaṃ katvā vihāraṃ paccāgacchati.",
  "atk-s0401a:538_13": "Añño koci daṭṭhumpi na labhati,",
  "atk-s0401a:538_14": "kuto pana bhikkhaṃ vā dātuṃ pūjaṃ vā kātuṃ.",
  "atk-s0401a:539_0": "Nāgarā cintesuṃ –",
  "atk-s0401a:539_1": "“ajja satthu loke uppannassa sattamāsādhikāni satta saṃvaccharāni,",
  "atk-s0401a:539_2": "mayañca daṭṭhumpi na labhāma,",
  "atk-s0401a:539_3": "pageva bhikkhaṃ vā dātuṃ pūjaṃ vā kātuṃ dhammaṃ vā sotuṃ.",
  "atk-s0401a:539_4": "Rājā ‘mayhaṃ eva buddho,",
  "atk-s0401a:539_5": "mayhaṃ dhammo,",
  "atk-s0401a:539_6": "mayhaṃ saṅgho’ti mamāyitvā sayameva upaṭṭhahati.",
  "atk-s0401a:539_7": "Satthā ca uppajjamāno sadevakassa lokassa atthāya uppanno,",
  "atk-s0401a:539_8": "na raññoyeva atthāya.",
  "atk-s0401a:539_9": "Na hi raññoyeva nirayo uṇho,",
  "atk-s0401a:539_10": "aññesaṃ nīluppalavanasadiso.",
  "atk-s0401a:539_11": "Tasmā rājānaṃ evaṃ vadāma ‘sace no satthāraṃ deti,",
  "atk-s0401a:539_12": "iccetaṃ kusalaṃ.",
  "atk-s0401a:539_13": "No ce deti,",
  "atk-s0401a:539_14": "raññā saddhiṃ yujjhitvā saṅghaṃ gahetvā dānādīni puññāni karoma.",
  "atk-s0401a:539_15": "Na sakkā kho pana suddhanāgareheva evaṃ kātuṃ,",
  "atk-s0401a:539_16": "ekaṃ jeṭṭhakapurisampi gaṇhāmā”’ti senāpatiṃ upasaṅkamitvā tassa tamatthaṃ ārocetvā “sāmi kiṃ amhākaṃ pakkho hohisi,",
  "atk-s0401a:539_17": "udāhu rañño”ti āhaṃsu. So āha –",
  "atk-s0401a:539_18": "“tumhākaṃ pakkho homi,",
  "atk-s0401a:539_19": "apica kho pana paṭhamadivaso mayhaṃ dātabbo”ti.",
  "atk-s0401a:539_20": "Te sampaṭicchiṃsu.",
  "atk-s0401a:540_0": "So rājānaṃ upasaṅkamitvā “nāgarā, deva,",
  "atk-s0401a:540_1": "tumhākaṃ kupitā”ti āha.",
  "atk-s0401a:540_2": "Kimatthaṃ tātāti?",
  "atk-s0401a:540_3": "Satthāraṃ kira tumheva upaṭṭhahatha,",
  "atk-s0401a:540_4": "amhe na labhāmāti.",
  "atk-s0401a:540_5": "Sace idānipi labhanti,",
  "atk-s0401a:540_6": "na kuppanti.",
  "atk-s0401a:540_7": "Alabhantā tumhehi saddhiṃ yujjhitukāmā, devāti. Yujjhāmi, tāta,",
  "atk-s0401a:540_8": "na bhikkhusaṅghaṃ demīti. Deva,",
  "atk-s0401a:540_9": "tumhākaṃ dāsā tumhehi saddhiṃ yujjhāmāti vadanti,",
  "atk-s0401a:540_10": "tumhe kaṃ gaṇhitvā yujjhissathāti?",
  "atk-s0401a:540_11": "Nanu tvaṃ senāpatīti?",
  "atk-s0401a:540_12": "Nāgarehi vinā asamattho ahaṃ, devāti.",
  "atk-s0401a:540_13": "Tato rājā “balavanto nāgarā,",
  "atk-s0401a:540_14": "senāpatipi tesaṃyeva pakkho”ti ñatvā “aññāni sattamāsādhikāni satta saṃvaccharāni mayhaṃ bhikkhusaṅghaṃ dentū”ti āha.",
  "atk-s0401a:540_15": "Nāgarā na sampaṭicchiṃsu.",
  "atk-s0401a:540_16": "Rājā “chabbassāni pañcavassānī”ti evaṃ hāpetvā aññe satta divase yāci.",
  "atk-s0401a:540_17": "Nāgarā “atikakkhaḷaṃ dāni raññā saddhiṃ kātuṃ na vaṭṭatī”ti anujāniṃsu.",
  "atk-s0401a:540_18": "Rājā sattamāsādhikānaṃ sattannaṃ saṃvaccharānaṃ sajjitaṃ dānamukhaṃ sattannameva divasānaṃ sajjetvā cha",
  "atk-s0401a:540_19": "divase kesañci apassantānaṃyeva dānaṃ datvā sattame divase nāgare pakkosāpetvā “sakkhissatha, tātā,",
  "atk-s0401a:540_20": "evarūpaṃ dānaṃ dātu”nti āha.",
  "atk-s0401a:540_21": "Tepi “nanu amheyeva nissāyetaṃ devassa uppanna”nti vatvā “sakkhissāmā”ti āhaṃsu.",
  "atk-s0401a:540_22": "Rājā piṭṭhihatthena assūni puñchamāno bhagavantaṃ vanditvā, “bhante,",
  "atk-s0401a:540_23": "aṭṭhasaṭṭhibhikkhusatasahassaṃ aññassu bhāraṃ akatvā yāvajīvaṃ catūhi paccayehi upaṭṭhahissāmīti cintesiṃ,",
  "atk-s0401a:540_24": "nāgarānaṃ dāni me anuññātaṃ,",
  "atk-s0401a:540_25": "nāgarā hi ‘mayaṃ dānaṃ dātuṃ na labhāmā’ti bhagavā kuppanti.",
  "atk-s0401a:540_26": "Sveva paṭṭhāya tesaṃ anuggahaṃ karothā”ti āha.",
  "atk-s0401a:541_0": "Atha dutiyadivase senāpati mahādānaṃ adāsi.",
  "atk-s0401a:541_1": "Tato nāgarā raññā katasakkārato uttaritaraṃ sakkārasammānaṃ katvā dānaṃ adaṃsu.",
  "atk-s0401a:541_2": "Eteneva niyāmena sakalanagarassa paṭipāṭiyā gatāya dvāragāmavāsino sakkārasammānaṃ sajjayiṃsu.",
  "atk-s0401a:541_3": "Mahākālakuṭumbiko cūḷakālaṃ āha –",
  "atk-s0401a:541_4": "“dasabalassa sakkārasammānaṃ sveva amhākaṃ pāpuṇāti,",
  "atk-s0401a:541_5": "kiṃ sakkāraṃ karissāmā”ti?",
  "atk-s0401a:541_6": "Tvameva bhātika jānāhīti.",
  "atk-s0401a:541_7": "Sace mayhaṃ ruciyā karosi,",
  "atk-s0401a:541_8": "amhākaṃ soḷasakarīsamattesu khettesu gahitagabbhā sāliyo atthi.",
  "atk-s0401a:541_9": "Sāligabbhaṃ phāletvā ādāya buddhānaṃ anucchavikaṃ pacāpemāti.",
  "atk-s0401a:541_10": "Evaṃ kayiramāne kassaci upakāro na hoti,",
  "atk-s0401a:541_11": "tasmā netaṃ mayhaṃ ruccatīti.",
  "atk-s0401a:541_12": "Sace tvaṃ evaṃ na karosi,",
  "atk-s0401a:541_13": "ahaṃ mayhaṃ santakaṃ mamāyituṃ labhāmīti soḷasakarīsamattaṃ khettaṃ majjhe bhinditvā aṭṭhakarīsaṭṭhāne",
  "atk-s0401a:541_14": "sīmaṃ ṭhapetvā sāligabbhaṃ phāletvā ādāya asambhinne khīre pacāpetvā catumadhuraṃ pakkhipitvā buddhappamukhassa",
  "atk-s0401a:541_15": "saṅghassa adāsi.",
  "atk-s0401a:541_16": "Kuṭumbikassa kho gabbhaṃ phāletvā gahitagahitaṭṭhānaṃ puna pūrati.",
  "atk-s0401a:541_17": "Puthukakāle puthukaggaṃ nāma adāsi,",
  "atk-s0401a:541_18": "gāmavāsīhi saddhiṃ aggasassaṃ nāma adāsi,",
  "atk-s0401a:541_19": "lāyane lāyanaggaṃ,",
  "atk-s0401a:541_20": "veṇikaraṇe veṇaggaṃ,",
  "atk-s0401a:541_21": "kalāpādīsu kalāpaggaṃ khalaggaṃ khalabhaṇḍaggaṃ koṭṭhagganti.",
  "atk-s0401a:541_22": "Evaṃ so ekasasseva nava vāre aggadānaṃ adāsi.",
  "atk-s0401a:541_23": "Tampi sassaṃ atirekaṃ uṭṭhānasampannaṃ ahosi.",
  "atk-s0401a:542_0": "Yāva buddhā dharati,",
  "atk-s0401a:542_1": "yāva ca saṅgho dharati,",
  "atk-s0401a:542_2": "eteneva niyāmena kalyāṇakammaṃ katvā tato cuto devaloke nibbattitvā devesu ceva manussesu ca saṃsaranto",
  "atk-s0401a:542_3": "ekanavutikappe sampattiṃ anubhavitvā amhākaṃ satthu loke uppannakāle kapilavatthunagarassa avidūre doṇavatthubrāhmaṇagāme",
  "atk-s0401a:542_4": "brāhmaṇamahāsālakule nibbatti.",
  "atk-s0401a:542_5": "Tassa nāmaggahaṇadivase koṇḍaññamāṇavoti nāmaṃ akaṃsu.",
  "atk-s0401a:542_6": "So vuḍḍhimanvāya tayo vede uggahetvā lakkhaṇamantānaṃ pāraṃ agamāsi.",
  "atk-s0401a:542_7": "Tena samayena amhākaṃ bodhisatto tusitapurā cavitvā kapilavatthupure nibbatti.",
  "atk-s0401a:542_8": "Tassa nāmaggahaṇadivase aṭṭhuttaraṃ brāhmaṇasataṃ ahatavatthehi acchādetvā appodakaṃ madhupāyāsaṃ pāyetvā",
  "atk-s0401a:542_9": "tesaṃ antare aṭṭha jane uccinitvā mahātale nisīdāpetvā alaṅkatapaṭiyattaṃ bodhisattaṃ dukūlacumbaṭake",
  "atk-s0401a:542_10": "nipajjāpetvā lakkhaṇapariggahaṇatthaṃ tesaṃ santikaṃ ānayiṃsu.",
  "atk-s0401a:542_11": "Dhurāsane nisinnabrāhmaṇo mahāpurisassa sarīrasampattiṃ oloketvā dve aṅguliyo ukkhipi.",
  "atk-s0401a:542_12": "Evaṃ paṭipāṭiyā satta janā ukkhipiṃsu.",
  "atk-s0401a:542_13": "Tesaṃ pana sabbanavako koṇḍaññamāṇavo,",
  "atk-s0401a:542_14": "so bodhisattassa lakkhaṇavaranipphattiṃ oloketvā “agāramajjhe ṭhānakāraṇaṃ natthi,",
  "atk-s0401a:542_15": "ekantenesa vivaṭṭacchado buddho bhavissatī”ti ekameva aṅguliṃ ukkhipi.",
  "atk-s0401a:542_16": "Itare pana satta janā “sace agāraṃ ajjhāvasissati,",
  "atk-s0401a:542_17": "rājā bhavissati cakkavattī.",
  "atk-s0401a:542_18": "Sace pabbajissati,",
  "atk-s0401a:542_19": "buddho bhavissatī”ti dve gatiyo disvā dve aṅguliyo ukkhipiṃsu.",
  "atk-s0401a:542_20": "Ayaṃ pana koṇḍañño katādhikāro pacchimabhavikasatto paññāya itare satta jane abhibhavitvā “imehi lakkhaṇehi",
  "atk-s0401a:542_21": "samannāgatassa agāramajjhe ṭhānakaraṇaṃ nāma natthi,",
  "atk-s0401a:542_22": "nissaṃsayaṃ buddho bhavissatī”ti ekameva gatiṃ addasa,",
  "atk-s0401a:542_23": "tasmā ekaṃ aṅguliṃ ukkhipi.",
  "atk-s0401a:542_24": "Tato brāhmaṇā attano gharāni gantvā putte āmantayiṃsu – “tātā,",
  "atk-s0401a:542_25": "amhe mahallakā,",
  "atk-s0401a:542_26": "suddhodanamahārājassa puttaṃ sabbaññutappattaṃ mayaṃ sambhāveyyāma vā no vā.",
  "atk-s0401a:542_27": "Tumhe tasmiṃ kumāre sabbaññutaṃ patte tassa sāsane pabbajeyyāthā”ti.",
  "atk-s0401a:543_0": "Suddhodanamahārājāpi bodhisattassa dhātiyo ādiṃ katvā parihāraṃ upaṭṭhapento bodhisattaṃ vuddhiṃ āpādesi.",
  "atk-s0401a:543_1": "Mahāsattopi vuddhippatto devo viya sampattiṃ anubhavitvā paripakke ñāṇe kāmesu ādīnavaṃ nekkhamme ca",
  "atk-s0401a:543_2": "ānisaṃsaṃ disvā rāhulakumārassa jātadivase channasahāyo kaṇḍakaṃ āruyha devatāhi vivaṭena dvārena mahābhinikkhamanaṃ",
  "atk-s0401a:543_3": "nikkhamitvā teneva rattibhāgena tīṇi rajjāni atikkamitvā anomānadītīre pabbajitvā ghaṭikāramahābrahmunā",
  "atk-s0401a:543_4": "ābhate arahaddhaje gahitamatteyeva vassasaṭṭhikatthero viya pāsādikena iriyāpathena rājagahaṃ patvā tattha",
  "atk-s0401a:543_5": "piṇḍāya caritvā paṇḍavapabbatacchāyāya piṇḍapātaṃ paribhuñjitvā raññā māgadhena rajjasiriyā nimantiyamānopi",
  "atk-s0401a:543_6": "taṃ paṭikkhipitvā anukkamena uruvelaṃ gantvā “ramaṇīyo vata ayaṃ bhūmibhāgo,",
  "atk-s0401a:543_7": "alaṃ vatidaṃ kulaputtassa padhānatthikassa padhānāyā”ti padhānābhimukhaṃ cittaṃ uppādetvā tattha vāsaṃ upagato.",
  "atk-s0401a:544_0": "Tena samayena itare satta brāhmaṇā yathākammaṃ gatā,",
  "atk-s0401a:544_1": "sabbadaharo pana lakkhaṇapariggāhako koṇḍaññamāṇavo arogo.",
  "atk-s0401a:544_2": "So “mahāpuriso pabbajito”ti sutvā tesaṃ brāhmaṇānaṃ putte upasaṅkamitvā evamāha –",
  "atk-s0401a:544_3": "“siddhatthakumāro kira pabbajito.",
  "atk-s0401a:544_4": "So hi nissaṃsayaṃ buddho bhavissati.",
  "atk-s0401a:544_5": "Sace tumhākaṃ pitaro arogā assu,",
  "atk-s0401a:544_6": "ajja nikkhamitvā pabbajeyyuṃ.",
  "atk-s0401a:544_7": "Sace tumhepi icchatha,",
  "atk-s0401a:544_8": "etha mayaṃ taṃ mahāpurisamanupabbajissāmā”ti.",
  "atk-s0401a:544_9": "Te sabbe ekacchandā bhavituṃ nāsakkhiṃsu.",
  "atk-s0401a:544_10": "Tayo janā na pabbajiṃsu,",
  "atk-s0401a:544_11": "koṇḍaññabrāhmaṇaṃ jeṭṭhakaṃ katvā itare cattāro pabbajiṃsu.",
  "atk-s0401a:544_12": "Ime pañca pabbajitvā gāmanigamarājadhānīsu bhikkhāya carantā bodhisattassa santikaṃ agamiṃsu.",
  "atk-s0401a:544_13": "Te chabbassāni bodhisatte mahāpadhānaṃ padahante “idāni buddho bhavissati idāni buddho bhavissatī”ti",
  "atk-s0401a:544_14": "mahāsattaṃ upaṭṭhahamānā santikāvacarāvassa ahesuṃ.",
  "atk-s0401a:544_15": "Yadā pana bodhisatto ekatilataṇḍulādīhi vītināmentopi dukkarakārikāya ariyadhammapaṭivedhassa abhāvaṃ ñatvā oḷārikaṃ āhāraṃ āhari,",
  "atk-s0401a:544_16": "tadā te pakkamitvā isipatanaṃ agamaṃsu.",
  "atk-s0401a:545_0": "Atha bodhisatto oḷārikāhāraparibhogena chavimaṃsalohitapāripūriṃ katvā visākhapuṇṇamadivase sujātāya",
  "atk-s0401a:545_1": "dinnaṃ varabhojanaṃ bhuñjitvā suvaṇṇapātiṃ nadiyā paṭisotaṃ khipitvā “ajja buddho bhavissāmī”ti katasanniṭṭhāno",
  "atk-s0401a:545_2": "sāyanhasamaye kālena nāgarājena anekehi thutisatehi abhitthaviyamāno mahābodhimaṇḍaṃ āruyha acalaṭṭhāne",
  "atk-s0401a:545_3": "pācīnalokadhātuabhimukho pallaṅkena nisīditvā caturaṅgasamannāgataṃ vīriyaṃ adhiṭṭhāya sūriye dharamāneyeva",
  "atk-s0401a:545_4": "mārabalaṃ vidhamitvā paṭhamayāme pubbenivāsaṃ anussaritvā majjhimayāme dibbacakkhuṃ visodhetvā paccūsakālasamanantare",
  "atk-s0401a:545_5": "paṭiccasamuppāde ñāṇaṃ otāretvā anulomapaṭilomaṃ paccayākāravaṭṭaṃ sammasanto sabbabuddhehi paṭividdhaṃ",
  "atk-s0401a:545_6": "asādhāraṇaṃ sabbaññutaññāṇaṃ paṭivijjhitvā nibbānārammaṇāya phalasamāpattiyā tattheva sattāhaṃ vītināmesi.",
  "atk-s0401a:546_0": "Eteneva upāyena sattasattāhaṃ bodhimaṇḍe viharitvā rājāyatanamūle madhupiṇḍikabhojanaṃ paribhuñjitvā",
  "atk-s0401a:546_1": "puna ajapālanigrodhamūlaṃ āgantvā tattha nisinno dhammagambhīrataṃ paccavekkhitvā appossukkatāya citte",
  "atk-s0401a:546_2": "namante mahābrahmunā yācito buddhacakkhunā lokaṃ volokento tikkhindriyādibhede satte disvā mahābrahmuno",
  "atk-s0401a:546_3": "dhammadesanāya paṭiññaṃ datvā “kassa nu kho ahaṃ paṭhamaṃ dhammaṃ desessāmī”ti āḷārudakānaṃ kālakatabhāvaṃ",
  "atk-s0401a:546_4": "ñatvā puna cintento “bahūpakārā kho pana me pañcavaggiyā bhikkhū,",
  "atk-s0401a:546_5": "ye maṃ padhānapahitattaṃ upaṭṭhahiṃsu.",
  "atk-s0401a:546_6": "Yaṃnūnāhaṃ pañcavaggiyānaṃ bhikkhūnaṃ paṭhamaṃ dhammaṃ deseyya”nti cittaṃ uppādesi.",
  "atk-s0401a:546_7": "Idaṃ pana sabbameva buddhānaṃ parivitakkamattameva,",
  "atk-s0401a:546_8": "ṭhapetvā pana koṇḍaññabrāhmaṇaṃ añño koci paṭhamaṃ dhammaṃ paṭivijjhituṃ samattho nāma natthi.",
  "atk-s0401a:546_9": "Sopi etadatthameva kappasatasahassaṃ adhikārakammaṃ akāsi,",
  "atk-s0401a:546_10": "buddhappamukhassa bhikkhusaṅghassa nava vāre aggasassadānaṃ adāsi.",
  "atk-s0401a:547_0": "Atha satthā pattacīvaramādāya anupubbena isipatanaṃ gantvā yena pañcavaggiyā bhikkhū,",
  "atk-s0401a:547_1": "tenupasaṅkami.",
  "atk-s0401a:547_2": "Te tathāgataṃ āgacchantaṃ disvāva attano katikāya saṇṭhātuṃ nāsakkhiṃsu.",
  "atk-s0401a:547_3": "Eko pattacīvaraṃ paṭiggahesi,",
  "atk-s0401a:547_4": "eko āsanaṃ paññāpesi,",
  "atk-s0401a:547_5": "eko pādodakaṃ paccupaṭṭhāpesi,",
  "atk-s0401a:547_6": "eko pāde dhovi,",
  "atk-s0401a:547_7": "eko tālavaṇṭaṃ gahetvā bījamāno ṭhito.",
  "atk-s0401a:547_8": "Evaṃ tesu vattaṃ dassetvā santike nisinnesu koṇḍaññattheraṃ kāyasakkhiṃ katvā satthā anuttaraṃ teparivaṭṭaṃ dhammacakkappavattanasuttantaṃ ārabhi.",
  "atk-s0401a:547_9": "Manussaparisā pañca janāva ahesuṃ,",
  "atk-s0401a:547_10": "devaparisā aparicchinnā.",
  "atk-s0401a:547_11": "Desanāpariyosāne koṇḍaññatthero aṭṭhārasahi mahābrahmakoṭīhi saddhiṃ sotāpattiphale patiṭṭhito.",
  "atk-s0401a:547_12": "Atha satthā “mayā dukkarasatābhataṃ dhammaṃ paṭhamameva aññāsīti aññāsikoṇḍañño nāma aya”nti theraṃ ālapanto “aññāsi vata, bho, koṇḍañño,",
  "atk-s0401a:547_13": "aññāsi vata, bho,",
  "atk-s0401a:547_14": "koṇḍañño”ti āha.",
  "atk-s0401a:547_15": "Tassa tadeva nāmaṃ jātaṃ.",
  "atk-s0401a:547_16": "Tena vuttaṃ –",
  "atk-s0401a:547_17": "“iti hidaṃ āyasmato koṇḍaññassa aññāsikoṇḍaññotveva nāmaṃ ahosī”ti.",
  "atk-s0401a:548_0": "Iti thero āsāḷhipuṇṇamāyaṃ sotāpattiphale patiṭṭhito,",
  "atk-s0401a:548_1": "pāṭipadadivase bhaddiyatthero,",
  "atk-s0401a:548_2": "dutiyapakkhadivase vappatthero,",
  "atk-s0401a:548_3": "tatiyapakkhadivase mahānāmatthero,",
  "atk-s0401a:548_4": "pakkhassa catutthiyaṃ assajitthero sotāpattiphale patiṭṭhito.",
  "atk-s0401a:548_5": "Pañcamiyā pana pakkhassa anattalakkhaṇasuttantadesanāpariyosāne sabbepi arahatte patiṭṭhitā.",
  "atk-s0401a:549_0": "Tena kho pana samayena cha loke arahanto honti.",
  "atk-s0401a:549_1": "Tato paṭṭhāya satthā yasadārakappamukhe pañcapaññāsa purise,",
  "atk-s0401a:549_2": "kappāsiyavanasaṇḍe tiṃsamatte bhaddavaggiye,",
  "atk-s0401a:549_3": "gayāsīse piṭṭhipāsāṇe sahassamatte purāṇajaṭileti evaṃ mahājanaṃ ariyabhūmiṃ otāretvā bimbisārappamukhāni ekādasanahutāni sotāpattiphale,",
  "atk-s0401a:549_4": "ekaṃ nahutaṃ saraṇattaye patiṭṭhāpetvā jambudīpatale sāsanaṃ pupphitaphalitaṃ katvā sakalajambudīpamaṇḍalaṃ",
  "atk-s0401a:549_5": "kāsāvapajjotaṃ isivātapaṭivātaṃ karonto ekasmiṃ samaye jetavanamahāvihāraṃ patvā tattha vasanto bhikkhusaṅghamajjhe",
  "atk-s0401a:549_6": "paññattavarabuddhāsanagato dhammaṃ desento “paṭhamaṃ dhammaṃ paṭividdhabhikkhūnaṃ antare mama putto koṇḍañño",
  "atk-s0401a:549_7": "aggo”ti dassetuṃ etadaggaṭṭhāne ṭhapesi.",
  "atk-s0401a:550_0": "Theropi dve aggasāvake attano nipaccakāraṃ karonte disvā buddhānaṃ santikā apakkamitukāmo hutvā “puṇṇamāṇavo",
  "atk-s0401a:550_1": "pabbajitvā sāsane aggadhammakathiko bhavissatī”ti disvā doṇavatthubrāhmaṇagāmaṃ gantvā attano bhāgineyyaṃ",
  "atk-s0401a:550_2": "puṇṇamāṇavaṃ pabbājetvā “ayaṃ buddhānaṃ santike vasissatī”ti tassa buddhānaṃ antevāsikabhāvaṃ katvā sayaṃ",
  "atk-s0401a:550_3": "dasabalaṃ upasaṅkamitvā “bhagavā mayhaṃ gāmantasenāsanaṃ asappāyaṃ,",
  "atk-s0401a:550_4": "ākiṇṇo viharituṃ na sakkomi,",
  "atk-s0401a:550_5": "chaddantadahaṃ gantvā vasissāmī”ti bhagavantaṃ anujānāpetvā uṭṭhāyāsanā satthāraṃ vanditvā chaddantadahaṃ",
  "atk-s0401a:550_6": "gantvā chaddantahatthikulaṃ nissāya dvādasa vassāni vītināmetvā tattheva anupādisesāya nibbānadhātuyā",
  "atk-s0401a:550_7": "parinibbāyi.",
  "atk-s0401a:551_0": "Sāriputta-moggallānattheravatthu",
  "atk-s0401a:552_0": "189- 190.",
  "atk-s0401a:552_1": "Dutiyatatiyesu mahāpaññānanti mahatiyā paññāya samannāgatānaṃ.",
  "atk-s0401a:552_2": "Iddhimantānanti iddhiyā sampannānaṃ.",
  "atk-s0401a:552_3": "Sāriputto moggallānoti tesaṃ therānaṃ nāmaṃ.",
  "atk-s0401a:553_0": "Imesampi pañhakamme ayamanupubbikathā –",
  "atk-s0401a:553_1": "ito satasahassakappādhike asaṅkhyeyyakappamatthake sāriputto brāhmaṇamahāsālakule nibbatti,",
  "atk-s0401a:553_2": "nāmena saradamāṇavo nāma ahosi.",
  "atk-s0401a:553_3": "Moggallāno gahapatimahāsālakule nibbatti,",
  "atk-s0401a:553_4": "nāmena sirivaḍḍhanakuṭumbiyo nāma ahosi.",
  "atk-s0401a:553_5": "Te ubhopi sahapaṃsukīḷitāva sahāyakā ahesuṃ.",
  "atk-s0401a:553_6": "Saradamāṇavo pitu accayena kulasantakaṃ mahādhanaṃ paṭipajjitvā ekadivasaṃ rahogato cintesi –",
  "atk-s0401a:553_7": "“ahaṃ idhalokattabhāvameva jānāmi,",
  "atk-s0401a:553_8": "no paralokattabhāvaṃ,",
  "atk-s0401a:553_9": "jātasattānañca maraṇaṃ nāma dhuvaṃ,",
  "atk-s0401a:553_10": "mayā ekaṃ pabbajjaṃ pabbajitvā mokkhadhammagavesanaṃ kātuṃ vaṭṭatī”ti.",
  "atk-s0401a:553_11": "So sahāyakaṃ upasaṅkamitvā āha –",
  "atk-s0401a:553_12": "“samma sirivaḍḍhana,",
  "atk-s0401a:553_13": "ahaṃ pabbajitvā mokkhadhammaṃ gavesissāmi,",
  "atk-s0401a:553_14": "tvaṃ mayā saddhiṃ pabbajituṃ sakkhissasī”ti.",
  "atk-s0401a:553_15": "Na sakkhissāmi, samma,",
  "atk-s0401a:553_16": "tvaṃyeva pabbajāhīti.",
  "atk-s0401a:553_17": "So cintesi –",
  "atk-s0401a:553_18": "“paralokaṃ gacchantā sahāye vā ñātimitte vā gahetvā gatā nāma natthi,",
  "atk-s0401a:553_19": "attanā kataṃ attanova hotī”ti.",
  "atk-s0401a:553_20": "Tato ratanakoṭṭhāgāraṃ vivarāpetvā kapaṇaddhikavaṇibbakayācakānaṃ mahādānaṃ datvā pabbatapādaṃ pavisitvā isipabbajjaṃ pabbaji.",
  "atk-s0401a:553_21": "Tassa eko dve tayoti evaṃ anupabbajjaṃ pabbajitā catusattatisahassamattā jaṭilā ahesuṃ.",
  "atk-s0401a:553_22": "So pañcābhiññā aṭṭha ca samāpattiyo nibbattetvā tesampi jaṭilānaṃ kasiṇaparikammaṃ ācikkhi.",
  "atk-s0401a:553_23": "Tepi sabbe pañca abhiññā aṭṭha ca samāpattiyo nibbattesuṃ.",
  "atk-s0401a:554_0": "Tena samayena anomadassī nāma buddho loke udapādi.",
  "atk-s0401a:554_1": "Nagaraṃ candavatī nāma ahosi,",
  "atk-s0401a:554_2": "pitā yasavanto nāma khattiyo,",
  "atk-s0401a:554_3": "mātā yasodharā nāma devī,",
  "atk-s0401a:554_4": "bodhi ajjunarukkho,",
  "atk-s0401a:554_5": "nisabhatthero ca anomatthero cāti dve aggasāvakā,",
  "atk-s0401a:554_6": "varuṇatthero nāma upaṭṭhāko,",
  "atk-s0401a:554_7": "sundarā ca sumanā cāti dve aggasāvikā,",
  "atk-s0401a:554_8": "āyu vassasatasahassaṃ ahosi,",
  "atk-s0401a:554_9": "sarīraṃ aṭṭhapaññāsahatthubbedhaṃ,",
  "atk-s0401a:554_10": "sarīrappabhā dvādasayojanaṃ phari,",
  "atk-s0401a:554_11": "bhikkhusatasahassaparivāro ahosi.",
  "atk-s0401a:555_0": "Athekadivasaṃ paccūsakāle mahākaruṇāsamāpattito vuṭṭhāya lokaṃ volokento saradatāpasaṃ disvā “ajja mayhaṃ",
  "atk-s0401a:555_1": "saradatāpasassa santikaṃ gatapaccayena dhammadesanā ca mahatī bhavissati,",
  "atk-s0401a:555_2": "so ca aggasāvakaṭṭhānaṃ patthessati,",
  "atk-s0401a:555_3": "tassa sahāyako sirivaḍḍhanakuṭumbiyo dutiyasāvakaṭṭhānaṃ,",
  "atk-s0401a:555_4": "desanāpariyosāne cassa parivārā catusattatisahassajaṭilā arahattaṃ pāpuṇissanti,",
  "atk-s0401a:555_5": "mayā tattha gantuṃ vaṭṭatī”ti attano pattacīvaramādāya aññaṃ kañci anāmantetvā sīho viya ekacaro hutvā",
  "atk-s0401a:555_6": "saradatāpasassa antevāsikesu phalāphalatthāya gatesu “buddhabhāvaṃ me jānātū”ti tassa passantasseva saradatāpasassa",
  "atk-s0401a:555_7": "ākāsato otaritvā pathaviyaṃ patiṭṭhāsi.",
  "atk-s0401a:555_8": "Saradatāpaso buddhānubhāvaṃ ceva sarīrasampattiṃ cassa disvā lakkhaṇamante sammasitvā “imehi lakkhaṇehi",
  "atk-s0401a:555_9": "samannāgato nāma agāramajjhe vasanto rājā hoti cakkavattī,",
  "atk-s0401a:555_10": "pabbajjanto loke vivaṭṭacchado sabbaññu buddho hoti,",
  "atk-s0401a:555_11": "ayaṃ puriso nissaṃsayaṃ buddho”ti jānitvā paccuggamanaṃ katvā pañcapatiṭṭhitena vanditvā āsanaṃ paññāpetvā adāsi.",
  "atk-s0401a:555_12": "Nisīdi bhagavā paññattāsane.",
  "atk-s0401a:555_13": "Saradatāpasopi attano anucchavikaṃ āsanaṃ gahetvā ekamantaṃ nisīdi.",
  "atk-s0401a:556_0": "Tasmiṃ samaye catusattatisahassajaṭilā paṇītapaṇītāni ojavantāni phalāphalāni gahetvā ācariyassa santikaṃ",
  "atk-s0401a:556_1": "sampattā buddhānañceva ācariyassa ca nisinnāsanaṃ oloketvā āhaṃsu – “ācariya,",
  "atk-s0401a:556_2": "mayaṃ ‘imasmiṃ loke tumhehi mahantataro natthī’ti vicarāma,",
  "atk-s0401a:556_3": "ayaṃ pana puriso tumhehi mahantataro maññe”ti. Tātā,",
  "atk-s0401a:556_4": "kiṃ vadatha?",
  "atk-s0401a:556_5": "Sāsapena saddhiṃ aṭṭhasaṭṭhiyojanasatasahassubbedhaṃ sineruṃ samaṃ kātuṃ icchatha,",
  "atk-s0401a:556_6": "sabbaññubuddhena saddhiṃ mayhaṃ upamaṃ mā karittha puttakāti.",
  "atk-s0401a:556_7": "Atha te tāpasā “sace ayaṃ ittarasatto abhavissa,",
  "atk-s0401a:556_8": "na amhākaṃ ācariyo evarūpaṃ upamaṃ āhareyya,",
  "atk-s0401a:556_9": "yāva mahā vatāyaṃ puriso”ti sabbeva pādesu nipatitvā sirasā vandiṃsu.",
  "atk-s0401a:557_0": "Atha ne ācariyo āha – “tātā,",
  "atk-s0401a:557_1": "amhākaṃ buddhānaṃ anucchaviko deyyadhammo natthi,",
  "atk-s0401a:557_2": "satthā ca bhikkhācāravelāya idhāgato,",
  "atk-s0401a:557_3": "mayaṃ yathābalaṃ deyyadhammaṃ dassāma.",
  "atk-s0401a:557_4": "Tumhe yaṃ yaṃ paṇītaṃ phalāphalaṃ,",
  "atk-s0401a:557_5": "taṃ taṃ āharathā”ti.",
  "atk-s0401a:557_6": "Āharāpetvā hatthe dhovitvā sayaṃ tathāgatassa patte patiṭṭhāpesi.",
  "atk-s0401a:557_7": "Satthārā ca phalāphale paṭiggahitamatte devatā dibbojaṃ pakkhipiṃsu.",
  "atk-s0401a:557_8": "Tāpaso udakampi sayameva parissāvetvā adāsi.",
  "atk-s0401a:557_9": "Tato bhattakiccaṃ niṭṭhāpetvā hatthaṃ dhovitvā nisinne satthari sabbe antevāsike pakkositvā satthu santike sāraṇīyaṃ kathaṃ kathento nisīdi.",
  "atk-s0401a:557_10": "Satthā “dve aggasāvakā bhikkhusaṅghena saddhiṃ āgacchantū”ti cintesi.",
  "atk-s0401a:557_11": "Te satthu cittaṃ ñatvā satasahassakhīṇāsavaparivārā āgantvā satthāraṃ vanditvā ekamantaṃ aṭṭhaṃsu.",
  "atk-s0401a:558_0": "Tato saradatāpaso antevāsike āmantesi – “tātā,",
  "atk-s0401a:558_1": "buddhānaṃ nisinnāsanampi nīcaṃ,",
  "atk-s0401a:558_2": "samaṇasatasahassānampi āsanaṃ natthi,",
  "atk-s0401a:558_3": "tumhehi ajja uḷāraṃ buddhasakkāraṃ kātuṃ vaṭṭati,",
  "atk-s0401a:558_4": "pabbatapādato vaṇṇagandhasampannāni pupphāni āharathā”ti.",
  "atk-s0401a:558_5": "Kathanakālo papañco viya hoti,",
  "atk-s0401a:558_6": "iddhimantānaṃ pana visayo acinteyyoti muhuttamatteneva te tāpasā vaṇṇagandhasampannāni pupphāni āharitvā",
  "atk-s0401a:558_7": "buddhānaṃ yojanappamāṇaṃ pupphāsanaṃ paññāpesuṃ,",
  "atk-s0401a:558_8": "ubhinnaṃ aggasāvakānaṃ tigāvutaṃ,",
  "atk-s0401a:558_9": "sesabhikkhūnaṃ aḍḍhayojanikādibhedaṃ,",
  "atk-s0401a:558_10": "saṅghanavakassa usabhamattaṃ ahosi.",
  "atk-s0401a:558_11": "Evaṃ paññattesu āsanesu saradatāpaso tathāgatassa purato añjaliṃ paggahetvā ṭhito, “bhante,",
  "atk-s0401a:558_12": "mayhaṃ dīgharattaṃ hitasukhatthāya imaṃ pupphāsanaṃ abhiruhathā”ti āha.",
  "atk-s0401a:559_0": "“Nānāpupphañca gandhañca, sampādetvāna ekato;",
  "atk-s0401a:560_0": "Pupphāsanaṃ paññāpetvā, idaṃ vacanamabraviṃ.",
  "atk-s0401a:561_0": "“Idaṃ te āsanaṃ vīra, paññattaṃ tavanucchaviṃ;",
  "atk-s0401a:562_0": "Mama cittaṃ pasādento, nisīda pupphamāsane.",
  "atk-s0401a:563_0": "“Sattarattidivaṃ buddho, nisīdi pupphamāsane;",
  "atk-s0401a:564_0": "Mama cittaṃ pasādetvā, hāsayitvā sadevake”ti.",
  "atk-s0401a:565_0": "Evaṃ nisinne satthari dve aggasāvakā ca sesabhikkhū ca attano attano pattāsanesu nisīdiṃsu.",
  "atk-s0401a:565_1": "Saradatāpaso mahantaṃ pupphacchattaṃ gahetvā tathāgatassa matthake dhārayanto aṭṭhāsi.",
  "atk-s0401a:565_2": "Satthā “jaṭilānaṃ ayaṃ sakkāro mahapphalo hotū”ti nirodhasamāpattiṃ samāpajji.",
  "atk-s0401a:565_3": "Satthu samāpannabhāvaṃ ñatvā dve aggasāvakāpi sesabhikkhūpi samāpattiṃ samāpajjiṃsu.",
  "atk-s0401a:565_4": "Tathāgate sattāhaṃ nirodhasamāpattiṃ samāpajjitvā nisinne antevāsikā bhikkhācārakāle sampatte vanamūlaphalāphalaṃ",
  "atk-s0401a:565_5": "paribhuñjitvā sesakāle buddhānaṃ añjaliṃ paggayha tiṭṭhanti.",
  "atk-s0401a:565_6": "Saradatāpaso pana bhikkhācārampi agantvā pupphacchattaṃ gahitaniyāmeneva sattāhaṃ pītisukhena vītināmesi.",
  "atk-s0401a:566_0": "Satthā nirodhato vuṭṭhāya dakkhiṇapasse nisinnaṃ aggasāvakaṃ nisabhattheraṃ āmantesi –",
  "atk-s0401a:566_1": "“nisabha sakkārakārakānaṃ tāpasānaṃ pupphāsanānumodanaṃ karohī”ti.",
  "atk-s0401a:566_2": "Thero cakkavattirañño santikā paṭiladdhamahālābho mahāyodho viya tuṭṭhamānaso sāvakapāramiñāṇe ṭhatvā pupphāsanānumodanaṃ ārabhi.",
  "atk-s0401a:566_3": "Tassa desanāvasāne dutiyasāvakaṃ āmantesi –",
  "atk-s0401a:566_4": "“tvampi dhammaṃ desehī”ti.",
  "atk-s0401a:566_5": "Anomatthero tepiṭakaṃ buddhavacanaṃ sammasitvā dhammaṃ kathesi.",
  "atk-s0401a:566_6": "Dvinnaṃ sāvakānaṃ desanāya ekassapi abhisamayo nāhosi.",
  "atk-s0401a:566_7": "Atha satthā aparimāṇe buddhavisaye ṭhatvā dhammadesanaṃ ārabhi.",
  "atk-s0401a:566_8": "Desanāpariyosāne ṭhapetvā saradatāpasaṃ sabbepi catusattatisahassajaṭilā arahattaṃ pāpuṇiṃsu.",
  "atk-s0401a:566_9": "Satthā “etha bhikkhavo”ti hatthaṃ pasāresi.",
  "atk-s0401a:566_10": "Tesaṃ tāvadeva kesamassu antaradhāyi,",
  "atk-s0401a:566_11": "aṭṭha parikkhārā kāye paṭimukkāva ahesuṃ.",
  "atk-s0401a:567_0": "Saradatāpaso kasmā arahattaṃ na pattoti?",
  "atk-s0401a:567_1": "Vikkhittacittattā.",
  "atk-s0401a:567_2": "Tassa kira buddhānaṃ dutiyāsane nisīditvā sāvakapāramiñāṇe ṭhatvā dhammaṃ desayato aggasāvakassa desanaṃ",
  "atk-s0401a:567_3": "sotuṃ āraddhakālato paṭṭhāya “aho vatāhampi anāgate uppajjanakassa buddhassa sāsane imināva sāvakena",
  "atk-s0401a:567_4": "laddhadhuraṃ labheyya”nti cittaṃ udapādi.",
  "atk-s0401a:567_5": "So tena parivitakkena maggaphalapaṭivedhaṃ kātuṃ nāsakkhi.",
  "atk-s0401a:567_6": "Tathāgataṃ pana vanditvā sammukhe ṭhatvā āha – “bhante,",
  "atk-s0401a:567_7": "tumhākaṃ anantarāsane nisinno bhikkhu tumhākaṃ sāsane ko nāma hotī”ti?",
  "atk-s0401a:567_8": "Mayā pavattitaṃ dhammacakkaṃ anuppavattetā sāvakapāramiñāṇassa koṭippatto soḷasa paññā paṭivijjhitvā",
  "atk-s0401a:567_9": "ṭhito mayhaṃ sāsane aggasāvako nisabhatthero nāma esoti. “Bhante,",
  "atk-s0401a:567_10": "yvāyaṃ mayā sattāhaṃ pupphacchattaṃ dhārentena sakkāro kato,",
  "atk-s0401a:567_11": "ahaṃ imassa phalena aññaṃ sakkattaṃ vā brahmattaṃ vā na patthemi,",
  "atk-s0401a:567_12": "anāgate pana ayaṃ nisabhatthero viya ekassa buddhassa aggasāvako bhaveyya”nti patthanaṃ akāsi.",
  "atk-s0401a:568_0": "Satthā “samijjhissati nu kho imassa purisassa patthanā”ti anāgataṃsañāṇaṃ pesetvā olokento kappasatasahassādhikaṃ",
  "atk-s0401a:568_1": "asaṅkhyeyyaṃ atikkamitvā samijjhanabhāvaṃ addasa.",
  "atk-s0401a:568_2": "Disvā saradatāpasaṃ āha –",
  "atk-s0401a:568_3": "“na te ayaṃ patthanā moghā bhavissati,",
  "atk-s0401a:568_4": "anāgate pana kappasatasahassādhikaṃ asaṅkhyeyyaṃ atikkamitvā gotamo nāma buddho loke uppajjissati.",
  "atk-s0401a:568_5": "Tassa mātā mahāmāyā nāma devī bhavissati,",
  "atk-s0401a:568_6": "pitā suddhodano nāma rājā,",
  "atk-s0401a:568_7": "putto rāhulo nāma,",
  "atk-s0401a:568_8": "upaṭṭhāko ānando nāma,",
  "atk-s0401a:568_9": "dutiyasāvako moggallāno nāma,",
  "atk-s0401a:568_10": "tvaṃ pana tassa aggasāvako dhammasenāpati sāriputto nāma bhavissasī”ti.",
  "atk-s0401a:568_11": "Evaṃ tāpasaṃ byākaritvā dhammakathaṃ kathetvā bhikkhusaṅghaparivāro ākāsaṃ pakkhandi.",
  "atk-s0401a:569_0": "Saradatāpasopi antevāsikattherānaṃ santikaṃ gantvā sahāyakassa sirivaḍḍhanakuṭumbikassa sāsanaṃ pesesi – “bhante,",
  "atk-s0401a:569_1": "mama sahāyakassa vadetha ‘sahāyakena te saradatāpasena anomadassibuddhassa pādamūle anāgate uppajjanakassa",
  "atk-s0401a:569_2": "gotamabuddhassa sāsane aggasāvakaṭṭhānaṃ patthitaṃ,",
  "atk-s0401a:569_3": "tvaṃ dutiyasāvakaṭṭhānaṃ patthehī”’ti.",
  "atk-s0401a:569_4": "Evañca pana vatvā therehi puretarameva ekapassena gantvā sirivaḍḍhassa nivesanadvāre aṭṭhāsi.",
  "atk-s0401a:570_0": "Sirivaḍḍhano “cirassaṃ vata me ayyo āgato”ti āsane nisīdāpetvā attanā nīcāsane nisinno “antevāsikaparisā pana vo, bhante,",
  "atk-s0401a:570_1": "na paññāyatī”ti pucchi.",
  "atk-s0401a:570_2": "Āma samma,",
  "atk-s0401a:570_3": "amhākaṃ assamaṃ anomadassī nāma buddho āgato,",
  "atk-s0401a:570_4": "mayaṃ tassa attano balena sakkāraṃ akarimha.",
  "atk-s0401a:570_5": "Satthā sabbesaṃ dhammaṃ desesi,",
  "atk-s0401a:570_6": "desanāpariyosāne ṭhapetvā maṃ sesā arahattaṃ patvā pabbajiṃsūti.",
  "atk-s0401a:570_7": "Tumhe kasmā na pabbajitāti?",
  "atk-s0401a:570_8": "Ahaṃ satthu aggasāvakaṃ nisabhattheraṃ disvā anāgate uppajjanakassa gotamassa nāma buddhassa sāsane aggasāvakaṭṭhānaṃ patthesiṃ,",
  "atk-s0401a:570_9": "tvampi tassa sāsane dutiyasāvakaṭṭhānaṃ patthehīti.",
  "atk-s0401a:570_10": "Mayhaṃ buddhehi saddhiṃ paricayo natthi, bhanteti.",
  "atk-s0401a:570_11": "Buddhehi saddhiṃ kathanaṃ mayhaṃ bhāro hotu,",
  "atk-s0401a:570_12": "tvaṃ mahantaṃ adhikāraṃ sajjehīti.",
  "atk-s0401a:571_0": "Sirivaḍḍhano saradatāpasassa vacanaṃ sutvā attano nivesanadvāre rājamānena aṭṭhakarīsamattaṃ ṭhānaṃ samatalaṃ",
  "atk-s0401a:571_1": "kāretvā vālukaṃ okirāpetvā lājapañcamāni pupphāni vikiritvā nīluppalacchadanaṃ maṇḍapaṃ kāretvā buddhāsanaṃ",
  "atk-s0401a:571_2": "paññāpetvā sesabhikkhūnampi āsanāni paṭiyādāpetvā mahantaṃ sakkārasammānaṃ sajjetvā buddhānaṃ nimantanatthāya",
  "atk-s0401a:571_3": "saradatāpasassa saññaṃ adāsi.",
  "atk-s0401a:571_4": "Tāpaso tassa vacanaṃ sutvā buddhappamukhaṃ bhikkhusaṅghaṃ gahetvā tassa nivesanaṃ agamāsi.",
  "atk-s0401a:571_5": "Sirivaḍḍhano paccuggamanaṃ katvā tathāgatassa hatthato pattaṃ gahetvā maṇḍapaṃ pavesetvā paññattāsanesu",
  "atk-s0401a:571_6": "nisinnassa buddhappamukhassa bhikkhusaṅghassa dakkhiṇodakaṃ datvā paṇītena bhojanena parivisitvā bhattakiccapariyosāne",
  "atk-s0401a:571_7": "buddhappamukhaṃ bhikkhusaṅghaṃ mahārahehi vatthehi acchādetvā, “bhante,",
  "atk-s0401a:571_8": "nāyaṃ ārambho appamattakaṭṭhānatthāya,",
  "atk-s0401a:571_9": "imināva niyāmena sattāhaṃ anukampaṃ karothā”ti āha.",
  "atk-s0401a:571_10": "Satthā adhivāsesi.",
  "atk-s0401a:571_11": "So teneva niyāmena sattāhaṃ mahādānaṃ pavattetvā bhagavantaṃ vanditvā añjaliṃ paggahetvā ṭhito āha – “bhante,",
  "atk-s0401a:571_12": "mama sahāyo saradatāpaso yassa satthu aggasāvako homīti patthesi,",
  "atk-s0401a:571_13": "ahampi tasseva dutiyasāvako bhavāmī”ti.",
  "atk-s0401a:572_0": "Satthā anāgataṃ oloketvā tassa patthanāya samijjhanabhāvaṃ disvā byākāsi –",
  "atk-s0401a:572_1": "“tvaṃ ito kappasatasahassādhikaṃ asaṅkhyeyyaṃ atikkamitvā gotamabuddhassa dutiyasāvako bhavissasī”ti.",
  "atk-s0401a:572_2": "Buddhānaṃ byākaraṇaṃ sutvā sirivaḍḍhano haṭṭhapahaṭṭho ahosi.",
  "atk-s0401a:572_3": "Satthāpi bhattānumodanaṃ katvā saparivāro vihārameva gato.",
  "atk-s0401a:572_4": "Sirivaḍḍhano tato paṭṭhāya yāvajīvaṃ kalyāṇakammaṃ katvā dutiyattavāre kāmāvacaradevaloke nibbatto.",
  "atk-s0401a:572_5": "Saradatāpaso cattāro brahmavihāre bhāvetvā brahmaloke nibbatto.",
  "atk-s0401a:573_0": "Tato paṭṭhāya imesaṃ ubhinnampi antarākammaṃ na kathitaṃ.",
  "atk-s0401a:573_1": "Amhākaṃ pana buddhassa nibbattito puretarameva saradatāpaso rājagahanagarassa avidūre upatissagāme sāribrāhmaṇiyā kucchismiṃ paṭisandhiṃ gaṇhi.",
  "atk-s0401a:573_2": "Taṃdivasameva cassa sahāyopi rājagahasseva avidūre kolitagāme moggallibrāhmaṇiyā kucchiyaṃ paṭisandhiṃ gaṇhi.",
  "atk-s0401a:573_3": "Tāni kira dvepi kulāni yāva sattamā kulaparivaṭṭā ābaddhapaṭibaddhasahāyakāneva.",
  "atk-s0401a:573_4": "Tesaṃ dvinnampi ekadivasameva gabbhaparihāraṃ adaṃsu.",
  "atk-s0401a:573_5": "Dasamāsaccayena jātānampi tesaṃ chasaṭṭhi dhātiyo upaṭṭhahiṃsu.",
  "atk-s0401a:573_6": "Nāmaggahaṇadivase sāribrāhmaṇiyā puttassa upatissagāme jeṭṭhakulassa puttattā upatissoti nāmaṃ akaṃsu,",
  "atk-s0401a:573_7": "itarassa kolitagāme jeṭṭhakulassa puttattā kolitoti nāmaṃ akaṃsu.",
  "atk-s0401a:573_8": "Te ubhopi vuddhimanvāya sabbasippānaṃ pāraṃ agamaṃsu.",
  "atk-s0401a:574_0": "Upatissamāṇavassa kīḷanatthāya nadiṃ vā uyyānaṃ vā pabbataṃ vā gamanakāle pañca suvaṇṇasivikāsatāni parivārā honti,",
  "atk-s0401a:574_1": "kolitamāṇavassa pañca ājaññarathasatāni.",
  "atk-s0401a:574_2": "Dvepi janā pañcapañcamāṇavakasataparivārā honti.",
  "atk-s0401a:574_3": "Rājagahe ca anusaṃvaccharaṃ giraggasamajjaṃ nāma hoti,",
  "atk-s0401a:574_4": "tesaṃ dvinnampi ekaṭṭhāneyeva mañcaṃ bandhanti.",
  "atk-s0401a:574_5": "Dvepi janā ekatova nisīditvā samajjaṃ passantā hasitabbaṭṭhāne hasanti,",
  "atk-s0401a:574_6": "saṃvegaṭṭhāne saṃvijjanti,",
  "atk-s0401a:574_7": "dāyaṃ dātuṃ yuttaṭṭhāne dāyaṃ denti.",
  "atk-s0401a:574_8": "Tesaṃ imināva niyāmena ekadivasaṃ samajjaṃ passantānaṃ paripākagatattā ñāṇassa purimadivasesu viya hasitabbaṭṭhāne",
  "atk-s0401a:574_9": "hāso vā saṃvegaṭṭhāne saṃvejanaṃ vā dāyaṃ dātuṃ yuttaṭṭhāne dāyadānaṃ vā nāhosi.",
  "atk-s0401a:574_10": "Dvepi pana janā evaṃ cintayiṃsu –",
  "atk-s0401a:574_11": "“kiṃ ettha oloketabbaṃ atthi,",
  "atk-s0401a:574_12": "sabbepime appatte vassasate apaṇṇattikabhāvaṃ gamissanti.",
  "atk-s0401a:574_13": "Amhehi pana ekaṃ mokkhadhammaṃ gavesituṃ vaṭṭatī”ti ārammaṇaṃ gahetvā nisīdiṃsu.",
  "atk-s0401a:575_0": "Tato kolito upatissaṃ āha –",
  "atk-s0401a:575_1": "“samma upatissa,",
  "atk-s0401a:575_2": "na tvaṃ aññasu divasesu viya haṭṭhapahaṭṭho,",
  "atk-s0401a:575_3": "anattamanadhātukosi,",
  "atk-s0401a:575_4": "kiṃ te sallakkhita”nti?",
  "atk-s0401a:575_5": "Samma kolita,",
  "atk-s0401a:575_6": "“etesaṃ olokane sāro natthi,",
  "atk-s0401a:575_7": "niratthakametaṃ,",
  "atk-s0401a:575_8": "attano mokkhadhammaṃ gavesituṃ vaṭṭatī”ti idaṃ cintayanto nisinnomhīti,",
  "atk-s0401a:575_9": "tvaṃ pana kasmā anattamanosīti?",
  "atk-s0401a:575_10": "Sopi tatheva āha.",
  "atk-s0401a:575_11": "Athassa attanā saddhiṃ ekajjhāsayataṃ ñatvā upatisso taṃ evamāha –",
  "atk-s0401a:575_12": "“amhākaṃ ubhinnampi sucintitaṃ,",
  "atk-s0401a:575_13": "mokkhadhammaṃ gavesantehi pana ekā pabbajjā laddhuṃ vaṭṭati,",
  "atk-s0401a:575_14": "kassa santike pabbajāmā”ti.",
  "atk-s0401a:576_0": "Tena kho pana samayena sañcayo paribbājako rājagahe paṭivasati mahatiyā paribbājakaparisāya saddhiṃ.",
  "atk-s0401a:576_1": "Te “tassa santike pabbajissāmā”ti pañcahi māṇavakasatehi saddhiṃ sañcayassa santike pabbajiṃsu.",
  "atk-s0401a:576_2": "Tesaṃ pabbajitakālato paṭṭhāya sañcayo atirekalābhaggayasaggappatto ahosi.",
  "atk-s0401a:576_3": "Te katipāheneva sabbaṃ sañcayassa samayaṃ pariggaṇhitvā, “ācariya,",
  "atk-s0401a:576_4": "tumhākaṃ jānanasamayo ettakova,",
  "atk-s0401a:576_5": "udāhu uttaripi atthī”ti pucchiṃsu.",
  "atk-s0401a:576_6": "Sañcayo “ettakova,",
  "atk-s0401a:576_7": "sabbaṃ tumhehi ñāta”nti āha.",
  "atk-s0401a:576_8": "Te tassa kathaṃ sutvā cintayiṃsu –",
  "atk-s0401a:576_9": "“evaṃ sati imassa santike brahmacariyavāso niratthako,",
  "atk-s0401a:576_10": "mayaṃ mokkhadhammaṃ gavesituṃ nikkhantā,",
  "atk-s0401a:576_11": "so imassa santike uppādetuṃ na sakkā.",
  "atk-s0401a:576_12": "Mahā kho pana jambudīpo,",
  "atk-s0401a:576_13": "gāmanigamarājadhāniyo carantā mayaṃ avassaṃ mokkhadhammadesakaṃ ekaṃ ācariyaṃ labhissāmā”ti.",
  "atk-s0401a:576_14": "Te tato paṭṭhāya yattha yattha paṇḍitā samaṇabrāhmaṇā atthīti suṇanti,",
  "atk-s0401a:576_15": "tattha tattha gantvā pañhasākacchaṃ karonti.",
  "atk-s0401a:576_16": "Tehi puṭṭhaṃ pañhaṃ aññe kathetuṃ samatthā natthi,",
  "atk-s0401a:576_17": "te pana tesaṃ pañhaṃ vissajjenti.",
  "atk-s0401a:576_18": "Evaṃ sakalajambudīpaṃ pariggaṇhitvā nivattitvā sakaṭṭhānameva āgantvā,",
  "atk-s0401a:576_19": "“samma kolita,",
  "atk-s0401a:576_20": "yo paṭhamaṃ amataṃ adhigacchati,",
  "atk-s0401a:576_21": "so ārocetū”ti katikaṃ akaṃsu.",
  "atk-s0401a:577_0": "Tena samayena amhākaṃ satthā paṭhamābhisambodhiṃ patvā pavattitavaradhammacakko anupubbena rājagahaṃ sampatto hoti.",
  "atk-s0401a:577_1": "Atha “ekasaṭṭhi arahanto loke uppannā hontī”ti vuttakāle “caratha,",
  "atk-s0401a:577_2": "bhikkhave,",
  "atk-s0401a:577_3": "cārikaṃ bahujanahitāyā”ti ratanattayaguṇappakāsanatthaṃ uyyojitānaṃ bhikkhūnaṃ antare pañcavaggiyabbhantaro",
  "atk-s0401a:577_4": "assajitthero paṭinivattitvā rājagahameva āgato.",
  "atk-s0401a:577_5": "Punadivase pātova pattacīvaraṃ ādāya rājagahaṃ piṇḍāya pāvisi.",
  "atk-s0401a:578_0": "Tasmiṃ samaye upatissaparibbājako pātova bhattakiccaṃ katvā paribbājakārāmaṃ gacchanto theraṃ disvā cintesi –",
  "atk-s0401a:578_1": "“mayā evarūpo pabbajito nāma na diṭṭhapubbo.",
  "atk-s0401a:578_2": "Ye vata loke arahanto vā arahattamaggaṃ vā samāpannā,",
  "atk-s0401a:578_3": "ayaṃ tesaṃ bhikkhūnaṃ aññataro,",
  "atk-s0401a:578_4": "yaṃnūnāhaṃ imaṃ bhikkhuṃ upasaṅkamitvā pañhaṃ puccheyyaṃ –",
  "atk-s0401a:578_5": "‘kaṃsi tvaṃ,",
  "atk-s0401a:578_6": "āvuso uddissa,",
  "atk-s0401a:578_7": "pabbajito,",
  "atk-s0401a:578_8": "ko vā te satthā,",
  "atk-s0401a:578_9": "kassa vā tvaṃ dhammaṃ rocesī”’ti.",
  "atk-s0401a:578_10": "Athassa etadahosi –",
  "atk-s0401a:578_11": "“akālo kho imaṃ bhikkhuṃ pañhaṃ pucchituṃ,",
  "atk-s0401a:578_12": "antaragharaṃ paviṭṭho piṇḍāya carati,",
  "atk-s0401a:578_13": "yaṃnūnāhaṃ imaṃ bhikkhuṃ piṭṭhito piṭṭhito anubandheyyaṃ atthikehi upaññātaṃ magga”nti.",
  "atk-s0401a:578_14": "So theraṃ laddhapiṇḍapātaṃ aññataraṃ okāsaṃ gacchantaṃ disvā nisīditukāmatañcassa ñatvā attano paribbājakapīṭhakaṃ paññāpetvā adāsi.",
  "atk-s0401a:578_15": "Bhattakiccapariyosānepissa attano kuṇḍikāya udakaṃ adāsi.",
  "atk-s0401a:579_0": "Evaṃ ācariyavattaṃ katvā katabhattakiccena therena saddhiṃ madhurapaṭisanthāraṃ katvā “vippasannāni kho te, āvuso,",
  "atk-s0401a:579_1": "indriyāni,",
  "atk-s0401a:579_2": "parisuddho chavivaṇṇo pariyodāto,",
  "atk-s0401a:579_3": "kaṃsi tvaṃ,",
  "atk-s0401a:579_4": "āvuso uddissa,",
  "atk-s0401a:579_5": "pabbajito,",
  "atk-s0401a:579_6": "ko vā te satthā,",
  "atk-s0401a:579_7": "kassa vā tvaṃ dhammaṃ rocesī”ti pucchi.",
  "atk-s0401a:579_8": "Thero “atthāvuso,",
  "atk-s0401a:579_9": "mahāsamaṇo sakyaputto sakyakulā pabbajito,",
  "atk-s0401a:579_10": "tāhaṃ bhagavantaṃ uddissa pabbajito,",
  "atk-s0401a:579_11": "so ca me bhagavā satthā,",
  "atk-s0401a:579_12": "tassevāhaṃ bhagavato dhammaṃ rocemī”ti āha.",
  "atk-s0401a:579_13": "Atha naṃ “kiṃvādī panāyasmato satthā,",
  "atk-s0401a:579_14": "kimakkhāyī”ti pucchi.",
  "atk-s0401a:579_15": "Thero cintesi –",
  "atk-s0401a:579_16": "“ime paribbājakā nāma sāsanassa paṭipakkhabhūtā,",
  "atk-s0401a:579_17": "imassa sāsanassa gambhīrataṃ dassessāmī”ti.",
  "atk-s0401a:579_18": "Attano navakabhāvaṃ dassento āha –",
  "atk-s0401a:579_19": "“ahaṃ kho, āvuso,",
  "atk-s0401a:579_20": "navo acirapabbajito,",
  "atk-s0401a:579_21": "adhunāgato imaṃ dhammavinayaṃ,",
  "atk-s0401a:579_22": "na tāvāhaṃ sakkomi vitthārena dhammaṃ desetu”nti.",
  "atk-s0401a:579_23": "Paribbājako “ahaṃ upatisso nāma,",
  "atk-s0401a:579_24": "tvaṃ yathāsattiyā appaṃ vā bahuṃ vā vada,",
  "atk-s0401a:579_25": "etaṃ nayasatena nayasahassena paṭivijjhituṃ mayhaṃ bhāro”ti cintetvā āha –",
  "atk-s0401a:580_0": "“Appaṃ vā bahuṃ vā bhāsassu, atthaṃyeva me brūhi;",
  "atk-s0401a:581_0": "Attheneva me attho, kiṃ kāhasi byañjanaṃ bahu”nti. ;",
  "atk-s0401a:582_0": "Evaṃ vutte thero “ye dhammā hetuppabhavā”ti gāthaṃ āha.",
  "atk-s0401a:582_1": "Paribbājako paṭhamapadadvayameva sutvā sahassanayasampanne sotāpattimagge patiṭṭhahi.",
  "atk-s0401a:582_2": "Itaraṃ padadvayaṃ sotāpannakāle niṭṭhāsi.",
  "atk-s0401a:583_0": "So sotāpanno hutvā uparivisese appavattante “bhavissati ettha kāraṇa”nti sallakkhetvā theraṃ āha – “bhante,",
  "atk-s0401a:583_1": "mā upari dhammadesanaṃ vaḍḍhayittha,",
  "atk-s0401a:583_2": "ettakameva hotu,",
  "atk-s0401a:583_3": "kahaṃ amhākaṃ satthā vasatī”ti?",
  "atk-s0401a:583_4": "Veḷuvane paribbājakāti. Bhante,",
  "atk-s0401a:583_5": "tumhe purato yātha,",
  "atk-s0401a:583_6": "mayhaṃ eko sahāyako atthi.",
  "atk-s0401a:583_7": "Amhehi ca aññamaññaṃ katikā katā “yo paṭhamaṃ amataṃ adhigacchati,",
  "atk-s0401a:583_8": "so ārocetū”ti.",
  "atk-s0401a:583_9": "Ahaṃ taṃ paṭiññaṃ mocetvā sahāyakaṃ gahetvā tumhākaṃ gatamaggeneva satthu santikaṃ āgamissāmīti pañcapatiṭṭhitena",
  "atk-s0401a:583_10": "therassa pādesu nipatitvā tikkhattuṃ padakkhiṇaṃ katvā theraṃ uyyojetvā paribbājakārāmābhimukho agamāsi.",
  "atk-s0401a:584_0": "Kolitaparibbājako taṃ dūratova āgacchantaṃ disvā “ajja mayhaṃ sahāyakassa mukhavaṇṇo na aññesu divasesu viya,",
  "atk-s0401a:584_1": "addhā tena amataṃ adhigataṃ bhavissatī”ti amatādhigamaṃ pucchi.",
  "atk-s0401a:584_2": "Sopissa “āma āvuso,",
  "atk-s0401a:584_3": "amataṃ adhigata”nti paṭijānitvā tameva gāthaṃ abhāsi.",
  "atk-s0401a:584_4": "Gāthāpariyosāne kolito sotāpattiphale patiṭṭhahitvā āha –",
  "atk-s0401a:584_5": "“kahaṃ kira, samma,",
  "atk-s0401a:584_6": "satthā vasatī”ti?",
  "atk-s0401a:584_7": "“Veḷuvane kira, samma,",
  "atk-s0401a:584_8": "vasatī”ti evaṃ no ācariyena assajittherena kathitanti.",
  "atk-s0401a:584_9": "Tena hi samma āyāma,",
  "atk-s0401a:584_10": "satthāraṃ passissāmāti.",
  "atk-s0401a:584_11": "Sāriputtatthero ca nāmesa sadāpi ācariyapūjakova,",
  "atk-s0401a:584_12": "tasmā sahāyaṃ kolitamāṇavaṃ evamāha – “samma,",
  "atk-s0401a:584_13": "amhehi adhigataṃ amataṃ amhākaṃ ācariyassa sañcayaparibbājakassāpi kathessāma.",
  "atk-s0401a:584_14": "Bujjhamāno paṭivijjhissati,",
  "atk-s0401a:584_15": "appaṭivijjhanto amhākaṃ saddahitvā satthu santikaṃ gamissati,",
  "atk-s0401a:584_16": "buddhānaṃ desanaṃ sutvā maggaphalapaṭivedhaṃ karissatī”ti.",
  "atk-s0401a:585_0": "Tato dvepi janā sañcayassa santikaṃ gantvā, “ācariya,",
  "atk-s0401a:585_1": "tvaṃ kiṃ karosi,",
  "atk-s0401a:585_2": "buddho loke uppanno,",
  "atk-s0401a:585_3": "svākkhāto dhammo,",
  "atk-s0401a:585_4": "suppaṭipanno saṅgho. Āyāma,",
  "atk-s0401a:585_5": "dasabalaṃ passissāmā”ti.",
  "atk-s0401a:585_6": "So “kiṃ vadetha,",
  "atk-s0401a:585_7": "tātā”ti tepi vāretvā lābhaggayasaggappattimeva tesaṃ dīpesi.",
  "atk-s0401a:585_8": "Te “amhākaṃ evarūpo antevāsikavāso niccameva hotu,",
  "atk-s0401a:585_9": "tumhākaṃ pana gamanaṃ vā agamanaṃ vā jānāthā”ti āhaṃsu.",
  "atk-s0401a:585_10": "Sañcayo “ime ettakaṃ jānantā mama vacanaṃ na karissantī”ti ñatvā “gacchatha tumhe, tātā,",
  "atk-s0401a:585_11": "ahaṃ mahallakakāle antevāsikavāsaṃ vasituṃ na sakkomī”ti āha.",
  "atk-s0401a:585_12": "Te anekehipi kāraṇehi taṃ bodhetuṃ asakkontā attano ovāde vattamānaṃ janaṃ ādāya veḷuvanaṃ agamaṃsu.",
  "atk-s0401a:585_13": "Atha tesaṃ pañcasu antevāsikasatesu aḍḍhateyyasatā nivattiṃsu,",
  "atk-s0401a:585_14": "aḍḍhateyyasatā tehi saddhiṃ agamaṃsu.",
  "atk-s0401a:586_0": "Satthā catuparisamajjhe dhammaṃ desento te dūratova disvā bhikkhū āmantesi – “ete,",
  "atk-s0401a:586_1": "bhikkhave,",
  "atk-s0401a:586_2": "dve sahāyā āgacchanti kolito ca upatisso ca,",
  "atk-s0401a:586_3": "etaṃ me sāvakayugaṃ bhavissati aggaṃ bhaddayuga”nti.",
  "atk-s0401a:586_4": "Atha tesaṃ parisāya cariyavasena dhammadesanaṃ vaḍḍhesi.",
  "atk-s0401a:586_5": "Ṭhapetvā dve aggasāvake sabbepi te aḍḍhateyyasatā paribbājakā arahattaṃ pāpuṇiṃsu.",
  "atk-s0401a:586_6": "Satthā “etha bhikkhavo”ti hatthaṃ pasāresi.",
  "atk-s0401a:586_7": "Sabbesaṃ kesamassu antaradhāyi,",
  "atk-s0401a:586_8": "iddhimayaṃ pattacīvaraṃ kāyappaṭibaddhaṃ ahosi.",
  "atk-s0401a:586_9": "Dvinnaṃ aggasāvakānampi iddhimayapattacīvaraṃ āgataṃ,",
  "atk-s0401a:586_10": "uparimaggattayakiccaṃ pana na niṭṭhāsi. Kasmā?",
  "atk-s0401a:586_11": "Sāvakapāramiñāṇassa mahantatāya.",
  "atk-s0401a:587_0": "Athāyasmā mahāmoggallāno pabbajitadivasato sattame divase magadharaṭṭhe kallavālagāmakaṃ upanissāya samaṇadhammaṃ",
  "atk-s0401a:587_1": "karonto thinamiddhe okkante satthārā saṃvejito thinamiddhaṃ vinodetvā tathāgatena dinnaṃ dhātukammaṭṭhānaṃ",
  "atk-s0401a:587_2": "suṇantova uparimaggattayakiccaṃ niṭṭhāpetvā sāvakapāramiñāṇassa matthakaṃ patto.",
  "atk-s0401a:587_3": "Sāriputtattheropi pabbajitadivasato addhamāsaṃ atikkamitvā satthārā saddhiṃ tameva rājagahaṃ upanissāya",
  "atk-s0401a:587_4": "sūkarakhataleṇe viharanto attano bhāgineyyassa dīghanakhaparibbājakassa vedanāpariggahasuttante desiyamāne",
  "atk-s0401a:587_5": "suttānusārena ñāṇaṃ pesetvā parassa vaḍḍhitabhattaṃ bhuñjanto viya sāvakapāramiñāṇassa matthakaṃ patto.",
  "atk-s0401a:587_6": "Bhāgineyyo panassa desanāpariyosāne sotāpattiphale patiṭṭhito.",
  "atk-s0401a:587_7": "Iti dvinnampi mahāsāvakānaṃ tathāgate rājagahe viharanteyeva sāvakapāramiñāṇakiccaṃ matthakaṃ pattaṃ.",
  "atk-s0401a:587_8": "Aparabhāge pana satthā jetavane viharanto “mahāpaññānaṃ yadidaṃ sāriputto,",
  "atk-s0401a:587_9": "iddhimantānaṃ yadidaṃ mahāmoggallāno”ti dvepi mahāsāvake ṭhānantare ṭhapesīti.",
  "atk-s0401a:588_0": "Mahākassapattheravatthu",
  "atk-s0401a:589_0": "191.",
  "atk-s0401a:589_1": "Catutthe dhutavādānanti ettha dhuto veditabbo,",
  "atk-s0401a:589_2": "dhutavādo veditabbo,",
  "atk-s0401a:589_3": "dhutadhammā veditabbā,",
  "atk-s0401a:589_4": "dhutaṅgāni veditabbāni.",
  "atk-s0401a:589_5": "Tattha dhutoti dhutakileso vā puggalo kilesadhunano vā dhammo.",
  "atk-s0401a:590_0": "Dhutavādoti ettha pana atthi dhuto na dhutavādo,",
  "atk-s0401a:590_1": "atthi na dhuto dhutavādo,",
  "atk-s0401a:590_2": "atthi neva dhuto na dhutavādo,",
  "atk-s0401a:590_3": "atthi dhuto ceva dhutavādo ca.",
  "atk-s0401a:590_4": "Tattha yo dhutaṅgena attano kilese dhuni,",
  "atk-s0401a:590_5": "paraṃ pana dhutaṅgena na ovadati nānusāsati bākulatthero viya,",
  "atk-s0401a:590_6": "ayaṃ dhuto na dhutavādo. Yathāha –",
  "atk-s0401a:590_7": "“tayidaṃ āyasmā bākulo dhuto na dhutavādo”ti.",
  "atk-s0401a:590_8": "Yo pana dhutaṅgena attano kilese na dhuni,",
  "atk-s0401a:590_9": "kevalaṃ aññe dhutaṅgena ovadati anusāsati upanandatthero viya,",
  "atk-s0401a:590_10": "ayaṃ na dhuto dhutavādo. Yathāha –",
  "atk-s0401a:590_11": "“tayidaṃ āyasmā upanando na dhuto dhutavādo”ti.",
  "atk-s0401a:590_12": "Yo pana ubhayavipanno lāḷudāyī viya,",
  "atk-s0401a:590_13": "ayaṃ neva dhuto na dhutavādo. Yathāha –",
  "atk-s0401a:590_14": "“tayidaṃ āyasmā lāḷudāyī neva dhuto na dhutavādo”ti.",
  "atk-s0401a:590_15": "Yo pana ubhayasampanno āyasmā mahākassapatthero viya,",
  "atk-s0401a:590_16": "ayaṃ dhuto ceva dhutavādo ca. Yathāha –",
  "atk-s0401a:590_17": "“tayidaṃ āyasmā mahākassapo dhuto ceva dhutavādo cā”ti.",
  "atk-s0401a:591_0": "Dhutadhammā veditabbāti appicchatā santuṭṭhitā sallekhatā pavivekatā idamaṭṭhikatāti ime dhutaṅgacetanāya",
  "atk-s0401a:591_1": "parivārā pañca dhammā “appicchaṃyeva nissāyā”tiādivacanato dhutadhammā nāma.",
  "atk-s0401a:591_2": "Tattha appicchatā ca santuṭṭhitā ca alobho,",
  "atk-s0401a:591_3": "sallekhatā ca pavivekatā ca dvīsu dhammesu anupatanti alobhe ceva amohe ca,",
  "atk-s0401a:591_4": "idamaṭṭhitā ñāṇameva.",
  "atk-s0401a:591_5": "Tattha alobhena paṭikkhepavatthūsu lobhaṃ,",
  "atk-s0401a:591_6": "amohena tesveva ādīnavappaṭicchādakaṃ mohaṃ dhunāti.",
  "atk-s0401a:591_7": "Alobhena ca anuññātānaṃ paṭisevanamukhena pavattaṃ kāmasukhallikānuyogaṃ,",
  "atk-s0401a:591_8": "amohena dhutaṅgesu atisallekhamukhena pavattaṃ attakilamathānuyogaṃ dhunāti.",
  "atk-s0401a:591_9": "Tasmā ime dhammā dhutadhammāti veditabbā.",
  "atk-s0401a:592_0": "Dhutaṅgāni veditabbānīti terasa dhutaṅgāni veditabbāni paṃsukūlikaṅgaṃ…pe… nesajjikaṅganti.",
  "atk-s0401a:593_0": "Dhutavādānaṃ yadidaṃ mahākassapoti yattakā dhutavādaṃ vadanti,",
  "atk-s0401a:593_1": "tesaṃ sabbesampi antare ayaṃ mahākassapatthero aggoti aggaṭṭhāne ṭhapesi.",
  "atk-s0401a:593_2": "Mahākassapoti uruveḷakassapo nadīkassapo gayākassapo kumārakassapoti ime khuddānukhuddake there upādāya ayaṃ mahā,",
  "atk-s0401a:593_3": "tasmā mahākassapoti vutto.",
  "atk-s0401a:594_0": "Imassāpi pañhakamme ayamanupubbikathā –",
  "atk-s0401a:594_1": "atīte kira kappasatasahassamatthake padumuttaro nāma satthā loke udapādi,",
  "atk-s0401a:594_2": "tasmiṃ haṃsavatīnagaraṃ upanissāya kheme migadāye viharante vedeho nāma kuṭumbiko asītikoṭidhanavibhavo",
  "atk-s0401a:594_3": "pātova subhojanaṃ bhuñjitvā uposathaṅgāni adhiṭṭhāya gandhapupphādīni gahetvā vihāraṃ gantvā satthāraṃ",
  "atk-s0401a:594_4": "pūjetvā vanditvā ekamantaṃ nisīdi.",
  "atk-s0401a:594_5": "Tasmiñca khaṇe satthā mahānisabhattheraṃ nāma tatiyasāvakaṃ “etadaggaṃ,",
  "atk-s0401a:594_6": "bhikkhave,",
  "atk-s0401a:594_7": "mama sāvakānaṃ bhikkhūnaṃ dhutavādānaṃ,",
  "atk-s0401a:594_8": "yadidaṃ nisabho”ti etadagge ṭhapesi.",
  "atk-s0401a:594_9": "Upāsako taṃ sutvā pasanno dhammakathāvasāne mahājane uṭṭhāya gate satthāraṃ vanditvā, “bhante,",
  "atk-s0401a:594_10": "sve mayhaṃ bhikkhaṃ adhivāsethā”ti āha. Mahā kho, upāsaka,",
  "atk-s0401a:594_11": "bhikkhusaṅghoti.",
  "atk-s0401a:594_12": "Kittako bhagavāti?",
  "atk-s0401a:594_13": "Aṭṭhasaṭṭhibhikkhusatasahassanti. Bhante,",
  "atk-s0401a:594_14": "ekaṃ sāmaṇerampi vihāre asesetvā bhikkhaṃ adhivāsethāti.",
  "atk-s0401a:594_15": "Adhivāsesi bhagavā tuṇhībhāvena.",
  "atk-s0401a:594_16": "Upāsako satthu adhivāsanaṃ viditvā gehaṃ gantvā mahādānaṃ sajjetvā punadivase satthu kālaṃ ārocāpesi.",
  "atk-s0401a:594_17": "Satthā pattacīvaramādāya bhikkhusaṅghaparivuto upāsakassa gharaṃ gantvā paññatte āsane nisinno dakkhiṇodakāvasāne",
  "atk-s0401a:594_18": "yāguādīni sampaṭicchanto bhattavissaggaṃ akāsi.",
  "atk-s0401a:594_19": "Upāsakopi satthu santike nisīdi.",
  "atk-s0401a:595_0": "Tasmiṃ antare mahānisabhatthero piṇḍāya caranto tameva vīthi paṭipajji.",
  "atk-s0401a:595_1": "Upāsako disvā uṭṭhāya gantvā theraṃ vanditvā “pattaṃ, bhante,",
  "atk-s0401a:595_2": "dethā”ti āha.",
  "atk-s0401a:595_3": "Thero pattaṃ adāsi. “Bhante,",
  "atk-s0401a:595_4": "idheva pavisatha,",
  "atk-s0401a:595_5": "satthāpi gehe nisinno”ti.",
  "atk-s0401a:595_6": "Na vaṭṭissati upāsakāti.",
  "atk-s0401a:595_7": "Upāsako therassa pattaṃ gahetvā piṇḍapātassa pūretvā nīharitvā adāsi.",
  "atk-s0401a:595_8": "Tato theraṃ anugantvā nivatto satthu santike nisīditvā evamāha – “bhante,",
  "atk-s0401a:595_9": "mahānisabhatthero ‘satthā gehe nisinno’ti vuttepi pavisituṃ na icchi,",
  "atk-s0401a:595_10": "atthi nu kho etassa tumhākaṃ guṇehi atireko guṇo”ti.",
  "atk-s0401a:595_11": "Buddhānañca vaṇṇamaccheraṃ nāma natthi.",
  "atk-s0401a:595_12": "Atha satthā evamāha – “upāsaka,",
  "atk-s0401a:595_13": "mayaṃ bhikkhaṃ āgamayamānā gehe nisīdāma,",
  "atk-s0401a:595_14": "so bhikkhu na evaṃ nisīditvā bhikkhaṃ udikkhati.",
  "atk-s0401a:595_15": "Mayaṃ gāmantasenāsane vasāma,",
  "atk-s0401a:595_16": "so araññasmiṃyeva vasati.",
  "atk-s0401a:595_17": "Mayaṃ channe vasāma,",
  "atk-s0401a:595_18": "so abbhokāsamhiyeva vasati.",
  "atk-s0401a:595_19": "Iti tassa ayañca ayañca guṇo”ti mahāsamuddaṃ pūrayamāno viya kathesi.",
  "atk-s0401a:595_20": "Upāsako pakatiyāpi jalamānadīpo telena āsitto viya suṭṭhutaraṃ pasanno hutvā cintesi –",
  "atk-s0401a:595_21": "“kiṃ mayhaṃ aññāya sampattiyā,",
  "atk-s0401a:595_22": "anāgate ekassa buddhassa santike dhutavādānaṃ aggabhāvatthāya patthanaṃ karissāmī”ti?",
  "atk-s0401a:596_0": "So punapi satthāraṃ nimantetvā teneva niyāmena satta divasāni mahādānaṃ datvā sattame divase buddhappamukhassa",
  "atk-s0401a:596_1": "mahābhikkhusaṅghassa ticīvarāni datvā satthu pādamūle nipajjitvā evamāha – “yaṃ me, bhante,",
  "atk-s0401a:596_2": "satta divasāni dānaṃ dentassa mettaṃ kāyakammaṃ mettaṃ vacīkammaṃ mettaṃ manokammaṃ paccupaṭṭhitaṃ,",
  "atk-s0401a:596_3": "imināhaṃ na aññaṃ devasampattiṃ vā sakkamārabrahmasampattiṃ vā patthemi,",
  "atk-s0401a:596_4": "idaṃ pana me kammaṃ anāgate ekassa buddhassa santike etassa mahānisabhattherena pattaṭhānantaraṃ pāpuṇanatthāya",
  "atk-s0401a:596_5": "terasadhutaṅgadharānaṃ aggabhāvassa saccakāro hotū”ti.",
  "atk-s0401a:596_6": "Satthā “mahantaṃ ṭhānaṃ iminā patthitaṃ,",
  "atk-s0401a:596_7": "samijjhissati nu kho,",
  "atk-s0401a:596_8": "no”ti olokento samijjhanabhāvaṃ disvā āha –",
  "atk-s0401a:596_9": "“manāpaṃ te ṭhānaṃ patthitaṃ,",
  "atk-s0401a:596_10": "anāgate satasahassakappāvasāne gotamo nāma buddho uppajjissati,",
  "atk-s0401a:596_11": "tassa tvaṃ tatiyasāvako mahākassapatthero nāma bhavissasī”ti.",
  "atk-s0401a:596_12": "Taṃ sutvā upāsako “buddhānaṃ dve kathā nāma natthī”ti punadivase pattabbaṃ viya taṃ sampattiṃ amaññittha.",
  "atk-s0401a:596_13": "So yāvatāyukaṃ nānappakāraṃ dānaṃ datvā sīlaṃ rakkhitvā nānappakāraṃ kalyāṇakammaṃ katvā tattha kālaṃ kato sagge nibbatti.",
  "atk-s0401a:597_0": "Tato paṭṭhāya devamanussesu sampattiṃ anubhavanto ito ekanavutikappe vipassisammāsambuddhe bandhumatiṃ",
  "atk-s0401a:597_1": "nissāya kheme migadāye viharante devalokā cavitvā aññatarasmiṃ parijiṇṇe brāhmaṇakule nibbatti.",
  "atk-s0401a:597_2": "Tasmiñca kāle vipassī bhagavā sattame sattame saṃvacchare dhammaṃ katheti,",
  "atk-s0401a:597_3": "mahantaṃ kolāhalaṃ ahosi.",
  "atk-s0401a:597_4": "Sakalajambudīpe devatā “satthā dhammaṃ kathessatī”ti ārocenti.",
  "atk-s0401a:597_5": "Brāhmaṇo taṃ sāsanaṃ assosi.",
  "atk-s0401a:597_6": "Tassa ca nivāsanasāṭako ekova hoti,",
  "atk-s0401a:597_7": "tathā brāhmaṇiyā.",
  "atk-s0401a:597_8": "Pārupanaṃ pana dvinnampi ekameva.",
  "atk-s0401a:597_9": "Sakalanagare ekasāṭakabrāhmaṇoti paññāyati.",
  "atk-s0401a:597_10": "Brāhmaṇānaṃ kenacideva kiccena sannipāte sati brāhmaṇiṃ gehe ṭhapetvā sayaṃ gacchati.",
  "atk-s0401a:597_11": "Brāhmaṇīnaṃ sannipāte sati sayaṃ gehe tiṭṭhati,",
  "atk-s0401a:597_12": "brāhmaṇī taṃ vatthaṃ pārupitvā gacchati.",
  "atk-s0401a:597_13": "Tasmiṃ pana divase brāhmaṇo brāhmaṇiṃ āha – “bhoti,",
  "atk-s0401a:597_14": "kiṃ rattiṃ dhammassavanaṃ suṇissasi, divā”ti.",
  "atk-s0401a:597_15": "“Mayaṃ mātugāmajātikā nāma rattiṃ sotuṃ na sakkoma,",
  "atk-s0401a:597_16": "divā sossāmī”ti brāhmaṇaṃ gehe ṭhapetvā taṃ vatthaṃ pārupitvā upāsikāhi saddhiṃ divā gantvā satthāraṃ",
  "atk-s0401a:597_17": "vanditvā ekamante nisinnā dhammaṃ sutvā upāsikāhiyeva saddhiṃ āgamāsi.",
  "atk-s0401a:597_18": "Atha brāhmaṇo brāhmaṇiṃ gehe ṭhapetvā taṃ vatthaṃ pārupitvā vihāraṃ gato.",
  "atk-s0401a:598_0": "Tasmiñca samaye satthā parisamajjhe alaṅkatadhammāsane nisinno cittabījaniṃ ādāya ākāsagaṅgaṃ otārento",
  "atk-s0401a:598_1": "viya sineruṃ matthaṃ katvā sāgaraṃ nimmathento viya dhammakathaṃ kathesi.",
  "atk-s0401a:598_2": "Brāhmaṇassa parisante nisinnassa dhammaṃ suṇantassa paṭhamayāmasmiṃyeva sakalasarīraṃ pūrayamānā pañcavaṇṇā pīti uppajji.",
  "atk-s0401a:598_3": "So pārutavatthaṃ saṅgharitvā “dasabalassa dassāmī”ti cintesi.",
  "atk-s0401a:598_4": "Atthassa ādīnavasahassaṃ dassayamānaṃ maccheraṃ uppajji.",
  "atk-s0401a:598_5": "So “brāhmaṇiyā ca mayhañca ekameva vatthaṃ,",
  "atk-s0401a:598_6": "aññaṃ kiñci pārupanaṃ natthi,",
  "atk-s0401a:598_7": "apārupitvā ca nāma bahi carituṃ na sakkā”ti sabbathāpi adātukāmo ahosi.",
  "atk-s0401a:598_8": "Athassa nikkhante paṭhamayāme majjhimayāmepi tatheva pīti uppajji.",
  "atk-s0401a:598_9": "So tatheva cintetvā tatheva adātukāmo ahosi.",
  "atk-s0401a:598_10": "Athassa majjhimayāme nikkhante pacchimayāmepi tatheva pīti uppajji.",
  "atk-s0401a:598_11": "So “taraṇaṃ vā hotu maraṇaṃ vā,",
  "atk-s0401a:598_12": "pacchāpi jānissāmī”ti vatthaṃ saṅgharitvā satthu pādamūle ṭhapesi.",
  "atk-s0401a:598_13": "Tato vāmahatthaṃ ābhujitvā dakkhiṇena hatthena tikkhattuṃ apphoṭetvā “jitaṃ me,",
  "atk-s0401a:598_14": "jitaṃ me”ti tayo vāre nadi.",
  "atk-s0401a:599_0": "Tasmiñca samaye bandhumarājā dhammāsanassa pacchato antosāṇiyaṃ nisinno dhammaṃ suṇāti.",
  "atk-s0401a:599_1": "Rañño ca nāma “jitaṃ me”ti saddo amanāpo hoti.",
  "atk-s0401a:599_2": "So purisaṃ pesesi –",
  "atk-s0401a:599_3": "“gaccha etaṃ puccha kiṃ vadasī”ti.",
  "atk-s0401a:599_4": "So tena gantvā pucchito āha –",
  "atk-s0401a:599_5": "“avasesā hatthiyānādīni āruyha asicammādīni gahetvā parasenaṃ jinanti,",
  "atk-s0401a:599_6": "na taṃ jitaṃ acchariyaṃ,",
  "atk-s0401a:599_7": "ahaṃ pana pacchato āgacchantassa duṭṭhagoṇassa muggarena sīsaṃ bhinditvā taṃ palāpento viya maccheracittaṃ madditvā pārutavatthaṃ dasabalassa adāsiṃ,",
  "atk-s0401a:599_8": "taṃ me macchariyaṃ jita”nti āha.",
  "atk-s0401a:599_9": "So puriso āgantvā taṃ pavattiṃ rañño ārocesi.",
  "atk-s0401a:599_10": "Rājā āha –",
  "atk-s0401a:599_11": "“amhe bhaṇe dasabalassa anurūpaṃ na jānimha,",
  "atk-s0401a:599_12": "brāhmaṇo jānī”ti vatthayugaṃ pesesi.",
  "atk-s0401a:599_13": "Taṃ disvā brāhmaṇo cintesi –",
  "atk-s0401a:599_14": "“ayaṃ mayhaṃ tuṇhī nisinnassa paṭhamaṃ kiñci adatvā satthu guṇe kathentassa adāsi,",
  "atk-s0401a:599_15": "satthu guṇe paṭicca uppannena mayhaṃ ko attho”ti?",
  "atk-s0401a:599_16": "Tampi vatthayugaṃ dasabalasseva adāsi.",
  "atk-s0401a:599_17": "Rājāpi “kiṃ brāhmaṇena kata”nti pucchitvā “tampi tena vatthayugaṃ tathāgatasseva dinna”nti sutvā aññānipi dve vatthayugāni pesesi.",
  "atk-s0401a:599_18": "So tānipi adāsi.",
  "atk-s0401a:599_19": "Rājā aññānipi cattārīti evaṃ yāva dvattiṃsavatthayugāni pesesi.",
  "atk-s0401a:599_20": "Atha brāhmaṇo “idaṃ vaḍḍhetvā gahaṇaṃ viya hotī”ti attano atthāya ekaṃ,",
  "atk-s0401a:599_21": "brāhmaṇiyā ekanti dve vatthayugāni gahetvā tiṃsa yugāni tathāgatasseva adāsi.",
  "atk-s0401a:599_22": "Tato paṭṭhāya cassa satthu vissāsiko jāto.",
  "atk-s0401a:600_0": "Atha naṃ rājā ekadivasaṃ sītasamaye satthu santike dhammaṃ suṇantaṃ disvā satasahassagghanakaṃ attano pārutarattakambalaṃ datvā āha –",
  "atk-s0401a:600_1": "“ito patthāya imaṃ pārupitvā dhammaṃ suṇāhī”ti.",
  "atk-s0401a:600_2": "So “kiṃ me iminā kambalena imasmiṃ pūtikāye upanītenā”ti cintetvā antogandhakuṭiyaṃ tathāgatassa mañcassa upari vitānaṃ katvā agamāsi.",
  "atk-s0401a:600_3": "Athekadivasaṃ rājā pātova vihāraṃ gantvā antogandhakuṭiyaṃ satthu santike nisīdi.",
  "atk-s0401a:600_4": "Tasmiñca samaye chabbaṇṇā buddharasmiyo kambale paṭihaññanti,",
  "atk-s0401a:600_5": "kambalo ativiya virocati.",
  "atk-s0401a:600_6": "Rājā olokento sañjānitvā āha – “bhante,",
  "atk-s0401a:600_7": "amhākaṃ esa kambalo,",
  "atk-s0401a:600_8": "amhehi ekasāṭakabrāhmaṇassa dinno”ti. Tumhehi, mahārāja,",
  "atk-s0401a:600_9": "brāhmaṇo pūjito,",
  "atk-s0401a:600_10": "brāhmaṇena mayaṃ pūjitāti.",
  "atk-s0401a:600_11": "Rājā “brāhmaṇo yuttaṃ aññāsi,",
  "atk-s0401a:600_12": "na maya”nti pasīditvā yaṃ manussānaṃ upakārabhūtaṃ,",
  "atk-s0401a:600_13": "taṃ sabbaṃ aṭṭhaṭṭhakaṃ katvā sabbaaṭṭhakaṃ nāma dānaṃ datvā purohitaṭṭhāne ṭhapesi.",
  "atk-s0401a:600_14": "Sopi “aṭṭhaṭṭhakaṃ nāma catusaṭṭhi hotī”ti catusaṭṭhi salākābhattāni upanibandhāpetvā yāvajīvaṃ dānaṃ datvā sīlaṃ rakkhitvā tato cuto sagge nibbatti.",
  "atk-s0401a:601_0": "Puna tato cuto imasmiṃ kappe koṇāgamanassa ca bhagavato kassapadasabalassa cāti dvinnaṃ buddhānaṃ antare bārāṇasiyaṃ kuṭumbiyaghare nibbatto.",
  "atk-s0401a:601_1": "So vuddhimanvāya gharāvāsaṃ vasanto ekadivasaṃ araññe jaṅghavihāraṃ carati,",
  "atk-s0401a:601_2": "tasmiṃ ca samaye paccekabuddho nadītīre cīvarakammaṃ karonto anuvāte appahonte saṅgharitvā ṭhapetuṃ āraddho.",
  "atk-s0401a:601_3": "So disvā “kasmā, bhante,",
  "atk-s0401a:601_4": "saṅgharitvā ṭhapethā”ti āha.",
  "atk-s0401a:601_5": "Anuvāto nappahotīti. “Iminā, bhante,",
  "atk-s0401a:601_6": "karothā”ti sāṭakaṃ datvā “nibbattanibbattaṭṭhāne me kenaci parihāni mā hotū”ti patthanaṃ paṭṭhapesi.",
  "atk-s0401a:602_0": "Atha gharepissa bhaginiyā saddhiṃ bhariyāya kalahaṃ karontiyā paccekabuddho piṇḍāya pāvisi.",
  "atk-s0401a:602_1": "Athassa bhaginī paccekabuddhassa piṇḍapātaṃ datvā tassa bhariyaṃ sandhāya,",
  "atk-s0401a:602_2": "“evarūpaṃ bālaṃ yojanasatena parivajjeyya”nti patthanaṃ paṭṭhapesi.",
  "atk-s0401a:602_3": "Sā gehadvāre ṭhitā sutvā “imāya dinnaṃ bhattaṃ mā esa bhuñjatū”ti pattaṃ gahetvā piṇḍapātaṃ chaḍḍetvā kalalassa pūretvā adāsi.",
  "atk-s0401a:602_4": "Itarā disvā “bāle maṃ tāva akkosa vā pahara vā,",
  "atk-s0401a:602_5": "evarūpassa pana dve asaṅkhyeyyāni pūritapāramissa pattato bhattaṃ chaḍḍetvā kalalaṃ dātuṃ na yutta”nti āha.",
  "atk-s0401a:602_6": "Athassa bhariyāya paṭisaṅkhānaṃ uppajji.",
  "atk-s0401a:602_7": "Sā “tiṭṭhatha,",
  "atk-s0401a:602_8": "bhante”ti kalalaṃ chaḍḍetvā pattaṃ dhovitvā gandhacuṇṇena ubbaṭṭetvā catumadhurassa pūretvā upari āsittena",
  "atk-s0401a:602_9": "padumagabbhavaṇṇena sappinā vijjotamānaṃ paccekabuddhassa hatthe ṭhapetvā “yathā ayaṃ piṇḍapāto obhāsajāto,",
  "atk-s0401a:602_10": "evaṃ obhāsajātaṃ me sarīraṃ hotū”ti patthanaṃ paṭṭhapesi.",
  "atk-s0401a:602_11": "Paccekabuddho anumoditvā ākāsaṃ pakkhandi.",
  "atk-s0401a:602_12": "Tepi dve jāyampatikā yāvatāyukaṃ kusalaṃ katvā sagge nibbattitvā puna tato cavitvā upāsako kassapasammāsambuddhakāle",
  "atk-s0401a:602_13": "bārāṇasiyaṃ asītikoṭivibhavassa seṭṭhino putto hutvā nibbatti,",
  "atk-s0401a:602_14": "itarāpi tādisasseva seṭṭhino dhītā hutvā nibbatti.",
  "atk-s0401a:603_0": "Tassa vuddhippattassa tameva seṭṭhidhītaraṃ ānayiṃsu.",
  "atk-s0401a:603_1": "Tassā pubbe adinnavipākassa tassa kammassa ānubhāvena patikūlaṃ paviṭṭhamattāya ummārabbhantare sakalasarīraṃ",
  "atk-s0401a:603_2": "ugghāṭitavaccakuṭi viya duggandhaṃ jātaṃ.",
  "atk-s0401a:603_3": "Seṭṭhikumāro “kassāyaṃ gandho”ti pucchitvā “seṭṭhikaññāyā”ti sutvā “nīharathā”ti ābhataniyāmeneva kulagharaṃ pesesi.",
  "atk-s0401a:603_4": "Sā eteneva nīhārena sattasu ṭhānesu paṭinivattitā.",
  "atk-s0401a:604_0": "Tena ca samayena kassapadasabalo parinibbāyi,",
  "atk-s0401a:604_1": "tassa ghanakoṭṭimāhi satasahassagghanikāhi rattasuvaṇṇaiṭṭhakāhi yojanubbedhaṃ cetiyaṃ ārabhiṃsu.",
  "atk-s0401a:604_2": "Tasmiṃ cetiye kariyamāne sā seṭṭhidhītā cintesi –",
  "atk-s0401a:604_3": "“ahaṃ sattasu ṭhānesu paṭinivattitā,",
  "atk-s0401a:604_4": "kiṃ me jīvitenā”ti attano sarīrābharaṇabhaṇḍakaṃ bhañjāpetvā suvaṇṇaiṭṭhakaṃ kāresi ratanāyataṃ vidatthivitthinnaṃ caturaṅgulubbedhaṃ.",
  "atk-s0401a:604_5": "Tato haritālamanosilāpiṇḍaṃ gahetvā aṭṭha uppalahatthake ādāya cetiyakaraṇaṭṭhānaṃ gatā.",
  "atk-s0401a:604_6": "Tasmiñca khaṇe ekā iṭṭhakāpanti parikkhipitvā āgacchamānā ghaṭaniṭṭhakāya ūnā hoti.",
  "atk-s0401a:604_7": "Seṭṭhidhītā vaḍḍhakiṃ āha –",
  "atk-s0401a:604_8": "“imaṃ iṭṭhakaṃ ettha ṭhapethā”ti. Amma,",
  "atk-s0401a:604_9": "bhaddake kāle āgatāsi,",
  "atk-s0401a:604_10": "sayameva ṭhapehīti.",
  "atk-s0401a:604_11": "Sā āruyha telena haritālamanosilaṃ yojetvā tena bandhanena iṭṭhakaṃ patiṭṭhapetvā upari aṭṭhahi uppalahatthakehi",
  "atk-s0401a:604_12": "pūjaṃ katvā vanditvā “nibbattanibbattaṭṭhāne me kāyato candanagandho vāyatu,",
  "atk-s0401a:604_13": "mukhato uppalagandho”ti patthanaṃ katvā cetiyaṃ vanditvā padakkhiṇaṃ katvā agamāsi.",
  "atk-s0401a:605_0": "Atha tasmiṃyeva khaṇe yassa seṭṭhiputtassa paṭhamaṃ gehaṃ nītā,",
  "atk-s0401a:605_1": "tassa taṃ ārabbha sati udapādi.",
  "atk-s0401a:605_2": "Nagarepi nakkhattaṃ saṅghuṭṭhaṃ hoti.",
  "atk-s0401a:605_3": "So upaṭṭhāke āha –",
  "atk-s0401a:605_4": "“tadā idha ānītā seṭṭhidhītā atthi,",
  "atk-s0401a:605_5": "kahaṃ sā”ti?",
  "atk-s0401a:605_6": "Kulagehe sāmīti.",
  "atk-s0401a:605_7": "Ānetha naṃ,",
  "atk-s0401a:605_8": "nakkhattaṃ kīḷissāmāti.",
  "atk-s0401a:605_9": "Te gantvā taṃ vanditvā ṭhitā “kiṃ, tātā,",
  "atk-s0401a:605_10": "āgatatthā”ti tāya puṭṭhā taṃ pavattiṃ ācikkhiṃsu. Tātā,",
  "atk-s0401a:605_11": "mayā ābharaṇabhaṇḍena cetiyaṃ pūjitaṃ,",
  "atk-s0401a:605_12": "ābharaṇaṃ me natthīti.",
  "atk-s0401a:605_13": "Te gantvā seṭṭhiputtassa ārocesuṃ.",
  "atk-s0401a:605_14": "Ānetha naṃ,",
  "atk-s0401a:605_15": "piḷandhanaṃ labhissāmāti.",
  "atk-s0401a:605_16": "Te ānayiṃsu.",
  "atk-s0401a:605_17": "Tassā saha gharappavesanena sakalagehaṃ candanagandhañceva nīluppalagandhañca vāyi.",
  "atk-s0401a:606_0": "Seṭṭhiputto taṃ pucchi “paṭhamaṃ tava sarīrato duggandho vāyi,",
  "atk-s0401a:606_1": "idāni pana te sarīrato candanagandho,",
  "atk-s0401a:606_2": "mukhato uppalagandho vāyati,",
  "atk-s0401a:606_3": "kiṃ eta”nti?",
  "atk-s0401a:606_4": "Sā ādito paṭṭhāya attanā katakammaṃ ārocesi.",
  "atk-s0401a:606_5": "Seṭṭhiputto “niyyānikaṃ vata buddhasāsana”nti pasīditvā yojanikaṃ suvaṇṇacetiyaṃ kambalakañcukena parikkhipitvā",
  "atk-s0401a:606_6": "tattha tattha rathacakkappamāṇehi suvaṇṇapadumehi alaṅkari.",
  "atk-s0401a:606_7": "Tesaṃ dvādasahatthā olambakā honti.",
  "atk-s0401a:606_8": "So tattha yāvatāyukaṃ ṭhatvā sagge nibbattitvā tato cuto bārāṇasito yojanamatte ṭhāne aññatarasmiṃ amaccakule nibbatti.",
  "atk-s0401a:606_9": "Seṭṭhikaññāpi devalokato cavitvā rājakule jeṭṭhadhītā hutvā nibbatti.",
  "atk-s0401a:607_0": "Tesu vayapattesu kumārassa vasanagāme nakkhattaṃ saṅghuṭṭhaṃ.",
  "atk-s0401a:607_1": "So mātaraṃ āha –",
  "atk-s0401a:607_2": "“sāṭakaṃ me, amma, dehi,",
  "atk-s0401a:607_3": "nakkhattaṃ kīḷissāmī”ti.",
  "atk-s0401a:607_4": "Sā dhotavatthaṃ nīharitvā adāsi. Amma,",
  "atk-s0401a:607_5": "thūlaṃ idaṃ,",
  "atk-s0401a:607_6": "aññaṃ dehīti.",
  "atk-s0401a:607_7": "Aññaṃ nīharitvā adāsi,",
  "atk-s0401a:607_8": "tampi paṭikkhipi.",
  "atk-s0401a:607_9": "Aññaṃ nīharitvā adāsi,",
  "atk-s0401a:607_10": "tampi paṭikkhipi.",
  "atk-s0401a:607_11": "Atha naṃ mātā āha – “tāta,",
  "atk-s0401a:607_12": "yādise gehe mayaṃ jātā,",
  "atk-s0401a:607_13": "natthi no ito sukhumatarassa paṭilābhāya puñña”nti.",
  "atk-s0401a:607_14": "Tena hi labhanaṭṭhānaṃ gacchāmi, ammāti.",
  "atk-s0401a:607_15": "Putta ahaṃ ajjeva tuyhaṃ bārāṇasinagare rajjapaṭilābhaṃ icchāmīti.",
  "atk-s0401a:607_16": "So mātaraṃ vanditvā āha –",
  "atk-s0401a:607_17": "“gacchāmi, ammā”ti. Gaccha, tātāti.",
  "atk-s0401a:607_18": "Evaṃ kirassā cittaṃ ahosi –",
  "atk-s0401a:607_19": "“kahaṃ gamissati,",
  "atk-s0401a:607_20": "idha vā ettha vā gehe nisīdissatī”ti?",
  "atk-s0401a:607_21": "So pana puññaniyāmena nikkhamitvā bārāṇasiṃ gantvā uyyāne maṅgalasilāpaṭṭe sasīsaṃ pārupitvā nipajji.",
  "atk-s0401a:607_22": "So ca bārāṇasirañño kālakatassa sattamo divaso hoti.",
  "atk-s0401a:608_0": "Amaccā rañño sarīrakiccaṃ katvā rājaṅgaṇe nisīditvā mantayiṃsu –",
  "atk-s0401a:608_1": "“rañño ekā dhītāva atthi,",
  "atk-s0401a:608_2": "putto natthi,",
  "atk-s0401a:608_3": "arājakaṃ rajjaṃ na vaṭṭati,",
  "atk-s0401a:608_4": "ko rājā hotī”ti mantetvā “tvaṃ hohi,",
  "atk-s0401a:608_5": "tvaṃ hohī”ti āhaṃsu.",
  "atk-s0401a:608_6": "Purohito āha –",
  "atk-s0401a:608_7": "“bahuṃ oloketuṃ na vaṭṭati,",
  "atk-s0401a:608_8": "phussarathaṃ vissajjemā”ti.",
  "atk-s0401a:608_9": "Te kumudavaṇṇe cattāro sindhave yojetvā pañcavidhaṃ rājakakudhabhaṇḍaṃ setacchattañca rathasmiṃyeva ṭhapetvā",
  "atk-s0401a:608_10": "rathaṃ vissajjetvā pacchato tūriyāni paggaṇhāpesuṃ.",
  "atk-s0401a:608_11": "Ratho pācīnadvārena nikkhamitvā uyyānābhimukho ahosi.",
  "atk-s0401a:608_12": "“Paricayena uyyānābhimukho gacchati,",
  "atk-s0401a:608_13": "nivattemā”ti keci āhaṃsu.",
  "atk-s0401a:608_14": "Purohito “mā nivattayitthā”ti āha.",
  "atk-s0401a:608_15": "Ratho kumāraṃ padakkhiṇaṃ katvā ārohanasajjo hutvā aṭṭhāsi.",
  "atk-s0401a:608_16": "Purohito pārupanakaṇṇaṃ apanetvā pādatalāni olokento “tiṭṭhatu ayaṃ dīpo,",
  "atk-s0401a:608_17": "dvisahassadīpaparivāresu catūsu dīpesu eso rajjaṃ kāretuṃ yutto”ti vatvā “punapi tūriyāni paggaṇhatha,",
  "atk-s0401a:608_18": "punapi tūriyāni paggaṇhathā”ti tikkhattuṃ tūriyāni paggaṇhāpesi.",
  "atk-s0401a:609_0": "Atha kumāro mukhaṃ vivaritvā oloketvā “kena kammena āgatatthā”ti āha.",
  "atk-s0401a:609_1": "Deva tumhākaṃ rajjaṃ pāpuṇātīti.",
  "atk-s0401a:609_2": "Rājā kahanti?",
  "atk-s0401a:609_3": "Devattaṃ gato sāmīti.",
  "atk-s0401a:609_4": "Kati divasā atikkantāti?",
  "atk-s0401a:609_5": "Ajja sattamo divasoti.",
  "atk-s0401a:609_6": "Putto vā dhītā vā natthīti?",
  "atk-s0401a:609_7": "Dhītā atthi deva,",
  "atk-s0401a:609_8": "putto natthīti.",
  "atk-s0401a:609_9": "Karissāmi rajjanti.",
  "atk-s0401a:609_10": "Te tāvadeva abhisekamaṇḍapaṃ kāretvā rājadhītaraṃ sabbālaṅkārehi alaṅkaritvā uyyānaṃ ānetvā kumārassa abhisekaṃ akaṃsu.",
  "atk-s0401a:610_0": "Athassa katābhisekassa sahassagghanakaṃ vatthaṃ upahariṃsu.",
  "atk-s0401a:610_1": "So “kimidaṃ,",
  "atk-s0401a:610_2": "tātā”ti āha.",
  "atk-s0401a:610_3": "Nivāsanavatthaṃ devāti. Nanu, tātā, thūlaṃ,",
  "atk-s0401a:610_4": "aññaṃ sukhumataraṃ natthīti?",
  "atk-s0401a:610_5": "Manussānaṃ paribhogavatthesu ito sukhumataraṃ natthi devāti.",
  "atk-s0401a:610_6": "Tumhākaṃ rājā evarūpaṃ nivāsesīti? Āma, devāti.",
  "atk-s0401a:610_7": "Na maññe puññavā tumhākaṃ rājā,",
  "atk-s0401a:610_8": "suvaṇṇabhiṅgāraṃ āharatha,",
  "atk-s0401a:610_9": "labhissāma vatthanti.",
  "atk-s0401a:610_10": "Te suvaṇṇabhiṅgāraṃ āhariṃsu.",
  "atk-s0401a:610_11": "So uṭṭhāya hatthe dhovitvā mukhaṃ vikkhāletvā hatthena udakaṃ ādāya puratthimāya disāya abbhukkiri,",
  "atk-s0401a:610_12": "tāvadeva ghanapathaviṃ bhinditvā aṭṭha kapparukkhā uṭṭhahiṃsu.",
  "atk-s0401a:610_13": "Puna udakaṃ gahetvā dakkhiṇaṃ pacchimaṃ uttaranti evaṃ catassopi disā abbhukkiri,",
  "atk-s0401a:610_14": "sabbadisāsu aṭṭhaṭṭha katvā dvattiṃsa kapparukkhā uṭṭhahiṃsu.",
  "atk-s0401a:610_15": "So ekaṃ dibbadussaṃ nivāsetvā ekaṃ pārupitvā “nandarañño vijite suttakantikā itthiyo mā suttaṃ kantiṃsūti",
  "atk-s0401a:610_16": "evaṃ bheriṃ carāpethā”ti vatvā chattaṃ ussāpetvā alaṅkatapaṭiyatto hatthikkhandhavaragato nagaraṃ pavisitvā",
  "atk-s0401a:610_17": "pāsādaṃ āruyha mahāsampattiṃ anubhavi.",
  "atk-s0401a:611_0": "Evaṃ kāle gacchante ekadivasaṃ devī rañño mahāsampattiṃ disvā “aho tapassī”ti kāruññākāraṃ dassesi.",
  "atk-s0401a:611_1": "“Kimidaṃ devī”ti ca puṭṭhā “atimahatī te deva sampatti,",
  "atk-s0401a:611_2": "atīte buddhānaṃ saddahitvā kalyāṇaṃ akattha,",
  "atk-s0401a:611_3": "idāni anāgatassa paccayaṃ kusalaṃ na karothā”ti āha.",
  "atk-s0401a:611_4": "Kassa dassāmi,",
  "atk-s0401a:611_5": "sīlavanto natthīti. “Asuñño, deva,",
  "atk-s0401a:611_6": "jambudīpo arahantehi,",
  "atk-s0401a:611_7": "tumhe dānameva sajjetha,",
  "atk-s0401a:611_8": "ahaṃ arahante lacchāmī”ti āha.",
  "atk-s0401a:611_9": "Rājā punadivase pācīnadvāre dānaṃ sajjāpesi.",
  "atk-s0401a:611_10": "Devī pātova uposathaṅgāni adhiṭṭhāya uparipāsāde puratthābhimukhā urena nipajjitvā “sace etissā disāya arahanto atthi,",
  "atk-s0401a:611_11": "sve āgantvā amhākaṃ bhikkhaṃ gaṇhantū”ti āha.",
  "atk-s0401a:611_12": "Tassaṃ disāyaṃ arahanto nāhesuṃ,",
  "atk-s0401a:611_13": "taṃ sakkāraṃ kapaṇayācakānaṃ adaṃsu.",
  "atk-s0401a:612_0": "Punadivase dakkhiṇadvāre dānaṃ sajjetvā tatheva akāsi,",
  "atk-s0401a:612_1": "punadivase pacchimadvāre.",
  "atk-s0401a:612_2": "Uttaradvāre sajjanadivase pana deviyā tatheva nimantite himavante vasantānaṃ padumavatiyā puttānaṃ pañcasatānaṃ",
  "atk-s0401a:612_3": "paccekabuddhānaṃ jeṭṭhako mahāpadumapaccekabuddho bhātike āmantesi – “mārisā,",
  "atk-s0401a:612_4": "nandarājā tumhe nimanteti,",
  "atk-s0401a:612_5": "adhivāsetha tassā”ti.",
  "atk-s0401a:612_6": "Te adhivāsetvā punadivase anotattadahe mukhaṃ dhovitvā ākāsena āgantvā uttaradvāre otariṃsu.",
  "atk-s0401a:612_7": "Manussā gantvā “pañcasatā, deva,",
  "atk-s0401a:612_8": "paccekabuddhā āgatā”ti rañño ārocesuṃ.",
  "atk-s0401a:612_9": "Rājā saddhiṃ deviyā gantvā vanditvā pattaṃ gahetvā paccekabuddhe pāsādaṃ āropetvā tatra tesaṃ dānaṃ datvā bhattakiccāvasāne rājā saṅghattherassa,",
  "atk-s0401a:612_10": "devī saṅghanavakassa pādamūle nipajjitvā, “ayyā,",
  "atk-s0401a:612_11": "paccayehi na kilamissanti,",
  "atk-s0401a:612_12": "mayaṃ puññena na hāyissāma,",
  "atk-s0401a:612_13": "amhākaṃ yāvajīvaṃ idha nivāsāya paṭiññaṃ dethā”ti.",
  "atk-s0401a:612_14": "Paṭiññaṃ kāretvā uyyāne pañca paṇṇasālāsatāni pañca caṅkamanasatānīti sabbākārena nivāsaṭṭhānaṃ sampādetvā tattha vasāpesuṃ.",
  "atk-s0401a:613_0": "Evaṃ kāle gacchante rañño paccanto kupito.",
  "atk-s0401a:613_1": "So “ahaṃ paccantaṃ vūpasametuṃ gacchāmi,",
  "atk-s0401a:613_2": "tvaṃ paccekabuddhesu mā pamajjī”ti deviṃ ovaditvā gato.",
  "atk-s0401a:613_3": "Tasmiṃ anāgateyeva paccekabuddhānaṃ āyusaṅkhārā khīṇā.",
  "atk-s0401a:613_4": "Mahāpadumapaccekabuddho tiyāmarattiṃ jhānakīḷaṃ kīḷitvā aruṇuggamane ālambanaphalakaṃ ālambitvā ṭhitakova anupādisesāya nibbānadhātuyā parinibbāyi.",
  "atk-s0401a:613_5": "Etenupāyena sesāpīti sabbeva parinibbutā.",
  "atk-s0401a:613_6": "Punadivase devī paccekabuddhānaṃ nisīdanaṭṭhānaṃ haritupalittaṃ kāretvā pupphāni vikiritvā dhūmaṃ datvā tesaṃ āgamanaṃ olokentī nisinnā;",
  "atk-s0401a:613_7": "āgamanaṃ apassantī purisaṃ pesesi “gaccha, tāta, jānāhi,",
  "atk-s0401a:613_8": "kiṃ ayyānaṃ kiñci aphāsuka”nti.",
  "atk-s0401a:613_9": "So gantvā mahāpadumassa paṇṇasālādvāraṃ vivaritvā tattha apassanto caṅkamanaṃ gantvā ālambanaphalakaṃ nissāya ṭhitaṃ disvā vanditvā “kālo,",
  "atk-s0401a:613_10": "bhante”ti āha.",
  "atk-s0401a:613_11": "Parinibbutasarīraṃ kiṃ kathessati?",
  "atk-s0401a:613_12": "So “niddāyati maññe”ti gantvā piṭṭhipāde hatthena parāmasitvā pādānaṃ sītalatāya ceva thaddhatāya ca",
  "atk-s0401a:613_13": "parinibbutabhāvaṃ ñatvā dutiyassa santikaṃ agamāsi,",
  "atk-s0401a:613_14": "evaṃ tatiyassāti sabbesaṃ parinibbutabhāvaṃ ñatvā rājakulaṃ gato. “Kahaṃ, tāta,",
  "atk-s0401a:613_15": "paccekabuddhā”ti puṭṭho “parinibbutā devī”ti āha.",
  "atk-s0401a:613_16": "Devī kandantī rodantī nikkhamitvā nāgarehi saddhiṃ tattha gantvā sādhukīḷitaṃ kāretvā paccekabuddhānaṃ",
  "atk-s0401a:613_17": "sarīrakiccaṃ katvā dhātuyo gahetvā cetiyaṃ patiṭṭhāpesi.",
  "atk-s0401a:614_0": "Rājā paccantaṃ vūpasametvā āgato paccuggamanaṃ āgataṃ deviṃ pucchi – “kiṃ, bhadde,",
  "atk-s0401a:614_1": "paccekabuddhesu nappamajji,",
  "atk-s0401a:614_2": "nirogā ayyā”ti?",
  "atk-s0401a:614_3": "Parinibbutā devāti.",
  "atk-s0401a:614_4": "Rājā cintesi –",
  "atk-s0401a:614_5": "“evarūpānampi paṇḍitānaṃ maraṇaṃ uppajjati,",
  "atk-s0401a:614_6": "amhākaṃ kuto mokkho”ti?",
  "atk-s0401a:614_7": "So nagaraṃ agantvā uyyānameva pavisitvā jeṭṭhaputtaṃ pakkosāpetvā tassa rajjaṃ paṭiyādetvā sayaṃ samaṇakapabbajjaṃ pabbaji.",
  "atk-s0401a:614_8": "Devīpi “imasmiṃ pabbajite ahaṃ kiṃ karissāmī”ti tattheva uyyāne pabbajitā.",
  "atk-s0401a:614_9": "Dvepi jhānaṃ bhāvetvā tato cutā brahmaloke nibbattiṃsu.",
  "atk-s0401a:615_0": "Tesu tattheva vasantesu amhākaṃ satthā loke uppajjitvā pavattitavaradhammacakko anupubbena rājagahaṃ pāvisi.",
  "atk-s0401a:615_1": "Satthari tattha vasante ayaṃ pippalimāṇavo magadharaṭṭhe mahātitthabrāhmaṇagāme kapilabrāhmaṇassa aggamahesiyā kucchimhi nibbatto,",
  "atk-s0401a:615_2": "ayaṃ bhaddā kāpilānī maddaraṭṭhe sāgalanagare kosiyagottabrāhmaṇassa aggamahesiyā kucchimhi nibbattā.",
  "atk-s0401a:615_3": "Tesaṃ anukkamena vaḍḍhamānānaṃ pippalimāṇavassa vīsatime vasse bhaddāya soḷasame vasse sampatte mātāpitaro puttaṃ oloketvā, “tāta,",
  "atk-s0401a:615_4": "tvaṃ vayapatto,",
  "atk-s0401a:615_5": "kulavaṃso nāma patiṭṭhāpetabbo”ti ativiya nippīḷayiṃsu.",
  "atk-s0401a:615_6": "Māṇavo āha –",
  "atk-s0401a:615_7": "“mayhaṃ sotapathe evarūpaṃ kathaṃ mā kathetha,",
  "atk-s0401a:615_8": "ahaṃ yāva tumhe dharatha,",
  "atk-s0401a:615_9": "tāva paṭijaggissāmi,",
  "atk-s0401a:615_10": "tumhākaṃ accayena nikkhamitvā pabbajissāmī”ti.",
  "atk-s0401a:615_11": "Te katipāhaṃ atikkamitvā puna kathayiṃsu,",
  "atk-s0401a:615_12": "sopi tatheva paṭikkhipi.",
  "atk-s0401a:615_13": "Punapi kathayiṃsu,",
  "atk-s0401a:615_14": "punapi paṭikkhipi.",
  "atk-s0401a:615_15": "Tato paṭṭhāya mātā nirantaraṃ kathesiyeva.",
  "atk-s0401a:616_0": "Māṇavo “mama mātaraṃ saññāpessāmī”ti rattasuvaṇṇassa nikkhasahassaṃ datvā suvaṇṇakārehi ekaṃ itthirūpaṃ",
  "atk-s0401a:616_1": "kārāpetvā tassa majjanaghaṭṭanādikammapariyosāne taṃ rattavatthaṃ nivāsāpetvā vaṇṇasampannehi pupphehi",
  "atk-s0401a:616_2": "ceva nānāalaṅkārehi ca alaṅkārāpetvā mātaraṃ pakkosāpetvā āha – “amma,",
  "atk-s0401a:616_3": "evarūpaṃ ārammaṇaṃ labhanto gehe vasissāmi,",
  "atk-s0401a:616_4": "alabhanto na vasissāmī”ti.",
  "atk-s0401a:616_5": "Paṇḍitā brāhmaṇī cintesi –",
  "atk-s0401a:616_6": "“mayhaṃ putto puññavā dinnadāno katābhinīhāro,",
  "atk-s0401a:616_7": "puññaṃ karonto na ekakova akāsi,",
  "atk-s0401a:616_8": "addhā etena saha katapuññā suvaṇṇarūpakapaṭibhāgāva bhavissatī”ti aṭṭha brāhmaṇe pakkosāpetvā sabbakāmehi",
  "atk-s0401a:616_9": "santappetvā suvaṇṇarūpakaṃ rathaṃ āropetvā “gacchatha, tātā,",
  "atk-s0401a:616_10": "yattha amhākaṃ jātigottabhogehi samānakule evarūpaṃ dārikaṃ passatha,",
  "atk-s0401a:616_11": "imameva suvaṇṇarūpakaṃ paṇṇākāraṃ katvā dethā”ti uyyojesi.",
  "atk-s0401a:617_0": "Te “amhākaṃ nāma etaṃ kamma”nti nikkhamitvā “kattha gamissāmā”ti cintetvā “maddaraṭṭhaṃ nāma itthākaro,",
  "atk-s0401a:617_1": "maddaraṭṭhaṃ gamissāmā”ti maddaraṭṭhe sāgalanagaraṃ agamaṃsu.",
  "atk-s0401a:617_2": "Tattha taṃ suvaṇṇarūpakaṃ nhānatitthe ṭhapetvā ekamante nisīdiṃsu.",
  "atk-s0401a:617_3": "Atha bhaddāya dhātī bhaddaṃ nhāpetvā alaṅkaritvā sirigabbhe nisīdāpetvā nhāyituṃ āgacchantī taṃ rūpakaṃ",
  "atk-s0401a:617_4": "disvā “ayyadhītā me idhāgatā”ti saññāya santajjetvā “dubbinīte kiṃ tvaṃ idhāgatā”ti talasattikaṃ uggiritvā",
  "atk-s0401a:617_5": "“gaccha sīgha”nti gaṇḍapasse pahari.",
  "atk-s0401a:617_6": "Hattho pāsāṇe paṭihato viya kampittha.",
  "atk-s0401a:617_7": "Sā paṭikkamitvā “evaṃ thaddhaṃ nāma mahāgīvaṃ disvā ‘ayyadhītā me’ti saññaṃ uppādesiṃ,",
  "atk-s0401a:617_8": "ayyadhītāya hi me nivāsanapaṭiggāhikāyapi ayuttā”ti āha.",
  "atk-s0401a:617_9": "Atha naṃ te manussā parivāretvā “evarūpā te sāmidhītā”ti pucchiṃsu. Kiṃ esā,",
  "atk-s0401a:617_10": "imāya sataguṇena sahassaguṇena mayhaṃ ayyādhītā abhirūpatarā,",
  "atk-s0401a:617_11": "dvādasahatthe gabbhe nisinnāya padīpakiccaṃ natthi,",
  "atk-s0401a:617_12": "sarīrobhāseneva tamaṃ vidhamatīti.",
  "atk-s0401a:617_13": "“Tena hi āgacchā”ti khujjaṃ gahetvā suvaṇṇarūpakaṃ rathaṃ āropetvā kosiyagottassa brāhmaṇassa gharadvāre ṭhatvā āgamanaṃ nivedayiṃsu.",
  "atk-s0401a:618_0": "Brāhmaṇo paṭisanthāraṃ katvā “kuto āgatatthā”ti pucchi.",
  "atk-s0401a:618_1": "Magadharaṭṭhe mahātitthagāme kapilabrāhmaṇassa gharatoti.",
  "atk-s0401a:618_2": "Kiṃ kāraṇā āgatāti?",
  "atk-s0401a:618_3": "Iminā nāma kāraṇenāti.",
  "atk-s0401a:618_4": "“Kalyāṇaṃ, tātā,",
  "atk-s0401a:618_5": "samajātigottavibhavo amhākaṃ brāhmaṇo,",
  "atk-s0401a:618_6": "dassāmi dārika”nti paṇṇākāraṃ gaṇhi.",
  "atk-s0401a:618_7": "Te kapilabrāhmaṇassa sāsanaṃ pahiṇiṃsu “laddhā dārikā,",
  "atk-s0401a:618_8": "kattabbaṃ karothā”ti.",
  "atk-s0401a:618_9": "Taṃ sāsanaṃ sutvā pippalimāṇavassa ārocayiṃsu “laddhā kira dārikā”ti.",
  "atk-s0401a:618_10": "Māṇavo “ahaṃ ‘na labhissantī’ti cintesiṃ,",
  "atk-s0401a:618_11": "‘ime laddhāti vadanti’,",
  "atk-s0401a:618_12": "anatthiko hutvā paṇṇaṃ pesessāmī”ti rahogato paṇṇaṃ likhi “bhaddā attano jātigottabhogānurūpaṃ gharāvāsaṃ labhatu,",
  "atk-s0401a:618_13": "ahaṃ nikkhamitvā pabbajissāmi,",
  "atk-s0401a:618_14": "mā pacchā vippaṭisārinī ahosī”ti.",
  "atk-s0401a:618_15": "Bhaddāpi “asukassa kira maṃ dātukāmo”ti sutvā rahogatā paṇṇaṃ likhi “ayyaputto attano jātigottabhogānurūpaṃ gharāvāsaṃ labhatu,",
  "atk-s0401a:618_16": "ahaṃ nikkhamitvā pabbajissāmi,",
  "atk-s0401a:618_17": "mā pacchā vippaṭisārī ahosī”ti.",
  "atk-s0401a:618_18": "Dve paṇṇāni antarāmagge samāgacchiṃsu.",
  "atk-s0401a:618_19": "Idaṃ kassa paṇṇanti?",
  "atk-s0401a:618_20": "Pippalimāṇavena bhaddāya pahitanti.",
  "atk-s0401a:618_21": "Idaṃ kassāti?",
  "atk-s0401a:618_22": "Bhaddāya pippalimāṇavassa pahitanti ca vutte dvepi vācetvā “passatha dārakānaṃ kamma”nti phāletvā araññe",
  "atk-s0401a:618_23": "chaḍḍetvā samānapaṇṇaṃ likhitvā ito ca etto ca pesesuṃ.",
  "atk-s0401a:618_24": "Iti tesaṃ anicchamānānaṃyeva samāgamo ahosi.",
  "atk-s0401a:619_0": "Taṃdivasameva māṇavo ekaṃ pupphadāmaṃ gahetvā ṭhapesi. Bhaddāpi,",
  "atk-s0401a:619_1": "tāni sayanamajjhe ṭhapesi.",
  "atk-s0401a:619_2": "Bhuttasāyamāsā ubhopi “sayanaṃ abhiruhissāmā”ti samāgantvā māṇavo dakkhiṇapassena sayanaṃ abhiruhi.",
  "atk-s0401a:619_3": "Bhaddā vāmapassena abhiruhitvā āha –",
  "atk-s0401a:619_4": "“yassa passe pupphāni milāyanti,",
  "atk-s0401a:619_5": "tassa rāgacittaṃ uppannanti vijānissāma,",
  "atk-s0401a:619_6": "imaṃ pupphadāmaṃ na allīyitabba”nti.",
  "atk-s0401a:619_7": "Te pana aññamaññaṃ sarīrasamphassabhayena tiyāmarattiṃ niddaṃ anokkamantāva vītināmenti,",
  "atk-s0401a:619_8": "divā pana hāsamattampi nāhosi.",
  "atk-s0401a:619_9": "Te lokāmisena asaṃsaṭṭhā yāva mātāpitaro dharanti,",
  "atk-s0401a:619_10": "tāva kuṭumbaṃ avicāretvā tesu kālaṅkatesu vicārayiṃsu.",
  "atk-s0401a:619_11": "Mahatī māṇavassa sampatti sattāsītikoṭidhanaṃ,",
  "atk-s0401a:619_12": "ekadivasaṃ sarīraṃ ubbaṭṭetvā chaḍḍetabbaṃ suvaṇṇacuṇṇameva magadhanāḷiyā dvādasanāḷimattaṃ laddhuṃ vaṭṭati.",
  "atk-s0401a:619_13": "Yantabaddhāni saṭṭhi mahātaḷākāni,",
  "atk-s0401a:619_14": "kammanto dvādasayojaniko,",
  "atk-s0401a:619_15": "anurādhapurappamāṇā cuddasa gāmā,",
  "atk-s0401a:619_16": "cuddasa hatthānīkā,",
  "atk-s0401a:619_17": "cuddasa assānīkā,",
  "atk-s0401a:619_18": "cuddasa rathānīkā.",
  "atk-s0401a:620_0": "So ekadivasaṃ alaṅkataassaṃ āruyha mahājanaparivuto kammantaṃ gantvā khettakoṭiyaṃ ṭhito naṅgalehi bhinnaṭṭhānato",
  "atk-s0401a:620_1": "kākādayo sakuṇe gaṇḍuppādādipāṇake uddharitvā khādante disvā, “tātā,",
  "atk-s0401a:620_2": "ime kiṃ khādantī”ti pucchi.",
  "atk-s0401a:620_3": "Gaṇḍuppāde, ayyāti.",
  "atk-s0401a:620_4": "Etehi kataṃ pāpaṃ kassa hotīti? Tumhākaṃ, ayyāti.",
  "atk-s0401a:620_5": "So cintesi –",
  "atk-s0401a:620_6": "“sace etehi kataṃ pāpaṃ mayhaṃ hoti,",
  "atk-s0401a:620_7": "kiṃ me karissati sattāsītikoṭidhanaṃ,",
  "atk-s0401a:620_8": "kiṃ dvādasayojaniko kammanto,",
  "atk-s0401a:620_9": "kiṃ saṭṭhiyantabaddhāni taḷākāni,",
  "atk-s0401a:620_10": "kiṃ cuddasa gāmā?",
  "atk-s0401a:620_11": "Sabbametaṃ bhaddāya kāpilāniyā niyyātetvā nikkhamma pabbajissāmī”ti.",
  "atk-s0401a:621_0": "Bhaddāpi kāpilānī tasmiṃ khaṇe antaravatthumhi tayo tilakumbhe pattharāpetvā dhātīhi parivutā nisinnā kāke tilapāṇake khādante disvā, “ammā,",
  "atk-s0401a:621_1": "kiṃ ime khādantī”ti pucchi. Pāṇake, ayyeti.",
  "atk-s0401a:621_2": "Akusalaṃ kassa hotīti? Tumhākaṃ, ayyeti.",
  "atk-s0401a:621_3": "Sā cintesi –",
  "atk-s0401a:621_4": "“mayhaṃ catuhatthavatthaṃ nāḷikodanamattañca laddhuṃ vaṭṭati,",
  "atk-s0401a:621_5": "yadi panetaṃ ettakena janena kataṃ akusalaṃ mayhaṃ hoti,",
  "atk-s0401a:621_6": "addhā bhavasahassenapi vaṭṭato sīsaṃ ukkhipituṃ na sakkā,",
  "atk-s0401a:621_7": "ayyaputte āgatamatteyeva sabbaṃ tassa niyyātetvā nikkhamma pabbajissāmī”ti.",
  "atk-s0401a:622_0": "Māṇavo āgantvā nhāyitvā pāsādaṃ āruyha mahārahe pallaṅke nisīdi.",
  "atk-s0401a:622_1": "Athassa cakkavattino anucchavikaṃ bhojanaṃ sajjayiṃsu.",
  "atk-s0401a:622_2": "Dvepi bhuñjitvā parijane nikkhante rahogatā phāsukaṭṭhāne nisīdiṃsu.",
  "atk-s0401a:622_3": "Tato māṇavo bhaddaṃ āha –",
  "atk-s0401a:622_4": "“bhadde imaṃ gharaṃ āgacchantī kittakaṃ dhanaṃ āharī”ti?",
  "atk-s0401a:622_5": "Pañcapaṇṇāsa sakaṭasahassāni, ayyāti.",
  "atk-s0401a:622_6": "Etaṃ sabbaṃ,",
  "atk-s0401a:622_7": "yā ca imasmiṃ ghare sattāsīti koṭiyo yantabaddhā saṭṭhitaḷākādibhedā sampatti atthi,",
  "atk-s0401a:622_8": "sabbaṃ tuyhaṃyeva niyyātemīti.",
  "atk-s0401a:622_9": "Tumhe pana kahaṃ gacchatha, ayyāti?",
  "atk-s0401a:622_10": "Ahaṃ pabbajissāmīti. Ayya,",
  "atk-s0401a:622_11": "ahampi tumhākaṃyeva āgamanaṃ olokayamānā nisinnā,",
  "atk-s0401a:622_12": "ahampi pabbajissāmīti.",
  "atk-s0401a:622_13": "Tesaṃ ādittapaṇṇakuṭi viya tayo bhavā upaṭṭhahiṃsu.",
  "atk-s0401a:622_14": "Te antarāpaṇato kasāvarasapītāni vatthāni mattikāpatte ca āharāpetvā aññamaññaṃ kese ohārāpetvā “ye loke arahanto,",
  "atk-s0401a:622_15": "te uddissa amhākaṃ pabbajjā”ti vatvā thavikāya patte osāretvā aṃse laggetvā pāsādato otariṃsu.",
  "atk-s0401a:622_16": "Gehe dāsesu vā kammakāresu vā na koci sañjāni.",
  "atk-s0401a:623_0": "Atha ne brāhmaṇagāmato nikkhamma dāsagāmadvārena gacchante ākappakuttavasena dāsagāmavāsino sañjāniṃsu.",
  "atk-s0401a:623_1": "Te rodantā pādesu nipatitvā “kiṃ amhe anāthe karotha,",
  "atk-s0401a:623_2": "ayyā”ti āhaṃsu.",
  "atk-s0401a:623_3": "“Mayaṃ bhaṇe ādittapaṇṇasālā viya tayo bhavāti pabbajimhā,",
  "atk-s0401a:623_4": "sace tumhesu ekekaṃ bhujissaṃ karoma,",
  "atk-s0401a:623_5": "vassasatampi nappahoti.",
  "atk-s0401a:623_6": "Tumheva tumhākaṃ sīsaṃ dhovitvā bhujissā hutvā jīvathā”ti vatvā tesaṃ rodantānaṃyeva pakkamiṃsu.",
  "atk-s0401a:623_7": "Thero purato gacchanto nivattitvā olokento cintesi –",
  "atk-s0401a:623_8": "“ayaṃ bhaddā kāpilānī sakalajambudīpagghanikā itthī mayhaṃ pacchato āgacchati.",
  "atk-s0401a:623_9": "Ṭhānaṃ kho panetaṃ vijjati,",
  "atk-s0401a:623_10": "yaṃ kocideva evaṃ cinteyya ‘ime pabbajitvāpi vinā bhavituṃ na sakkonti,",
  "atk-s0401a:623_11": "ananucchavikaṃ karontī’ti.",
  "atk-s0401a:623_12": "Koci vā pana amhesu manaṃ padūsetvā apāyapūrako bhaveyya.",
  "atk-s0401a:623_13": "Imaṃ pahāya mayā gantuṃ vaṭṭatī”ti cittaṃ uppādesi.",
  "atk-s0401a:624_0": "So purato gacchanto dvedhāpathaṃ disvā tassa matthake aṭṭhāsi.",
  "atk-s0401a:624_1": "Bhaddāpi āgantvā vanditvā aṭṭhāsi.",
  "atk-s0401a:624_2": "Atha naṃ āha –",
  "atk-s0401a:624_3": "“bhadde tādisiṃ itthiṃ mama pacchato āgacchantiṃ disvā ‘ime pabbajitvāpi vinā bhavituṃ na sakkontī’ti",
  "atk-s0401a:624_4": "cintetvā amhesu paduṭṭhacitto mahājano apāyapūrako bhaveyya.",
  "atk-s0401a:624_5": "Imasmiṃ dvedhāpathe tvaṃ ekaṃ gaṇha,",
  "atk-s0401a:624_6": "ahaṃ ekena gamissāmī”ti. “Āma, ayya,",
  "atk-s0401a:624_7": "pabbajitānaṃ mātugāmo nāma malaṃ,",
  "atk-s0401a:624_8": "‘pabbajitvāpi vinā na bhavantī’ti amhākaṃ dosaṃ dassanti,",
  "atk-s0401a:624_9": "tumhe ekaṃ maggaṃ gaṇhatha,",
  "atk-s0401a:624_10": "ahaṃ ekaṃ gaṇhitvā vinā bhavissāmā”ti tikkhattuṃ padakkhiṇaṃ katvā catūsu ṭhānesu pañcapatiṭṭhitena vanditvā",
  "atk-s0401a:624_11": "dasanakhasamodhānasamujjalaṃ añjaliṃ paggayha “satasahassakappappamāṇe addhāne kato mittasanthavo ajja",
  "atk-s0401a:624_12": "bhijjatī”ti vatvā “tumhe dakkhiṇajātikā nāma,",
  "atk-s0401a:624_13": "tumhākaṃ dakkhiṇamaggo vaṭṭati.",
  "atk-s0401a:624_14": "Mayaṃ mātugāmā nāma vāmajātikā,",
  "atk-s0401a:624_15": "amhākaṃ vāmamaggo vaṭṭatī”ti vanditvā maggaṃ paṭipannā.",
  "atk-s0401a:624_16": "Tesaṃ dvedhābhūtakāle ayaṃ mahāpathavī “ahaṃ cakkavāḷagirisinerupabbate dhāretuṃ sakkontīpi tumhākaṃ",
  "atk-s0401a:624_17": "guṇe dhāretuṃ na sakkomī”ti vadantī viya viravamānā akampi,",
  "atk-s0401a:624_18": "ākāse asanisaddo viya pavatti,",
  "atk-s0401a:624_19": "cakkavāḷapabbato unnadi.",
  "atk-s0401a:625_0": "Sammāsambuddho veḷuvanamahāvihāre gandhakuṭiyaṃ nisinno pathavīkampanasaddaṃ sutvā “kassa nu kho pathavī",
  "atk-s0401a:625_1": "kampatī”ti āvajjento “pippalimāṇavo ca bhaddā ca kāpilānī maṃ uddissa appameyyaṃ sampattiṃ pahāya pabbajitā,",
  "atk-s0401a:625_2": "tesaṃ viyogaṭṭhāne ubhinnampi guṇabalena ayaṃ pathavīkampo jāto,",
  "atk-s0401a:625_3": "mayāpi etesaṃ saṅgahaṃ kātuṃ vaṭṭatī”ti gandhakuṭito nikkhamma sayameva pattacīvaramādāya asītimahātheresu",
  "atk-s0401a:625_4": "kañci anāmantetvā tigāvutaṃ maggaṃ paccuggamanaṃ katvā rājagahassa ca nālandāya ca antare bahuputtakanigrodharukkhamūle",
  "atk-s0401a:625_5": "pallaṅkaṃ ābhujitvā nisīdi.",
  "atk-s0401a:625_6": "Nisīdanto pana aññatarapaṃsukūliko viya anisīditvā buddhavesaṃ gahetvā asītihatthā ghanabuddharasmiyo vissajjento nisīdi.",
  "atk-s0401a:625_7": "Iti tasmiṃ khaṇe paṇṇacchattasakaṭacakkakūṭāgārādippamāṇā buddharasmiyo ito cito ca vipphandantiyo vidhāvantiyo candasahassa-",
  "atk-s0401a:625_8": "sūriyasahassa-",
  "atk-s0401a:625_9": "uggamanakālo viya kurumānā taṃ vanantaṃ ekobhāsaṃ akaṃsu.",
  "atk-s0401a:625_10": "Dvattiṃsamahāpurisalakkhaṇasiriyā samujjalatārāgaṇaṃ viya gaganaṃ,",
  "atk-s0401a:625_11": "supupphitakamalakuvalayaṃ viya salilaṃ vanantaṃ virocittha.",
  "atk-s0401a:625_12": "Nigrodharukkhassa khandho nāma seto hoti,",
  "atk-s0401a:625_13": "pattāni nāma nīlāni,",
  "atk-s0401a:625_14": "pakkāni rattāni.",
  "atk-s0401a:625_15": "Tasmiṃ pana divase satasākho nigrodho suvaṇṇavaṇṇova ahosi.",
  "atk-s0401a:626_0": "Mahākassapatthero “ayaṃ mayhaṃ satthā bhavissati,",
  "atk-s0401a:626_1": "imāhaṃ uddissa pabbajito”ti diṭṭhaṭṭhānato paṭṭhāya oṇatoṇato gantvā tīsu ṭhānesu vanditvā “satthā me,",
  "atk-s0401a:626_2": "bhante bhagavā,",
  "atk-s0401a:626_3": "sāvakohamasmi,",
  "atk-s0401a:626_4": "satthā me,",
  "atk-s0401a:626_5": "bhante bhagavā,",
  "atk-s0401a:626_6": "sāvakohamasmī”ti āha.",
  "atk-s0401a:626_7": "Atha naṃ bhagavā avoca – “kassapa,",
  "atk-s0401a:626_8": "sace tvaṃ imaṃ nipaccakāraṃ mahāpathaviyā kareyyāsi,",
  "atk-s0401a:626_9": "sāpi dhāretuṃ na sakkuṇeyya.",
  "atk-s0401a:626_10": "Tathāgatassa evaṃ guṇamahantataṃ jānatā tayā kato nipaccakāro mayhaṃ lomampi cāletuṃ na sakkoti. Nisīda, kassapa,",
  "atk-s0401a:626_11": "dāyajjaṃ te dassāmī”ti.",
  "atk-s0401a:626_12": "Athassa bhagavā tīhi ovādehi upasampadaṃ adāsi.",
  "atk-s0401a:626_13": "Datvā bahuputtakanigrodhamūlato nikkhamitvā theraṃ pacchāsamaṇaṃ katvā maggaṃ paṭipajji.",
  "atk-s0401a:626_14": "Satthu sarīraṃ dvattiṃsamahāpurisalakkhaṇavicittaṃ,",
  "atk-s0401a:626_15": "mahākassapassa sattamahāpurisalakkhaṇapaṭimaṇḍitaṃ.",
  "atk-s0401a:626_16": "So kañcanamahānāvāya pacchābandho viya satthu padānupadikaṃ anugañchi.",
  "atk-s0401a:626_17": "Satthā thokaṃ maggaṃ gantvā maggā okkamma aññatarasmiṃ rukkhamūle nisajjākāraṃ dassesi,",
  "atk-s0401a:626_18": "thero “nisīditukāmo satthā”ti ñatvā attano pārupanapilotikasaṅghāṭiṃ catugguṇaṃ katvā paññāpesi.",
  "atk-s0401a:627_0": "Satthā tasmiṃ nisīditvā hatthena cīvaraṃ parāmasitvā “mudukā kho tyāyaṃ, kassapa,",
  "atk-s0401a:627_1": "pilotikasaṅghāṭī”ti āha.",
  "atk-s0401a:627_2": "Thero “satthā me saṅghāṭiyā mudukabhāvaṃ katheti,",
  "atk-s0401a:627_3": "pārupitukāmo bhavissatī”ti ñatvā “pārupatu, bhante,",
  "atk-s0401a:627_4": "bhagavā saṅghāṭi”nti āha.",
  "atk-s0401a:627_5": "Kiṃ tvaṃ pārupissasi kassapāti?",
  "atk-s0401a:627_6": "Tumhākaṃ nivāsanaṃ labhanto pārupissāmi, bhanteti.",
  "atk-s0401a:627_7": "“Kiṃ pana tvaṃ, kassapa,",
  "atk-s0401a:627_8": "imaṃ paribhogajiṇṇaṃ paṃsukūlaṃ dhāretuṃ sakkhissasi?",
  "atk-s0401a:627_9": "Mayā hi imassa paṃsukūlassa gahitadivase udakapariyantaṃ katvā mahāpathavī kampi,",
  "atk-s0401a:627_10": "imaṃ buddhānaṃ paribhogajiṇṇaṃ cīvaraṃ nāma na sakkā parittaguṇena dhāretuṃ,",
  "atk-s0401a:627_11": "paṭibalenevidaṃ paṭipattipūraṇasamatthena jātipaṃsukūlikena gahetuṃ vaṭṭatī”ti vatvā therena saddhiṃ cīvaraṃ parivattesi.",
  "atk-s0401a:628_0": "Evaṃ pana cīvaraparivattaṃ katvā therena pārutacīvaraṃ bhagavā pārupi,",
  "atk-s0401a:628_1": "satthu cīvaraṃ thero pārupi.",
  "atk-s0401a:628_2": "Tasmiṃ samaye acetanāpi ayaṃ mahāpathavī “dukkaraṃ, bhante, akattha,",
  "atk-s0401a:628_3": "attanā pārutacīvaraṃ sāvakassa dinnapubbaṃ nāma natthi,",
  "atk-s0401a:628_4": "ahaṃ tumhākaṃ guṇaṃ dhāretuṃ na sakkomī”ti vadantī viya udakapariyantaṃ katvā kampi.",
  "atk-s0401a:628_5": "Theropi “laddhaṃ dāni mayā buddhānaṃ paribhogacīvaraṃ,",
  "atk-s0401a:628_6": "kiṃ me idāni uttari kattabbaṃ atthī”ti unnatiṃ akatvā buddhānaṃ santikeyeva terasa dhutaguṇe samādāya",
  "atk-s0401a:628_7": "sattadivasamattaṃ puthujjano hutvā aṭṭhame aruṇe saha paṭisambhidāhi arahattaṃ pāpuṇi.",
  "atk-s0401a:628_8": "Satthāpi “kassapo,",
  "atk-s0401a:628_9": "bhikkhave,",
  "atk-s0401a:628_10": "candūpamo kulāni upasaṅkamati,",
  "atk-s0401a:628_11": "apakasseva kāyaṃ apakassa cittaṃ niccanavako kulesu appagabbho”ti evamādīhi suttehi theraṃ thometvā aparabhāge",
  "atk-s0401a:628_12": "etadeva kassapasaṃyuttaṃ aṭṭhuppattiṃ katvā “mama sāsane dhutavādānaṃ bhikkhūnaṃ mahākassapo aggo”ti",
  "atk-s0401a:628_13": "theraṃ ṭhānantare ṭhapesīti.",
  "atk-s0401a:629_0": "Anuruddhattheravatthu",
  "atk-s0401a:630_0": "192.",
  "atk-s0401a:630_1": "Pañcame dibbacakkhukānaṃ yadidaṃ anuruddhoti dibbacakkhukabhikkhūnaṃ anuruddhatthero aggoti vadati.",
  "atk-s0401a:630_2": "Tassa ciṇṇavasitāya aggabhāvo veditabbo.",
  "atk-s0401a:630_3": "Thero kira bhojanapapañcamattaṃ ṭhapetvā sesakālaṃ ālokaṃ vaḍḍhetvā dibbacakkhunā satte olokentova viharati.",
  "atk-s0401a:630_4": "Iti ahorattaṃ ciṇṇavasitāya esa dibbacakkhukānaṃ aggo nāma jāto.",
  "atk-s0401a:630_5": "Apica kappasatasahassaṃ patthitabhāvenapesa dibbacakkhukānaṃ aggova jāto.",
  "atk-s0401a:631_0": "Tatrassa pañhakamme ayamanupubbikathā –",
  "atk-s0401a:631_1": "ayampi hi kulaputto padumuttarasseva bhagavato kāle pacchābhattaṃ dhammassavanatthaṃ vihāraṃ gacchantena mahājanena saddhiṃ agamāsi.",
  "atk-s0401a:631_2": "Ayaṃ hi tadā aññataro apākaṭanāmo issarakuṭumbiko ahosi.",
  "atk-s0401a:631_3": "So dasabalaṃ vanditvā parisapariyante ṭhito dhammakathaṃ suṇāti.",
  "atk-s0401a:631_4": "Satthā desanaṃ yathānusandhikaṃ ghaṭetvā ekaṃ dibbacakkhukaṃ bhikkhuṃ etadaggaṭṭhāne ṭhapesi.",
  "atk-s0401a:632_0": "Tato kuṭumbikassa etadahosi –",
  "atk-s0401a:632_1": "“mahā vatāyaṃ bhikkhu,",
  "atk-s0401a:632_2": "yaṃ evaṃ satthā sayaṃ dibbacakkhukānaṃ aggaṭṭhāne ṭhapesi.",
  "atk-s0401a:632_3": "Aho vatāhampi anāgate uppajjanakabuddhassa sāsane dibbacakkhukānaṃ aggo bhaveyya”nti cittaṃ uppādetvā",
  "atk-s0401a:632_4": "parisantarena gantvā svātanāya bhagavantaṃ bhikkhusaṅghena saddhiṃ nimantetvā punadivase buddhappamukhassa",
  "atk-s0401a:632_5": "bhikkhusaṅghassa mahādānaṃ datvā “mahantaṃ ṭhānantaraṃ mayā patthita”nti teneva niyāmena ajjatanāya svātanāyāti",
  "atk-s0401a:632_6": "nimantetvā satta divasāni mahādānaṃ pavattetvā saparivārassa bhagavato uttamavatthāni datvā “bhagavā",
  "atk-s0401a:632_7": "nāhaṃ imaṃ sakkāraṃ dibbasampattiyā na manussasampattiyā atthāya karomi.",
  "atk-s0401a:632_8": "Yaṃ pana tumhe ito sattadivasamatthake bhikkhuṃ dibbacakkhukānaṃ aggaṭṭhāne ṭhapayittha,",
  "atk-s0401a:632_9": "ahampi anāgate ekassa buddhassa sāsane so bhikkhu viya dibbacakkhukānaṃ aggo bhaveyya”nti patthanaṃ katvā pādamūle nipajji.",
  "atk-s0401a:632_10": "Satthā anāgataṃ oloketvā tassa patthanāya samijjhanabhāvaṃ ñatvā evamāha –",
  "atk-s0401a:632_11": "“ambho purisa,",
  "atk-s0401a:632_12": "anāgate kappasatasahassapariyosāne gotamo nāma buddho uppajjissati,",
  "atk-s0401a:632_13": "tassa sāsane tvaṃ dibbacakkhukānaṃ aggo anuruddho nāma bhavissasī”ti.",
  "atk-s0401a:632_14": "Evañca pana vatvā bhattānumodanaṃ katvā vihārameva agamāsi.",
  "atk-s0401a:633_0": "Kuṭumbikopi yāva buddho dharati,",
  "atk-s0401a:633_1": "tāva avijahitameva kalyāṇakammaṃ katvā parinibbute satthari niṭṭhite sattayojanike suvaṇṇacetiye bhikkhusaṅghaṃ upasaṅkamitvā, “bhante,",
  "atk-s0401a:633_2": "kiṃ dibbacakkhussa parikamma”nti pucchi.",
  "atk-s0401a:633_3": "Padīpadānaṃ nāma dātuṃ vaṭṭati upāsakāti. Sādhu, bhante,",
  "atk-s0401a:633_4": "karissāmīti sahassadīpānaṃyeva tāva dīparukkhānaṃ sahassaṃ kāresi,",
  "atk-s0401a:633_5": "tadanantaraṃ tato parittatare,",
  "atk-s0401a:633_6": "tadanantaraṃ tato pariyattatareti anekasahasse dīparukkhe kāresi.",
  "atk-s0401a:633_7": "Sesapadīpā pana aparimāṇā ahesuṃ.",
  "atk-s0401a:634_0": "Evaṃ yāvajīvaṃ kalyāṇakammaṃ katvā devesu ca manussesu ca saṃsaranto kappasatasahassaṃ atikkamitvā kassapasammāsambuddhassa",
  "atk-s0401a:634_1": "kāle bārāṇasiyaṃ kuṭumbiyagehe nibbattitvā parinibbute satthari niṭṭhite yojanike cetiye bahu kaṃsapātiyo",
  "atk-s0401a:634_2": "kārāpetvā sappimaṇḍassa pūretvā majjhe ekekaṃ guḷapiṇḍaṃ ṭhapetvā ujjāletvā mukhavaṭṭiyā mukhavaṭṭiṃ",
  "atk-s0401a:634_3": "phusāpento cetiyaṃ parikkhipāpetvā attano sabbamahantaṃ kaṃsapātiṃ kāretvā sappimaṇḍassa pūretvā tassā",
  "atk-s0401a:634_4": "mukhavaṭṭiyaṃ samantato vaṭṭisahassaṃ jālāpetvā majjhaṭṭhāne thūpikaṃ pilotikāya veṭhetvā jālāpetvā kaṃsapātiṃ",
  "atk-s0401a:634_5": "sīsenādāya sabbarattiṃ yojanikaṃ cetiyaṃ anupariyāyi.",
  "atk-s0401a:634_6": "Evaṃ tenāpi attabhāvena yāvajīvaṃ kalyāṇakammaṃ katvā devaloke nibbatto.",
  "atk-s0401a:635_0": "Puna anuppanne buddhe tasmiṃyeva nagare duggatakulassa gehe paṭisandhiṃ gaṇhitvā sumanaseṭṭhiṃ nāma nissāya vasi,",
  "atk-s0401a:635_1": "annabhārotissa nāmaṃ ahosi.",
  "atk-s0401a:635_2": "So pana sumanaseṭṭhi devasikaṃ kapaṇaddhikavaṇibbakayācakānaṃ gehadvāre mahādānaṃ deti.",
  "atk-s0401a:635_3": "Athekadivasaṃ upariṭṭho nāma paccekabuddho gandhamādanapabbate nirodhasamāpattiṃ samāpanno.",
  "atk-s0401a:635_4": "Tato vuṭṭhāya “ajja kassa anuggahaṃ kātuṃ vaṭṭatī”ti vīmaṃsi.",
  "atk-s0401a:635_5": "Paccekabuddhā ca nāma duggatānukampakā honti.",
  "atk-s0401a:635_6": "So “ajja mayā annabhārassa anuggahaṃ kātuṃ vaṭṭatī”ti cintetvā “idāni annabhāro aṭavito attano gehaṃ",
  "atk-s0401a:635_7": "āgamissatī”ti ñatvā pattacīvaramādāya gandhamādanapabbatā vehāsaṃ abbhuggantvā gāmadvāre annabhārassa",
  "atk-s0401a:635_8": "sammukhe paccuṭṭhāsi.",
  "atk-s0401a:636_0": "Annabhāro paccekabuddhaṃ tucchapattahatthaṃ disvā paccekabuddhaṃ abhivādetvā “api, bhante,",
  "atk-s0401a:636_1": "bhikkhaṃ labhitthā”ti pucchi.",
  "atk-s0401a:636_2": "Labhissāma mahāpuññāti. “Bhante,",
  "atk-s0401a:636_3": "thokaṃ idheva hothā”ti vegena gantvā attano gehe mātugāmaṃ pucchi – “bhadde,",
  "atk-s0401a:636_4": "mayhaṃ ṭhapitaṃ bhāgabhattaṃ atthi,",
  "atk-s0401a:636_5": "natthī”ti?",
  "atk-s0401a:636_6": "Atthi sāmīti.",
  "atk-s0401a:636_7": "So tatova gantvā paccekabuddhassa hatthato pattamādāya āgantvā “bhadde,",
  "atk-s0401a:636_8": "mayaṃ purimabhave kalyāṇakammassa akatattā bhattaṃ paccāsīsamānā viharāma,",
  "atk-s0401a:636_9": "amhākaṃ dātukāmatāya sati deyyadhammo na hoti,",
  "atk-s0401a:636_10": "deyyadhamme sati paṭiggāhakaṃ na labhāma,",
  "atk-s0401a:636_11": "ajja me upariṭṭhapaccekabuddho diṭṭho,",
  "atk-s0401a:636_12": "bhāgabhattañca atthi,",
  "atk-s0401a:636_13": "mayhaṃ bhāgabhattaṃ imasmiṃ patte pakkhipāhī”ti.",
  "atk-s0401a:637_0": "Byattā itthī “yato mayhaṃ sāmiko bhāgabhattaṃ deti,",
  "atk-s0401a:637_1": "mayāpi imasmiṃ dāne bhāginiyā bhavitabba”nti attano bhāgabhattampi upariṭṭhassa paccekabuddhassa patte patiṭṭhapetvā adāsi.",
  "atk-s0401a:637_2": "Annabhāro pattaṃ āharitvā paccekabuddhassa hatthe ṭhapetvā, “bhante,",
  "atk-s0401a:637_3": "evarūpā dujjīvitā muccāmā”ti āha.",
  "atk-s0401a:637_4": "Evaṃ hotu,",
  "atk-s0401a:637_5": "mahāpuññāti.",
  "atk-s0401a:637_6": "So attano uttarasāṭakaṃ ekasmiṃ padese attharitvā, “bhante,",
  "atk-s0401a:637_7": "idha nisīditvā paribhuñjathā”ti āha.",
  "atk-s0401a:637_8": "Paccekabuddho tattha nisīditvā navavidhaṃ pāṭikūlyaṃ paccavekkhanto paribhuñji.",
  "atk-s0401a:637_9": "Paribhuttakāle annabhāro pattadhovanaudakaṃ adāsi.",
  "atk-s0401a:637_10": "Paccekabuddho niṭṭhitabhattakicco –",
  "atk-s0401a:638_0": "“Icchitaṃ patthitaṃ tuyhaṃ, sabbameva samijjhatu;",
  "atk-s0401a:639_0": "Sabbe pūrentu saṅkappā, cando pannaraso yathā”ti. –",
  "atk-s0401a:640_0": "Anumodanaṃ katvā maggaṃ paṭipajji.",
  "atk-s0401a:640_1": "Sumanaseṭṭhissa chatte adhivatthā devatā “aho dānaṃ paramadānaṃ upariṭṭhe suppatiṭṭhita”nti tikkhattuṃ vatvā sādhukāraṃ adāsi.",
  "atk-s0401a:640_2": "Sumanaseṭṭhi “kiṃ tvaṃ maṃ ettakaṃ kālaṃ dānaṃ dadamānaṃ na passasī”ti āha.",
  "atk-s0401a:640_3": "Nāhaṃ tava dāne sādhukāraṃ demi,",
  "atk-s0401a:640_4": "annabhārena upariṭṭhapaccekabuddhassa dinnapiṇḍapāte pasīditvā sādhukāraṃ demīti.",
  "atk-s0401a:641_0": "Sumanaseṭṭhi cintesi –",
  "atk-s0401a:641_1": "“acchariyaṃ vatidaṃ,",
  "atk-s0401a:641_2": "ahaṃ ettakaṃ kālaṃ dānaṃ dento devataṃ sādhukāraṃ dāpetuṃ nāsakkhiṃ.",
  "atk-s0401a:641_3": "Ayaṃ annabhāro maṃ nissāya vasanto anurūpassa paṭiggāhakapuggalassa laddhattā ekapiṇḍapātadāneneva sādhukāraṃ dāpesi,",
  "atk-s0401a:641_4": "etassa anucchavikaṃ datvā etaṃ piṇḍapātaṃ mama santakaṃ kātuṃ vaṭṭatī”ti annabhāraṃ pakkosāpetvā “ajja tayā kassaci kiñci dānaṃ dinna”nti pucchi. Āma, ayya,",
  "atk-s0401a:641_5": "upariṭṭhapaccekabuddhassa me attano bhāgabhattaṃ dinnanti. Handa, bho,",
  "atk-s0401a:641_6": "kahāpaṇaṃ gaṇhitvā etaṃ piṇḍapātaṃ mayhaṃ dehīti.",
  "atk-s0401a:641_7": "Na demi ayyāti.",
  "atk-s0401a:641_8": "So yāva sahassaṃ vaḍḍhesi,",
  "atk-s0401a:641_9": "annabhāro “sahassenāpi na demī”ti āha. Hotu, bho,",
  "atk-s0401a:641_10": "yadi piṇḍapātaṃ na desi,",
  "atk-s0401a:641_11": "sahassaṃ gaṇhitvā pattiṃ me dehīti.",
  "atk-s0401a:641_12": "“Etampi dātuṃ yuttaṃ vā ayuttaṃ vā na jānāmi,",
  "atk-s0401a:641_13": "ayyaṃ pana upariṭṭhapaccekabuddhaṃ pucchitvā sace dātuṃ yuttaṃ bhavissati,",
  "atk-s0401a:641_14": "dassāmī”ti gantvā paccekabuddhaṃ sampāpuṇitvā, “bhante,",
  "atk-s0401a:641_15": "sumanaseṭṭhi mayhaṃ sahassaṃ datvā tumhākaṃ dinnapiṇḍapāte pattiṃ yācati,",
  "atk-s0401a:641_16": "dammi vā na dammi vā”ti.",
  "atk-s0401a:641_17": "Upamaṃ te paṇḍita karissāmi.",
  "atk-s0401a:641_18": "Seyyathāpi kulasatike gāme ekasmiṃyeva ghare dīpaṃ jāleyya,",
  "atk-s0401a:641_19": "sesā attano attano telena vaṭṭiṃ temetvā jālāpetvā gaṇheyyuṃ,",
  "atk-s0401a:641_20": "purimadīpassa pabhā atthi, natthīti.",
  "atk-s0401a:641_21": "Atirekatarā, bhante,",
  "atk-s0401a:641_22": "pabhā hotīti.",
  "atk-s0401a:641_23": "Evameva paṇḍita uḷuṅkayāgu vā hotu kaṭacchubhikkhā vā,",
  "atk-s0401a:641_24": "attano piṇḍapāte paresaṃ pattiṃ dentassa satassa vā detu sahassassa vā,",
  "atk-s0401a:641_25": "yattakānaṃ deti,",
  "atk-s0401a:641_26": "tattakānaṃ puññaṃ vaḍḍhati.",
  "atk-s0401a:641_27": "Tvaṃ dento ekameva piṇḍapātaṃ adāsi,",
  "atk-s0401a:641_28": "sumanaseṭṭhissa pana pattiyā dinnāya dve piṇḍapātā honti eko tava,",
  "atk-s0401a:641_29": "eko ca tassāti.",
  "atk-s0401a:642_0": "So paccekabuddhaṃ abhivādetvā sumanaseṭṭhissa santikaṃ gantvā “piṇḍapāte pattiṃ gaṇha sāmī”ti āha. Handa,",
  "atk-s0401a:642_1": "kahāpaṇasahassaṃ gaṇhāti.",
  "atk-s0401a:642_2": "Nāhaṃ piṇḍapātaṃ vikkiṇāmi,",
  "atk-s0401a:642_3": "saddhāya pana tumhākaṃ pattiṃ demīti. Tāta,",
  "atk-s0401a:642_4": "tvaṃ mayhaṃ saddhāya pattiṃ desi,",
  "atk-s0401a:642_5": "ahaṃ pana tuyhaṃ guṇaṃ pūjento sahassaṃ demi, gaṇha, tātāti.",
  "atk-s0401a:642_6": "So “evaṃ hotū”ti sahassaṃ gaṇhi. Tāta,",
  "atk-s0401a:642_7": "tuyhaṃ sahassaṃ laddhakālato paṭṭhāya sahatthā kammakaraṇakiccaṃ natthi,",
  "atk-s0401a:642_8": "vīthiyaṃ gharaṃ māpetvā vasa.",
  "atk-s0401a:642_9": "Yena tuyhaṃ attho,",
  "atk-s0401a:642_10": "taṃ maṃ āharāpetvā gaṇhāhīti.",
  "atk-s0401a:642_11": "Nirodhasamāpattito vuṭṭhitapaccekabuddhassa dinnapiṇḍapāto nāma taṃdivasameva vipākaṃ deti.",
  "atk-s0401a:642_12": "Tasmā sumanaseṭṭhi aññaṃ divasaṃ annabhāraṃ gahetvā rājakulaṃ agacchantopi taṃdivasaṃ gahetvāva gato.",
  "atk-s0401a:643_0": "Annabhārassa puññaṃ āgamma rājā seṭṭhiṃ anoloketvā annabhārameva olokesi. Kiṃ, deva,",
  "atk-s0401a:643_1": "imaṃ purisaṃ ativiya olokesīti?",
  "atk-s0401a:643_2": "Aññaṃ divasaṃ adiṭṭhapubbattā olokemīti.",
  "atk-s0401a:643_3": "Oloketabbayuttako esa devāti.",
  "atk-s0401a:643_4": "Ko panassa oloketabbayuttako guṇoti?",
  "atk-s0401a:643_5": "Ajja attano bhāgabhattaṃ sayaṃ abhuñjitvā upariṭṭhapaccekabuddhassa dinnattā mama hatthato sahassaṃ labhi devāti.",
  "atk-s0401a:643_6": "Konāmo esoti?",
  "atk-s0401a:643_7": "Annabhāro nāma devāti.",
  "atk-s0401a:643_8": "“Tava hatthato laddhattā mamapi hatthato laddhuṃ arahati,",
  "atk-s0401a:643_9": "ahampissa pūjaṃ karissāmī”ti vatvā sahassaṃ adāsi.",
  "atk-s0401a:643_10": "Etassa vasanagehaṃ jānātha bhaṇeti?",
  "atk-s0401a:643_11": "Sādhu devāti ekaṃ gehaṭṭhānaṃ sodhentā kuddālena āhatāhataṭṭhāne nidhikumbhiyo gīvāya gīvaṃ āhacca ṭhitā disvā rañño ārocayiṃsu.",
  "atk-s0401a:643_12": "Rājā “tena hi gantvā khanathā”ti āha.",
  "atk-s0401a:643_13": "Tesaṃ khanantānaṃ khanantānaṃ heṭṭhā gacchanti.",
  "atk-s0401a:643_14": "Puna gantvā rañño ārocayiṃsu.",
  "atk-s0401a:643_15": "Rājā “annabhārassa vacanena khanathā”ti āha.",
  "atk-s0401a:643_16": "Te gantvā “annabhārasseva vacana”nti khaniṃsu.",
  "atk-s0401a:643_17": "Kuddālena āhatāhataṭṭhāne ahicchattakamakuḷāni viya kumbhiyo uṭṭhahiṃsu.",
  "atk-s0401a:643_18": "Te dhanaṃ āharitvā rañño santike rāsiṃ akaṃsu.",
  "atk-s0401a:643_19": "Rājā amacce sannipātetvā “imasmiṃ nagare kassa aññassa ettakaṃ dhanaṃ atthī”ti pucchi.",
  "atk-s0401a:643_20": "Natthi kassaci devāti.",
  "atk-s0401a:643_21": "Tena hi ayaṃ annabhāro imasmiṃ nagare dhanaseṭṭhi nāma hotūti.",
  "atk-s0401a:643_22": "Taṃdivasameva seṭṭhicchattaṃ labhi.",
  "atk-s0401a:644_0": "So tato paṭṭhāya yāvajīvaṃ kalyāṇakammaṃ katvā tato cuto devaloke nibbatto.",
  "atk-s0401a:644_1": "Dīgharattaṃ devamanussesu saṃsaritvā amhākaṃ satthu uppajjanakāle kapilavatthunagare amittodanasakkassa gehe paṭisandhiṃ gaṇhi.",
  "atk-s0401a:644_2": "Nāmaggahaṇadivase panassa anuruddhoti nāmaṃ akaṃsu.",
  "atk-s0401a:644_3": "Mahānāmasakkassa kaniṭṭhabhātā satthu cūḷapituputto paramasukhumālo mahāpuñño ahosi.",
  "atk-s0401a:644_4": "Suvaṇṇapātiyaṃyevassa bhattaṃ uppajji.",
  "atk-s0401a:644_5": "Athassa mātā ekadivasaṃ “mama puttaṃ natthīti padaṃ jānāpessāmī”ti ekaṃ suvaṇṇapātiṃ aññāya suvaṇṇapātiyā pidahitvā tucchakaṃyeva pesesi.",
  "atk-s0401a:644_6": "Antarāmagge devatā dibbapūvehi pūresuṃ.",
  "atk-s0401a:644_7": "Evaṃ mahāpuñño ahosi.",
  "atk-s0401a:644_8": "Tiṇṇaṃ utūnaṃ anucchavikesu tīsu pāsādesu alaṅkatanāṭakitthīhi parivuto devo viya sampattiṃ anubhavi.",
  "atk-s0401a:645_0": "Amhākampi bodhisatto tasmiṃ samaye tusitapurā cavitvā suddhodanamahārājassa aggamahesiyā kucchismiṃ paṭisandhiṃ",
  "atk-s0401a:645_1": "gahetvā anukkamena vuddhippatto ekūnatiṃsa vassāni agāramajjhe vasitvā mahābhinikkhamanaṃ nikkhamitvā",
  "atk-s0401a:645_2": "anukkamena paṭividdhasabbaññutaññāṇo bodhimaṇḍe sattasattāhaṃ vītināmetvā isipatane migadāye dhammacakkappattanaṃ",
  "atk-s0401a:645_3": "pavattetvā lokānuggahaṃ karonto rājagahaṃ āgamma “putto me rājagahaṃ āgato”ti sutvā “gacchatha bhaṇe",
  "atk-s0401a:645_4": "mama puttaṃ ānethā”ti pitarā pahite sahassasahassaparivāre dasa amacce ehibhikkhupabbajjāya pabbājetvā",
  "atk-s0401a:645_5": "kāḷudāyittherena cārikāgamanaṃ āyācito rājagahato vīsatisahassabhikkhuparivāro nikkhamitvā kapilavatthupuraṃ",
  "atk-s0401a:645_6": "gantvā ñātisamāgame anekehi iddhipāṭihāriyehi sappāṭihāriyaṃ vicitradhammadesanaṃ katvā mahājanaṃ amatapānaṃ",
  "atk-s0401a:645_7": "pāyetvā dutiyadivase pattacīvaramādāya nagaradvāre ṭhatvā “kiṃ nu kho kulanagaraṃ āgatānaṃ sabbaññubuddhānaṃ",
  "atk-s0401a:645_8": "āciṇṇa”nti āvajjamāno “sapadānaṃ piṇḍāya caraṇaṃ āciṇṇa”nti ñatvā sapadānaṃ piṇḍāya caranto “putto me",
  "atk-s0401a:645_9": "piṇḍāya caratī”ti sutvā āgatassa rañño dhammaṃ kathetvā tena sakanivesanaṃ pavesetvā katasakkārasammāno",
  "atk-s0401a:645_10": "tattha kātabbaṃ ñātijanānuggahaṃ katvā rāhulakumāraṃ pabbājetvā nacirasseva kapilavatthupurato mallaraṭṭhe",
  "atk-s0401a:645_11": "cārikaṃ caramāno anupiyaambavanaṃ agamāsi.",
  "atk-s0401a:646_0": "Tasmiṃ samaye suddhodanamahārājā sākiyajanaṃ sannipātetvā āha –",
  "atk-s0401a:646_1": "“sace mama putto agāraṃ ajjhāvasissa,",
  "atk-s0401a:646_2": "rājā abhavissa cakkavattī sattaratanasamannāgato.",
  "atk-s0401a:646_3": "Nattāpi me rāhulakumāro khattiyagaṇena saddhiṃ taṃ parivāretvā acarissa,",
  "atk-s0401a:646_4": "tumhepi etamatthaṃ jānātha.",
  "atk-s0401a:646_5": "Idāni pana me putto buddho jāto,",
  "atk-s0401a:646_6": "khattiyāvassa parivārā hontu.",
  "atk-s0401a:646_7": "Tumhe ekekakulato ekekaṃ dārakaṃ dethā”ti.",
  "atk-s0401a:646_8": "Evaṃ vutte ekappahāreneva sahassakhattiyakumārā pabbajiṃsu.",
  "atk-s0401a:646_9": "Tasmiṃ samaye mahānāmo kuṭumbasāmiko hoti.",
  "atk-s0401a:646_10": "So anuruddhasakkaṃ upasaṅkamitvā etadavoca – “etarahi,",
  "atk-s0401a:646_11": "tāta anuruddha,",
  "atk-s0401a:646_12": "abhiññātā abhiññātā sakyakumārā bhagavantaṃ pabbajitaṃ anupabbajanti,",
  "atk-s0401a:646_13": "amhākaṃ kule natthi koci agārasmā anagāriyaṃ pabbajito.",
  "atk-s0401a:646_14": "Tena hi tvaṃ vā pabbaja,",
  "atk-s0401a:646_15": "ahaṃ vā pabbajissāmī”ti.",
  "atk-s0401a:646_16": "So tassa vacanaṃ sutvā gharāvāse ruciṃ akatvā attasattamo agārasmā anagāriyaṃ pabbajito.",
  "atk-s0401a:646_17": "Tassa pabbajjānukkamo saṅghabhedakakkhandhake āgatova.",
  "atk-s0401a:647_0": "Evaṃ anupiyaambavanaṃ gantvā pabbajitesu pana tesu tasmiṃyeva antovasse bhaddiyatthero arahattaṃ pāpuṇi.",
  "atk-s0401a:647_1": "Anuruddhatthero dibbacakkhuṃ nibbattesi,",
  "atk-s0401a:647_2": "devadatto aṭṭha samāpattiyo nibbattesi,",
  "atk-s0401a:647_3": "ānandatthero sotāpattiphale patiṭṭhāsi,",
  "atk-s0401a:647_4": "bhagutthero ca kimilatthero ca pacchā arahattaṃ pāpuṇiṃsu.",
  "atk-s0401a:647_5": "Tesaṃ pana sabbesampi therānaṃ attano attano āgataṭṭhāne pubbapatthanābhinīhāro āgamissati.",
  "atk-s0401a:647_6": "Ayaṃ pana anuruddhatthero dhammasenāpatissa santike kammaṭṭhānaṃ gahetvā cetiyaraṭṭhe pācīnavaṃsamigadāyaṃ",
  "atk-s0401a:647_7": "gantvā samaṇadhammaṃ karonto satta mahāpurisavitakke vitakkesi,",
  "atk-s0401a:647_8": "aṭṭhame kilamati.",
  "atk-s0401a:647_9": "Satthā “anuruddho aṭṭhame mahāpurisavitakke kilamatī”ti ñatvā “tassa saṅkappaṃ pūressāmī”ti tattha gantvā",
  "atk-s0401a:647_10": "paññattavarabuddhāsane nisinno aṭṭhamaṃ mahāpurisavitakkaṃ pūretvā catupaccayasantosabhāvanārāmapaṭimaṇḍitaṃ",
  "atk-s0401a:647_11": "mahāariyavaṃsapaṭipadaṃ kathetvā ākāse uppatitvā bhesakalāvanameva gato.",
  "atk-s0401a:648_0": "Thero tathāgate gatamatteyeva tevijjo mahākhīṇāsavo hutvā “satthā mayhaṃ manaṃ jānitvā āgantvā aṭṭhamaṃ mahāpurisavitakkaṃ pūretvā adāsi.",
  "atk-s0401a:648_1": "So ca me manoratho matthakaṃ patto”ti buddhānaṃ dhammadesanaṃ attano ca paṭividdhadhammaṃ ārabbha imā gāthā abhāsi –",
  "atk-s0401a:649_0": "“Mama saṅkappamaññāya, satthā loke anuttaro;",
  "atk-s0401a:650_0": "Manomayena kāyena, iddhiyā upasaṅkami.",
  "atk-s0401a:651_0": "“Yathā me ahu saṅkappo, tato uttari desayi;",
  "atk-s0401a:652_0": "Nippapañcarato buddho, nippapañcamadesayi.",
  "atk-s0401a:653_0": "“Tassāhaṃ dhammamaññāya, vihāsiṃ sāsane rato;",
  "atk-s0401a:654_0": "Tisso vijjā anuppatto, kataṃ buddhassa sāsana”nti. ;",
  "atk-s0401a:655_0": "Atha naṃ aparabhāge satthā jetavanamahāvihāre viharanto “mama sāsane dibbacakkhukānaṃ anuruddho aggo”ti aggaṭṭhāne ṭhapesi.",
  "atk-s0401a:656_0": "Bhaddiyattheravatthu",
  "atk-s0401a:657_0": "193.",
  "atk-s0401a:657_1": "Chaṭṭhe uccākulikānanti ucce kule jātānaṃ.",
  "atk-s0401a:657_2": "Bhaddiyoti anuruddhattherena saddhiṃ nikkhamanto sakyarājā.",
  "atk-s0401a:657_3": "Kāḷigodhāya puttoti kāḷavaṇṇā sā devī,",
  "atk-s0401a:657_4": "godhāti panassā nāmaṃ.",
  "atk-s0401a:657_5": "Tasmā kāḷigodhāti vuccati,",
  "atk-s0401a:657_6": "tassā puttoti attho.",
  "atk-s0401a:657_7": "Kasmā panāyaṃ uccākulikānaṃ aggoti vutto,",
  "atk-s0401a:657_8": "kiṃ tato uccākulikatarā natthīti?",
  "atk-s0401a:657_9": "Āma natthi.",
  "atk-s0401a:657_10": "Tassa hi mātā sākiyānīnaṃ antare vayena sabbajeṭṭhikā,",
  "atk-s0401a:657_11": "soyeva ca sākiyakule sampattaṃ rajjaṃ pahāya pabbajito.",
  "atk-s0401a:657_12": "Tasmā uccākulikānaṃ aggoti vutto.",
  "atk-s0401a:657_13": "Apica pubbapatthanānubhāvena cesa anupaṭipāṭiyā pañca jātisatāni rājakule nibbattitvā rajjaṃ kāresiyeva.",
  "atk-s0401a:657_14": "Imināpi kāraṇena uccākulikānaṃ aggoti vutto.",
  "atk-s0401a:658_0": "Pañhakamme panassa ayamanupubbikathā –",
  "atk-s0401a:658_1": "ayampi hi atīte padumuttarabuddhakāle mahābhogakule nibbatto vuttanayeneva dhammassavanatthāya gato.",
  "atk-s0401a:658_2": "Taṃdivasaṃ satthāraṃ ekaṃ bhikkhuṃ uccākulikānaṃ bhikkhūnaṃ aggaṭṭhāne ṭhapentaṃ disvā “mayāpi anāgate",
  "atk-s0401a:658_3": "ekassa buddhassa sāsane uccākulikānaṃ bhikkhūnaṃ aggena bhavituṃ vaṭṭatī”ti tathāgataṃ nimantetvā satta",
  "atk-s0401a:658_4": "divasāni buddhappamukhassa bhikkhusaṅghassa mahādānaṃ datvā, “bhante,",
  "atk-s0401a:658_5": "ahaṃ imassa dānassa phalena nāññaṃ sampattiṃ ākaṅkhāmi,",
  "atk-s0401a:658_6": "anāgate pana ekassa buddhassa sāsane uccākulikānaṃ bhikkhūnaṃ aggo bhaveyya”nti patthayitvā pādamūle nipajji.",
  "atk-s0401a:659_0": "Satthā anāgataṃ olokento samijjhanabhāvaṃ disvā “samijjhissati te idaṃ kammaṃ,",
  "atk-s0401a:659_1": "ito kappasatasahassāvasāne gotamo nāma buddho uppajjissati,",
  "atk-s0401a:659_2": "tvaṃ tassa sāsane uccākulikānaṃ bhikkhūnaṃ aggo bhavissasī”ti byākaritvā bhattānumodanaṃ katvā vihāraṃ agamāsi.",
  "atk-s0401a:659_3": "Sopi taṃ byākaraṇaṃ labhitvā uccākulikasaṃvattanikakammaṃ pucchitvā dhammāsanāni kāretvā tesu paccattharaṇāni",
  "atk-s0401a:659_4": "santharāpetvā dhammabījaniyo dhammakathikavaṭṭaṃ uposathāgāre padīpateladānanti evaṃ yāvajīvaṃ bahuvidhaṃ",
  "atk-s0401a:659_5": "kalyāṇakammaṃ katvā tattha kālakato devesu ca manussesu ca saṃsaranto kassapadasabalassa ca amhākañca",
  "atk-s0401a:659_6": "bhagavato antare bārāṇasiyaṃ kuṭumbiyaghare nibbatto.",
  "atk-s0401a:660_0": "Tena ca samayena sambahulā paccekabuddhā gandhamādanapabbatā āgamma bārāṇasiyaṃ gaṅgāya tīre phāsukaṭṭhāne nisīditvā piṇḍapātaṃ paribhuñjanti.",
  "atk-s0401a:660_1": "So kuṭumbiyo tesaṃ nibaddhameva tasmiṃ ṭhāne bhattavissaggakaraṇaṃ ñatvā aṭṭha pāsāṇaphalakāni attharitvā yāvajīvaṃ paccekabuddhe upaṭṭhahi.",
  "atk-s0401a:660_2": "Athekaṃ buddhantaraṃ devamanussesu saṃsaritvā imasmiṃ buddhuppāde kapilavatthunagare khattiyakule nibbatti.",
  "atk-s0401a:660_3": "Nāmaggahaṇadivase cassa bhaddiyakumāroti nāmaṃ akaṃsu.",
  "atk-s0401a:660_4": "So vayaṃ āgamma heṭṭhā anuruddhasutte vuttanayeneva channaṃ khattiyānaṃ abbhantaro hutvā satthari anupiyaambavane",
  "atk-s0401a:660_5": "viharante satthu santike pabbajitvā arahattaṃ pāpuṇi.",
  "atk-s0401a:660_6": "Atha satthā aparabhāge jetavanamahāvihāre viharanto “mama sāsane uccākulikānaṃ kāḷigodhāya putto bhaddiyatthero aggo”ti aggaṭṭhāne ṭhapesi.",
  "atk-s0401a:661_0": "Lakuṇḍakabhaddiyattheravatthu",
  "atk-s0401a:662_0": "194.",
  "atk-s0401a:662_1": "Sattame mañjussarānanti madhurassarānaṃ.",
  "atk-s0401a:662_2": "Lakuṇḍakabhaddiyoti ubbedhena rasso,",
  "atk-s0401a:662_3": "nāmena bhaddiyo.",
  "atk-s0401a:662_4": "Tassāpi pañhakamme ayamanupubbikathā –",
  "atk-s0401a:662_5": "ayampi hi padumuttarabuddhakāle haṃsavatīnagare mahābhogakule nibbatto vuttanayeneva dhammassavanatthāya vihāraṃ gato.",
  "atk-s0401a:662_6": "Tasmiṃ samaye satthāraṃ ekaṃ mañjussaraṃ bhikkhuṃ etadagge ṭhapentaṃ disvā “aho vatāhampi anāgate ayaṃ",
  "atk-s0401a:662_7": "bhikkhu viya ekassa buddhassa sāsane mañjussarānaṃ bhikkhūnaṃ aggo bhaveyya”nti cittaṃ uppādetvā satthāraṃ",
  "atk-s0401a:662_8": "nimantetvā satta divasāni buddhappamukhassa bhikkhusaṅghassa mahādānaṃ datvā, “bhante,",
  "atk-s0401a:662_9": "ahaṃ imassa dānassa phalena na aññaṃ sampattiṃ ākaṅkhāmi,",
  "atk-s0401a:662_10": "anāgate pana ekassa buddhassa sāsane mañjussarānaṃ bhikkhūnaṃ aggo bhaveyya”nti patthayitvā satthupādamūle nipajji.",
  "atk-s0401a:662_11": "Satthā anāgataṃ olokento samijjhanabhāvaṃ disvā “samijjhissati te idaṃ kammaṃ,",
  "atk-s0401a:662_12": "ito kappasatasahassāvasāne gotamo nāma buddho uppajjissati,",
  "atk-s0401a:662_13": "tvaṃ tassa sāsane mañjussarānaṃ bhikkhūnaṃ aggo bhavissasī”ti byākaritvā vihāraṃ agamāsi.",
  "atk-s0401a:663_0": "Sopi taṃ byākaraṇaṃ labhitvā yāvajīvaṃ kalyāṇakammaṃ katvā tato kālakato devesu ca manussesu ca saṃsaranto",
  "atk-s0401a:663_1": "vipassīsammāsambuddhakāle cittapattakokilo nāma hutvā kheme migadāye vasanto ekadivasaṃ himavantaṃ gantvā",
  "atk-s0401a:663_2": "madhuraṃ ambaphalaṃ tuṇḍena gahetvā āgacchanto bhikkhusaṅghaparivutaṃ satthāraṃ disvā cintesi –",
  "atk-s0401a:663_3": "“ahaṃ aññesu divasesu rittako tathāgataṃ passāmi,",
  "atk-s0401a:663_4": "ajja pana me imaṃ ambapakkaṃ puttakānaṃ atthāya āgataṃ.",
  "atk-s0401a:663_5": "Tesaṃ aññampi āharitvā dassāmi,",
  "atk-s0401a:663_6": "imaṃ pana dasabalassa dātuṃ vaṭṭatī”ti otaritvā ākāse carati.",
  "atk-s0401a:663_7": "Satthā tassa cittaṃ ñatvā asokattheraṃ nāma upaṭṭhākaṃ olokesi.",
  "atk-s0401a:663_8": "So pattaṃ nīharitvā satthu hatthe ṭhapesi.",
  "atk-s0401a:663_9": "So kokilo dasabalassa patte ambapakkaṃ patiṭṭhāpesi.",
  "atk-s0401a:663_10": "Satthā tattheva nisīditvā taṃ paribhuñji.",
  "atk-s0401a:663_11": "Kokilo pasannacitto punappunaṃ dasabalassa guṇe āvajjetvā dasabalaṃ vanditvā attano kulāvakaṃ gantvā sattāhaṃ pītisukhena vītināmesi.",
  "atk-s0401a:663_12": "Ettakaṃ tasmiṃ attabhāve kalyāṇakammaṃ,",
  "atk-s0401a:663_13": "imināssa kammena saro madhuro ahosi.",
  "atk-s0401a:664_0": "Kassapasammāsambuddhakāle pana cetiye āraddhe “kiṃpamāṇaṃ karoma?",
  "atk-s0401a:664_1": "Sattayojanappamāṇaṃ.",
  "atk-s0401a:664_2": "Atimahantaṃ etaṃ,",
  "atk-s0401a:664_3": "chayojanaṃ karoma.",
  "atk-s0401a:664_4": "Idampi atimahantaṃ,",
  "atk-s0401a:664_5": "pañcayojanaṃ karoma,",
  "atk-s0401a:664_6": "catuyojanaṃ,",
  "atk-s0401a:664_7": "tiyojanaṃ,",
  "atk-s0401a:664_8": "dviyojana”nti vutte ayaṃ tadā jeṭṭhavaḍḍhakī hutvā “etha, bho,",
  "atk-s0401a:664_9": "anāgate sukhapaṭijaggiyaṃ kātuṃ vaṭṭatī”ti vatvā rajjuṃ ādāya parikkhipanto gāvutamattake ṭhatvā “ekekaṃ mukhaṃ gāvutaṃ gāvutaṃ hotu,",
  "atk-s0401a:664_10": "cetiyaṃ yojanāvaṭṭaṃ yojanubbedhaṃ bhavissatī”ti āha.",
  "atk-s0401a:664_11": "Te tassa vacane aṭṭhaṃsu.",
  "atk-s0401a:664_12": "Iti appamāṇassa buddhassa pamāṇaṃ akāsīti.",
  "atk-s0401a:664_13": "Tena kammena nibbattanibbattaṭṭhāne aññehi hīnatarappamāṇo ahosi.",
  "atk-s0401a:664_14": "So amhākaṃ satthu kāle sāvatthiyaṃ mahābhogakule nibbatti.",
  "atk-s0401a:664_15": "“Bhaddiyo”tissa nāmaṃ akaṃsu.",
  "atk-s0401a:664_16": "So vayappatto satthari jetavanamahāvihāre paṭivasante vihāraṃ gantvā dhammadesanaṃ sutvā paṭiladdhasaddho",
  "atk-s0401a:664_17": "pabbajitvā satthu santike kammaṭṭhānaṃ gahetvā vipassanāya kammaṃ karonto arahattaṃ pāpuṇi.",
  "atk-s0401a:664_18": "Atha naṃ satthā aparabhāge ariyavaragaṇamajjhe nisinno mañjussarānaṃ bhikkhūnaṃ aggaṭṭhāne ṭhapesi.",
  "atk-s0401a:665_0": "Piṇḍolabhāradvājattheravatthu",
  "atk-s0401a:666_0": "195.",
  "atk-s0401a:666_1": "Aṭṭhame sīhanādikānanti sīhanādaṃ nadantānaṃ.",
  "atk-s0401a:666_2": "Piṇḍolabhāradvājoti so kira arahattaṃ pattadivase avāpuraṇaṃ ādāya vihārena vihāraṃ pariveṇena pariveṇaṃ",
  "atk-s0401a:666_3": "gantvā “yassa magge vā phale vā kaṅkhā atthi,",
  "atk-s0401a:666_4": "so maṃ pucchatū”ti sīhanādaṃ nadanto vicari.",
  "atk-s0401a:666_5": "Buddhānampi purato ṭhatvā “imasmiṃ, bhante,",
  "atk-s0401a:666_6": "sāsane katabbakiccaṃ mayhaṃ matthakaṃ patta”nti sīhanādaṃ nadi.",
  "atk-s0401a:666_7": "Tasmā sīhanādikānaṃ aggo nāma jāto.",
  "atk-s0401a:667_0": "Pañhakamme panassa ayamanupubbikathā –",
  "atk-s0401a:667_1": "ayaṃ kira padumuttarabuddhakāle pabbatapāde sīhayoniyaṃ nibbatto.",
  "atk-s0401a:667_2": "Satthā paccūsasamaye lokaṃ volokento tassa hetusampattiṃ disvā haṃsavatiyaṃ piṇḍāya caritvā pacchābhattaṃ",
  "atk-s0401a:667_3": "sīhe gocarāya pakkante tassa vasanaguhaṃ pavisitvā ākāse pallaṅkaṃ ābhujitvā nirodhaṃ samāpajjitvā nisīdi.",
  "atk-s0401a:667_4": "Sīho gocaraṃ labhitvā nivatto guhādvāre ṭhito antoguhāyaṃ dasabalaṃ nisinnaṃ disvā “mama vasanaṭṭhānaṃ",
  "atk-s0401a:667_5": "āgantvā añño satto nisīdituṃ samattho nāma natthi,",
  "atk-s0401a:667_6": "mahanto vatāyaṃ puriso,",
  "atk-s0401a:667_7": "yo antoguhāyaṃ pallaṅkaṃ ābhujitvā nisinno.",
  "atk-s0401a:667_8": "Sarīrappabhāpissa samantā pharitvā gatā,",
  "atk-s0401a:667_9": "mayā evarūpaṃ acchariyaṃ nadiṭṭhapubbaṃ.",
  "atk-s0401a:667_10": "Ayaṃ puriso imasmiṃ loke pūjaneyyānaṃ aggo bhavissati,",
  "atk-s0401a:667_11": "mayāpissa yathāsatti yathābalaṃ sakkāraṃ kātuṃ vaṭṭatī”ti jalajathalajāni nānākusumāni āharitvā bhūmito",
  "atk-s0401a:667_12": "yāva nisinnapallaṅkaṭṭhānā pupphāsanaṃ santharitvā sabbarattiṃ sammukhaṭṭhāne tathāgataṃ namassamāno aṭṭhāsi.",
  "atk-s0401a:667_13": "Punadivase purāṇapupphāni apanetvā navapupphehi āsanaṃ santhari.",
  "atk-s0401a:668_0": "Eteneva niyāmena satta divasāni pupphāsanaṃ paññāpetvā balavapītisomanassaṃ nibbattetvā guhādvāre ārakkhaṃ gaṇhi.",
  "atk-s0401a:668_1": "Sattame divase satthā nirodhato vuṭṭhāya guhādvāre aṭṭhāsi.",
  "atk-s0401a:668_2": "Sīhopi migarājā tathāgataṃ tikkhattuṃ padakkhiṇaṃ katvā catūsu ṭhānesu vanditvā paṭikkamitvā aṭṭhāsi.",
  "atk-s0401a:668_3": "Satthā “vaṭṭissati ettako upanissayo etassā”ti vehāsaṃ abbhuggantvā vihārameva gato.",
  "atk-s0401a:669_0": "Sopi sīho buddhaviyogena dukkhito kālaṃ katvā haṃsavatīnagare mahāsālakule paṭisandhiṃ gaṇhitvā vayappatto",
  "atk-s0401a:669_1": "ekadivasaṃ nagaravāsīhi saddhiṃ vihāraṃ gantvā dhammadesanaṃ suṇanto satthāraṃ ekaṃ bhikkhuṃ sīhanādikānaṃ",
  "atk-s0401a:669_2": "aggaṭṭhāne ṭhapentaṃ disvā vuttanayeneva sattāhaṃ mahādānaṃ pavattetvā taṃ ṭhānantaraṃ patthetvā satthārā",
  "atk-s0401a:669_3": "samijjhanabhāvaṃ disvā byākato yāvajīvaṃ kusalaṃ katvā tattha kālakato devesu ca manussesu ca saṃsaranto",
  "atk-s0401a:669_4": "imasmiṃ buddhuppāde rājagahanagare brāhmaṇamahāsālakule nibbatti.",
  "atk-s0401a:669_5": "Nāmena bhāradvājo nāma ahosi.",
  "atk-s0401a:669_6": "So vayappatto tayo vede uggahetvā pañca māṇavasatāni mante vācento vicarati.",
  "atk-s0401a:669_7": "So attano jeṭṭhakabhāvena nimantanaṭṭhānesu sabbesaṃ bhikkhaṃ sayameva sampaṭicchi.",
  "atk-s0401a:669_8": "Eso kira īsakaṃ loladhātuko ahosi.",
  "atk-s0401a:669_9": "So tehi māṇavehi saddhiṃ “kuhiṃ yāgu kuhiṃ bhatta”nti yāgubhattakhajjakāneva pariyesamāno carati.",
  "atk-s0401a:669_10": "So gatagataṭṭhāne piṇḍameva paṭimānento caratīti piṇḍolabhāradvājoteva paññāyi.",
  "atk-s0401a:670_0": "So ekadivasaṃ satthari rājagahamanuppatte dhammakathaṃ sutvā paṭiladdhasaddho pabbajitvā vipassanāya kammaṃ karonto arahattaṃ pāpuṇi.",
  "atk-s0401a:670_1": "Arahattaṃ pattavelāyameva avāpuraṇaṃ ādāya vihārena vihāraṃ pariveṇena pariveṇaṃ gantvā “yassa magge vā phale vā kaṅkhā atthi,",
  "atk-s0401a:670_2": "so maṃ pucchatū”ti sīhanādaṃ nadanto vicari.",
  "atk-s0401a:670_3": "So ekadivasaṃ rājagahaseṭṭhinā veḷuparamparāya ussāpetvā ākāse laggitaṃ jayasumanavaṇṇaṃ candanasārapattaṃ",
  "atk-s0401a:670_4": "iddhiyā ādāya sādhukāraṃ dadantena mahājanena parivuto vihāraṃ āgantvā tathāgatassa hatthe ṭhapesi.",
  "atk-s0401a:670_5": "Satthā jānantova paṭipucchi – “kuto te,",
  "atk-s0401a:670_6": "bhāradvāja,",
  "atk-s0401a:670_7": "ayaṃ patto laddho”ti?",
  "atk-s0401a:670_8": "So laddhakāraṇaṃ kathesi.",
  "atk-s0401a:670_9": "Satthā “tvaṃ evarūpaṃ uttarimanussadhammaṃ mahājanassa dassesi,",
  "atk-s0401a:670_10": "akattabbaṃ tayā kata”nti anekapariyāyena vigarahitvā “na,",
  "atk-s0401a:670_11": "bhikkhave,",
  "atk-s0401a:670_12": "gihīnaṃ uttarimanussadhammaṃ iddhipāṭihāriyaṃ dassetabbaṃ,",
  "atk-s0401a:670_13": "yo dasseyya,",
  "atk-s0401a:670_14": "āpatti dukkaṭassā”ti sikkhāpadaṃ paññāpesi.",
  "atk-s0401a:671_0": "Atha bhikkhusaṅghamajjhe kathā udapādi –",
  "atk-s0401a:671_1": "“sīhanādiyatthero arahattaṃ pattadivase bhikkhusaṅghamajjhe ‘yassa magge vā phale vā kaṅkhā atthi,",
  "atk-s0401a:671_2": "so maṃ pucchatū’ti kathesi.",
  "atk-s0401a:671_3": "Buddhānampi sammukhe attano arahattappattiṃ kathesi,",
  "atk-s0401a:671_4": "aññe sāvakā tuṇhī ahesuṃ.",
  "atk-s0401a:671_5": "Attano sīhanādiyabhāveneva mahājanassa pasādaṃ janetvā vehāsaṃ abbhuggantvā candanasārapattañca gaṇhī”ti.",
  "atk-s0401a:671_6": "Te bhikkhū ime tayopi guṇe ekato katvā satthu kathayiṃsu.",
  "atk-s0401a:671_7": "Buddhā ca nāma garahitabbayuttakaṃ garahanti,",
  "atk-s0401a:671_8": "pasaṃsitabbayuttakaṃ pasaṃsantīti imasmiṃ ṭhāne therassa pasaṃsitabbayuttameva aṅgaṃ gahetvā “tiṇṇaṃ kho pana,",
  "atk-s0401a:671_9": "bhikkhave,",
  "atk-s0401a:671_10": "indriyānaṃ bhāvitattā bahulīkatattā bhāradvājo bhikkhu aññaṃ byākāsi –",
  "atk-s0401a:671_11": "‘khīṇā jāti,",
  "atk-s0401a:671_12": "vusitaṃ brahmacariyaṃ,",
  "atk-s0401a:671_13": "kataṃ karaṇīyaṃ,",
  "atk-s0401a:671_14": "nāparaṃ itthattāyāti pajānāmī’ti.",
  "atk-s0401a:671_15": "Katamesaṃ tiṇṇaṃ?",
  "atk-s0401a:671_16": "Satindriyassa,",
  "atk-s0401a:671_17": "samādhindriyassa,",
  "atk-s0401a:671_18": "paññindriyassa.",
  "atk-s0401a:671_19": "Imesaṃ kho,",
  "atk-s0401a:671_20": "bhikkhave,",
  "atk-s0401a:671_21": "tiṇṇaṃ indriyānaṃ bhāvitattā bahulīkatattā bhāradvājo bhikkhu aññaṃ byākāsi –",
  "atk-s0401a:671_22": "‘khīṇā jāti,",
  "atk-s0401a:671_23": "vusitaṃ brahmacariyaṃ,",
  "atk-s0401a:671_24": "kataṃ karaṇīyaṃ,",
  "atk-s0401a:671_25": "nāparaṃ itthattāyāti pajānāmī”’ti theraṃ pasaṃsitvā sīhanādikānaṃ bhikkhūnaṃ aggaṭṭhāne ṭhapesi.",
  "atk-s0401a:672_0": "Mantāṇiputtapuṇṇattheravatthu",
  "atk-s0401a:673_0": "196.",
  "atk-s0401a:673_1": "Navame puṇṇo mantāṇiputtoti nāmena puṇṇo,",
  "atk-s0401a:673_2": "mantāṇibrāhmaṇiyā pana so puttoti mantāṇiputto.",
  "atk-s0401a:673_3": "Tassa pañhakamme ayamanupubbikathā –",
  "atk-s0401a:673_4": "ayaṃ kira padumuttaradasabalassa uppattito puretarameva haṃsavatīnagare brāhmaṇamahāsālakule nibbatti.",
  "atk-s0401a:673_5": "Tassa nāmaggahaṇadivase gotamoti nāmaṃ akaṃsu.",
  "atk-s0401a:673_6": "So vayappatto tayo vede uggaṇhitvā sabbasippesu kovido hutvā pañcamāṇavakasataparivāro vicaranto tayopi",
  "atk-s0401a:673_7": "vede oloketvā mokkhadhammaṃ adisvā “idaṃ vedattayaṃ nāma kadalikkhandho viya bahi maṭṭhaṃ anto nissāraṃ,",
  "atk-s0401a:673_8": "imaṃ gahetvā vicaraṇaṃ thusakoṭṭanasadisaṃ hoti.",
  "atk-s0401a:673_9": "Kiṃ me iminā”ti isipabbajjaṃ pabbajitvā brahmavihāre nibbattetvā “aparihīnajjhāno brahmalokokūpapanno",
  "atk-s0401a:673_10": "bhavissāmī”ti pañcahi māṇavakasatehi saddhiṃ pabbatapādaṃ gantvā isipabbajjaṃ pabbaji.",
  "atk-s0401a:673_11": "Tassa parivārāni aṭṭhārassa jaṭilasahassāni ahesuṃ.",
  "atk-s0401a:673_12": "So pañca abhiññā aṭṭha samāpattiyo nibbattetvā tesampi kasiṇaparikammaṃ ācikkhi.",
  "atk-s0401a:673_13": "Te tassa ovāde ṭhatvā sabbepi pañca abhiññā aṭṭha samāpattiyo nibbattesuṃ.",
  "atk-s0401a:674_0": "Addhāne atikkante tassa gotamatāpasassa mahallakakāle padumuttaradasabalo paṭhamābhisambodhiṃ patvā pavattitavaradhammacakko",
  "atk-s0401a:674_1": "bhikkhusatasahassaparivāro haṃsavatīnagaraṃ upanissāya vihāsi.",
  "atk-s0401a:674_2": "So ekadivasaṃ paccūsasamaye lokaṃ olokento gotamatāpasassa parisāya arahattūpanissayaṃ gotamatāpasassa",
  "atk-s0401a:674_3": "ca “ahaṃ anāgate uppajjamānakabuddhassa sāsane dhammakathikabhikkhūnaṃ aggo bhaveyya”nti patthanabhāvañca",
  "atk-s0401a:674_4": "disvā pātova sarīrapaṭijagganaṃ katvā attano pattacīvaraṃ sayameva gahetvā aññātakavesena gotamatāpasassa",
  "atk-s0401a:674_5": "antevāsikesu vanamūlaphalāphalatthāya gatesu gantvā gotamassa paṇṇasālādvāre aṭṭhāsi.",
  "atk-s0401a:674_6": "Gotamo buddhānaṃ uppannabhāvaṃ ajānantopi dūratova dasabalaṃ disvā “ayaṃ puriso lokato mutto hutvā paññāyati,",
  "atk-s0401a:674_7": "yathā assa sarīranipphatti yehi ca lakkhaṇehi samannāgato agāramajjhe vā tiṭṭhanto cakkavattī rājā hoti,",
  "atk-s0401a:674_8": "pabbajanto vā vivaṭṭacchado sabbaññubuddho hotī”ti ñatvā paṭhamadassaneneva dasabalaṃ abhivādetvā “ito etha bhagavā”ti buddhāsanaṃ paññāpetvā adāsi.",
  "atk-s0401a:674_9": "Tathāgato tāpasassa dhammaṃ desayamāno nisīdi.",
  "atk-s0401a:675_0": "Tasmiṃ samaye te jaṭilā “paṇītapaṇītaṃ vanamūlaphalāphalaṃ ācariyassa datvā sesakaṃ paribhuñjissāmā”ti āgacchantā dasabalaṃ uccāsane,",
  "atk-s0401a:675_1": "ācariyaṃ pana nīcāsane nisinnaṃ disvā “passatha,",
  "atk-s0401a:675_2": "mayaṃ ‘imasmiṃ loke amhākaṃ ācariyena uttaritaro natthī’ti vicarāma.",
  "atk-s0401a:675_3": "Idāni pana no ācariyaṃ nīcāsane nisīdāpetvā uccāsane nisinnako eko paññāyati,",
  "atk-s0401a:675_4": "mahanto vatāyaṃ puriso bhavissatī”ti piṭakāni gahetvā āgacchanti.",
  "atk-s0401a:675_5": "Gotamatāpaso “ime maṃ dasabalassa santike vandeyyu”nti bhīto dūrato āha – “tātā,",
  "atk-s0401a:675_6": "mā maṃ vandittha,",
  "atk-s0401a:675_7": "sadevake loke aggapuggalo sabbesaṃ vandanāraho puriso idha nisinno,",
  "atk-s0401a:675_8": "etaṃ vandathā”ti.",
  "atk-s0401a:675_9": "Tāpasā “na ajānitvā ācariyo kathessatī”ti sabbeva tathāgatassa pāde vandiṃsu. “Tātā,",
  "atk-s0401a:675_10": "amhākaṃ aññaṃ dasabalassa dātabbayuttakaṃ bhojanaṃ natthi,",
  "atk-s0401a:675_11": "imaṃ vanamūlaphalāphalaṃ dassāmā”ti paṇītapaṇītaṃ buddhānaṃ patte patiṭṭhāpesi.",
  "atk-s0401a:675_12": "Satthā vanamūlaphalāphalaṃ paribhuñji.",
  "atk-s0401a:675_13": "Tadanantaraṃ tāpasopi saddhiṃ antevāsikehi paribhuñji.",
  "atk-s0401a:675_14": "Satthā bhattakiccaṃ katvā “dve aggasāvakā bhikkhusatasahassaṃ gahetvā āgacchantū”ti cintesi.",
  "atk-s0401a:675_15": "Tasmiṃ khaṇe aggasāvako mahādevalatthero “kahaṃ nu kho satthā gato”ti āvajjento “satthā amhākaṃ āgamanaṃ",
  "atk-s0401a:675_16": "paccāsīsatī”ti bhikkhusatasahassaṃ gahetvā satthu santikaṃ gantvā vanditvā namassamāno aṭṭhāsi.",
  "atk-s0401a:676_0": "Gotamo antevāsike āha – “tātā,",
  "atk-s0401a:676_1": "amhākaṃ añño sakkāro natthi,",
  "atk-s0401a:676_2": "bhikkhusaṅgho dukkhena ṭhito.",
  "atk-s0401a:676_3": "Buddhappamukhassa bhikkhusaṅghassa pupphāsanaṃ paññāpessāma,",
  "atk-s0401a:676_4": "jalajathalajapupphāni āharathā”ti.",
  "atk-s0401a:676_5": "Te tāvadeva pabbatapādato vaṇṇagandhasampannāni pupphāni iddhiyā āharitvā sāriputtattherassa vatthumhi vuttanayeneva āsanāni paññāpayiṃsu.",
  "atk-s0401a:676_6": "Nirodhasamāpattisamāpajjanampi chattadhāraṇampi sabbaṃ vuttanayeneva veditabbaṃ.",
  "atk-s0401a:677_0": "Satthā sattame divase nirodhato vuṭṭhāya parivāretvā ṭhite tāpase disvā dhammakathikabhāve etadaggappattaṃ sāvakaṃ āmantesi –",
  "atk-s0401a:677_1": "“iminā bhikkhu isigaṇena mahāsakkāro kato,",
  "atk-s0401a:677_2": "etesaṃ pupphāsanānumodanaṃ karohī”ti.",
  "atk-s0401a:677_3": "So satthu vacanaṃ sampaṭicchitvā tīṇi piṭakāni sammasitvā anumodanaṃ akāsi.",
  "atk-s0401a:677_4": "Tassa desanāpariyosāne satthā sayaṃ brahmaghosaṃ nicchāretvā dhammaṃ desesi.",
  "atk-s0401a:677_5": "Desanāpariyosāne ṭhapetvā gotamatāpasaṃ sesā aṭṭhārasa sahassajaṭilā arahattaṃ pāpuṇiṃsu.",
  "atk-s0401a:678_0": "Gotamo pana tenattabhāvena paṭivedhaṃ kātuṃ asakkonto bhagavantaṃ āha –",
  "atk-s0401a:678_1": "“bhagavā yena bhikkhunā paṭhamaṃ dhammo desito,",
  "atk-s0401a:678_2": "ko nāma ayaṃ tumhākaṃ sāsane”ti?",
  "atk-s0401a:678_3": "Ayaṃ gotama mayhaṃ sāsane dhammakathikānaṃ aggoti. “Ahampi, bhante,",
  "atk-s0401a:678_4": "imassa satta divasāni katassa adhikārassa phalena ayaṃ bhikkhu viya anāgate ekassa buddhassa sāsane dhammakathikānaṃ",
  "atk-s0401a:678_5": "aggo bhaveyya”nti patthanaṃ katvā pādamūle nipajji.",
  "atk-s0401a:679_0": "Satthā anāgataṃ oloketvā anantarāyenassa patthanāya samijjhanabhāvaṃ ñatvā “anāgate kappasatasahassāvasāne gotamo nāma buddho uppajjissati,",
  "atk-s0401a:679_1": "tvaṃ tassa sāsane dhammakathikānaṃ aggo bhavissasī”ti byākaritvā te arahattappatte tāpase “etha bhikkhavo”ti āha.",
  "atk-s0401a:679_2": "Sabbe antarahitakesamassū iddhimayapattacīvaradharā vassasaṭṭhikattherasadisā ahesuṃ.",
  "atk-s0401a:679_3": "Satthā bhikkhusaṅghamādāya vihāraṃ gato.",
  "atk-s0401a:680_0": "Gotamopi yāvajīvaṃ tathāgataṃ paricaritvā yathābalaṃ kalyāṇakammaṃ katvā kappasatasahassaṃ devesu ca",
  "atk-s0401a:680_1": "manussesu ca saṃsaritvā amhākaṃ bhagavato kāle kapilavatthunagarassa avidūre doṇavatthubrāhmaṇagāme brāhmaṇamahāsālakule nibbatti.",
  "atk-s0401a:680_2": "Tassa nāmaggahaṇadivase puṇṇamāṇavoti nāmaṃ akaṃsu.",
  "atk-s0401a:680_3": "Satthari abhisambodhiṃ patvā pavattitavaradhammacakke anupubbena āgantvā rājagahaṃ upanissāya viharante",
  "atk-s0401a:680_4": "aññāsikoṇḍaññatthero kapilavatthuṃ gantvā attano bhāgineyyaṃ puṇṇamāṇavaṃ pabbājetvā punadivase dasabalassa",
  "atk-s0401a:680_5": "santikaṃ āgantvā bhagavantaṃ vanditvā āpucchitvā nivāsatthāya chaddantadahaṃ gato.",
  "atk-s0401a:680_6": "Puṇṇopi mantāṇiputto mātulena aññāsikoṇḍaññattherena saddhiṃ dasabalassa santikaṃ agantvā “mayhaṃ pabbajitakiccaṃ",
  "atk-s0401a:680_7": "matthakaṃ pāpetvāva dasabalassa santikaṃ gamissāmī”ti kapilavatthusmiṃyeva ohīno yonisomanasikāre kammaṃ",
  "atk-s0401a:680_8": "karonto nacirasseva arahattaṃ pāpuṇi.",
  "atk-s0401a:680_9": "Tassa santike pabbajitakulaputtāpi pañcasatā ahesuṃ.",
  "atk-s0401a:680_10": "Thero sayaṃ dasakathāvatthulābhitāya tepi dasahi kathāvatthūhi ovadati.",
  "atk-s0401a:680_11": "Te tassa ovāde ṭhatvā sabbeva arahattaṃ pattā.",
  "atk-s0401a:681_0": "Te attano pabbajitakiccaṃ matthakaṃ pattaṃ ñatvā upajjhāyaṃ upasaṅkamitvā āhaṃsu – “bhante,",
  "atk-s0401a:681_1": "amhākaṃ kiccaṃ matthakaṃ pattaṃ,",
  "atk-s0401a:681_2": "dasannañca mahākathāvatthūnaṃ lābhino,",
  "atk-s0401a:681_3": "samayo no dasabalaṃ passitu”nti.",
  "atk-s0401a:681_4": "Thero tesaṃ kathaṃ sutvā cintesi –",
  "atk-s0401a:681_5": "“mama dasakathāvatthulābhitaṃ satthā jānāti,",
  "atk-s0401a:681_6": "ahaṃ dhammaṃ desento dasa kathāvatthūni amuñcantova desemi.",
  "atk-s0401a:681_7": "Mayi gacchante sabbepime bhikkhū parivāretvā gacchissanti,",
  "atk-s0401a:681_8": "evaṃ gaṇasaṅgaṇikāya gantvā pana ayuttaṃ mayhaṃ dasabalaṃ passituṃ,",
  "atk-s0401a:681_9": "ime tāva gantvā passantū”ti te bhikkhū āha – “āvuso,",
  "atk-s0401a:681_10": "tumhe purato gantvā tathāgataṃ passatha,",
  "atk-s0401a:681_11": "mama vacanena dasabalassa pāde vandatha,",
  "atk-s0401a:681_12": "ahampi tumhākaṃ gatamaggena gamissāmī”ti.",
  "atk-s0401a:682_0": "Te therā sabbepi dasabalassa jātibhūmiraṭṭhavāsino sabbe khīṇāsavā sabbe dasakathāvatthulābhino attano",
  "atk-s0401a:682_1": "upajjhāyassa ovādaṃ abhinditvā anupubbena cārikaṃ carantā saṭṭhiyojanamaggaṃ atikkamma rājagahe veḷuvanamahāvihāraṃ",
  "atk-s0401a:682_2": "gantvā dasabalassa pāde vanditvā ekamantaṃ nisīdiṃsu.",
  "atk-s0401a:682_3": "Āciṇṇaṃ kho panetaṃ buddhānaṃ bhagavantānaṃ āgantukehi bhikkhūhi saddhiṃ paṭisammoditunti bhagavā tehi saddhiṃ “kacci,",
  "atk-s0401a:682_4": "bhikkhave,",
  "atk-s0401a:682_5": "khamanīya”ntiādinā nayena madhurapaṭisanthāraṃ katvā “kuto ca tumhe,",
  "atk-s0401a:682_6": "bhikkhave,",
  "atk-s0401a:682_7": "āgacchathā”ti pucchi.",
  "atk-s0401a:682_8": "Tehi “jātibhūmito”ti vutte “ko nu kho,",
  "atk-s0401a:682_9": "bhikkhave,",
  "atk-s0401a:682_10": "jātibhūmiyaṃ jātibhūmakānaṃ bhikkhūnaṃ sabrahmacārīhi evaṃ sambhāvito attanā ca appiccho appicchakathañca",
  "atk-s0401a:682_11": "bhikkhūnaṃ kattā”ti dasakathāvatthulābhiṃ bhikkhuṃ pucchi.",
  "atk-s0401a:682_12": "Tepi “puṇṇo nāma, bhante,",
  "atk-s0401a:682_13": "āyasmā mantāṇiputto”ti ārocayiṃsu.",
  "atk-s0401a:682_14": "Taṃ kathaṃ sutvā āyasmā sāriputto therassa dassanakāmo ahosi.",
  "atk-s0401a:683_0": "Atha satthā rājagahato sāvatthiṃ agamāsi.",
  "atk-s0401a:683_1": "Puṇṇatthero dasabalassa tattha āgatabhāvaṃ sutvā “satthāraṃ passissāmī”ti gantvā antogandhakuṭiyaṃyeva tathāgataṃ sampāpuṇi.",
  "atk-s0401a:683_2": "Satthā tassa dhammaṃ desesi.",
  "atk-s0401a:683_3": "Thero dhammaṃ sutvā dasabalaṃ vanditvā paṭisallānatthāya andhavanaṃ gantvā aññatarasmiṃ rukkhamūle divāvihāraṃ nisīdi.",
  "atk-s0401a:683_4": "Sāriputtattheropi tassa gamanaṃ sutvā sīsānulokiko gantvā okāsaṃ sallakkhetvā taṃ rukkhamūlaṃ upasaṅkamitvā",
  "atk-s0401a:683_5": "therena saddhiṃ sammoditvā sattavisuddhikkamaṃ pucchi.",
  "atk-s0401a:683_6": "Theropissa pucchitaṃ pucchitaṃ byākāsi.",
  "atk-s0401a:683_7": "Te aññamaññassa subhāsitaṃ samanumodiṃsu.",
  "atk-s0401a:683_8": "Atha satthā aparabhāge bhikkhusaṅghamajjhe nisinno theraṃ dhammakathikānaṃ aggaṭṭhāne ṭhapesīti.",
  "atk-s0401a:684_0": "Mahākaccānattheravatthu",
  "atk-s0401a:685_0": "197.",
  "atk-s0401a:685_1": "Dasame saṃkhittena bhāsitassāti saṃkhittena kathitadhammassa.",
  "atk-s0401a:685_2": "Vitthārena atthaṃ vibhajantānanti taṃ desanaṃ vitthāretvā atthaṃ vibhajamānānaṃ.",
  "atk-s0401a:685_3": "Aññe kira tathāgatassa saṅkhepavacanaṃ atthavasena vā pūretuṃ sakkonti byañjanavasena vā,",
  "atk-s0401a:685_4": "ayaṃ pana thero ubhayavasenapi sakkoti.",
  "atk-s0401a:685_5": "Tasmā aggoti vutto.",
  "atk-s0401a:685_6": "Pubbapatthanāpi cassa evarūpāva.",
  "atk-s0401a:686_0": "Ayaṃ panassa pañhakamme anupubbikathā –",
  "atk-s0401a:686_1": "ayaṃ kira padumuttarasammāsambuddhakāle gahapatimahāsālakule nibbattitvā vuddhippatto ekadivasaṃ vuttanayeneva",
  "atk-s0401a:686_2": "vihāraṃ gantvā parisapariyante ṭhito dhammaṃ suṇanto satthāraṃ attanā saṃkhittena bhāsitassa vitthārena",
  "atk-s0401a:686_3": "atthaṃ vibhajantānaṃ aggaṭṭhāne ṭhapentaṃ ekaṃ bhikkhuṃ disvā “mahanto vatāyaṃ bhikkhu,",
  "atk-s0401a:686_4": "yaṃ satthā evaṃ vaṇṇeti,",
  "atk-s0401a:686_5": "mayāpi anāgate ekassa buddhassa sāsane evarūpena bhavituṃ vaṭṭatī”ti satthāraṃ nimantetvā vuttanayeneva sattāhaṃ mahādānaṃ datvā, “bhante,",
  "atk-s0401a:686_6": "ahaṃ imassa sakkārassa phalena na aññaṃ sampattiṃ patthemi,",
  "atk-s0401a:686_7": "anāgate pana ekassa buddhassa sāsane ito sattadivasamatthake tumhehi ṭhānantare ṭhapitabhikkhu viya ahampi",
  "atk-s0401a:686_8": "taṃ ṭhānantaraṃ labheyya”nti patthanaṃ katvā pādamūle nipajji.",
  "atk-s0401a:686_9": "Satthā anāgataṃ olokento “samijjhissati imassa kulaputtassa patthanā”ti disvā “ambho,",
  "atk-s0401a:686_10": "kulaputta,",
  "atk-s0401a:686_11": "anāgate kappasatasahassāvasāne gotamo nāma buddho uppajjissati,",
  "atk-s0401a:686_12": "tvaṃ tassa sāsane saṃkhittena bhāsitassa vitthārena atthaṃ vibhajantānaṃ aggo bhavissasī”ti byākaritvā anumodanaṃ katvā pakkāmi.",
  "atk-s0401a:687_0": "Sopi kulaputto yāvajīvaṃ kusalaṃ katvā kappasatasahassaṃ devamanussesu saṃsaritvā kassapabuddhakāle bārāṇasiyaṃ",
  "atk-s0401a:687_1": "kulagehe paṭisandhiṃ gahetvā satthari parinibbute suvaṇṇacetiyakaraṇaṭṭhānaṃ gantvā satasahassagghanikāya",
  "atk-s0401a:687_2": "suvaṇṇiṭṭhakāya pūjaṃ katvā “bhagavā mayhaṃ nibbattanibbattaṭṭhāne sarīraṃ suvaṇṇavaṇṇaṃ hotū”ti patthanaṃ akāsi.",
  "atk-s0401a:687_3": "Tato yāvajīvaṃ kusalakammaṃ katvā ekaṃ buddhantaraṃ devamanussesu saṃsaritvā amhākaṃ dasabalassa uppattikāle ujjeninagare purohitassa gehe nibbatti.",
  "atk-s0401a:687_4": "Tassa nāmaggahaṇadivase “mayhaṃ putto suvaṇṇavaṇṇasarīro attanāva attano nāmaṃ gahetvā āgato”ti kañcanamāṇavotevassa nāmaṃ akaṃsu.",
  "atk-s0401a:687_5": "So vuddhimanvāya tayo vede uggaṇhitvā pitu accayena purohitaṭṭhānaṃ labhi.",
  "atk-s0401a:687_6": "So gottavasena kaccāno nāma jāto.",
  "atk-s0401a:688_0": "Caṇḍapajjotarājā amacce sannipātetvā āha –",
  "atk-s0401a:688_1": "“buddho loke nibbatto,",
  "atk-s0401a:688_2": "taṃ ānetuṃ samatthā gantvā ānetha tātā”ti. Deva,",
  "atk-s0401a:688_3": "añño dasabalaṃ ānetuṃ samattho nāma natthi,",
  "atk-s0401a:688_4": "ācariyo kaccānabrāhmaṇova samattho,",
  "atk-s0401a:688_5": "taṃ pahiṇathāti.",
  "atk-s0401a:688_6": "Rājā taṃ pakkosāpetvā, “tāta,",
  "atk-s0401a:688_7": "dasabalassa santikaṃ gacchāhī”ti āha.",
  "atk-s0401a:688_8": "Gantvā pabbajituṃ labhanto gamissāmi,",
  "atk-s0401a:688_9": "mahārājāti.",
  "atk-s0401a:688_10": "Yaṃkiñci katvā tathāgataṃ ānehi, tātāti.",
  "atk-s0401a:688_11": "So “buddhānaṃ santikaṃ gacchantassa mahāparisāya kammaṃ natthī”ti attaṭṭhamo agamāsi.",
  "atk-s0401a:688_12": "Athassa satthā dhammaṃ desesi.",
  "atk-s0401a:688_13": "Desanāpariyosāne saddhiṃ sattahi janehi saha paṭisambhidāhi arahattaṃ pāpuṇi.",
  "atk-s0401a:688_14": "Satthā “etha bhikkhavo”ti hatthaṃ pasāresi.",
  "atk-s0401a:688_15": "Taṃkhaṇaṃyeva sabbeva antarahitakesamassū iddhimayapattacīvaradharā vassasaṭṭhikattherā viya jātā.",
  "atk-s0401a:689_0": "Thero attano kicce matthakaṃ patte tuṇhībhāvena anisīditvā kāḷudāyitthero viya satthu ujjenigamanatthāya gamanavaṇṇaṃ kathesi.",
  "atk-s0401a:689_1": "Satthā tassa vacanaṃ sutvā “kaccāno attano jātibhūmiyaṃ mama gamanaṃ paccāsīsatī”ti aññāsi.",
  "atk-s0401a:689_2": "Buddhā ca nāma ekaṃ kāraṇaṃ paṭicca gantuṃ ayuttaṭṭhānaṃ na gacchanti.",
  "atk-s0401a:689_3": "Tasmā theraṃ āha –",
  "atk-s0401a:689_4": "“tvaṃyeva bhikkhu gaccha,",
  "atk-s0401a:689_5": "tayi gatepi rājā pasīdissatī”ti.",
  "atk-s0401a:689_6": "Thero “buddhānaṃ dve kathā nāma natthī”ti tathāgataṃ vanditvā attanā saddhiṃ āgatehi sattahi bhikkhūhi",
  "atk-s0401a:689_7": "saddhiṃ ujjeniṃ gacchanto antarāmagge telapanāḷi nāma nigamo,",
  "atk-s0401a:689_8": "tattha piṇḍāya cari.",
  "atk-s0401a:689_9": "Tasmiṃ ca nigame dve seṭṭhidhītaro.",
  "atk-s0401a:689_10": "Tāsu ekā parijiṇṇakule nibbattā duggatā mātāpitūnaṃ accayena dhātiṃ nissāya jīvati.",
  "atk-s0401a:689_11": "Attabhāvo panassā samiddho,",
  "atk-s0401a:689_12": "kesā aññāhi ativiya dīghā.",
  "atk-s0401a:689_13": "Tasmiṃyeva nigame aññā issaraseṭṭhikulassa dhītā nikkesikā.",
  "atk-s0401a:689_14": "Sā tato pubbe tassā samīpaṃ pesetvā “sataṃ vā sahassaṃ vā dassāmī”ti vatvāpi kese āharāpetuṃ nāsakkhi.",
  "atk-s0401a:690_0": "Tasmiṃ pana divase sā seṭṭhidhītā mahākaccānattheraṃ sattahi bhikkhūhi parivutaṃ tucchapattaṃ āgacchantaṃ",
  "atk-s0401a:690_1": "disvā “ayaṃ suvaṇṇavaṇṇo eko brahmabandhubhikkhu yathādhoteneva pattena āgacchati,",
  "atk-s0401a:690_2": "mayhañca aññaṃ dhanaṃ natthi.",
  "atk-s0401a:690_3": "Asukaseṭṭhidhītā pana imesaṃ kesānaṃ atthāya pesesi.",
  "atk-s0401a:690_4": "Idāni ito laddhauppādena sakkā therassa deyyadhammaṃ dātu”nti dhātiṃ pesetvā there nimantetvā antogehe nisīdāpesi.",
  "atk-s0401a:690_5": "Therānaṃ nisinnakāle gabbhaṃ pavisitvā dhātiyā attano kese kappāpetvā, “amma,",
  "atk-s0401a:690_6": "ime kese asukāya nāma seṭṭhidhītāya datvā yaṃ sā deti,",
  "atk-s0401a:690_7": "taṃ āhara,",
  "atk-s0401a:690_8": "ayyānaṃ piṇḍapātaṃ dassāmā”ti.",
  "atk-s0401a:690_9": "Dhāti piṭṭhihatthena assūni puñchitvā ekena hatthena hadayamaṃsaṃ sandhāretvā therānaṃ santike paṭicchādetvā",
  "atk-s0401a:690_10": "te kese ādāya tassā seṭṭhidhītāya santikaṃ gatā.",
  "atk-s0401a:691_0": "Paṇiyaṃ nāma sāravantampi sayaṃ upanītaṃ gāravaṃ na janeti,",
  "atk-s0401a:691_1": "tasmā sā seṭṭhidhītā cintesi –",
  "atk-s0401a:691_2": "“ahaṃ pubbe bahunāpi dhanena ime kese āharāpetuṃ nāsakkhiṃ,",
  "atk-s0401a:691_3": "idāni pana chinnakālato paṭṭhāya na yathāmūlameva labhissatī”ti.",
  "atk-s0401a:691_4": "Dhātiṃ āha –",
  "atk-s0401a:691_5": "“ahaṃ pubbe tava sāminiṃ bahunāpi dhanena kese āharāpetuṃ nāsakkhiṃ,",
  "atk-s0401a:691_6": "yattha katthaci vinipātā pana nijjīvakesā nāma aṭṭha kahāpaṇe agghantī”ti aṭṭheva kahāpaṇe adāsi.",
  "atk-s0401a:691_7": "Dhāti kahāpaṇe āharitvā seṭṭhidhītāya adāsi.",
  "atk-s0401a:691_8": "Seṭṭhidhītā ekekaṃ piṇḍapātaṃ ekekakahāpaṇagghanakaṃ katvā therānaṃ dāpesi.",
  "atk-s0401a:691_9": "Thero āvajjitvā seṭṭhidhītāya upanissayaṃ disvā “kahaṃ seṭṭhidhītā”ti pucchi. Gabbhe, ayyāti.",
  "atk-s0401a:691_10": "Pakkosatha nanti.",
  "atk-s0401a:691_11": "Sā ca theresu gāravena ekavacaneneva āgantvā there vanditvā balavasaddhaṃ uppādesi.",
  "atk-s0401a:691_12": "Sukhette patiṭṭhitapiṇḍapāto diṭṭheva dhamme vipākaṃ detīti saha therānaṃ vandanena kesā pakatibhāveyeva aṭṭhaṃsu.",
  "atk-s0401a:691_13": "Therāpi taṃ piṇḍapātaṃ gahetvā passantiyāyeva seṭṭhidhītāya vehāsaṃ abbhuggantvā kañcanavanuyyāne otariṃsu.",
  "atk-s0401a:692_0": "Uyyānapālo theraṃ disvā rañño santikaṃ gantvā “deva,",
  "atk-s0401a:692_1": "me ayyo purohito kaccāno pabbajitvā uyyānamāgato”ti āha.",
  "atk-s0401a:692_2": "Rājā caṇḍapajjoto uyyānaṃ gantvā katabhattakiccaṃ theraṃ pañcapatiṭṭhitena vanditvā ekamantaṃ nisinno “kahaṃ, bhante,",
  "atk-s0401a:692_3": "bhagavā”ti pucchi.",
  "atk-s0401a:692_4": "Satthā sayaṃ anāgantvā maṃ pesesi mahārājāti. Kahaṃ, bhante,",
  "atk-s0401a:692_5": "ajja bhikkhaṃ alatthāti?",
  "atk-s0401a:692_6": "Thero rañño pucchāsabhāgena sabbaṃ seṭṭhidhītāya kataṃ dukkaraṃ ārocesi.",
  "atk-s0401a:692_7": "Rājā therassa vasanaṭṭhānaṃ paṭiyādetvā theraṃ nimantetvā nivesanaṃ gantvā seṭṭhidhītaraṃ āṇāpetvā aggamahesiṭṭhāne ṭhapesi.",
  "atk-s0401a:692_8": "Imissā itthiyā diṭṭhadhammikova yasapaṭilābho ahosi.",
  "atk-s0401a:693_0": "Tato paṭṭhāya rājā therassa mahāsakkāraṃ karoti.",
  "atk-s0401a:693_1": "Therassa dhammakathāya pasīditvā mahājano therassa santike pabbaji.",
  "atk-s0401a:693_2": "Tato paṭṭhāya sakalanagaraṃ ekakāsāvapajjotaṃ isivātapaṭivātaṃ ahosi.",
  "atk-s0401a:693_3": "Sāpi devī gabbhaṃ labhitvā dasamāsaccayena puttaṃ vijāyi.",
  "atk-s0401a:693_4": "Tassa nāmaggahaṇadivase gopālakumāroti mātāmahaseṭṭhino nāmaṃ akaṃsu.",
  "atk-s0401a:693_5": "Sā puttassa nāmavasena gopālamātā nāma devī jātā.",
  "atk-s0401a:693_6": "Sā devī there ativiya pasīditvā rājānaṃ sampaṭicchāpetvā kañcanavanuyyāne therassa vihāraṃ kāresi.",
  "atk-s0401a:693_7": "Thero ujjeninagaraṃ pasādetvā puna satthu santikaṃ gato.",
  "atk-s0401a:693_8": "Atha satthā aparabhāge jetavane viharanto madhupiṇḍikasuttaṃ kaccānapeyyālaṃ pārāyanasuttanti ime tayo",
  "atk-s0401a:693_9": "suttante aṭṭhuppattiṃ katvā theraṃ saṃkhittena bhāsitassa vitthārena atthaṃ vibhajantānaṃ aggaṭṭhāne",
  "atk-s0401a:693_10": "ṭhapesīti.",
  "atk-s0401a:694_0": "Paṭhamavaggavaṇṇanā.",
  "atk-s0401a:695_0": "14. Etadaggavaggo",
  "atk-s0401a:696_0": "(14) 2. Dutiyaetadaggavaggo",
  "atk-s0401a:697_0": "Cūḷapanthakattheravatthu",
  "atk-s0401a:698_0": "198- 200.",
  "atk-s0401a:698_1": "Dutiyassa paṭhame manomayanti manena nibbattitaṃ.",
  "atk-s0401a:698_2": "“Manomayena kāyena,",
  "atk-s0401a:698_3": "iddhiyā upasaṅkamī”ti vuttaṭṭhānasmiñhi manena katakāyo manomayakāyo nāma jāto.",
  "atk-s0401a:698_4": "“Aññataraṃ manomayaṃ kāyaṃ upapajjatī”ti vuttaṭṭhāne manena nibbattitakāyo manomayakāyo nāma jāto.",
  "atk-s0401a:698_5": "Ayamidha adhippeto.",
  "atk-s0401a:698_6": "Tattha aññe bhikkhū manomayaṃ kāyaṃ nibbattentā tayo vā cattāro vā nibbattenti,",
  "atk-s0401a:698_7": "na bahuke.",
  "atk-s0401a:698_8": "Ekasadiseyeva ca katvā nibbattenti ekavidhameva kammaṃ kurumāne.",
  "atk-s0401a:698_9": "Cūḷapanthakatthero pana ekāvajjanena samaṇasahassaṃ māpesi.",
  "atk-s0401a:698_10": "Dvepi ca jane na ekasadise akāsi na ekavidhaṃ kammaṃ kurumāne.",
  "atk-s0401a:698_11": "Tasmā manomayaṃ kāyaṃ abhinimminantānaṃ aggo nāma jāto.",
  "atk-s0401a:699_0": "Cetovivaṭṭakusalānampi cūḷapanthakova aggo,",
  "atk-s0401a:699_1": "saññāvivaṭṭakusalānaṃ pana mahāpanthakatthero aggoti vutto.",
  "atk-s0401a:699_2": "Tattha cūḷapanthakatthero catunnaṃ rūpāvacarajjhānānaṃ lābhitāya “cetovivaṭṭakusalo”ti vutto,",
  "atk-s0401a:699_3": "mahāpanthakatthero catunnaṃ arūpāvacarajjhānānaṃ lābhitāya “saññāvivaṭṭakusalo”ti vutto.",
  "atk-s0401a:699_4": "Cūḷapanthako ca samādhikusalatāya cetovivaṭṭakusalo nāma,",
  "atk-s0401a:699_5": "mahāpanthako vipassanākusalatāya saññāvivaṭṭakusalo nāma.",
  "atk-s0401a:699_6": "Eko cettha samādhilakkhaṇe cheko,",
  "atk-s0401a:699_7": "eko vipassanālakkhaṇe.",
  "atk-s0401a:699_8": "Tathā eko samādhigāḷho,",
  "atk-s0401a:699_9": "eko vipassanāgāḷho.",
  "atk-s0401a:699_10": "Eko cettha aṅgasaṃkhitte cheko,",
  "atk-s0401a:699_11": "eko ārammaṇasaṃkhitte.",
  "atk-s0401a:699_12": "Tathā eko aṅgavavatthāne cheko,",
  "atk-s0401a:699_13": "eko ārammaṇavavatthāneti evamettha yojanā kātabbā.",
  "atk-s0401a:700_0": "Apica cūḷapanthakatthero rūpāvacarajjhānalābhī hutvā jhānaṅgehi vuṭṭhāya arahattaṃ pattoti cetovivaṭṭakusalo,",
  "atk-s0401a:700_1": "mahāpanthako arūpāvacarajjhānalābhī hutvā jhānaṅgehi vuṭṭhāya arahattaṃ pattoti saññāvivaṭṭakusalo.",
  "atk-s0401a:700_2": "Ubhopi panthe jātattā panthakā nāma jātā.",
  "atk-s0401a:700_3": "Tesaṃ paṭhamajāto mahāpanthako nāma,",
  "atk-s0401a:700_4": "pacchājāto cūḷapanthako nāma.",
  "atk-s0401a:701_0": "Imesaṃ pana ubhinnampi pañhakamme ayamanupubbikathā –",
  "atk-s0401a:701_1": "atīte kira padumuttarabuddhakāle haṃsavatīnagaravāsino dve bhātikā kuṭumbikā saddhā pasannā nibaddhaṃ satthu santikaṃ gantvā dhammaṃ suṇanti.",
  "atk-s0401a:701_2": "Tesu ekadivasaṃ kaniṭṭho satthāraṃ dvīhaṅgehi samannāgataṃ ekaṃ bhikkhuṃ “mama sāsane manomayaṃ kāyaṃ",
  "atk-s0401a:701_3": "abhinimminantānaṃ cetovivaṭṭakusalānañca ayaṃ bhikkhu aggo”ti etadaggaṭṭhāne ṭhapentaṃ disvā cintesi –",
  "atk-s0401a:701_4": "“mahā vatāyaṃ bhikkhu eko hutvā dve aṅgāni paripūretvā carati,",
  "atk-s0401a:701_5": "mayāpi anāgate ekassa buddhassa sāsane aṅgadvayapūrakena hutvā vicarituṃ vaṭṭatī”ti.",
  "atk-s0401a:701_6": "So purimanayeneva satthāraṃ nimantetvā sattāhaṃ mahādānaṃ datvā evamāha – “yaṃ, bhante,",
  "atk-s0401a:701_7": "bhikkhuṃ tumhe ito sattadivasamatthake manomayaṅgena ca cetovivaṭṭakusalaṅgena ca ‘ayaṃ mama sāsane aggo’ti etadagge ṭhapayittha,",
  "atk-s0401a:701_8": "ahampi imassa adhikārakammassa phalena so bhikkhu viya aṅgadvayapūrako bhaveyya”nti patthanaṃ akāsi.",
  "atk-s0401a:702_0": "Satthā anāgataṃ oloketvā anantarāyenassa patthanāya samijjhanabhāvaṃ disvā “anāgate kappasatasahassāvasāne gotamo nāma buddho uppajjissati,",
  "atk-s0401a:702_1": "so taṃ imasmiṃ ṭhānadvaye ṭhapessatī”ti byākaritvā anumodanaṃ katvā pakkāmi.",
  "atk-s0401a:702_2": "Bhātāpissa ekadivasaṃ satthāraṃ saññāvivaṭṭakusalaṃ bhikkhuṃ etadaggaṭṭhāne ṭhapentaṃ disvā tatheva adhikāraṃ katvā patthanaṃ akāsi,",
  "atk-s0401a:702_3": "satthāpi taṃ byākāsi.",
  "atk-s0401a:703_0": "Te ubhopi janā satthari dharamāne kusalakammaṃ karitvā satthu parinibbutakāle sarīracetiye suvaṇṇapūjaṃ katvā tato cutā devaloke nibbattā.",
  "atk-s0401a:703_1": "Tesaṃ devamanussesu saṃsarantānaṃyeva kappasatasahassaṃ atikkantaṃ.",
  "atk-s0401a:703_2": "Tattha mahāpanthakassa antarā katakalyāṇakammaṃ na kathiyati,",
  "atk-s0401a:703_3": "cūḷapanthako pana kassapabhagavato sāsane pabbajitvā vīsati vassasahassāni odātakasiṇakammaṃ katvā devapure nibbatti.",
  "atk-s0401a:703_4": "Atha amhākaṃ satthā abhisambodhiṃ patvā pavattitavaradhammacakko rājagahaṃ upanissāya veḷuvanamahāvihāre paṭivasati.",
  "atk-s0401a:704_0": "Imasmiṃ ṭhāne ṭhatvā imesaṃ dvinnaṃ nibbattiṃ kathetuṃ vaṭṭati.",
  "atk-s0401a:704_1": "Rājagahe kira dhanaseṭṭhikulassa dhītā attano dāseneva saddhiṃ santhavaṃ katvā “aññepi me imaṃ kammaṃ jāneyyu”nti cintetvā evamāha –",
  "atk-s0401a:704_2": "“amhehi imasmiṃ ṭhāne vasituṃ na sakkā,",
  "atk-s0401a:704_3": "sace me mātāpitaro imaṃ dosaṃ jānissanti,",
  "atk-s0401a:704_4": "khaṇḍākhaṇḍaṃ karissanti,",
  "atk-s0401a:704_5": "videsaṃ gantvā vasissāmā”ti hatthasāraṃ gahetvā aggadvārena nikkhamitvā “yattha vā tattha vā aññehi ajānanaṭṭhānaṃ",
  "atk-s0401a:704_6": "gantvā vasissāmā”ti ubhopi agamaṃsu.",
  "atk-s0401a:705_0": "Tesaṃ ekasmiṃ ṭhāne vasantānaṃ saṃvāsamanvāya tassā kucchiyaṃ gabbho patiṭṭhāsi.",
  "atk-s0401a:705_1": "Sā gabbhassa paripākaṃ āgamma sāmikena saddhiṃ mantesi –",
  "atk-s0401a:705_2": "“gabbho me paripākaṃ gato,",
  "atk-s0401a:705_3": "ñātimittādivirahite ṭhāne gabbhavuṭṭhānaṃ nāma ubhinnampi amhākaṃ dukkhameva,",
  "atk-s0401a:705_4": "kulagehameva gacchāmā”ti.",
  "atk-s0401a:705_5": "So “ajja gacchāma,",
  "atk-s0401a:705_6": "sve gacchāmā”ti divase atikkamāpesi.",
  "atk-s0401a:705_7": "Sā cintesi –",
  "atk-s0401a:705_8": "“ayaṃ bālo attano dosamahantāya gantuṃ na ussahati,",
  "atk-s0401a:705_9": "mātāpitaro ca nāma ekantahitā,",
  "atk-s0401a:705_10": "ayaṃ gacchatu vā mā vā,",
  "atk-s0401a:705_11": "mayā gantuṃ vaṭṭatī”ti.",
  "atk-s0401a:705_12": "Tasmiṃ gehā nikkhante sā gehe parikkhāraṃ paṭisāmetvā attano kulagharaṃ gatabhāvaṃ anantaragehavāsīnaṃ ārocetvā maggaṃ paṭipajji.",
  "atk-s0401a:706_0": "Atha so puriso gharaṃ āgato taṃ adisvā paṭivissake pucchitvā “kulagharaṃ gatā”ti sutvā vegena anubandhitvā antarāmagge sampāpuṇi.",
  "atk-s0401a:706_1": "Tassāpi tattheva gabbhavuṭṭhānaṃ ahosi.",
  "atk-s0401a:706_2": "So “kiṃ idaṃ bhadde”ti pucchi.",
  "atk-s0401a:706_3": "Sāmi eko putto jātoti.",
  "atk-s0401a:706_4": "Idāni kiṃ karissāmāti?",
  "atk-s0401a:706_5": "Yassa atthāya mayaṃ kulagharaṃ gacchāma,",
  "atk-s0401a:706_6": "taṃ kammaṃ antarāva nipphannaṃ,",
  "atk-s0401a:706_7": "tattha gantvā kiṃ karissāma,",
  "atk-s0401a:706_8": "nivattāmāti dvepi ekacittā hutvā nivattiṃsu.",
  "atk-s0401a:706_9": "Tassa dārakassa ca panthe jātattā panthakoti nāmaṃ akaṃsu.",
  "atk-s0401a:706_10": "Tassā nacirasseva aparopi gabbho patiṭṭhahi.",
  "atk-s0401a:706_11": "Sabbaṃ purimanayeneva vitthāretabbaṃ.",
  "atk-s0401a:706_12": "Tassapi dārakassa panthe jātattā paṭhamajātassa mahāpanthakoti nāmaṃ katvā pacchājātassa cūḷapanthakoti nāmaṃ akaṃsu.",
  "atk-s0401a:707_0": "Te dvepi dārake gahetvā attano vasanaṭṭhānameva gatā.",
  "atk-s0401a:707_1": "Tesaṃ tattha vasantānaṃ ayaṃ mahāpanthakadārako aññe dārakajane “cūḷapitā mahāpitā ayyako ayyikā”ti vadante sutvā mātaraṃ paṭipucchi – “amma,",
  "atk-s0401a:707_2": "aññe dārakā kathenti ‘ayyako ayyikā’ti,",
  "atk-s0401a:707_3": "kiṃ amhākaṃ ñātakā natthī”ti? Āma, tāta,",
  "atk-s0401a:707_4": "tumhākaṃ ettha ñātakā natthi,",
  "atk-s0401a:707_5": "rājagahanagare pana vo dhanaseṭṭhi nāma ayyako,",
  "atk-s0401a:707_6": "tattha tumhākaṃ bahū ñātakāti.",
  "atk-s0401a:707_7": "Kasmā tattha na gacchatha ammāti?",
  "atk-s0401a:707_8": "Sā attano agamanakāraṇaṃ puttassa akathetvā puttesu punappunaṃ kathentesu sāmikamāha –",
  "atk-s0401a:707_9": "“ime dārakā ativiya maṃ kilamenti,",
  "atk-s0401a:707_10": "kiṃ no mātāpitaro disvā maṃsaṃ khādissanti,",
  "atk-s0401a:707_11": "ehi dārakānaṃ ayyakakulaṃ dassemā”ti.",
  "atk-s0401a:707_12": "Ahaṃ sammukhā bhavituṃ na sakkhissāmi,",
  "atk-s0401a:707_13": "taṃ pana nayissāmīti.",
  "atk-s0401a:707_14": "“Sādhu sāmi,",
  "atk-s0401a:707_15": "yena kenaci upāyena dārakānaṃ ayyakakulameva daṭṭhuṃ vaṭṭatī”ti dvepi janā dārake ādāya anupubbena rājagahaṃ",
  "atk-s0401a:707_16": "patvā nagaradvāre ekissā sālāya nivāsaṃ katvā dārakamātā dve dārake gahetvā āgatabhāvaṃ mātāpitūnaṃ ārocāpesi.",
  "atk-s0401a:708_0": "Te taṃ sāsanaṃ sutvā saṃsāre saṃsarantānaṃ na putto na dhītā nāma natthi,",
  "atk-s0401a:708_1": "te amhākaṃ mahāparādhikā,",
  "atk-s0401a:708_2": "na sakkā tehi amhākaṃ cakkhupathe ṭhātuṃ.",
  "atk-s0401a:708_3": "Ettakaṃ pana dhanaṃ gahetvā dvepi janā phāsukaṭṭhānaṃ gantvā jīvantu,",
  "atk-s0401a:708_4": "dārake pana idha pesentūti.",
  "atk-s0401a:708_5": "Seṭṭhidhītā mātāpitūhi pesitaṃ dhanaṃ gahetvā dārake āgatadūtānaṃ hattheyeva datvā pesesi.",
  "atk-s0401a:708_6": "Dārakā ayyakakule vaḍḍhanti.",
  "atk-s0401a:708_7": "Tesu cūḷapanthako atidaharo,",
  "atk-s0401a:708_8": "mahāpanthako pana ayyakena saddhiṃ dasabalassa dhammakathaṃ sotuṃ gacchati.",
  "atk-s0401a:708_9": "Tassa niccaṃ satthu sammukhe dhammaṃ suṇantassa pabbajjāya cittaṃ nami.",
  "atk-s0401a:708_10": "So ayyakaṃ āha –",
  "atk-s0401a:708_11": "“sace tumhe anujāneyyātha,",
  "atk-s0401a:708_12": "ahaṃ pabbajjeyya”nti.",
  "atk-s0401a:708_13": "“Kiṃ vadesi, tāta,",
  "atk-s0401a:708_14": "mayhaṃ sakalalokassapi pabbajjato taveva pabbajjā bhaddikā.",
  "atk-s0401a:708_15": "Sace sakkosi, pabbaja,",
  "atk-s0401a:708_16": "tātā”ti sampaṭicchitvā satthu santikaṃ gato.",
  "atk-s0401a:708_17": "Satthā “kiṃ,",
  "atk-s0401a:708_18": "mahāseṭṭhi,",
  "atk-s0401a:708_19": "dārako te laddho”ti? “Āma, bhante,",
  "atk-s0401a:708_20": "ayaṃ dārako mayhaṃ nattā,",
  "atk-s0401a:708_21": "tumhākaṃ santike pabbajāmīti vadatī”ti āha.",
  "atk-s0401a:709_0": "Satthā aññataraṃ piṇḍacārikaṃ “imaṃ dārakaṃ pabbājehī”ti āṇāpesi.",
  "atk-s0401a:709_1": "Thero tassa tacapañcakakammaṭṭhānaṃ ācikkhitvā pabbājesi.",
  "atk-s0401a:709_2": "So bahuṃ buddhavacanaṃ uggaṇhitvā paripuṇṇavasso upasampadaṃ labhi.",
  "atk-s0401a:709_3": "Upasampanno hutvā yonisomanasikāre kammaṃ karonto catunnaṃ arūpāvacarajjhānānaṃ lābhī hutvā jhānaṅgehi vuṭṭhāya arahattaṃ pāpuṇi.",
  "atk-s0401a:709_4": "Iti so saññāvivaṭṭakusalānaṃ aggo jāto.",
  "atk-s0401a:709_5": "So jhānasukhena phalasukhena vītināmento cintesi –",
  "atk-s0401a:709_6": "“sakkā nu kho imaṃ sukhaṃ cūḷapanthakassa dātu”nti.",
  "atk-s0401a:709_7": "Tato ayyakaseṭṭhissa santikaṃ gantvā “mahāseṭṭhi sace tumhe sampaṭicchatha,",
  "atk-s0401a:709_8": "ahaṃ cūḷapanthakaṃ pabbājeyya”nti āha.",
  "atk-s0401a:709_9": "Pabbājetha, bhanteti.",
  "atk-s0401a:709_10": "Thero cūḷapanthakadārakaṃ pabbājetvā dasasu sīlesu patiṭṭhāpesi.",
  "atk-s0401a:709_11": "Cūḷapanthakasāmaṇero bhātikassa santike.",
  "atk-s0401a:710_0": "“Padumaṃ yathā kokanadaṃ sugandhaṃ,",
  "atk-s0401a:711_0": "Pāto siyā phullamavītagandhaṃ;",
  "atk-s0401a:712_0": "Aṅgīrasaṃ passa virocamānaṃ,",
  "atk-s0401a:713_0": "Tapantamādiccamivantalikkhe”ti. –",
  "atk-s0401a:714_0": "Imaṃ gāthaṃ gaṇhāti.",
  "atk-s0401a:714_1": "Gahitagahitapadaṃ uparūparipadaṃ gaṇhantassa nassati.",
  "atk-s0401a:714_2": "Tassa imaṃ gāthaṃ gahetuṃ vāyamantasseva cattāro māsā atikkantā.",
  "atk-s0401a:714_3": "Atha naṃ mahāpanthako āha –",
  "atk-s0401a:714_4": "“cūḷapanthaka,",
  "atk-s0401a:714_5": "tvaṃ imasmiṃ sāsane abhabbo,",
  "atk-s0401a:714_6": "catūhi māsehi ekagāthampi gahetuṃ na sakkosi,",
  "atk-s0401a:714_7": "pabbajitakiccaṃ pana tvaṃ kathaṃ matthakaṃ pāpessasi,",
  "atk-s0401a:714_8": "nikkhama ito”ti.",
  "atk-s0401a:714_9": "So therena paṇāmito vihārapaccante rodamāno aṭṭhāsi.",
  "atk-s0401a:715_0": "Tena samayena satthā rājagahaṃ upanissāya jīvakambavane viharati.",
  "atk-s0401a:715_1": "Tasmiṃ samaye jīvako purisaṃ pesesi “pañcahi bhikkhusatehi saddhiṃ satthāraṃ nimantehī”ti.",
  "atk-s0401a:715_2": "Tena kho pana samayena mahāpanthako bhattuddesako hoti.",
  "atk-s0401a:715_3": "So “pañcannaṃ bhikkhusatānaṃ bhikkhaṃ sampaṭicchatha,",
  "atk-s0401a:715_4": "bhante”ti vutto “cūḷapanthakaṃ ṭhapetvā sesānaṃ sampaṭicchāmī”ti āha.",
  "atk-s0401a:715_5": "Cūḷapanthako taṃ kathaṃ sutvā bhiyyosomattāya domanassappatto ahosi.",
  "atk-s0401a:715_6": "Satthā cūḷapanthakassa khedaṃ disvā “cūḷapanthako mayi gate bujjhissatī”ti gantvā avidūre ṭhāne attānaṃ dassetvā “kiṃ tvaṃ, panthaka,",
  "atk-s0401a:715_7": "rodasī”ti āha.",
  "atk-s0401a:715_8": "Bhātā maṃ, bhante,",
  "atk-s0401a:715_9": "paṇāmetīti. Panthaka,",
  "atk-s0401a:715_10": "tuyhaṃ bhātikassa parapuggalānaṃ āsayānusayañāṇaṃ natthi,",
  "atk-s0401a:715_11": "tvaṃ buddhaveneyyapuggalo nāmāti iddhiyā abhisaṅkharitvā suddhaṃ coḷakhaṇḍaṃ adāsi “imaṃ gahetvā ‘rajoharaṇaṃ",
  "atk-s0401a:715_12": "rajoharaṇa’nti vatvā bhāvehi panthakā”ti.",
  "atk-s0401a:716_0": "So satthārā dinnaṃ coḷakhaṇḍaṃ “rajoharaṇaṃ rajoharaṇa”nti hatthena parimajjanto nisīdi.",
  "atk-s0401a:716_1": "Tassa parimajjantassa lomāni kiliṭṭhadhātukāni jātāni.",
  "atk-s0401a:716_2": "Puna parimajjantassa ukkhaliparipuñchanasadisaṃ jātaṃ.",
  "atk-s0401a:716_3": "So ñāṇaparipākaṃ āgamma tattha khayavayaṃ paṭṭhapetvā cintesi –",
  "atk-s0401a:716_4": "“idaṃ coḷakhaṇḍaṃ pakatiyā paṇḍaraṃ parisuddhaṃ,",
  "atk-s0401a:716_5": "upādinnakasarīraṃ nissāya kiliṭṭhaṃ jātaṃ,",
  "atk-s0401a:716_6": "idaṃ cittampi evaṃgatikamevā”ti.",
  "atk-s0401a:716_7": "Samādhiṃ bhāvetvā cattāri rūpāvacarajjhānāni pādakāni katvā saha paṭisambhidāhi arahattaṃ pāpuṇi.",
  "atk-s0401a:716_8": "So manomayajjhānalābhī hutvā eko hutvā bahudhā,",
  "atk-s0401a:716_9": "bahudhā hutvā eko bhavituṃ samattho ahosi.",
  "atk-s0401a:716_10": "Arahattamaggeneva cassa tepiṭakañca cha abhiññā ca āgamiṃsu.",
  "atk-s0401a:717_0": "Punadivase satthā ekūnehi pañcahi bhikkhusatehi saddhiṃ gantvā jīvakassa nivesane nisīdi.",
  "atk-s0401a:717_1": "Cūḷapanthako pana attano bhikkhāya asampaṭicchitattāyeva na gato.",
  "atk-s0401a:717_2": "Jīvako yāguṃ dātuṃ ārabhi,",
  "atk-s0401a:717_3": "satthā hatthena pattaṃ pidahi. Kasmā, bhante,",
  "atk-s0401a:717_4": "na gaṇhathāti?",
  "atk-s0401a:717_5": "Vihāre eko bhikkhu atthi jīvakāti.",
  "atk-s0401a:717_6": "So purisaṃ pahiṇi “gaccha, bhaṇe,",
  "atk-s0401a:717_7": "vihāre nisinnaṃ ayyaṃ gahetvā ehī”ti.",
  "atk-s0401a:717_8": "Cūḷapanthakattheropi tassa purisassa pure āgamanāyeva bhikkhusahassaṃ nimminitvā ekampi ekena asadisaṃ,",
  "atk-s0401a:717_9": "ekassapi ca cīvaravicāraṇādisamaṇakammaṃ aññena asadisaṃ akāsi.",
  "atk-s0401a:717_10": "So puriso vihāre bhikkhūnaṃ bahubhāvaṃ disvā gantvā jīvakassa kathesi – “bhante,",
  "atk-s0401a:717_11": "imasmiṃ vihāre bhikkhusaṅgho bahutaro,",
  "atk-s0401a:717_12": "tato pakkositabbaṃ bhadantaṃ na jānāmī”ti.",
  "atk-s0401a:717_13": "Jīvako satthāraṃ paṭipucchi – “konāmo, bhante,",
  "atk-s0401a:717_14": "vihāre nisinnabhikkhū”ti?",
  "atk-s0401a:717_15": "Cūḷapanthako nāma jīvakāti.",
  "atk-s0401a:717_16": "Gaccha bho “cūḷapanthako nāma kataro”ti pucchitvā ānehīti.",
  "atk-s0401a:717_17": "So vihāraṃ gantvā “cūḷapanthako nāma, bhante,",
  "atk-s0401a:717_18": "kataro”ti pucchi.",
  "atk-s0401a:717_19": "“Ahaṃ cūḷapanthako ahaṃ cūḷapanthako”ti bhikkhusahassampi kathesi.",
  "atk-s0401a:717_20": "So punāgantvā jīvakassa kathesi “sahassamattā bhikkhū sabbepi ‘ahaṃ cūḷapanthako ahaṃ cūḷapanthako’ti kathenti,",
  "atk-s0401a:717_21": "ahaṃ ‘asuko nāma pakkositabbo’ti na jānāmī”ti.",
  "atk-s0401a:717_22": "Jīvakopi paṭividdhasaccatāya “iddhimā bhikkhū”ti nayato ñatvā “paṭhamaṃ kathanabhikkhumeva ‘tumhe satthā",
  "atk-s0401a:717_23": "pakkosatī’ti vatvā cīvarakaṇṇe gaṇha tātā”ti āha.",
  "atk-s0401a:717_24": "So vihāraṃ gantvā tathā akāsi,",
  "atk-s0401a:717_25": "tāvadeva sahassamattā bhikkhū antaradhāyiṃsu.",
  "atk-s0401a:717_26": "So theraṃ gahetvā agamāsi.",
  "atk-s0401a:717_27": "Satthā tasmiṃ khaṇe yāguṃ gaṇhi.",
  "atk-s0401a:718_0": "Dasabale bhattakiccaṃ katvā vihāraṃ gate dhammasabhāyaṃ kathā udapādi “yāva mahantā vata buddhā nāma",
  "atk-s0401a:718_1": "cattāro māse ekagāthaṃ gaṇhituṃ asakkontaṃ bhikkhuṃ evaṃmahiddhikaṃ akaṃsū”ti.",
  "atk-s0401a:718_2": "Satthā tesaṃ bhikkhūnaṃ cittācāraṃ ñatvā gantvā paññattāsane nisajja “kiṃ vadetha,",
  "atk-s0401a:718_3": "bhikkhave”ti pucchi.",
  "atk-s0401a:718_4": "Na bhagavā aññaṃ kiñci kathema,",
  "atk-s0401a:718_5": "cūḷapanthakena tumhākaṃ santikā mahālābho laddhoti tumhākaṃyeva guṇaṃ kathemāti.",
  "atk-s0401a:718_6": "Anacchariyaṃ,",
  "atk-s0401a:718_7": "bhikkhave,",
  "atk-s0401a:718_8": "idāni mayhaṃ ovādaṃ katvā lokuttaradāyajjalābho,",
  "atk-s0401a:718_9": "ayaṃ atītepi aparipakkañāṇe ṭhitassa mayhaṃ ovādaṃ katvā lokiyadāyajjaṃ labhīti.",
  "atk-s0401a:718_10": "Bhikkhū “kadā,",
  "atk-s0401a:718_11": "bhante”ti āyāciṃsu.",
  "atk-s0401a:718_12": "Satthā tesaṃ bhikkhūnaṃ atītaṃ āharitvā dassesi.",
  "atk-s0401a:719_0": "Bhikkhave,",
  "atk-s0401a:719_1": "atīte bārāṇasīnagare brahmadatto nāma rājā rajjaṃ kāresi.",
  "atk-s0401a:719_2": "Tasmiṃ samaye cūḷakaseṭṭhi nāma paṇḍito byatto sabbanimittāni jānāti.",
  "atk-s0401a:719_3": "So ekadivasaṃ rājūpaṭṭhānaṃ gacchanto antaravīthiyaṃ matamūsikaṃ disvā tasmiṃ khaṇe nakkhattaṃ samānetvā idamāha –",
  "atk-s0401a:719_4": "“sakkā cakkhumatā kulaputtena imaṃ undūraṃ gahetvā dārabharaṇañca kātuṃ kammante ca payojetu”nti.",
  "atk-s0401a:719_5": "Aññataro duggatakulaputto taṃ seṭṭhissa vacanaṃ sutvā “nāyaṃ ajānitvā kathessatī”ti mūsikaṃ gahetvā ekasmiṃ",
  "atk-s0401a:719_6": "āpaṇe biḷārassatthāya datvā kākaṇikaṃ labhi.",
  "atk-s0401a:719_7": "Tāya kākaṇikāya phāṇitaṃ kiṇitvā ekena kuṭena pānīyaṃ gaṇhitvā araññato āgacchante mālākāre disvā thokaṃ",
  "atk-s0401a:719_8": "thokaṃ phāṇitakhaṇḍaṃ datvā uḷuṅkena pānīyaṃ adāsi.",
  "atk-s0401a:719_9": "Te tassa ekekaṃ pupphamuṭṭhiṃ adaṃsu.",
  "atk-s0401a:719_10": "So tena pupphamūlena punadivasepi phāṇitañca pānīyaghaṭañca gahetvā pupphārāmameva gato.",
  "atk-s0401a:719_11": "Tassa taṃdivasaṃ mālākārā aḍḍhaocitake pupphagacche datvā agamaṃsu.",
  "atk-s0401a:719_12": "So nacirasseva iminā upāyena aṭṭha kahāpaṇe labhi.",
  "atk-s0401a:720_0": "Puna ekasmiṃ vātavuṭṭhidivase chaḍḍitauyyānaṃ gantvā patitadārūnaṃ rāsiṃ katvā nisinno rājakumbhakārassa santikā soḷasa kahāpaṇe labhi.",
  "atk-s0401a:720_1": "So catuvīsatiyā kahāpaṇesu jātesu “atthi ayaṃ upāyo mayha”nti nagaradvārato avidūre ṭhāne ekaṃ pānīyacāṭiṃ",
  "atk-s0401a:720_2": "ṭhapetvā pañcasate tiṇahārake pānīyena upaṭṭhahi.",
  "atk-s0401a:720_3": "Te āhaṃsu – “tvaṃ, samma,",
  "atk-s0401a:720_4": "amhākaṃ bahupakāro,",
  "atk-s0401a:720_5": "kiṃ te karomā”ti?",
  "atk-s0401a:720_6": "Sopi “mayhaṃ kicce uppanne karissathā”ti vatvā ito cito ca vicaranto thalapathakammikena ca jalapathakammikena ca saddhiṃ mittasanthavaṃ akāsi.",
  "atk-s0401a:720_7": "Tassa thalapathakammiko “sve imaṃ nagaraṃ assavāṇijako pañca assasatāni gahetvā āgamissatī”ti ācikkhi.",
  "atk-s0401a:720_8": "So tassa vacanaṃ sutvā tiṇahārakānaṃ saññaṃ datvā ekekaṃ tiṇakalāpaṃ diguṇaṃ katvā āharāpesi.",
  "atk-s0401a:720_9": "Atha so assānaṃ nagaraṃ paviṭṭhavelāya tiṇakalāpasahassaṃ antaradvāre rāsiṃ katvā nisīdi.",
  "atk-s0401a:720_10": "Assavāṇijo sakalanagare assānaṃ cāriṃ alabhitvā tassa sahassaṃ datvā taṃ tiṇaṃ gaṇhi.",
  "atk-s0401a:721_0": "Tato katipāhaccayenassa samuddakammikasahāyako ārocesi “paṭṭanaṃ mahānāvā āgatā”ti.",
  "atk-s0401a:721_1": "So “atthi ayaṃ upāyo”ti aṭṭhahi kahāpaṇehi sabbaparivārasampannaṃ tāvakālikaṃ rathaṃ gahetvā nāvāpaṭṭanaṃ",
  "atk-s0401a:721_2": "gantvā ekaṃ aṅgulimuddikaṃ nāvikassa saccakāraṃ datvā avidūre ṭhāne sāṇiṃ parikkhipāpetvā tattha nisinno",
  "atk-s0401a:721_3": "purise āṇāpesi “bāhirakesu vāṇijesu āgatesu tatiyena paṭihārena ārocethā”ti.",
  "atk-s0401a:721_4": "“Nāvā āgatā”ti sutvā bārāṇasito satamattā vāṇijā “bhaṇḍaṃ gaṇhāmā”ti āgamaṃsu.",
  "atk-s0401a:721_5": "Bhaṇḍaṃ tumhe na labhissatha,",
  "atk-s0401a:721_6": "asukaṭṭhāne nāma mahāvāṇijena saccakāro dinnoti.",
  "atk-s0401a:721_7": "Te tesaṃ sutvā tassa santikaṃ āgatā,",
  "atk-s0401a:721_8": "pādamūlikapurisā purimasaññāvasena tatiyena pāṭihārena tesaṃ āgatabhāvaṃ ārocesuṃ.",
  "atk-s0401a:721_9": "Te satamattāpi vāṇijā ekekaṃ sahassaṃ datvā tena saddhiṃ nāvāya pattikā hutvā puna ekekaṃ sahassaṃ datvā",
  "atk-s0401a:721_10": "pattiṃ vissajjāpetvā bhaṇḍaṃ attano santakaṃ akaṃsu.",
  "atk-s0401a:721_11": "So puriso dve satasahassāni gahetvā bārāṇasiṃ āgantvā “kataññunā bhavituṃ vaṭṭatī”ti ekaṃ satasahassaṃ gahetvā cūḷaseṭṭhissa santikaṃ gato.",
  "atk-s0401a:722_0": "Atha taṃ cūḷaseṭṭhi “kiṃ te, tāta,",
  "atk-s0401a:722_1": "katvā idaṃ dhanaṃ laddha”nti pucchi.",
  "atk-s0401a:722_2": "So “tumhehi kathitaupāye ṭhatvā catumāsabbhantareyeva laddha”nti āha.",
  "atk-s0401a:722_3": "Seṭṭhi tassa vacanaṃ sutvā “idāni evarūpaṃ dārakaṃ parasantakaṃ kātuṃ na vaṭṭatī”ti vayappattaṃ dhītaraṃ datvā sakalakuṭumbassa sāmikaṃ akāsi.",
  "atk-s0401a:722_4": "Sopi kulaputto seṭṭhino accayena tasmiṃ nagare seṭṭhiṭṭhānaṃ gahetvā yāvatāyukaṃ ṭhatvā yathākammaṃ gato.",
  "atk-s0401a:722_5": "Satthā dve vatthūni kathetvā anusandhiṃ ghaṭetvā abhisambuddhakāle imaṃ gāthamāha –",
  "atk-s0401a:723_0": "“Appakenapi medhāvī, pābhatena vicakkhaṇo;",
  "atk-s0401a:724_0": "Samuṭṭhāpeti attānaṃ, aṇuṃ aggiṃva sandhama”nti. ;",
  "atk-s0401a:725_0": "Iti satthā dhammasabhāyaṃ sannisinnānaṃ imaṃ kāraṇaṃ dassesi.",
  "atk-s0401a:725_1": "Ayaṃ dvinnampi mahāsāvakānaṃ pubbapatthanato paṭṭhāya anupubbikathā.",
  "atk-s0401a:725_2": "Aparabhāge pana satthā ariyagaṇaparivuto dhammāsane nisinno manomayaṃ kāyaṃ abhinimminantānaṃ cetovivaṭṭakusalānañca",
  "atk-s0401a:725_3": "cūḷapanthakattheraṃ aggaṭṭhāne ṭhapesi,",
  "atk-s0401a:725_4": "saññāvivaṭṭakusalānaṃ mahāpanthakanti.",
  "atk-s0401a:726_0": "Subhūtittheravatthu",
  "atk-s0401a:727_0": "201.",
  "atk-s0401a:727_1": "Tatiye araṇavihārīnanti nikkilesavihārīnaṃ.",
  "atk-s0401a:727_2": "Raṇanti hi rāgādayo kilesā vuccanti,",
  "atk-s0401a:727_3": "tesaṃ abhāvena nikkilesavihāro araṇavihāro nāma.",
  "atk-s0401a:727_4": "So yesaṃ atthi,",
  "atk-s0401a:727_5": "te araṇavihārino.",
  "atk-s0401a:727_6": "Tesaṃ araṇavihārīnaṃ subhūtitthero aggoti.",
  "atk-s0401a:727_7": "Kiñcāpi hi aññepi khīṇāsavā araṇavihārinova,",
  "atk-s0401a:727_8": "therena pana dhammadesanāya etaṃ nāmaṃ laddhaṃ.",
  "atk-s0401a:727_9": "Aññe hi bhikkhū dhammaṃ desento uddissakaṃ katvā vaṇṇaṃ vā avaṇṇaṃ vā kathenti,",
  "atk-s0401a:727_10": "thero pana dhammaṃ desento satthārā desitaniyāmato anokkamitvā deseti,",
  "atk-s0401a:727_11": "tasmā araṇavihārīnaṃ aggo nāma jāto.",
  "atk-s0401a:728_0": "202.",
  "atk-s0401a:728_1": "Catutthe dakkhiṇeyyānanti dakkhiṇārahānaṃ.",
  "atk-s0401a:728_2": "Tattha kiñcāpi aññepi khīṇāsavā aggadakkhiṇeyyā,",
  "atk-s0401a:728_3": "thero pana piṇḍāya caranto ghare ghare mettājhānaṃ samāpajjitvā samāpattito vuṭṭhāya bhikkhaṃ gaṇhāti",
  "atk-s0401a:728_4": "“evaṃ bhikkhādāyakānaṃ mahapphalaṃ bhavissatī”ti.",
  "atk-s0401a:728_5": "Tasmā dakkhiṇeyyānaṃ aggoti vutto.",
  "atk-s0401a:728_6": "Attabhāvo panassa susamiddho,",
  "atk-s0401a:728_7": "alaṅkatatoraṇaṃ viya cittapaṭo viya ca ativiya virocati.",
  "atk-s0401a:728_8": "Tasmā subhūtīti vuccati.",
  "atk-s0401a:729_0": "Tassa pañhakamme ayamanupubbikathā –",
  "atk-s0401a:729_1": "ayaṃ kira padumuttare bhagavati anuppanneyeva haṃsavatīnagare brāhmaṇamahāsālakule nibbatti,",
  "atk-s0401a:729_2": "nandamāṇavotissa nāmaṃ akaṃsu.",
  "atk-s0401a:729_3": "So vayappatto tayo vede uggaṇhitvā tattha sāraṃ apassanto attano parivārehi catucattālīsāya māṇavakasahassehi",
  "atk-s0401a:729_4": "saddhiṃ pabbatapāde isipabbajjaṃ pabbajitvā pañca abhiññā aṭṭha samāpattiyo nibbattesi,",
  "atk-s0401a:729_5": "antevāsikepi jhānalābhino akāsi.",
  "atk-s0401a:730_0": "Tasmiṃ samaye padumuttaro bhagavā loke nibbattitvā haṃsavatīnagaraṃ upanissāya viharanto ekadivasaṃ paccūsasamaye",
  "atk-s0401a:730_1": "lokaṃ olokento nandatāpasassa antevāsikānaṃ jaṭilānaṃ arahattūpanissayaṃ nandatāpasassa ca dvīhaṅgehi",
  "atk-s0401a:730_2": "samannāgatassa sāvakassa ṭhānantarapatthanaṃ disvā pātova sarīrapaṭijagganaṃ katvā pubbaṇhasamayaṃ pattacīvaramādāya",
  "atk-s0401a:730_3": "sāriputtattherassa vatthumhi vuttanayeneva nandatāpasassa assamaṃ agamāsi.",
  "atk-s0401a:730_4": "Tattha phalāphaladānañca pupphāsanapaññāpanañca nirodhasamāpattisamāpajjanañca vuttanayeneva veditabbaṃ.",
  "atk-s0401a:731_0": "Satthā pana nirodhā vuṭṭhito araṇavihāriaṅgena ca dakkhiṇeyyaṅgena cāti dvīhaṅgehi samannāgataṃ ekaṃ",
  "atk-s0401a:731_1": "sāvakaṃ “isigaṇassa pupphāsanānumodanaṃ karohī”ti āṇāpesi.",
  "atk-s0401a:731_2": "So attano visaye ṭhatvā tepiṭakaṃ sammasitvā anumodanaṃ akāsi.",
  "atk-s0401a:731_3": "Tassa desanāvasāne satthā sayaṃ dhammaṃ desesi.",
  "atk-s0401a:731_4": "Desanāpariyosāne sabbe catucattālīsasahassāpi tāpasā arahattaṃ pāpuṇiṃsu.",
  "atk-s0401a:731_5": "Nandatāpaso pana anumodakassa bhikkhuno nimittaṃ gaṇhitvā satthu desanānusārena ñāṇaṃ pesetuṃ nāsakkhi.",
  "atk-s0401a:731_6": "Satthā “etha,",
  "atk-s0401a:731_7": "bhikkhavo”ti sesabhikkhūnaṃ hatthaṃ pasāresi.",
  "atk-s0401a:731_8": "Sabbepi antarahitakesamassū iddhimayaparikkhārā vassasaṭṭhikattherā viya ahesuṃ.",
  "atk-s0401a:732_0": "Nandatāpaso tathāgataṃ vanditvā sammukhe ṭhito āha – “bhante,",
  "atk-s0401a:732_1": "yena bhikkhunā isigaṇassa pupphāsanānumodanā katā,",
  "atk-s0401a:732_2": "ko nāmoyaṃ tumhākaṃ sāsane”ti?",
  "atk-s0401a:732_3": "Araṇavihāriaṅgena ca dakkhiṇeyyaṅgena ca etadaggaṃ patto esoti. “Bhante,",
  "atk-s0401a:732_4": "ahampi iminā sattāhakatena adhikārakammena aññaṃ sampattiṃ na patthemi,",
  "atk-s0401a:732_5": "anāgate panāhaṃ ekassa buddhassa sāsane ayaṃ thero viya dvīhaṅgehi samannāgato bhaveyya”nti patthanaṃ akāsi.",
  "atk-s0401a:732_6": "Satthā anantarāyaṃ disvā byākaritvā pakkāmi.",
  "atk-s0401a:732_7": "Nandatāpasopi kālena kālaṃ dasabalassa santike dhammaṃ sutvā aparihīnajjhāno brahmaloke nibbatto.",
  "atk-s0401a:732_8": "Idamassa kalyāṇakammaṃ.",
  "atk-s0401a:732_9": "Antarā pana kammaṃ na kathiyati.",
  "atk-s0401a:733_0": "So kappasatasahassaṃ atikkamitvā sāvatthiyaṃ sumanaseṭṭhissa gehe nibbatti,",
  "atk-s0401a:733_1": "subhūtītissa nāmaṃ akaṃsu.",
  "atk-s0401a:733_2": "Aparabhāge amhākaṃ satthā loke nibbatto rājagahaṃ upanissāya viharati.",
  "atk-s0401a:733_3": "Tadā anāthapiṇḍiko seṭṭhi sāvatthiyaṃ uṭṭhānakabhaṇḍaṃ gahetvā attano sahāyakassa rājagahaseṭṭhino gharaṃ",
  "atk-s0401a:733_4": "gato satthu uppannabhāvaṃ ñatvā satthāraṃ sītavane viharantaṃ upasaṅkamitvā paṭhamadassaneneva sotāpattiphale",
  "atk-s0401a:733_5": "patiṭṭhāya satthāraṃ sāvatthiṃ āgamanatthāya yācitvā pañcacattālīsayojane magge yojane yojane satasahassapariccāgena",
  "atk-s0401a:733_6": "vihāre patiṭṭhāpetvā sāvatthiyaṃ rājamānena aṭṭhakarīsappamāṇaṃ jetarājakumārassa uyyānabhūmiṃ koṭisanthārena",
  "atk-s0401a:733_7": "kiṇitvā tattha bhagavato vihāraṃ kāretvā adāsi.",
  "atk-s0401a:733_8": "Vihāramahadivase ayaṃ subhūtikuṭimbiko anāthapiṇḍikaseṭṭhinā saddhiṃ gantvā dhammaṃ suṇanto saddhaṃ paṭilabhitvā pabbaji.",
  "atk-s0401a:733_9": "So upasampanno dve mātikā paguṇaṃ katvā kammaṭṭhānaṃ kathāpetvā araññe samaṇadhammaṃ karonto vipassanaṃ",
  "atk-s0401a:733_10": "vaḍḍhetvā mettājhānaṃ pādakaṃ katvā arahattaṃ pāpuṇi.",
  "atk-s0401a:733_11": "Dhammaṃ desento vuttanayeneva dhammaṃ katheti,",
  "atk-s0401a:733_12": "piṇḍāya caranto vuttanayeneva mettājhānato vuṭṭhāya bhikkhaṃ gaṇhāti.",
  "atk-s0401a:733_13": "Atha naṃ satthā imaṃ kāraṇadvayaṃ paṭicca araṇavihārīnañca dakkhiṇeyyānañca bhikkhūnaṃ aggaṭṭhāne ṭhapesīti.",
  "atk-s0401a:734_0": "Khadiravaniyarevatattheravatthu",
  "atk-s0401a:735_0": "203.",
  "atk-s0401a:735_1": "Pañcame āraññakānanti araññavāsīnaṃ.",
  "atk-s0401a:735_2": "Revato khadiravaniyoti dhammasenāpatittherassa kaniṭṭhabhātiko.",
  "atk-s0401a:735_3": "So yathā aññe therā araññe vasamānā vanasabhāgaṃ udakasabhāgaṃ bhikkhācārasabhāgañca sallakkhetvā araññe vasanti,",
  "atk-s0401a:735_4": "na evaṃ vasi.",
  "atk-s0401a:735_5": "Etāni pana sabhāgāni anādiyitvā ujjaṅgalasakkharapāsāṇavisame khadiravane paṭivasati.",
  "atk-s0401a:735_6": "Tasmā āraññakānaṃ aggoti vutto.",
  "atk-s0401a:736_0": "Tassa pañhakamme ayamanupubbikathā –",
  "atk-s0401a:736_1": "ayaṃ kira atīte padumuttarabuddhakāle haṃsavatīnagare nibbatto mahāgaṅgāya payāgapatiṭṭhānatitthe nāvākammaṃ karonto paṭivasati.",
  "atk-s0401a:736_2": "Tasmiṃ samaye satthā satasahassabhikkhuparivāro cārikaṃ caranto payāgapatiṭṭhānatitthaṃ sampāpuṇi.",
  "atk-s0401a:736_3": "So dasabalaṃ disvā cintesi –",
  "atk-s0401a:736_4": "“mayhaṃ kālena kālaṃ buddhadassanaṃ nāma natthi,",
  "atk-s0401a:736_5": "ayaṃ me kalyāṇakammāyūhanakkhaṇo”ti nāvāsaṅghāṭaṃ bandhāpetvā upari celavitānaṃ kāretvā gandhamālādāmāni",
  "atk-s0401a:736_6": "osāretvā heṭṭhā varapotthakaṃ cittattharaṇaṃ attharāpetvā saparivāraṃ satthāraṃ paratīraṃ tāresi.",
  "atk-s0401a:737_0": "Tasmiṃ samaye satthā ekaṃ āraññakaṃ bhikkhuṃ etadagge ṭhapesi.",
  "atk-s0401a:737_1": "So nāviko taṃ disvā “mayāpi evamevaṃ anāgate ekassa buddhassa sāsane āraññakānaṃ aggena bhavituṃ vaṭṭatī”ti",
  "atk-s0401a:737_2": "satthāraṃ nimantetvā sattāhaṃ mahādānaṃ datvā satthu pādamūle nipajjitvā, “bhante,",
  "atk-s0401a:737_3": "tumhehi etadagge ṭhapito so bhikkhu viya ahampi anāgate ekassa buddhassa sāsane āraññakānaṃ aggo bhaveyya”nti patthanaṃ akāsi.",
  "atk-s0401a:737_4": "Satthā anantarāyaṃ disvā “anāgate gotamabuddhassa sāsane tvaṃ āraññakānaṃ aggo bhavissasī”ti byākaritvā pakkāmi.",
  "atk-s0401a:737_5": "Antarā pana aññaṃ kammaṃ na kathiyati.",
  "atk-s0401a:738_0": "So yāvajīvaṃ kalyāṇakammaṃ katvā devamanussesu saṃsaranto imasmiṃ buddhuppāde magadhakkhette nālakabrāhmaṇagāme",
  "atk-s0401a:738_1": "sārībrāhmaṇiyā kucchimhi paṭisandhiṃ gahetvā tiṇṇaṃ bhātikānaṃ tissannañca bhaginīnaṃ sabbakaniṭṭho hutvā nibbatti,",
  "atk-s0401a:738_2": "revatotissa nāmaṃ akaṃsu.",
  "atk-s0401a:738_3": "Athassa mātāpitaro cintesuṃ –",
  "atk-s0401a:738_4": "“vaḍḍhitavaḍḍhite dārake samaṇā sakyaputtiyā netvā pabbājenti,",
  "atk-s0401a:738_5": "amhākaṃ puttaṃ revataṃ daharameva gharabandhanena bandhissāmā”ti samānakulato dārikaṃ ānetvā revatassa ayyikaṃ vandāpetvā, “amma,",
  "atk-s0401a:738_6": "tava ayyikāya mahallakatarā hohī”ti āhaṃsu.",
  "atk-s0401a:738_7": "Revato tesaṃ kathaṃ sutvā cintesi –",
  "atk-s0401a:738_8": "“ayaṃ dārikā daharā paṭhamavaye ṭhitā,",
  "atk-s0401a:738_9": "imissā kira evaṃvidhaṃ rūpaṃ mama ayyikāya rūpasadisaṃ bhavissati,",
  "atk-s0401a:738_10": "pucchissāmi tāva nesaṃ adhippāya”nti cintetvā āha –",
  "atk-s0401a:738_11": "“tumhe kiṃ kathethā”ti? Tāta,",
  "atk-s0401a:738_12": "“ayaṃ dārikā ayyikā viya te jaraṃ pāpuṇātū”ti vadāmāti.",
  "atk-s0401a:738_13": "So “imissā rūpaṃ evaṃvidhaṃ bhavissatī”ti pucchi. Tāta,",
  "atk-s0401a:738_14": "kiṃ vadesi,",
  "atk-s0401a:738_15": "mahāpuññā evaṃvidhā hontīti.",
  "atk-s0401a:739_0": "So cintesi –",
  "atk-s0401a:739_1": "“idaṃ kira rūpaṃ iminā niyāmena valittacaṃ bhavissati palitakesaṃ khaṇḍadantaṃ,",
  "atk-s0401a:739_2": "ahaṃ evarūpe rūpe rajjitvā kiṃ karissāmi,",
  "atk-s0401a:739_3": "mama bhātikānaṃ gatamaggameva gamissāmī”ti kīḷanto viya hutvā samavaye taruṇadārake āha – “etha, bho,",
  "atk-s0401a:739_4": "vidhāvanikaṃ karissāmā”ti nikkhami. Tāta,",
  "atk-s0401a:739_5": "maṅgaladivase mā bahi gacchāti.",
  "atk-s0401a:739_6": "So dārakehi saddhiṃ kīḷanto viya attano dhāvanavāre sampatte thokaṃ gantvā papañcetvā āgacchati.",
  "atk-s0401a:739_7": "Puna dutiyavāre sampatte tato turitaṃ viya gantvā āgato,",
  "atk-s0401a:739_8": "tatiyavāre sampatte “ayaṃ me kālo”ti ñatvā sammukhaṭṭhāneneva palāyitvā paṃsukūlikabhikkhūnaṃ nivāsaṭṭhānaṃ",
  "atk-s0401a:739_9": "araññaṃ gantvā there abhivādetvā pabbajjaṃ yāci.",
  "atk-s0401a:739_10": "Sappurisa mayaṃ taṃ na jānāma “kassāsi putto”ti,",
  "atk-s0401a:739_11": "tvañca alaṅkataniyāmeneva āgato,",
  "atk-s0401a:739_12": "ko taṃ pabbājetuṃ ussahissatīti.",
  "atk-s0401a:739_13": "So ubho bāhā paggayha “vilumpanti maṃ vilumpanti ma”nti mahāravaṃ viravi.",
  "atk-s0401a:739_14": "Ito cito ca bhikkhū sannipatitvā “sappurisa,",
  "atk-s0401a:739_15": "imasmiṃ ṭhāne tava vatthaṃ vā piḷandhanaṃ vā koci gaṇhanto nāma natthi,",
  "atk-s0401a:739_16": "tvañca ‘vilumpantī’ti vadasi,",
  "atk-s0401a:739_17": "kiṃ sandhāya vadasī”ti? Bhante,",
  "atk-s0401a:739_18": "nāhaṃ vatthālaṅkāraṃ sandhāya vadāmi,",
  "atk-s0401a:739_19": "tissannaṃ pana me sampattīnaṃ vilopo vattati,",
  "atk-s0401a:739_20": "taṃ sandhāya vadāmi.",
  "atk-s0401a:739_21": "Maṃ tāva tumhe mā pabbājayittha,",
  "atk-s0401a:739_22": "bhātaraṃ pana me jānāthāti.",
  "atk-s0401a:739_23": "Konāmo pana te bhātāti?",
  "atk-s0401a:739_24": "Gihikāle upatisso nāma,",
  "atk-s0401a:739_25": "idāni pana sāriputto nāma jātoti vadantīti. “Āvuso,",
  "atk-s0401a:739_26": "evaṃ sante ayaṃ kulaputto amhākaṃ kaniṭṭhabhātiko nāma hoti,",
  "atk-s0401a:739_27": "jeṭṭhabhātiko no dhammasenāpati puretaraṃyeva āha –",
  "atk-s0401a:739_28": "‘amhākaṃ ñātakā sabbeva micchādiṭṭhikā,",
  "atk-s0401a:739_29": "yo koci amhākaṃ ñātīti āgacchati,",
  "atk-s0401a:739_30": "taṃ yena tenupāyena pabbājeyyathā’ti.",
  "atk-s0401a:739_31": "Ayaṃ pana therassa ajjhattabhātiko,",
  "atk-s0401a:739_32": "pabbājetha na”nti vatvā tacapañcakakammaṭṭhānaṃ ācikkhitvā pabbājayiṃsu.",
  "atk-s0401a:739_33": "Atha naṃ paripuṇṇavassaṃ upasampādetvā kammaṭṭhāne yojayiṃsu.",
  "atk-s0401a:740_0": "Thero kammaṭṭhānaṃ gahetvā ācariyupajjhāyānaṃ avidūre ṭhāne vuttappakāraṃ khadiravanaṃ pavisitvā samaṇadhammaṃ karoti.",
  "atk-s0401a:740_1": "Tassa “arahattaṃ appatvā dasabalaṃ vā bhātikattheraṃ vā na passissāmī”ti vāyamantasseva tayo māsā atikkantā,",
  "atk-s0401a:740_2": "sukhumālakulaputtassa lūkhabhojanaṃ bhuñjantassa cittaṃ valītaṃ nāma hoti,",
  "atk-s0401a:740_3": "kammaṭṭhānaṃ vimokkhaṃ na gataṃ.",
  "atk-s0401a:740_4": "So temāsaccayena pavāretvā vutthavasso hutvā tasmiṃyeva ṭhāne samaṇadhammaṃ karoti.",
  "atk-s0401a:740_5": "Tassa samaṇadhammaṃ karontassa cittaṃ ekaggaṃ ahosi,",
  "atk-s0401a:740_6": "so vipassanaṃ vaḍḍhetvā arahattaṃ pāpuṇi.",
  "atk-s0401a:741_0": "Athāyasmā sāriputto satthāraṃ āha – “bhante,",
  "atk-s0401a:741_1": "mayhaṃ kira kaniṭṭhabhātā revato pabbajito,",
  "atk-s0401a:741_2": "so abhirameyya vā na vā,",
  "atk-s0401a:741_3": "gantvā naṃ passissāmī”ti.",
  "atk-s0401a:741_4": "Bhagavā revatassa āraddhavipassakabhāvaṃ ñatvā dve vāre paṭikkhipitvā tatiyavāre yācito arahattaṃ pattabhāvaṃ ñatvā,",
  "atk-s0401a:741_5": "“sāriputta,",
  "atk-s0401a:741_6": "ahampi gamissāmi,",
  "atk-s0401a:741_7": "bhikkhūnaṃ ārocehī”ti.",
  "atk-s0401a:741_8": "Thero bhikkhusaṅghaṃ sannipātetvā, “āvuso,",
  "atk-s0401a:741_9": "satthā cārikaṃ caritukāmo,",
  "atk-s0401a:741_10": "gantukāmā āgacchantū”ti sabbesaṃyeva ārocesi.",
  "atk-s0401a:741_11": "Dasabalassa cārikatthāya gamanakāle ohīnakabhikkhū nāma appakā honti,",
  "atk-s0401a:741_12": "“satthu suvaṇṇavaṇṇaṃ sarīraṃ passissāma,",
  "atk-s0401a:741_13": "madhuradhammakathaṃ vā suṇissāmā”ti yebhuyyena gantukāmāva bahukā honti.",
  "atk-s0401a:741_14": "Iti satthā mahābhikkhusaṅghaparivāro “revataṃ passissāmī”ti nikkhanto.",
  "atk-s0401a:742_0": "Athekasmiṃ padese ānandatthero dvedhāpathaṃ patvā bhagavantaṃ pucchi – “bhante,",
  "atk-s0401a:742_1": "imasmiṃ ṭhāne dve maggā,",
  "atk-s0401a:742_2": "kataramaggena saṅgho gacchatū”ti.",
  "atk-s0401a:742_3": "Kataramaggo, ānanda, ujukoti? Bhante,",
  "atk-s0401a:742_4": "ujumaggo tiṃsayojano amanussapatho,",
  "atk-s0401a:742_5": "parihāramaggo pana saṭṭhiyojaniko khemo subhikkhoti. Ānanda,",
  "atk-s0401a:742_6": "sīvali amhehi saddhiṃ āgatoti? Āma, bhante, āgatoti.",
  "atk-s0401a:742_7": "Tena hi saṅgho ujumaggameva gaṇhatu,",
  "atk-s0401a:742_8": "sīvalissa puññaṃ vīmaṃsissāmāti.",
  "atk-s0401a:742_9": "Satthā bhikkhusaṅghaparivāro sīvalittherassa puññavīmaṃsanatthaṃ aṭavimaggaṃ abhiruhi.",
  "atk-s0401a:742_10": "Maggaṃ abhiruhanaṭṭhānato paṭṭhāya devasaṅgho yojane yojane ṭhāne nagaraṃ māpetvā buddhappamukhassa bhikkhusaṅghassa vasanatthāya vihāre paṭiyādesi.",
  "atk-s0401a:742_11": "Devaputtā raññā pesitakammakārā viya hutvā yāgukhajjakādīni gahetvā “kahaṃ ayyo sīvali,",
  "atk-s0401a:742_12": "kahaṃ ayyo sīvalī”ti pucchantā gacchanti.",
  "atk-s0401a:742_13": "Thero taṃ sakkārasammānaṃ gaṇhāpetvā satthu santikaṃ gacchati.",
  "atk-s0401a:742_14": "Satthā bhikkhusaṅghena saddhiṃ paribhuñji.",
  "atk-s0401a:743_0": "Imināva niyāmena satthā sakkārasammānaṃ anubhavanto devasikaṃ yojanaparamaṃ gantvā tiṃsayojanikaṃ kantāraṃ",
  "atk-s0401a:743_1": "atikkamma khadiravaniyattherassa sabhāgaṭṭhānaṃ patto.",
  "atk-s0401a:743_2": "Thero satthu āgamanaṃ ñatvā attano vasanaṭṭhāne buddhappamukhassa bhikkhusaṅghassa pahonakavihāre dasabalassa",
  "atk-s0401a:743_3": "gandhakuṭiṃ rattiṭṭhānadivāṭṭhānādīni ca iddhiyā māpetvā tathāgatassa paccuggamanaṃ gato.",
  "atk-s0401a:743_4": "Satthā alaṅkatapaṭiyattena maggena vihāraṃ pāvisi.",
  "atk-s0401a:743_5": "Atha tathāgate gandhakuṭiṃ paviṭṭhe bhikkhū vassaggena pattasenāsanāni pavisiṃsu.",
  "atk-s0401a:743_6": "Devatā “akālo āhārassā”ti aṭṭhavidhaṃ pānakaṃ āhariṃsu.",
  "atk-s0401a:743_7": "Satthā saṅghena saddhiṃ pānakaṃ pivi.",
  "atk-s0401a:743_8": "Imināva niyāmena tathāgatassa sakkārasammānaṃ anubhavantasseva addhamāso atikkanto.",
  "atk-s0401a:744_0": "Athekacce ukkaṇṭhitabhikkhū ekasmiṃ ṭhāne nisīditvā kathaṃ uppādayiṃsu “satthā dasabalo ‘mayhaṃ aggasāvakassa",
  "atk-s0401a:744_1": "kaniṭṭhabhātā’ti vatvā evarūpaṃ navakammikabhikkhuṃ passituṃ āgato,",
  "atk-s0401a:744_2": "imassa vihārassa santike jetavanamahāvihāro vā veḷuvanavihārādayo vā kiṃ karissanti.",
  "atk-s0401a:744_3": "Ayampi bhikkhu evarūpassa navakammassa kārako,",
  "atk-s0401a:744_4": "kiṃ nāma samaṇadhammaṃ karissatī”ti?",
  "atk-s0401a:744_5": "Atha satthā cintesi –",
  "atk-s0401a:744_6": "“mayi ciraṃ vasante idaṃ ṭhānaṃ ākiṇṇaṃ bhavissati,",
  "atk-s0401a:744_7": "āraññakā bhikkhū nāma pavivekatthikā honti,",
  "atk-s0401a:744_8": "revatassa aphāsuvihāro bhavissatī”ti tato revatassa divāṭṭhānaṃ gato.",
  "atk-s0401a:744_9": "Thero ekakova caṅkamanakoṭiyaṃ ālambanaphalakaṃ nissāya pāsāṇaphalake nisinno satthāraṃ dūratova āgacchantaṃ disvā paccuggantvā vandi.",
  "atk-s0401a:745_0": "Atha naṃ satthā pucchi – “revata,",
  "atk-s0401a:745_1": "imaṃ vāḷamigaṭṭhānaṃ,",
  "atk-s0401a:745_2": "caṇḍānaṃ hatthiassādīnaṃ saddaṃ sutvā kinti karosī”ti? Tesaṃ me, bhante,",
  "atk-s0401a:745_3": "saddaṃ suṇato araññarati nāma uppajjatīti.",
  "atk-s0401a:745_4": "Satthā tasmiṃ ṭhāne revatattherassa pañcahi gāthāsatehi araññe nivāsānisaṃsaṃ nāma kathetvā punadivase",
  "atk-s0401a:745_5": "avidūre ṭhāne piṇḍāya caritvā revatattheraṃ nivattetvā yehi bhikkhūhi therassa avaṇṇo kathito,",
  "atk-s0401a:745_6": "tesaṃ kattarayaṭṭhiupāhanātelanāḷichattānaṃ pamussanabhāvaṃ akāsi.",
  "atk-s0401a:745_7": "Te attano parikkhāratthāya nivattā āgatamaggeneva gacchantāpi taṃ ṭhānaṃ sallakkhetuṃ na sakkonti.",
  "atk-s0401a:745_8": "Paṭhamaṃ hi te alaṅkatapaṭiyattena maggena gantvā taṃdivasaṃ pana visamamaggena gacchantā tasmiṃ tasmiṃ ṭhāne ukkuṭikaṃ nisīdanti,",
  "atk-s0401a:745_9": "jāṇukena gacchanti.",
  "atk-s0401a:745_10": "Te gumbe ca gacche ca kaṇṭake ca maddantā attano vasitasabhāgaṭṭhānaṃ gantvā tasmiṃ tasmiṃ khadirakhāṇuke attano chattaṃ sañjānanti,",
  "atk-s0401a:745_11": "upāhanaṃ kattarayaṭṭhiṃ telanāḷiṃ sañjānanti.",
  "atk-s0401a:745_12": "Te tasmiṃ samaye “iddhimā ayaṃ bhikkhū”ti ñatvā attano parikkhāre ādāya “dasabalassa paṭiyattasakkāro nāma evarūpo hotī”ti vadantā āgamaṃsu.",
  "atk-s0401a:746_0": "Purato gatabhikkhū,",
  "atk-s0401a:746_1": "visākhā upāsikā,",
  "atk-s0401a:746_2": "attano gehe nisinnakāle pucchati –",
  "atk-s0401a:746_3": "“manāpaṃ nu kho, bhante,",
  "atk-s0401a:746_4": "revatattherassa vasanaṭṭhāna”nti?",
  "atk-s0401a:746_5": "Manāpaṃ upāsike nandanavanacittalatādipaṭibhāgaṃ taṃ senāsananti.",
  "atk-s0401a:746_6": "Atha nesaṃ sabbapacchato āgatabhikkhū pucchi – “manāpaṃ, ayyā,",
  "atk-s0401a:746_7": "revatattherassa vasanaṭṭhāna”nti.",
  "atk-s0401a:746_8": "Mā puccha upāsike,",
  "atk-s0401a:746_9": "kathetuṃ ayuttaṭṭhānametaṃ,",
  "atk-s0401a:746_10": "ujjaṅgalaṃ sakkharapāsāṇavisamaṃ khadiravanaṃ etaṃ,",
  "atk-s0401a:746_11": "tattha so bhikkhu viharatīti. Visākhā,",
  "atk-s0401a:746_12": "purimānañca pacchimānañca bhikkhūnaṃ kathaṃ sutvā “kesaṃ nu kho kathā saccā”ti pacchābhatte gandhamālaṃ ādāya dasabalassa upaṭṭhānaṃ gantvā,",
  "atk-s0401a:746_13": "vanditvā ekamantaṃ nisinnā satthāraṃ pucchi – “bhante,",
  "atk-s0401a:746_14": "revatattherassa vasanaṭṭhānaṃ ekacce, ayyā, vaṇṇenti,",
  "atk-s0401a:746_15": "ekacce nindanti,",
  "atk-s0401a:746_16": "kiṃ nāmetaṃ,",
  "atk-s0401a:746_17": "bhante”ti?",
  "atk-s0401a:746_18": "Visākhe ramaṇīyaṃ vā hotu mā vā,",
  "atk-s0401a:746_19": "yasmiṃ ṭhāne ariyānaṃ cittaṃ ramati,",
  "atk-s0401a:746_20": "tadeva ṭhānaṃ ramaṇīyaṃ nāmāti vatvā imaṃ gāthamāha –",
  "atk-s0401a:747_0": "“Gāme vā yadi vāraññe, ninne vā yadi vā thale;",
  "atk-s0401a:748_0": "Yattha arahanto viharanti, taṃ bhūmirāmaṇeyyaka”nti. ;",
  "atk-s0401a:749_0": "Atha satthā aparabhāge jetavanamahāvihāre ariyagaṇamajjhe nisinno theraṃ āraññakānaṃ bhikkhūnaṃ aggaṭṭhāne ṭhapesīti.",
  "atk-s0401a:750_0": "Kaṅkhārevatattheravatthu",
  "atk-s0401a:751_0": "204.",
  "atk-s0401a:751_1": "Chaṭṭhe jhāyīnanti jhānalābhīnaṃ jhānābhiratānaṃ.",
  "atk-s0401a:751_2": "So kira thero yā jhānasamāpattiyo dasabalo samāpajjati,",
  "atk-s0401a:751_3": "tato appataraṃ ṭhapetvā bahutarā samāpajjati.",
  "atk-s0401a:751_4": "Tasmā jhāyīnaṃ aggo nāma jāto.",
  "atk-s0401a:751_5": "Kaṅkhāyanabhāvena kaṅkhārevatoti vuccati.",
  "atk-s0401a:751_6": "Kaṅkhā nāma kukkuccaṃ,",
  "atk-s0401a:751_7": "kukkuccakoti attho.",
  "atk-s0401a:751_8": "Kiṃ pana aññe kukkuccakā natthīti? Atthi,",
  "atk-s0401a:751_9": "ayaṃ pana thero kappiyepi kukkuccaṃ uppādesi.",
  "atk-s0401a:751_10": "Tenassa kukkuccakatā atipākaṭā jātāti kaṅkhārevatotveva saṅkhaṃ gato.",
  "atk-s0401a:752_0": "Tassa pañhakamme ayamanupubbikathā –",
  "atk-s0401a:752_1": "ayaṃ kira padumuttarabuddhakāle purimanayeneva mahājanena saddhiṃ vihāraṃ gantvā parisapariyante ṭhito",
  "atk-s0401a:752_2": "dhammaṃ suṇanto satthāraṃ ekaṃ bhikkhuṃ jhānābhiratānaṃ aggaṭṭhāne ṭhapentaṃ disvā “mayāpi anāgate evarūpena",
  "atk-s0401a:752_3": "bhavituṃ vaṭṭatī”ti desanāvasāne satthāraṃ nimantetvā purimanayeneva sattāhaṃ mahāsakkāraṃ katvā bhagavantaṃ āha – “bhante,",
  "atk-s0401a:752_4": "ahaṃ iminā adhikārakammena na aññaṃ sampattiṃ patthemi,",
  "atk-s0401a:752_5": "yathā pana so tumhehi ito sattadivasamatthake bhikkhu jhāyīnaṃ aggaṭṭhāne ṭhapito,",
  "atk-s0401a:752_6": "evaṃ ahampi anāgate ekassa buddhassa sāsane jhāyīnaṃ aggo bhaveyya”nti patthanaṃ akāsi.",
  "atk-s0401a:752_7": "Satthā anāgataṃ oloketvā samijjhanabhāvaṃ disvā “anāgate kappasatasahassāvasāne gotamo nāma buddho uppajjissati,",
  "atk-s0401a:752_8": "tassa sāsane tvaṃ jhāyīnaṃ aggo bhavissasī”ti byākaritvā pakkāmi.",
  "atk-s0401a:753_0": "So yāvajīvaṃ kalyāṇakammaṃ katvā kappasatasahassaṃ devamanussesu saṃsaritvā amhākaṃ bhagavato kāle sāvatthinagare",
  "atk-s0401a:753_1": "mahābhogakule nibbatto pacchābhattaṃ dhammassavanatthaṃ gacchantena mahājanena saddhiṃ vihāraṃ gantvā",
  "atk-s0401a:753_2": "parisapariyante ṭhito dasabalassa dhammakathaṃ sutvā saddhaṃ paṭilabhitvā pabbajito upasampadaṃ labhitvā",
  "atk-s0401a:753_3": "kammaṭṭhānaṃ kathāpetvā jhānaparikammaṃ karonto jhānalābhī hutvā jhānameva pādakaṃ katvā arahattaphalaṃ pāpuṇi.",
  "atk-s0401a:753_4": "So dasabalena samāpajjitabbasamāpattīnaṃ appatarā ṭhapetvā bahutarā samāpajjanto ahorattaṃ jhānesu ciṇṇavasī ahosi.",
  "atk-s0401a:753_5": "Atha naṃ aparabhāge satthā imaṃ guṇaṃ gahetvā jhāyīnaṃ aggaṭṭhāne ṭhapesi.",
  "atk-s0401a:753_6": "“Akappiyo,",
  "atk-s0401a:753_7": "āvuso guḷo,",
  "atk-s0401a:753_8": "akappiyā muggā”ti evaṃ pana kappiyesveva vatthūsu kukkuccassa uppāditatāya kukkuccasaṅkhātāya kaṅkhāya bhāvena kaṅkhārevatoti saṅkhaṃ gatoti.",
  "atk-s0401a:754_0": "Soṇakoḷivisattheravatthu",
  "atk-s0401a:755_0": "205.",
  "atk-s0401a:755_1": "Sattame āraddhavīriyānanti paggahitavīriyānaṃ paripuṇṇavīriyānaṃ.",
  "atk-s0401a:755_2": "Soṇo koḷivisoti soṇoti tassa nāmaṃ,",
  "atk-s0401a:755_3": "koḷivisoti gottaṃ.",
  "atk-s0401a:755_4": "Koṭivessoti vā attho,",
  "atk-s0401a:755_5": "issariyena koṭippattassa vessakulassa dārakoti adhippāyo.",
  "atk-s0401a:755_6": "Yasmā pana aññesaṃ bhikkhūnaṃ vīriyaṃ nāma vaḍḍhetabbaṃ hoti,",
  "atk-s0401a:755_7": "therassa pana hāpetabbameva ahosi.",
  "atk-s0401a:755_8": "Tasmā esa āraddhavīriyānaṃ aggo nāma jāto.",
  "atk-s0401a:756_0": "Tassa pañhakamme ayamanupubbikathā –",
  "atk-s0401a:756_1": "ayaṃ kira atīte padumuttarabuddhakāle seṭṭhikule nibbatti,",
  "atk-s0401a:756_2": "sirivaḍḍhakumārotissa nāmaṃ akaṃsu.",
  "atk-s0401a:756_3": "So vayappatto purimanayeneva vihāraṃ gantvā parisapariyante ṭhito dhammaṃ suṇanto satthāraṃ ekaṃ bhikkhuṃ",
  "atk-s0401a:756_4": "āraddhavīriyānaṃ aggaṭṭhāne ṭhapentaṃ disvā “mayāpi anāgate evarūpena bhavituṃ vaṭṭatī”ti desanāpariyosāne",
  "atk-s0401a:756_5": "dasabalaṃ nimantetvā sattāhaṃ mahādānaṃ datvā vuttanayeneva patthanaṃ akāsi.",
  "atk-s0401a:756_6": "Satthā tassa patthanāya samijjhanabhāvaṃ disvā purimanayeneva byākaritvā vihāraṃ gato.",
  "atk-s0401a:757_0": "Sopi sirivaḍḍhaseṭṭhi yāvajīvaṃ kusalaṃ katvā devamanussesu saṃsaranto kappasatasahassaṃ atikkamitvā",
  "atk-s0401a:757_1": "imasmiṃ kappe parinibbute kassapadasabale anuppanne amhākaṃ bhagavati bārāṇasiyaṃ kulagehe paṭisandhiṃ gaṇhi.",
  "atk-s0401a:757_2": "So attano sahāyakehi saddhiṃ gaṅgāyaṃ kīḷati.",
  "atk-s0401a:757_3": "Tasmiṃ samaye eko jiṇṇacīvariko paccekabuddho “bārāṇasiṃ upanissāya gaṅgātīre paṇṇasālaṃ katvā vassaṃ",
  "atk-s0401a:757_4": "upagacchissāmī”ti udakena samupabyūḷhe daṇḍake ca valliyo ca saṃkaḍḍhati.",
  "atk-s0401a:757_5": "Ayaṃ kumāro sahāyakehi saddhiṃ gantvā abhivādetvā ṭhito, “bhante,",
  "atk-s0401a:757_6": "kiṃ karothā”ti pucchi.",
  "atk-s0401a:757_7": "Kumāra upakaṭṭhe antovasse pabbajitānaṃ vasanaṭṭhānaṃ nāma laddhuṃ vaṭṭatīti. “Bhante,",
  "atk-s0401a:757_8": "ajjeva ekadivasaṃ ayyo yathā tathā āgametu,",
  "atk-s0401a:757_9": "ahaṃ sve ayyassa vasanaṭṭhānaṃ karissāmī”ti āha.",
  "atk-s0401a:757_10": "Paccekabuddho “tasseva kumārassa saṅgahaṃ karissāmī”ti āgatattā adhivāsesi.",
  "atk-s0401a:757_11": "So tassa adhivāsanaṃ viditvā gato punadivase sakkārasammānaṃ sajjetvā paccekabuddhassa āgamanaṃ olokento aṭṭhāsi.",
  "atk-s0401a:757_12": "Paccekabuddhopi “kahaṃ nu kho ajja bhikkhācāraṃ labhissāmī”ti āvajjento ñatvā tasseva gehadvāraṃ agamāsi.",
  "atk-s0401a:758_0": "Kumāro paccekabuddhaṃ disvā sampiyāyamāno pattaṃ ādāya bhikkhaṃ datvā “imaṃ antovassaṃ mayhaṃ gehadvārameva āgacchatha,",
  "atk-s0401a:758_1": "bhante”ti paṭiññaṃ gahetvā paccekabuddhe bhattakiccaṃ katvā pakkante attano sahāyakehi saddhiṃ gantvā",
  "atk-s0401a:758_2": "ekadivaseneva paccekabuddhassa vasanapaṇṇasālañca caṅkamanañca rattiṭṭhānadivāṭṭhānāni ca kārāpetvā adāsi.",
  "atk-s0401a:758_3": "Tasseva paṇṇasālaṃ pavisanavelāya haritūpalittāya bhūmiyā “pādesu kalalaṃ mā laggī”ti attano pārupanaṃ",
  "atk-s0401a:758_4": "satasahassagghanakaṃ rattakambalaṃ bhūmattharaṇaṃ santharitvā kambalassa vaṇṇena saddhiṃ paccekabuddhassa",
  "atk-s0401a:758_5": "sarīrappabhaṃ ekasadisaṃ disvā ativiya pasanno hutvā āha –",
  "atk-s0401a:758_6": "“yathā tumhehi akkantakālato paṭṭhāya imassa kambalassa ativiya pabhā virocati,",
  "atk-s0401a:758_7": "evameva mayhampi nibbattanibbattaṭṭhāne hatthapādānaṃ vaṇṇo bandhujīvakapupphavaṇṇo hotu,",
  "atk-s0401a:758_8": "satakkhattuṃ vihatakappāsapaṭalaphassasadisova phasso hotū”ti.",
  "atk-s0401a:758_9": "So temāsaṃ paccekabuddhaṃ upaṭṭhahitvā pavāritakāle ticīvaraṃ adāsi.",
  "atk-s0401a:758_10": "Paccekabuddho paripuṇṇapattacīvaro gandhamādanameva gato.",
  "atk-s0401a:759_0": "Sopi kulaputto devamanussesu saṃsaranto amhākaṃ bhagavato kāle kāḷacampānagare upaseṭṭhissa ghare paṭisandhiṃ gaṇhi.",
  "atk-s0401a:759_1": "Tassa paṭisandhiggahaṇakālato paṭṭhāya seṭṭhikulaṃ anekāni paṇṇākārasahassāni āgacchanti.",
  "atk-s0401a:759_2": "Jātadivase ca sakalanagaraṃ ekasakkārasammānaṃ ahosi.",
  "atk-s0401a:759_3": "Athassa nāmaggahaṇadivase mātāpitaro “amhākaṃ putto attano nāmaṃ gaṇhitvāva āgato,",
  "atk-s0401a:759_4": "rattasuvaṇṇarasaparisittā viyassa sarīracchavī”ti soṇakumārotvevassa nāmaṃ akaṃsu.",
  "atk-s0401a:760_0": "Athassa saṭṭhi dhātiyo upanetvā devakumāraṃ viya naṃ sukhena vaḍḍhesuṃ.",
  "atk-s0401a:760_1": "Tassa evarūpaṃ āhāravidhānaṃ ahosi –",
  "atk-s0401a:760_2": "saṭṭhikarīsamattaṃ ṭhānaṃ kasitvā tividhena udakena posenti.",
  "atk-s0401a:760_3": "Kedāre pavisantīsu udakamātikāsu khīrodakassa ca gandhodakassa ca anekāni cāṭisahassāni āsiñcanti.",
  "atk-s0401a:760_4": "Sālisīsānaṃ khīraggahaṇakāle sukādīnaṃ pāṇānaṃ ucchiṭṭhakaraṇanivāraṇatthaṃ vīhigabbhānaṃ sukhumālabhāvatthañca",
  "atk-s0401a:760_5": "pariyantaparikkhepe ca antarantarā ca thambhe nikhanitvā upari daṇḍake datvā kilañjehi chādetvā samantā",
  "atk-s0401a:760_6": "sāṇiyā parikkhipitvā sabbapariyante ārakkhaṃ gaṇhanti.",
  "atk-s0401a:760_7": "Sasse nipphanne koṭṭhe catujātigandhehi paribhaṇḍaṃ katvā upari uttamagandhehi paribhāventi.",
  "atk-s0401a:760_8": "Anekasahassapurisā khettaṃ oruyha sālisīsāni vaṇṭesu chinditvā muṭṭhimuṭṭhiyo katvā rajjukehi bandhitvā sukkhāpenti.",
  "atk-s0401a:760_9": "Tato koṭṭhakassa heṭṭhimatale gandhe santharitvā upari sālisīsāni santharanti.",
  "atk-s0401a:760_10": "Evaṃ ekantarikaṃ katvā santharantā koṭṭhakaṃ pūretvā dvāraṃ pidahanti,",
  "atk-s0401a:760_11": "tivassasampattakāle koṭṭhakaṃ vivaranti.",
  "atk-s0401a:760_12": "Vivaṭakāle sakalanagaraṃ sugandhagandhikaṃ hoti.",
  "atk-s0401a:760_13": "Sālimhi pahate dhuttā thuse kiṇitvā gaṇhanti,",
  "atk-s0401a:760_14": "kuṇḍakaṃ pana cūḷupaṭṭhākā labhanti.",
  "atk-s0401a:760_15": "Musalaghaṭṭitake sālitaṇḍule vicinitvā gaṇhanti.",
  "atk-s0401a:760_16": "Te suvaṇṇahīrakapacchiyaṃ pakkhipitvā satakālaṃ parissāvetvā gahite pakkuthitajātirase ekavāraṃ pakkhipitvā uddharanti,",
  "atk-s0401a:760_17": "pamukhaṭṭhānaṃ sumanapupphasadisaṃ hoti.",
  "atk-s0401a:760_18": "Taṃ bhojanaṃ suvaṇṇasarake pakkhipitvā pakkuthitaappodakamadhupāyāsapūritassa rajatathālassa upari katvā ādāya gantvā seṭṭhiputtassa purato ṭhapenti.",
  "atk-s0401a:761_0": "So attano yāpanamattaṃ bhuñjitvā gandhavāsitena udakena mukhaṃ vikkhāletvā hatthapāde dhovati.",
  "atk-s0401a:761_1": "Athassa dhotahatthapādassa nānappakāraṃ mukhavāsaṃ upanenti.",
  "atk-s0401a:761_2": "Tassa akkamanaṭṭhāne varapotthakacittattharaṇaṃ attharanti.",
  "atk-s0401a:761_3": "Hatthapādatalānissa bandhujīvakapupphavaṇṇāni honti,",
  "atk-s0401a:761_4": "satakālavihatakappāsassa viya phasso,",
  "atk-s0401a:761_5": "pādatalesu maṇikuṇḍalāvattavaṇṇāni lomāni jāyiṃsu.",
  "atk-s0401a:761_6": "So kassacideva kujjhitvā “ājānāhi bhūmiṃ akkamissāmī”ti vadati.",
  "atk-s0401a:761_7": "Tassa vayappattassa tiṇṇaṃ utūnaṃ anucchavike tayo pāsāde kāretvā nāṭakāni ca upaṭṭhāpesuṃ.",
  "atk-s0401a:761_8": "So mahāsampattiṃ anubhavanto devo maññe paṭivasati.",
  "atk-s0401a:762_0": "Atha amhākaṃ satthari sabbaññutaṃ patvā pavattitavaradhammacakke rājagahaṃ upanissāya viharante pādalomadassanatthaṃ",
  "atk-s0401a:762_1": "raññā māgadhena pakkosāpetvā asītiyā gāmiyasahassehi saddhiṃ satthu santikaṃ pahito dhammadesanaṃ sutvā",
  "atk-s0401a:762_2": "paṭiladdhasaddho satthāraṃ pabbajjaṃ yāci.",
  "atk-s0401a:762_3": "Atha naṃ bhagavā “anuññātosi mātāpitūhī”ti pucchitvā ananuññātabhāvaṃ sutvā “na kho, soṇa,",
  "atk-s0401a:762_4": "tathāgatā mātāpitūhi ananuññātaṃ puttaṃ pabbājentī”ti paṭikkhipi.",
  "atk-s0401a:762_5": "So “sādhu bhagavā”ti tathāgatassa vacanaṃ sirasā sampaṭicchitvā mātāpitūnaṃ santikaṃ gantvā anujānāpetvā",
  "atk-s0401a:762_6": "satthu santikaṃ āgamma aññatarassa bhikkhuno santike pabbaji.",
  "atk-s0401a:762_7": "Ayamettha saṅkhepo,",
  "atk-s0401a:762_8": "vitthārato panassa pabbajjāvidhānaṃ pāḷiyaṃ āgatameva.",
  "atk-s0401a:763_0": "Tassa pabbajjañca upasampadañca labhitvā rājagahe viharantassa sambahulā ñātisālohitā ca sandiṭṭhasambhattā ca sakkārasammānaṃ āharanti,",
  "atk-s0401a:763_1": "rūpanipphattiyā vaṇṇaṃ kathenti,",
  "atk-s0401a:763_2": "aññepi janā passituṃ āgacchanti.",
  "atk-s0401a:763_3": "Thero cintesi –",
  "atk-s0401a:763_4": "“mama santikaṃ bahū janā āgacchanti,",
  "atk-s0401a:763_5": "kammaṭṭhāne vā vipassanāya vā kammaṃ kātuṃ kathaṃ sakkhissāmi,",
  "atk-s0401a:763_6": "yaṃnūnāhaṃ satthu santike kammaṭṭhānaṃ kathāpetvā sītavanasusānaṃ gantvā samaṇadhammaṃ kareyyaṃ.",
  "atk-s0401a:763_7": "Tatra hi susānanti jigucchitvā bahū janā nāgamissanti,",
  "atk-s0401a:763_8": "evaṃsante mama kiccaṃ matthakaṃ pāpuṇissatī”ti satthu santike kammaṭṭhānaṃ kathāpetvā sītavanaṃ gantvā samaṇadhammaṃ kātuṃ ārabhi.",
  "atk-s0401a:763_9": "So cintesi –",
  "atk-s0401a:763_10": "“mayhaṃ sarīraṃ paramasukhumālaṃ,",
  "atk-s0401a:763_11": "na kho pana sakkā sukheneva sukhaṃ pāpuṇituṃ,",
  "atk-s0401a:763_12": "kāyaṃ kilametvāpi samaṇadhammaṃ kātuṃ vaṭṭatī”ti.",
  "atk-s0401a:763_13": "Tato ṭhānacaṅkamameva adhiṭṭhāya padhānamakāsi.",
  "atk-s0401a:763_14": "Tassa sukhumālānaṃ pādatalānaṃ antantehi phoṭā uṭṭhāya bhijjiṃsu,",
  "atk-s0401a:763_15": "caṅkamo ekalohitova ahosi.",
  "atk-s0401a:763_16": "Pādesu avahantesu jaṇṇukehipi hatthehipi vāyamitvā caṅkamati.",
  "atk-s0401a:763_17": "Evaṃ vīriyaṃ daḷhaṃ karontopi obhāsamattampi nibbattetuṃ asakkonto cintesi –",
  "atk-s0401a:763_18": "“sace aññopi āraddhavīriyo bhaveyya,",
  "atk-s0401a:763_19": "mādisova bhaveyya.",
  "atk-s0401a:763_20": "Ahaṃ kho pana evaṃ vāyamantopi maggaṃ vā phalaṃ vā uppādetuṃ na sakkomi,",
  "atk-s0401a:763_21": "addhā nevāhaṃ ugghaṭitaññū,",
  "atk-s0401a:763_22": "na vipañcitaññū, na neyyo,",
  "atk-s0401a:763_23": "padaparamena mayā bhavitabbaṃ.",
  "atk-s0401a:763_24": "Kiṃ me pabbajjāya,",
  "atk-s0401a:763_25": "hīnāyāvattitvā bhoge ca bhuñjissāmi puññāni ca karissāmī”ti.",
  "atk-s0401a:764_0": "Tasmiṃ samaye satthā therassa vitakkaṃ ñatvā sāyanhasamaye bhikkhusaṅghaparivuto tattha gantvā lohitena",
  "atk-s0401a:764_1": "phuṭṭhaṃ caṅkamaṃ disvā theraṃ vīṇovādena ovaditvā vīriyasamathayojanatthāya tassa kammaṭṭhānaṃ kathetvā",
  "atk-s0401a:764_2": "gijjhakūṭameva gato.",
  "atk-s0401a:764_3": "Soṇattheropi dasabalassa sammukhā ovādaṃ labhitvā nacirasseva arahatte patiṭṭhāsi.",
  "atk-s0401a:764_4": "Atha satthā aparabhāge jetavane bhikkhusaṅghaparivuto dhammaṃ desento theraṃ āraddhavīriyānaṃ aggaṭṭhāne ṭhapesīti.",
  "atk-s0401a:765_0": "Soṇakuṭikaṇṇattheravatthu",
  "atk-s0401a:766_0": "206.",
  "atk-s0401a:766_1": "Aṭṭhame kalyāṇavākkaraṇānanti vākkaraṇaṃ vuccati vacanakiriyā,",
  "atk-s0401a:766_2": "madhuravacanānanti attho.",
  "atk-s0401a:766_3": "Ayañhi thero dasabalena saddhiṃ ekagandhakuṭiyā tathāgatassa madhurena sarena dhammakathaṃ kathesi.",
  "atk-s0401a:766_4": "Athassa satthā sādhukāraṃ adāsi.",
  "atk-s0401a:766_5": "Tasmā so kalyāṇavākkaraṇānaṃ aggo nāma jāto.",
  "atk-s0401a:766_6": "Soṇoti tassa nāmaṃ,",
  "atk-s0401a:766_7": "koṭiagghanakaṃ pana kaṇṇapiḷandhanaṃ dhāresi.",
  "atk-s0401a:766_8": "Tasmā kuṭikaṇṇoti vuccati,",
  "atk-s0401a:766_9": "koṭikaṇṇoti attho.",
  "atk-s0401a:767_0": "Tassa pañhakamme ayamanupubbikathā –",
  "atk-s0401a:767_1": "ayampi padumuttarabuddhakāle purimanayeneva mahājanena saddhiṃ vihāraṃ gantvā parisapariyante ṭhatvā",
  "atk-s0401a:767_2": "satthu dhammaṃ suṇanto satthāraṃ ekaṃ bhikkhuṃ kalyāṇavākkaraṇānaṃ aggaṭṭhāne ṭhapentaṃ disvā “mayāpi",
  "atk-s0401a:767_3": "anāgate ekassa buddhassa sāsane kalyāṇavākkaraṇānaṃ aggena bhavituṃ vaṭṭatī”ti cintetvā dasabalaṃ nimantetvā",
  "atk-s0401a:767_4": "sattāhaṃ mahādānaṃ datvā, “bhante,",
  "atk-s0401a:767_5": "yaṃ bhikkhuṃ tumhe ito sattadivasamatthake kalyāṇavākkaraṇānaṃ aggaṭṭhāne ṭhapayittha,",
  "atk-s0401a:767_6": "ahampi imassa adhikārakammassa phalena anāgate ekassa buddhassa sāsane tathārūpo bhaveyya”nti patthanaṃ akāsi.",
  "atk-s0401a:767_7": "Satthā tassa anantarāyaṃ disvā “anāgate gotamabuddhassa sāsane kalyāṇavākkaraṇānaṃ aggo bhavissasī”ti byākaritvā pakkāmi.",
  "atk-s0401a:768_0": "Sopi yāvajīvaṃ kusalaṃ katvā kappasatasahassaṃ devesu ca manussesu ca saṃsaranto amhākaṃ dasabalassa",
  "atk-s0401a:768_1": "uppattito puretarameva devalokā cavitvā kāḷiyā nāma kuraragharikāya upāsikāya kucchismiṃ paṭisandhiṃ gaṇhi.",
  "atk-s0401a:768_2": "Sā paripakke gabbhe rājagahanagare attano kulanivesanaṃ āgatā.",
  "atk-s0401a:769_0": "Tasmiṃ samaye amhākaṃ satthā sabbaññutaṃ patto isipatane dhammacakkaṃ pavattesi.",
  "atk-s0401a:769_1": "Dhammacakkappavattane dasasahassacakkavāḷadevatā sannipatiṃsu.",
  "atk-s0401a:769_2": "Tattha eko aṭṭhavīsatiyā yakkhasenāpatīnaṃ abbhantare sātāgiro nāma yakkho dasabalassa dhammakathaṃ sutvā sotāpattiphale patiṭṭhāya cintesi –",
  "atk-s0401a:769_3": "“kiṃ nu kho ayaṃ evaṃ madhuradhammakathā mama sahāyena hemavatena sutā na sutā”ti?",
  "atk-s0401a:769_4": "So devasaṅghassa antare olokento taṃ apassitvā “addhā mama sahāyo tiṇṇaṃ ratanānaṃ uppannabhāvaṃ na jānāti,",
  "atk-s0401a:769_5": "gacchāmi dasabalassa ceva vaṇṇaṃ kathessāmi,",
  "atk-s0401a:769_6": "paṭividdhadhammañca ārocessāmī”ti attano parisāya saddhiṃ rājagahamatthakena tassa santikaṃ pāyāsi.",
  "atk-s0401a:770_0": "Hemavatopi tiyojanasahassaṃ himavantaṃ akālapupphitaṃ disvā “mama sahāyena sātāgirena saddhiṃ himavantakīḷitaṃ",
  "atk-s0401a:770_1": "kīḷissāmī”ti attano parisāya saddhiṃ rājagahamatthakeneva pāyāsi.",
  "atk-s0401a:770_2": "Tesaṃ dvinnampi aggabalakāyā kulagharikāya kāḷiupāsikāya nivesanamatthake samāgantvā “tumhe kassa parisā,",
  "atk-s0401a:770_3": "mayaṃ sātāgirassa.",
  "atk-s0401a:770_4": "Tumhe kassa parisā,",
  "atk-s0401a:770_5": "mayaṃ hemavatassā”ti āhaṃsu.",
  "atk-s0401a:770_6": "Te haṭṭhatuṭṭhāva gantvā tesaṃ yakkhasenāpatīnaṃ ārocayiṃsu.",
  "atk-s0401a:770_7": "Tepi taṃkhaṇaññeva upāsikāya nivesanamatthake samāgacchiṃsu.",
  "atk-s0401a:770_8": "Sātāgiro hemavataṃ āha – “kahaṃ, samma,",
  "atk-s0401a:770_9": "gacchasī”ti?",
  "atk-s0401a:770_10": "Tava santikaṃ sammāti.",
  "atk-s0401a:770_11": "Kiṃkāraṇāti?",
  "atk-s0401a:770_12": "Himavantaṃ pupphitaṃ disvā tayā saddhiṃ tattha kīḷissāmīti.",
  "atk-s0401a:770_13": "Tvaṃ pana, samma,",
  "atk-s0401a:770_14": "kahaṃ gacchasīti?",
  "atk-s0401a:770_15": "Tava santikaṃ, sammāti.",
  "atk-s0401a:770_16": "Kiṃkāraṇāti?",
  "atk-s0401a:770_17": "Tvaṃ himavantassa kena pupphitabhāvaṃ jānāsīti?",
  "atk-s0401a:770_18": "Na jānāmi, sammāti.",
  "atk-s0401a:770_19": "Suddhodanamahārājassa putto siddhatthakumāro dasasahassilokadhātuṃ kampetvā paṭividdhasabbaññutaññāṇo",
  "atk-s0401a:770_20": "dasasahassacakkavāḷadevatānaṃ majjhe anuttaraṃ dhammacakkaṃ pavattesi.",
  "atk-s0401a:770_21": "Tassa pavattitabhāvaṃ na jānāsīti?",
  "atk-s0401a:770_22": "Na jānāmi, sammāti.",
  "atk-s0401a:770_23": "Tvaṃ ettakameva ṭhānaṃ pupphitanti aññāsi,",
  "atk-s0401a:770_24": "tassa pana purisassa sakkāratthāya sakaladasasahassacakkavāḷaṃ ekamālāguḷasadisaṃ ajja jātaṃ sammāti.",
  "atk-s0401a:770_25": "Mālā tāva pupphantu,",
  "atk-s0401a:770_26": "tayā so satthā akkhīni pūretvā diṭṭhoti. Āma, samma,",
  "atk-s0401a:770_27": "satthā ca me diṭṭho,",
  "atk-s0401a:770_28": "dhammo ca suto,",
  "atk-s0401a:770_29": "amatañca pītaṃ.",
  "atk-s0401a:770_30": "Ahaṃ “etaṃ amatadhammaṃ tampi jānāpessāmī”ti tava santikaṃ āgatosmi, sammāti.",
  "atk-s0401a:770_31": "Tesaṃ aññamaññaṃ kathentānaṃyeva upāsikā sirisayanato uṭṭhāya nisinnā taṃ kathāsallāpaṃ sutvā sadde nimittaṃ gaṇhi.",
  "atk-s0401a:770_32": "“Ayaṃ saddo uddhaṃ,",
  "atk-s0401a:770_33": "na heṭṭhā,",
  "atk-s0401a:770_34": "amanussabhāsito,",
  "atk-s0401a:770_35": "no manussabhāsito”ti sallakkhetvā ohitasotā paggahitamānasā hutvā nisīdi. Tato –",
  "atk-s0401a:771_0": "“Ajja pannaraso uposatho (iti sātāgiro yakkho),",
  "atk-s0401a:772_0": "Dibbā ratti upaṭṭhitā;",
  "atk-s0401a:773_0": "Anomanāmaṃ satthāraṃ,",
  "atk-s0401a:774_0": "Handa passāma gotama”nti. –",
  "atk-s0401a:775_0": "Evaṃ sātāgirena vutte –",
  "atk-s0401a:776_0": "“Kacci mano supaṇihito (iti hemavato yakkho),",
  "atk-s0401a:777_0": "Sabbabhūtesu tādino;",
  "atk-s0401a:778_0": "Kacci iṭṭhe aniṭṭhe ca,",
  "atk-s0401a:779_0": "Saṅkappassa vasīkatā”ti. ;",
  "atk-s0401a:780_0": "Evaṃ hemavato satthu kāyasamācārañca ājīvañca manosamācārañca pucchi.",
  "atk-s0401a:780_1": "Pucchitaṃ pucchitaṃ sātāgiro vissajjesi.",
  "atk-s0401a:780_2": "Evaṃ satthu sarīravaṇṇaguṇavaṇṇakathanavasena hemavatasuttante niṭṭhite hemavato sahāyakassa dhammadesanānusārena",
  "atk-s0401a:780_3": "ñāṇaṃ pesetvā sotāpattiphale patiṭṭhahi.",
  "atk-s0401a:781_0": "Atha,",
  "atk-s0401a:781_1": "kāḷī upāsikā,",
  "atk-s0401a:781_2": "parassa dhamme desīyamāne tathāgataṃ adiṭṭhapubbāva hutvā anussavappasādaṃ uppādetvā parassa vaḍḍhitaṃ",
  "atk-s0401a:781_3": "bhojanaṃ bhuñjamānā viya sotāpattiphale patiṭṭhāsi.",
  "atk-s0401a:781_4": "Sā sabbamātugāmānaṃ antare paṭhamakasotāpannā sabbajeṭṭhikā ahosi.",
  "atk-s0401a:781_5": "Tassā saha sotāpattibhāvena tameva rattiṃ gabbhavuṭṭhānaṃ jātaṃ,",
  "atk-s0401a:781_6": "paṭiladdhadārakassa nāmaggahaṇadivase soṇoti nāmaṃ akāsi.",
  "atk-s0401a:781_7": "Sā yathāruciyā kulagehe vasitvā kulagharameva agamāsi.",
  "atk-s0401a:782_0": "Tasmiṃ samaye mahākaccānatthero taṃ nagaraṃ upanissāya upavatte pabbate paṭivasati.",
  "atk-s0401a:782_1": "Upāsikā theraṃ upaṭṭhāti.",
  "atk-s0401a:782_2": "Thero nibaddhaṃ tassā nivesanaṃ gacchati.",
  "atk-s0401a:782_3": "Soṇadārakopi nibaddhaṃ therassa santike vicaranto vissāsiko ahosi.",
  "atk-s0401a:782_4": "So aparena samayena therassa santike pabbaji.",
  "atk-s0401a:782_5": "Thero taṃ upasampādetukāmo tīṇi vassāni gaṇaṃ pariyesitvā upasampādesi.",
  "atk-s0401a:782_6": "So upasampanno kammaṭṭhānaṃ kathāpetvā vipassanaṃ vaḍḍhetvā arahattaṃ patvā therasseva santike suttanipātaṃ",
  "atk-s0401a:782_7": "uggaṇhitvā vutthavasso pavāretvā satthāraṃ passitukāmo hutvā upajjhāyaṃ āpucchi.",
  "atk-s0401a:782_8": "Thero āha – “soṇa,",
  "atk-s0401a:782_9": "tayi gate satthā taṃ ekagandhakuṭiyaṃ vasāpetvā dhammaṃ ajjhesissati,",
  "atk-s0401a:782_10": "tvaṃ dhammaṃ kathessasi.",
  "atk-s0401a:782_11": "Satthā tava dhammakathāya pasīditvā tuyhaṃ varaṃ dassati.",
  "atk-s0401a:782_12": "Tvaṃ varaṃ gaṇhanto imañca imañca gaṇhāhi,",
  "atk-s0401a:782_13": "mama vacanena dasabalassa pāde vandāhī”ti.",
  "atk-s0401a:782_14": "So upajjhāyena anuññāto mātuupāsikāya gehaṃ gantvā ārocesi.",
  "atk-s0401a:782_15": "Sāpi “sādhu, tāta,",
  "atk-s0401a:782_16": "tvaṃ dasabalaṃ passituṃ gacchanto imaṃ kambalaṃ āharitvā satthu vasanagandhakuṭiyā bhūmattharaṇaṃ katvā attharāhī”ti kambalaṃ adāsi.",
  "atk-s0401a:782_17": "Soṇatthero taṃ ādāya senāsanaṃ saṃsāmetvā anupubbena satthu vasanaṭṭhānaṃ gantvā dasabalassa buddhāsane",
  "atk-s0401a:782_18": "nisinnavelāyameva upasaṅkamitvā abhivādetvā ekamantaṃ aṭṭhāsi.",
  "atk-s0401a:782_19": "Satthā tena saddhiṃ paṭisanthāraṃ katvā ānandattheraṃ āmantesi – “ānanda,",
  "atk-s0401a:782_20": "imassa bhikkhussa senāsanaṃ jānāhī”ti.",
  "atk-s0401a:782_21": "Thero satthu adhippāyaṃ ñatvā antogandhakuṭiyaṃyeva bhūmattharaṇaṃ ussārento viya atthari.",
  "atk-s0401a:783_0": "Atha kho bhagavā bahudevarattiṃ ajjhokāse vītināmetvā vihāraṃ pāvisi,",
  "atk-s0401a:783_1": "āyasmāpi kho soṇo bahudevarattiṃ ajjhokāse vītināmetvā vihāraṃ pāvisi.",
  "atk-s0401a:783_2": "Satthā pacchimayāme sīhaseyyaṃ kappetvā paccūsasamaye vuṭṭhāya nisīditvā “ettakena kālena soṇassa kāyadaratho",
  "atk-s0401a:783_3": "paṭippassaddho bhavissatī”ti ñatvā āyasmantaṃ soṇaṃ ajjhesi –",
  "atk-s0401a:783_4": "“paṭibhātu taṃ bhikkhu dhammo bhāsitu”nti.",
  "atk-s0401a:783_5": "Soṇatthero madhurassarena ekabyañjanampi avināsento aṭṭhakavaggiyāni suttāni abhāsi.",
  "atk-s0401a:783_6": "Kathāpariyosāne bhagavā sādhukāraṃ datvā “suggahito te bhikkhu dhammo,",
  "atk-s0401a:783_7": "mayā desitakāle ca ajja ca ekasadisāva desanā,",
  "atk-s0401a:783_8": "kiñci ūnaṃ vā adhikaṃ vā natthī”ti pasannabhāvaṃ pakāsesi.",
  "atk-s0401a:783_9": "Soṇattheropi “ayaṃ okāso”ti sallakkhetvā upajjhāyassa vacanena dasabalaṃ vanditvā vinayadharapañcamena gaṇena upasampadaṃ ādiṃ katvā sabbe vare yāci,",
  "atk-s0401a:783_10": "satthā adāsi.",
  "atk-s0401a:783_11": "Puna thero mātuupāsikāya vacanena vanditvā “ayaṃ, bhante,",
  "atk-s0401a:783_12": "upāsikāya tumhākaṃ vasanagandhakuṭiyaṃ bhūmattharaṇatthaṃ kambalo pahito”ti kambalaṃ datvā uṭṭhāyāsanā satthāraṃ vanditvā padakkhiṇaṃ katvā pakkāmi.",
  "atk-s0401a:783_13": "Ayamettha saṅkhepo,",
  "atk-s0401a:783_14": "vitthārato pana therassa pabbajjaṃ ādiṃ katvā sabbaṃ sutte āgatameva.",
  "atk-s0401a:784_0": "Iti thero satthu santikā aṭṭha vare labhitvā upajjhāyassa santikaṃ gantvā sabbaṃ taṃ pavattiṃ ārocesi.",
  "atk-s0401a:784_1": "Punadivase mātuupāsikāya nivesanadvāraṃ gantvā bhikkhāya aṭṭhāsi.",
  "atk-s0401a:784_2": "Upāsikā “putto kira me dvāre ṭhito”ti sutvā vegena āgantvā abhivādetvā hatthato pattaṃ gahetvā antonivesane nisīdāpetvā bhojanaṃ adāsi.",
  "atk-s0401a:784_3": "Atha naṃ bhattakiccapariyosāne āha –",
  "atk-s0401a:784_4": "“diṭṭho te, tāta,",
  "atk-s0401a:784_5": "dasabalo”ti?",
  "atk-s0401a:784_6": "Āma upāsiketi.",
  "atk-s0401a:784_7": "Vandito te mama vacanenāti?",
  "atk-s0401a:784_8": "Āma vandito,",
  "atk-s0401a:784_9": "sopi ca me kambalo tathāgatassa vasanaṭṭhāne bhūmattharaṇaṃ katvā atthatoti. Kiṃ, tāta,",
  "atk-s0401a:784_10": "tayā kira satthu dhammakathā kathitā,",
  "atk-s0401a:784_11": "satthārā ca te sādhukāro dinnoti?",
  "atk-s0401a:784_12": "Tayā kathaṃ ñātaṃ upāsiketi? Tāta,",
  "atk-s0401a:784_13": "mayhaṃ gehe adhivatthā devatā dasabalena tuyhaṃ sādhukāraṃ dinnadivase “sakaladasasahassacakkavāḷe devatā sādhukāraṃ adaṃsū”ti āha – tāta,",
  "atk-s0401a:784_14": "tayā kathitadhammakathaṃ buddhānaṃ kathitaniyāmeneva mayhampi kathetuṃ paccāsīsāmīti.",
  "atk-s0401a:784_15": "Thero mātu kathaṃ sampaṭicchi.",
  "atk-s0401a:784_16": "Sā tassa adhivāsanaṃ viditvā dvāre maṇḍapaṃ kāretvā dasabalassa kathitaniyāmeneva attano dhammakathaṃ kathāpesīti vatthu ettha samuṭṭhitaṃ.",
  "atk-s0401a:784_17": "Satthā aparabhāge ariyagaṇamajjhe nisinno theraṃ kalyāṇavākkaraṇānaṃ aggaṭṭhāne ṭhapesīti.",
  "atk-s0401a:785_0": "Sīvalittheravatthu",
  "atk-s0401a:786_0": "207.",
  "atk-s0401a:786_1": "Navame lābhīnaṃ yadidaṃ sīvalīti ṭhapetvā tathāgataṃ lābhīnaṃ bhikkhūnaṃ sīvalitthero aggoti dasseti.",
  "atk-s0401a:786_2": "Tassa pañhakamme ayamanupubbikathā –",
  "atk-s0401a:786_3": "ayampi atīte padumuttarabuddhakāle vuttanayeneva vihāraṃ gantvā parisapariyante ṭhito dhammaṃ suṇanto",
  "atk-s0401a:786_4": "satthāraṃ ekaṃ bhikkhuṃ lābhīnaṃ aggaṭṭhāne ṭhapentaṃ disvā “mayāpi anāgate evarūpena bhavituṃ vaṭṭatī”ti",
  "atk-s0401a:786_5": "dasabalaṃ nimantetvā purimanayeneva sattāhaṃ mahādānaṃ datvā “bhagavā ahampi iminā adhikārakammena aññaṃ",
  "atk-s0401a:786_6": "sampattiṃ na patthemi,",
  "atk-s0401a:786_7": "anāgate pana ekassa buddhassa sāsane ahampi tumhehi so etadagge ṭhapitabhikkhu viya lābhīnaṃ aggo bhaveyya”nti patthanaṃ akāsi.",
  "atk-s0401a:786_8": "Satthā anantarāyaṃ disvā “ayaṃ te patthanā anāgate gotamassa buddhassa sāsane samijjhissatī”ti byākaritvā pakkāmi.",
  "atk-s0401a:787_0": "Sopi kulaputto yāvajīvaṃ kusalaṃ katvā devamanussesu saṃsaranto vipassībuddhakāle bandhumatīnagarato avidūre ekasmiṃ gāme paṭisandhiṃ gaṇhi.",
  "atk-s0401a:787_1": "Tasmiṃ samaye bandhumatīnagaravāsino raññā saddhiṃ sākacchitvā sākacchitvā dasabalassa dānaṃ denti.",
  "atk-s0401a:787_2": "Te ekadivasaṃ sabbeva ekato hutvā dānaṃ dentā “kiṃ nu kho amhākaṃ dānamukhe natthī”ti madhuñca guḷadadhiñca na addasaṃsu.",
  "atk-s0401a:787_3": "Te “yato kutoci āharissāmā”ti janapadato nagaraṃ pavisanamagge purisaṃ ṭhapesuṃ.",
  "atk-s0401a:787_4": "Tadā esa kulaputto attano gāmato guḷadadhivārakaṃ gahetvā “kiñcideva āharissāmī”ti nagaraṃ gacchanto",
  "atk-s0401a:787_5": "mukhaṃ dhovitvā “dhotahatthapādo pavisissāmī”ti phāsukaṭṭhānaṃ olokento naṅgalasīsamattaṃ nimmakkhikaṃ",
  "atk-s0401a:787_6": "daṇḍakamadhuṃ disvā “puññena me idaṃ uppanna”nti gahetvā nagaraṃ pavisati.",
  "atk-s0401a:787_7": "Nāgarehi ṭhapitapuriso taṃ disvā,",
  "atk-s0401a:787_8": "“bho purisa,",
  "atk-s0401a:787_9": "kassimaṃ āharasī”ti pucchi.",
  "atk-s0401a:787_10": "Na kassaci sāmi,",
  "atk-s0401a:787_11": "vikkiṇituṃ pana me idaṃ ānītanti. Tena hi,",
  "atk-s0401a:787_12": "bho purisa,",
  "atk-s0401a:787_13": "imaṃ kahāpaṇaṃ gahetvā etaṃ madhuñca guḷadadhiñca dehīti.",
  "atk-s0401a:788_0": "So cintesi –",
  "atk-s0401a:788_1": "“idaṃ na bahumūlaṃ,",
  "atk-s0401a:788_2": "ayañca ekappahāreneva bahuṃ deti,",
  "atk-s0401a:788_3": "vīmaṃsituṃ vaṭṭatī”ti.",
  "atk-s0401a:788_4": "Tato naṃ “nāhaṃ ekakahāpaṇena demī”ti āha.",
  "atk-s0401a:788_5": "Yadi evaṃ,",
  "atk-s0401a:788_6": "dve gahetvā dehīti.",
  "atk-s0401a:788_7": "Dvīhipi na demīti.",
  "atk-s0401a:788_8": "Etenupāyena vaḍḍhantaṃ vaḍḍhantaṃ sahassaṃ pāpuṇi.",
  "atk-s0401a:788_9": "So cintesi –",
  "atk-s0401a:788_10": "“atiañchituṃ na vaṭṭati,",
  "atk-s0401a:788_11": "hotu tāva,",
  "atk-s0401a:788_12": "imassa kattabbakiccaṃ pucchissāmī”ti.",
  "atk-s0401a:788_13": "Atha naṃ āha –",
  "atk-s0401a:788_14": "“idaṃ na bahuagghanakaṃ,",
  "atk-s0401a:788_15": "tvañca bahuṃ desi,",
  "atk-s0401a:788_16": "kena kammena idaṃ gaṇhāsī”ti? Idha, bho,",
  "atk-s0401a:788_17": "nagaravāsino raññā saddhiṃ paṭivirujjhitvā vipassīdasabalassa dānaṃ dentā idaṃ dvayaṃ dānamukhe apassantā pariyesanti.",
  "atk-s0401a:788_18": "Sace idaṃ dvayaṃ na labhissanti,",
  "atk-s0401a:788_19": "nāgarānaṃ parājayo bhavissati.",
  "atk-s0401a:788_20": "Tasmā sahassaṃ datvā gaṇhāmīti.",
  "atk-s0401a:788_21": "Kiṃ panetaṃ nāgarānameva vaṭṭati,",
  "atk-s0401a:788_22": "na aññesaṃ dātuṃ vaṭṭatīti?",
  "atk-s0401a:788_23": "Yassa kassaci dātuṃ avāritametanti.",
  "atk-s0401a:788_24": "Atthi pana te koci nāgarānaṃ dāne ekadivasaṃ sahassaṃ dātāti?",
  "atk-s0401a:788_25": "Natthi sammāti.",
  "atk-s0401a:788_26": "Imesaṃ pana dvinnaṃ sahassagghanakabhāvaṃ jānāsīti?",
  "atk-s0401a:788_27": "Āma jānāmīti.",
  "atk-s0401a:788_28": "Tena hi gaccha,",
  "atk-s0401a:788_29": "nāgarānaṃ ācikkha –",
  "atk-s0401a:788_30": "“eko puriso imāni dve mūlena na deti,",
  "atk-s0401a:788_31": "sahattheneva dātukāmo,",
  "atk-s0401a:788_32": "tumhe imesaṃ dvinnaṃ kāraṇā nirussukkā hothā”ti.",
  "atk-s0401a:788_33": "Tvaṃ pana me imasmiṃ dānamukhe jeṭṭhakabhāvassa kāyasakkhī hohīti.",
  "atk-s0401a:789_0": "So gāmavāsī paribbayatthaṃ gahitamāsakena pañcakaṭukaṃ gahetvā cuṇṇaṃ katvā dadhito kañjiyaṃ vāhetvā",
  "atk-s0401a:789_1": "tattha madhupaṭalaṃ pīḷetvā pañcakaṭukacuṇṇena yojetvā ekasmiṃ paduminipatte pakkhipitvā taṃ saṃvidahitvā",
  "atk-s0401a:789_2": "ādāya dasabalassa avidūre ṭhāne nisīdi.",
  "atk-s0401a:789_3": "Mahājanena āhariyamānassa sakkārassa antare attano pattavāraṃ olokayamāno okāsaṃ ñatvā satthu santikaṃ gantvā “bhagavā ayaṃ mayhaṃ duggatapaṇṇākāro,",
  "atk-s0401a:789_4": "imaṃ me anukampaṃ paṭicca gaṇhathā”ti.",
  "atk-s0401a:789_5": "Satthā tassa anukampaṃ paṭicca catumahārājadattiyena selamayena pattena taṃ paṭiggahetvā yathā aṭṭhasaṭṭhibhikkhusatasahassassa",
  "atk-s0401a:789_6": "diyyamānaṃ na khīyati,",
  "atk-s0401a:789_7": "evaṃ adhiṭṭhāsi.",
  "atk-s0401a:789_8": "Sopi kulaputto niṭṭhitabhattakiccaṃ bhagavantaṃ abhivādetvā ekamantaṃ ṭhito āha –",
  "atk-s0401a:789_9": "“diṭṭho me bhagavā ajja bandhumatīnagaravāsikehi tumhākaṃ sakkāro āhariyamāno,",
  "atk-s0401a:789_10": "ahampi imassa kammassa nissandena nibbattanibbattabhave lābhaggayasaggappatto bhaveyya”nti.",
  "atk-s0401a:789_11": "Satthā “evaṃ hotu kulaputtā”ti vatvā tassa ca nagaravāsīnañca bhattānumodanaṃ katvā pakkāmi.",
  "atk-s0401a:790_0": "Sopi kulaputto yāvajīvaṃ kusalaṃ katvā devamanussesu saṃsaranto imasmiṃ buddhuppāde suppavāsāya rājadhītāya kucchismiṃ paṭisandhiṃ gaṇhi.",
  "atk-s0401a:790_1": "Paṭisandhiggahaṇato paṭṭhāya sāyaṃ pātañca paṇṇākārasatāni pāpuṇanti,",
  "atk-s0401a:790_2": "suppavāsā sampattiṃ gacchati.",
  "atk-s0401a:790_3": "Atha naṃ puññavīmaṃsanatthaṃ hatthena bījapacchiṃ phusāpenti,",
  "atk-s0401a:790_4": "ekekabījato salākasatampi salākasahassampi nigacchati.",
  "atk-s0401a:790_5": "Ekakarīsakhettato paññāsampi saṭṭhipi sakaṭāni uppajjanti.",
  "atk-s0401a:790_6": "Koṭṭhapūraṇakālepi koṭṭhadvāraṃ hatthena phusāpenti,",
  "atk-s0401a:790_7": "rājadhītāya puññena gaṇhantānaṃ gahitagahitaṭṭhānaṃ puna pūrati.",
  "atk-s0401a:790_8": "Paripuṇṇabhattakumbhitopi “rājadhītāya puñña”nti vatvā yassa kassaci dentānaṃ yāva na ukkaḍḍhanti,",
  "atk-s0401a:790_9": "na tāva bhattaṃ khīyati.",
  "atk-s0401a:790_10": "Dārake kucchigateyeva satta vassāni atikkamiṃsu.",
  "atk-s0401a:791_0": "Gabbhe pana paripakke sattāhaṃ mahādukkhaṃ anubhosi.",
  "atk-s0401a:791_1": "Sā sāmikaṃ āmantetvā “pure maraṇā jīvamānāva dānaṃ dassāmī”ti satthu santikaṃ pesesi –",
  "atk-s0401a:791_2": "“gaccha imaṃ pavattiṃ satthu ārocetvā satthāraṃ nimantehi,",
  "atk-s0401a:791_3": "yañca satthā vadeti,",
  "atk-s0401a:791_4": "taṃ sādhukaṃ upalakkhetvā āgantvā mayhaṃ kathehī”ti.",
  "atk-s0401a:791_5": "So gantvā tassā sāsanaṃ bhagavato ārocesi.",
  "atk-s0401a:791_6": "Satthā “sukhinī hotu suppavāsā koliyadhītā,",
  "atk-s0401a:791_7": "sukhinī arogā arogaṃ puttaṃ vijāyatū”ti āha.",
  "atk-s0401a:791_8": "Rājā taṃ sutvā bhagavantaṃ abhivādetvā antogāmābhimukho pāyāsi.",
  "atk-s0401a:791_9": "Tassa pure āgamanāyeva suppavāsāya kucchito dhamakaraṇā udakaṃ viya gabbho nikkhami,",
  "atk-s0401a:791_10": "parivāretvā nisinnajano assumukhova hasituṃ āraddho.",
  "atk-s0401a:791_11": "Haṭṭhatuṭṭho mahājano rañño puttasāsanaṃ ārocetuṃ agamāsi.",
  "atk-s0401a:792_0": "Rājā tesaṃ iṅgitaṃ disvāva “dasabalena kathitakathā nipphannā maññe”ti cintesi.",
  "atk-s0401a:792_1": "So āgantvā satthu sāsanaṃ rājadhītāya ārocesi.",
  "atk-s0401a:792_2": "Rājadhītā “tayā nimantitaṃ jīvitabhattameva maṅgalabhattaṃ bhavissati,",
  "atk-s0401a:792_3": "gaccha sattāhaṃ dasabalaṃ nimantehī”ti.",
  "atk-s0401a:792_4": "Rājā tathā akāsi.",
  "atk-s0401a:792_5": "Sattāhaṃ buddhappamukhassa bhikkhusaṅghassa mahādānaṃ pavattayiṃsu.",
  "atk-s0401a:792_6": "Dārako sabbesaṃ ñātīnaṃ santattacittaṃ nibbāpento jātoti sīvalidārakotvevassa nāmaṃ akaṃsu.",
  "atk-s0401a:792_7": "So satta vassāni gabbhe vasitattā jātakālato paṭṭhāya sabbakammakkhamo ahosi.",
  "atk-s0401a:792_8": "Dhammasenāpati sāriputto sattame divase tena saddhiṃ kathāsallāpaṃ akāsi.",
  "atk-s0401a:792_9": "Satthāpi dhammapade gāthaṃ abhāsi –",
  "atk-s0401a:793_0": "“Yomaṃ palipathaṃ duggaṃ, saṃsāraṃ mohamaccagā;",
  "atk-s0401a:794_0": "Tiṇṇo pāraṅgato jhāyī, anejo akathaṃkathī;",
  "atk-s0401a:795_0": "Anupādāya nibbuto, tamahaṃ brūmi brāhmaṇa”nti. ;",
  "atk-s0401a:796_0": "Atha naṃ thero evamāha –",
  "atk-s0401a:796_1": "“kiṃ pana tayā evarūpaṃ dukkharāsiṃ anubhavitvā pabbajituṃ na vaṭṭatī”ti?",
  "atk-s0401a:796_2": "Labhamāno pabbajeyyaṃ, bhanteti.",
  "atk-s0401a:796_3": "Suppavāsā taṃ dārakaṃ therena saddhiṃ kathentaṃ disvā “kiṃ nu kho me putto dhammasenāpatinā saddhiṃ kathetī”ti theraṃ upasaṅkamitvā pucchi –",
  "atk-s0401a:796_4": "“mayhaṃ putto tumhehi saddhiṃ kiṃ katheti,",
  "atk-s0401a:796_5": "bhadante”ti?",
  "atk-s0401a:796_6": "Attanā anubhūtaṃ gabbhavāsadukkhaṃ kathetvā tumhehi anuññāto pabbajissāmīti vadatīti. Sādhu, bhante,",
  "atk-s0401a:796_7": "pabbājetha nanti.",
  "atk-s0401a:796_8": "Thero taṃ vihāraṃ netvā tacapañcakakammaṭṭhānaṃ datvā pabbājento, “sīvali,",
  "atk-s0401a:796_9": "na tuyhaṃ aññena ovādena kammaṃ atthi,",
  "atk-s0401a:796_10": "tayā satta vassāni anubhūtadukkhameva paccavekkhāhī”ti. Bhante,",
  "atk-s0401a:796_11": "pabbājanameva tumhākaṃ bhāro,",
  "atk-s0401a:796_12": "yaṃ pana mayā kātuṃ sakkā,",
  "atk-s0401a:796_13": "tamahaṃ jānissāmīti.",
  "atk-s0401a:796_14": "So paṭhamakesavaṭṭiyā ohāritakkhaṇeyeva sotāpattiphale patiṭṭhāsi,",
  "atk-s0401a:796_15": "dutiyāya ohāritakkhaṇe sakadāgāmiphale,",
  "atk-s0401a:796_16": "tatiyāya anāgāmiphale.",
  "atk-s0401a:796_17": "Sabbesaṃyeva pana kesānaṃ oropanañca arahattasacchikiriyā ca apacchā apurimā ahosi.",
  "atk-s0401a:796_18": "Tassa pabbajitadivasato paṭṭhāya bhikkhusaṅghassa cattāro paccayā yadicchakaṃ uppajjanti.",
  "atk-s0401a:796_19": "Evaṃ ettha vatthu samuṭṭhitaṃ.",
  "atk-s0401a:797_0": "Aparabhāge satthā sāvatthiṃ agamāsi.",
  "atk-s0401a:797_1": "Thero satthāraṃ abhivādetvā, “bhante,",
  "atk-s0401a:797_2": "mayhaṃ puññaṃ vīmaṃsissāmi,",
  "atk-s0401a:797_3": "pañca me bhikkhusatāni dethā”ti āha. Gaṇha, sīvalīti.",
  "atk-s0401a:797_4": "So pañcasate bhikkhū gahetvā himavantābhimukhaṃ gacchanto aṭavimaggaṃ gacchati.",
  "atk-s0401a:797_5": "Tassa paṭhamaṃ diṭṭhā nigrodhe adhivatthā devatā satta divasāni dānaṃ adāsi. Iti so –",
  "atk-s0401a:798_0": "“Nigrodhaṃ paṭhamaṃ passi, dutiyaṃ paṇḍavapabbataṃ;",
  "atk-s0401a:799_0": "Tatiyaṃ aciravatiyaṃ, catutthaṃ varasāgaraṃ.",
  "atk-s0401a:800_0": "“Pañcamaṃ himavantaṃ so, chaṭṭhaṃ chaddantupāgami;",
  "atk-s0401a:801_0": "Sattamaṃ gandhamādanaṃ, aṭṭhamaṃ atha revata”nti.",
  "atk-s0401a:802_0": "Sabbaṭṭhānesu satta satta divasāneva dānaṃ adaṃsu.",
  "atk-s0401a:802_1": "Gandhamādanapabbate pana nāgadattadevarājā nāma sattadivasesu ekadivasaṃ khīrapiṇḍapātaṃ adāsi,",
  "atk-s0401a:802_2": "ekadivasaṃ sappipiṇḍapātaṃ adāsi.",
  "atk-s0401a:802_3": "Bhikkhusaṅgho āha – “āvuso,",
  "atk-s0401a:802_4": "imassa devarañño neva dhenuyo duyhamānā paññāyanti,",
  "atk-s0401a:802_5": "na dadhinimmathanaṃ, kuto te, devarāja,",
  "atk-s0401a:802_6": "imaṃ uppajjatī”ti? “Bhante,",
  "atk-s0401a:802_7": "kassapadasabalassa kāle khīrasalākabhattadānassetaṃ phala”nti devarājā āha.",
  "atk-s0401a:802_8": "Aparabhāge satthā khadiravaniyarevatassa paccuggamanaṃ aṭṭhuppattiṃ katvā theraṃ attano sāsane lābhaggayasaggappattānaṃ aggaṭṭhāne ṭhapesīti.",
  "atk-s0401a:803_0": "Vakkalittheravatthu",
  "atk-s0401a:804_0": "208.",
  "atk-s0401a:804_1": "Dasame saddhādhimuttānanti saddhāya adhimuttānaṃ,",
  "atk-s0401a:804_2": "balavasaddhānaṃ bhikkhūnaṃ vakkalitthero aggoti dasseti.",
  "atk-s0401a:804_3": "Aññesaṃ hi saddhā vaḍḍhetabbā hoti,",
  "atk-s0401a:804_4": "therassa pana hāpetabbā jātā.",
  "atk-s0401a:804_5": "Tasmā so saddhādhimuttānaṃ aggoti vutto.",
  "atk-s0401a:804_6": "Vakkalīti panassa nāmaṃ.",
  "atk-s0401a:805_0": "Tassa pañhakamme ayamanupubbikathā –",
  "atk-s0401a:805_1": "ayampi hi atīte padumuttarabuddhakāle vuttanayeneva vihāraṃ gantvā parisapariyante ṭhito dhammaṃ suṇanto",
  "atk-s0401a:805_2": "satthāraṃ ekaṃ bhikkhuṃ saddhādhimuttānaṃ aggaṭṭhāne ṭhapentaṃ disvā “mayāpi anāgate evarūpena bhavituṃ",
  "atk-s0401a:805_3": "vaṭṭatī”ti vuttanayeneva satthāraṃ nimantetvā sattāhaṃ mahādānaṃ datvā dasabalaṃ vanditvā, “bhante,",
  "atk-s0401a:805_4": "ahampi iminā adhikārakammena tumhehi saddhādhimuttānaṃ etadagge ṭhapitabhikkhu viya anāgate ekassa buddhassa",
  "atk-s0401a:805_5": "sāsane saddhādhimuttānaṃ aggo bhaveyya”nti patthanaṃ akāsi.",
  "atk-s0401a:805_6": "Satthā tassa anantarāyaṃ disvā byākaritvā pakkāmi.",
  "atk-s0401a:806_0": "Sopi yāvajīvaṃ kusalaṃ katvā devamanussesu saṃsaranto amhākaṃ satthukāle sāvatthiyaṃ brāhmaṇakule paṭisandhiṃ gaṇhi,",
  "atk-s0401a:806_1": "vakkalītissa nāmaṃ akaṃsu.",
  "atk-s0401a:806_2": "So vuddhippatto tayo vede uggaṇhitvā dasabalaṃ bhikkhusaṅghaparivutaṃ sāvatthiyaṃ carantaṃ disvā satthu",
  "atk-s0401a:806_3": "sarīrasampattiṃ olokento sarīrasampattidassanena atitto dasabalena saddhiṃyeva vicarati.",
  "atk-s0401a:806_4": "Vihāraṃ gacchantena saddhiṃ vihāraṃ gantvā sarīranipphattiṃ olokentova tiṭṭhati.",
  "atk-s0401a:806_5": "Dhammasabhāyaṃ nisīditvā dhammaṃ kathentassa sammukhaṭṭhāne ṭhito dhammaṃ suṇāti.",
  "atk-s0401a:806_6": "So saddhaṃ paṭilabhitvā “agāramajjhe vasanto nibaddhaṃ dasabalassa dassanaṃ na labhissāmī”ti pabbajjaṃ yācitvā satthu santike pabbaji.",
  "atk-s0401a:807_0": "Tato paṭṭhāya ṭhapetvā āhārakaraṇavelaṃ avasesakāle yattha ṭhitena sakkā dasabalaṃ passituṃ,",
  "atk-s0401a:807_1": "tattha ṭhito yonisomanasikāraṃ pahāya dasabalaṃ olokentova viharati.",
  "atk-s0401a:807_2": "Satthā tassa ñāṇaparipākaṃ āgamento dīghampi addhānaṃ tasmiṃ rūpadassanavaseneva vicarante kiñci avatvā “idānissa ñāṇaṃ paripākagataṃ,",
  "atk-s0401a:807_3": "sakkā etaṃ bodhetu”nti ñatvā evamāha – “kiṃ te, vakkali,",
  "atk-s0401a:807_4": "iminā pūtikāyena diṭṭhena, yo kho, vakkali,",
  "atk-s0401a:807_5": "dhammaṃ passati,",
  "atk-s0401a:807_6": "so maṃ passati.",
  "atk-s0401a:807_7": "Yo maṃ passati,",
  "atk-s0401a:807_8": "so dhammaṃ passati.",
  "atk-s0401a:807_9": "Dhammañhi, vakkali,",
  "atk-s0401a:807_10": "passanto maṃ passati,",
  "atk-s0401a:807_11": "maṃ passanto dhammaṃ passatī”ti.",
  "atk-s0401a:808_0": "Satthari evaṃ ovadantepi thero dasabalassa dassanaṃ pahāya neva aññattha gantuṃ sakkoti.",
  "atk-s0401a:808_1": "Tato satthā “nāyaṃ bhikkhu saṃvegaṃ alabhitvā bujjhissatī”ti upakaṭṭhāya vassūpanāyikāya rājagahaṃ gantvā vassūpanāyikadivase “apehi,",
  "atk-s0401a:808_2": "vakkalī”ti theraṃ paṇāmeti.",
  "atk-s0401a:808_3": "Buddhā ca nāma ādeyyavacanā honti,",
  "atk-s0401a:808_4": "tasmā thero satthāraṃ paṭippharitvā ṭhātuṃ asakkonto temāsaṃ dasabalassa sammukhe āgantuṃ avisahanto “kiṃ dāni sakkā kātuṃ,",
  "atk-s0401a:808_5": "tathāgatenamhi paṇāmito,",
  "atk-s0401a:808_6": "sammukhībhāvaṃ na labhāmi,",
  "atk-s0401a:808_7": "kiṃ mayhaṃ jīvitenā”ti gijjhakūṭapabbate papātaṭṭhānaṃ abhiruhi.",
  "atk-s0401a:808_8": "Satthā tassa kilamanabhāvaṃ ñatvā “ayaṃ bhikkhu mama santikā assāsaṃ alabhanto maggaphalānaṃ upanissayaṃ",
  "atk-s0401a:808_9": "nāseyyā”ti attānaṃ dassetuṃ obhāsaṃ vissajjesi.",
  "atk-s0401a:808_10": "Athassa satthu diṭṭhakālato paṭṭhāya eva mahantaṃ sokasallaṃ pahīnaṃ.",
  "atk-s0401a:808_11": "Satthā sukkhataḷāke oghaṃ āharanto viya vakkalittherassa balavapītisomanassaṃ uppādetuṃ dhammapade imaṃ gāthamāha –",
  "atk-s0401a:809_0": "“Pāmojjabahulo bhikkhu, pasanno buddhasāsane;",
  "atk-s0401a:810_0": "Adhigacche padaṃ santaṃ, saṅkhārūpasamaṃ sukha”nti. ;",
  "atk-s0401a:811_0": "Vakkalittherassa ca “ehi,",
  "atk-s0401a:811_1": "vakkalī”ti hatthaṃ pasāresi.",
  "atk-s0401a:811_2": "Thero “dasabalo me diṭṭho,",
  "atk-s0401a:811_3": "ehīti avhāyanampi laddha”nti balavapītiṃ uppādetvā “kuto gacchāmī”ti attano gamanabhāvaṃ ajānitvāva dasabalassa",
  "atk-s0401a:811_4": "sammukhe ākāse pakkhanditvā paṭhamapādena pabbate ṭhitoyeva satthārā vuttagāthaṃ āvajjento ākāseyeva",
  "atk-s0401a:811_5": "pītiṃ vikkhambhetvā saha paṭisambhidāhi arahattaṃ patvā tathāgataṃ vandamānova otari.",
  "atk-s0401a:811_6": "Aparabhāge satthā ariyagaṇamajjhe nisinno theraṃ saddhādhimuttānaṃ aggaṭṭhāne ṭhapesīti.",
  "atk-s0401a:812_0": "Dutiyavaggavaṇṇanā.",
  "atk-s0401a:813_0": "14. Etadaggavaggo",
  "atk-s0401a:814_0": "(14) 3. Tatiyaetadaggavaggo",
  "atk-s0401a:815_0": "209.",
  "atk-s0401a:815_1": "Tatiyavaggassa paṭhame sikkhākāmānanti tisso sikkhā kāmayamānānaṃ sampiyāyitvā sikkhantānanti attho.",
  "atk-s0401a:815_2": "Rāhuloti attano puttaṃ rāhulattheraṃ dasseti.",
  "atk-s0401a:815_3": "Thero kira pabbajitadivasato paṭṭhāya pātova uṭṭhahanto hatthapūraṃ vālikaṃ ukkhipitvā “aho vatāhaṃ ajja",
  "atk-s0401a:815_4": "dasabalassa ceva ācariyupajjhāyānañca santikā ettakaṃ ovādañceva anusāsaniñca labheyya”nti pattheti.",
  "atk-s0401a:815_5": "Tasmā sikkhākāmānaṃ aggo nāma jātoti.",
  "atk-s0401a:816_0": "210.",
  "atk-s0401a:816_1": "Dutiye saddhāpabbajitānanti saddhāya pabbajitānaṃ.",
  "atk-s0401a:816_2": "Raṭṭhapāloti raṭṭhaṃ pāletuṃ samattho,",
  "atk-s0401a:816_3": "bhinnaṃ vā raṭṭhaṃ sandhāretuṃ samatthe kule jātotipi raṭṭhapāloti saṅkhaṃ gato.",
  "atk-s0401a:816_4": "So hi satthu dhammadesanaṃ sutvā paṭiladdhasaddho cuddasabhattacchede katvā mātāpitaro pabbajjaṃ anujānāpetvā pabbajito.",
  "atk-s0401a:816_5": "Tasmā saddhāpabbajitānaṃ aggo nāma jāto.",
  "atk-s0401a:817_0": "Rāhula-raṭṭhapālattheravatthu",
  "atk-s0401a:818_0": "Imesaṃ pana ubhinnampi therānaṃ pañhakamme ayamanupubbikathā –",
  "atk-s0401a:818_1": "ete kira dvepi atīte padumuttarabuddhakāle haṃsavatīnagare gahapatimahāsālakule nibbattiṃsu.",
  "atk-s0401a:818_2": "Tesaṃ daharakāle nāmaṃ vā gottaṃ vā na kathiyati.",
  "atk-s0401a:818_3": "Vayappattā pana gharāvāse patiṭṭhāya attano attano pitu accayena ubhopi attano attano ratanakoṭṭhāgārakammike pakkosāpetvā aparimāṇaṃ dhanaṃ disvā –",
  "atk-s0401a:818_4": "“imaṃ ettakaṃ dhanarāsiṃ ayyakapayyakādayo attanā saddhiṃ gahetvā gantuṃ nāsakkhiṃsu,",
  "atk-s0401a:818_5": "amhehi dāni yena kenaci upāyena imaṃ dhanaṃ gahetvā gantuṃ vaṭṭatī”ti te ubhopi janā catūsu ṭhānesu kapaṇaddhikādīnaṃ mahādānaṃ dātuṃ āraddhā.",
  "atk-s0401a:818_6": "Eko attano dānagge āgatāgatajanaṃ pucchitvā yāgukhajjakādīsu yassa yaṃ paṭibhāti,",
  "atk-s0401a:818_7": "tassa taṃ adāsi,",
  "atk-s0401a:818_8": "tassa teneva kāraṇena āgatapākoti nāmaṃ jātaṃ.",
  "atk-s0401a:818_9": "Itaro apucchitvāva gahitagahitabhājanaṃ pūretvā pūretvā deti,",
  "atk-s0401a:818_10": "tassapi teneva kāraṇena anaggapākoti nāmaṃ jātaṃ,",
  "atk-s0401a:818_11": "appamāṇapākoti attho.",
  "atk-s0401a:819_0": "Te ubhopi ekadivasaṃ pātova mukhadhovanatthaṃ bahigāmaṃ agamaṃsu.",
  "atk-s0401a:819_1": "Tasmiṃ samaye himavantato dve mahiddhikā tāpasā bhikkhācāratthāya ākāsena āgantvā tesaṃ sahāyakānaṃ avidūre",
  "atk-s0401a:819_2": "otaritvā “mā no ete passiṃsū”ti ekapasse aṭṭhaṃsu.",
  "atk-s0401a:819_3": "Te ubhopi janā tesaṃ lābubhājanādiparikkhāraṃ saṃvidhāya antogāmaṃ sandhāya bhikkhāya gatānaṃ santikaṃ āgamma vandiṃsu.",
  "atk-s0401a:819_4": "Atha ne tāpasā “kāya velāya āgatattha mahāpuññā”ti āhaṃsu.",
  "atk-s0401a:819_5": "Te “adhunāva,",
  "atk-s0401a:819_6": "bhante”ti vatvā tesaṃ hatthato lābubhājanaṃ gahetvā attano attano gehaṃ netvā bhattakiccapariyosāne nibaddhaṃ bhikkhāgahaṇatthaṃ paṭiññaṃ gaṇhiṃsu.",
  "atk-s0401a:820_0": "Tesu eko tāpaso sapariḷāhakāyadhātuko hoti.",
  "atk-s0401a:820_1": "So attano ānubhāvena mahāsamuddaudakaṃ dvedhā katvā pathavindharanāgarājassa bhavanaṃ gantvā divāvihāraṃ nisīdati.",
  "atk-s0401a:820_2": "So utusappāyaṃ gahetvā paccāgantvā attano upaṭṭhākassa gehe bhattānumodanaṃ karonto “pathavindharanāgabhavanaṃ viya hotū”ti vadati.",
  "atk-s0401a:820_3": "Atha naṃ ekadivasaṃ upaṭṭhāko pucchi – “bhante,",
  "atk-s0401a:820_4": "tumhe anumodanaṃ karontā ‘pathavindharanāgabhavanaṃ viya hotū’ti vadatha,",
  "atk-s0401a:820_5": "mayamassa atthaṃ na jānāma,",
  "atk-s0401a:820_6": "kiṃ vuttaṃ hoti idaṃ,",
  "atk-s0401a:820_7": "bhante”ti? Āma,",
  "atk-s0401a:820_8": "kuṭumbiya ahaṃ “tumhākaṃ sampatti pathavindharanāgarājasampattisadisā hotū”ti vadāmīti.",
  "atk-s0401a:820_9": "Kuṭumbiko tato paṭṭhāya pathavindharanāgarājabhavane cittaṃ ṭhapesi.",
  "atk-s0401a:821_0": "Itaro tāpaso tāvatiṃsabhavanaṃ gantvā suññe serisakavimāne divāvihāraṃ karoti.",
  "atk-s0401a:821_1": "So āgacchanto gacchanto ca sakkassa devarājassa sampattiṃ disvā attano upaṭṭhākassa anumodanaṃ karonto “sakkavimānaṃ viya hotū”ti vadati.",
  "atk-s0401a:821_2": "Atha naṃ sopi kuṭumbiyo itaro sahāyako taṃ tāpasaṃ viya pucchi.",
  "atk-s0401a:821_3": "So tassa vacanaṃ sutvā sakkabhavane cittaṃ ṭhapesi.",
  "atk-s0401a:821_4": "Te ubhopi patthitaṭṭhānesuyeva nibbattā.",
  "atk-s0401a:822_0": "Pathavindharabhavane nibbatto pathavindharanāgarājā nāma jāto.",
  "atk-s0401a:822_1": "So nibbattakkhaṇe attano attabhāvaṃ disvā “amanāpassa vata me ṭhānassa kulupakatāpaso vaṇṇaṃ kathesi,",
  "atk-s0401a:822_2": "urena parisakkitvā vicaraṇaṭṭhānametaṃ,",
  "atk-s0401a:822_3": "nūna so aññaṃ ṭhānaṃ na jānātī”ti vippaṭisārī ahosi.",
  "atk-s0401a:822_4": "Athassa taṃkhaṇeyeva alaṅkatapaṭiyattāni nāganāṭakāni sabbadisāsu tūriyāni paggaṇhiṃsu.",
  "atk-s0401a:822_5": "So tasmiṃyeva khaṇe taṃ attabhāvaṃ vijahitvā māṇavakavaṇṇī ahosi.",
  "atk-s0401a:822_6": "Anvaddhamāsañca cattāro mahārājāno sakkassa upaṭṭhānaṃ gacchanti.",
  "atk-s0401a:822_7": "Tasmā sopi virūpakkhena nāgaraññā saddhiṃ sakkassa upaṭṭhānaṃ gato.",
  "atk-s0401a:822_8": "Sakko taṃ dūratova āgacchantaṃ disvā sañjāni.",
  "atk-s0401a:822_9": "Atha naṃ samīpe āgantvā ṭhitakāle “kahaṃ nibbattosi sammā”ti pucchi.",
  "atk-s0401a:822_10": "Mā kathesi, mahārāja,",
  "atk-s0401a:822_11": "urena parisakkanaṭṭhāne nibbattomhi,",
  "atk-s0401a:822_12": "tumhe pana kalyāṇamittaṃ labhitthāti. Samma,",
  "atk-s0401a:822_13": "tvaṃ “aṭṭhāne nibbattomhī”ti mā vitakkayi,",
  "atk-s0401a:822_14": "padumuttaradasabalo loke nibbatto,",
  "atk-s0401a:822_15": "tassa adhikārakammaṃ katvā imaṃyeva ṭhānaṃ patthehi,",
  "atk-s0401a:822_16": "ubho sukhaṃ vasissāmāti. So “evaṃ, deva,",
  "atk-s0401a:822_17": "karissāmī”ti gantvā padumuttaradasabalaṃ nimantetvā attano nāgabhavane nāgaparisāya saddhiṃ sabbarattiṃ sakkārasammānaṃ sajjesi.",
  "atk-s0401a:823_0": "Satthā punadivase uṭṭhite aruṇe attano upaṭṭhākaṃ sumanattheraṃ āmantesi – “sumana,",
  "atk-s0401a:823_1": "ajja tathāgato dūraṃ bhikkhācāraṃ gamissati,",
  "atk-s0401a:823_2": "mā puthujjanabhikkhū āgacchantu,",
  "atk-s0401a:823_3": "tepiṭakā paṭisambhidāppattā chaḷabhiññāva āgacchantū”ti.",
  "atk-s0401a:823_4": "Thero satthu vacanaṃ sutvā sabbesaṃ ārocesi.",
  "atk-s0401a:823_5": "Satthārā saddhiṃ satasahassā bhikkhū ākāsaṃ pakkhandiṃsu.",
  "atk-s0401a:823_6": "Pathavindharo nāgaparisāya saddhiṃ dasabalassa paccuggamanaṃ āgato satthāraṃ parivāretvā samuddamatthake",
  "atk-s0401a:823_7": "maṇivaṇṇā ūmiyo maddamānaṃ bhikkhusaṅghaṃ oloketvā ādito satthāraṃ,",
  "atk-s0401a:823_8": "pariyosāne saṅghanavakaṃ tathāgatassa puttaṃ uparevatasāmaṇeraṃ nāma olokento “anacchariyo sesasāvakānaṃ evarūpo iddhānubhāvo,",
  "atk-s0401a:823_9": "imassa pana taruṇabāladārakassa evarūpo iddhānubhāvo ativiya acchariyo”ti pītipāmojjaṃ uppādesi.",
  "atk-s0401a:824_0": "Athassa bhavane dasabale nisinne sesabhikkhūsu koṭito paṭṭhāya nisīdantesu satthu sammukhaṭṭhāneyeva uparevatasāmaṇerassa āsanaṃ pāpuṇi.",
  "atk-s0401a:824_1": "Nāgarājā yāguṃ dentopi khajjakaṃ dentopi sakiṃ dasabalaṃ oloketi,",
  "atk-s0401a:824_2": "sakiṃ uparevatasāmaṇeraṃ.",
  "atk-s0401a:824_3": "Tassa kira sarīre satthu sarīre viya dvattiṃsa mahāpurisalakkhaṇāni paññāyanti.",
  "atk-s0401a:824_4": "Tato nāgarājā “ayaṃ sāmaṇero buddhānaṃ sadiso paññāyati,",
  "atk-s0401a:824_5": "kiṃ nu kho hotī”ti avidūre nisinnaṃ aññataraṃ bhikkhuṃ pucchi – “ayaṃ, bhante,",
  "atk-s0401a:824_6": "sāmaṇero dasabalassa kiṃ hotī”ti? Putto,",
  "atk-s0401a:824_7": "mahārājāti.",
  "atk-s0401a:824_8": "So cintesi –",
  "atk-s0401a:824_9": "“mahā vatāyaṃ bhikkhu,",
  "atk-s0401a:824_10": "evarūpassa sobhaggappattassa tathāgatassa puttabhāvaṃ labhi.",
  "atk-s0401a:824_11": "Sarīrampissa ekadesena buddhānaṃ sarīrasadisaṃ paññāyati,",
  "atk-s0401a:824_12": "mayāpi anāgate evarūpena bhavituṃ vaṭṭatī”ti sattāhaṃ mahādānaṃ datvā, “bhante,",
  "atk-s0401a:824_13": "ahaṃ imassa adhikārakammassānubhāvena ayaṃ uparevato viya anāgate ekassa buddhassa putto bhaveyya”nti patthanaṃ akāsi.",
  "atk-s0401a:824_14": "Satthā anantarāyaṃ disvā “anāgate gotamabuddhassa putto bhavissasī”ti byākaritvā pakkāmi.",
  "atk-s0401a:825_0": "Pathavindharopi puna addhamāse sampatte virūpakkhena saddhiṃ sakkassa upaṭṭhānaṃ gato.",
  "atk-s0401a:825_1": "Atha naṃ samīpe ṭhitaṃ sakko pucchi –",
  "atk-s0401a:825_2": "“patthito te, samma,",
  "atk-s0401a:825_3": "ayaṃ devaloko”ti?",
  "atk-s0401a:825_4": "Na patthito mahārājāti.",
  "atk-s0401a:825_5": "Kiṃ dosaṃ addasāti?",
  "atk-s0401a:825_6": "Doso natthi, mahārāja,",
  "atk-s0401a:825_7": "ahaṃ pana dasabalassa puttaṃ uparevatasāmaṇeraṃ passiṃ.",
  "atk-s0401a:825_8": "Tassa me diṭṭhakālato paṭṭhāya aññattha cittaṃ na nami,",
  "atk-s0401a:825_9": "svāhaṃ “anāgate ekassa buddhassa evarūpo putto bhaveyya”nti patthanaṃ akāsiṃ. Tvampi, mahārāja,",
  "atk-s0401a:825_10": "ekaṃ patthanaṃ karohi,",
  "atk-s0401a:825_11": "te mayaṃ nibbattaṭṭhāne na vinā bhavissāmāti.",
  "atk-s0401a:825_12": "Sakko tassa vacanaṃ sampaṭicchitvā ekaṃ mahānubhāvaṃ bhikkhuṃ disvā “katarakulā nu kho nikkhamitvā ayaṃ",
  "atk-s0401a:825_13": "kulaputto pabbajito”ti āvajjento “ayaṃ bhinnaṃ raṭṭhaṃ sandhāretuṃ samatthassa kulassa putto hutvā cuddasa",
  "atk-s0401a:825_14": "bhattacchede katvā mātāpitaro pabbajjaṃ anujānāpetvā pabbajito”ti aññāsi.",
  "atk-s0401a:825_15": "Ñatvā ca pana ajānanto viya dasabalaṃ pucchitvā sattāhaṃ mahāsakkāraṃ katvā, “bhante,",
  "atk-s0401a:825_16": "ahaṃ imassa kalyāṇakammassa nissandena tumhākaṃ sāsane ayaṃ kulaputto viya anāgate ekassa buddhassa sāsane",
  "atk-s0401a:825_17": "saddhāpabbajitānaṃ aggo bhaveyya”nti patthanaṃ akāsi.",
  "atk-s0401a:825_18": "Satthā anantarāyaṃ disvā “tvaṃ, mahārāja,",
  "atk-s0401a:825_19": "anāgate gotamassa buddhassa sāsane saddhāpabbajitānaṃ aggo bhavissasī”ti byākaritvā pakkāmi.",
  "atk-s0401a:825_20": "Sakkopi attano devapurameva gato.",
  "atk-s0401a:826_0": "Te ubhopi nibbattaṭṭhānato cavitvā devamanussesu saṃsarantā anekasahassakappe atikkamiṃsu.",
  "atk-s0401a:826_1": "Ito pana dvānavutikappamatthake phusso nāma buddho loke udapādi.",
  "atk-s0401a:826_2": "Tassa pitā mahindo nāma rājā ahosi,",
  "atk-s0401a:826_3": "vemātikā tayo kaniṭṭhabhātaro.",
  "atk-s0401a:826_4": "Rājā divase divase “mayhaṃyeva buddho mayhaṃ dhammo mayhaṃ saṅgho”ti mamāyanto sayameva dasabalaṃ nibaddhaṃ bhojanaṃ bhojeti.",
  "atk-s0401a:827_0": "Athassa ekadivasaṃ paccanto kupito.",
  "atk-s0401a:827_1": "So putte āmantesi – “tātā,",
  "atk-s0401a:827_2": "paccanto kupito,",
  "atk-s0401a:827_3": "tumhehi vā mayā vā gantabbaṃ.",
  "atk-s0401a:827_4": "Yadi ahaṃ gacchāmi,",
  "atk-s0401a:827_5": "tumhehi iminā niyāmena dasabalo paricaritabbo”ti.",
  "atk-s0401a:827_6": "Te tayopi ekappahāreneva āhaṃsu – “tāta,",
  "atk-s0401a:827_7": "tumhākaṃ gamanakiccaṃ natthi,",
  "atk-s0401a:827_8": "mayaṃ core vidhamissāmā”ti pitaraṃ vanditvā paccantaṃ gantvā core vidhamitvā vijitasaṅgāmā hutvā nivattiṃsu.",
  "atk-s0401a:827_9": "Te antarāmagge pādamūlikehi saddhiṃ mantayiṃsu – “tātā,",
  "atk-s0401a:827_10": "amhākaṃ gatakkhaṇeyeva pitā varaṃ dassati,",
  "atk-s0401a:827_11": "kataraṃ varaṃ gaṇhāmā”ti? Ayyā,",
  "atk-s0401a:827_12": "tumhākaṃ pitu accayena dullabhaṃ nāma natthi,",
  "atk-s0401a:827_13": "tumhākaṃ pana jeṭṭhabhātikaṃ phussabuddhaṃ paṭijagganavaraṃ gaṇhathā”ti āhaṃsu.",
  "atk-s0401a:827_14": "Te “kalyāṇaṃ tumhehi vutta”nti sabbepi ekacittā hutvā gantvā pitaraṃ addasaṃsu.",
  "atk-s0401a:827_15": "Tadā pitā tesaṃ pasīditvā varaṃ adāsi.",
  "atk-s0401a:827_16": "Te “temāsaṃ tathāgataṃ paṭijaggissāmā”ti varaṃ yāciṃsu.",
  "atk-s0401a:827_17": "Rājā “ayaṃ dātuṃ na sakkā,",
  "atk-s0401a:827_18": "aññaṃ varaṃ gaṇhathā”ti āha. Tāta,",
  "atk-s0401a:827_19": "amhākaṃ aññena varena kiccaṃ natthi,",
  "atk-s0401a:827_20": "sace tumhe dātukāmā,",
  "atk-s0401a:827_21": "etaṃyeva no varaṃ dethāti.",
  "atk-s0401a:827_22": "Rājā tesu punappunaṃ kathentesu attanā paṭiññātattā “na sakkā na dātu”nti cintetvā āha – “tātā,",
  "atk-s0401a:827_23": "ahaṃ tumhākaṃ varaṃ demi,",
  "atk-s0401a:827_24": "apica kho pana buddhā nāma durāsadā honti sīhā viya ekacarā,",
  "atk-s0401a:827_25": "dasabalaṃ paṭijaggantā appamattā bhaveyyāthā”ti.",
  "atk-s0401a:828_0": "Te cintayiṃsu –",
  "atk-s0401a:828_1": "“amhehi tathāgataṃ paṭijaggantehi anucchavikaṃ katvā paṭijaggituṃ vaṭṭatī”ti sabbepi ekacittā hutvā dasasīlāni",
  "atk-s0401a:828_2": "samādāya nirāmagandhā hutvā satthu dānaggaparivahanake tayo purise ṭhapayiṃsu.",
  "atk-s0401a:828_3": "Tesu eko dhanadhaññuppādako ahosi,",
  "atk-s0401a:828_4": "eko māpako,",
  "atk-s0401a:828_5": "eko dānasaṃvidhāyako.",
  "atk-s0401a:828_6": "Tesu dhanadhaññuppādako paccuppanne bimbisāro mahārājā jāto,",
  "atk-s0401a:828_7": "māpako visākho upāsako,",
  "atk-s0401a:828_8": "dānasaṃvidhāyako raṭṭhapālattheroti.",
  "atk-s0401a:828_9": "So tattha yāvajīvaṃ kusalaṃ katvā devapure nibbatto.",
  "atk-s0401a:828_10": "Ayaṃ pana rāhulatthero nāma kassapadasabalassa kāle kikissa kāsirañño jeṭṭhaputto hutvā nibbatti,",
  "atk-s0401a:828_11": "pathavindharakumārotissa nāmaṃ akaṃsu.",
  "atk-s0401a:828_12": "Tassa satta bhaginiyo ahesuṃ.",
  "atk-s0401a:828_13": "Tā dasabalassa satta pariveṇāni kārayiṃsu.",
  "atk-s0401a:828_14": "Pathavindharo oparajjaṃ labhi.",
  "atk-s0401a:828_15": "So tā bhaginiyo āha –",
  "atk-s0401a:828_16": "“tumhehi kāritapariveṇesu mayhampi ekaṃ dethā”ti. Bhātika,",
  "atk-s0401a:828_17": "tumhe uparājaṭṭhāne ṭhitā,",
  "atk-s0401a:828_18": "tumhehi nāma amhākaṃ dātabbaṃ,",
  "atk-s0401a:828_19": "tumhe aññaṃ pariveṇaṃ karothāti.",
  "atk-s0401a:828_20": "So tāsaṃ vacanaṃ sutvā pañca vihārasatāni kāresi.",
  "atk-s0401a:828_21": "Pañca pariveṇasatānītipi vadanti.",
  "atk-s0401a:828_22": "So tattha yāvajīvaṃ kusalaṃ katvā devapure nibbatti.",
  "atk-s0401a:828_23": "Imasmiṃ pana buddhuppāde pathavindharakumāro amhākaṃ bodhisattassa aggamahesiyā kucchismiṃ paṭisandhiṃ gaṇhi,",
  "atk-s0401a:828_24": "tassa sahāyako kururaṭṭhe thullakoṭṭhitanigame raṭṭhapālaseṭṭhigehe nibbatti.",
  "atk-s0401a:829_0": "Atha amhākaṃ dasabalo abhisambodhiṃ patvā pavattitavaradhammacakko anupubbena kapilavatthuṃ āgantvā rāhulakumāraṃ pabbājesi.",
  "atk-s0401a:829_1": "Tassa pabbajjāvidhānaṃ pāḷiyaṃ āgatameva.",
  "atk-s0401a:829_2": "Evaṃ pabbajitassa panassa satthā abhiṇhaovādavasena rāhulovādasuttaṃ abhāsi.",
  "atk-s0401a:829_3": "Rāhulopi pātova vuṭṭhāya hatthena vālukaṃ ukkhipitvā “dasabalassa ceva ācariyupajjhāyānañca santikā ajja ettakaṃ ovādaṃ labheyya”nti vadati.",
  "atk-s0401a:829_4": "Bhikkhusaṅghamajjhe kathā udapādi “ovādakkhamo vata rāhulasāmaṇero pitu anucchaviko putto”ti.",
  "atk-s0401a:829_5": "Satthā bhikkhūnaṃ cittācāraṃ ñatvā “mayi gate ekā dhammadesanā ca vaḍḍhissati,",
  "atk-s0401a:829_6": "rāhulassa ca guṇo pākaṭo bhavissatī”ti gantvā dhammasabhāyaṃ buddhāsāne nisinno bhikkhū āmantesi –",
  "atk-s0401a:829_7": "“kāya nuttha,",
  "atk-s0401a:829_8": "bhikkhave,",
  "atk-s0401a:829_9": "etarahi kathāya sannisinnā”ti.",
  "atk-s0401a:829_10": "Rāhulasāmaṇerassa ovādakkhamabhāvaṃ kathema bhagavāti.",
  "atk-s0401a:829_11": "Satthā imasmiṃ ṭhāne ṭhatvā rāhulassa guṇadīpanatthaṃ migajātakaṃ āharitvā kathesi –",
  "atk-s0401a:830_0": "“Migaṃ tipallatthamanekamāyaṃ,",
  "atk-s0401a:831_0": "Aṭṭhakkhuraṃ aḍḍharattā papāyiṃ;",
  "atk-s0401a:832_0": "Ekena sotena chamā’ssasanto,",
  "atk-s0401a:833_0": "Chahi kalāhitibhoti bhāgineyyo”ti. ;",
  "atk-s0401a:834_0": "Athassa sattavassikasāmaṇerakāle “mā heva kho rāhulo daharabhāvena kīḷanatthāyapi sampajānamusā bhāseyyā”ti ambalaṭṭhiyarāhulovādaṃ desesi.",
  "atk-s0401a:834_1": "Aṭṭhārasavassikasāmaṇerakāle tathāgatassa pacchato piṇḍāya pavisantassa satthu ceva attano ca rūpasampattiṃ",
  "atk-s0401a:834_2": "disvā gehasitaṃ vitakkaṃ vitakkentassa “yaṃkiñci, rāhula,",
  "atk-s0401a:834_3": "rūpa”ntiādinā nayena mahārāhulovādasuttantaṃ kathesi.",
  "atk-s0401a:834_4": "Saṃyuttake pana rāhulovādopi aṅguttare rāhulovādopi therassa vipassanācāroyeva.",
  "atk-s0401a:834_5": "Athassa satthā ñāṇaparipākaṃ ñatvā avassikabhikkhukāle andhavane nisinno cūḷarāhulovādaṃ kathesi.",
  "atk-s0401a:834_6": "Desanāpariyosāne rāhulatthero koṭisatasahassadevatāhi saddhiṃ arahattaṃ pāpuṇi,",
  "atk-s0401a:834_7": "sotāpannasakadāgāmianāgāmidevatānaṃ gaṇanā natthi.",
  "atk-s0401a:834_8": "Atha satthā aparabhāge ariyasaṅghamajjhe nisinno theraṃ imasmiṃ sāsane sikkhākāmānaṃ aggaṭṭhāne ṭhapesi.",
  "atk-s0401a:835_0": "Satthari pana kururaṭṭhe cārikāya nikkhamitvā thullakoṭṭhitaṃ anuppatte raṭṭhapālo kulaputto satthu dhammadesanaṃ",
  "atk-s0401a:835_1": "sutvā paṭiladdhasaddho mātāpitaro anujānāpetvā dasabalaṃ upasaṅkamitvā satthu āṇattiyā aññatarassa therassa",
  "atk-s0401a:835_2": "santike pabbaji.",
  "atk-s0401a:835_3": "Tassa pabbajitadivasato paṭṭhāya seṭṭhigahapati bhikkhū attano nivesanadvārena gacchante disvā “kiṃ tumhākaṃ imasmiṃ gehe kammaṃ,",
  "atk-s0401a:835_4": "ekova puttako ahosi,",
  "atk-s0401a:835_5": "taṃ gaṇhitvā gatattha,",
  "atk-s0401a:835_6": "idāni kiṃ karissathā”ti akkosati paribhāsati.",
  "atk-s0401a:835_7": "Satthā addhamāsaṃ thullakoṭṭhite vasitvā puna sāvatthimeva agamāsi.",
  "atk-s0401a:835_8": "Tatthāyasmā raṭṭhapālo yoniso manasikaronto kammaṃ katvā vipassanaṃ vaḍḍhetvā arahattaṃ pāpuṇi.",
  "atk-s0401a:835_9": "So satthāraṃ anujānāpetvā mātāpitaro dassanatthaṃ thullakoṭṭhitaṃ gantvā tattha sapadānaṃ piṇḍāya caranto",
  "atk-s0401a:835_10": "pitu nivesane ābhidosikaṃ kummāsaṃ labhitvā taṃ amataṃ viya paribhuñjanto pitarā nimantito adhivāsetvā",
  "atk-s0401a:835_11": "dutiyadivase pitu nivesane piṇḍapātaṃ paribhuñjitvā alaṅkatapaṭiyatte itthijane asubhasaññaṃ uppādetvā",
  "atk-s0401a:835_12": "ṭhitakova dhammaṃ desetvā jiyā mutto viya nārāco ākāsaṃ uppatitvā korabyarañño migacīraṃ gantvā maṅgalasilāpaṭṭe",
  "atk-s0401a:835_13": "nisinno dassanatthāya āgatassa rañño catupārijuññapaṭimaṇḍitaṃ dhammaṃ desetvā anupubbena cārikaṃ caramāno",
  "atk-s0401a:835_14": "puna satthu santikaṃyeva āgato.",
  "atk-s0401a:835_15": "Evametaṃ vatthu samuṭṭhitaṃ.",
  "atk-s0401a:835_16": "Atha satthā aparabhāge ariyagaṇamajjhe nisinno theraṃ imasmiṃ sāsane saddhāpabbajitānaṃ kulaputtānaṃ aggaṭṭhāne ṭhapesīti.",
  "atk-s0401a:836_0": "Kuṇḍadhānattheravatthu",
  "atk-s0401a:837_0": "211.",
  "atk-s0401a:837_1": "Tatiye paṭhamaṃ salākaṃ gaṇhantānanti sabbapaṭhamaṃ salākagāhakānaṃ bhikkhūnaṃ kuṇḍadhānatthero aggoti dasseti.",
  "atk-s0401a:837_2": "So kira thero mahāsubhaddāya nimantitadivase tathāgate ugganagaraṃ gacchante “ajja satthā dūraṃ bhikkhācāraṃ gamissati,",
  "atk-s0401a:837_3": "puthujjanā salākaṃ mā gaṇhantu,",
  "atk-s0401a:837_4": "pañcasatā khīṇāsavāva gaṇhantū”ti vutte paṭhamameva sīhanādaṃ naditvā salākaṃ gaṇhi.",
  "atk-s0401a:837_5": "Cūḷasubhaddāya nimantitadivase tathāgate sāketaṃ gacchantepi pañcannaṃ bhikkhusatānaṃ antare paṭhamameva salākaṃ gaṇhi,",
  "atk-s0401a:837_6": "sunāparantajanapadaṃ gacchantepi.",
  "atk-s0401a:837_7": "Imehi kāraṇehi thero paṭhamaṃ salākaṃ gaṇhantānaṃ aggo nāma jāto.",
  "atk-s0401a:837_8": "Kuṇḍadhānoti panassa nāmaṃ.",
  "atk-s0401a:838_0": "Tassa pañhakamme ayamanupubbikathā –",
  "atk-s0401a:838_1": "ayaṃ kira padumuttarabuddhakāle haṃsavatīnagare kulagehe nibbatto vuttanayeneva vihāraṃ gantvā dhammaṃ",
  "atk-s0401a:838_2": "suṇanto satthāraṃ ekaṃ bhikkhuṃ paṭhamaṃ salākaṃ gaṇhantānaṃ aggaṭṭhāne ṭhapentaṃ disvā buddhānaṃ adhikārakammaṃ",
  "atk-s0401a:838_3": "katvā taṃ ṭhānantaraṃ patthetvā satthārā anantarāyaṃ disvā byākato yāvajīvaṃ kusalaṃ katvā devesu ca",
  "atk-s0401a:838_4": "manussesu ca saṃsaranto kassapabuddhakāle bhūmaṭṭhakadevatā hutvā nibbatti.",
  "atk-s0401a:838_5": "Dīghāyukabuddhānañca nāma na anvaddhamāsiko uposatho hoti.",
  "atk-s0401a:838_6": "Vipassīdasabalassa hi chabbassantare chabbassantare uposatho ahosi,",
  "atk-s0401a:838_7": "kassapadasabalo pana chaṭṭhe chaṭṭhe māse pātimokkhaṃ osāresi.",
  "atk-s0401a:838_8": "Tassa pātimokkhaṃ osāraṇakāle disāvāsikā dve sahāyakā bhikkhū “uposathaṃ karissāmā”ti gacchanti.",
  "atk-s0401a:838_9": "Ayaṃ bhummadevatā cintesi –",
  "atk-s0401a:838_10": "“imesaṃ dvinnaṃ bhikkhūnaṃ metti ativiya daḷhā,",
  "atk-s0401a:838_11": "kiṃ nu kho bhedake sati bhijjeyya,",
  "atk-s0401a:838_12": "na bhijjeyyā”ti?",
  "atk-s0401a:838_13": "Tesaṃ okāsaṃ olokayamānā tesaṃ avidūreneva gacchati.",
  "atk-s0401a:839_0": "Atheko thero ekassa hatthe pattacīvaraṃ datvā sarīravaḷañjanatthaṃ udakaphāsukaṭṭhānaṃ gantvā dhotahatthapādo hutvā gumbasabhāgato nikkhamati.",
  "atk-s0401a:839_1": "Bhummadevatā tassa therassa pacchato pacchato uttamarūpā itthī hutvā kese vidhunitvā saṃvidhāya bandhantī",
  "atk-s0401a:839_2": "viya piṭṭhito paṃsuṃ puñchamānā viya sāṭakaṃ saṃvidhāya nivāsayamānā viya ca hutvā therassa padānupadikā",
  "atk-s0401a:839_3": "hutvā gumbato nikkhantā.",
  "atk-s0401a:839_4": "Ekamante ṭhito sahāyakatthero imaṃ kāraṇaṃ disvā domanassajāto “naṭṭho dāni me iminā bhikkhunā saddhiṃ dīgharattānugato sineho.",
  "atk-s0401a:839_5": "Sacāhaṃ evaṃvidhabhāvaṃ jāneyyaṃ,",
  "atk-s0401a:839_6": "ettakaṃ addhānaṃ iminā saddhiṃ vissāsaṃ na kareyya”nti cintetvā āgacchantassevassa “handāvuso,",
  "atk-s0401a:839_7": "tuyhaṃ pattacīvaraṃ,",
  "atk-s0401a:839_8": "tādisena pāpena sahāyena saddhiṃ ekamaggaṃ na gacchāmī”ti āha.",
  "atk-s0401a:839_9": "Taṃ kathaṃ sutvā tassa lajjibhikkhuno hadayaṃ tikhiṇasattiṃ gahetvā viddhaṃ viya ahosi.",
  "atk-s0401a:839_10": "Tato naṃ āha – “āvuso,",
  "atk-s0401a:839_11": "kiṃ nāmetaṃ vadasi,",
  "atk-s0401a:839_12": "ahaṃ ettakaṃ kālaṃ dukkaṭamattampi āpattiṃ na jānāmi.",
  "atk-s0401a:839_13": "Tvaṃ pana maṃ ajja ‘pāpo’ti vadasi,",
  "atk-s0401a:839_14": "kiṃ te diṭṭha”nti?",
  "atk-s0401a:839_15": "Kiṃ aññena diṭṭhena,",
  "atk-s0401a:839_16": "kiṃ tvaṃ evaṃvidhena alaṅkatapaṭiyattena mātugāmena saddhiṃ ekaṭṭhāne hutvā nikkhantoti?",
  "atk-s0401a:839_17": "Natthetaṃ, āvuso, mayhaṃ,",
  "atk-s0401a:839_18": "nāhaṃ evarūpaṃ mātugāmaṃ passāmīti.",
  "atk-s0401a:839_19": "Tassa yāvatatiyaṃ kathentassāpi itaro thero kathaṃ asaddahitvā attanā diṭṭhakāraṇaṃyeva atthaṃ gahetvā",
  "atk-s0401a:839_20": "tena saddhiṃ ekamaggena agantvā aññena maggena satthu santikaṃ gato.",
  "atk-s0401a:839_21": "Itaropi aññena maggena satthu santikaṃyeva gato.",
  "atk-s0401a:840_0": "Tato bhikkhusaṅghassa uposathāgāraṃ pavisanavelāya so bhikkhu taṃ bhikkhuṃ uposathagge sañjānitvā “imasmiṃ",
  "atk-s0401a:840_1": "uposathagge evarūpo nāma pāpabhikkhu atthi,",
  "atk-s0401a:840_2": "nāhaṃ tena saddhiṃ uposathaṃ karissāmī”ti nikkhamitvā bahi aṭṭhāsi.",
  "atk-s0401a:840_3": "Bhummadevatā “bhāriyaṃ mayā kammaṃ kata”nti mahallakaupāsakavaṇṇena tassa santikaṃ gantvā “kasmā, bhante,",
  "atk-s0401a:840_4": "ayyo imasmiṃ ṭhāne ṭhito”ti āha. Upāsaka,",
  "atk-s0401a:840_5": "imaṃ uposathaggaṃ eko pāpabhikkhu paviṭṭho,",
  "atk-s0401a:840_6": "ahaṃ tena saddhiṃ uposathaṃ na karomīti vatvā nikkhamitvā bahi ṭhitomhīti. Bhante,",
  "atk-s0401a:840_7": "mā evaṃ gaṇhatha,",
  "atk-s0401a:840_8": "parisuddhasīlo esa bhikkhu.",
  "atk-s0401a:840_9": "Tumhehi diṭṭhamātugāmo nāma ahaṃ,",
  "atk-s0401a:840_10": "mayā tumhākaṃ vīmaṃsanatthāya “daḷhā nu kho imesaṃ therānaṃ metti,",
  "atk-s0401a:840_11": "no daḷhā”ti lajjialajjibhāvaṃ olokentena taṃ kammaṃ katanti.",
  "atk-s0401a:840_12": "Ko pana tvaṃ sappurisāti?",
  "atk-s0401a:840_13": "Ahaṃ ekā bhummadevatā, bhanteti.",
  "atk-s0401a:840_14": "Devaputto kathentova dibbānubhāvena ṭhatvā therassa pādesu patitvā “mayhaṃ, bhante, khamatha,",
  "atk-s0401a:840_15": "etaṃ dosaṃ thero na jānāti,",
  "atk-s0401a:840_16": "uposathaṃ karothā”ti theraṃ yācitvā uposathaggaṃ pavesesi.",
  "atk-s0401a:840_17": "So thero uposathaṃ tāva ekaṭṭhāne akāsi,",
  "atk-s0401a:840_18": "mittasanthavavasena na puna tena saddhiṃ ekaṭṭhāne ahosīti.",
  "atk-s0401a:840_19": "Imassa therassa kammaṃ na kathiyati,",
  "atk-s0401a:840_20": "cuditakatthero pana aparāparaṃ vipassanāya kammaṃ karonto arahattaṃ pāpuṇi.",
  "atk-s0401a:841_0": "Bhummadevatā tassa kammassa nissandena ekaṃ buddhantaraṃ apāyato na muccittha.",
  "atk-s0401a:841_1": "Sace pana kālena kālaṃ manussattaṃ āgacchati,",
  "atk-s0401a:841_2": "aññena yena kenaci kato doso tasseva upari patati.",
  "atk-s0401a:841_3": "So amhākaṃ bhagavato kāle sāvatthiyaṃ brāhmaṇakule nibbatti,",
  "atk-s0401a:841_4": "dhānamāṇavotissa nāmaṃ akaṃsu.",
  "atk-s0401a:841_5": "So vayappatto tayo vede uggaṇhitvā mahallakakāle satthu dhammadesanaṃ sutvā paṭiladdhasaddho pabbaji,",
  "atk-s0401a:841_6": "tassa upasampannadivasato paṭṭhāya ekā alaṅkatapaṭiyattā itthī tasmiṃ gāmaṃ pavisante saddhiṃyeva gāmaṃ pavisati,",
  "atk-s0401a:841_7": "nikkhamante nikkhamati.",
  "atk-s0401a:841_8": "Vihāraṃ pavisantepi pavisati,",
  "atk-s0401a:841_9": "tiṭṭhantepi tiṭṭhatīti evaṃ niccānubandhā paññāyati.",
  "atk-s0401a:841_10": "Thero taṃ na passati,",
  "atk-s0401a:841_11": "tassa pana purimassa kammassa nissandena sā aññesaṃ upaṭṭhāti.",
  "atk-s0401a:842_0": "Gāme yāgubhikkhaṃ dadamānā itthiyo, “bhante,",
  "atk-s0401a:842_1": "ayaṃ eko yāguuḷuṅko tumhākaṃ,",
  "atk-s0401a:842_2": "eko imissā amhākaṃ sahāyikāyā”ti parihāsaṃ karonti.",
  "atk-s0401a:842_3": "Therassa mahatī vihesā hoti.",
  "atk-s0401a:842_4": "Vihāraṃ gatampi naṃ sāmaṇerā ceva daharabhikkhū ca parivāretvā “dhāno koṇḍo jāto”ti parihāsaṃ karonti.",
  "atk-s0401a:842_5": "Athassa teneva kāraṇena kuṇḍadhānattheroti nāmaṃ jātaṃ.",
  "atk-s0401a:842_6": "So uṭṭhāya samuṭṭhāya tehi kayiramānaṃ keḷiṃ sahituṃ asakkonto ummādaṃ gahetvā “tumhe koṇḍā,",
  "atk-s0401a:842_7": "tumhākaṃ upajjhāyā koṇḍā,",
  "atk-s0401a:842_8": "ācariyā koṇḍā”ti vadati.",
  "atk-s0401a:842_9": "Atha naṃ satthu ārocesuṃ –",
  "atk-s0401a:842_10": "“kuṇḍadhāno daharasāmaṇerehi saddhiṃ evaṃ pharusavācaṃ vadatī”ti.",
  "atk-s0401a:842_11": "Satthā taṃ pakkosāpetvā “saccaṃ bhikkhū”ti pucchitvā “saccaṃ bhagavā”ti vutte “kasmā evaṃ vadesī”ti āha. Bhante,",
  "atk-s0401a:842_12": "nibaddhaṃ vihesaṃ asahanto evaṃ kathemīti.",
  "atk-s0401a:842_13": "“Tvaṃ pubbe katakammaṃ yāvajjadivasā jīrāpetuṃ na sakkosi,",
  "atk-s0401a:842_14": "puna evarūpaṃ pharusaṃ mā vada bhikkhū”ti vatvā āha –",
  "atk-s0401a:843_0": "“Māvoca pharusaṃ kañci, vuttā paṭivadeyyu taṃ;",
  "atk-s0401a:844_0": "Dukkhā hi sārambhakathā, paṭidaṇḍā phuseyyu taṃ.",
  "atk-s0401a:845_0": "“Sace neresi attānaṃ, kaṃso upahato yathā;",
  "atk-s0401a:846_0": "Esa pattosi nibbānaṃ, sārambho te na vijjatī”ti. ;",
  "atk-s0401a:847_0": "Imañca pana tassa therassa mātugāmena saddhiṃ vicaraṇabhāvaṃ kosalaraññopi kathayiṃsu.",
  "atk-s0401a:847_1": "Rājā “gacchatha, bhaṇe,",
  "atk-s0401a:847_2": "vīmaṃsathā”ti pesetvā sayampi mandeneva parivārena saddhiṃ therassa vasanaṭṭhānaṃ gantvā ekamante olokento aṭṭhāsi.",
  "atk-s0401a:847_3": "Tasmiṃ khaṇe thero sūcikammaṃ karonto nisinno hoti,",
  "atk-s0401a:847_4": "sāpissa itthī avidūre ṭhāne ṭhitā viya paññāyati.",
  "atk-s0401a:848_0": "Rājā taṃ disvā “atthidaṃ kāraṇa”nti tassā ṭhitaṭṭhānaṃ agamāsi.",
  "atk-s0401a:848_1": "Sā tasmiṃ āgacchante therassa vasanapaṇṇasālaṃ paviṭṭhā viya ahosi.",
  "atk-s0401a:848_2": "Rājāpi tāya saddhiṃyeva paṇṇasālaṃ pavisitvā sabbattha olokento adisvā “nāyaṃ mātugāmo,",
  "atk-s0401a:848_3": "therassa eko kammavipāko”ti saññaṃ katvā paṭhamaṃ therassa samīpena gacchantopi theraṃ avanditvā tassa",
  "atk-s0401a:848_4": "kāraṇassa abhūtabhāvaṃ ñatvā āgamma theraṃ vanditvā ekamantaṃ nisinno “kacci, bhante,",
  "atk-s0401a:848_5": "piṇḍakena na kilamathā”ti pucchi.",
  "atk-s0401a:848_6": "Thero “vaṭṭati mahārājā”ti āha. “Jānāmi, bhante,",
  "atk-s0401a:848_7": "ayyassa kathaṃ,",
  "atk-s0401a:848_8": "evarūpena ca parikkilesena saddhiṃ carantānaṃ tumhākaṃ ke nāma pasīdissanti,",
  "atk-s0401a:848_9": "ito paṭṭhāya vo katthaci gamanakiccaṃ natthi,",
  "atk-s0401a:848_10": "ahaṃ catūhi paccayehi upaṭṭhahissāmi,",
  "atk-s0401a:848_11": "tumhe yonisomanasikāre mā pamajjitthā”ti nibaddhaṃ bhikkhaṃ paṭṭhapesi.",
  "atk-s0401a:848_12": "Thero rājānaṃ upatthambhakaṃ labhitvā bhojanasappāyena ekaggacitto hutvā vipassanaṃ vaḍḍhetvā arahattaṃ pāpuṇi.",
  "atk-s0401a:848_13": "Tato paṭṭhāya sā itthī antaradhāyi.",
  "atk-s0401a:849_0": "Mahāsubhaddā ugganagare micchādiṭṭhikule vasamānā “satthā maṃ anukampatū”ti uposathaṃ adhiṭṭhāya nirāmagandhā",
  "atk-s0401a:849_1": "hutvā uparipāsādatale ṭhitā “imāni pupphāni antare aṭṭhatvā dasabalassa matthake vitānaṃ hutvā tiṭṭhantu,",
  "atk-s0401a:849_2": "dasabalo imāya saññāya sve pañcahi bhikkhusatehi saddhiṃ mayhaṃ bhikkhaṃ gaṇhatū”ti saccakiriyaṃ katvā aṭṭha sumanapupphamuṭṭhiyo vissajjesi.",
  "atk-s0401a:849_3": "Pupphāni gantvā dhammadesanāvelāya satthu matthake vitānaṃ hutvā aṭṭhaṃsu.",
  "atk-s0401a:849_4": "Satthā taṃ sumanapupphavitānaṃ disvā citteneva subhaddāya bhikkhaṃ adhivāsetvā punadivase aruṇe uṭṭhite ānandattheraṃ āha – “ānanda,",
  "atk-s0401a:849_5": "mayaṃ ajja dūraṃ bhikkhācāraṃ gamissāma,",
  "atk-s0401a:849_6": "puthujjanānaṃ adatvā ariyānaṃyeva salākaṃ dehī”ti.",
  "atk-s0401a:849_7": "Thero bhikkhūnaṃ ārocesi – “āvuso,",
  "atk-s0401a:849_8": "satthā ajja dūraṃ bhikkhācāraṃ gamissati,",
  "atk-s0401a:849_9": "puthujjanā mā gaṇhantu,",
  "atk-s0401a:849_10": "ariyāva salākaṃ gaṇhantū”ti.",
  "atk-s0401a:849_11": "Kuṇḍadhānatthero “āharāvuso,",
  "atk-s0401a:849_12": "salāka”nti paṭhamaṃyeva hatthaṃ pasāresi.",
  "atk-s0401a:849_13": "Ānandā “satthā tādisānaṃ bhikkhūnaṃ salākaṃ na dāpeti,",
  "atk-s0401a:849_14": "ariyānaṃyeva dāpetī”ti vitakkaṃ uppādetvā gantvā satthu ārocesi.",
  "atk-s0401a:849_15": "Satthā “āharāpentassa salākaṃ dehī”ti āha.",
  "atk-s0401a:849_16": "Thero cintesi –",
  "atk-s0401a:849_17": "“sace kuṇḍadhānassa salākā dātuṃ na yuttā assa,",
  "atk-s0401a:849_18": "atha satthā paṭibāheyya,",
  "atk-s0401a:849_19": "bhavissati ekaṃ kāraṇa”nti.",
  "atk-s0401a:849_20": "“Kuṇḍadhānassa salākaṃ dassāmī”ti gamanaṃ abhinīhari.",
  "atk-s0401a:849_21": "Kuṇḍadhānatthero tassa pure āgamanāva abhiññāpādakaṃ catutthajjhānaṃ samāpajjitvā iddhiyā ākāse ṭhatvā “āharāvuso ānanda,",
  "atk-s0401a:849_22": "satthā maṃ jānāti,",
  "atk-s0401a:849_23": "mādisaṃ bhikkhuṃ paṭhamaṃ salākaṃ gaṇhantaṃ na satthā vāretī”ti hatthaṃ pasāretvā salākaṃ gaṇhi.",
  "atk-s0401a:849_24": "Satthā taṃ aṭṭhuppattiṃ katvā theraṃ imasmiṃ sāsane paṭhamaṃ salākaṃ gaṇhantānaṃ aggaṭṭhāne ṭhapesīti.",
  "atk-s0401a:850_0": "Vaṅgīsattheravatthu",
  "atk-s0401a:851_0": "212.",
  "atk-s0401a:851_1": "Catutthe paṭibhānavantānanti sampannapaṭibhānānaṃ vaṅgīsatthero aggoti dasseti.",
  "atk-s0401a:851_2": "Ayaṃ kira thero dasabalassa santikaṃ upasaṅkamanto cakkhupathato paṭṭhāya candena saddhiṃ upametvā, sūriyena, ākāsena,",
  "atk-s0401a:851_3": "mahāsamuddena,",
  "atk-s0401a:851_4": "hatthināgena,",
  "atk-s0401a:851_5": "sīhena migaraññā saddhiṃ upametvāpi anekehi padasatehi padasahassehi satthu vaṇṇaṃ vadantoyeva upasaṅkamati.",
  "atk-s0401a:851_6": "Tasmā paṭibhānavantānaṃ aggo nāma jāto.",
  "atk-s0401a:852_0": "Tassa pañhakamme ayamanupubbikathā –",
  "atk-s0401a:852_1": "ayampi kira padumuttarabuddhakāle haṃsavatīnagare mahābhogakule paṭisandhiṃ gaṇhitvā purimanayeneva vihāraṃ",
  "atk-s0401a:852_2": "gantvā dhammaṃ suṇanto satthāraṃ ekaṃ bhikkhuṃ paṭibhānavantānaṃ aggaṭṭhāne ṭhapentaṃ disvā satthu adhikārakammaṃ",
  "atk-s0401a:852_3": "katvā “ahampi anāgate paṭibhānavantānaṃ aggo bhaveyya”nti patthanaṃ katvā satthārā byākato yāvajīvaṃ",
  "atk-s0401a:852_4": "kusalaṃ katvā devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbatti.",
  "atk-s0401a:852_5": "Vaṅgīsamāṇavotissa nāmaṃ akaṃsu.",
  "atk-s0401a:852_6": "So vayappatto tayo vede uggaṇhanto ācariyaṃ ārādhetvā chavasīsamantaṃ nāma sikkhitvā chavasīsaṃ nakhena",
  "atk-s0401a:852_7": "ākoṭetvā “ayaṃ satto asukayoniyaṃ nāma nibbatto”ti jānāti.",
  "atk-s0401a:853_0": "Brāhmaṇā “ayaṃ amhākaṃ jīvikamaggo”ti ñatvā vaṅgīsamāṇavaṃ paṭicchannayāne nisīdāpetvā gāmanigamarājadhāniyo",
  "atk-s0401a:853_1": "carantā nagaradvāre vā nigamadvāre vā ṭhapetvā mahājanassa rāsibhūtabhāvaṃ ñatvā “yo vaṅgīsaṃ passati,",
  "atk-s0401a:853_2": "so dhanaṃ vā labhati,",
  "atk-s0401a:853_3": "yasaṃ vā labhati,",
  "atk-s0401a:853_4": "saggaṃ vā gacchatī”ti vadanti.",
  "atk-s0401a:853_5": "Tesaṃ kathaṃ sutvā bahū janā lañjaṃ datvā passitukāmā honti.",
  "atk-s0401a:853_6": "Rājarājamahāmattā tesaṃ santikaṃ gantvā “ko ācariyassa jānaviseso”ti pucchanti.",
  "atk-s0401a:853_7": "Tumhe na jānātha,",
  "atk-s0401a:853_8": "sakalajambudīpe amhākaṃ ācariyasadiso añño paṇḍito nāma natthi,",
  "atk-s0401a:853_9": "tivassamatthake matakānaṃ sīsaṃ āharāpetvā nakhena ākoṭetvā “ayaṃ satto asukayoniyaṃ nibbatto”ti jānāti.",
  "atk-s0401a:853_10": "Vaṅgīsopi mahājanassa kaṅkhachedanatthaṃ te te jane āvāhetvā attano attano gatiṃ kathāpeti.",
  "atk-s0401a:853_11": "Taṃ nissāya mahājanassa hatthato satampi sahassampi labhati.",
  "atk-s0401a:854_0": "Brāhmaṇā vaṅgīsamāṇavaṃ ādāya yathāruciṃ vicaritvā puna sāvatthiṃ āgamaṃsu.",
  "atk-s0401a:854_1": "Vaṅgīso jetavanamahāvihārassa avidūraṭṭhāne ṭhito cintesi –",
  "atk-s0401a:854_2": "“samaṇo gotamo paṇḍitoti vadanti,",
  "atk-s0401a:854_3": "na kho pana sabbakālaṃ mayā imesaṃyeva vacanaṃ karontena carituṃ vaṭṭati,",
  "atk-s0401a:854_4": "paṇḍitānampi santikaṃ gantuṃ vaṭṭatī”ti.",
  "atk-s0401a:854_5": "So brāhmaṇe āha –",
  "atk-s0401a:854_6": "“tumhe gacchatha,",
  "atk-s0401a:854_7": "ahaṃ na bahukehi saddhiṃ gantvā samaṇaṃ gotamaṃ passissāmī”ti.",
  "atk-s0401a:854_8": "Te āhaṃsu – “vaṅgīsa,",
  "atk-s0401a:854_9": "mā te rucci samaṇaṃ gotamaṃ passituṃ.",
  "atk-s0401a:854_10": "Yo hi naṃ passati,",
  "atk-s0401a:854_11": "taṃ so māyāya āvaṭṭetī”ti.",
  "atk-s0401a:854_12": "Vaṅgīso tesaṃ kathaṃ anādiyitvā satthu santikaṃ gantvā madhurapaṭisanthāraṃ katvā ekamantaṃ nisīdi.",
  "atk-s0401a:855_0": "Atha naṃ satthā pucchi – “vaṅgīsa,",
  "atk-s0401a:855_1": "kiñci sippaṃ jānāsī”ti. Āma,",
  "atk-s0401a:855_2": "bho gotama,",
  "atk-s0401a:855_3": "chavasīsamantaṃ nāmekaṃ jānāmīti.",
  "atk-s0401a:855_4": "Kiṃ so manto karotīti?",
  "atk-s0401a:855_5": "Tivassamatthake matānampi taṃ mantaṃ jappitvā sīsaṃ nakhena ākoṭetvā nibbattaṭṭhānaṃ jānāmīti.",
  "atk-s0401a:855_6": "Satthā tassa ekaṃ niraye uppannassa sīsaṃ dassesi,",
  "atk-s0401a:855_7": "ekaṃ manussesu uppannassa,",
  "atk-s0401a:855_8": "ekaṃ devesu,",
  "atk-s0401a:855_9": "ekaṃ parinibbutassa sīsaṃ dassesi.",
  "atk-s0401a:855_10": "So paṭhamaṃ sīsaṃ ākoṭetvā,",
  "atk-s0401a:855_11": "“bho gotama,",
  "atk-s0401a:855_12": "ayaṃ satto nirayaṃ gato”ti āha.",
  "atk-s0401a:855_13": "Sādhu sādhu, vaṅgīsa,",
  "atk-s0401a:855_14": "sudiṭṭhaṃ tayā,",
  "atk-s0401a:855_15": "ayaṃ satto kahaṃ gatoti pucchi.",
  "atk-s0401a:855_16": "Manussalokaṃ,",
  "atk-s0401a:855_17": "bho gotamāti.",
  "atk-s0401a:855_18": "Ayaṃ satto kahaṃ gatoti?",
  "atk-s0401a:855_19": "Devalokaṃ,",
  "atk-s0401a:855_20": "bho gotamāti tiṇṇampi gataṭṭhānaṃ kathesi.",
  "atk-s0401a:855_21": "Parinibbutassa pana sīsaṃ nakhena ākoṭento neva antaṃ na koṭiṃ passati.",
  "atk-s0401a:855_22": "Atha naṃ satthā “na sakkosi tvaṃ,",
  "atk-s0401a:855_23": "vaṅgīsā”ti pucchi.",
  "atk-s0401a:855_24": "“Passatha,",
  "atk-s0401a:855_25": "bho gotama,",
  "atk-s0401a:855_26": "upaparikkhāmi tāvā”ti punappunaṃ parivatteti.",
  "atk-s0401a:855_27": "Bāhirakamantena khīṇāsavassa gatiṃ kathaṃ jānissati,",
  "atk-s0401a:855_28": "athassa matthakato sedo mucci.",
  "atk-s0401a:855_29": "So lajjitvā tuṇhībhūto aṭṭhāsi.",
  "atk-s0401a:855_30": "Atha naṃ satthā “kilamasi,",
  "atk-s0401a:855_31": "vaṅgīsā”ti āha. Āma,",
  "atk-s0401a:855_32": "bho gotama,",
  "atk-s0401a:855_33": "imassa sattassa gataṭṭhānaṃ jānituṃ na sakkomi.",
  "atk-s0401a:855_34": "Sace tumhe jānātha,",
  "atk-s0401a:855_35": "kathethāti. “Vaṅgīsa,",
  "atk-s0401a:855_36": "ahaṃ etampi jānāmi ito uttaritarampī”ti vatvā dhammapade imā dve gāthā abhāsi –",
  "atk-s0401a:856_0": "“Cutiṃ yo vedi sattānaṃ, upapattiṃ ca sabbaso;",
  "atk-s0401a:857_0": "Asattaṃ sugataṃ buddhaṃ, tamahaṃ brūmi brāhmaṇaṃ.",
  "atk-s0401a:858_0": "“Yassa gatiṃ na jānanti, devā gandhabbamānusā;",
  "atk-s0401a:859_0": "Khīṇāsavaṃ arahantaṃ, tamahaṃ brūmi brāhmaṇa”nti. ;",
  "atk-s0401a:860_0": "Tato vaṅgīso āha –",
  "atk-s0401a:860_1": "“bho gotama,",
  "atk-s0401a:860_2": "vijjāya vijjaṃ dentassa nāma parihāni natthi,",
  "atk-s0401a:860_3": "ahaṃ attanā jānanakaṃ mantaṃ tumhākaṃ dassāmi,",
  "atk-s0401a:860_4": "tumhe etaṃ mantaṃ mayhaṃ dethā”ti. Vaṅgīsa,",
  "atk-s0401a:860_5": "na mayaṃ mantena mantaṃ dema,",
  "atk-s0401a:860_6": "evameva demāti. “Sādhu,",
  "atk-s0401a:860_7": "bho gotama,",
  "atk-s0401a:860_8": "detha me manta”nti apacitiṃ dassetvā hatthakacchapakaṃ katvā nisīdi. Kiṃ, vaṅgīsa,",
  "atk-s0401a:860_9": "tumhākaṃ samaye mahagghamantaṃ vā kiñci vā gaṇhantānaṃ parivāso nāma na hotīti? Hoti,",
  "atk-s0401a:860_10": "bho gotamāti.",
  "atk-s0401a:860_11": "Amhākaṃ pana manto nipparivāsoti saññaṃ karosīti?",
  "atk-s0401a:860_12": "Brāhmaṇā nāma mantehi atittā honti,",
  "atk-s0401a:860_13": "tasmā so bhagavantaṃ āha –",
  "atk-s0401a:860_14": "“bho gotama,",
  "atk-s0401a:860_15": "tumhehi kathitaniyāmaṃ karissāmī”ti.",
  "atk-s0401a:860_16": "Bhagavā āha – “vaṅgīsa,",
  "atk-s0401a:860_17": "mayaṃ imaṃ mantaṃ dentā amhehi samānaliṅgassa demā”ti.",
  "atk-s0401a:860_18": "Vaṅgīso “yaṃkiñci katvā mayā imaṃ mantaṃ gaṇhitvā gantuṃ vaṭṭatī”ti brāhmaṇe āha.",
  "atk-s0401a:860_19": "Tumhe mayi pabbajante mā cintayittha,",
  "atk-s0401a:860_20": "ahaṃ imaṃ mantaṃ gaṇhitvā sakalajambudīpe jeṭṭhako bhavissāmi.",
  "atk-s0401a:860_21": "Evaṃ sante tumhākampi bhaddakaṃ bhavissatī”ti mantatthāya satthu santike pabbaji.",
  "atk-s0401a:860_22": "Satthā “mantaparivāsaṃ tāva vasāhī”ti dvattiṃsākāraṃ ācikkhi.",
  "atk-s0401a:860_23": "Paññavā satto dvattiṃsākāraṃ sajjhāyantova tattha khayavayaṃ paṭṭhapetvā vipassanaṃ vaḍḍhetvā arahattaṃ pāpuṇi.",
  "atk-s0401a:861_0": "Tasmiṃ arahattaṃ patte brāhmaṇā “kā nu kho vaṅgīsassa pavatti,",
  "atk-s0401a:861_1": "passissāma na”nti tassa santikaṃ gantvā “kiṃ,",
  "atk-s0401a:861_2": "bho vaṅgīsa,",
  "atk-s0401a:861_3": "samaṇassa gotamassa santike sippaṃ sikkhita”nti pucchiṃsu. Āma,",
  "atk-s0401a:861_4": "sikkhitanti.",
  "atk-s0401a:861_5": "Tena hi ehi gamissāmāti.",
  "atk-s0401a:861_6": "Gacchatha tumhe,",
  "atk-s0401a:861_7": "tumhehi saddhiṃ gantabbakiccaṃ mayhaṃ niṭṭhitanti.",
  "atk-s0401a:861_8": "Paṭhamameva amhehi tuyhaṃ kathitaṃ “samaṇo gotamo attānaṃ passituṃ āgate māyāya āvaṭṭetī”ti.",
  "atk-s0401a:861_9": "Tvaṃ hi idāni samaṇassa gotamassa vasaṃ āpanno,",
  "atk-s0401a:861_10": "kiṃ mayaṃ tava santike karissāmāti āgatamaggeneva pakkamiṃsu.",
  "atk-s0401a:861_11": "Vaṅgīsattheropi yaṃ yaṃ velaṃ dasabalaṃ passituṃ gacchati,",
  "atk-s0401a:861_12": "ekaṃ thutiṃ karontova gacchati.",
  "atk-s0401a:861_13": "Tena taṃ satthā saṅghamajjhe nisinno paṭibhānavantānaṃ aggaṭṭhāne ṭhapesīti.",
  "atk-s0401a:862_0": "Upasenavaṅgantaputtattheravatthu",
  "atk-s0401a:863_0": "213.",
  "atk-s0401a:863_1": "Pañcame samantapāsādikānanti sabbapāsādikānaṃ.",
  "atk-s0401a:863_2": "Upasenoti tassa therassa nāmaṃ.",
  "atk-s0401a:863_3": "Vaṅgantabrāhmaṇassa pana so putto,",
  "atk-s0401a:863_4": "tasmā vaṅgantaputtoti vuccati.",
  "atk-s0401a:863_5": "Ayaṃ pana thero na kevalaṃ attanāva pāsādiko,",
  "atk-s0401a:863_6": "parisāpissa pāsādikā,",
  "atk-s0401a:863_7": "iti parisaṃ nissāya laddhanāmavasena samantapāsādikānaṃ aggo nāma jāto.",
  "atk-s0401a:864_0": "Pañhakamme panassa ayamanupubbikathā –",
  "atk-s0401a:864_1": "ayampi hi padumuttarabuddhakāle haṃsavatīnagare kulagehe nibbatto vayaṃ āgamma purimanayeneva satthu",
  "atk-s0401a:864_2": "santikaṃ gantvā dhammaṃ suṇamāno satthāraṃ ekaṃ bhikkhuṃ samantapāsādikānaṃ aggaṭṭhāne ṭhapentaṃ disvā",
  "atk-s0401a:864_3": "satthu adhikārakammaṃ katvā taṃ ṭhānantaraṃ patthetvā yāvajīvaṃ kusalaṃ katvā devamanussesu saṃsaranto",
  "atk-s0401a:864_4": "imasmiṃ buddhuppāde nālakabrāhmaṇagāme sāribrāhmaṇiyā kucchismiṃ paṭisandhiṃ gaṇhi,",
  "atk-s0401a:864_5": "upasenadārakotissa nāmaṃ akaṃsu.",
  "atk-s0401a:865_0": "So vayappatto tayo vede uggaṇhitvā dasabalassa santike dhammaṃ sutvā paṭiladdhasaddho pabbaji.",
  "atk-s0401a:865_1": "So upasampadāya ekavassiko hutvā “ariyagabbhaṃ vaḍḍhemī”ti ekaṃ kulaputtaṃ attano santike pabbājetvā upasampādesi.",
  "atk-s0401a:865_2": "So pavāretvā saddhivihārikassa ekavassikakāle attanā duvasso “dasabalo maṃ passitvā tusissatī”ti saddhivihārikaṃ ādāya dasabalaṃ passituṃ āgato.",
  "atk-s0401a:865_3": "Satthā taṃ vanditvā ekamante nisinnaṃ pucchi –",
  "atk-s0401a:865_4": "“kativassosi tvaṃ bhikkhū”ti?",
  "atk-s0401a:865_5": "Duvasso ahaṃ bhagavāti.",
  "atk-s0401a:865_6": "Ayaṃ pana bhikkhu kativassoti?",
  "atk-s0401a:865_7": "Ekavasso bhagavāti.",
  "atk-s0401a:865_8": "Kintāyaṃ bhikkhu hotīti?",
  "atk-s0401a:865_9": "Saddhivihāriko me bhagavāti.",
  "atk-s0401a:865_10": "Atha naṃ satthā “atilahuṃ kho tvaṃ,",
  "atk-s0401a:865_11": "moghapurisa,",
  "atk-s0401a:865_12": "bāhullāya āvatto”ti vatvā anekapariyāyena vigarahi.",
  "atk-s0401a:865_13": "Thero satthu santikā garahaṃ labhitvā bhagavantaṃ vanditvā “imināva puṇṇacandasassirikena mukhena satthāraṃ",
  "atk-s0401a:865_14": "parisameva nissāya sādhukāraṃ dāpessāmī”ti taṃdivaseyeva ekaṃ ṭhānaṃ gantvā vipassanāya kammaṃ katvā",
  "atk-s0401a:865_15": "nacirasseva arahattaṃ pāpuṇi.",
  "atk-s0401a:866_0": "Tato yasmā thero mahākulato nikkhamitvā pabbajito pathavighuṭṭhadhammakathikova,",
  "atk-s0401a:866_1": "tasmā tassa dhammakathāya ceva pasīditvā mittāmaccañātikulehi ca nikkhamitvā bahū kuladārakā therassa santike pabbajanti.",
  "atk-s0401a:866_2": "“Ahaṃ āraññako,",
  "atk-s0401a:866_3": "tumhepi āraññakā bhavituṃ sakkontā pabbajathā”ti terasa dhutaṅgāni ācikkhitvā “sakkhissāma,",
  "atk-s0401a:866_4": "bhante”ti vadante pabbājeti.",
  "atk-s0401a:866_5": "Te attano balena taṃ taṃ dhutaṅgaṃ adhiṭṭhahanti.",
  "atk-s0401a:866_6": "Thero attano dasavassakāle vinayaṃ paguṇaṃ katvā sabbeva upasampādesi.",
  "atk-s0401a:866_7": "Evaṃ upasampannā cassa pañcasatamattā bhikkhū parivārā ahesuṃ.",
  "atk-s0401a:867_0": "Tasmiṃ samaye satthā jetavanamahāvihāre vasanto “icchāmahaṃ,",
  "atk-s0401a:867_1": "bhikkhave,",
  "atk-s0401a:867_2": "addhamāsaṃ paṭisallīyitu”nti bhikkhusaṅghassa ārocetvā ekavihārī hoti.",
  "atk-s0401a:867_3": "Bhikkhusaṅghopi “yo bhagavantaṃ dassanāya upasaṅkamati,",
  "atk-s0401a:867_4": "so pācittiyaṃ desāpetabbo”ti katikaṃ akāsi.",
  "atk-s0401a:867_5": "Tadā upasenatthero “bhagavantaṃ passissāmī”ti attano parisāya saddhiṃ jetavanaṃ gantvā satthāraṃ upasaṅkamitvā abhivādetvā ekamantaṃ nisīdi.",
  "atk-s0401a:867_6": "Satthā kathāsamuṭṭhāpanatthaṃ aññataraṃ therassa saddhivihārikaṃ āmantesi –",
  "atk-s0401a:867_7": "“manāpāni te bhikkhu paṃsukūlānī”ti.",
  "atk-s0401a:867_8": "“Na kho me, bhante,",
  "atk-s0401a:867_9": "manāpāni paṃsukūlānī”ti vatvā upajjhāye gāravena paṃsukūlikabhāvaṃ ārocesi.",
  "atk-s0401a:867_10": "Imasmiṃ ṭhāne satthā “sādhu sādhu,",
  "atk-s0401a:867_11": "upasenā”ti therassa sādhukāraṃ datvā anekapariyāyena guṇakathaṃ kathesi.",
  "atk-s0401a:867_12": "Ayamettha saṅkhepo,",
  "atk-s0401a:867_13": "vitthārato pana idaṃ vatthu pāḷiyaṃ āgatameva.",
  "atk-s0401a:867_14": "Atha satthā aparabhāge ariyagaṇamajjhe nisinno imasmiṃ sāsane theraṃ samantapāsādikānaṃ aggaṭṭhāne ṭhapesīti.",
  "atk-s0401a:868_0": "Dabbattheravatthu",
  "atk-s0401a:869_0": "214.",
  "atk-s0401a:869_1": "Chaṭṭhe senāsanapaññāpakānanti senāsanaṃ paññāpentānaṃ.",
  "atk-s0401a:869_2": "Therassa kira senāsanapaññāpanakāle aṭṭhārasasu mahāvihāresu asammaṭṭhaṃ pariveṇaṃ vā apaṭijaggitaṃ senāsanaṃ",
  "atk-s0401a:869_3": "vā asodhitaṃ mañcapīṭhaṃ vā anupaṭṭhitaṃ pānīyaparibhojanīyaṃ vā nāhosi.",
  "atk-s0401a:869_4": "Tasmā senāsanapaññāpakānaṃ aggo nāma jāto.",
  "atk-s0401a:869_5": "Dabbotissa nāmaṃ.",
  "atk-s0401a:869_6": "Mallarājakule pana uppannattā mallaputto nāma jāto.",
  "atk-s0401a:870_0": "Tassa pañhakamme ayamanupubbikathā –",
  "atk-s0401a:870_1": "ayañhi padumuttarabuddhakāle haṃsavatīnagare kulagehe nibbattitvā vayappatto vuttanayeneva vihāraṃ gantvā",
  "atk-s0401a:870_2": "dhammaṃ suṇanto satthāraṃ ekaṃ bhikkhuṃ senāsanapaññāpakānaṃ aggaṭṭhāne ṭhapentaṃ disvā adhikārakammaṃ",
  "atk-s0401a:870_3": "katvā taṃ ṭhānantaraṃ patthetvā satthārā byākato yāvajīvaṃ kusalaṃ katvā devamanussesu saṃsaritvā kassapadasabalassa",
  "atk-s0401a:870_4": "sāsanassa osakkanakāle pabbaji,",
  "atk-s0401a:870_5": "tadā tena saddhiṃ apare cha janāti satta bhikkhū ekacittā hutvā aññe sāsane agāravaṃ karonte disvā “idha kiṃ karoma,",
  "atk-s0401a:870_6": "ekamante samaṇadhammaṃ katvā dukkhassantaṃ karissāmā”ti nisseṇiṃ bandhitvā uccapabbatasikharaṃ abhiruhitvā",
  "atk-s0401a:870_7": "“attano cittabalaṃ jānantā nisseṇiṃ pātentu,",
  "atk-s0401a:870_8": "jīvite sālayā otarantu,",
  "atk-s0401a:870_9": "mā pacchānutāpino ahuvatthā”ti vatvā sabbe ekacittā hutvā nisseṇiṃ pātetvā “appamattā hotha,",
  "atk-s0401a:870_10": "āvuso”ti aññamaññaṃ ovaditvā cittaruciyesu ṭhānesu nisīditvā samaṇadhammaṃ kātuṃ ārabhiṃsu.",
  "atk-s0401a:871_0": "Tatreko thero pañcame divase arahattaṃ patvā “mama kiccaṃ nipphannaṃ,",
  "atk-s0401a:871_1": "ahaṃ imasmiṃ ṭhāne kiṃ karissāmī”ti iddhiyā uttarakuruto piṇḍapātaṃ āharitvā, “āvuso,",
  "atk-s0401a:871_2": "imaṃ piṇḍapātaṃ paribhuñjatha,",
  "atk-s0401a:871_3": "bhikkhācārakiccaṃ mamāyattaṃ hotu,",
  "atk-s0401a:871_4": "tumhe attano kammaṃ karothā”ti āha.",
  "atk-s0401a:871_5": "Kiṃ nu kho mayaṃ, āvuso,",
  "atk-s0401a:871_6": "nisseṇiṃ pātentā evaṃ avocumhā “yo paṭhamaṃ dhammaṃ sacchikaroti,",
  "atk-s0401a:871_7": "so bhikkhaṃ āharatu,",
  "atk-s0401a:871_8": "tena ābhataṃ sesā paribhuñjitvā samaṇadhammaṃ karissantī”ti. Natthi, āvusoti.",
  "atk-s0401a:871_9": "Tumhe attano pubbahetunā labhittha,",
  "atk-s0401a:871_10": "mayampi sakkontā vaṭṭassantaṃ karissāma,",
  "atk-s0401a:871_11": "gacchatha tumheti.",
  "atk-s0401a:871_12": "Thero te saññāpetuṃ asakkonto phāsukaṭṭhāne piṇḍapātaṃ paribhuñjitvā gato.",
  "atk-s0401a:871_13": "Aparo thero sattame divase anāgāmiphalaṃ patvā tato cuto suddhāvāsabrahmaloke nibbatto.",
  "atk-s0401a:872_0": "Itarepi therā tato cutā ekaṃ buddhantaraṃ devamanussesu saṃsaritvā imasmiṃ buddhuppāde tesu tesu kulesu nibbattā.",
  "atk-s0401a:872_1": "Eko gandhāraraṭṭhe takkasilanagare rājagehe nibbatto,",
  "atk-s0401a:872_2": "eko pabbateyyaraṭṭhe paribbājikāya kucchimhi nibbatto,",
  "atk-s0401a:872_3": "eko bāhiyaraṭṭhe kuṭumbikagehe nibbatto,",
  "atk-s0401a:872_4": "eko rājagahe kuṭumbikagehe nibbatto.",
  "atk-s0401a:872_5": "Ayaṃ pana dabbatthero mallaraṭṭhe anupiyanagare ekassa mallarañño gehe paṭisandhiṃ gaṇhi.",
  "atk-s0401a:872_6": "Tassa mātā upavijaññakāle kālamakāsi,",
  "atk-s0401a:872_7": "matasarīraṃ susānaṃ netvā dārucitakaṃ āropetvā aggiṃ adaṃsu.",
  "atk-s0401a:872_8": "Tassā aggivegasantattaṃ udarapaṭalaṃ dvedhā ahosi.",
  "atk-s0401a:872_9": "Dārako attano puññabalena uppatitvā ekasmiṃ dabbatthambhe nipati.",
  "atk-s0401a:872_10": "Taṃ dārakaṃ gahetvā ayyikāya adaṃsu.",
  "atk-s0401a:872_11": "Sā tassa nāmaṃ gaṇhantī dabbatthambhe nipatitvā laddhajīvitattā dabbotissa nāmaṃ akāsi.",
  "atk-s0401a:873_0": "Tassa sattavassikakāle satthā bhikkhusaṅghaparivāro mallaraṭṭhe cārikaṃ caramāno anupiyanigamaṃ patvā anupiyambavane viharati.",
  "atk-s0401a:873_1": "Dabbakumāro satthāraṃ disvā dassaneneva pasīditvā pabbajitukāmo hutvā “ahaṃ dasabalassa santike pabbajissāmī”ti ayyikaṃ āpucchi.",
  "atk-s0401a:873_2": "Sā “sādhu,",
  "atk-s0401a:873_3": "tātā”ti dabbakumāraṃ ādāya satthu santikaṃ gantvā, “bhante,",
  "atk-s0401a:873_4": "imaṃ kumāraṃ pabbājethā”ti āha.",
  "atk-s0401a:873_5": "Satthā aññatarassa bhikkhuno saññaṃ adāsi “bhikkhu imaṃ dārakaṃ pabbājehī”ti.",
  "atk-s0401a:873_6": "So thero satthu vacanaṃ sutvā dabbakumāraṃ pabbājento tacapañcakaṃ kammaṭṭhānaṃ ācikkhi.",
  "atk-s0401a:873_7": "Pubbahetusampanno katābhinīhāro satto paṭhamakesavaṭṭiyā oropiyamānāya sotāpattiphale patiṭṭhāsi,",
  "atk-s0401a:873_8": "dutiyakesavaṭṭiyā oropiyamānāya sakadāgāmiphale,",
  "atk-s0401a:873_9": "tatiyāya anāgāmiphale.",
  "atk-s0401a:873_10": "Sabbakesānaṃ pana oropanañca arahattaphalasacchikiriyā ca apacchā apure ahosi.",
  "atk-s0401a:874_0": "Satthā mallaraṭṭhe yathābhirantaṃ viharitvā rājagahaṃ gantvā veḷuvane vāsaṃ kappesi.",
  "atk-s0401a:874_1": "Tatrāyasmā dabbo mallaputto rahogato attano kiccanipphattiṃ oloketvā saṅghassa veyyāvaccakaraṇe kāyaṃ yojetukāmo cintesi –",
  "atk-s0401a:874_2": "“yaṃnūnāhaṃ saṅghassa senāsanañca paññāpeyyaṃ,",
  "atk-s0401a:874_3": "bhattāni ca uddiseyya”nti.",
  "atk-s0401a:874_4": "So satthu santikaṃ gantvā attano parivitakkaṃ ārocesi.",
  "atk-s0401a:874_5": "Satthā tassa sādhukāraṃ datvā senāsanapaññāpakattañca bhattuddesakattañca sampaṭicchi.",
  "atk-s0401a:874_6": "Atha naṃ “ayaṃ dabbo daharova samāno mahantaṭṭhāne ṭhito”ti sattavassikakāleyeva upasampādesi.",
  "atk-s0401a:874_7": "Thero upasampannakālatoyeva paṭṭhāya rājagahaṃ upanissāya viharantānaṃ sabbabhikkhūnaṃ senāsanāni ca paññāpeti,",
  "atk-s0401a:874_8": "bhikkhañca sampaṭicchitvā uddisati.",
  "atk-s0401a:874_9": "Tassa senāsanapaññāpakabhāvo sabbadisāsu pākaṭo ahosi –",
  "atk-s0401a:874_10": "“dabbo kira mallaputto sabhāgasabhāgānaṃ bhikkhūnaṃ ekaṭṭhāne senāsanāni paññāpeti,",
  "atk-s0401a:874_11": "dūrepi senāsanaṃ paññāpetiyeva.",
  "atk-s0401a:874_12": "Gantuṃ asakkonte iddhiyā netīti.",
  "atk-s0401a:875_0": "Atha naṃ bhikkhū kālepi vikālepi “amhākaṃ, āvuso,",
  "atk-s0401a:875_1": "jīvakambavane senāsanaṃ paññāpehi,",
  "atk-s0401a:875_2": "amhākaṃ maddakucchismiṃ migadāye”ti evaṃ senāsanaṃ uddisāpetvā tassa iddhiṃ passantā gacchanti.",
  "atk-s0401a:875_3": "Sopi iddhiyā manomaye kāye abhisaṅkharitvā ekekassa therassa ekekaṃ attanā sadisaṃ bhikkhuṃ nimminitvā",
  "atk-s0401a:875_4": "aṅguliyā jalamānāya purato purato gantvā “ayaṃ mañco,",
  "atk-s0401a:875_5": "idaṃ pīṭha”ntiādīni vatvā senāsanaṃ paññāpetvā puna attano vasanaṭṭhānameva āgacchati.",
  "atk-s0401a:875_6": "Ayamettha saṅkhepo,",
  "atk-s0401a:875_7": "vitthārato panidaṃ vatthu pāḷiyaṃ āgatameva.",
  "atk-s0401a:875_8": "Satthā idameva kāraṇaṃ aṭṭhuppattiṃ katvā aparabhāge ariyagaṇamajjhe nisinno theraṃ senāsanapaññāpakānaṃ aggaṭṭhāne ṭhapesīti.",
  "atk-s0401a:876_0": "Pilindavacchattheravatthu",
  "atk-s0401a:877_0": "215.",
  "atk-s0401a:877_1": "Sattame devatānaṃ piyamanāpānanti devatānaṃ piyānañceva manāpānañca pilindavacchatthero aggoti dasseti.",
  "atk-s0401a:877_2": "So kira anuppanne buddhe cakkavattī rājā hutvā mahājanaṃ pañcasu sīlesu patiṭṭhāpetvā saggaparāyaṇaṃ akāsi.",
  "atk-s0401a:877_3": "Yebhuyyena kira chasu kāmasaggesu nibbattadevatā tasseva ovādaṃ labhitvā nibbattanibbattaṭṭhāne attano",
  "atk-s0401a:877_4": "sampattiṃ oloketvā “kaṃ nu kho nissāya imaṃ saggasampattiṃ labhimhā”ti āvajjamānā imaṃ theraṃ disvā “theraṃ",
  "atk-s0401a:877_5": "nissāya amhehi sampati laddhā”ti sāyaṃpātaṃ theraṃ namassanti.",
  "atk-s0401a:877_6": "Tasmā so devatānaṃ piyamanāpānaṃ aggo nāma jāto.",
  "atk-s0401a:877_7": "Pilindoti panassa gottaṃ,",
  "atk-s0401a:877_8": "vacchoti nāmaṃ.",
  "atk-s0401a:877_9": "Tadubhayaṃ saṃsandetvā pilindavacchoti vuccati.",
  "atk-s0401a:878_0": "Tassa pañhakamme ayamanupubbikathā –",
  "atk-s0401a:878_1": "ayaṃ kira padumuttarabuddhakāle haṃsavatīnagare mahābhogakule nibbatto purimanayeneva satthu dhammadesanaṃ",
  "atk-s0401a:878_2": "suṇanto satthāraṃ ekaṃ bhikkhuṃ devatānaṃ piyamanāpaṭṭhāne ṭhapentaṃ disvā taṃ ṭhānantaraṃ patthetvā",
  "atk-s0401a:878_3": "yāvajīvaṃ kusalaṃ katvā devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbatti.",
  "atk-s0401a:878_4": "Pilindavacchotissa nāmaṃ akaṃsu.",
  "atk-s0401a:878_5": "So aparena samayena satthu dhammadesanaṃ sutvā paṭiladdhasaddho pabbajitvā upasampanno vipassanaṃ vaḍḍhetvā arahattaṃ pāpuṇi.",
  "atk-s0401a:878_6": "So gihīhipi bhikkhūhipi saddhiṃ kathento “ehi, vasala, gaccha, vasala, āhara, vasala, gaṇha,",
  "atk-s0401a:878_7": "vasalā”ti vasalavādeneva samudācarati.",
  "atk-s0401a:878_8": "Taṃ kathaṃ āharitvā tathāgataṃ pucchiṃsu –",
  "atk-s0401a:878_9": "“bhagavā ariyā nāma pharusavācā na hontī”ti.",
  "atk-s0401a:878_10": "Bhikkhave,",
  "atk-s0401a:878_11": "ariyānaṃ paravambhanavasena pharusavācā nāma natthi,",
  "atk-s0401a:878_12": "apica kho pana bhavantare āciṇṇavasena bhaveyyāti. Bhante,",
  "atk-s0401a:878_13": "pilindavacchatthero uṭṭhāya samuṭṭhāya gihīhipi bhikkhūhipi saddhiṃ kathento, “vasala,",
  "atk-s0401a:878_14": "vasalā”ti katheti,",
  "atk-s0401a:878_15": "kimettha kāraṇaṃ bhagavāti.",
  "atk-s0401a:878_16": "Bhikkhave,",
  "atk-s0401a:878_17": "na mayhaṃ puttassa etaṃ idāneva āciṇṇaṃ,",
  "atk-s0401a:878_18": "atīte panesa pañca jātisatāni vasalavādibrāhmaṇakule nibbatti.",
  "atk-s0401a:878_19": "Iccesa bhavāciṇṇeneva kathesi,",
  "atk-s0401a:878_20": "na pharusavasena.",
  "atk-s0401a:878_21": "Ariyānañhi vohāro pharusopi samāno cetanāya apharusabhāvena parisuddhova,",
  "atk-s0401a:878_22": "appamattakampettha pāpaṃ na upalabbhatīti vatvā dhammapade imaṃ gāthamāha –",
  "atk-s0401a:879_0": "“Akakkasaṃ viññāpaniṃ, giraṃ saccamudīraye;",
  "atk-s0401a:880_0": "Yāya nābhisaje kañci, tamahaṃ brūmi brāhmaṇa”nti.",
  "atk-s0401a:881_0": "Athekadivasaṃ thero rājagahaṃ piṇḍāya pavisanto ekaṃ purisaṃ pippalīnaṃ bhājanaṃ pūretvā ādāya antonagaraṃ pavisantaṃ disvā “kiṃ te, vasala,",
  "atk-s0401a:881_1": "bhājane”ti āha.",
  "atk-s0401a:881_2": "So cintesi –",
  "atk-s0401a:881_3": "“ayaṃ samaṇo mayā saddhiṃ pātova pharusakathaṃ kathesi,",
  "atk-s0401a:881_4": "imassa anucchavikameva vattuṃ vaṭṭatī”ti “mūsikavaccaṃ me, bhante,",
  "atk-s0401a:881_5": "bhājane”ti āha.",
  "atk-s0401a:881_6": "Evaṃ bhavissati, vasalāti.",
  "atk-s0401a:881_7": "Tassa therassa dassanaṃ vijahantassa sabbaṃ mūsikavaccameva ahosi.",
  "atk-s0401a:881_8": "So cintesi –",
  "atk-s0401a:881_9": "“imā pippaliyo mūsikavaccasadisā paññāyanti,",
  "atk-s0401a:881_10": "sabhāvo nu kho no”ti vīmaṃsanto hatthena uppīḷesi.",
  "atk-s0401a:881_11": "Athassa undūravaccabhāvaṃ ñatvā balavadomanassaṃ uppajji.",
  "atk-s0401a:881_12": "So “imāyeva nu kho evarūpā,",
  "atk-s0401a:881_13": "udāhu sakaṭepī”ti gantvā olokento sabbāpi pippaliyo tādisāva disvā hadayaṃ hatthena sandhāretvā “idaṃ na aññassa kammaṃ,",
  "atk-s0401a:881_14": "mayā pātova diṭṭhabhikkhussetaṃ kammaṃ,",
  "atk-s0401a:881_15": "addhā ekaṃ upāyaṃ bhavissati,",
  "atk-s0401a:881_16": "tassa gataṭṭhānaṃ anuvicinitvā etaṃ kāraṇaṃ jānissāmī”ti therassa gatamaggaṃ pucchitvā pāyāsi.",
  "atk-s0401a:882_0": "Atheko puriso taṃ ativiya caṇḍikataṃ gacchantaṃ disvā,",
  "atk-s0401a:882_1": "“bho purisa,",
  "atk-s0401a:882_2": "tvaṃ ativiya caṇḍikatova gacchasi,",
  "atk-s0401a:882_3": "kena kammena gacchasī”ti pucchi.",
  "atk-s0401a:882_4": "So tassa taṃ pavattiṃ ārocesi.",
  "atk-s0401a:882_5": "So tassa kathaṃ sutvā evamāha – “bho,",
  "atk-s0401a:882_6": "mā cintayi,",
  "atk-s0401a:882_7": "mayhaṃ ayyo pilindavaccho bhavissati,",
  "atk-s0401a:882_8": "tvaṃ etadeva bhājanaṃ pūretvā ādāya gantvā therassa purato tiṭṭha.",
  "atk-s0401a:882_9": "‘Kiṃ nāmetaṃ,",
  "atk-s0401a:882_10": "vasalā’ti vuttakāle ca ‘pippaliyo,",
  "atk-s0401a:882_11": "bhante’ti vada,",
  "atk-s0401a:882_12": "thero ‘evaṃ bhavissati,",
  "atk-s0401a:882_13": "vasalā’ti vakkhati.",
  "atk-s0401a:882_14": "Puna sabbāpi pippaliyo bhavissantī”ti.",
  "atk-s0401a:882_15": "So tathā akāsi.",
  "atk-s0401a:882_16": "Sabbā pippaliyo paṭipākatikā ahesuṃ.",
  "atk-s0401a:882_17": "Idamettakaṃ vatthu.",
  "atk-s0401a:882_18": "Aparabhāge pana satthā devatānaṃ piyamanāpakāraṇameva vatthuṃ katvā theraṃ devatānaṃ piyamanāpānaṃ aggaṭṭhāne ṭhapesīti.",
  "atk-s0401a:883_0": "Bāhiyadārucīriyattheravatthu",
  "atk-s0401a:884_0": "216.",
  "atk-s0401a:884_1": "Aṭṭhame khippābhiññānanti khippaṃ adhigataabhiññānaṃ dārucīriyatthero aggoti dasseti.",
  "atk-s0401a:884_2": "Ayañhi thero saṃkhittadhammadesanāpariyosāne arahattaṃ pāpuṇi,",
  "atk-s0401a:884_3": "maggaphalānaṃ parikammakiccaṃ nāhosi.",
  "atk-s0401a:884_4": "Tasmā khippābhiññānaṃ aggo nāma jāto.",
  "atk-s0401a:884_5": "Bāhiyaraṭṭhe pana jātattā bāhiyotissa nāmaṃ ahosi.",
  "atk-s0401a:884_6": "So aparabhāge dārucīraṃ nivāsesi.",
  "atk-s0401a:884_7": "Tasmā dārucīriyo nāma jāto.",
  "atk-s0401a:885_0": "Tassa pañhakamme ayamanupubbikathā –",
  "atk-s0401a:885_1": "ayampi hi padumuttarabuddhakāle haṃsavatīnagare kulagehe nibbatto dasabalassa dhammadesanaṃ suṇanto satthāraṃ",
  "atk-s0401a:885_2": "ekaṃ bhikkhuṃ khippābhiññānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthetvā",
  "atk-s0401a:885_3": "yāvajīvaṃ kusalaṃ katvā devamanussesu saṃsaranto kassapadasabalassa sāsanassa osakkanakāle heṭṭhā vuttehi",
  "atk-s0401a:885_4": "bhikkhūhi saddhiṃ samaṇadhammaṃ katvā paripuṇṇasīlo jīvitakkhayaṃ patvā devaloke nibbatti.",
  "atk-s0401a:886_0": "So ekaṃ buddhantaraṃ devaloke vasitvā imasmiṃ buddhuppāde bāhiyaraṭṭhe kulagehe nibbatto.",
  "atk-s0401a:886_1": "Vayaṃ āgamma gharāvāsaṃ vasanto “vohāraṃ karissāmī”ti suvaṇṇabhūmigamanīyaṃ nāvaṃ abhiruhi.",
  "atk-s0401a:886_2": "Nāvā icchitaṃ desaṃ appatvāva samuddamajjhe bhinnā,",
  "atk-s0401a:886_3": "mahājano macchakacchapabhakkho ahosi.",
  "atk-s0401a:886_4": "Ayaṃ pana ekaṃ dārukhaṇḍaṃ gahetvā sattame divase suppārakapaṭṭane uttiṇṇo manussāvāsaṃ patvā “acelakaniyāmena",
  "atk-s0401a:886_5": "manusse upasaṅkamituṃ ayutta”nti avidūre ṭhāne ekaṃ mahātaḷākā sevālaṃ gahetvā sarīraṃ veṭhetvā ekasmiṃ",
  "atk-s0401a:886_6": "ṭhāne patitaṃ ekaṃ kapālaṃ ādāya bhikkhāya pāvisi.",
  "atk-s0401a:887_0": "Manussā taṃ disvā cintesuṃ –",
  "atk-s0401a:887_1": "“sace loke arahantā nāma atthi,",
  "atk-s0401a:887_2": "evaṃvidhehi bhavitabbaṃ.",
  "atk-s0401a:887_3": "Kiṃ nu kho ayyo ukkaṭṭhabhāvena vatthaṃ na gaṇhāti,",
  "atk-s0401a:887_4": "udāhu diyyamānaṃ gaṇheyyā”ti vīmaṃsantā nānādisāhi vatthāni āhariṃsu.",
  "atk-s0401a:887_5": "So cintesi –",
  "atk-s0401a:887_6": "“sacāhaṃ na iminā niyāmena āgamissaṃ,",
  "atk-s0401a:887_7": "na me ete pasīdeyyuṃ,",
  "atk-s0401a:887_8": "yaṃkiñci katvā ime vañcetvā jīvikupāyaṃ kātuṃ vaṭṭatī”ti vatthāni na paṭiggaṇhi.",
  "atk-s0401a:887_9": "Manussā bhiyyosomattāya pasannā mahāsakkāraṃ kariṃsu.",
  "atk-s0401a:887_10": "Sopi bhattakiccaṃ katvā avidūraṭṭhāne devakulaṃ gato.",
  "atk-s0401a:887_11": "Mahājano tena saddhiṃyeva gantvā devakulaṃ paṭijaggitvā adāsi.",
  "atk-s0401a:887_12": "So cintesi –",
  "atk-s0401a:887_13": "“ime mayhaṃ sevāle nivāsanamatte pasīditvā evaṃvidhaṃ sakkāraṃ karonti,",
  "atk-s0401a:887_14": "etesaṃ mayā ukkaṭṭheneva bhavituṃ vaṭṭatī”ti sallahukāni rukkhaphalakāni gahetvā tacchetvā vākesu āvuṇitvā",
  "atk-s0401a:887_15": "cīraṃ katvā nivāsetvā pārupitvā jīvikaṃ kappento vasi.",
  "atk-s0401a:888_0": "Atha yo so kassapabuddhakāle sattasu janesu samaṇadhammaṃ karontesu eko bhikkhu suddhāvāsabrahmaloke nibbatto.",
  "atk-s0401a:888_1": "So nibbattasamanantarameva attano brahmasampattiṃ oloketvā āgataṭṭhānaṃ āvajjento sattannaṃ janānaṃ pabbataṃ",
  "atk-s0401a:888_2": "āruyha samaṇadhammakaraṇaṭṭhānaṃ disvā sesānaṃ channaṃ nibbattaṭṭhānaṃ āvajjento ekassa parinibbutabhāvaṃ",
  "atk-s0401a:888_3": "itaresaṃ pañcannaṃ kāmāvacaradevaloke nibbattabhāvaṃ ñatvā kālānukālaṃ te pañca jane āvajjeti.",
  "atk-s0401a:888_4": "Imasmiṃ pana kāle “kahaṃ nu kho”ti āvajjento dārucīriyaṃ suppārakapaṭṭanaṃ upanissāya kuhanakammena jīvikaṃ kappentaṃ disvā “naṭṭho vatāyaṃ bālo,",
  "atk-s0401a:888_5": "pubbe samaṇadhammaṃ karonto atiukkaṭṭhabhāvena arahatāpi ābhataṃ piṇḍapātaṃ aparibhuñjitvā idāni udaratthāya",
  "atk-s0401a:888_6": "anarahāva arahattaṃ paṭijānitvā lokaṃ vañcento vicarati,",
  "atk-s0401a:888_7": "dasabalassa ca nibbattabhāvaṃ na jānāti,",
  "atk-s0401a:888_8": "gacchāmi naṃ saṃvejetvā dasabalassa nibbattabhāvaṃ jānāpemī”ti taṃkhaṇaṃyeva brahmalokato suppārakapaṭṭane",
  "atk-s0401a:888_9": "rattibhāgasamanantare dārucīriyassa sammukhe pāturahosi.",
  "atk-s0401a:889_0": "So attano vasanaṭṭhāne obhāsaṃ disvā bahi nikkhamitvā ṭhito mahābrahmaṃ oloketvā añjaliṃ paggayha “ke tumhe”ti pucchi.",
  "atk-s0401a:889_1": "Ahaṃ tuyhaṃ porāṇakasahāyo anāgāmiphalaṃ patvā brahmaloke nibbatto.",
  "atk-s0401a:889_2": "Amhākaṃ pana sabbajeṭṭhako arahattaṃ patvā parinibbuto,",
  "atk-s0401a:889_3": "tumhe pañca janā devaloke nibbattā.",
  "atk-s0401a:889_4": "Svāhaṃ taṃ imasmiṃ ṭhāne kuhanakammena jīvantaṃ disvā dametuṃ āgatoti vatvā idaṃ kāraṇamāha –",
  "atk-s0401a:889_5": "“na kho tvaṃ,",
  "atk-s0401a:889_6": "bāhiya arahā,",
  "atk-s0401a:889_7": "napi arahattamaggaṃ samāpanno,",
  "atk-s0401a:889_8": "sāpi te paṭipadā natthi,",
  "atk-s0401a:889_9": "yāya tvaṃ arahā vā assa arahattamaggaṃ vā samāpanno”ti.",
  "atk-s0401a:889_10": "Athassa satthu uppannabhāvaṃ sāvatthiyaṃ vasanabhāvañca ācikkhitvā “satthu santikaṃ gacchāhī”ti taṃ uyyojetvā brahmalokameva agamāsi.",
  "atk-s0401a:890_0": "Dārucīriyo mahābrahmunā saṃvejito “mokkhamaggaṃ gavesissāmī”ti vīsayojanasataṃ maggaṃ ekarattivāsena",
  "atk-s0401a:890_1": "gantvā satthāraṃ piṇḍāya paviṭṭhaṃ antaraghare sampāpuṇitvā satthu pādesu nipatitvā “desetu me, bhante,",
  "atk-s0401a:890_2": "bhagavā dhammaṃ,",
  "atk-s0401a:890_3": "desetu sugato dhamma”nti yāvatatiyaṃ yāci.",
  "atk-s0401a:890_4": "Satthā “ettāvatā bāhiyassa ñāṇaṃ paripākaṃ gata”nti ñatvā “tasmātiha te, bāhiya,",
  "atk-s0401a:890_5": "evaṃ sikkhitabbaṃ diṭṭhe diṭṭhamattaṃ bhavissatī”ti iminā ovādena ovadi.",
  "atk-s0401a:890_6": "Sopi desanāpariyosāne antaravīthiyaṃ ṭhitova desanānusārena ñāṇaṃ pesetvā saha paṭisambhidāhi arahattaṃ pāpuṇi.",
  "atk-s0401a:891_0": "So attano kiccaṃ matthakappattaṃ ñatvā bhagavantaṃ pabbajjaṃ yācitvā aparipuṇṇapattacīvaratāya pattacīvaraṃ",
  "atk-s0401a:891_1": "pariyesanto saṅkāraṭṭhānato coḷakkhaṇḍāni saṃkaḍḍhati.",
  "atk-s0401a:891_2": "Atha naṃ pubbaveriko amanusso ekissā taruṇavacchāya gāviyā sarīre adhimuccitvā jīvitakkhayaṃ pāpesi.",
  "atk-s0401a:891_3": "Satthā sāvatthito nikkhamanto antaravīthiyaṃ bāhiyaṃ saṅkāraṭṭhāne patitaṃ disvā “gaṇhatha,",
  "atk-s0401a:891_4": "bhikkhave,",
  "atk-s0401a:891_5": "bāhiyassa dārucīriyassa sarīra”nti nīharāpetvā sarīrakiccaṃ kāretvā cātumahāpathe cetiyaṃ kārāpesi.",
  "atk-s0401a:891_6": "Tato saṅghamajjhe kathā udapādi –",
  "atk-s0401a:891_7": "“tathāgato bhikkhusaṅghena bāhiyassa sarīrajjhāpanakiccaṃ kāresi,",
  "atk-s0401a:891_8": "dhātuyo gahetvā cetiyaṃ kāresi,",
  "atk-s0401a:891_9": "kataramaggo nu kho tena sacchikato,",
  "atk-s0401a:891_10": "sāmaṇero nu kho so,",
  "atk-s0401a:891_11": "bhikkhu nu kho”ti cittaṃ uppādayiṃsu.",
  "atk-s0401a:891_12": "Satthā taṃ aṭṭhuppattiṃ katvā “paṇḍito,",
  "atk-s0401a:891_13": "bhikkhave,",
  "atk-s0401a:891_14": "bāhiyo”ti upari dhammadesanaṃ vaḍḍhetvā tassa parinibbutabhāvaṃ pakāsesi.",
  "atk-s0401a:891_15": "Puna saṅghamajjhe kathā udapādi “na ca satthārā bāhiyassa bahu dhammo desito,",
  "atk-s0401a:891_16": "arahattaṃ pattoti ca vadeti.",
  "atk-s0401a:891_17": "Kiṃ nāmeta”nti?",
  "atk-s0401a:891_18": "Satthā “dhammo mando bahūti akāraṇaṃ,",
  "atk-s0401a:891_19": "visapītakassa agado viya ceso”ti vatvā dhammapade gāthamāha –",
  "atk-s0401a:892_0": "“Sahassamapi ce gāthā, anatthapadasaṃhitā;",
  "atk-s0401a:893_0": "Ekaṃ gāthāpadaṃ seyyo, yaṃ sutvā upasammatī”ti. ;",
  "atk-s0401a:894_0": "Desanāpariyosāne caturāsīti pāṇasahassāni amatapānaṃ piviṃsu.",
  "atk-s0401a:894_1": "Idañca pana bāhiyattherassa vatthu sutte āgatattā vitthārena na kathitaṃ.",
  "atk-s0401a:894_2": "Aparabhāge pana satthā saṅghamajjhe nisinno bāhiyattheraṃ khippābhiññānaṃ aggaṭṭhāne ṭhapesīti.",
  "atk-s0401a:895_0": "Kumārakassapattheravatthu",
  "atk-s0401a:896_0": "217.",
  "atk-s0401a:896_1": "Navame cittakathikānanti vicittaṃ katvā dhammaṃ kathentānaṃ.",
  "atk-s0401a:896_2": "Thero kira ekassapi dvinnampi dhammaṃ kathento bahūhi upamāhi ca kāraṇehi ca maṇḍayitvā bodhento katheti.",
  "atk-s0401a:896_3": "Tasmā cittakathikānaṃ aggo nāma jāto.",
  "atk-s0401a:897_0": "Tassa pañhakamme ayamanupubbikathā –",
  "atk-s0401a:897_1": "ayampi hi padumuttarabuddhakāle haṃsavatīnagare kulagehe paṭisandhiṃ gaṇhitvā vayappatto dasabalassa",
  "atk-s0401a:897_2": "dhammakathaṃ suṇanto satthāraṃ ekaṃ bhikkhuṃ cittakathikānaṃ aggaṭṭhāne ṭhapentaṃ disvā adhikārakammaṃ",
  "atk-s0401a:897_3": "katvā taṃ ṭhānantaraṃ patthetvā devamanussesu saṃsaranto kassapabuddhasāsanosakkanakāle sattannaṃ bhikkhūnaṃ",
  "atk-s0401a:897_4": "abbhantaro hutvā pabbatamatthake samaṇadhammaṃ katvā aparihīnasīlo tato cuto devaloke nibbattitvā ekaṃ",
  "atk-s0401a:897_5": "buddhantaraṃ sampattiṃ anubhavamāno amhākaṃ satthu kāle rājagahe ekissā kuladārikāya kucchimhi uppanno.",
  "atk-s0401a:897_6": "Sā ca paṭhamaṃ mātāpitaro yācitvā pabbajjaṃ alabhamānā kulagharaṃ gatā gabbhaṃ gaṇhi.",
  "atk-s0401a:897_7": "Tampi ajānantī sāmikaṃ ārādhetvā tena anuññātā bhikkhunīsu pabbajitā.",
  "atk-s0401a:897_8": "Tassā gabbhanimittaṃ disvā bhikkhuniyo devadattaṃ pucchiṃsu,",
  "atk-s0401a:897_9": "so “assamaṇī”ti āha.",
  "atk-s0401a:897_10": "Dasabalaṃ pucchiṃsu,",
  "atk-s0401a:897_11": "satthā upālittheraṃ paṭicchāpesi.",
  "atk-s0401a:897_12": "Thero sāvatthinagaravāsīni kulāni visākhañca upāsikaṃ pakkosāpetvā sodhento “pure laddho gabbho,",
  "atk-s0401a:897_13": "pabbajjā arogā”ti āha.",
  "atk-s0401a:897_14": "Satthā “suvinicchitaṃ adhikaraṇa”nti therassa sādhukāraṃ adāsi.",
  "atk-s0401a:898_0": "Sā bhikkhunī suvaṇṇabimbasadisaṃ puttaṃ vijāyi.",
  "atk-s0401a:898_1": "Taṃ gahetvā rājā pasenadikosalo posāpesi,",
  "atk-s0401a:898_2": "kassapoti cassa nāmaṃ katvā aparabhāge alaṅkaritvā satthu santikaṃ netvā pabbājesi.",
  "atk-s0401a:898_3": "Kumārakāle pana pabbajitattā bhagavatā “kassapaṃ pakkosatha,",
  "atk-s0401a:898_4": "idaṃ phalaṃ vā khādanīyaṃ vā kassapassa dethā”ti vutte “katarakassapassāti.",
  "atk-s0401a:898_5": "Kumārakassapassā”ti evaṃ gahitanāmattā tato paṭṭhāya vuḍḍhakālepi kumārakassapotveva vuccati.",
  "atk-s0401a:898_6": "Apica rañño posāvanikaputtattāpi kumārakassapoti taṃ sañjāniṃsu.",
  "atk-s0401a:899_0": "So pabbajitakālato paṭṭhāya vipassanāya ceva kammaṃ karoti,",
  "atk-s0401a:899_1": "buddhavacanañca gaṇhāti.",
  "atk-s0401a:899_2": "Atha so tena saddhiṃ pabbatamatthake samaṇadhammaṃ katvā anāgāmiphalaṃ patvā suddhāvāse nibbatto mahābrahmā",
  "atk-s0401a:899_3": "tasmiṃ samaye āvajjento kumārakassapaṃ disvā “sahāyako me vipassanāya kilamati,",
  "atk-s0401a:899_4": "gantvā tassa vipassanāya nayamukhaṃ dassetvā maggaphalapattiyā upāyaṃ karissāmī”ti brahmaloke ṭhitova",
  "atk-s0401a:899_5": "pañcadasa pañhe abhisaṅkharitvā rattibhāgasamanantare kumārakassapattherassa vasanaṭṭhāne andhavane pāturahosi.",
  "atk-s0401a:899_6": "Thero ālokaṃ disvā “ko etthā”ti āha.",
  "atk-s0401a:899_7": "“Ahaṃ pubbe tayā saddhiṃ samaṇadhammaṃ katvā anāgāmiphalaṃ patvā suddhāvāse nibbattabrahmā”ti āha.",
  "atk-s0401a:899_8": "Kena kammena āgatatthāti?",
  "atk-s0401a:899_9": "Mahābrahmā attano āgatakāraṇaṃ dīpetuṃ te pañhe ācikkhitvā “tvaṃ ime pañhe uggaṇhitvā aruṇe uṭṭhite tathāgataṃ upasaṅkamitvā puccha,",
  "atk-s0401a:899_10": "ṭhapetvā hi tathāgataṃ añño ime pañhe kathetuṃ samattho nāma natthī”ti vatvā brahmalokameva gato.",
  "atk-s0401a:900_0": "Theropi punadivase satthāraṃ upasaṅkamitvā vanditvā mahābrahmunā kathitaniyāmeneva pañhe pucchi.",
  "atk-s0401a:900_1": "Satthā kumārakassapattherassa arahattaṃ pāpetvā pañhe kathesi.",
  "atk-s0401a:900_2": "Thero satthārā kathitaniyāmeneva uggaṇhitvā andhavanaṃ gantvā vipassanaṃ gabbhaṃ gāhāpetvā arahattaṃ pāpuṇi.",
  "atk-s0401a:900_3": "Tato paṭṭhāya catunnaṃ parisānaṃ dhammakathaṃ kathento bahukāhi upamāhi ca kāraṇehi ca maṇḍetvā cittakathameva katheti.",
  "atk-s0401a:900_4": "Atha naṃ satthā pāyāsirañño pañcadasahi pañhehi paṭimaṇḍetvā suttante desite taṃ suttantaṃ aṭṭhuppattiṃ",
  "atk-s0401a:900_5": "katvā imasmiṃ sāsane cittakathikānaṃ aggaṭṭhāne ṭhapesīti.",
  "atk-s0401a:901_0": "Mahākoṭṭhitattheravatthu",
  "atk-s0401a:902_0": "218.",
  "atk-s0401a:902_1": "Dasame paṭisambhidāpattānanti catasso paṭisambhidā patvā ṭhitānaṃ mahākoṭṭhitatthero aggoti dasseti.",
  "atk-s0401a:902_2": "Ayaṃ hi thero attano paṭisambhidāsu ciṇṇavasibhāvena abhiññāte abhiññāte mahāsāvake upasaṅkamitvā pañhaṃ",
  "atk-s0401a:902_3": "pucchantopi dasabalaṃ upasaṅkamitvā pañhaṃ pucchantopi paṭisambhidāsuyeva pañhaṃ pucchati.",
  "atk-s0401a:902_4": "Iti iminā ciṇṇavasibhāvena paṭisambhidāpattānaṃ aggo nāma jāto.",
  "atk-s0401a:903_0": "Tassa pañhakamme ayamanupubbikathā –",
  "atk-s0401a:903_1": "ayampi hi padumuttarabuddhakāle haṃsavatīnagare mahābhogakule nibbatto aparena samayena satthu dhammakathaṃ",
  "atk-s0401a:903_2": "suṇanto satthāraṃ ekaṃ bhikkhuṃ paṭisambhidāpattānaṃ aggaṭṭhāne ṭhapentaṃ disvā adhikārakammaṃ katvā",
  "atk-s0401a:903_3": "taṃ ṭhānantaraṃ patthesi.",
  "atk-s0401a:903_4": "So yāvajīvaṃ kusalaṃ katvā devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbatti.",
  "atk-s0401a:903_5": "Koṭṭhitamāṇavotissa nāmaṃ akaṃsu.",
  "atk-s0401a:903_6": "So vayappatto tayo vede uggaṇhitvā ekadivasaṃ satthu dhammakathaṃ sutvā paṭiladdhasaddho pabbaji.",
  "atk-s0401a:903_7": "So upasampannakālato paṭṭhāya vipassanāya kammaṃ karonto saha paṭisambhidāhi arahattaṃ patvā niccakālaṃ",
  "atk-s0401a:903_8": "paṭisambhidāsu ciṇṇavasī hutvā pañhaṃ pucchanto paṭisambhidāsuyeva pucchati.",
  "atk-s0401a:903_9": "Atha naṃ satthā aparabhāge mahāvedallasuttaṃ aṭṭhuppattiṃ katvā paṭisambhidāpattānaṃ aggaṭṭhāne ṭhapesīti.",
  "atk-s0401a:904_0": "Tatiyavaggavaṇṇanā.",
  "atk-s0401a:905_0": "14. Etadaggavaggo",
  "atk-s0401a:906_0": "(14) 4. Catutthaetadaggavaggo",
  "atk-s0401a:907_0": "Ānandattheravatthu",
  "atk-s0401a:908_0": "219- 223.",
  "atk-s0401a:908_1": "Catutthassa paṭhame bahussutānantiādīsu aññepi therā bahussutā satimantā gatimantā dhitimantā upaṭṭhākā ca atthi.",
  "atk-s0401a:908_2": "Ayaṃ panāyasmā buddhavacanaṃ uggaṇhanto dasabalassa sāsane bhaṇḍāgārikapariyattiyaṃ ṭhatvā gaṇhi.",
  "atk-s0401a:908_3": "Tasmā bahussutānaṃ aggo nāma jāto.",
  "atk-s0401a:908_4": "Imasseva ca therassa buddhavacanaṃ gahetvā dhāraṇakasati aññehi therehi balavatarā ahosi,",
  "atk-s0401a:908_5": "tasmā satimantānaṃ aggo nāma jāto.",
  "atk-s0401a:908_6": "Ayameva cāyasmā ekapade ṭhatvā saṭṭhi padasahassāni gaṇhanto satthārā kathitaniyāmeneva sabbapadāni jānāti,",
  "atk-s0401a:908_7": "tasmā gatimantānaṃ aggo nāma jāto.",
  "atk-s0401a:908_8": "Tasseva cāyasmato buddhavacanaṃ uggaṇhanavīriyaṃ sajjhāyanavīriyañca dhāraṇavīriyañca satthu upaṭṭhānavīriyañca aññehi asadisaṃ ahosi,",
  "atk-s0401a:908_9": "tasmā dhitimantānaṃ aggo nāma jāto.",
  "atk-s0401a:908_10": "Tathāgataṃ upaṭṭhahanto cesa na aññesaṃ upaṭṭhākabhikkhūnaṃ upaṭṭhānākārena upaṭṭhahi,",
  "atk-s0401a:908_11": "aññe hi tathāgataṃ upaṭṭhahantā na ciraṃ upaṭṭhahiṃsu,",
  "atk-s0401a:908_12": "na ca buddhānaṃ manaṃ gahetvā upaṭṭhahiṃsu.",
  "atk-s0401a:908_13": "Ayaṃ thero pana upaṭṭhākaṭṭhānaṃ laddhadivasato paṭṭhāya āraddhavīriyo hutvā tathāgatassa manaṃ gahetvā upaṭṭhahi.",
  "atk-s0401a:908_14": "Tasmā upaṭṭhākānaṃ aggo nāma jāto.",
  "atk-s0401a:909_0": "Tassa pañhakamme ayamanupubbikathā –",
  "atk-s0401a:909_1": "ito kira satasahassamatthake kappe padumuttaro nāma satthā loke uppajji.",
  "atk-s0401a:909_2": "Tassa haṃsavatī nāma nagaraṃ ahosi,",
  "atk-s0401a:909_3": "nando nāma rājā pitā,",
  "atk-s0401a:909_4": "sumedhā nāma devī mātā,",
  "atk-s0401a:909_5": "bodhisatto uttarakumāro nāma ahosi.",
  "atk-s0401a:909_6": "So puttassa jātadivase mahābhinikkhamanaṃ nikkhamma pabbajitvā padhānamanuyutto anukkamena sabbaññutaṃ",
  "atk-s0401a:909_7": "patvā “anekajātisaṃsāra”nti udānaṃ udānetvā sattāhaṃ bodhipallaṅke vītināmetvā “pathaviyaṃ ṭhapessāmī”ti",
  "atk-s0401a:909_8": "pādaṃ abhinīhari.",
  "atk-s0401a:909_9": "Atha pathaviṃ bhinditvā heṭṭhā vuttappamāṇaṃ padumaṃ uṭṭhāsi.",
  "atk-s0401a:909_10": "Tadupādāya bhagavā padumuttaroteva paññāyittha.",
  "atk-s0401a:909_11": "Tassa devalo ca sujāto ca dve aggasāvakā ahesuṃ,",
  "atk-s0401a:909_12": "amitā ca asamā ca dve aggasāvikā,",
  "atk-s0401a:909_13": "sumano nāma upaṭṭhāko.",
  "atk-s0401a:909_14": "Padumuttaro bhagavā pitu saṅgahaṃ kurumāno bhikkhusatasahassaparivāro haṃsavatiyā rājadhāniyā vasati.",
  "atk-s0401a:910_0": "Kaniṭṭhabhātā panassa sumanakumāro nāma.",
  "atk-s0401a:910_1": "Tassa rājā haṃsavatito vīsayojanasate bhogagāmaṃ adāsi.",
  "atk-s0401a:910_2": "So kadāci kadāci āgantvā pitarañca satthārañca passati.",
  "atk-s0401a:910_3": "Athekadivasaṃ paccanto kupito sumano rañño pesesi.",
  "atk-s0401a:910_4": "Rājā “tvaṃ mayā tattha kasmā ṭhapito”ti paṭipesesi.",
  "atk-s0401a:910_5": "So core vūpasametvā “upasanto, deva,",
  "atk-s0401a:910_6": "janapado”ti rañño pesesi.",
  "atk-s0401a:910_7": "Rājā tuṭṭho “sīghaṃ mama putto āgacchatū”ti āha.",
  "atk-s0401a:910_8": "Tassa sahassamattā amaccā honti.",
  "atk-s0401a:910_9": "So tehi saddhiṃ antarāmagge mantesi –",
  "atk-s0401a:910_10": "“mayhaṃ pitā tuṭṭho sace me varaṃ deti,",
  "atk-s0401a:910_11": "kiṃ gaṇhāmī”ti?",
  "atk-s0401a:910_12": "Atha naṃ ekacce “hatthiṃ gaṇhatha,",
  "atk-s0401a:910_13": "assaṃ gaṇhatha,",
  "atk-s0401a:910_14": "janapadaṃ gaṇhatha,",
  "atk-s0401a:910_15": "satta ratanāni gaṇhathā”ti āhaṃsu.",
  "atk-s0401a:910_16": "Apare “tumhe pathavissarassa puttā,",
  "atk-s0401a:910_17": "na tumhākaṃ dhanaṃ dullabhaṃ,",
  "atk-s0401a:910_18": "laddhampi cetaṃ sabbaṃ pahāya gamanīyaṃ,",
  "atk-s0401a:910_19": "puññameva ekaṃ ādāya gamanīyaṃ.",
  "atk-s0401a:910_20": "Tasmā deve varaṃ dadamāne temāsaṃ padumuttarabhagavantaṃ upaṭṭhātuṃ varaṃ gaṇhathā”ti āhaṃsu.",
  "atk-s0401a:910_21": "So “tumhe mayhaṃ kalyāṇamittā,",
  "atk-s0401a:910_22": "na metaṃ cittaṃ atthi,",
  "atk-s0401a:910_23": "tumhehi pana uppāditaṃ,",
  "atk-s0401a:910_24": "evaṃ karissāmī”ti gantvā pitaraṃ vanditvā pitarā āliṅgetvā matthake cumbetvā “varaṃ te putta demī”ti vutte “icchāmahaṃ, mahārāja,",
  "atk-s0401a:910_25": "bhagavantaṃ temāsaṃ catūhi paccayehi upaṭṭhahanto jīvitaṃ avañjhaṃ kātuṃ,",
  "atk-s0401a:910_26": "imaṃ me deva varaṃ dehī”ti āha. Na sakkā, tāta,",
  "atk-s0401a:910_27": "aññaṃ varehīti. Deva,",
  "atk-s0401a:910_28": "khattiyānaṃ nāma dve kathā natthi,",
  "atk-s0401a:910_29": "etadeva me varaṃ dehi,",
  "atk-s0401a:910_30": "na mama aññena atthoti. Tāta,",
  "atk-s0401a:910_31": "buddhānaṃ nāma cittaṃ dujjānaṃ,",
  "atk-s0401a:910_32": "sace bhagavā na icchissati,",
  "atk-s0401a:910_33": "mayā dinnepi kiṃ bhavissatīti? “Sādhu, deva,",
  "atk-s0401a:910_34": "ahaṃ bhagavato cittaṃ jānissāmī”ti vihāraṃ gato.",
  "atk-s0401a:911_0": "Tena ca samayena bhattakiccaṃ niṭṭhāpetvā bhagavā gandhakuṭiṃ paviṭṭho hoti,",
  "atk-s0401a:911_1": "so maṇḍalamāḷe sannipatitānaṃ bhikkhūnaṃ santikaṃ agamāsi.",
  "atk-s0401a:911_2": "Te naṃ āhaṃsu –",
  "atk-s0401a:911_3": "“rājaputta,",
  "atk-s0401a:911_4": "kasmā āgatosī”ti?",
  "atk-s0401a:911_5": "Bhagavantaṃ dassanāya,",
  "atk-s0401a:911_6": "dassetha me bhagavantanti. Na mayaṃ,",
  "atk-s0401a:911_7": "rājaputta,",
  "atk-s0401a:911_8": "icchiticchitakkhaṇe satthāraṃ daṭṭhuṃ labhāmāti. Ko pana, bhante,",
  "atk-s0401a:911_9": "labhatīti?",
  "atk-s0401a:911_10": "Sumanatthero nāma rājaputtāti.",
  "atk-s0401a:911_11": "So “kuhiṃ, bhante, thero”ti?",
  "atk-s0401a:911_12": "Therassa nisinnaṭṭhānaṃ pucchitvā gantvā vanditvā “icchāmahaṃ, bhante,",
  "atk-s0401a:911_13": "bhagavantaṃ passituṃ,",
  "atk-s0401a:911_14": "dassetha me bhagavanta”nti āha.",
  "atk-s0401a:911_15": "Thero passantasseva rājakumārassa āpokasiṇajjhānaṃ samāpajjitvā mahāpathaviṃ udakaṃ adhiṭṭhāya pathaviyaṃ",
  "atk-s0401a:911_16": "nimujjitvā satthu gandhakuṭiyaṃyeva pāturahosi.",
  "atk-s0401a:911_17": "Atha naṃ bhagavā “sumana kasmā āgatosī”ti āha.",
  "atk-s0401a:911_18": "Rājaputto, bhante,",
  "atk-s0401a:911_19": "bhagavantaṃ dassanāya āgatoti.",
  "atk-s0401a:911_20": "Tena hi bhikkhu āsanaṃ paññāpehīti.",
  "atk-s0401a:911_21": "Puna thero passantasseva rājakumārassa buddhāsanaṃ gahetvā antogandhakuṭiyaṃ nimujjitvā bahipariveṇe pātubhavitvā pariveṇe āsanaṃ paññāpesi.",
  "atk-s0401a:911_22": "Rājakumāro imāni dve acchariyākārāni disvā “mahanto vatāyaṃ bhikkhū”ti cintesi.",
  "atk-s0401a:912_0": "Bhagavāpi gandhakuṭito nikkhamitvā paññatte āsane nisīdi.",
  "atk-s0401a:912_1": "Rājaputto bhagavantaṃ vanditvā paṭisanthāraṃ akāsi.",
  "atk-s0401a:912_2": "“Kadā āgatosi rājaputtā”ti vutte, “bhante,",
  "atk-s0401a:912_3": "tumhesu gandhakuṭiṃ paviṭṭhesu,",
  "atk-s0401a:912_4": "bhikkhū pana ‘na mayaṃ icchiticchitakkhaṇe bhagavantaṃ daṭṭhuṃ labhāmā’ti maṃ therassa santikaṃ pāhesuṃ.",
  "atk-s0401a:912_5": "Thero pana ekavacaneneva dasseti, thero, bhante,",
  "atk-s0401a:912_6": "tumhākaṃ sāsane vallabho maññe”ti.",
  "atk-s0401a:912_7": "Āma rājakumāra,",
  "atk-s0401a:912_8": "vallabho esa bhikkhu mayhaṃ sāsaneti. Bhante,",
  "atk-s0401a:912_9": "buddhānaṃ sāsane kiṃ katvā vallabhā hontīti?",
  "atk-s0401a:912_10": "Dānaṃ datvā sīlaṃ samādiyitvā uposathakammaṃ katvā kumārāti.",
  "atk-s0401a:912_11": "Bhagavā ahaṃ thero viya buddhasāsane vallabho hotukāmo,",
  "atk-s0401a:912_12": "sve mayhaṃ bhikkhaṃ adhivāsethāti.",
  "atk-s0401a:912_13": "Adhivāsesi bhagavā tuṇhībhāvena.",
  "atk-s0401a:912_14": "Rājakumāro attano vasanaṭṭhānaṃ gantvā sabbarattiṃ mahāsakkāraṃ sajjetvā satta divasāni khandhāvārabhattaṃ nāma adāsi.",
  "atk-s0401a:913_0": "Sattame divase satthāraṃ vanditvā, bhante,",
  "atk-s0401a:913_1": "mayā pitu santikā temāsaṃ antovassaṃ tumhākaṃ paṭijagganavaro laddho,",
  "atk-s0401a:913_2": "temāsaṃ me vassāvāsaṃ adhivāsethāti.",
  "atk-s0401a:913_3": "Bhagavā “atthi nu kho tattha gatena attho”ti oloketvā “atthī”ti disvā “suññāgāre kho,",
  "atk-s0401a:913_4": "rājakumāra,",
  "atk-s0401a:913_5": "tathāgatā abhiramantī”ti āha.",
  "atk-s0401a:913_6": "Kumāro “aññātaṃ bhagavā aññātaṃ sugatā”ti vatvā “ahaṃ, bhante,",
  "atk-s0401a:913_7": "purimataraṃ gantvā vihāraṃ kāremi,",
  "atk-s0401a:913_8": "mayā pesite bhikkhusatasahassena saddhiṃ āgacchathā”ti bhagavantaṃ paṭiññaṃ gāhāpetvā pitu santikaṃ gantvā “dinnā me, deva,",
  "atk-s0401a:913_9": "bhagavatā paṭiññā,",
  "atk-s0401a:913_10": "mayā pahite bhagavantaṃ peseyyathā”ti vatvā pitaraṃ vanditvā nikkhamitvā yojane yojane vihāraṃ kārento vīsayojanasataṃ addhānaṃ gato.",
  "atk-s0401a:913_11": "Gantvā ca attano nagare vihāraṭṭhānaṃ vicinanto sobhananāmassa kuṭumbikassa uyyānaṃ disvā satasahassena",
  "atk-s0401a:913_12": "kiṇitvā satasahassaṃ vissajjetvā vihāraṃ kāresi.",
  "atk-s0401a:913_13": "Tattha bhagavato gandhakuṭiṃ sesabhikkhūnañca rattiṭṭhānadivāṭṭhānatthāya kuṭileṇamaṇḍape kāretvā pākāraparikkhepaṃ",
  "atk-s0401a:913_14": "dvārakoṭṭhakañca niṭṭhāpetvā pitu santikaṃ pesesi –",
  "atk-s0401a:913_15": "“niṭṭhitaṃ mayhaṃ kiccaṃ,",
  "atk-s0401a:913_16": "satthāraṃ pahiṇathā”ti.",
  "atk-s0401a:914_0": "Rājā bhagavantaṃ bhojetvā “bhagavā sumanassa kiccaṃ niṭṭhitaṃ,",
  "atk-s0401a:914_1": "tumhākaṃ gamanaṃ paccāsīsatī”ti āha.",
  "atk-s0401a:914_2": "Bhagavā bhikkhusatasahassaparivuto yojane yojane vihāresu vasamāno agamāsi.",
  "atk-s0401a:914_3": "Kumāro “satthā āgacchatī”ti sutvā yojanaṃ paccuggantvā gandhamālādīhi pūjayamāno vihāraṃ pavesetvā –",
  "atk-s0401a:915_0": "“Satasahassena me kītaṃ, satasahassena māpitaṃ;",
  "atk-s0401a:916_0": "Sobhanaṃ nāma uyyānaṃ, paṭiggaṇha mahāmunī”ti. –",
  "atk-s0401a:917_0": "Vihāraṃ niyyādesi.",
  "atk-s0401a:917_1": "So vassūpanāyikādivase dānaṃ datvā attano puttadāre ca amacce ca pakkosāpetvā āha –",
  "atk-s0401a:917_2": "“satthā amhākaṃ santikaṃ dūratova āgato,",
  "atk-s0401a:917_3": "buddhā ca nāma dhammagarukā na āmisacakkhukā.",
  "atk-s0401a:917_4": "Tasmā ahaṃ imaṃ temāsaṃ dve sāṭake nivāsetvā dasa sīlāni samādiyitvā idheva vasissāmi,",
  "atk-s0401a:917_5": "tumhe khīṇāsavasatasahassassa imināva nīhārena temāsaṃ dānaṃ dadeyyāthā”ti.",
  "atk-s0401a:918_0": "So sumanattherassa vasanaṭṭhānasabhāgeyeva ṭhāne vasanto yaṃ thero bhagavato vattaṃ karoti,",
  "atk-s0401a:918_1": "taṃ sabbaṃ disvā “imasmiṃ ṭhāne ekantavallabho esa thero,",
  "atk-s0401a:918_2": "etasseva me ṭhānantaraṃ patthetuṃ vaṭṭatī”ti cintetvā upakaṭṭhāya pavāraṇāya gāmaṃ pavisitvā sattāhaṃ",
  "atk-s0401a:918_3": "mahādānaṃ datvā sattame divase bhikkhusatasahassassa pādamūle ticīvaraṃ ṭhapetvā bhagavantaṃ vanditvā,  “bhante,",
  "atk-s0401a:918_4": "yadetaṃ mayā sattāhaṃ khandhāvāradānato paṭṭhāya puññaṃ kataṃ,",
  "atk-s0401a:918_5": "taṃ neva sakkasampattiṃ,",
  "atk-s0401a:918_6": "na mārabrahmasampattiṃ patthayantena,",
  "atk-s0401a:918_7": "buddhassa pana upaṭṭhākabhāvaṃ patthentena kataṃ.",
  "atk-s0401a:918_8": "Tasmā ahampi bhagavā anāgate sumanatthero viya ekassa buddhassa upaṭṭhāko homī”ti pañcapatiṭṭhitena patiṭṭhahitvā vandi.",
  "atk-s0401a:918_9": "Satthā tassa anantarāyaṃ disvā byākaritvā pakkāmi.",
  "atk-s0401a:918_10": "Kumāro taṃ sutvā “buddhā ca nāma advejjhakathā hontī”ti dutiyadivase gotamabuddhassa pattacīvaraṃ gahetvā piṭṭhito piṭṭhito gacchanto viya ahosi.",
  "atk-s0401a:919_0": "So tasmiṃ buddhuppāde vassasatasahassaṃ dānaṃ datvā sagge nibbattitvā kassapabuddhakāle piṇḍāya carato",
  "atk-s0401a:919_1": "therassa pattaggahaṇatthaṃ uttarisāṭakaṃ datvā pūjaṃ akāsi.",
  "atk-s0401a:919_2": "Puna sagge nibbattitvā tato cuto bārāṇasirājā hutvā uparipāsādavaragato gandhamādanato ākāsena āgacchante",
  "atk-s0401a:919_3": "aṭṭha paccekabuddhe disvā nimantāpetvā bhojetvā attano maṅgalauyyāne tesaṃ aṭṭha paṇṇasālāyo kāretvā",
  "atk-s0401a:919_4": "tesaṃ nisīdanatthāya attano nivesane aṭṭha sabbaratanamayāni pīṭhāni ceva maṇiādhārake ca paṭiyādetvā",
  "atk-s0401a:919_5": "dasa vassasahassāni upaṭṭhānaṃ akāsi.",
  "atk-s0401a:919_6": "Etāni pākaṭaṭṭhānāni.",
  "atk-s0401a:920_0": "Kappasatasahassaṃ pana dānaṃ dadamānova amhākaṃ bodhisattena saddhiṃ tusitapure nibbattitvā tato cuto amitodanasakkassa gehe nibbatti.",
  "atk-s0401a:920_1": "Athassa sabbeva ñātake ānandite pamudite karonto jātoti ānandotveva nāmaṃ akaṃsu.",
  "atk-s0401a:920_2": "So anupubbena katābhinikkhamane sammāsambodhiṃ patvā paṭhamagamanena kapilavatthuṃ āgantvā tato nikkhante",
  "atk-s0401a:920_3": "bhagavati bhagavato parivāratthaṃ rājakumāresu pabbajantesu bhaddiyādīhi saddhiṃ nikkhamitvā bhagavato",
  "atk-s0401a:920_4": "santike pabbajitvā nacirasseva āyasmato puṇṇassa mantāṇiputtassa santike dhammakathaṃ sutvā sotāpattiphale",
  "atk-s0401a:920_5": "patiṭṭhahi.",
  "atk-s0401a:921_0": "Tena kho pana samayena bhagavato paṭhamabodhiyaṃ vīsati vassāni anibaddhā upaṭṭhākā ahesuṃ.",
  "atk-s0401a:921_1": "Ekadā nāgasamālo pattacīvaraṃ gahetvā vicari ekadā nāgito,",
  "atk-s0401a:921_2": "ekadā upavāno,",
  "atk-s0401a:921_3": "ekadā sunakkhatto,",
  "atk-s0401a:921_4": "ekadā cundo samaṇuddeso,",
  "atk-s0401a:921_5": "ekadā sāgato,",
  "atk-s0401a:921_6": "ekadā rādho,",
  "atk-s0401a:921_7": "ekadā meghiyo.",
  "atk-s0401a:921_8": "Tattha ekadā bhagavā nāgasamālattherena saddhiṃ addhānamaggappaṭipanno dvedhāpathaṃ patto.",
  "atk-s0401a:921_9": "Thero maggā okkamma “bhagavā ahaṃ iminā maggena gacchāmī”ti āha.",
  "atk-s0401a:921_10": "Atha naṃ bhagavā “ehi bhikkhu,",
  "atk-s0401a:921_11": "iminā maggena gacchāmā”ti āha.",
  "atk-s0401a:921_12": "So “handa bhagavā tumhākaṃ pattacīvaraṃ gaṇhatha,",
  "atk-s0401a:921_13": "ahaṃ iminā maggena gacchāmī”ti vatvā pattacīvaraṃ bhūmiyaṃ ṭhapetuṃ āraddho.",
  "atk-s0401a:921_14": "Atha naṃ bhagavā “āhara bhikkhū”ti vatvā pattacīvaraṃ gahetvā gato.",
  "atk-s0401a:921_15": "Tassapi bhikkhuno itarena maggena gacchato corā pattacīvarañceva hariṃsu,",
  "atk-s0401a:921_16": "sīsañca bhindiṃsu.",
  "atk-s0401a:921_17": "So “bhagavā idāni me paṭisaraṇaṃ,",
  "atk-s0401a:921_18": "na añño”ti cintetvā lohitena galantena bhagavato santikaṃ āgami.",
  "atk-s0401a:921_19": "“Kimidaṃ bhikkhū”ti ca vutte taṃ pavattiṃ ārocesi.",
  "atk-s0401a:921_20": "Atha naṃ bhagavā “mā cinteyi bhikkhu,",
  "atk-s0401a:921_21": "etassa kāraṇāyeva taṃ nivārayimhā”ti vatvā samassāsesi.",
  "atk-s0401a:922_0": "Ekadā pana bhagavā meghiyattherena saddhiṃ pācīnavaṃse migadāye jantugāmaṃ agamāsi.",
  "atk-s0401a:922_1": "Tatrāpi meghiyo jantugāme piṇḍāya caritvā nadītīre pāsādikaṃ ambavanaṃ disvā “bhagavā tumhākaṃ pattacīvaraṃ gaṇhatha,",
  "atk-s0401a:922_2": "ahaṃ tasmiṃ ambavane samaṇadhammaṃ karomī”ti vatvā bhagavatā tikkhattuṃ nivāriyamānopi gantvā akusalavitakkehi",
  "atk-s0401a:922_3": "anvāsatto paccāgantvā taṃ pavattiṃ ārocesi.",
  "atk-s0401a:922_4": "Tampi bhagavā “imameva te kāraṇaṃ sallakkhetvā nivārayimhā”ti vatvā anupubbena sāvatthiṃ agamāsi.",
  "atk-s0401a:922_5": "Tattha gandhakuṭipariveṇe paññattavarabuddhāsane nisinno bhikkhusaṅghaparivuto bhikkhū āmantesi –",
  "atk-s0401a:922_6": "“bhikkhave,",
  "atk-s0401a:922_7": "idānimhi mahallako,",
  "atk-s0401a:922_8": "‘ekacce bhikkhū iminā maggena gacchāmā’ti vutte aññena gacchanti,",
  "atk-s0401a:922_9": "ekacce mayhaṃ pattacīvaraṃ bhūmiyaṃ nikkhipanti,",
  "atk-s0401a:922_10": "mayhaṃ nibaddhupaṭṭhākaṃ ekaṃ bhikkhuṃ jānāthā”ti.",
  "atk-s0401a:922_11": "Bhikkhūnaṃ dhammasaṃvego udapādi.",
  "atk-s0401a:922_12": "Athāyasmā sāriputto uṭṭhāyāsanā bhagavantaṃ vanditvā “ahaṃ, bhante,",
  "atk-s0401a:922_13": "tumheyeva patthayamāno satasahassakappādhikaṃ asaṅkhyeyyaṃ pāramiyo pūrayiṃ,",
  "atk-s0401a:922_14": "nanu mādiso mahāpañño upaṭṭhāko nāma vaṭṭati,",
  "atk-s0401a:922_15": "ahaṃ upaṭṭhahissāmī”ti āha.",
  "atk-s0401a:922_16": "Taṃ bhagavā “alaṃ,",
  "atk-s0401a:922_17": "sāriputta,",
  "atk-s0401a:922_18": "yassaṃ disāyaṃ tvaṃ viharasi,",
  "atk-s0401a:922_19": "asuññā ve sā disā,",
  "atk-s0401a:922_20": "tava hi ovādo buddhānaṃ ovādasadiso,",
  "atk-s0401a:922_21": "tena me tayā upaṭṭhākakiccaṃ atthī”ti paṭikkhipi.",
  "atk-s0401a:922_22": "Eteneva upāyena mahāmoggallānaṃ ādiṃ katvā asīti mahāsāvakā uṭṭhahiṃsu.",
  "atk-s0401a:922_23": "Te sabbe bhagavā paṭikkhipi.",
  "atk-s0401a:923_0": "Ānandatthero pana tuṇhīyeva nisīdi.",
  "atk-s0401a:923_1": "Atha naṃ bhikkhū āhaṃsu –",
  "atk-s0401a:923_2": "“āvuso ānanda,",
  "atk-s0401a:923_3": "bhikkhusaṅgho upaṭṭhākaṭṭhānaṃ yācati,",
  "atk-s0401a:923_4": "tvampi yācāhī”ti.",
  "atk-s0401a:923_5": "Yācitvā laddhaṭṭhānaṃ nāma, āvuso,",
  "atk-s0401a:923_6": "kīdisaṃ hoti,",
  "atk-s0401a:923_7": "kiṃ maṃ satthā na passati?",
  "atk-s0401a:923_8": "Sace satthā rocissati,",
  "atk-s0401a:923_9": "“ānando maṃ upaṭṭhahatū”ti vakkhatīti.",
  "atk-s0401a:923_10": "Atha bhagavā “na,",
  "atk-s0401a:923_11": "bhikkhave,",
  "atk-s0401a:923_12": "ānando aññehi ussāhetabbo,",
  "atk-s0401a:923_13": "sayameva jānitvā maṃ upaṭṭhahissatī”ti āha.",
  "atk-s0401a:923_14": "Tato bhikkhū “uṭṭhehi,",
  "atk-s0401a:923_15": "āvuso ānanda, uṭṭhehi,",
  "atk-s0401a:923_16": "āvuso ānanda,",
  "atk-s0401a:923_17": "dasabalaṃ upaṭṭhākaṭṭhānaṃ yācāhī”ti āhaṃsu.",
  "atk-s0401a:923_18": "Thero uṭṭhahitvā cattāro paṭikkhepā catasso ca āyācanāti aṭṭha vare yāci.",
  "atk-s0401a:924_0": "Cattāro paṭikkhepā nāma – “sace me, bhante,",
  "atk-s0401a:924_1": "bhagavā attanā laddhaṃ paṇītaṃ cīvaraṃ na dassati,",
  "atk-s0401a:924_2": "piṇḍapātaṃ na dassati,",
  "atk-s0401a:924_3": "ekagandhakuṭiyaṃ vasituṃ na dassati,",
  "atk-s0401a:924_4": "nimantanaṃ gahetvā na gamissati,",
  "atk-s0401a:924_5": "evāhaṃ bhagavantaṃ upaṭṭhahissāmī”ti vatvā “kaṃ panettha, ānanda,",
  "atk-s0401a:924_6": "ādīnavaṃ addasā”ti vutte āha – “sacāhaṃ, bhante,",
  "atk-s0401a:924_7": "imāni vatthūni labhissāmi,",
  "atk-s0401a:924_8": "bhavissanti vattāro ‘ānando dasabalena laddhaṃ paṇītaṃ cīvaraṃ paribhuñjati,",
  "atk-s0401a:924_9": "piṇḍapātaṃ paribhuñjati,",
  "atk-s0401a:924_10": "ekagandhakuṭiyaṃ vasati,",
  "atk-s0401a:924_11": "ekato nimantanaṃ gacchati.",
  "atk-s0401a:924_12": "Etaṃ lābhaṃ labhanto tathāgataṃ upaṭṭhāti,",
  "atk-s0401a:924_13": "ko evaṃ upaṭṭhahato bhāro”’ti?",
  "atk-s0401a:924_14": "Ime cattāro paṭikkhepe yāci.",
  "atk-s0401a:925_0": "Catasso āyācanā nāma – “sace, bhante,",
  "atk-s0401a:925_1": "bhagavā mayā gahitanimantanaṃ gamissati,",
  "atk-s0401a:925_2": "sacāhaṃ tiroraṭṭhā tirojanapadā bhagavantaṃ daṭṭhuṃ āgataṃ parisaṃ āgatakkhaṇeyeva bhagavantaṃ dassetuṃ lacchāmi,",
  "atk-s0401a:925_3": "yadā me kaṅkhā uppajjati,",
  "atk-s0401a:925_4": "tasmiṃyeva khaṇe bhagavantaṃ upasaṅkamituṃ lacchāmi,",
  "atk-s0401a:925_5": "tathā yaṃ bhagavā mayhaṃ parammukhe dhammaṃ deseti,",
  "atk-s0401a:925_6": "taṃ āgantvā mayhaṃ kathessati,",
  "atk-s0401a:925_7": "evāhaṃ bhagavantaṃ upaṭṭhahissāmī”ti vatvā “kaṃ panettha, ānanda,",
  "atk-s0401a:925_8": "ānisaṃsaṃ passasī”ti vutte āha – “idha, bhante,",
  "atk-s0401a:925_9": "saddhā kulaputtā bhagavato okāsaṃ alabhantā maṃ evaṃ vadanti ‘sve,",
  "atk-s0401a:925_10": "bhante ānanda,",
  "atk-s0401a:925_11": "bhagavatā saddhiṃ amhākaṃ ghare bhikkhaṃ gaṇheyyāthā’ti.",
  "atk-s0401a:925_12": "Sace bhagavā tattha na gamissati,",
  "atk-s0401a:925_13": "icchiticchitakkhaṇeyeva parisaṃ dassetuṃ,",
  "atk-s0401a:925_14": "kaṅkhañca vinodetuṃ okāsaṃ na lacchāmi,",
  "atk-s0401a:925_15": "bhavissanti vattāro ‘kiṃ ānando dasabalaṃ upaṭṭhāti.",
  "atk-s0401a:925_16": "Ettakampissa bhagavā anuggahaṃ na karotī’ti.",
  "atk-s0401a:925_17": "Bhagavato ca parammukhā maṃ pucchissanti ‘ayaṃ,",
  "atk-s0401a:925_18": "āvuso ānanda, gāthā,",
  "atk-s0401a:925_19": "idaṃ suttaṃ,",
  "atk-s0401a:925_20": "idaṃ jātakaṃ kattha desita’nti.",
  "atk-s0401a:925_21": "Sacāhaṃ taṃ na sampādayissāmi,",
  "atk-s0401a:925_22": "bhavissanti vattāro –",
  "atk-s0401a:925_23": "‘ettakampi, āvuso,",
  "atk-s0401a:925_24": "na jānāsi,",
  "atk-s0401a:925_25": "kasmā tvaṃ chāyā viya bhagavantaṃ avijahanto dīgharattaṃ vicarasī’ti.",
  "atk-s0401a:925_26": "Tenāhaṃ parammukhā desitassapi dhammassa puna kathanaṃ icchāmī”ti.",
  "atk-s0401a:925_27": "Imā catasso āyācanā yāci.",
  "atk-s0401a:925_28": "Bhagavāpissa adāsi.",
  "atk-s0401a:926_0": "Evaṃ ime aṭṭha vare gahetvā nibaddhupaṭṭhāko ahosi.",
  "atk-s0401a:926_1": "Tasseva ṭhānantarassa atthāya kappasatasahassaṃ pūritānaṃ pāramīnaṃ phalaṃ pāpuṇi.",
  "atk-s0401a:926_2": "So upaṭṭhākaṭṭhānaṃ laddhadivasato paṭṭhāya dasabalassa duvidhena udakena tividhena dantakaṭṭhena hatthapādaparikammena",
  "atk-s0401a:926_3": "piṭṭhiparikammena gandhakuṭipariveṇaṃ sammajjanenāti evamādīhi kiccehi upaṭṭhahanto “imāya nāma velāya",
  "atk-s0401a:926_4": "satthu imaṃ nāma laddhuṃ vaṭṭati,",
  "atk-s0401a:926_5": "idaṃ nāma kātuṃ vaṭṭatī”ti divasabhāgaṃ santikāvacaro hutvā rattibhāgasamanantare daṇḍadīpikaṃ gahetvā",
  "atk-s0401a:926_6": "ekarattiṃ gandhakuṭipariveṇaṃ nava vāre anupariyāyati.",
  "atk-s0401a:926_7": "Evañhissa ahosi –",
  "atk-s0401a:926_8": "“sace me thinamiddhaṃ okkameyya,",
  "atk-s0401a:926_9": "dasabale pakkosante paṭivacanaṃ dātuṃ na sakkuṇeyya”nti.",
  "atk-s0401a:926_10": "Tasmā sabbarattiṃ daṇḍadīpikaṃ hatthena na muñcati.",
  "atk-s0401a:926_11": "Idamettakaṃ vatthu.",
  "atk-s0401a:926_12": "Aparabhāge pana satthā jetavane viharanto anekapariyāyena dhammabhaṇḍāgārikaānandattherassa vaṇṇaṃ kathetvā",
  "atk-s0401a:926_13": "theraṃ imasmiṃ sāsane bahussutānaṃ satimantānaṃ gatimantānaṃ dhitimantānaṃ upaṭṭhākānañca bhikkhūnaṃ",
  "atk-s0401a:926_14": "aggaṭṭhāne ṭhapesīti.",
  "atk-s0401a:927_0": "Uruvelakassapattheravatthu",
  "atk-s0401a:928_0": "224.",
  "atk-s0401a:928_1": "Dutiye mahāparisānanti mahāparivārānaṃ uruvelakassapo aggoti dasseti.",
  "atk-s0401a:928_2": "Aññesañhi therānaṃ kañci kālaṃ parivāro mahā hoti kañci kālaṃ appo,",
  "atk-s0401a:928_3": "imassa pana therassa dvīhi bhātikehi saddhiṃ ekaṃ samaṇasahassaṃ nibaddhaparivārova ahosi.",
  "atk-s0401a:928_4": "Tesu ekekasmiṃ ekekaṃ pabbājente dve samaṇasahassāni honti,",
  "atk-s0401a:928_5": "dve dve pabbājente tīṇi sahassāni honti.",
  "atk-s0401a:928_6": "Tasmā so mahāparivārānaṃ aggo nāma jāto.",
  "atk-s0401a:928_7": "Kassapoti panassa gottaṃ.",
  "atk-s0401a:928_8": "Uruvelāyaṃ pabbajitattā uruvelakassapoti paññāyittha.",
  "atk-s0401a:929_0": "Tassa pañhakamme ayamanupubbikathā –",
  "atk-s0401a:929_1": "ayampi hi padumuttarabuddhakāle haṃsavatīnagare kulagehe paṭisandhiṃ gahetvā vayappatto satthu dhammakathaṃ",
  "atk-s0401a:929_2": "suṇanto satthāraṃ ekaṃ bhikkhuṃ mahāparisānaṃ aggaṭṭhāne ṭhapentaṃ disvā “mayāpi anāgate evarūpena bhavituṃ",
  "atk-s0401a:929_3": "vaṭṭatī”ti sattāhaṃ buddhappamukhassa bhikkhusaṅghassa mahādānaṃ datvā ticīvarena acchādetvā satthāraṃ",
  "atk-s0401a:929_4": "vanditvā mahāparisānaṃ aggabhāvatthaṃ patthanaṃ akāsi.",
  "atk-s0401a:929_5": "Satthā anantarāyaṃ disvā anāgate gotamabuddhassa sāsane mahāparisānaṃ aggo bhavissatī”ti byākaritvā pakkāmi.",
  "atk-s0401a:930_0": "Sopi kulaputto yāvajīvaṃ kalyāṇakammaṃ katvā devamanussesu saṃsaranto ito dvenavutikappamatthake phussabuddhassa",
  "atk-s0401a:930_1": "vemātikakaniṭṭhabhātā hutvā nibbatto,",
  "atk-s0401a:930_2": "pitā mahindarājā nāma.",
  "atk-s0401a:930_3": "Apare panassa dve kaniṭṭhabhātaro ahesuṃ.",
  "atk-s0401a:930_4": "Evaṃ te tayo bhātaro visuṃ visuṃ ṭhānantaraṃ labhiṃsu.",
  "atk-s0401a:930_5": "Te heṭṭhā vuttanayeneva kupitaṃ paccantaṃ vūpasametvā pitu santikā varaṃ labhitvā “temāsaṃ dasabalaṃ paṭijaggissāmā”ti varaṃ gaṇhiṃsu.",
  "atk-s0401a:930_6": "Atha nesaṃ etadahosi –",
  "atk-s0401a:930_7": "“amhehi dasabalaṃ paṭijaggantehi anucchavikaṃ kātuṃ vaṭṭatī”ti ekaṃ amaccaṃ uppādakaṭṭhāne ṭhapetvā ekaṃ",
  "atk-s0401a:930_8": "āyavayajānanakaṃ katvā ekaṃ buddhappamukhassa bhikkhusaṅghassa parivesakaṭṭhāne ṭhapetvā attanā dasa",
  "atk-s0401a:930_9": "sīlāni samādāya temāsaṃ sikkhāpadāni rakkhiṃsu.",
  "atk-s0401a:930_10": "Te tayo amaccā heṭṭhā vuttanayeneva imasmiṃ buddhuppāde bimbisāravisākharaṭṭhapālā jātā.",
  "atk-s0401a:931_0": "Te pana rājakumārā vutthavasse dasabale sahatthā buddhappamukhaṃ bhikkhusaṅghaṃ paccayapūjāya pūjetvā",
  "atk-s0401a:931_1": "yāvajīvaṃ kalyāṇakammaṃ katvā amhākaṃ dasabalassa nibbattito puretarameva brāhamaṇakule nibbattitvā attano",
  "atk-s0401a:931_2": "gottavasena tayopi janā kassapā eva nāma jātā.",
  "atk-s0401a:931_3": "Te vayappattā tayo vede uggaṇhiṃsu.",
  "atk-s0401a:931_4": "Tesaṃ jeṭṭhabhātikassa pañca māṇavakasatāni parivāro ahosi,",
  "atk-s0401a:931_5": "majjhimassa tīṇi,",
  "atk-s0401a:931_6": "kaniṭṭhassa dve.",
  "atk-s0401a:931_7": "Te attano ganthe sāraṃ olokentā diṭṭhadhammikameva passiṃsu,",
  "atk-s0401a:931_8": "na samparāyikaṃ.",
  "atk-s0401a:931_9": "Atha nesaṃ jeṭṭhabhātā attano parivārena saddhiṃ uruvelaṃ gantvā isipabbajjaṃ pabbajitvā uruvelakassapo nāma jāto,",
  "atk-s0401a:931_10": "mahāgaṅgānadīvaṅke pabbajito nadīkassapo nāma jāto,",
  "atk-s0401a:931_11": "gayāsīse pabbajito gayākassapo nāma jāto.",
  "atk-s0401a:932_0": "Evaṃ tesu isipabbajjaṃ pabbajitvā tattha vasantesu bahūnaṃ divasānaṃ accayena amhākaṃ bodhisatto mahābhinikkhamanaṃ",
  "atk-s0401a:932_1": "nikkhamitvā paṭividdhasabbaññutaññāṇo anukkamena dhammacakkaṃ pavattetvā pañcavaggiye there arahatte",
  "atk-s0401a:932_2": "patiṭṭhāpetvā yasadārakappamukhe pañcapaññāsa sahāyakepi vinetvā saṭṭhi arahante “caratha,",
  "atk-s0401a:932_3": "bhikkhave,",
  "atk-s0401a:932_4": "cārika”nti bahujanahitāya cārikaṃ pesetvā bhaddavaggiye vinetvā uruvelakassapassa hetuṃ disvā “mayi gate",
  "atk-s0401a:932_5": "tayo bhātikā saparivārā arahattaṃ pāpuṇissantī”ti ñatvā ekako adutiyo uruvelakassapassa vasanaṭṭhānaṃ",
  "atk-s0401a:932_6": "gantvā vasanatthāya agyāgāraṃ yācitvā tattha kataṃ nāgadamanaṃ ādiṃ katvā aḍḍhuḍḍhasahassehi pāṭihāriyehi",
  "atk-s0401a:932_7": "uruvelakassapaṃ saparivāraṃ vinetvā pabbājesi.",
  "atk-s0401a:932_8": "Tassa pabbajitabhāvaṃ ñatvā itarepi dve bhātaro saparivārā āgantvā pabbajiṃsu,",
  "atk-s0401a:932_9": "sabbepi ehibhikkhū iddhimayapattacīvaradharā ahesuṃ.",
  "atk-s0401a:933_0": "Satthā taṃ samaṇasahassaṃ ādāya gayāsīsaṃ gantvā piṭṭhipāsāṇe nisinno “kathaṃrūpā nu kho etesaṃ dhammadesanā",
  "atk-s0401a:933_1": "sappāyā”ti olokento “ime aggiṃ paricarantā vicariṃsu,",
  "atk-s0401a:933_2": "imesaṃ tayo bhave ādittāgārasadise katvā dassetuṃ vaṭṭatī”ti ādittapariyāyasuttaṃ desesi.",
  "atk-s0401a:933_3": "Desanāpariyosāne sabbeva arahattaṃ pattā.",
  "atk-s0401a:933_4": "Satthā tehi parivuto pubbe bimbisārarañño dinnapaṭiññattā rājagahanagare laṭṭhivanuyyānaṃ agamāsi.",
  "atk-s0401a:933_5": "Rājā dasabalassa āgatabhāvaṃ sutvā dvādasanahutehi brāhmaṇagahapatikehi saddhiṃ satthāraṃ upasaṅkamitvā vanditvā ekamantaṃ nisīdi.",
  "atk-s0401a:933_6": "Satthā sabbāvantaṃ parisaṃ oloketvā mahājanaṃ uruvelakassapassa nipaccakāraṃ karontaṃ disvā “ime mayhaṃ vā kassapassa vā mahantabhāvaṃ na jānanti,",
  "atk-s0401a:933_7": "savitakkā ca nāma desanaṃ sampaṭicchituṃ na sakkontī”ti cintetvā, “kassapa,",
  "atk-s0401a:933_8": "tuyhaṃ upaṭṭhākānaṃ vitakkaṃ chindā”ti therassa saññaṃ adāsi.",
  "atk-s0401a:933_9": "Thero satthu vacanaṃ sampaṭicchitvā uṭṭhāyāsanā satthāraṃ pañcapatiṭṭhitena vanditvā tālappamāṇaṃ ākāsaṃ",
  "atk-s0401a:933_10": "uppatitvā iddhivikubbanaṃ dassetvā “satthā me, bhante, bhagavā,",
  "atk-s0401a:933_11": "sāvakohamasmi,",
  "atk-s0401a:933_12": "satthā me, bhante, bhagavā,",
  "atk-s0401a:933_13": "sāvakohamasmī”ti vatvā oruyha dasabalassa pāde vandi.",
  "atk-s0401a:933_14": "Etenupāyena sattame vāre sattatālappamāṇaṃ ākāsaṃ abbhuggantvā puna āgantvā dasabalassa pāde vanditvā ekamantaṃ nisīdi.",
  "atk-s0401a:934_0": "Tasmiṃ kāle mahājano “ayaṃ loke mahāsamaṇo”ti satthari nibbitakko jāto,",
  "atk-s0401a:934_1": "athassa satthā dhammaṃ desesi.",
  "atk-s0401a:934_2": "Desanāpariyosāne rājā ekādasanahutehi brāhmaṇagahapatikehi saddhiṃ sotāpattiphale patiṭṭhito,",
  "atk-s0401a:934_3": "ekanahutaṃ upāsakattaṃ paṭivedesi.",
  "atk-s0401a:934_4": "Tepi uruvelakassapassa parivārā sahassamattā bhikkhū attano āsevanavasena cintesuṃ –",
  "atk-s0401a:934_5": "“amhākaṃ pabbajitakiccaṃ matthakaṃ pattaṃ,",
  "atk-s0401a:934_6": "bahi gantvā kiṃ karissāmā”ti uruvelakassapattheraṃyeva parivāretvā vicariṃsu.",
  "atk-s0401a:934_7": "Tesu ekekasmiṃ ekekaṃ nissitakaṃ gaṇhante dve sahassāni honti,",
  "atk-s0401a:934_8": "dve dve gaṇhante tīṇi sahassāni honti.",
  "atk-s0401a:934_9": "Tato paṭṭhāya yattakā tesaṃ nissitakā,",
  "atk-s0401a:934_10": "tattake kathetuṃ vaṭṭatīti.",
  "atk-s0401a:934_11": "Idamettha vatthu.",
  "atk-s0401a:934_12": "Aparabhāge pana satthā jetavane viharanto theraṃ mahāparisānaṃ aggaṭṭhāne ṭhapesīti.",
  "atk-s0401a:935_0": "Kāḷudāyittheravatthu",
  "atk-s0401a:936_0": "225.",
  "atk-s0401a:936_1": "Tatiye kulappasādakānanti kulaṃ pasādentānaṃ.",
  "atk-s0401a:936_2": "Ayaṃ hi thero adiṭṭhabuddhadassanaṃyeva suddhodanamahārājassa nivesanaṃ pasādesi,",
  "atk-s0401a:936_3": "tasmā kulappasādakānaṃ aggo nāma jāto.",
  "atk-s0401a:937_0": "Tassa pañhakamme ayamanupubbikathā –",
  "atk-s0401a:937_1": "ayampi hi padumuttarabuddhakāle haṃsavatīnagare kulagehe nibbatto satthu dhammadesanaṃ suṇanto satthāraṃ",
  "atk-s0401a:937_2": "ekaṃ bhikkhuṃ kulappasādakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:937_3": "So yāvajīvaṃ kusalaṃ katvā devamanussesu saṃsaranto amhākaṃ bodhisattassa mātukucchiyaṃ paṭisandhiggahaṇadivase",
  "atk-s0401a:937_4": "kapilavatthusmiṃyeva amaccagehe paṭisandhiṃ gaṇhi.",
  "atk-s0401a:937_5": "Jātadivase bodhisattena saddhiṃyeva jātoti taṃdivasaṃyeva taṃ dukūlacumbuṭake nipajjāpetvā bodhisattassa upaṭṭhānatthāya nayiṃsu.",
  "atk-s0401a:937_6": "Bodhisattena hi saddhiṃ bodhirukkho rāhulamātā catasso nidhikumbhiyo ārohaniyahatthī kaṇḍako channo kāḷudāyīti",
  "atk-s0401a:937_7": "ime satta ekadivase jātattā sahajātā nāma ahesuṃ.",
  "atk-s0401a:937_8": "Athassa nāmaggahaṇadivase sakalanagarassa udaggacittadivase jātoti udāyītveva nāmaṃ akaṃsu.",
  "atk-s0401a:937_9": "Thokaṃ kāḷadhātukattā pana kāḷudāyī nāma jāto.",
  "atk-s0401a:937_10": "So bodhisattena saddhiṃ kumārakīḷaṃ kīḷanto vuddhiṃ agamāsi.",
  "atk-s0401a:938_0": "Aparabhāge bodhisatto mahābhinikkhamanaṃ nikkhamitvā anukkamena sabbaññutaṃ patvā pavattitavaradhammacakko",
  "atk-s0401a:938_1": "lokānuggahaṃ karonto rājagahaṃ upanissāya viharati.",
  "atk-s0401a:938_2": "Tasmiṃ samaye suddhodanamahārājā “siddhatthakumāro abhisambodhiṃ patvā rājagahaṃ upanissāya veḷuvane",
  "atk-s0401a:938_3": "viharatī”ti sutvā purisasahassaparivāraṃ ekaṃ amaccaṃ “puttaṃ me idha ānehī”ti pesesi.",
  "atk-s0401a:938_4": "So saṭṭhiyojanamaggaṃ gantvā dasabalassa catuparisamajjhe nisīditvā dhammadesanāvelāya vihāraṃ pāvisi.",
  "atk-s0401a:938_5": "So “tiṭṭhatu tāva raññā pahitasāsana”nti parisapariyante ṭhito satthu dhammadesanaṃ sutvā yathāṭhitova saddhiṃ purisasahassehi arahattaṃ pāpuṇi.",
  "atk-s0401a:938_6": "Atha nesaṃ satthā “etha bhikkhavo”ti hatthaṃ pasāresi,",
  "atk-s0401a:938_7": "sabbe taṃkhaṇaṃyeva iddhimayapattacīvaradharā vassasaṭṭhikattherā viya ahesuṃ.",
  "atk-s0401a:938_8": "Arahattaṃ pattakālato paṭṭhāya pana ariyā nāma majjhattāva hontīti raññā pahitasāsanaṃ dasabalassa na kathesi.",
  "atk-s0401a:938_9": "Rājā “neva gato āgacchati,",
  "atk-s0401a:938_10": "na sāsanaṃ suyyatī”ti “ehi, tāta,",
  "atk-s0401a:938_11": "tvaṃ gacchā”ti teneva niyāmena aññaṃ amaccaṃ pesesi.",
  "atk-s0401a:938_12": "Sopi gantvā purimanayeneva saddhiṃ parisāya arahattaṃ patvā tuṇhī ahosi.",
  "atk-s0401a:938_13": "Evaṃ navahi amaccehi saddhiṃ nava purisasahassāni pesesi.",
  "atk-s0401a:938_14": "Sabbe attano kiccaṃ niṭṭhāpetvā tuṇhī ahesuṃ.",
  "atk-s0401a:939_0": "Atha rājā cintesi –",
  "atk-s0401a:939_1": "“ettakā janā mayi sinehābhāvena dasabalassa idhāgamanatthāya na kiñci kathayiṃsu,",
  "atk-s0401a:939_2": "aññe gantvāpi dasabalaṃ ānetuṃ na sakkhissanti.",
  "atk-s0401a:939_3": "Mayhaṃ kho pana putto udāyī dasabalena saddhiṃ ekavayo sahapaṃsukīḷiko,",
  "atk-s0401a:939_4": "mayi cassa sineho atthī”ti kāḷudāyiṃ pakkosāpetvā, “tāta,",
  "atk-s0401a:939_5": "purisasahassaparivāro gantvā dasabalaṃ ānehī”ti āha.",
  "atk-s0401a:939_6": "Paṭhamaṃ gatapurisā viya pabbajituṃ labhanto ānessāmi, devāti.",
  "atk-s0401a:939_7": "Yaṃkiñci katvā mama puttaṃ dassehīti. “Sādhu,",
  "atk-s0401a:939_8": "devā”ti rañño sāsanaṃ ādāya rājagahaṃ gantvā satthu dhammadesanāvelāya parisapariyante ṭhito dhammaṃ",
  "atk-s0401a:939_9": "sutvā saparivāro arahattaphalaṃ patvā ehibhikkhubhāve patiṭṭhāsi.",
  "atk-s0401a:939_10": "Tato cintesi –",
  "atk-s0401a:939_11": "“na tāva dasabalassa kulanagaraṃ gantuṃ esa kālo,",
  "atk-s0401a:939_12": "vasantasamaye supupphitesu vanasaṇḍesu haritatiṇasañchannāya pathaviyā esa kālo bhavissatī”ti kālaṃ paṭimānento tassa kālassa āgatabhāvaṃ ñatvā –",
  "atk-s0401a:940_0": "“Nātisītaṃ nātiuṇhaṃ, nātidubbhikkhachātakaṃ;",
  "atk-s0401a:941_0": "Saddalā haritā bhūmi, esa kālo mahāmunī”ti. –",
  "atk-s0401a:942_0": "Saṭṭhimattāhi gāthāhi dasabalassa kulanagaraṃ gamanatthāya gamanavaṇṇaṃ vaṇṇesi.",
  "atk-s0401a:942_1": "Satthā “udāyī gamanavaṇṇaṃ katheti,",
  "atk-s0401a:942_2": "kapilavatthunagaraṃ gantuṃ esa kālo”ti vīsatisahassabhikkhuparivāro aturitagamanena cārikaṃ nikkhami.",
  "atk-s0401a:943_0": "Udāyitthero satthu nikkhantabhāvaṃ ñatvā “pitu mahārājassa saññaṃ dātuṃ vaṭṭatī”ti vehāsaṃ abbhuggantvā rañño nivesane pāturahosi.",
  "atk-s0401a:943_1": "Suddhodanamahārājā theraṃ disvā tuṭṭhacitto mahārahe pallaṅke nisīdāpetvā attano paṭiyāditassa nānaggarasabhojanassa pattaṃ pūretvā adāsi.",
  "atk-s0401a:943_2": "Thero uṭṭhāya gamanākappaṃ dassesi.",
  "atk-s0401a:943_3": "Nisīditvāva bhuñja, tātāti.",
  "atk-s0401a:943_4": "Satthu santikaṃ gantvā bhuñjissāmi,",
  "atk-s0401a:943_5": "mahārājāti.",
  "atk-s0401a:943_6": "Kahaṃ pana, tāta, satthāti?",
  "atk-s0401a:943_7": "Vīsatisahassabhikkhuparivāro tumhākaṃ dassanatthāya cārikaṃ nikkhanto,",
  "atk-s0401a:943_8": "mahārājāti.",
  "atk-s0401a:943_9": "Tumhe imaṃ piṇḍapātaṃ paribhuñjitvā yāva mama putto imaṃ nagaraṃ sampāpuṇāti,",
  "atk-s0401a:943_10": "tāvassa itova piṇḍapātaṃ harathāti.",
  "atk-s0401a:943_11": "Thero bhattakiccaṃ katvā dasabalassa āharitabbaṃ bhattaṃ gahetvā dhammakathaṃ kathetvā dasabalassa adassaneneva",
  "atk-s0401a:943_12": "sakalarājanivesanaṃ saddhāpaṭilābhaṃ labhāpetvā sabbesaṃ passantānaññeva pattaṃ ākāse vissajjetvā sayampi",
  "atk-s0401a:943_13": "vehāsaṃ abbhuggantvā piṇḍapātaṃ ādāya satthu hatthe ṭhapesi,",
  "atk-s0401a:943_14": "satthā taṃ piṇḍapātaṃ paribhuñji.",
  "atk-s0401a:943_15": "Thero saṭṭhiyojanamaggaṃ yojanaparamaṃ gacchantassa satthuno divase divase rājagehato bhattaṃ āharitvā adāsi.",
  "atk-s0401a:943_16": "Evaṃ vatthu veditabbaṃ.",
  "atk-s0401a:943_17": "Atha aparabhāge satthā “mayhaṃ pitu mahārājassa sakalanivesanaṃ pasādesī”ti theraṃ kulappasādakānaṃ aggaṭṭhāne ṭhapesīti.",
  "atk-s0401a:944_0": "Bākulattheravatthu",
  "atk-s0401a:945_0": "226. Catutthe appābādhānanti nirābādhānaṃ. Bākuloti dvīsu kulesu vaḍḍhitattā evaṃladdhanāmo thero.",
  "atk-s0401a:946_0": "Tassa pañhakamme ayamanupubbikathā –",
  "atk-s0401a:946_1": "ayaṃ kira atīte ito kappasatasahassādhike asaṅkhyeyyamatthake anomadassidasabalassa nibbattito puretarameva",
  "atk-s0401a:946_2": "brāhmaṇakule paṭisandhiṃ gaṇhitvā vayaṃ āgamma uggahitavedo vedattaye sāraṃ apassanto “samparāyikatthaṃ",
  "atk-s0401a:946_3": "gavesissāmī”ti pabbatapāde isipabbajjaṃ pabbajitvā pañcābhiññā-",
  "atk-s0401a:946_4": "aṭṭhasamāpattilābhī hutvā jhānakīḷitāya vītināmesi.",
  "atk-s0401a:946_5": "Tasmiṃ samaye anomadassī bodhisatto sabbaññutaṃ patvā ariyagaṇaparivuto cārikaṃ carati.",
  "atk-s0401a:946_6": "Tāpaso “tīṇi ratanāni uppannānī”ti sutvā satthu santikaṃ gantvā dhammaṃ sutvā desanāpariyosāne saraṇesu patiṭṭhito,",
  "atk-s0401a:946_7": "attano ṭhānaṃ pana vijahituṃ nāsakkhi.",
  "atk-s0401a:946_8": "So kālena kālaṃ satthu dassanāya ceva gacchati,",
  "atk-s0401a:946_9": "dhammañca suṇāti.",
  "atk-s0401a:947_0": "Athekasmiṃ samaye tathāgatassa udaravāto uppajji.",
  "atk-s0401a:947_1": "Tāpaso satthu dassanatthāya āgato “satthā gilāno”ti sutvā “ko, bhante,",
  "atk-s0401a:947_2": "ābādho”ti.",
  "atk-s0401a:947_3": "“Udaravāto”ti vutte “ayaṃ kālo mayhaṃ puññaṃ kātu”nti pabbatapādaṃ gantvā nānāvidhāni bhesajjāni samodhānetvā",
  "atk-s0401a:947_4": "“idaṃ bhesajjaṃ satthu upanethā”ti upaṭṭhākattherassa adāsi.",
  "atk-s0401a:947_5": "Saha bhesajjassa upayogena udaravāto paṭippassambhi.",
  "atk-s0401a:947_6": "So satthu phāsukakāle gantvā evamāha – “bhante,",
  "atk-s0401a:947_7": "yadidaṃ mama bhesajjena tathāgatassa phāsukaṃ jātaṃ,",
  "atk-s0401a:947_8": "tassa me nissandena nibbattanibbattabhave gaddūhanamattampi sarīre byādhi nāma mā hotū”ti.",
  "atk-s0401a:947_9": "Idamassa tasmiṃ attabhāve kalyāṇakammaṃ.",
  "atk-s0401a:948_0": "So tato cuto brahmaloke nibbattitvā ekaṃ asaṅkhyeyyaṃ devamanussesu saṃsaranto padumuttarabuddhakāle",
  "atk-s0401a:948_1": "haṃsavatīnagare kulagehe paṭisandhiṃ gahetvā satthāraṃ ekaṃ bhikkhuṃ appābādhānaṃ aggaṭṭhāne ṭhapentaṃ",
  "atk-s0401a:948_2": "disvā adhikārakammaṃ katvā taṃ ṭhānantaraṃ patthesi.",
  "atk-s0401a:948_3": "So yāvatāyukaṃ kusalaṃ katvā devamanussesu saṃsaranto vipassīdasabalassa nibbattito puretarameva bandhumatīnagare",
  "atk-s0401a:948_4": "brāhmaṇakule nibbatto purimanayeneva isipabbajjaṃ pabbajitvā jhānalābhī hutvā pabbatapāde vasati.",
  "atk-s0401a:949_0": "Vipassībodhisattopi sabbaññutaṃ patvā aṭṭhasaṭṭhibhikkhusatasahassaparivāro bandhumatīnagaraṃ upanissāya",
  "atk-s0401a:949_1": "pitu mahārājassa saṅgahaṃ karonto kheme migadāye viharati.",
  "atk-s0401a:949_2": "Athāyaṃ tāpaso dasabalassa loke nibbattabhāvaṃ ñatvā āgantvā satthu dhammakathaṃ sutvā saraṇesu patiṭṭhāsi,",
  "atk-s0401a:949_3": "attano pabbajjaṃ jahituṃ nāsakkhi,",
  "atk-s0401a:949_4": "kālena kālaṃ pana satthu upaṭṭhānaṃ gacchati.",
  "atk-s0401a:950_0": "Athekasmiṃ samaye ṭhapetvā satthārañceva dve aggasāvake ca himavati pupphitānaṃ visarukkhānaṃ vātasamphassena",
  "atk-s0401a:950_1": "sesabhikkhūnaṃ matthakarogo nāma udapādi.",
  "atk-s0401a:950_2": "Tāpaso satthu upaṭṭhānaṃ āgato bhikkhū sasīsaṃ pārupitvā nipanne disvā – “kiṃ, bhante,",
  "atk-s0401a:950_3": "bhikkhusaṅghassa aphāsuka”nti pucchi.",
  "atk-s0401a:950_4": "Bhikkhūnaṃ tiṇapupphakarogo, āvusoti.",
  "atk-s0401a:950_5": "Tāpaso cintesi –",
  "atk-s0401a:950_6": "“ayaṃ kālo mayhaṃ bhikkhusaṅghassa kāyaveyyāvatikakammaṃ katvā puññaṃ nibbattetu”nti attano ānubhāvena",
  "atk-s0401a:950_7": "nānāvidhāni bhesajjāni saṃkaḍḍhitvā yojetvā adāsi.",
  "atk-s0401a:950_8": "Sabbabhikkhūnaṃ rogo taṃkhaṇaṃyeva vūpasanto.",
  "atk-s0401a:951_0": "So yāvatāyukaṃ ṭhatvā brahmaloke nibbattitvā ekanavutikappe devamanussesu saṃsaranto kassapabuddhakāle",
  "atk-s0401a:951_1": "bārāṇasiyaṃ kulagehe nibbatto gharāvāsaṃ vasanto “mayhaṃ vasanagehaṃ dubbalaṃ,",
  "atk-s0401a:951_2": "paccantaṃ gantvā dabbasambhāraṃ āharitvā gehaṃ karissāmī”ti vaḍḍhakīhi saddhiṃ gacchanto antarāmagge",
  "atk-s0401a:951_3": "ekaṃ jiṇṇaṃ mahāvihāraṃ disvā “tiṭṭhatu tāva mayhaṃ gehakammaṃ,",
  "atk-s0401a:951_4": "na taṃ mayā saddhiṃ gamissati,",
  "atk-s0401a:951_5": "yaṃkiñci katvā pana saddhiṃ gamanakammameva puretaraṃ kātuṃ vaṭṭatī”ti teheva vaḍḍhakīhi dabbasambhāraṃ gāhāpetvā tasmiṃ vihāre uposathāgāraṃ kāresi,",
  "atk-s0401a:951_6": "bhojanasālaṃ aggisālaṃ dīghacaṅkamaṃ jantāgharaṃ kappiyakuṭiṃ vaccakuṭiṃ ārogyasālaṃ kāresi,",
  "atk-s0401a:951_7": "yaṃkiñci bhikkhusaṅghassa upabhogaparibhogaṃ bhesajjaṃ nāma sabbaṃ paṭiyādetvā ṭhapesi.",
  "atk-s0401a:952_0": "So yāvajīvaṃ kusalaṃ katvā ekaṃ buddhantaraṃ devamanussesu saṃsaranto amhākaṃ dasabalassa nibbattito",
  "atk-s0401a:952_1": "puretarameva kosambiyaṃ seṭṭhigehe paṭisandhiṃ gaṇhi.",
  "atk-s0401a:952_2": "Tassa paṭisandhiggahaṇadivasato paṭṭhāya taṃ seṭṭhikulaṃ lābhaggayasaggappattaṃ ahosi.",
  "atk-s0401a:952_3": "Athassa mātā puttaṃ vijāyitvā cintesi –",
  "atk-s0401a:952_4": "“ayaṃ dārako puññavā katādhikāro,",
  "atk-s0401a:952_5": "yattakaṃ kālaṃ arogo dīghāyuko hutvā tiṭṭhati,",
  "atk-s0401a:952_6": "tattakaṃ amhākaṃ sampattidāyako bhavissati.",
  "atk-s0401a:952_7": "Jātadivaseyeva mahāyamunāya nhātadārakā nirogā hontī”ti nhāpanatthāya naṃ pesesi.",
  "atk-s0401a:952_8": "“Pañcame divase sīsaṃ nhāpetvā nadīkīḷanatthāya naṃ pesesī”ti majjhimabhāṇakā.",
  "atk-s0401a:952_9": "Tattha dhātiyā dārakaṃ nimujjanummujjanavasena kīḷāpentiyā eko maccho dārakaṃ disvā “bhakkho me aya”nti maññamāno mukhaṃ vivaritvā upagato.",
  "atk-s0401a:952_10": "Dhātī dārakaṃ chaḍḍetvā palātā,",
  "atk-s0401a:952_11": "maccho taṃ gili.",
  "atk-s0401a:952_12": "Puññavā satto dukkhaṃ na pāpuṇi,",
  "atk-s0401a:952_13": "sayanagabbhaṃ pavisitvā nipanno viya ahosi.",
  "atk-s0401a:952_14": "Maccho dārakassa tejena tattaphālaṃ gilitvā ḍayhamāno viya vegena tiṃsayojanaṃ gantvā bārāṇasinagaravāsino macchabandhassa jālaṃ pāvisi.",
  "atk-s0401a:952_15": "Mahāmacchā nāma jālena baddhā māriyamānāva maranti,",
  "atk-s0401a:952_16": "ayaṃ pana dārakassa tejena jālato nīhaṭamattova mato.",
  "atk-s0401a:952_17": "Macchabandhā ca mahāmacchaṃ labhitvā phāletvā vikkiṇanti,",
  "atk-s0401a:952_18": "taṃ pana dārakassa ānubhāvena aphāletvā sakalameva kājena haritvā “sahassena demā”ti vadantā nagare vicariṃsu,",
  "atk-s0401a:952_19": "koci na gaṇhāti.",
  "atk-s0401a:953_0": "Tasmiṃ pana nagare aputtakaṃ asītikoṭivibhavaṃ seṭṭhikulaṃ atthi.",
  "atk-s0401a:953_1": "Tassa dvāramūlaṃ patvā “kiṃ gahetvā dethā”ti vuttā “kahāpaṇa”nti āhaṃsu.",
  "atk-s0401a:953_2": "Tehi kahāpaṇaṃ datvā gahito.",
  "atk-s0401a:953_3": "Seṭṭhibhariyāpi aññesu divasesu macche na keḷāyati,",
  "atk-s0401a:953_4": "taṃdivasaṃ pana macchaṃ phalake ṭhapetvā sayameva phālesi.",
  "atk-s0401a:953_5": "Macchañca nāma kucchito phālenti,",
  "atk-s0401a:953_6": "sā pana piṭṭhito phālentī macchakucchiyaṃ suvaṇṇavaṇṇaṃ dārakaṃ disvā “macchakucchiyaṃ me putto laddho”ti",
  "atk-s0401a:953_7": "nādaṃ naditvā dārakaṃ ādāya sāmikassa santikaṃ agamāsi.",
  "atk-s0401a:953_8": "Seṭṭhi tāvadeva bheriṃ carāpetvā dārakamādāya rañño santikaṃ gantvā “macchakucchiyaṃ me, deva,",
  "atk-s0401a:953_9": "dārako laddho,",
  "atk-s0401a:953_10": "kiṃ karomā”ti āha.",
  "atk-s0401a:953_11": "Puññavā esa,",
  "atk-s0401a:953_12": "yo macchakucchiyaṃ ārogo vasi,",
  "atk-s0401a:953_13": "posehi nanti.",
  "atk-s0401a:954_0": "Assosi kho itaraṃ kulaṃ “bārāṇasiyaṃ kira ekaṃ seṭṭhikulaṃ macchakucchiyaṃ dārakaṃ labhī”ti.",
  "atk-s0401a:954_1": "Te tattha agamaṃsu.",
  "atk-s0401a:954_2": "Athassa mātā dārakaṃ alaṅkaritvā kīḷāpiyamānaṃ disvā “manāpo vatāyaṃ dārako”ti gahetvā pakatiṃ ācikkhi.",
  "atk-s0401a:954_3": "Itarā “mayhaṃ putto”ti āha.",
  "atk-s0401a:954_4": "Kahaṃ te laddhoti.",
  "atk-s0401a:954_5": "Macchakucchiyanti.",
  "atk-s0401a:954_6": "Na tuyhaṃ putto,",
  "atk-s0401a:954_7": "mayhaṃ puttoti.",
  "atk-s0401a:954_8": "Kahaṃ te laddhoti.",
  "atk-s0401a:954_9": "Mayā dasa māse kucchiyā dhārito,",
  "atk-s0401a:954_10": "atha naṃ nadiyā kīḷāpiyamānaṃ maccho gilīti.",
  "atk-s0401a:954_11": "Tuyhaṃ putto aññena macchena gilito bhavissati,",
  "atk-s0401a:954_12": "ayaṃ pana mayā macchakucchiyaṃ laddhoti ubhopi rājakulaṃ agamaṃsu.",
  "atk-s0401a:954_13": "Rājā āha –",
  "atk-s0401a:954_14": "“ayaṃ dasa māse kucchiyā dhāritattā amātā kātuṃ na sakkā,",
  "atk-s0401a:954_15": "macchaṃ gaṇhantāpi vakkayakanādīni bahi katvā gaṇhantā nāma natthīti macchakucchiyaṃ laddhattā ayampi amātā kātuṃ na sakkā,",
  "atk-s0401a:954_16": "dārako ubhinnampi kulānaṃ dāyādo hotū”ti.",
  "atk-s0401a:954_17": "Tato paṭṭhāya dvepi kulāni ativiya lābhaggayasaggappattāni ahesuṃ.",
  "atk-s0401a:954_18": "Tassa dvīhi kulehi vaḍḍhitattā bākulakumāroti nāmaṃ kariṃsu.",
  "atk-s0401a:955_0": "Tassa viññutaṃ pattassa dvīsupi nagaresu tayo tayo pāsāde kāretvā nāṭakāni paccupaṭṭhapesuṃ.",
  "atk-s0401a:955_1": "Ekekasmiṃ nagare cattāro cattāro māse vasati.",
  "atk-s0401a:955_2": "Ekasmiṃ nagare cattāro māse vutthassa saṅghāṭanāvāsu maṇḍapaṃ kāretvā tattha naṃ saddhiṃ nāṭakehi āropenti.",
  "atk-s0401a:955_3": "So sampattiṃ anubhavamāno catūhi māsehi itaraṃ nagaraṃ gacchati.",
  "atk-s0401a:955_4": "Taṃnagaravāsīni nāṭakāni “dvīhi māsehi upaḍḍhamaggaṃ āgato bhavissatī”ti paccuggantvā taṃ parivāretvā dvīhi māsehi attano nagaraṃ nenti,",
  "atk-s0401a:955_5": "itarāni nāṭakāni nivattitvā attano nagarameva gacchanti.",
  "atk-s0401a:955_6": "Tattha cattāro māse vasitvā teneva niyāmena puna itaraṃ nagaraṃ gacchati.",
  "atk-s0401a:955_7": "Evamassa sampattiṃ anubhavantassa asīti vassāni paripuṇṇāni.",
  "atk-s0401a:956_0": "Tasmiṃ samaye amhākaṃ bodhisatto sabbaññutaṃ patvā pavattitavaradhammacakko anukkamena cārikaṃ caramāno kosambiṃ pāpuṇi,",
  "atk-s0401a:956_1": "bārāṇasinti majjhimabhāṇakā.",
  "atk-s0401a:956_2": "Bākulo seṭṭhipi kho “dasabalo āgato”ti sutvā bahuṃ gandhamālaṃ ādāya satthu santikaṃ gantvā dhammakathaṃ sutvā paṭiladdhasaddho pabbaji.",
  "atk-s0401a:956_3": "So sattāhameva puthujjano hutvā aṭṭhame aruṇe saha paṭisambhidāhi arahattaṃ pāpuṇi.",
  "atk-s0401a:956_4": "Athassa dvīsu nagaresu gihikāle paricārikamātugāmā attano kulagharāni āgantvā tattha vasamānā cīvarāni katvā pahiṇiṃsu.",
  "atk-s0401a:956_5": "Thero ekaṃ addhamāsaṃ kosambivāsikehi pahitaṃ cīvaraṃ bhuñjati,",
  "atk-s0401a:956_6": "ekaṃ addhamāsaṃ bārāṇasivāsikehīti.",
  "atk-s0401a:956_7": "Eteneva niyāmena dvīsupi nagaresu yaṃ yaṃ uttamaṃ,",
  "atk-s0401a:956_8": "taṃ taṃ therasseva āhariyati.",
  "atk-s0401a:956_9": "Therassa asīti vassāni agāramajjhe vasantassa dvīhaṅgulehi gandhapiṇḍaṃ gahetvā upasiṅghanamattampi kālaṃ na koci ābādho nāma ahosi.",
  "atk-s0401a:956_10": "Āsītime vasse sukheneva pabbajjaṃ upagato.",
  "atk-s0401a:956_11": "Pabbajitassāpissa appamattakopi ābādho vā catūhi paccayehi vekallaṃ vā nāhosi.",
  "atk-s0401a:956_12": "So pacchime kāle parinibbānasamayepi purāṇagihisahāyakassa acelakassapassa attano kāyikacetasikasukhadīpanavaseneva",
  "atk-s0401a:956_13": "sakalaṃ bākulasuttaṃ kathetvā anupādisesāya nibbānadhātuyā parinibbāyi.",
  "atk-s0401a:956_14": "Evaṃ aṭṭhuppatti samuṭṭhitā.",
  "atk-s0401a:956_15": "Satthā pana therassa dharamānakāleyeva there yathā paṭipāṭiyā ṭhānantare ṭhapento bākulattheraṃ imasmiṃ sāsane appābādhānaṃ aggaṭṭhāne ṭhapesīti.",
  "atk-s0401a:957_0": "Sobhitattheravatthu",
  "atk-s0401a:958_0": "227.",
  "atk-s0401a:958_1": "Pañcame pubbenivāsaṃ anussarantānanti pubbe nivutthakkhandhasantānaṃ anussaraṇasamatthānaṃ sobhitatthero aggoti dasseti.",
  "atk-s0401a:958_2": "So kira pubbenivāsaṃ anupaṭipāṭiyā anussaramāno pañca kappasatāni asaññibhave acittakapaṭisandhiṃ nayato aggahesi ākāse padaṃ dassento viya.",
  "atk-s0401a:958_3": "Tasmā pubbenivāsaṃ anussarantānaṃ aggo nāma jāto.",
  "atk-s0401a:959_0": "Tassa pañhakamme ayamanupubbikathā –",
  "atk-s0401a:959_1": "ayampi kira padumuttarabuddhakāle haṃsavatīnagare kulagehe paṭisandhiṃ gaṇhitvā vayappatto satthu dhammadesanaṃ",
  "atk-s0401a:959_2": "suṇanto satthāraṃ ekaṃ bhikkhuṃ pubbenivāsañāṇalābhīnaṃ bhikkhūnaṃ aggaṭṭhāne ṭhapentaṃ disvā adhikārakammaṃ",
  "atk-s0401a:959_3": "katvā taṃ ṭhānantaraṃ patthesi.",
  "atk-s0401a:959_4": "So yāvajīvaṃ kusalakammaṃ katvā devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbatti,",
  "atk-s0401a:959_5": "sobhitotissa nāmaṃ akaṃsu.",
  "atk-s0401a:960_0": "So aparena samayena satthu dhammadesanaṃ sutvā paṭiladdhasaddho pabbajitvā vipassanaṃ vaḍḍhetvā arahattaṃ patvā pubbenivāsañāṇe ciṇṇavasī ahosi.",
  "atk-s0401a:960_1": "So anupaṭipāṭiyā attano nibbattaṭṭhānaṃ anussaranto yāva asaññibhave acittakapaṭisandhi,",
  "atk-s0401a:960_2": "tāva paṭisandhiṃ addasa.",
  "atk-s0401a:960_3": "Tato paraṃ antare pañca kappasatāni pavattiṃ adisvā avasāne cutiṃ disvā “kiṃ nāmeta”nti āvajjamāno nayavasena",
  "atk-s0401a:960_4": "“asaññibhavo bhavissatī”ti niṭṭhaṃ agamāsi.",
  "atk-s0401a:960_5": "Satthā imaṃ kāraṇaṃ aṭṭhuppattiṃ katvā theraṃ pubbenivāsaṃ anussarantānaṃ aggaṭṭhāne ṭhapesīti.",
  "atk-s0401a:961_0": "Upālittheravatthu",
  "atk-s0401a:962_0": "228.",
  "atk-s0401a:962_1": "Chaṭṭhe vinayadharānaṃ yadidaṃ upālīti vinayadharānaṃ bhikkhūnaṃ upālitthero aggoti dasseti.",
  "atk-s0401a:962_2": "Thero kira tathāgatasseva santike kammaṭṭhānaṃ gahetvā vipassanaṃ vaḍḍhetvā arahattaṃ pāpuṇi.",
  "atk-s0401a:962_3": "Tathāgatasseva santike vinayapiṭakaṃ uggaṇhitvā bhārukacchakavatthuṃ,",
  "atk-s0401a:962_4": "ajjukavatthuṃ,",
  "atk-s0401a:962_5": "kumārakassapavatthunti imāni tīṇi vatthūni sabbaññutaññāṇena saddhiṃ saṃsandetvā kathesi.",
  "atk-s0401a:962_6": "Tasmā vinayadharānaṃ aggo nāma jāto.",
  "atk-s0401a:963_0": "Tassa pañhakamme ayamanupubbikathā –",
  "atk-s0401a:963_1": "padumuttarabuddhakāle kiresa haṃsavatiyaṃ kulaghare nibbatto ekadivasaṃ satthu dhammakathaṃ suṇanto satthāraṃ",
  "atk-s0401a:963_2": "ekaṃ bhikkhuṃ vinayadharānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:963_3": "So yāvajīvaṃ kusalaṃ katvā devamanussesu saṃsaranto imasmiṃ buddhuppāde kappakagehe paṭisandhiṃ gaṇhi,",
  "atk-s0401a:963_4": "upālidārakotissa nāmaṃ akaṃsu.",
  "atk-s0401a:963_5": "So vayappatto channaṃ khattiyānaṃ pasādhako hutvā tathāgate anupiyambavane viharante pabbajjatthāya nikkhamantehi",
  "atk-s0401a:963_6": "teti chahi khattiyehi saddhiṃ nikkhamitvā pabbaji.",
  "atk-s0401a:963_7": "Tassa pabbajjāvidhānaṃ pāḷiyaṃ āgatameva.",
  "atk-s0401a:964_0": "So pabbajitvā upasampanno satthāraṃ kammaṭṭhānaṃ kathāpetvā “mayhaṃ, bhante,",
  "atk-s0401a:964_1": "araññavāsaṃ anujānāthā”ti āha.",
  "atk-s0401a:964_2": "Bhikkhu tava araññe vasantassa ekameva dhuraṃ vaḍḍhissati,",
  "atk-s0401a:964_3": "amhākaṃ pana santike vasantassa vipassanādhurañca ganthadhurañca paripūressatīti.",
  "atk-s0401a:964_4": "Thero satthu vacanaṃ sampaṭicchitvā vipassanāya kammaṃ karonto nacirasseva arahattaṃ pāpuṇi.",
  "atk-s0401a:964_5": "Atha naṃ satthā sayameva sakalaṃ vinayapiṭakaṃ uggaṇhāpesi.",
  "atk-s0401a:964_6": "So aparabhāge heṭṭhā vuttāni tīṇi vatthūni vinicchini.",
  "atk-s0401a:964_7": "Satthā ekekasmiṃ vinicchite sādhukāraṃ datvā tayopi vinicchaye aṭṭhuppattiṃ katvā theraṃ vinayadharānaṃ aggaṭṭhāne ṭhapesīti.",
  "atk-s0401a:965_0": "Nandakattheravatthu",
  "atk-s0401a:966_0": "229.",
  "atk-s0401a:966_1": "Sattame bhikkhunovādakānaṃ yadidaṃ nandakoti ayaṃ hi thero dhammakathaṃ kathento ekasamodhāne pañca bhikkhunīsatāni arahattaṃ pāpesi.",
  "atk-s0401a:966_2": "Tasmā bhikkhunovādakānaṃ aggo nāma jāto.",
  "atk-s0401a:967_0": "Tassa pañhakamme ayamanupubbikathā –",
  "atk-s0401a:967_1": "ayañhi padumuttarabuddhakāle haṃsavatīnagare kulagehe nibbatto satthu dhammadesanaṃ suṇanto satthāraṃ",
  "atk-s0401a:967_2": "ekaṃ bhikkhuṃ bhikkhunovādakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:967_3": "So yāvajīvaṃ kusalaṃ katvā devamanussesu saṃsaranto imasmiṃ buddhuppāde sāvatthiyaṃ kulagehe paṭisandhiṃ",
  "atk-s0401a:967_4": "gahetvā vayappatto satthu dhammadesanaṃ sutvā paṭiladdhasaddho satthu santike pabbajitvā vipassanaṃ vaḍḍhetvā",
  "atk-s0401a:967_5": "arahattaṃ pāpuṇi,",
  "atk-s0401a:967_6": "pubbenivāsañāṇe ca ciṇṇavasī ahosi.",
  "atk-s0401a:967_7": "So catūsu parisāsu sampattāsu “sabbesaṃyeva manaṃ gahetvā kathetuṃ sakkotī”ti dhammakathikanandako nāma jāto.",
  "atk-s0401a:967_8": "Tathāgatopi kho rohiṇīnadītīre cumbaṭakakalahe nikkhamitvā pabbajitānaṃ pañcannaṃ sākiyakumārasatānaṃ",
  "atk-s0401a:967_9": "anabhiratiyā uppannāya te bhikkhū ādāya kuṇāladahaṃ gantvā kuṇālajātakakathāya nesaṃ saṃviggabhāvaṃ ñatvā",
  "atk-s0401a:967_10": "catusaccakathaṃ kathetvā sotāpattiphale patiṭṭhāpesi.",
  "atk-s0401a:967_11": "Aparabhāge mahāsamayasuttaṃ kathetvā aggaphalaṃ arahattaṃ pāpesi.",
  "atk-s0401a:967_12": "Tesaṃ therānaṃ purāṇadutiyikā “amhe dāni idha kiṃ karissāmā”ti vatvā sabbāva ekacittā hutvā mahāpajāpatiṃ upasaṅkamitvā pabbajjaṃ yāciṃsu.",
  "atk-s0401a:967_13": "Tāpi pañcasatā theriyā santike pabbajjañca upasampadañca labhiṃsu.",
  "atk-s0401a:967_14": "Atītānantarāya pana jātiyā sabbāva tā nandakattherassa rājaputtabhāve ṭhitassa pādaparicārikā ahesuṃ.",
  "atk-s0401a:968_0": "Tena samayena satthā “bhikkhū bhikkhuniyo ovadantū”ti āha.",
  "atk-s0401a:968_1": "Thero attano vāre sampatte tāsaṃ purimabhave attano pādaparicārikabhāvaṃ ñatvā cintesi –",
  "atk-s0401a:968_2": "“maṃ imassa bhikkhunīsaṅghassa majjhe nisinnaṃ upamāyo ca kāraṇāni ca āharitvā dhammaṃ kathayamānaṃ disvā",
  "atk-s0401a:968_3": "añño pubbenivāsañāṇalābhī bhikkhu imaṃ kāraṇaṃ oloketvā ‘āyasmā nandako yāvajjadivasā orodhe na vissajjeti,",
  "atk-s0401a:968_4": "sobhatāyamāyasmā orodhaparivuto’ti vattabbaṃ maññeyyā”ti.",
  "atk-s0401a:968_5": "Tasmā sayaṃ agantvā aññaṃ bhikkhuṃ pesesi.",
  "atk-s0401a:968_6": "Tā pana pañcasatā bhikkhuniyo therasseva ovādaṃ paccāsīsanti.",
  "atk-s0401a:968_7": "Iminā kāraṇena bhagavā “attano vāre sampatte aññaṃ apesetvā sayameva gantvā bhikkhunīsaṅghaṃ ovadāhī”ti theraṃ āha.",
  "atk-s0401a:968_8": "So satthu kathaṃ paṭibāhituṃ asakkonto attano vāre sampatte cātuddase bhikkhunisaṅghassa ovādaṃ datvā",
  "atk-s0401a:968_9": "sabbāva tā bhikkhuniyo saḷāyatanapaṭimaṇḍitāya dhammadesanāya sotāpattiphale patiṭṭhāpesi.",
  "atk-s0401a:969_0": "Tā bhikkhuniyo therassa dhammadesanāya attamanā hutvā satthu santikaṃ gantvā attano paṭividdhaguṇaṃ ārocesuṃ.",
  "atk-s0401a:969_1": "Satthā “kasmiṃ nu kho dhammaṃ desente imā bhikkhuniyo uparimaggaphalāni pāpuṇeyyu”nti āvajjento puna",
  "atk-s0401a:969_2": "“taṃyeva nandakassa dhammadesanaṃ sutvā pañcasatāpi etā arahattaṃ pāpuṇissantī”ti disvā punadivasepi",
  "atk-s0401a:969_3": "therasseva santikaṃ dhammassavanatthāya pesesi.",
  "atk-s0401a:969_4": "Tā punadivase dhammaṃ sutvā sabbāva arahattaṃ pattā.",
  "atk-s0401a:969_5": "Taṃdivasaṃ bhagavā tāsaṃ bhikkhunīnaṃ attano santikaṃ āgatakāle dhammadesanāya saphalabhāvaṃ ñatvā “hiyyo",
  "atk-s0401a:969_6": "nandakassa dhammadesanā cātuddasiyaṃ candasadisī ahosi,",
  "atk-s0401a:969_7": "ajja pannarasiyaṃ candasadisī”ti vatvā therassa sādhukāraṃ datvā tadeva ca kāraṇaṃ aṭṭhuppattiṃ katvā theraṃ bhikkhunovādakānaṃ aggaṭṭhāne ṭhapesīti.",
  "atk-s0401a:970_0": "Nandattheravatthu",
  "atk-s0401a:971_0": "230.",
  "atk-s0401a:971_1": "Aṭṭhame indriyesu guttadvārānanti chasu indriyesu pihitadvārānaṃ nandatthero aggoti dasseti.",
  "atk-s0401a:971_2": "Kiñcāpi hi satthusāvakā aguttadvārā nāma natthi,",
  "atk-s0401a:971_3": "nandatthero pana dasasu disāsu yaṃ yaṃ disaṃ oloketukāmo hoti,",
  "atk-s0401a:971_4": "na taṃ catusampajaññavasena aparicchinditvā oloketi.",
  "atk-s0401a:971_5": "Tasmā indriyesu guttadvārānaṃ aggo nāma jāto.",
  "atk-s0401a:972_0": "Tassa pañhakamme ayamanupubbikathā –",
  "atk-s0401a:972_1": "ayampi hi padumuttarabuddhakāle haṃsavatīnagare kulagehe paṭisandhiṃ gahetvā vayappatto satthu santike",
  "atk-s0401a:972_2": "dhammaṃ suṇanto satthāraṃ ekaṃ bhikkhuṃ indriyesu guttadvārānaṃ aggaṭṭhāne ṭhapentaṃ disvā adhikārakammaṃ",
  "atk-s0401a:972_3": "katvā taṃ ṭhānantaraṃ patthesi.",
  "atk-s0401a:972_4": "So yāvajīvaṃ kusalaṃ katvā devamanussesu saṃsaranto kapilavatthupure mahāpajāpatigotamiyā kucchimhi paṭisandhiṃ gaṇhi.",
  "atk-s0401a:972_5": "Athassa nāmaggahaṇadivase ñātisaṅghaṃ nandayanto tosento jātoti nandakumāroteva nāmaṃ akaṃsu.",
  "atk-s0401a:973_0": "Mahāsattopi sabbaññutaṃ patvā pavattitavaradhammacakko lokānuggahaṃ karonto rājagahato kapilavatthupuraṃ",
  "atk-s0401a:973_1": "gantvā paṭhamadassaneneva pitaraṃ sotāpattiphale patiṭṭhāpesi.",
  "atk-s0401a:973_2": "Punadivase pitu nivesanaṃ gantvā rāhulamātāya ovādaṃ datvā sesajanassapi dhammaṃ kathesi.",
  "atk-s0401a:973_3": "Punadivase nandakumārassa abhisekagehapavesanaāvāhamaṅgalesu vattamānesu tassa nivesanaṃ gantvā kumāraṃ",
  "atk-s0401a:973_4": "pattaṃ gāhāpetvā pabbājetuṃ vihārābhimukho pāyāsi.",
  "atk-s0401a:973_5": "Nandakumāraṃ abhisekamaṅgalaṃ na tathā pīḷesi,",
  "atk-s0401a:973_6": "pattaṃ ādāya gamanakāle pana janapadakalyāṇī uparipāsādavaragatā sīhapañjaraṃ ugghāṭetvā “tuvaṭaṃ kho,",
  "atk-s0401a:973_7": "ayyaputta,",
  "atk-s0401a:973_8": "āgaccheyyāsī”ti yaṃ vācaṃ nicchāresi.",
  "atk-s0401a:973_9": "Taṃ sutvā gehasitachandarāgavasena olokento panesa satthari gāravena yathāruciyā nimittaṃ gahetuṃ nāsakkhi,",
  "atk-s0401a:973_10": "tenassa cittasantāpo ahosi.",
  "atk-s0401a:973_11": "Atha naṃ “imasmiṃ ṭhāne nivattessati,",
  "atk-s0401a:973_12": "imasmiṃ ṭhāne nivattessatī”ti cintentameva satthā vihāraṃ netvā pabbājesi.",
  "atk-s0401a:973_13": "Pabbajitopi paṭibāhituṃ asakkonto tuṇhī ahosi.",
  "atk-s0401a:973_14": "Pabbajitadivasato paṭṭhāya pana janapadakalyāṇiyā vuttavacanameva sarati.",
  "atk-s0401a:973_15": "Athassa sā āgantvā avidūre ṭhitā viya ahosi.",
  "atk-s0401a:973_16": "So anabhiratiyā pīḷito thokaṃ ṭhānaṃ gacchati,",
  "atk-s0401a:973_17": "tassa gumbaṃ vā gacchaṃ vā atikkamantasseva dasabalo purato ṭhitako viya ahosi.",
  "atk-s0401a:973_18": "So aggimhi pakkhittaṃ kukkuṭapattaṃ viya paṭinivattitvā attano vasanaṭṭhānameva pavisati.",
  "atk-s0401a:974_0": "Satthā cintesi –",
  "atk-s0401a:974_1": "“nando ativiya pamatto viharati,",
  "atk-s0401a:974_2": "anabhiratiṃ vūpasametuṃ na sakkoti,",
  "atk-s0401a:974_3": "etassa cittanibbāpanaṃ kātuṃ vaṭṭatī”ti.",
  "atk-s0401a:974_4": "Tato naṃ āha – “ehi, nanda,",
  "atk-s0401a:974_5": "devacārikaṃ gacchissāmā”ti.",
  "atk-s0401a:974_6": "Bhagavā kathāhaṃ iddhimantehi gantabbaṭṭhānaṃ gamissāmīti.",
  "atk-s0401a:974_7": "Tvaṃ kevalaṃ gamanacittaṃ uppādehi,",
  "atk-s0401a:974_8": "gantvā passissasīti.",
  "atk-s0401a:974_9": "So dasabalassa ānubhāvena tathāgateneva saddhiṃ devacārikaṃ gantvā sakkassa devarañño nivesanaṃ oloketvā pañca accharāsatāni addasa.",
  "atk-s0401a:974_10": "Satthā nandattheraṃ subhanimittavasena tā olokentaṃ disvā, “nanda,",
  "atk-s0401a:974_11": "imā nu kho accharā manāpā,",
  "atk-s0401a:974_12": "atha janapadakalyāṇī”ti pucchi. Bhante,",
  "atk-s0401a:974_13": "janapadakalyāṇī imā accharā upanidhāya kaṇṇanāsacchinnakā makkaṭī viya khāyatīti. Nanda,",
  "atk-s0401a:974_14": "evarūpā accharā samaṇadhammaṃ karontānaṃ na dullabhāti. Sace me,",
  "atk-s0401a:974_15": "bhante bhagavā,",
  "atk-s0401a:974_16": "pāṭibhogo hoti,",
  "atk-s0401a:974_17": "ahaṃ samaṇadhammaṃ karissāmīti.",
  "atk-s0401a:974_18": "Vissattho tvaṃ, nanda,",
  "atk-s0401a:974_19": "samaṇadhammaṃ karohi.",
  "atk-s0401a:974_20": "Sace te sappaṭisandhikā kālakiriyā bhavissati,",
  "atk-s0401a:974_21": "ahaṃ etāsaṃ paṭilābhatthāya pāṭibhogoti.",
  "atk-s0401a:974_22": "Iti satthā yathāruciyā devacārikaṃ caritvā jetavanameva paccāgañchi.",
  "atk-s0401a:975_0": "Tato paṭṭhāya nandatthero accharānaṃ hetu rattindivaṃ samaṇadhammaṃ karoti.",
  "atk-s0401a:975_1": "Satthā bhikkhū āṇāpesi –",
  "atk-s0401a:975_2": "“tumhe nandassa vasanaṭṭhāne ‘eko kira bhikkhu dasabalaṃ pāṭibhogaṃ katvā accharānaṃ hetu samaṇadhammaṃ karotī’ti tattha tattha kathentā vicarathā”ti.",
  "atk-s0401a:975_3": "Te satthu vacanaṃ sampaṭicchitvā “bhatako kirāyasmā nando,",
  "atk-s0401a:975_4": "upakkitako kirāyasmā nando,",
  "atk-s0401a:975_5": "accharānaṃ hetu brahmacariyaṃ carati,",
  "atk-s0401a:975_6": "bhagavā kirassa pāṭibhogo pañcannaṃ accharāsatānaṃ paṭilābhāya kakuṭapādīna”nti therassa savanūpacāre kathentā vicaranti.",
  "atk-s0401a:975_7": "Nandatthero taṃ kathaṃ sutvā “ime bhikkhū na aññaṃ kathenti,",
  "atk-s0401a:975_8": "maṃ ārabbha kathenti,",
  "atk-s0401a:975_9": "ayuttaṃ mama kamma”nti paṭisaṅkhānaṃ uppādetvā vipassanaṃ vaḍḍhetvā arahattaṃ pāpuṇi.",
  "atk-s0401a:975_10": "Athassa arahattapattakkhaṇeyeva aññatarā devatā bhagavato etamatthaṃ ārocesi,",
  "atk-s0401a:975_11": "sayampi bhagavā aññāsiyeva.",
  "atk-s0401a:975_12": "Punadivase nandatthero bhagavantaṃ upasaṅkamitvā evamāha – “yaṃ me,",
  "atk-s0401a:975_13": "bhante bhagavā,",
  "atk-s0401a:975_14": "pāṭibhogo pañcannaṃ accharāsatānaṃ paṭilābhāya kakuṭapādīnaṃ,",
  "atk-s0401a:975_15": "muñcāmahaṃ, bhante,",
  "atk-s0401a:975_16": "bhagavantaṃ etasmā paṭissavā”ti.",
  "atk-s0401a:975_17": "Evaṃ vatthu samuṭṭhitaṃ.",
  "atk-s0401a:975_18": "Satthā aparabhāge jetavanavihāre viharanto theraṃ indriyesu guttadvārānaṃ aggaṭṭhāne ṭhapesīti.",
  "atk-s0401a:976_0": "Mahākappinattheravatthu",
  "atk-s0401a:977_0": "231.",
  "atk-s0401a:977_1": "Navame bhikkhuovādakānanti bhikkhū ovadantānaṃ mahākappinatthero aggoti dasseti.",
  "atk-s0401a:977_2": "Ayaṃ kira thero ekasamodhānasmiṃyeva dhammakathaṃ kathento bhikkhusahassaṃ arahattaṃ pāpesi.",
  "atk-s0401a:977_3": "Tasmā bhikkhuovādakānaṃ aggo nāma jāto.",
  "atk-s0401a:978_0": "Tassa pañhakamme ayamanupubbikathā –",
  "atk-s0401a:978_1": "ayampi hi padumuttarabuddhakāle haṃsavatiyaṃ kulaghare nibbattitvā aparabhāge satthu dhammakathaṃ suṇanto",
  "atk-s0401a:978_2": "satthāraṃ ekaṃ bhikkhuṃ bhikkhuovādakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:978_3": "So yāvajīvaṃ kusalaṃ katvā devamanussesu saṃsaranto kassapasammāsambuddhakāle bārāṇasiyaṃ kulagehe paṭisandhiṃ",
  "atk-s0401a:978_4": "gahetvā purisasahassassa gaṇajeṭṭhako hutvā gabbhasahassapaṭimaṇḍitaṃ mahāpariveṇaṃ kāresi.",
  "atk-s0401a:978_5": "Te sabbepi janā yāvajīvaṃ kusalaṃ katvā kappinaupāsakaṃ jeṭṭhakaṃ katvā saputtadārā devaloke nibbattā.",
  "atk-s0401a:978_6": "Ekaṃ buddhantaraṃ devamanussesu saṃsariṃsu.",
  "atk-s0401a:979_0": "Atha amhākaṃ satthu nibbattito puretarameva ayaṃ kappino paccantadese kukkuṭavatīnagare rājagehe paṭisandhiṃ gaṇhi,",
  "atk-s0401a:979_1": "sesapurisā tasmiṃyeva nagare amaccakulesu nibbattiṃsu.",
  "atk-s0401a:979_2": "Tesu kappinakumāro pitu accayena chattaṃ ussāpetvā mahākappinarājā nāma jāto.",
  "atk-s0401a:979_3": "Pubbe kalyāṇakammakaraṇakāle tassa gharasāminī itthī samānajātike rājakule nibbattitvā mahākappinarañño aggamahesī jātā,",
  "atk-s0401a:979_4": "anojāpupphasadisavaṇṇatāya panassā anojādevītveva nāmaṃ ahosi.",
  "atk-s0401a:979_5": "Mahākappinarājāpi sutavittako ahosi.",
  "atk-s0401a:979_6": "So pātova uṭṭhāya catūhi dvārehi sīghaṃ dūte pesesi –",
  "atk-s0401a:979_7": "“yattha bahussute sutadhare passatha,",
  "atk-s0401a:979_8": "tato nivattitvā mayhaṃ ārocethā”ti.",
  "atk-s0401a:980_0": "Tena kho pana samayena amhākaṃ satthā loke nibbattitvā sāvatthiṃ upanissāya paṭivasati.",
  "atk-s0401a:980_1": "Tasmiṃ kāle sāvatthinagaravāsino vāṇijā sāvatthiyaṃ uṭṭhānakabhaṇḍaṃ gahetvā,",
  "atk-s0401a:980_2": "taṃ nagaraṃ gantvā,",
  "atk-s0401a:980_3": "bhaṇḍaṃ paṭisāmetvā,",
  "atk-s0401a:980_4": "“rājānaṃ passissāmā”ti paṇṇākāraṃ gahetvā,",
  "atk-s0401a:980_5": "rājakuladvāraṃ gantvā,",
  "atk-s0401a:980_6": "“rājā uyyānaṃ gato”ti sutvā,",
  "atk-s0401a:980_7": "uyyānaṃ gantvā,",
  "atk-s0401a:980_8": "dvāre ṭhitā paṭihārakassa ārocayiṃsu.",
  "atk-s0401a:980_9": "Atha rañño nivedi,",
  "atk-s0401a:980_10": "te rājā pakkosāpetvā niyyātitapaṇṇākāre vanditvā ṭhite, “tātā,",
  "atk-s0401a:980_11": "kuto āgacchathā”ti pucchi.",
  "atk-s0401a:980_12": "Sāvatthito, devāti.",
  "atk-s0401a:980_13": "Kacci vo raṭṭhaṃ subhikkhaṃ,",
  "atk-s0401a:980_14": "dhammiko rājāti? Āma, devāti.",
  "atk-s0401a:980_15": "Atthi pana tumhākaṃ dese kiñci sāsananti?",
  "atk-s0401a:980_16": "Atthi deva,",
  "atk-s0401a:980_17": "na pana sakkā ucchiṭṭhamukhehi kathetunti.",
  "atk-s0401a:980_18": "Rājā suvaṇṇabhiṅgārena udakaṃ dāpesi.",
  "atk-s0401a:980_19": "Te mukhaṃ vikkhāletvā dasabalābhimukhā añjaliṃ paggahetvā, “deva,",
  "atk-s0401a:980_20": "amhākaṃ dese buddharatanaṃ nāma uppanna”nti āhaṃsu.",
  "atk-s0401a:980_21": "Rañño “buddho”ti vacane sutamatteyeva sakalasarīraṃ pharamānā pīti uppajji.",
  "atk-s0401a:980_22": "Tato “buddhoti, tātā,",
  "atk-s0401a:980_23": "vadathā”ti āha. Buddhoti, deva, vadāmāti.",
  "atk-s0401a:980_24": "Evaṃ tikkhattuṃ vadāpetvā “buddhotipadaṃ aparimāṇaṃ,",
  "atk-s0401a:980_25": "nāssa sakkā parimāṇaṃ kātu”nti tasmiṃyeva pade pasanno satasahassaṃ datvā “aparaṃ kiṃ sāsana”nti pucchi.",
  "atk-s0401a:980_26": "Deva dhammaratanaṃ nāma uppannanti.",
  "atk-s0401a:980_27": "Tampi sutvā tatheva tikkhattuṃ paṭiññaṃ gahetvā aparampi satasahassaṃ datvā puna “aññaṃ kiṃ sāsana”nti pucchi.",
  "atk-s0401a:980_28": "Saṅgharatanaṃ deva uppannanti.",
  "atk-s0401a:980_29": "Tampi sutvā tatheva paṭiññaṃ gahetvā aparampi satasahassaṃ datvā dinnabhāvaṃ paṇṇe likhitvā, “tātā,",
  "atk-s0401a:980_30": "deviyā santikaṃ gacchathā”ti pesesi.",
  "atk-s0401a:980_31": "Tesu gatesu amacce pucchi – “tātā,",
  "atk-s0401a:980_32": "buddho loke uppanno,",
  "atk-s0401a:980_33": "tumhe kiṃ karissathā”ti?",
  "atk-s0401a:980_34": "Deva tumhe kiṃ kattukāmāti?",
  "atk-s0401a:980_35": "Ahaṃ pabbajissāmīti.",
  "atk-s0401a:980_36": "Mayampi pabbajissāmāti.",
  "atk-s0401a:980_37": "Te sabbepi gharaṃ vā kuṭumbaṃ vā anapaloketvā ye asse āruyha gatā teheva nikkhamiṃsu.",
  "atk-s0401a:981_0": "Vāṇijā anojādeviyā santikaṃ gantvā paṇṇaṃ dassesuṃ.",
  "atk-s0401a:981_1": "Sā taṃ vācetvā “raññā tumhākaṃ bahū kahāpaṇā dinnā,",
  "atk-s0401a:981_2": "kiṃ tumhehi kataṃ,",
  "atk-s0401a:981_3": "tātā”ti pucchi.",
  "atk-s0401a:981_4": "Piyasāsanaṃ, devi, ānītanti.",
  "atk-s0401a:981_5": "Amhepi sakkā, tātā,",
  "atk-s0401a:981_6": "suṇāpetunti? Sakkā, devi,",
  "atk-s0401a:981_7": "ucchiṭṭhamukhehi pana vattuṃ na sakkāti.",
  "atk-s0401a:981_8": "Sā suvaṇṇabhiṅgārena udakaṃ dāpesi.",
  "atk-s0401a:981_9": "Te mukhaṃ vikkhāletvā rañño ārocitaniyāmeneva ārocesuṃ.",
  "atk-s0401a:981_10": "Sāpi taṃ sutvā uppannapāmojjā teneva nayena ekekasmiṃ pade tikkhattuṃ paṭiññaṃ gahetvā paṭiññāgaṇanāya tīṇi tīṇi katvā nava satasahassāni adāsi.",
  "atk-s0401a:981_11": "Vāṇijā sabbānipi dvādasa satasahassāni labhiṃsu.",
  "atk-s0401a:981_12": "Atha ne “rājā kahaṃ,",
  "atk-s0401a:981_13": "tātā”ti pucchi.",
  "atk-s0401a:981_14": "Pabbajissāmīti nikkhanto, devīti. “Tena hi, tātā,",
  "atk-s0401a:981_15": "tumhe gacchathā”ti te uyyojetvā raññā saddhiṃ gatānaṃ amaccānaṃ mātugāme pakkosāpetvā “tumhe attano sāmikānaṃ gataṭṭhānaṃ jānātha ammā”ti pucchi. Jānāma, ayye,",
  "atk-s0401a:981_16": "raññā saddhiṃ uyyānakīḷaṃ gatāti. Āma,",
  "atk-s0401a:981_17": "ammā gatā,",
  "atk-s0401a:981_18": "tattha pana gantvā “buddho uppanno,",
  "atk-s0401a:981_19": "dhammo uppanno,",
  "atk-s0401a:981_20": "saṅgho uppanno”ti sutvā “dasabalassa santike pabbajissāmā”ti gatā,",
  "atk-s0401a:981_21": "tumhe kiṃ karissathāti?",
  "atk-s0401a:981_22": "Tumhe pana, ayye,",
  "atk-s0401a:981_23": "kiṃ kattukāmāti?",
  "atk-s0401a:981_24": "“Ahaṃ pabbajissāmi,",
  "atk-s0401a:981_25": "na tehi vantavamanaṃ jivhagge ṭhapeyyanti.",
  "atk-s0401a:981_26": "“Yadi evaṃ,",
  "atk-s0401a:981_27": "mayampi pabbajissāmā”ti sabbāpi rathe yojetvā nikkhamiṃsu.",
  "atk-s0401a:982_0": "Rājāpi amaccasahassehi saddhiṃ gaṅgātīraṃ pāpuṇi,",
  "atk-s0401a:982_1": "tasmiṃ samaye gaṅgā pūrā hoti.",
  "atk-s0401a:982_2": "Atha naṃ disvā “ayaṃ gaṅgā pūrā hoti caṇḍamacchākiṇṇā,",
  "atk-s0401a:982_3": "amhehi ca saddhiṃ āgatā dāsā vā manussā vā natthi,",
  "atk-s0401a:982_4": "ye no nāvaṃ vā uḷumpaṃ vā katvā dadeyyuṃ.",
  "atk-s0401a:982_5": "Etassa pana satthu guṇā nāma heṭṭhā avīcito upari yāva bhavaggā patthaṭā.",
  "atk-s0401a:982_6": "Sace esa satthā sammāsambuddho,",
  "atk-s0401a:982_7": "imesaṃ assānaṃ khurapiṭṭhāni mā tementū”ti udakapiṭṭhena asse pakkhandāpesuṃ.",
  "atk-s0401a:982_8": "Ekassa assassāpi khurapiṭṭhamattaṃ na temi,",
  "atk-s0401a:982_9": "rājamaggena gacchantā viya paratīraṃ patvā parato aññaṃ mahānadiṃ pāpuṇiṃsu.",
  "atk-s0401a:982_10": "“Dutiyā kinnamā”ti pucchi.",
  "atk-s0401a:982_11": "Nīlavāhinī nāma gambhīratopi puthulatopi aḍḍhayojanamattā devāti.",
  "atk-s0401a:982_12": "Tattha aññā saccakiriyā natthi,",
  "atk-s0401a:982_13": "tāya eva saccakiriyāya tampi aḍḍhayojanavitthāraṃ nadiṃ atikkamiṃsu.",
  "atk-s0401a:982_14": "Atha tatiyaṃ candabhāgaṃ nāma mahānadiṃ patvā tampi tāya eva saccakiriyāya atikkamiṃsu.",
  "atk-s0401a:983_0": "Satthāpi taṃdivasaṃ paccūsasamaye mahākaruṇāsamāpattito vuṭṭhāya lokaṃ olokento “ajja mahākappino tiyojanasatikaṃ",
  "atk-s0401a:983_1": "rajjaṃ pahāya amaccasahassaparivāro mama santike pabbajituṃ āgacchatī”ti disvā “mayā tesaṃ paccuggamanaṃ",
  "atk-s0401a:983_2": "kātuṃ yutta”nti pātova sarīrapaṭijagganaṃ katvā bhikkhusaṅghaparivāro sāvatthiyaṃ piṇḍāya caritvā pacchābhattaṃ",
  "atk-s0401a:983_3": "piṇḍapātapaṭikkanto sayameva pattacīvaraṃ gahetvā ākāse uppatitvā candabhāgāya tīre tesaṃ uttaraṇatitthaabhimukhaṭṭhāne",
  "atk-s0401a:983_4": "mahānigrodharukkho atthi,",
  "atk-s0401a:983_5": "tattha pallaṅkena nisīditvā parimukhaṃ satiṃ upaṭṭhapetvā chabbaṇṇabuddharasmiyo vissajjesi.",
  "atk-s0401a:983_6": "Te tena titthena uttarantā buddharasmiyo ito cito ca dhāvantiyo oloketvā dasabalassa puṇṇacandasassirikaṃ",
  "atk-s0401a:983_7": "mukhaṃ disvā “yaṃ satthāraṃ uddissa mayaṃ pabbajitā,",
  "atk-s0401a:983_8": "addhā so eso”ti dassaneneva niṭṭhaṃ gantvā diṭṭhaṭṭhānato paṭṭhāya oṇamitvā vandamānā āgamma satthāraṃ vandiṃsu.",
  "atk-s0401a:983_9": "Rājā gopphakesu gahetvā satthāraṃ vanditvā ekamantaṃ nisīdi saddhiṃ amaccasahassena.",
  "atk-s0401a:983_10": "Satthā tesaṃ dhammakathaṃ kathesi.",
  "atk-s0401a:983_11": "Desanāpariyosāne sabbeva arahatte patiṭṭhāya satthāraṃ pabbajjaṃ yāciṃsu.",
  "atk-s0401a:983_12": "Satthā “pubbe ime cīvaradānassa dinnattā attano pattacīvarāni gahetvāva āgatā”ti suvaṇṇavaṇṇaṃ hatthaṃ pasāretvā “etha bhikkhavo,",
  "atk-s0401a:983_13": "svākkhāto dhammo,",
  "atk-s0401a:983_14": "caratha brahmacariyaṃ sammā dukkhassa antakiriyāyā”ti āha.",
  "atk-s0401a:983_15": "Sāva tesaṃ āyasmantānaṃ pabbajjā ca upasampadā ca ahosi,",
  "atk-s0401a:983_16": "vassasaṭṭhikattherā viya satthāraṃ parivārayiṃsu.",
  "atk-s0401a:984_0": "Anojāpi devī rathasahassaparivārā gaṅgātīraṃ patvā rañño atthāya ābhataṃ nāvaṃ vā uḷumpaṃ vā adisvā attano byattatāya cintesi –",
  "atk-s0401a:984_1": "“rājā saccakiriyaṃ katvā gato bhavissati,",
  "atk-s0401a:984_2": "so pana satthā na kevalaṃ tesaṃyeva atthāya nibbatto,",
  "atk-s0401a:984_3": "sace so satthā sammāsambuddho,",
  "atk-s0401a:984_4": "amhākaṃ rathā mā udake nimujjiṃsū”ti udakapiṭṭhena rathe pakkhandāpesi.",
  "atk-s0401a:984_5": "Rathānaṃ nemivaṭṭimattampi na temi.",
  "atk-s0401a:984_6": "Dutiyanadimpi tatiyanadimpi teneva saccakārena uttari.",
  "atk-s0401a:984_7": "Uttaramānā eva ca nigrodharukkhamūle satthāraṃ addasa.",
  "atk-s0401a:984_8": "Satthāpi “imāsaṃ attano sāmike passantīnaṃ chandarāgo uppajjitvā maggaphalānaṃ antarāyaṃ kareyya,",
  "atk-s0401a:984_9": "dhammaṃ sotuṃ ca na sakkhissantī”ti.",
  "atk-s0401a:984_10": "Yathā aññamaññaṃ na passanti,",
  "atk-s0401a:984_11": "tathā akāsi.",
  "atk-s0401a:984_12": "Tā sabbāpi titthato uttaritvā dasabalaṃ vanditvā nisīdiṃsu.",
  "atk-s0401a:984_13": "Satthā tāsaṃ dhammakathaṃ kathesi.",
  "atk-s0401a:984_14": "Desanāpariyosāne sabbā sotāpattiphale patiṭṭhāya aññamaññaṃ passiṃsu.",
  "atk-s0401a:984_15": "Satthā “uppalavaṇṇā āgacchatū”ti cintesi.",
  "atk-s0401a:984_16": "Therī āgantvā sabbā pabbājetvā ādāya bhikkhuniupassayaṃ gatā,",
  "atk-s0401a:984_17": "satthā bhikkhusahassaṃ gahetvā ākāsena jetavanaṃ agamāsi.",
  "atk-s0401a:985_0": "Athāyaṃ mahākappinatthero attano kiccaṃ matthakappattaṃ ñatvā appossukko hutvā phalasamāpattisukhena",
  "atk-s0401a:985_1": "vītināmento araññagatopi rukkhamūlagatopi suññāgāragatopi “aho sukhaṃ aho sukha”nti abhiṇhaṃ udānaṃ udānesi.",
  "atk-s0401a:985_2": "Bhikkhū kathaṃ uppādesuṃ “kappinatthero rajjasukhaṃ anussaranto udānaṃ udānetī”ti.",
  "atk-s0401a:985_3": "Te tathāgatassa ārocesuṃ.",
  "atk-s0401a:985_4": "Bhagavā “mama putto maggasukhaṃ phalasukhaṃ ārabbha udānaṃ udānesī”ti vatvā dhammapade imaṃ gāthamāha –",
  "atk-s0401a:986_0": "“Dhammapīti sukhaṃ seti, vippasannena cetasā;",
  "atk-s0401a:987_0": "Ariyappavedite dhamme, sadā ramati paṇḍito”ti. ;",
  "atk-s0401a:988_0": "Athekadivasaṃ satthā tassa antevāsikabhikkhusahassaṃ āmantetvā āha –",
  "atk-s0401a:988_1": "“kacci vo,",
  "atk-s0401a:988_2": "bhikkhave,",
  "atk-s0401a:988_3": "ācariyo dhammaṃ desetī”ti.",
  "atk-s0401a:988_4": "Na bhagavā deseti,",
  "atk-s0401a:988_5": "appossukko diṭṭhadhammasukhavihāraṃ anuyutto viharati,",
  "atk-s0401a:988_6": "kassaci ovādamattampi na detīti.",
  "atk-s0401a:988_7": "Satthā taṃ pakkosāpetvā “saccaṃ kira tvaṃ, kappina,",
  "atk-s0401a:988_8": "antevāsikānaṃ ovādamattampi na desī”ti?",
  "atk-s0401a:988_9": "Saccaṃ bhagavāti. Brāhmaṇa,",
  "atk-s0401a:988_10": "mā evaṃ kari,",
  "atk-s0401a:988_11": "ajja paṭṭhāya antevāsikānaṃ dhammaṃ desehīti. “Sādhu,",
  "atk-s0401a:988_12": "bhante”ti thero satthu kathaṃ siravarena sampaṭicchitvā ekasamodhāneyeva samaṇasahassassa dhammaṃ desetvā sabbe arahattaṃ pāpesi.",
  "atk-s0401a:988_13": "Aparabhāge satthā saṅghamajjhe nisinno paṭipāṭiyā there ṭhānantaresu ṭhapento mahākappinattheraṃ bhikkhuovādakānaṃ aggaṭṭhāne ṭhapesīti.",
  "atk-s0401a:989_0": "Sāgatattheravatthu",
  "atk-s0401a:990_0": "232.",
  "atk-s0401a:990_1": "Dasame tejodhātukusalānanti tejodhātuṃ samāpajjituṃ kusalānaṃ sāgatatthero aggoti dasseti.",
  "atk-s0401a:990_2": "Ayañhi thero tejodhātusamāpattiyā ambatitthanāgassa tejasā tejaṃ pariyādiyitvā taṃ nāgaṃ nibbisevanaṃ akāsi.",
  "atk-s0401a:990_3": "Tasmā tejodhātukusalānaṃ aggo nāma jāto.",
  "atk-s0401a:991_0": "Tassa pañhakamme ayamanupubbikathā –",
  "atk-s0401a:991_1": "ayampi hi padumuttarabuddhakāle haṃsavatiyaṃ kulagehe paṭisandhiṃ gahetvā aparabhāge satthudhammadesanaṃ",
  "atk-s0401a:991_2": "suṇanto satthāraṃ ekaṃ bhikkhuṃ tejodhātukusalānaṃ aggaṭṭhāne ṭhapentaṃ disvā adhikārakammaṃ katvā taṃ",
  "atk-s0401a:991_3": "ṭhānantaraṃ patthesi.",
  "atk-s0401a:991_4": "So yāvajīvaṃ kusalaṃ katvā devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbatti,",
  "atk-s0401a:991_5": "sāgatamāṇavotissa nāmaṃ akaṃsu.",
  "atk-s0401a:991_6": "So aparabhāge satthu dhammadesanaṃ sutvā paṭiladdhasaddho pabbajitvā aṭṭha samāpattiyo nibbattetvā tattha vasībhāvaṃ pāpuṇi.",
  "atk-s0401a:992_0": "Athekadivasaṃ satthā cārikaṃ caramāno kosambinagarasamīpaṃ agamāsi.",
  "atk-s0401a:992_1": "Tena ca samayena nadītitthe porāṇakanāvikassa bahū āgantukagamikā verino hutvā taṃ pothetvā mārayiṃsu.",
  "atk-s0401a:992_2": "So viruddhena cittena patthanaṃ paṭṭhapetvā tasmiṃyeva titthe mahānubhāvo nāgarājā hutvā nibbatto.",
  "atk-s0401a:992_3": "So viruddhacittattā akāleyeva vassāpeti,",
  "atk-s0401a:992_4": "kāle pana na vassāpeti,",
  "atk-s0401a:992_5": "sassāni na sammā sampajjanti.",
  "atk-s0401a:992_6": "Sakalaraṭṭhavāsino ca tassa vūpasamanatthaṃ anusaṃvaccharaṃ balikammaṃ karonti,",
  "atk-s0401a:992_7": "vasanatthāya cassa ekaṃ gehaṃ akaṃsu.",
  "atk-s0401a:992_8": "Satthāpi teneva titthena uttaritvā bhikkhusaṅghaparivuto “tasmiṃyeva padese rattiṃ vasissāmī”ti agamāsi.",
  "atk-s0401a:993_0": "Athāyaṃ thero “caṇḍo kirettha nāgarājā”ti sutvā “imaṃ nāgarājānaṃ dametvā nibbisevanaṃ katvā satthu vasanaṭṭhānaṃ",
  "atk-s0401a:993_1": "pariyādetuṃ vaṭṭatī”ti nāgarājassa vasanaṭṭhānaṃ pavisitvā pallaṅkaṃ ābhujitvā nisīdi.",
  "atk-s0401a:993_2": "Nāgo kujjhitvā “konāmāyaṃ muṇḍako mayhaṃ vasanaṭṭhānaṃ pavisitvā nisinno”ti dhūpāyi,",
  "atk-s0401a:993_3": "thero uttaritaraṃ dhūpāyi. Nāgo, pajjali,",
  "atk-s0401a:993_4": "theropi uttaritaraṃ pajjalitvā tassa tejaṃ pariyādiyi.",
  "atk-s0401a:993_5": "So “mahanto vatāyaṃ bhikkhū”ti therassa pādamūle nipatitvā, “bhante,",
  "atk-s0401a:993_6": "tumhākaṃ saraṇaṃ gacchāmī”ti āha.",
  "atk-s0401a:993_7": "Mayhaṃ saraṇagamanakiccaṃ natthi,",
  "atk-s0401a:993_8": "dasabalassa saraṇaṃ gacchāti.",
  "atk-s0401a:993_9": "So “sādhū”ti saraṇagato hutvā tato paṭṭhāya na kañci viheṭheti,",
  "atk-s0401a:993_10": "devampi sammā vassāpeti,",
  "atk-s0401a:993_11": "sassāni sammā sampajjanti.",
  "atk-s0401a:994_0": "Kosambivāsino “ayyena kira sāgatena ambatitthakanāgo damito”ti sutvā satthu āgamanaṃ udikkhamānā dasabalassa mahāsakkāraṃ sajjayiṃsu.",
  "atk-s0401a:994_1": "Te dasabalassa mahāsakkāraṃ katvā chabbaggiyānaṃ vacanena sabbagehesu kāpotikaṃ pasannaṃ paṭiyādetvā",
  "atk-s0401a:994_2": "punadivase sāgatattherassa piṇḍāya carantassa gehe gehe thokaṃ thokaṃ adaṃsu.",
  "atk-s0401a:994_3": "Thero apaññatte sikkhāpade manussehi yāciyamāno gehe gehe thokaṃ thokaṃ pivitvā avidūraṃ gantvāva anāhārikabhāvena",
  "atk-s0401a:994_4": "satiṃ vissajjetvā saṅkāraṭṭhāne pati.",
  "atk-s0401a:995_0": "Satthā katabhattakicco nikkhamanto taṃ disvā gāhāpetvā vihāraṃ gantvā vigarahitvā sikkhāpadaṃ paññāpesi.",
  "atk-s0401a:995_1": "So punadivase satiṃ labhitvā attanā katakāraṇaṃ sutvā accayaṃ desetvā dasabalaṃ khamāpetvā uppannasaṃvego vipassanaṃ vaḍḍhetvā arahattaṃ pāpuṇi.",
  "atk-s0401a:995_2": "Evaṃ vatthu vinaye samuṭṭhitaṃ.",
  "atk-s0401a:995_3": "Taṃ tattha āgatanayeneva vitthārato veditabbaṃ.",
  "atk-s0401a:995_4": "Aparabhāge pana satthā jetavane mahāvihāre nisīditvā paṭipāṭiyā there ṭhānantaresu ṭhapento sāgatattheraṃ tejodhātukusalānaṃ aggaṭṭhāne ṭhapesīti.",
  "atk-s0401a:996_0": "Rādhattheravatthu",
  "atk-s0401a:997_0": "233.",
  "atk-s0401a:997_1": "Ekādasame paṭibhāneyyakānanti satthu dhammadesanāpaṭibhānassa paccayabhūtānaṃ paṭibhānajanakānaṃ bhikkhūnaṃ rādhatthero aggoti dasseti.",
  "atk-s0401a:997_2": "Therassa hi diṭṭhisamudācārañca okappaniyasaddhañca āgamma dasabalassa navanavā dhammadesanā paṭibhāti.",
  "atk-s0401a:997_3": "Tasmā thero paṭibhāneyyakānaṃ aggo nāma jāto.",
  "atk-s0401a:998_0": "Tassa pañhakamme ayamanupubbikathā –",
  "atk-s0401a:998_1": "ayampi hi padumuttarabuddhakāle haṃsavatiyaṃ kulagehe nibbattitvā aparabhāge satthu dhammadesanaṃ suṇanto",
  "atk-s0401a:998_2": "satthāraṃ ekaṃ bhikkhuṃ paṭibhāneyyakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:998_3": "So yāvajīvaṃ tathāgataṃ paricaritvā devamanussesu saṃsaranto imasmiṃ buddhuppāde rājagahanagare brāhmaṇakule paṭisandhiṃ gaṇhi,",
  "atk-s0401a:998_4": "rādhamāṇavotissa nāmaṃ akaṃsu.",
  "atk-s0401a:999_0": "So mahallakakāle attano puttadārena abahumato “pabbajitvā kālaṃ vītināmessāmī”ti vihāraṃ gantvā there pabbajjaṃ yāci.",
  "atk-s0401a:999_1": "“Jiṇṇo mahallakabrāhmaṇo”ti na koci pabbājetuṃ icchi.",
  "atk-s0401a:999_2": "Athekadivasaṃ brāhmaṇo satthu santikaṃ gantvā paṭisanthāraṃ katvā ekamantaṃ nisīdi.",
  "atk-s0401a:999_3": "Satthā tassa upanissayasampattiṃ disvā kathaṃ samuṭṭhāpetukāmo “kiṃ, brāhmaṇa,",
  "atk-s0401a:999_4": "puttadārā taṃ paṭijaggantī”ti? Kuto,",
  "atk-s0401a:999_5": "bho gotama,",
  "atk-s0401a:999_6": "paṭijagganaṃ,",
  "atk-s0401a:999_7": "mahallakoti maṃ bahi nīhariṃsu.",
  "atk-s0401a:999_8": "Kiṃ pana te, brāhmaṇa,",
  "atk-s0401a:999_9": "pabbajituṃ na vaṭṭatīti? Ko maṃ,",
  "atk-s0401a:999_10": "bho gotama,",
  "atk-s0401a:999_11": "pabbājessati,",
  "atk-s0401a:999_12": "mahallakabhāvena maṃ na koci icchatīti.",
  "atk-s0401a:999_13": "Satthā sāriputtattherassa saññaṃ adāsi.",
  "atk-s0401a:999_14": "Thero satthu vacanaṃ sirasā sampaṭicchitvā rādhabrāhmaṇaṃ pabbājetvā cintesi –",
  "atk-s0401a:999_15": "“satthā imaṃ brāhmaṇaṃ sādarena pabbajāpesi,",
  "atk-s0401a:999_16": "na kho me etaṃ anādarena pariharituṃ vaṭṭatī”ti rādhattheraṃ ādāya gāmakāvāsaṃ agamāsi.",
  "atk-s0401a:999_17": "Tatrassa adhunā pabbajitattā kicchalābhissa thero attano pattaṃ āvāsaṃ deti,",
  "atk-s0401a:999_18": "attano pattaṃ paṇītapiṇḍapātampi tasseva datvā sayaṃ piṇḍāya carati.",
  "atk-s0401a:999_19": "Rādhatthero senāsanasappāyañca bhojanasappāyañca labhitvā sāriputtattherassa santike kammaṭṭhānaṃ gahetvā nacirasseva arahattaṃ pāpuṇi.",
  "atk-s0401a:1000_0": "Atha naṃ thero gahetvā dasabalaṃ passituṃ āgato.",
  "atk-s0401a:1000_1": "Satthā jānantova pucchi –",
  "atk-s0401a:1000_2": "“yo te mayā,",
  "atk-s0401a:1000_3": "sāriputta,",
  "atk-s0401a:1000_4": "nissitako dinno,",
  "atk-s0401a:1000_5": "kīdisaṃ tassa,",
  "atk-s0401a:1000_6": "na ukkaṇṭhatī”ti? Bhante,",
  "atk-s0401a:1000_7": "sāsane abhiramitabhikkhu nāma evarūpo bhaveyyāti.",
  "atk-s0401a:1000_8": "Athāyasmato sāriputtassa “sāriputtatthero kataññū katavedī”ti saṅghamajjhe kathā udapādi.",
  "atk-s0401a:1000_9": "Taṃ sutvā satthā bhikkhū āmantesi –",
  "atk-s0401a:1000_10": "“anacchariyaṃ,",
  "atk-s0401a:1000_11": "bhikkhave,",
  "atk-s0401a:1000_12": "sāriputtassa idāni kataññūkataveditā,",
  "atk-s0401a:1000_13": "so atīte ahetukapaṭisandhiyaṃ nibbattopi kataññūkatavedīyeva ahosī”ti.",
  "atk-s0401a:1000_14": "Katarasmiṃ kāle bhagavāti?",
  "atk-s0401a:1001_0": "Atīte,",
  "atk-s0401a:1001_1": "bhikkhave,",
  "atk-s0401a:1001_2": "pabbatapādamhi pañcasatamattā vaḍḍhakipurisā mahāaraññaṃ pavisitvā dabbasambhāre chinditvā mahāuḷumpaṃ bandhitvā nadiyā otārenti.",
  "atk-s0401a:1001_3": "Atheko hatthināgo ekasmiṃ visamaṭṭhāne soṇḍāya sākhaṃ gaṇhanto sākhābhaṅgavegaṃ sandhāretuṃ asakkonto tikhiṇakhāṇuke pādena avatthāsi,",
  "atk-s0401a:1001_4": "pādo viddho,",
  "atk-s0401a:1001_5": "dukkhavedanā vattanti.",
  "atk-s0401a:1001_6": "So gamanaṃ abhinīharituṃ asakkonto tattheva nipajji.",
  "atk-s0401a:1001_7": "So katipāhaccayena te vaḍḍhakī attano samīpena gacchante disvā “ime nissāyāhaṃ jīvitaṃ labhissāmī”ti tesaṃ anupadaṃ agamāsi.",
  "atk-s0401a:1001_8": "Te nivattitvā hatthiṃ disvā bhītā palāyanti.",
  "atk-s0401a:1001_9": "So tesaṃ palāyanabhāvaṃ ñatvā aṭṭhāsi,",
  "atk-s0401a:1001_10": "puna ṭhitakāle anubandhi.",
  "atk-s0401a:1002_0": "Vaḍḍhakijeṭṭhako cintesi –",
  "atk-s0401a:1002_1": "“ayaṃ hatthi amhesu tiṭṭhantesu anubandhati,",
  "atk-s0401a:1002_2": "palāyantesu tiṭṭhati,",
  "atk-s0401a:1002_3": "bhavissati tattha kāraṇa”nti.",
  "atk-s0401a:1002_4": "Sabbe taṃ taṃ rukkhaṃ āruyha tassa āgamanaṃ paṭimānentā nisīdiṃsu.",
  "atk-s0401a:1002_5": "So tesaṃ santikaṃ āgantvā attano pādaṃ dassento parivattetvā nipajji.",
  "atk-s0401a:1002_6": "Tadā vaḍḍhakīnaṃ saññā udapādi –",
  "atk-s0401a:1002_7": "“gilānabhāvena, bho,",
  "atk-s0401a:1002_8": "esa āgacchati,",
  "atk-s0401a:1002_9": "na aññena kāraṇenā”ti tassa santikaṃ gantvā pāde paviṭṭhakhāṇukaṃ disvā “iminā kāraṇena esa āgato”ti",
  "atk-s0401a:1002_10": "tikhiṇavāsiyā khāṇukakoṭiyaṃ odhiṃ datvā daḷhāya rajjuyā bandhitvā kaḍḍhitvā nīhariṃsu.",
  "atk-s0401a:1002_11": "Athassa vaṇamukhaṃ pīḷetvā pubbalohitaṃ nīharitvā kasāvodakena dhovitvā attano jānanabhesajjaṃ makkhetvā nacirasseva phāsukaṃ akaṃsu.",
  "atk-s0401a:1003_0": "Hatthināgo gilānā vuṭṭhito cintesi –",
  "atk-s0401a:1003_1": "“ime mayhaṃ bahupakārā,",
  "atk-s0401a:1003_2": "ime mayā nissāya jīvitaṃ laddhaṃ,",
  "atk-s0401a:1003_3": "mayā imesaṃ kataññunā katavedinā bhavituṃ vaṭṭatī”ti attano vasanaṭṭhānaṃ gantvā setaṃ gandhahatthipotakaṃ ānesi.",
  "atk-s0401a:1003_4": "Vaḍḍhakino hatthipotakaṃ disvā “amhākaṃ hatthī puttampi gahetvā āgato”ti ativiya tuṭṭhacittā ahesuṃ.",
  "atk-s0401a:1003_5": "Hatthināgo cintesi –",
  "atk-s0401a:1003_6": "“mayi tiṭṭhante ‘kiṃ nu kho ayaṃ āgato’ti mama āgatakāraṇaṃ na jānissantī”ti ṭhitaṭṭhānato pakkāmi.",
  "atk-s0401a:1003_7": "Hatthipotako pitu pacchato pacchato anupāyāsi.",
  "atk-s0401a:1003_8": "Hatthināgo tassa āgatabhāvaṃ ñatvā nivattanatthāya saddasaññaṃ adāsi.",
  "atk-s0401a:1003_9": "So pitu kathaṃ sutvā nivattitvā vaḍḍhakīnaṃ santikaṃ gato.",
  "atk-s0401a:1003_10": "Vaḍḍhakino “imaṃ hatthipotakaṃ amhākaṃ dātuṃ āgato bhavissati eso”ti ñatvā “amhākaṃ santike tayā kattabbakiccaṃ natthi,",
  "atk-s0401a:1003_11": "pitu santikaṃyeva gacchā”ti pahiṇiṃsu.",
  "atk-s0401a:1003_12": "Hatthināgo yāvatatiyaṃ attano santikaṃ āgatampi puna vaḍḍhakīnaṃyeva samīpaṃ pesesi.",
  "atk-s0401a:1003_13": "Tato paṭṭhāya vaḍḍhakino hatthipotakaṃ attano santike katvā paṭijagganti.",
  "atk-s0401a:1003_14": "Bhojanakāle ekekaṃ bhattapiṇḍaṃ denti,",
  "atk-s0401a:1003_15": "bhattaṃ tassa yāvadatthaṃ ahosi.",
  "atk-s0401a:1003_16": "So vaḍḍhakīhi antogahane koṭṭitaṃ dabbasambhāraṃ āharitvā aṅgaṇaṭṭhāne rāsiṃ karoti.",
  "atk-s0401a:1003_17": "Eteneva niyāmena aññampi upakārakammaṃ karoti.",
  "atk-s0401a:1004_0": "Satthā imaṃ kāraṇaṃ āharitvā pubbepi sāriputtassa kataññūkatavedibhāvaṃ dīpeti.",
  "atk-s0401a:1004_1": "Sāriputtatthero hi tadā mahāhatthī ahosi,",
  "atk-s0401a:1004_2": "aṭṭhuppattiyaṃ āgato ossaṭṭhavīriyo bhikkhu hatthipotako ahosi.",
  "atk-s0401a:1004_3": "Saṃyuttanikāyaṃ pana patvā sakalaṃ rādhasaṃyuttaṃ,",
  "atk-s0401a:1004_4": "dhammapade ca –",
  "atk-s0401a:1005_0": "“Nidhīnaṃva pavattāraṃ, yaṃ passe vajjadassinaṃ;",
  "atk-s0401a:1006_0": "Niggayhavādiṃ medhāviṃ, tādisaṃ paṇḍitaṃ bhaje;",
  "atk-s0401a:1007_0": "Tādisaṃ bhajamānassa, seyyo hoti na pāpiyo”ti. –",
  "atk-s0401a:1008_0": "Gāthā therassa dhammadesanā nāma.",
  "atk-s0401a:1008_1": "Aparabhāge pana satthā paṭipāṭiyā there ṭhānantaresu ṭhapento rādhattheraṃ paṭibhāneyyakānaṃ aggaṭṭhāne ṭhapesīti.",
  "atk-s0401a:1009_0": "Mogharājattheravatthu",
  "atk-s0401a:1010_0": "234.",
  "atk-s0401a:1010_1": "Dvādasame lūkhacīvaradharānanti lūkhacīvaraṃ dhārentānaṃ mogharājā aggoti dasseti.",
  "atk-s0401a:1010_2": "Ayaṃ hi thero satthalūkhaṃ suttalūkhaṃ rajanalūkhanti tividhenapi lūkhena samannāgataṃ paṃsukūlaṃ dhāresi.",
  "atk-s0401a:1010_3": "Tasmā lūkhacīvaradharānaṃ aggo nāma jāto.",
  "atk-s0401a:1011_0": "Tassa pañhakamme ayamanupubbikathā –",
  "atk-s0401a:1011_1": "ayampi hi padumuttarabuddhakāle haṃsavatiyaṃ kulagehe paṭisandhiṃ gahetvā nibbatti,",
  "atk-s0401a:1011_2": "tato aparabhāge satthu dhammakathaṃ suṇanto satthāraṃ ekaṃ bhikkhuṃ lūkhacīvaradharānaṃ aggaṭṭhāne ṭhapentaṃ",
  "atk-s0401a:1011_3": "disvā adhikārakammaṃ katvā taṃ ṭhānantaraṃ patthesi.",
  "atk-s0401a:1011_4": "So yāvajīvaṃ kusalaṃ katvā devamanussesu saṃsaranto kassapadasabalassa nibbattito puretarameva kaṭṭhavāhananagare amaccagehe paṭisandhiṃ gaṇhi.",
  "atk-s0401a:1011_5": "Aparabhāge vayappatto kaṭṭhavāhanarājānaṃ upaṭṭhahanto amaccaṭṭhānaṃ labhi.",
  "atk-s0401a:1012_0": "Tasmiṃ kāle kassapadasabalo loke uppajji.",
  "atk-s0401a:1012_1": "Kaṭṭhavāhanarājā “buddho kira loke uppanno”ti sutvā taṃ pakkosāpetvā āha – “tāta,",
  "atk-s0401a:1012_2": "buddho kira loke uppanno,",
  "atk-s0401a:1012_3": "imaṃ paccantanagaraṃ ekappahāreneva ubhohi amhehi tucchaṃ kātuṃ na sakkā,",
  "atk-s0401a:1012_4": "tvaṃ tāva majjhimadesaṃ gantvā buddhassa uppannabhāvaṃ ñatvā dasabalaṃ imaṃ nagaraṃ ānehī”ti purisasahassena saddhiṃ pesesi.",
  "atk-s0401a:1012_5": "So anupubbena satthu santikaṃ gantvā dhammakathaṃ sutvā paṭiladdhasaddho tattheva pabbajitvā vīsati vassasahassāni samaṇadhammaṃ akāsi.",
  "atk-s0401a:1012_6": "Tena saddhiṃ gatapurisā pana sabbepi nivattitvā puna rañño santikaṃ āgatā.",
  "atk-s0401a:1013_0": "Ayaṃ thero paripuṇṇasīlo kālaṃ katvā ekaṃ buddhantaraṃ devamanussesu saṃsaranto amhākaṃ dasabalassa nibbattito",
  "atk-s0401a:1013_1": "puretarameva sāvatthiyaṃ brāhmaṇakule paṭisandhiṃ gaṇhi,",
  "atk-s0401a:1013_2": "mogharājamāṇavotissa nāmaṃ akaṃsu.",
  "atk-s0401a:1013_3": "Kaṭṭhavāhanarājāpi kassapassa bhagavato adhikārakammaṃ katvā ekaṃ buddhantaraṃ saparivāro devamanussesu",
  "atk-s0401a:1013_4": "saṃsaritvā amhākaṃ dasabalassa nibbattito puretarameva sāvatthiyaṃ purohitagehe paṭisandhiṃ gaṇhi,",
  "atk-s0401a:1013_5": "bāvarimāṇavotissa nāmaṃ akaṃsu.",
  "atk-s0401a:1013_6": "So aparena samayena tayo vede uggaṇhitvā soḷasannaṃ māṇavakasahassānaṃ sippaṃ vācento carati.",
  "atk-s0401a:1013_7": "Athassa pasenadikosalarañño kāle pitu accayena purohitaṭṭhānaṃ adaṃsu.",
  "atk-s0401a:1013_8": "Tadā ayampi mogharājamāṇavo bāvaribrāhmaṇassa santike sippaṃ gaṇhāti.",
  "atk-s0401a:1014_0": "Athekadivasaṃ bāvaribrāhmaṇo rahogato attano sippe sāraṃ olokento samparāyikaṃ sāraṃ adisvā “ekaṃ pabbajjaṃ",
  "atk-s0401a:1014_1": "pabbajitvā samparāyikaṃ gavesessāmī”ti kosalarājānaṃ upasaṅkamitvā attano pabbajjaṃ anujānāpesi.",
  "atk-s0401a:1014_2": "So tena anuññāto soḷasahi māṇavakasahassehi parivuto pabbajjatthāya nikkhami.",
  "atk-s0401a:1014_3": "Kosalarājāpi tena saddhiṃyeva ekaṃ amaccaṃ kahāpaṇasahassaṃ datvā pesesi –",
  "atk-s0401a:1014_4": "“yasmiṃ ṭhāne ācariyo pabbajati,",
  "atk-s0401a:1014_5": "tatrassa vasanaṭṭhānaṃ gahetvā dethā”ti.",
  "atk-s0401a:1014_6": "Bāvaribrāhmaṇo phāsukaṭṭhānaṃ olokento majjhimadesato paṭikkamma assakarañño ca muḷhakarañño ca sīmantare godhāvaritīre attano vasanaṭṭhānaṃ kāresi.",
  "atk-s0401a:1015_0": "Atheko puriso jaṭilānaṃ dassanāya gato tesaṃ santake bhūmiṭṭhāne tehi anuññāto attano vasanaṭṭhānaṃ akāsi.",
  "atk-s0401a:1015_1": "Tena kataṃ disvā aparaṃ kulasataṃ gehasataṃ kāresi.",
  "atk-s0401a:1015_2": "Te sabbepi sannipatitvā “mayaṃ ayyānaṃ santake bhūmibhāge vasāma,",
  "atk-s0401a:1015_3": "mudhā vasituṃ na kāraṇaṃ,",
  "atk-s0401a:1015_4": "sukhavāsaṃ vo dassāmā”ti ekeko ekekaṃ kahāpaṇaṃ bāvaribrāhmaṇassa vasanaṭṭhāne ṭhapesi.",
  "atk-s0401a:1015_5": "Sabbehipi ābhatakahāpaṇā satasahassamattā ahesuṃ.",
  "atk-s0401a:1015_6": "Bāvaribrāhmaṇo “kimatthaṃ ete ābhatā”ti āha.",
  "atk-s0401a:1015_7": "Sukhavāsadānatthāya, bhanteti.",
  "atk-s0401a:1015_8": "Sacāhaṃ hiraññasuvaṇṇena atthiko assaṃ,",
  "atk-s0401a:1015_9": "ahaṃ mahantaṃ dhanarāsiṃ pahāya na pabbajeyyaṃ.",
  "atk-s0401a:1015_10": "Tumhākaṃ kahāpaṇe gaṇhitvā gacchathāti.",
  "atk-s0401a:1015_11": "Amhehi ayyassa pariccattaṃ na puna gaṇhāma,",
  "atk-s0401a:1015_12": "anusaṃvaccharaṃ pana eteneva niyāmena āharissāma,",
  "atk-s0401a:1015_13": "ime gahetvā ayyo dānaṃ detūti.",
  "atk-s0401a:1015_14": "Brāhmaṇo adhivāsetvā kapaṇaddhikavaṇibbakayācakānaṃ dānamukhe niyyātesi.",
  "atk-s0401a:1015_15": "Tassa aparāparaṃ dāyakabhāvo sakalajambudīpe paññāyittha.",
  "atk-s0401a:1016_0": "Tato kāliṅgaraṭṭhe dunniviṭṭhe nāma gāme jūjakabrāhmaṇassa vaṃse jātabrāhmaṇassa brāhmaṇī uṭṭhāya samuṭṭhāya brāhmaṇaṃ codeti – “bāvarī,",
  "atk-s0401a:1016_1": "kira dānaṃ deti,",
  "atk-s0401a:1016_2": "gantvā tato hiraññasuvaṇṇaṃ āharā”ti.",
  "atk-s0401a:1016_3": "So tāya codiyamāno saṇṭhātuṃ asakkonto bāvarissa santikaṃ gacchamāno bāvarimhi dānaṃ datvā paṇṇasālaṃ pavisitvā nipajjitvā dānaṃ anussaramāne gato.",
  "atk-s0401a:1016_4": "Gantvā ca “dānaṃ me, brāhmaṇa, dehi, dānaṃ me, brāhmaṇa,",
  "atk-s0401a:1016_5": "dehī”ti āha.",
  "atk-s0401a:1016_6": "Akāle tvaṃ, brāhmaṇa, āgato,",
  "atk-s0401a:1016_7": "sampattayācakānaṃ me dinnaṃ,",
  "atk-s0401a:1016_8": "idāni kahāpaṇaṃ natthīti.",
  "atk-s0401a:1016_9": "Na mayhaṃ, brāhmaṇa,",
  "atk-s0401a:1016_10": "bahūhi kahāpaṇehi attho,",
  "atk-s0401a:1016_11": "tava ettakaṃ dānaṃ dadantassa na sakkā kahāpaṇehi vinā bhavituṃ,",
  "atk-s0401a:1016_12": "mayhaṃ pañca kahāpaṇasatāni dehīti. Brāhmaṇa,",
  "atk-s0401a:1016_13": "pañcapi satāni natthi,",
  "atk-s0401a:1016_14": "puna dānakāle sampatte labhissasīti.",
  "atk-s0401a:1016_15": "Kiṃ panāhaṃ tava dānakāle āgamissāmīti?",
  "atk-s0401a:1016_16": "Bāvaribrāhmaṇassa paṇṇasāladvāre vālukaṃ thūpaṃ katvā samantato rattavaṇṇāni pupphāni vikiritvā mantaṃ",
  "atk-s0401a:1016_17": "jappento viya oṭṭhe cāletvā cāletvā “muddhā phalatu sattadhā”ti vadati.",
  "atk-s0401a:1017_0": "Bāvaribrāhmaṇo cintesi –",
  "atk-s0401a:1017_1": "“ayaṃ mahātapo tapacāraṃ gaṇhitvā caraṇabrāhmaṇako mayhaṃ sattadivasamatthake ‘sattadhā muddhā phālatū’ti vadati,",
  "atk-s0401a:1017_2": "mayhañca imassa dātabbāni pañca kahāpaṇasatāni natthi,",
  "atk-s0401a:1017_3": "ekaṃsena maṃ esa ghātessatī”ti.",
  "atk-s0401a:1017_4": "Evaṃ tasmiṃ sokasallasamappite nipanne rattibhāgasamanantare anantarattabhāve bāvarissa mātā devatā hutvā nibbatti.",
  "atk-s0401a:1017_5": "Sā puttassa sokasallasamappitabhāvaṃ disvā āgantvā āha – “tāta,",
  "atk-s0401a:1017_6": "esa muddhaṃ vā muddhaphālanaṃ vā na jānāti,",
  "atk-s0401a:1017_7": "tvampi loke buddhānaṃ uppannabhāvaṃ na jānāsi.",
  "atk-s0401a:1017_8": "Sace te saṃsayo atthi,",
  "atk-s0401a:1017_9": "satthu santikaṃ gantvā puccha,",
  "atk-s0401a:1017_10": "so te etaṃ kāraṇaṃ kathessatī”ti.",
  "atk-s0401a:1017_11": "Brāhmaṇo devatāya kathaṃ sutakālato paṭṭhāya assāsaṃ labhitvā punadivase uṭṭhite aruṇe sabbeva antevāsike pakkositvā, “tātā,",
  "atk-s0401a:1017_12": "buddho kira loke uppanno,",
  "atk-s0401a:1017_13": "tumhe sīghaṃ gantvā ‘buddho vā no vā’ti ñatvā āgantvā mayhaṃ ārocetha,",
  "atk-s0401a:1017_14": "ahaṃ satthu santikaṃ gamissāmi.",
  "atk-s0401a:1017_15": "Apica kho pana mayhaṃ mahallakabhāvena jīvitantarāyo dujjāno,",
  "atk-s0401a:1017_16": "tumhe tassa santikaṃ gantvā iminā ca iminā ca niyāmena pañhe pucchathā”ti muddhaphālanapañhaṃ nāma abhisaṅkharitvā adāsi.",
  "atk-s0401a:1018_0": "Tato cintesi –",
  "atk-s0401a:1018_1": "“sabbe ime māṇavā paṇḍitā,",
  "atk-s0401a:1018_2": "satthu dhammakathaṃ sutvā attano kicce matthakaṃ patte puna mayhaṃ santikaṃ āgaccheyyuṃ vā no vā”ti.",
  "atk-s0401a:1018_3": "Atha attano bhāgineyyassa ajitamāṇavassa nāma saññaṃ adāsi –",
  "atk-s0401a:1018_4": "“tvaṃ pana ekanteneva mama santikaṃ āgantuṃ arahasi,",
  "atk-s0401a:1018_5": "tayā paṭiladdhaguṇaṃ āgantvā mayhaṃ katheyyāsī”ti.",
  "atk-s0401a:1018_6": "Atha te soḷasasahassajaṭilā ajitamāṇavaṃ jeṭṭhakaṃ katvā soḷasahi jeṭṭhantevāsikehi saddhiṃ “satthāraṃ",
  "atk-s0401a:1018_7": "pañhaṃ pucchissāmā”ti cārikaṃ carantā gatagataṭṭhāne, “ayyā,",
  "atk-s0401a:1018_8": "kahaṃ gacchatha,",
  "atk-s0401a:1018_9": "kahaṃ gacchathā”ti pucchitā “dasabalassa santikaṃ pañhaṃ pucchituṃ gacchāmā”ti koṭito paṭṭhāya parisaṃ saṃkaḍḍhantā anekayojanasataṃ maggaṃ gatā.",
  "atk-s0401a:1018_10": "Satthā “tesaṃ āgamanadivase aññassa okāso na bhavissati,",
  "atk-s0401a:1018_11": "idaṃ imissā parisāya anucchavikaṭṭhāna”nti gantvā pāsāṇacetiye piṭṭhipāsāṇe nisīdi.",
  "atk-s0401a:1018_12": "So ajitamāṇavopi sapariso taṃ piṭṭhipāsāṇaṃ āruyha satthu sarīrasampattiṃ disvā “ayaṃ puriso imasmiṃ",
  "atk-s0401a:1018_13": "loke vivaṭacchado buddho bhavissatī”ti attano ācariyena pahite pañhe manasā pucchantova gato.",
  "atk-s0401a:1019_0": "Taṃdivasaṃ tasmiṃ ṭhāne sampattaparisā dvādasayojanikā ahosi.",
  "atk-s0401a:1019_1": "Tesaṃ soḷasannaṃ antevāsikānaṃ antare mogharājamāṇavo “ahaṃ sabbehi paṇḍitataro”ti mānatthaddho,",
  "atk-s0401a:1019_2": "tassa etadahosi –",
  "atk-s0401a:1019_3": "“ayaṃ ajitamāṇavo sabbesaṃ jeṭṭhako,",
  "atk-s0401a:1019_4": "etassa paṭhamataraṃ mama pañhaṃ pucchituṃ na yutta”nti.",
  "atk-s0401a:1019_5": "Tassa lajjāyanto paṭhamataraṃ pañhaṃ apucchitvā tena pucchite dutiyo hutvā satthāraṃ pañhaṃ pucchi.",
  "atk-s0401a:1019_6": "Satthā “mānatthaddho mogharājamāṇavā,",
  "atk-s0401a:1019_7": "na tāvassa ñāṇaṃ paripākaṃ gacchati,",
  "atk-s0401a:1019_8": "assa mānaṃ nivārituṃ vaṭṭatī”ti cintetvā āha –",
  "atk-s0401a:1019_9": "“tiṭṭha tvaṃ,",
  "atk-s0401a:1019_10": "mogharāja,",
  "atk-s0401a:1019_11": "aññe tāva pañhe pucchantū”ti.",
  "atk-s0401a:1019_12": "So satthu santikā apasādaṃ labhitvā cintesi –",
  "atk-s0401a:1019_13": "“ahaṃ ettakaṃ kālaṃ mayā paṇḍitataro nāma natthīti vicarāmi,",
  "atk-s0401a:1019_14": "buddhā ca nāma ajānitvā na kathenti.",
  "atk-s0401a:1019_15": "Satthārā mama pucchāya doso diṭṭho bhavissatī”ti tuṇhī ahosi.",
  "atk-s0401a:1019_16": "So aṭṭhahi janehi paṭipāṭiyā pañhe pucchite adhivāsetuṃ asakkonto navamo hutvā puna uṭṭhāsi.",
  "atk-s0401a:1019_17": "Punapi naṃ satthā apasādesi.",
  "atk-s0401a:1020_0": "So punapi tuṇhī hutvā “saṅghanavako dāni bhavituṃ na sakkhissāmī”ti pañcadasamo hutvā pañhaṃ pucchi.",
  "atk-s0401a:1020_1": "Atha satthā ñāṇassa paripākabhāvaṃ ñatvā pañhaṃ kathesi.",
  "atk-s0401a:1020_2": "So desanāpariyosāne attano parivārena jaṭilasahassena saddhiṃ arahattaṃ pāpuṇi.",
  "atk-s0401a:1020_3": "Imināva niyāmena sesānipi pannarasa jaṭilasahassāni arahattaṃ pāpuṇiṃsu.",
  "atk-s0401a:1020_4": "Sabbepi iddhimayapattacīvaradharā ehibhikkhūva ahesuṃ.",
  "atk-s0401a:1020_5": "Sesajanā pana na kathiyanti.",
  "atk-s0401a:1020_6": "Ayaṃ mogharājatthero tato paṭṭhāya tīhi lūkhehi samannāgataṃ cīvaraṃ dhāreti.",
  "atk-s0401a:1020_7": "Evaṃ pārāyane vatthu samuṭṭhitaṃ.",
  "atk-s0401a:1020_8": "Satthā pana aparabhāge jetavane nisinno there paṭipāṭiyā ṭhānantaresu ṭhapento mogharājattheraṃ imasmiṃ",
  "atk-s0401a:1020_9": "sāsane lūkhacīvaradharānaṃ aggaṭṭhāne ṭhapento “etadaggaṃ,",
  "atk-s0401a:1020_10": "bhikkhave,",
  "atk-s0401a:1020_11": "mama sāvakānaṃ bhikkhūnaṃ lūkhacīvaradharānaṃ yadidaṃ mogharājā”ti āha.",
  "atk-s0401a:1021_0": "Catutthavaggavaṇṇanā.",
  "atk-s0401a:1022_0": "Ekacattālīsasuttamattāya therapāḷiyā vaṇṇanā niṭṭhitā.",
  "atk-s0401a:1023_0": "14. Etadaggavaggo",
  "atk-s0401a:1024_0": "(14) 5. Pañcamaetadaggavaggo",
  "atk-s0401a:1025_0": "Mahāpajāpatigotamītherīvatthu",
  "atk-s0401a:1026_0": "235.",
  "atk-s0401a:1026_1": "Theripāḷiyā paṭhame yadidaṃ mahāpajāpatigotamīti mahāpajāpatigotamī therī rattaññūnaṃ aggāti dasseti.",
  "atk-s0401a:1027_0": "Tassā pañhakamme pana ayamanupubbikathā –",
  "atk-s0401a:1027_1": "ayaṃ kira padumuttarabuddhakāle haṃsavatiyaṃ kulagehe paṭisandhiṃ gaṇhitvā aparena samayena satthu dhammadesanaṃ",
  "atk-s0401a:1027_2": "suṇantī satthāraṃ ekaṃ bhikkhuniṃ rattaññūnaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1027_3": "Sā yāvajīvaṃ dānaṃ datvā sīlaṃ rakkhitvā tato cuto devaloke nibbattitvā pana ekasmiṃ buddhantare devalokato",
  "atk-s0401a:1027_4": "cavitvā bārāṇasiyaṃ pañcannaṃ dāsisatānaṃ jeṭṭhakadāsī hutvā nibbatti.",
  "atk-s0401a:1027_5": "Atha vassūpanāyikasamaye pañca paccekabuddhā nandamūlakapabbhārato isipatane otaritvā nagare piṇḍāya",
  "atk-s0401a:1027_6": "caritvā isipatanameva gantvā “vassūpanāyikakuṭiyā atthāya hatthakammaṃ yācissāmā”ti cintesuṃ. Kasmā?",
  "atk-s0401a:1027_7": "Vassaṃ upagacchantena hi nālakapaṭipadaṃ paṭipannenāpi pañcannaṃ chadanānaṃ aññatarena chadanena channe sadvārabaddhe senāsane upagantabbaṃ.",
  "atk-s0401a:1027_8": "Vuttañhetaṃ “na,",
  "atk-s0401a:1027_9": "bhikkhave,",
  "atk-s0401a:1027_10": "asenāsanikena vassaṃ upagantabbaṃ,",
  "atk-s0401a:1027_11": "yo upagaccheyya,",
  "atk-s0401a:1027_12": "āpatti dukkaṭassā”ti.",
  "atk-s0401a:1027_13": "Tasmā vassakāle upakaṭṭhe sace senāsanaṃ labhati,",
  "atk-s0401a:1027_14": "iccetaṃ kusalaṃ.",
  "atk-s0401a:1027_15": "No ce labhati,",
  "atk-s0401a:1027_16": "hatthakammaṃ pariyesitvāpi kātabbaṃ.",
  "atk-s0401a:1027_17": "Hatthakammaṃ alabhantena sāmampi kātabbaṃ,",
  "atk-s0401a:1027_18": "na tveva asenāsanikena vassaṃ upagantabbaṃ.",
  "atk-s0401a:1027_19": "Ayamanudhammatā.",
  "atk-s0401a:1027_20": "Tasmā te paccekabuddhā “hatthakammaṃ yācissāmā”ti cīvaraṃ pārupitvā sāyanhasamaye nagaraṃ pavisitvā seṭṭhissa gharadvāre aṭṭhaṃsu.",
  "atk-s0401a:1027_21": "Jeṭṭhakadāsī kuṭaṃ gahetvā udakatitthaṃ gacchantī paccekabuddhe nagaraṃ pavisante addasa.",
  "atk-s0401a:1027_22": "Seṭṭhi tesaṃ āgatakāraṇaṃ sutvā “amhākaṃ okāso natthi,",
  "atk-s0401a:1027_23": "gacchantū”ti āha.",
  "atk-s0401a:1028_0": "Atha te nagarā nikkhante jeṭṭhakadāsī kuṭaṃ gahetvā pavisantī disvā kuṭaṃ otāretvā vanditvā onamitvā mukhaṃ ukkhipitvā, “ayyā,",
  "atk-s0401a:1028_1": "nagaraṃ paviṭṭhamattāva nikkhantā,",
  "atk-s0401a:1028_2": "kiṃ nu kho”ti pucchi.",
  "atk-s0401a:1028_3": "Vassūpanāyikakuṭiyā hatthakammaṃ yācituṃ āgatamhāti. Laddhaṃ, bhanteti?",
  "atk-s0401a:1028_4": "Na laddhaṃ upāsiketi.",
  "atk-s0401a:1028_5": "Kiṃ panesā kuṭi issareheva kātabbā,",
  "atk-s0401a:1028_6": "udāhu duggatehipi sakkā kātunti?",
  "atk-s0401a:1028_7": "Yena kenaci sakkā kātunti. Sādhu, bhante,",
  "atk-s0401a:1028_8": "mayaṃ karissāma,",
  "atk-s0401a:1028_9": "sve mayhaṃ bhikkhaṃ gaṇhathāti nimantetvā puna kuṭaṃ gahetvā āgamanatitthamagge ṭhatvā āgatāgatā avasesadāsiyo",
  "atk-s0401a:1028_10": "“ettheva hothā”ti vatvā sabbāsaṃ āgatakāle āha – “ammā,",
  "atk-s0401a:1028_11": "kiṃ niccameva parassa dāsikammaṃ karissatha,",
  "atk-s0401a:1028_12": "udāhu dāsibhāvato muccituṃ icchathā”ti.",
  "atk-s0401a:1028_13": "Ajjeva muccituṃ icchāma, ayyeti.",
  "atk-s0401a:1028_14": "Yadi evaṃ,",
  "atk-s0401a:1028_15": "mayā paccekabuddhā hatthakammaṃ alabhantā svātanāya nimantitā,",
  "atk-s0401a:1028_16": "tumhākaṃ sāmikehi ekadivasaṃ hatthakammaṃ dāpethāti.",
  "atk-s0401a:1028_17": "Tā “sādhū”ti sampaṭicchitvā sāyaṃ aṭavito āgatakāle sāmikānaṃ ārocesuṃ.",
  "atk-s0401a:1028_18": "Te “sādhū”ti jeṭṭhakadāsassa gehadvāre sannipatiṃsu.",
  "atk-s0401a:1029_0": "Atha ne jeṭṭhakadāsī “sve, tātā,",
  "atk-s0401a:1029_1": "paccekabuddhānaṃ hatthakammaṃ dethā”ti ānisaṃsaṃ ācikkhitvā yepi na kātukāmā,",
  "atk-s0401a:1029_2": "te gāḷhena ovādena tajjetvā sabbepi sampaṭicchāpesi.",
  "atk-s0401a:1029_3": "Sā punadivase paccekabuddhānaṃ bhattaṃ datvā sabbesaṃ dāsaputtānaṃ saññaṃ adāsi.",
  "atk-s0401a:1029_4": "Te tāvadeva araññaṃ pavisitvā dabbasambhāre samodhānetvā sataṃ sataṃ hutvā ekekaṃ kuṭiṃ caṅkamanādiparivāraṃ katvā mañcapīṭhapānīya-",
  "atk-s0401a:1029_5": "paribhojanīyādīni ṭhapetvā paccekabuddhānaṃ temāsaṃ tattheva vasanatthāya paṭiññaṃ kāretvā vārabhikkhaṃ paṭṭhapesuṃ.",
  "atk-s0401a:1029_6": "Yā attano vāradivase na sakkoti,",
  "atk-s0401a:1029_7": "tassā jeṭṭhakadāsī sakagehato nīharitvā deti.",
  "atk-s0401a:1029_8": "Evaṃ temāsaṃ paṭijaggitvā jeṭṭhakadāsī ekekaṃ dāsiṃ ekekaṃ sāṭakaṃ sajjāpesi,",
  "atk-s0401a:1029_9": "pañca thūlasāṭakasatāni ahesuṃ.",
  "atk-s0401a:1029_10": "Tāni parivattāpetvā pañcannaṃ paccekabuddhānaṃ ticīvarāni katvā adāsi.",
  "atk-s0401a:1029_11": "Paccekabuddhā tāsaṃ passantīnaṃyeva ākāsena gandhamādanapabbataṃ agamaṃsu.",
  "atk-s0401a:1030_0": "Tāpi sabbā yāvajīvaṃ kusalaṃ katvā devaloke nibbattiṃsu.",
  "atk-s0401a:1030_1": "Tāsu jeṭṭhikā tato cavitvā bārāṇasiyā avidūre pesakāragāme pesakārajeṭṭhakassa gehe nibbatti.",
  "atk-s0401a:1030_2": "Athekadivasaṃ padumavatiyā puttā pañcasatā paccekabuddhā bārāṇasiraññā nimantitā rājadvāraṃ āgantvā kañci",
  "atk-s0401a:1030_3": "olokentampi adisvā nivattitvā nagaradvārena nikkhamitvā taṃ pesakāragāmaṃ agamaṃsu.",
  "atk-s0401a:1030_4": "Sā itthī paccekabuddhe disvā sampiyāyamānā sabbe vanditvā bhikkhaṃ adāsi.",
  "atk-s0401a:1030_5": "Te bhattakiccaṃ katvā gandhamādanameva agamaṃsu.",
  "atk-s0401a:1031_0": "Sāpi yāvajīvaṃ kusalaṃ katvā devamanussesu saṃsarantī amhākaṃ satthu nibbattito puretarameva devadahanagare",
  "atk-s0401a:1031_1": "mahāsuppabuddhassa gehe paṭisandhiṃ gaṇhi,",
  "atk-s0401a:1031_2": "gotamītissā nāmaṃ akaṃsu.",
  "atk-s0401a:1031_3": "Mahāmāyāya kaniṭṭhabhaginī hoti.",
  "atk-s0401a:1031_4": "Mantajjhāyakā brāhmaṇā lakkhaṇāni pariggaṇhantā “imāsaṃ dvinnampi kucchiyaṃ vasitadārakā cakkavattino bhavissantī”ti byākariṃsu.",
  "atk-s0401a:1031_5": "Suddhodanamahārājā vayappattakāle tā dvepi maṅgalaṃ katvā attano gharaṃ ānesi.",
  "atk-s0401a:1031_6": "Aparabhāge amhākaṃ bodhisatto tusitapurā cavitvā mahāmāyāya deviyā kucchiyaṃ paṭisandhiṃ gaṇhi.",
  "atk-s0401a:1031_7": "Mahāmāyā tassa jātadivasato sattame divase kālaṃ katvā tusitapure nibbatti.",
  "atk-s0401a:1031_8": "Suddhodanamahārājā mahāsattassa mātucchaṃ mahāpajāpatigotamiṃ aggamahesiṭṭhāne ṭhapesi.",
  "atk-s0401a:1031_9": "Tasmiṃ kāle nandakumāro jāto.",
  "atk-s0401a:1031_10": "Ayaṃ mahāpajāpati nandakumāraṃ dhātīnaṃ datvā sayaṃ bodhisattaṃ parihari.",
  "atk-s0401a:1032_0": "Aparena samayena bodhisatto mahābhinikkhamanaṃ nikkhamitvā sabbaññutaṃ patvā lokānuggahaṃ karonto anukkamena",
  "atk-s0401a:1032_1": "kapilavatthuṃ patvā nagaraṃ piṇḍāya pāvisi.",
  "atk-s0401a:1032_2": "Athassa pitā suddhodanamahārājā antaravīthiyaṃyeva dhammakathaṃ sutvā sotāpanno ahosi.",
  "atk-s0401a:1032_3": "Atha dutiyadivase nando pabbaji,",
  "atk-s0401a:1032_4": "sattame divase rāhulo.",
  "atk-s0401a:1032_5": "Satthā aparena samayena vesāliṃ upanissāya kūṭāgārasālāyaṃ viharati.",
  "atk-s0401a:1032_6": "Tasmiṃ samaye suddhodanamahārājā setacchattassa heṭṭhā arahattaṃ sacchikatvā parinibbāyi.",
  "atk-s0401a:1032_7": "Tadā mahāpajāpatigotamī pabbajjāya cittaṃ uppādesi.",
  "atk-s0401a:1032_8": "Tato rohiṇīnadītīre kalahavivādasuttapariyosāne nikkhamitvā pabbajitānaṃ pañcannaṃ kumārasatānaṃ pādaparicārikā",
  "atk-s0401a:1032_9": "sabbāva ekacittā hutvā “mahāpajāpatiyā santikaṃ gantvā sabbāva satthu santike pabbajissāmā”ti mahāpajāpatiṃ",
  "atk-s0401a:1032_10": "jeṭṭhikaṃ katvā satthu santikaṃ gantvā pabbajitukāmā ahesuṃ.",
  "atk-s0401a:1032_11": "Ayañca mahāpajāpati paṭhamameva ekavāraṃ satthāraṃ pabbajjaṃ yācamānā nālattha,",
  "atk-s0401a:1032_12": "tasmā kappakaṃ pakkosāpetvā kese chinnāpetvā kāsāyāni acchādetvā sabbā tā sākiyāniyo ādāya vesāliṃ gantvā",
  "atk-s0401a:1032_13": "ānandattherena dasabalaṃ yācāpetvā aṭṭhahi garudhammehi pabbajjañca upasampadañca alattha.",
  "atk-s0401a:1032_14": "Itarā pana sabbāpi ekatova upasampannā ahesuṃ.",
  "atk-s0401a:1032_15": "Ayamettha saṅkhepo,",
  "atk-s0401a:1032_16": "vitthārato panetaṃ vatthu pāḷiyaṃ āgatameva.",
  "atk-s0401a:1033_0": "Evaṃ upasampannā pana mahāpajāpati satthāraṃ upasaṅkamitvā abhivādetvā ekamantaṃ aṭṭhāsi,",
  "atk-s0401a:1033_1": "athassā satthā dhammaṃ desesi.",
  "atk-s0401a:1033_2": "Sā satthu santike kammaṭṭhānaṃ gahetvā arahattaṃ pāpuṇi.",
  "atk-s0401a:1033_3": "Sesā pañcasatā bhikkhuniyo nandakovādasuttapariyosāne arahattaṃ pāpuṇiṃsu.",
  "atk-s0401a:1033_4": "Evametaṃ vatthu samuṭṭhitaṃ.",
  "atk-s0401a:1033_5": "Aparabhāge satthā jetavane nisinno bhikkhuniyo ṭhānantare ṭhapento mahāpajāpatiṃ rattaññūnaṃ aggaṭṭhāne ṭhapesīti.",
  "atk-s0401a:1034_0": "Khemātherīvatthu",
  "atk-s0401a:1035_0": "236.",
  "atk-s0401a:1035_1": "Dutiye khemāti evaṃnāmikā bhikkhunī.",
  "atk-s0401a:1035_2": "Ito paṭṭhāya ca panassā pañhakamme ayamanupubbikathāti avatvā sabbattha abhinīhāraṃ ādiṃ katvā vattabbameva vakkhāma.",
  "atk-s0401a:1036_0": "Atīte kira padumuttarabuddhakāle haṃsavatiyaṃ ayaṃ parapariyāpannā hutvā nibbatti.",
  "atk-s0401a:1036_1": "Athekadivasaṃ tassa bhagavato aggasāvikaṃ sujātattheriṃ nāma piṇḍāya carantaṃ disvā tayo modake datvā",
  "atk-s0401a:1036_2": "taṃdivasameva attano kese vissajjetvā theriyā dānaṃ datvā “anāgate buddhuppāde tumhe viya mahāpaññā bhaveyya”nti",
  "atk-s0401a:1036_3": "patthanaṃ katvā yāvajīvaṃ kusalakammesu appamattā hutvā kappasatasahassaṃ devamanussesu saṃsarantī kassapabuddhakāle",
  "atk-s0401a:1036_4": "kikissa kāsirañño gehe paṭisandhiṃ gahetvā sattannaṃ bhaginīnaṃ abbhantarā hutvā vīsativassasahassāni",
  "atk-s0401a:1036_5": "geheyeva komāribrahmacariyaṃ caritvā tāhi bhaginīhi saddhiṃ dasabalassa vasanapariveṇaṃ kāretvā ekaṃ",
  "atk-s0401a:1036_6": "buddhantaraṃ devamanussesu saṃsarantī imasmiṃ buddhuppāde maddaraṭṭhe sāgalanagare rājakule paṭisandhiṃ gaṇhi,",
  "atk-s0401a:1036_7": "khemātissā nāmaṃ akaṃsu.",
  "atk-s0401a:1036_8": "Tassā sarīravaṇṇo suvaṇṇarasapiñjaro viya ahosi.",
  "atk-s0401a:1036_9": "Sā vayappattā bimbisārarañño gehaṃ agamāsi.",
  "atk-s0401a:1037_0": "Sā tathāgate rājagahaṃ upanissāya veḷuvane viharante “satthā kira rūpe dosaṃ dassetī”ti rūpamadamattā",
  "atk-s0401a:1037_1": "hutvā “mayhampi rūpe dosaṃ dasseyyā”ti bhayena dasabalaṃ dassanāya na gacchati.",
  "atk-s0401a:1037_2": "Rājā cintesi –",
  "atk-s0401a:1037_3": "“ahaṃ satthu aggupaṭṭhāko,",
  "atk-s0401a:1037_4": "mādisassa ca nāma ariyasāvakassa aggamahesī dasabalaṃ dassanāya na gacchati,",
  "atk-s0401a:1037_5": "na me etaṃ ruccatī”ti.",
  "atk-s0401a:1037_6": "So kavīhi veḷuvanuyyānassa vaṇṇaṃ bandhāpetvā “khemāya deviyā savanūpacāre gāyathā”ti āha.",
  "atk-s0401a:1037_7": "Sā uyyānassa vaṇṇaṃ sutvā gantukāmā hutvā rājānaṃ paṭipucchi.",
  "atk-s0401a:1037_8": "Rājā “uyyānaṃ gaccha,",
  "atk-s0401a:1037_9": "satthāraṃ pana adisvā āgantuṃ na labhissasī”ti āha.",
  "atk-s0401a:1037_10": "Sā rañño paṭivacanaṃ adatvāva maggaṃ paṭipajji.",
  "atk-s0401a:1037_11": "Rājā tāya saddhiṃ gacchante purise āha –",
  "atk-s0401a:1037_12": "“sace devī uyyānato nivattamānā dasabalaṃ passati,",
  "atk-s0401a:1037_13": "iccetaṃ kusalaṃ.",
  "atk-s0401a:1037_14": "Sace na passati,",
  "atk-s0401a:1037_15": "rājāṇāya naṃ dassethā”ti.",
  "atk-s0401a:1037_16": "Atha kho sā devī divasabhāgaṃ uyyāne caritvā nivattantī dasabalaṃ adisvāva gantuṃ āraddhā.",
  "atk-s0401a:1037_17": "Atha naṃ rājapurisā attano aruciyāva deviṃ satthu santikaṃ nayiṃsu.",
  "atk-s0401a:1038_0": "Satthā taṃ āgacchantiṃ disvā iddhiyā ekaṃ devaccharaṃ nimminitvā tālavaṇṭaṃ gahetvā bījamānaṃ viya akāsi.",
  "atk-s0401a:1038_1": "Khemā devī taṃ disvā cintesi –",
  "atk-s0401a:1038_2": "“mānamhi naṭṭhā,",
  "atk-s0401a:1038_3": "evarūpā nāma devaccharappaṭibhāgā itthiyo dasabalassa avidūre tiṭṭhanti,",
  "atk-s0401a:1038_4": "ahaṃ etāsaṃ paricārikāpi nappahomi,",
  "atk-s0401a:1038_5": "mānamadaṃ hi nissāya pāpacittassa vasena naṭṭhā”ti taṃ nimittaṃ gahetvā tameva itthiṃ olokayamānā aṭṭhāsi.",
  "atk-s0401a:1038_6": "Athassā passantiyāva tathāgatassa adhiṭṭhānabalena sā itthī paṭhamavayaṃ atikkamma majjhimavaye ṭhitā",
  "atk-s0401a:1038_7": "viya majjhimavayaṃ atikkamma pacchimavaye ṭhitā viya ca valittacā palitakesā khaṇḍaviraḷadantā ahosi.",
  "atk-s0401a:1038_8": "Tato tassā passantiyāva saddhiṃ tālavaṇṭena parivattitvā paripati.",
  "atk-s0401a:1038_9": "Tato khemā pubbahetusampannattā tasmiṃ ārammaṇe āpāthagate evaṃ cintesi –",
  "atk-s0401a:1038_10": "“evaṃvidhampi nāma sarīraṃ evarūpaṃ vipattiṃ pāpuṇāti,",
  "atk-s0401a:1038_11": "mayhampi sarīraṃ evaṃgatikameva bhavissatī”ti.",
  "atk-s0401a:1038_12": "Athassā evaṃ cintitakkhaṇe satthā imaṃ dhammapade gāthamāha –",
  "atk-s0401a:1039_0": "“Ye rāgarattānupatanti sotaṃ,",
  "atk-s0401a:1040_0": "Sayaṃkataṃ makkaṭakova jālaṃ;",
  "atk-s0401a:1041_0": "Etampi chetvāna vajanti dhīrā,",
  "atk-s0401a:1042_0": "Anapekkhino sabbadukkhaṃ pahāyā”ti.",
  "atk-s0401a:1043_0": "Sā gāthāpariyosāne ṭhitapade ṭhitāyeva saha paṭisambhidāhi arahattaṃ pāpuṇi.",
  "atk-s0401a:1043_1": "Agāramajjhe vasantena nāma arahattaṃ pattena taṃdivasameva parinibbāyitabbaṃ vā pabbajitabbaṃ vā hoti,",
  "atk-s0401a:1043_2": "sā pana attano āyusaṅkhārānaṃ pavattanabhāvaṃ ñatvā “attano pabbajjaṃ anujānāpessāmī”ti satthāraṃ vanditvā",
  "atk-s0401a:1043_3": "rājanivesanaṃ gantvā rājānaṃ anabhivādetvāva aṭṭhāsi.",
  "atk-s0401a:1043_4": "Rājā iṅgiteneva aññāsi –",
  "atk-s0401a:1043_5": "“ariyadhammaṃ pattā bhavissatī”ti.",
  "atk-s0401a:1043_6": "Atha naṃ āha –",
  "atk-s0401a:1043_7": "“devi gatā nu kho satthudassanāyā”ti. Mahārāja,",
  "atk-s0401a:1043_8": "tumhehi diṭṭhadassanaṃ parittaṃ,",
  "atk-s0401a:1043_9": "ahaṃ pana dasabalaṃ sudiṭṭhamakāsiṃ,",
  "atk-s0401a:1043_10": "pabbajjaṃ me anujānāthāti.",
  "atk-s0401a:1043_11": "Rājā “sādhu,",
  "atk-s0401a:1043_12": "devī”ti sampaṭicchitvā suvaṇṇasivikāya bhikkhuniupassayaṃ upanetvā pabbājesi.",
  "atk-s0401a:1043_13": "Athassā “khemātherī nāma gihibhāve ṭhatvā arahattaṃ pattā”ti mahāpaññabhāvo pākaṭo ahosi.",
  "atk-s0401a:1043_14": "Idamettha vatthu.",
  "atk-s0401a:1043_15": "Atha satthā aparabhāge jetavane nisinno bhikkhuniyo paṭipāṭiyā ṭhānantare ṭhapento khemātheriṃ mahāpaññānaṃ aggaṭṭhāne ṭhapesīti.",
  "atk-s0401a:1044_0": "Uppalavaṇṇātherīvatthu",
  "atk-s0401a:1045_0": "237.",
  "atk-s0401a:1045_1": "Tatiye uppalavaṇṇāti nīluppalagabbhasadiseneva vaṇṇena samannāgatattā evaṃladdhanāmā therī.",
  "atk-s0401a:1045_2": "Sā kira padumuttarabuddhakāle haṃsavatiyaṃ kulagehe paṭisandhiṃ gaṇhitvā aparabhāge mahājanena saddhiṃ",
  "atk-s0401a:1045_3": "satthu santikaṃ gantvā dhammaṃ suṇantī satthāraṃ ekaṃ bhikkhuniṃ iddhimantīnaṃ aggaṭṭhāne ṭhapentaṃ disvā",
  "atk-s0401a:1045_4": "sattāhaṃ buddhappamukhassa bhikkhusaṅghassa mahādānaṃ datvā taṃ ṭhānantaraṃ patthesi.",
  "atk-s0401a:1045_5": "Sā yāvajīvaṃ kusalaṃ katvā devamanussesu saṃsarantī kassapabuddhakāle bārāṇasinagare kikissa kāsirañño",
  "atk-s0401a:1045_6": "gehe paṭisandhiṃ gaṇhitvā sattannaṃ bhaginīnaṃ abbhantarā hutvā vīsati vassasahassāni brahmacariyaṃ caritvā",
  "atk-s0401a:1045_7": "bhikkhusaṅghassa pariveṇaṃ katvā devaloke nibbattā.",
  "atk-s0401a:1046_0": "Tato cavitvā puna manussalokaṃ āgacchantī ekasmiṃ gāme sahatthā kammaṃ katvā jīvanakaṭṭhāne nibbattā.",
  "atk-s0401a:1046_1": "Sā ekadivasaṃ khettakuṭiṃ gacchantī antarāmagge ekasmiṃ sare pātova pupphitaṃ padumapupphaṃ disvā taṃ",
  "atk-s0401a:1046_2": "saraṃ oruyha tañceva pupphaṃ lājapakkhipanatthāya paduminiyā pattañca gahetvā kedāre sālisīsāni chinditvā",
  "atk-s0401a:1046_3": "kuṭikāya nisinnā lāje bhajjitvā pañca lājasatāni gaṇesi.",
  "atk-s0401a:1046_4": "Tasmiṃ khaṇe gandhamādanapabbate nirodhasamāpattito vuṭṭhito eko paccekabuddho āgantvā tassā avidūre aṭṭhāsi.",
  "atk-s0401a:1046_5": "Sā paccekabuddhaṃ disvā lājehi saddhiṃ padumapupphaṃ gahetvā kuṭito oruyha lāje paccekabuddhassa patte",
  "atk-s0401a:1046_6": "pakkhipitvā padumapupphena pattaṃ pidhāya adāsi.",
  "atk-s0401a:1046_7": "Athassā paccekabuddhe thokaṃ gate etadahosi –",
  "atk-s0401a:1046_8": "“pabbajitā nāma pupphena anatthikā,",
  "atk-s0401a:1046_9": "ahaṃ pupphaṃ gahetvā piḷandhissāmī”ti gantvā paccekabuddhassa hatthato pupphaṃ gahetvā puna cintesi – “sace, ayyo,",
  "atk-s0401a:1046_10": "pupphena anatthiko abhavissa,",
  "atk-s0401a:1046_11": "pattamatthake ṭhapetuṃ na adassa,",
  "atk-s0401a:1046_12": "addhā ayyassa attho bhavissatī”ti puna gantvā pattamatthake ṭhapetvā paccekabuddhaṃ khamāpetvā, “bhante,",
  "atk-s0401a:1046_13": "imesaṃ me lājānaṃ nissandena lājagaṇanāya puttā assu,",
  "atk-s0401a:1046_14": "padumapupphassa nissandena nibbattanibbattaṭṭhāne me pade pade padumapupphaṃ uṭṭhahatū”ti patthanaṃ akāsi.",
  "atk-s0401a:1046_15": "Paccekabuddho tassā passantiyāva ākāsena gandhamādanapabbataṃ gantvā taṃ padumaṃ nandamūlakapabbhāre",
  "atk-s0401a:1046_16": "paccekabuddhānaṃ akkamanasopānasamīpe pādapuñchanaṃ katvā ṭhapesi.",
  "atk-s0401a:1047_0": "Sāpi tassa kammassa nissandena devaloke paṭisandhiṃ gaṇhi,",
  "atk-s0401a:1047_1": "nibbattakālato paṭṭhāya cassā pade pade mahāpadumapupphaṃ uṭṭhāsi.",
  "atk-s0401a:1047_2": "Sā tato cavitvā pabbatapāde ekasmiṃ padumassare padumagabbhe nibbatti.",
  "atk-s0401a:1047_3": "Taṃ nissāya eko tāpaso vasati,",
  "atk-s0401a:1047_4": "so pātova mukhadhovanatthāya saraṃ gantvā taṃ pupphaṃ disvā cintesi –",
  "atk-s0401a:1047_5": "“idaṃ pupphaṃ sesehi mahantataraṃ,",
  "atk-s0401a:1047_6": "sesāni ca pupphitāni,",
  "atk-s0401a:1047_7": "idaṃ makuḷitameva,",
  "atk-s0401a:1047_8": "bhavitabbamettha kāraṇenā”ti udakaṃ otaritvā taṃ pupphaṃ gaṇhi.",
  "atk-s0401a:1047_9": "Taṃ tena gahitamattameva pupphitaṃ.",
  "atk-s0401a:1047_10": "Tāpaso antopadumagabbhe nipannadārikaṃ addasa.",
  "atk-s0401a:1047_11": "Diṭṭhakālato paṭṭhāya ca dhītusinehaṃ labhitvā padumeneva saddhiṃ paṇṇasālaṃ netvā mañcake nipajjāpesi.",
  "atk-s0401a:1047_12": "Athassā puññānubhāvena aṅguṭṭhake khīraṃ nibbatti.",
  "atk-s0401a:1047_13": "So tasmiṃ pupphe milāte aññaṃ navapupphaṃ āharitvā taṃ nipajjāpesi.",
  "atk-s0401a:1047_14": "Athassā ādhāvanavidhāvanena kīḷituṃ samatthakālato paṭṭhāya padavāre padavāre padumapupphaṃ uṭṭhāsi,",
  "atk-s0401a:1047_15": "kuṅkumarāsissa viyassā sarīravaṇṇo ahosi.",
  "atk-s0401a:1047_16": "Sā appattā devavaṇṇaṃ,",
  "atk-s0401a:1047_17": "atikkantā mānusavaṇṇaṃ ahosi.",
  "atk-s0401a:1047_18": "Sā pitari phalāphalatthāya gate paṇṇasālāyaṃ ohīyati.",
  "atk-s0401a:1048_0": "Athekadivasaṃ tassā vayappattakāle pitari phalāphalatthāya gate eko vanacarako taṃ disvā cintesi –",
  "atk-s0401a:1048_1": "“manussānaṃ nāma evaṃvidhaṃ rūpaṃ natthi,",
  "atk-s0401a:1048_2": "vīmaṃsissāmi na”nti tāpasassa āgamanaṃ udikkhanto nisīdi.",
  "atk-s0401a:1048_3": "Sā pitari āgacchante paṭipathaṃ gantvā tassa hatthato kājakamaṇḍaluṃ aggahesi,",
  "atk-s0401a:1048_4": "āgantvā nisinnassa cassa attanā karaṇavattaṃ dassesi.",
  "atk-s0401a:1048_5": "Tadā so vanacarako manussabhāvaṃ ñatvā tāpasaṃ abhivādetvā nisīdi.",
  "atk-s0401a:1048_6": "Tāpaso taṃ vanacarakaṃ vanamūlaphalāphalehi ca pānīyena ca nimantetvā,",
  "atk-s0401a:1048_7": "“bho purisa,",
  "atk-s0401a:1048_8": "imasmiṃyeva ṭhāne vasissasi,",
  "atk-s0401a:1048_9": "udāhu gamisassī”ti pucchi.",
  "atk-s0401a:1048_10": "Gamissāmi, bhante,",
  "atk-s0401a:1048_11": "idha kiṃ karissāmīti.",
  "atk-s0401a:1048_12": "Idaṃ tayā diṭṭhakāraṇaṃ etto gantvā akathetuṃ sakkhissasīti. Sace, ayyo,",
  "atk-s0401a:1048_13": "na icchati,",
  "atk-s0401a:1048_14": "kiṃ kāraṇā kathessāmīti tāpasaṃ vanditvā puna āgamanakāle maggasañjānanatthaṃ sākhāsaññañca rukkhasaññañca karonto pakkāmi.",
  "atk-s0401a:1049_0": "So bārāṇasiṃ gantvā rājānaṃ addasa,",
  "atk-s0401a:1049_1": "rājā “kasmā āgatosī”ti pucchi. “Ahaṃ, deva,",
  "atk-s0401a:1049_2": "tumhākaṃ vanacarako pabbatapāde acchariyaṃ itthiratanaṃ disvā āgatomhī”ti sabbaṃ pavattiṃ kathesi.",
  "atk-s0401a:1049_3": "So tassa vacanaṃ sutvā vegena pabbatapādaṃ gantvā avidūre ṭhāne khandhāvāraṃ nivesetvā vanacarakena ceva",
  "atk-s0401a:1049_4": "aññehi ca purisehi saddhiṃ tāpasassa bhattakiccaṃ katvā nisinnavelāya tattha gantvā abhivādetvā paṭisanthāraṃ",
  "atk-s0401a:1049_5": "katvā ekamantaṃ nisīdi.",
  "atk-s0401a:1049_6": "Rājā tāpasassa pabbajitaparikkhārabhaṇḍaṃ pādamūle ṭhapetvā, “bhante,",
  "atk-s0401a:1049_7": "imasmiṃ ṭhāne kiṃ karoma,",
  "atk-s0401a:1049_8": "gacchāmā”ti āha. Gaccha,",
  "atk-s0401a:1049_9": "mahārājāti. Āma, gacchāmi, bhante.",
  "atk-s0401a:1049_10": "Ayyassa pana samīpe visabhāgaparisā atthīti assumha,",
  "atk-s0401a:1049_11": "asāruppā esā pabbajitānaṃ,",
  "atk-s0401a:1049_12": "mayā saddhiṃ gacchatu, bhanteti.",
  "atk-s0401a:1049_13": "Manussānaṃ cittaṃ nāma duttosayaṃ,",
  "atk-s0401a:1049_14": "kathaṃ bahūnaṃ majjhe vasissatīti.",
  "atk-s0401a:1049_15": "Amhākaṃ rucitakālato paṭṭhāya sesānaṃ jeṭṭhakaṭṭhāne ṭhapetvā paṭijaggissāmi, bhanteti.",
  "atk-s0401a:1050_0": "So rañño kathaṃ sutvā daharakāle gahitanāmavaseneva, “amma,",
  "atk-s0401a:1050_1": "padumavatī”ti dhītaraṃ pakkosi.",
  "atk-s0401a:1050_2": "Sā ekavacaneneva paṇṇasālato nikkhamitvā pitaraṃ abhivādetvā aṭṭhāsi.",
  "atk-s0401a:1050_3": "Atha naṃ pitā āha – “tvaṃ, amma,",
  "atk-s0401a:1050_4": "vayappattā,",
  "atk-s0401a:1050_5": "imasmiṃ ṭhāne raññā diṭṭhakālato paṭṭhāya vasituṃ ayuttā,",
  "atk-s0401a:1050_6": "raññā saddhiṃ gaccha, ammā”ti.",
  "atk-s0401a:1050_7": "Sā “sādhu,",
  "atk-s0401a:1050_8": "tātā”ti pitu vacanaṃ sampaṭicchitvā abhivādetvā parodamānā aṭṭhāsi.",
  "atk-s0401a:1050_9": "Rājā “imissā pitu cittaṃ gaṇhāmī”ti tasmiṃyeva ṭhāne kahāpaṇarāsimhi ṭhapetvā abhisekaṃ akāsi.",
  "atk-s0401a:1050_10": "Atha naṃ gahetvā attano nagaraṃ ānetvā āgatakālato paṭṭhāya sesaitthiyo anoloketvā tāya saddhiṃyeva ramati.",
  "atk-s0401a:1050_11": "Tā itthiyo issāpakatā taṃ rañño antare paribhinditukāmā evamāhaṃsu – “nāyaṃ, mahārāja,",
  "atk-s0401a:1050_12": "manussajātikā,",
  "atk-s0401a:1050_13": "kahaṃ nāma tumhehi manussānaṃ vicaraṇaṭṭhāne padumāni uṭṭhahantāni diṭṭhapubbāni,",
  "atk-s0401a:1050_14": "addhā ayaṃ yakkhinī,",
  "atk-s0401a:1050_15": "nīharatha naṃ mahārājā”ti.",
  "atk-s0401a:1050_16": "Rājā tāsaṃ kathaṃ sutvā tuṇhī ahosi.",
  "atk-s0401a:1051_0": "Athassa aparena samayena paccanto kupito.",
  "atk-s0401a:1051_1": "So “garugabbhā padumavatī”ti taṃ nagare ṭhapetvā paccantaṃ agamāsi.",
  "atk-s0401a:1051_2": "Atha tā itthiyo tassā upaṭṭhāyikāya lañjaṃ datvā “imissā dārakaṃ jātamattameva apanetvā ekaṃ dārughaṭikaṃ",
  "atk-s0401a:1051_3": "lohitena makkhetvā santike ṭhapehī”ti āhaṃsu.",
  "atk-s0401a:1051_4": "Padumavatiyāpi nacirasseva gabbhavuṭṭhānaṃ ahosi.",
  "atk-s0401a:1051_5": "Mahāpadumakumāro ekakova kucchiyaṃ paṭisandhiṃ gaṇhi.",
  "atk-s0401a:1051_6": "Avasesā ekūnapañcasatā dārakā mahāpadumakumārassa mātukucchito nikkhamitvā nipannakāle saṃsedajā hutvā nibbattiṃsu.",
  "atk-s0401a:1051_7": "Athassa “na tāvāyaṃ satiṃ paṭilabhatī”ti ñatvā upaṭṭhāyikā ekaṃ dārughaṭikaṃ lohitena makkhetvā samīpe ṭhapetvā tāsaṃ itthīnaṃ saññaṃ adāsi.",
  "atk-s0401a:1051_8": "Tā pañcasatāpi itthiyo ekekā ekekaṃ dārakaṃ gahetvā cundakārakānaṃ santikaṃ pesetvā karaṇḍake āharāpetvā",
  "atk-s0401a:1051_9": "attanā attanā gahitadārake tattha nipajjāpetvā bahi lañchanaṃ katvā ṭhapayiṃsu.",
  "atk-s0401a:1052_0": "Padumavatīpi kho saññaṃ labhitvā taṃ upaṭṭhāyikaṃ “kiṃ vijātamhi,",
  "atk-s0401a:1052_1": "ammā”ti pucchi.",
  "atk-s0401a:1052_2": "Sā taṃ santajjetvā “kuto tvaṃ dārakaṃ labhissasī”ti vatvā “ayaṃ te kucchito nikkhantadārako”ti lohitamakkhitaṃ dārughaṭikaṃ purato ṭhapesi.",
  "atk-s0401a:1052_3": "Sā taṃ disvā domanassappattā “sīghaṃ naṃ phāletvā apanehi,",
  "atk-s0401a:1052_4": "sace koci passeyya lajjitabbaṃ bhaveyyā”ti āha.",
  "atk-s0401a:1052_5": "Sā tassā kathaṃ sutvā atthakāmā viya dārughaṭikaṃ phāletvā uddhane pakkhipi.",
  "atk-s0401a:1053_0": "Rājāpi paccantato āgantvā nakkhattaṃ paṭimānento bahinagare khandhāvāraṃ bandhitvā nisīdi.",
  "atk-s0401a:1053_1": "Atha tā pañcasatā itthiyo rañño paccuggamanaṃ āgantvā āhaṃsu – “tvaṃ, mahārāja,",
  "atk-s0401a:1053_2": "na amhākaṃ saddahasi,",
  "atk-s0401a:1053_3": "amhehi vuttaṃ akāraṇaṃ viya hoti.",
  "atk-s0401a:1053_4": "Tvaṃ mahesiyā upaṭṭhāyikaṃ pakkosāpetvā paṭipuccha,",
  "atk-s0401a:1053_5": "dārughaṭikaṃ te devī vijātā”ti.",
  "atk-s0401a:1053_6": "Rājā taṃ kāraṇaṃ na upaparikkhitvāva “amanussajātikā bhavissatī”ti taṃ gehato nikkaḍḍhi.",
  "atk-s0401a:1053_7": "Tassā rājagehato saha nikkhamaneneva padumapupphāni antaradhāyiṃsu,",
  "atk-s0401a:1053_8": "sarīracchavipi vivaṇṇā ahosi.",
  "atk-s0401a:1053_9": "Sā ekikāva antaravīthiyā pāyāsi.",
  "atk-s0401a:1053_10": "Atha naṃ ekā vayappattā mahallikā itthī disvā dhītusinehaṃ uppādetvā “kahaṃ gacchasi ammā”ti āha.",
  "atk-s0401a:1053_11": "Āgantukamhi,",
  "atk-s0401a:1053_12": "vasanaṭṭhānaṃ olokentī vicarāmīti.",
  "atk-s0401a:1053_13": "Idhāgaccha,",
  "atk-s0401a:1053_14": "ammāti vasanaṭṭhānaṃ datvā bhojanaṃ paṭiyādesi.",
  "atk-s0401a:1054_0": "Tassā imināva niyāmena tattha vasamānāya tā pañcasatā itthiyo ekacittā hutvā rājānaṃ āhaṃsu –",
  "atk-s0401a:1054_1": "“mahārāja,",
  "atk-s0401a:1054_2": "tumhesu yuddhaṃ gatesu amhehi gaṅgādevatāya ‘amhākaṃ deve vijitasaṅgāme āgate balikammaṃ katvā udakakīḷaṃ karissāmā’ti patthitaṃ atthi,",
  "atk-s0401a:1054_3": "etamatthaṃ, deva,",
  "atk-s0401a:1054_4": "jānāpemā”ti.",
  "atk-s0401a:1054_5": "Rājā tāsaṃ vacanena tuṭṭho gaṅgāyaṃ udakakīḷaṃ kātuṃ agamāsi.",
  "atk-s0401a:1054_6": "Tāpi attanā attanā gahitaṃ karaṇḍakaṃ paṭicchannaṃ katvā ādāya nadiṃ gantvā tesaṃ karaṇḍakānaṃ paṭicchādanatthaṃ",
  "atk-s0401a:1054_7": "pārupitvā pārupitvā udake patitvā karaṇḍake vissajjesuṃ.",
  "atk-s0401a:1054_8": "Tepi kho karaṇḍakā sabbe saha gantvā heṭṭhāsote pasāritajālamhi laggiṃsu.",
  "atk-s0401a:1054_9": "Tato udakakīḷaṃ kīḷitvā rañño uttiṇṇakāle jālaṃ ukkhipantā te karaṇḍake disvā rañño santikaṃ ānayiṃsu.",
  "atk-s0401a:1054_10": "Rājā karaṇḍake disvā “kiṃ, tātā,",
  "atk-s0401a:1054_11": "karaṇḍakesū”ti āha.",
  "atk-s0401a:1054_12": "Na jānāma, devāti.",
  "atk-s0401a:1054_13": "So te karaṇḍake vivarāpetvā olokento paṭhamaṃ mahāpadumakumārassa karaṇḍakaṃ vivarāpesi.",
  "atk-s0401a:1054_14": "Tesaṃ pana sabbesampi karaṇḍakesu nipajjāpitadivaseyeva puññiddhiyā aṅguṭṭhato khīraṃ nibbatti.",
  "atk-s0401a:1054_15": "Sakko devarājā tassa rañño nikkaṅkhabhāvatthaṃ antokaraṇḍake akkharāni likhāpesi “ime kumārā padumavatiyā kucchimhi nibbattā bārāṇasirañño puttā,",
  "atk-s0401a:1054_16": "atha ne padumavatiyā sapattiyo pañcasatā itthiyo karaṇḍakesu pakkhipitvā udake khipiṃsu,",
  "atk-s0401a:1054_17": "rājā imaṃ kāraṇaṃ jānātū”ti.",
  "atk-s0401a:1054_18": "Karaṇḍake vivaritamatte rājā akkharāni vācetvā dārake disvā mahāpadumakumāraṃ ukkhipitvā “vegena rathe yojetha,",
  "atk-s0401a:1054_19": "asse kappetha,",
  "atk-s0401a:1054_20": "ahaṃ ajja antonagaraṃ pavisitvā ekaccānaṃ mātugāmānaṃ piyaṃ karissāmī”ti pāsādaṃ āruyha hatthigīvāya",
  "atk-s0401a:1054_21": "sahassabhaṇḍikaṃ ṭhapetvā bheriṃ carāpesi “yo padumavatiṃ passati,",
  "atk-s0401a:1054_22": "so imaṃ sahassaṃ gaṇhatū”ti.",
  "atk-s0401a:1055_0": "Taṃ kathaṃ sutvā padumavatī mātuyā saññaṃ adāsi –",
  "atk-s0401a:1055_1": "“hatthigīvato sahassaṃ gaṇha, ammā”ti.",
  "atk-s0401a:1055_2": "Ahaṃ evarūpaṃ gaṇhituṃ na visahāmīti.",
  "atk-s0401a:1055_3": "Sā dutiyampi tatiyampi vutte,",
  "atk-s0401a:1055_4": "“kiṃ vatvā gaṇhāmi ammā”ti āha.",
  "atk-s0401a:1055_5": "“Mama dhītā,",
  "atk-s0401a:1055_6": "padumavatiṃ deviṃ passatī”ti vatvā gaṇhāhīti.",
  "atk-s0401a:1055_7": "Sā “yaṃ vā taṃ vā hotū”ti gantvā sahassacaṅkoṭakaṃ gaṇhi.",
  "atk-s0401a:1055_8": "Atha naṃ manussā pucchiṃsu –",
  "atk-s0401a:1055_9": "“padumavatiṃ deviṃ passasi, ammā”ti.",
  "atk-s0401a:1055_10": "“Ahaṃ na passāmi,",
  "atk-s0401a:1055_11": "dhītā kira me passatī”ti āha.",
  "atk-s0401a:1055_12": "Te “kahaṃ pana sā,",
  "atk-s0401a:1055_13": "ammā”ti vatvā tāya saddhiṃ gantvā padumavatiṃ sañjānitvā pādesu nipatiṃsu.",
  "atk-s0401a:1055_14": "Tasmiṃ kāle sā “padumavatī devī aya”nti ñatvā “bhāriyaṃ vata itthiyā kammaṃ kataṃ,",
  "atk-s0401a:1055_15": "yā evaṃvidhassa rañño mahesī samānā evarūpe ṭhāne nirārakkhā vasī”ti āha.",
  "atk-s0401a:1055_16": "Tepi rājapurisā padumavatiyā nivesanaṃ setasāṇīhi parikkhipāpetvā dvāre ārakkhaṃ ṭhapetvā rañño ārocesuṃ.",
  "atk-s0401a:1055_17": "Rājā suvaṇṇasivikaṃ pesesi.",
  "atk-s0401a:1055_18": "Sā “ahaṃ evaṃ na gamissāmi,",
  "atk-s0401a:1055_19": "mama vasanaṭṭhānato paṭṭhāya yāva rājagehaṃ etthantare varapotthakacittattharaṇe attharāpetvā upari suvaṇṇatārakavicittaṃ",
  "atk-s0401a:1055_20": "celavitānaṃ bandhāpetvā pasādhanatthāya sabbālaṅkāresu pahitesu padasāva gamissāmi,",
  "atk-s0401a:1055_21": "evaṃ me nāgarā sampattiṃ passissantī”ti āha.",
  "atk-s0401a:1055_22": "Rājā “padumavatiyā yathāruciṃ karothā”ti āha.",
  "atk-s0401a:1055_23": "Tato padumavatī sabbapasādhanaṃ pasādhetvā “rājagehaṃ gamissāmī”ti maggaṃ paṭipajji.",
  "atk-s0401a:1055_24": "Athassā akkantaakkantaṭṭhāne varapotthakacittattharaṇāni bhinditvā padumapupphāni uṭṭhahiṃsu.",
  "atk-s0401a:1055_25": "Sā mahājanassa attano sampattiṃ dassetvā rājanivesanaṃ āruyha sabbe cittattharaṇe tassā mahallikāya posāvanikamūlaṃ katvā dāpesi.",
  "atk-s0401a:1056_0": "Rājāpi kho tā pañcasatā itthiyo pakkosāpetvā “imāyo te devi dāsiyo katvā demī”ti āha. Sādhu, mahārāja,",
  "atk-s0401a:1056_1": "etāsaṃ mayhaṃ dinnabhāvaṃ sakalanagare jānāpehīti.",
  "atk-s0401a:1056_2": "Rājā nagare bheriṃ carāpesi –",
  "atk-s0401a:1056_3": "“padumavatiyā dūbbhikā pañcasatā itthiyo etissā eva dāsiyo katvā dinnā”ti.",
  "atk-s0401a:1056_4": "Sā “tāsaṃ sakalanagarena dāsibhāvo sallakkhito”ti ñatvā “ahaṃ mama dāsiyo bhujissā kātuṃ labhāmi devā”ti rājānaṃ pucchi.",
  "atk-s0401a:1056_5": "Tava icchā devīti.",
  "atk-s0401a:1056_6": "Evaṃ sante tameva bhericārikaṃ pakkosāpetvā “padumavatideviyā attano dāsiyo katvā dinnā pañcasatā itthiyo",
  "atk-s0401a:1056_7": "sabbāva bhujissā katāti puna bheriṃ carāpethā”ti āha.",
  "atk-s0401a:1056_8": "Sā tāsaṃ bhujissabhāve kate ekūnāni pañcasattaputtāni tāsaṃyeva hatthe posanatthāya datvā sayaṃ mahāpadumakumāraṃyeva gaṇhi.",
  "atk-s0401a:1057_0": "Atha aparabhāge tesaṃ kumārānaṃ kīḷanavaye sampatte rājā uyyāne nānāvidhaṃ kīḷanaṭṭhānaṃ kāresi.",
  "atk-s0401a:1057_1": "Te attano soḷasavassuddesikakāle sabbeva ekato hutvā uyyāne padumasañchannāya maṅgalapokkharaṇiyā kīḷantā",
  "atk-s0401a:1057_2": "navapadumāni pupphitāni purāṇapadumāni ca vaṇṭato patantāni disvā “imassa tāva anupādinnakassa evarūpā",
  "atk-s0401a:1057_3": "jarā pāpuṇāti,",
  "atk-s0401a:1057_4": "kimaṅgaṃ pana amhākaṃ sarīrassa.",
  "atk-s0401a:1057_5": "Idampi hi evaṃgatikameva bhavissatī”ti ārammaṇaṃ gahetvā sabbeva paccekabodhiñāṇaṃ nibbattetvā uṭṭhāyuṭṭhāya padumakaṇṇikāsu pallaṅkena nisīdiṃsu.",
  "atk-s0401a:1058_0": "Atha tehi saddhiṃ āgatā rājapurisā bahugataṃ divasaṃ ñatvā “ayyaputtā tumhākaṃ velaṃ jānāthā”ti āhaṃsu.",
  "atk-s0401a:1058_1": "Te tuṇhī ahesuṃ.",
  "atk-s0401a:1058_2": "Te purisā gantvā rañño ārocesuṃ –",
  "atk-s0401a:1058_3": "“kumārā deva,",
  "atk-s0401a:1058_4": "padumakaṇṇikāsu nisinnā,",
  "atk-s0401a:1058_5": "amhesu kathentesupi vacībhedaṃ na karontī”ti.",
  "atk-s0401a:1058_6": "Yathāruciyā tesaṃ nisīdituṃ dethāti.",
  "atk-s0401a:1058_7": "Te sabbarattiṃ gahitārakkhā padumakaṇṇikāsu nisinnaniyāmeneva aruṇaṃ uṭṭhāpesuṃ.",
  "atk-s0401a:1058_8": "Purisā punadivase upasaṅkamitvā “devā velaṃ jānāthā”ti āhaṃsu.",
  "atk-s0401a:1058_9": "Na mayaṃ devā,",
  "atk-s0401a:1058_10": "paccekabuddhā nāma mayanti. Ayyā,",
  "atk-s0401a:1058_11": "tumhe bhāriyaṃ kathaṃ kathetha,",
  "atk-s0401a:1058_12": "paccekabuddhā nāma tumhādisā na honti,",
  "atk-s0401a:1058_13": "dvaṅgulakesamassudharā kāye paṭimukkaaṭṭhaparikkhārā hontīti.",
  "atk-s0401a:1058_14": "Te dakkhiṇahatthena sīsaṃ parāmasiṃsu.",
  "atk-s0401a:1058_15": "Tāvadeva gihiliṅgaṃ antaradhāyi,",
  "atk-s0401a:1058_16": "aṭṭha parikkhārā kāye paṭimukkāva ahesuṃ.",
  "atk-s0401a:1058_17": "Tato passantasseva mahājanassa ākāsena nandamūlakapabbhāraṃ agamaṃsu.",
  "atk-s0401a:1059_0": "Sāpi kho,",
  "atk-s0401a:1059_1": "padumavatī devī,",
  "atk-s0401a:1059_2": "“ahaṃ bahuputtā hutvā niputtā jātā”ti hadayasokaṃ patvā teneva sokena kālaṃ katvā rājagahanagaradvāragāmake",
  "atk-s0401a:1059_3": "sahatthena kammaṃ katvā jīvanakaṭṭhāne nibbatti.",
  "atk-s0401a:1059_4": "Aparabhāge kulagharaṃ gantvā ekadivasaṃ sāmikassa khettaṃ yāguṃ haramānā tesaṃ attano puttānaṃ antare",
  "atk-s0401a:1059_5": "aṭṭha paccekabuddhe bhikkhācāravelāya ākāsena gacchante disvā sīghaṃ sīghaṃ gantvā sāmikassa ārocesi – “passa, ayya,",
  "atk-s0401a:1059_6": "paccekabuddhe,",
  "atk-s0401a:1059_7": "ete nimantetvā bhojessāmā”ti. So āha –",
  "atk-s0401a:1059_8": "“samaṇasakuṇā nāmete aññatthāpi evaṃ caranti,",
  "atk-s0401a:1059_9": "na ete paccekabuddhā”ti.",
  "atk-s0401a:1059_10": "Te tesaṃ kathentānaṃyeva avidūre ṭhāne otariṃsu.",
  "atk-s0401a:1059_11": "Sā itthī taṃdivasaṃ attano bhattakhajjabhojanaṃ tesaṃ datvā “svepi aṭṭha janā mayhaṃ bhikkhaṃ gaṇhathā”ti āha. Sādhu, upāsike,",
  "atk-s0401a:1059_12": "tava sakkāro ettakova hotu,",
  "atk-s0401a:1059_13": "āsanāni ca aṭṭheva hontu,",
  "atk-s0401a:1059_14": "aññepi bahū paccekabuddhe disvā tava cittaṃ pasādeyyāsīti.",
  "atk-s0401a:1059_15": "Sā punadivase aṭṭha āsanāni paññāpetvā aṭṭhannaṃ sakkārasammānaṃ paṭiyādetvā nisīdi.",
  "atk-s0401a:1060_0": "Nimantitapaccekabuddhā sesānaṃ saññaṃ adaṃsu – “mārisā,",
  "atk-s0401a:1060_1": "ajja aññattha agantvā sabbeva tumhākaṃ mātu saṅgahaṃ karothā”ti.",
  "atk-s0401a:1060_2": "Te tesaṃ vacanaṃ sutvā sabbeva ekato ākāsena āgantvā mātu-",
  "atk-s0401a:1060_3": "gehadvāre pāturahesuṃ.",
  "atk-s0401a:1060_4": "Sāpi paṭhamaṃ laddhasaññatāya bahūpi disvā na kampittha,",
  "atk-s0401a:1060_5": "sabbepi te gehaṃ pavesetvā āsanesu nisīdāpesi.",
  "atk-s0401a:1060_6": "Tesu paṭipāṭiyā nisīdantesu navamo aññāni aṭṭha āsanāni māpetvā sayaṃ dhurāsane nisīdi.",
  "atk-s0401a:1060_7": "Yāva āsanāni vaḍḍhanti,",
  "atk-s0401a:1060_8": "tāva gehaṃ vaḍḍhati.",
  "atk-s0401a:1060_9": "Evaṃ tesu sabbesupi nisinnesu sā itthī aṭṭhannaṃ paccekabuddhānaṃ paṭiyāditaṃ sakkāraṃ pañcasatānampi",
  "atk-s0401a:1060_10": "yāvadatthaṃ datvā aṭṭha nīluppalahatthake āharitvā nimantitapaccekabuddhānaṃyeva pādamūle ṭhapetvā āha – “mayhaṃ, bhante,",
  "atk-s0401a:1060_11": "nibbattanibbattaṭṭhāne sarīravaṇṇo imesaṃ nīluppalānaṃ antogabbhavaṇṇo viya hotū”ti patthanaṃ akāsi.",
  "atk-s0401a:1060_12": "Paccekabuddhā mātu anumodanaṃ katvā gandhamādanaṃyeva agamaṃsu.",
  "atk-s0401a:1061_0": "Sāpi yāvajīvaṃ kusalaṃ katvā tato cutā devaloke nibbattitvā imasmiṃ buddhuppāde sāvatthiyaṃ seṭṭhikule paṭisandhiṃ gaṇhi,",
  "atk-s0401a:1061_1": "nīluppalagabbhasamānavaṇṇatāya cassā uppalavaṇṇātveva nāmaṃ akaṃsu.",
  "atk-s0401a:1061_2": "Athassā vayappattakāle sakalajambudīparājāno ca seṭṭhino ca seṭṭhissa santikaṃ pahiṇiṃsu –",
  "atk-s0401a:1061_3": "“dhītaraṃ amhākaṃ detū”ti.",
  "atk-s0401a:1061_4": "Apahiṇanto nāma nāhosi.",
  "atk-s0401a:1061_5": "Tato seṭṭhi cintesi –",
  "atk-s0401a:1061_6": "“ahaṃ sabbesaṃ manaṃ gahetuṃ na sakkhissāmi,",
  "atk-s0401a:1061_7": "upāyaṃ panekaṃ karissāmī”ti dhītaraṃ pakkosāpetvā “pabbajituṃ amma sakkhissasī”ti āha.",
  "atk-s0401a:1061_8": "Tassā pacchimabhavikattā pituvacanaṃ sīse āsittasatapākatelaṃ viya ahosi,",
  "atk-s0401a:1061_9": "tasmā pitaraṃ “pabbajissāmi,",
  "atk-s0401a:1061_10": "tātā”ti āha.",
  "atk-s0401a:1061_11": "So tassā sakkāraṃ katvā bhikkhuniupassayaṃ netvā pabbājesi.",
  "atk-s0401a:1061_12": "Tassā acirapabbajitāya eva uposathāgāre kālavāro pāpuṇi.",
  "atk-s0401a:1061_13": "Sā dīpaṃ jāletvā uposathāgāraṃ sammajjitvā dīpasikhāya nimittaṃ gaṇhitvā punappunaṃ olokayamānā tejokasiṇārammaṇaṃ",
  "atk-s0401a:1061_14": "jhānaṃ nibbattetvā tadeva pādakaṃ katvā arahattaṃ pāpuṇi.",
  "atk-s0401a:1061_15": "Arahattaphalena saddhiṃyeva ca iddhivikubbane ciṇṇavasī ahosi.",
  "atk-s0401a:1061_16": "Sā aparabhāge satthu yamakapāṭihāriyakaraṇadivase “ahaṃ, bhante,",
  "atk-s0401a:1061_17": "pāṭihāriyaṃ karissāmī”ti sīhanādaṃ nadi.",
  "atk-s0401a:1061_18": "Satthā idaṃ kāraṇaṃ aṭṭhuppattiṃ katvā jetavanavihāre nisinno paṭipāṭiyā bhikkhuniyo ṭhānantare ṭhapento",
  "atk-s0401a:1061_19": "imaṃ theriṃ iddhimantīnaṃ aggaṭṭhāne ṭhapesīti.",
  "atk-s0401a:1062_0": "Paṭācārātherīvatthu",
  "atk-s0401a:1063_0": "238.",
  "atk-s0401a:1063_1": "Catutthe vinayadharānaṃ yadidaṃ paṭācārāti paṭācārā therī vinayadharānaṃ aggāti dasseti.",
  "atk-s0401a:1063_2": "Sā kira padumuttarabuddhakāle haṃsavatiyaṃ kulagehe paṭisandhiṃ gaṇhitvā aparabhāge satthu dhammadesanaṃ",
  "atk-s0401a:1063_3": "suṇantī satthāraṃ ekaṃ bhikkhuniṃ vinayadharānaṃ aggaṭṭhāne ṭhapentaṃ disvā adhikārakammaṃ katvā taṃ",
  "atk-s0401a:1063_4": "ṭhānantaraṃ patthesi.",
  "atk-s0401a:1063_5": "Sā yāvajīvaṃ kusalaṃ katvā devamanussesu saṃsaritvā kassapabuddhakāle kikissa kāsirañño gehe paṭisandhiṃ",
  "atk-s0401a:1063_6": "gaṇhitvā sattannaṃ bhaginīnaṃ abbhantarā hutvā vīsati vassasahassāni brahmacariyaṃ caritvā bhikkhusaṅghassa",
  "atk-s0401a:1063_7": "pariveṇaṃ katvā puna devaloke nibbattitvā ekaṃ buddhantaraṃ sampattiṃ anubhavitvā imasmiṃ buddhuppāde",
  "atk-s0401a:1063_8": "sāvatthiyaṃ seṭṭhigehe paṭisandhiṃ gaṇhi.",
  "atk-s0401a:1064_0": "Sā aparabhāge vayappattā attano gehe ekena kammakārena saddhiṃ santhavaṃ katvā aparabhāge attano samānajātikaṃ",
  "atk-s0401a:1064_1": "kulaṃ gacchantī katasanthavassa purisassa saññaṃ adāsi –",
  "atk-s0401a:1064_2": "“na tvaṃ sve paṭṭhāya maṃ paṭihārasatenapi daṭṭhuṃ labhissasi,",
  "atk-s0401a:1064_3": "sace te kammaṃ atthi,",
  "atk-s0401a:1064_4": "idāni maṃ gaṇhitvā gacchāhī”ti.",
  "atk-s0401a:1064_5": "So “evaṃ hotū”ti anucchavikaṃ hatthasāraṃ gahetvā taṃ ādāya nagarato tīṇi cattāri yojanāni paṭikkamitvā ekasmiṃ gāmake vāsaṃ kappesi.",
  "atk-s0401a:1065_0": "Atha aparabhāge tassā kucchiyaṃ gabbho patiṭṭhāsi.",
  "atk-s0401a:1065_1": "Sā gabbhe paripakke “idaṃ amhākaṃ anāthaṭṭhānaṃ,",
  "atk-s0401a:1065_2": "kulagehaṃ gacchāma sāmī”ti āha.",
  "atk-s0401a:1065_3": "So “ajja gacchāma,",
  "atk-s0401a:1065_4": "sve gacchāmā”ti gantuṃ asakkonto kālaṃ vītināmesi.",
  "atk-s0401a:1065_5": "Sā tassa kāraṇaṃ ñatvā “nāyaṃ bālo maṃ nessatī”ti tasmiṃ bahi gate “ekikāva kulagehaṃ gamissāmī”ti maggaṃ paṭipajji.",
  "atk-s0401a:1065_6": "So āgantvā taṃ gehe apassanto paṭivissake pucchitvā “kulagehaṃ gatā”ti sutvā “maṃ nissāya kuladhītā anāthā jātā”ti padānupadikaṃ gantvā sampāpuṇi.",
  "atk-s0401a:1065_7": "Tassā antarāmaggeva gabbhavuṭṭhānaṃ ahosi.",
  "atk-s0401a:1065_8": "Tato “yassatthāya mayaṃ gaccheyyāma,",
  "atk-s0401a:1065_9": "so attho antarāmaggeva nipphanno,",
  "atk-s0401a:1065_10": "idāni gantvā kiṃ karissāmā”ti paṭinivattiṃsu.",
  "atk-s0401a:1065_11": "Puna tassā kucchiyaṃ gabbho patiṭṭhāsīti purimanayeneva vitthāretabbaṃ.",
  "atk-s0401a:1066_0": "Antarāmagge panassā gabbhavuṭṭhāne jātamatteyeva catūsu disāsu mahāmegho uṭṭhahi.",
  "atk-s0401a:1066_1": "Sā taṃ purisaṃ āha – “sāmi,",
  "atk-s0401a:1066_2": "avelāya catūsu disāsu megho uṭṭhito,",
  "atk-s0401a:1066_3": "attano vasanaṭṭhānaṃ kātuṃ vāyamāhī”ti.",
  "atk-s0401a:1066_4": "So “evaṃ karissāmī”ti daṇḍakehi kuṭikaṃ katvā “chadanatthāya tiṇaṃ āharissāmī”ti ekasmiṃ mahāvammikapāde tiṇaṃ chindati.",
  "atk-s0401a:1066_5": "Atha naṃ vammike nipanno kaṇhasappo pāde ḍaṃsi,",
  "atk-s0401a:1066_6": "so tasmiṃyeva ṭhāne patito.",
  "atk-s0401a:1066_7": "Sāpi “idāni āgamissati,",
  "atk-s0401a:1066_8": "idāni āgamissatī”ti sabbarattiṃ khepetvā “addhā maṃ so ‘anāthā esā’ti magge chaḍḍetvā gato bhavissatī”ti",
  "atk-s0401a:1066_9": "āloke sañjāte padānusārena olokentī vammikapāde patitaṃ disvā “maṃ nissāya naṭṭho puriso”ti paridevitvā",
  "atk-s0401a:1066_10": "daharadārakaṃ passenādāya mahallakaṃ aṅgulīhi gāhāpetvā maggena gacchantī antarāmagge ekaṃ uttānanadiṃ",
  "atk-s0401a:1066_11": "disvā “dvepi dārake ekappahāreneva ādāya gantuṃ na sakkhissāmī”ti jeṭṭhakaṃ orimatīre ṭhapetvā daharaṃ",
  "atk-s0401a:1066_12": "paratīraṃ netvā pilotikacumbaṭake nipajjāpetvā puna nivattitvā “itaraṃ gahetvā gamissāmī”ti nadiṃ otari.",
  "atk-s0401a:1067_0": "Athassā nadīmajjhaṃ pattakāle eko seno “maṃsapiṇḍo aya”nti saññāya dārakaṃ vijjhituṃ āgacchati.",
  "atk-s0401a:1067_1": "Sā hatthaṃ pasāretvā senaṃ palāpesi.",
  "atk-s0401a:1067_2": "Tassā taṃ hatthavikāraṃ disvā mahallakadārako “maṃ pakkosatī”ti saññāya nadiṃ otaritvā sote patito yathāsotaṃ agamāsi.",
  "atk-s0401a:1067_3": "Sopi seno tassā asampattāya eva taṃ daharadārakaṃ gaṇhitvā agamāsi.",
  "atk-s0401a:1067_4": "Sā balavasokābhibhūtā antarāmagge imaṃ vilāpagītaṃ gāyantī gacchati –",
  "atk-s0401a:1068_0": "“Ubho puttā kālaṅkatā, panthe mayhaṃ patī mato”ti.",
  "atk-s0401a:1069_0": "Sā evaṃ vilapamānāva sāvatthiṃ patvā kulasabhāgaṃ gantvāpi sokavaseneva attano gehaṃ vavatthapetuṃ asakkontī",
  "atk-s0401a:1069_1": "“imasmiṃ ṭhāne evaṃvidhaṃ nāma kulaṃ atthi,",
  "atk-s0401a:1069_2": "kataraṃ taṃ geha”nti paṭipucchi.",
  "atk-s0401a:1069_3": "Tvaṃ taṃ kulaṃ paṭipucchitvā kiṃ karissasi?",
  "atk-s0401a:1069_4": "Tesaṃ vasanagehaṃ vātappahārena patitaṃ,",
  "atk-s0401a:1069_5": "tattheva te sabbepi jīvitakkhayaṃ pattā,",
  "atk-s0401a:1069_6": "atha ne khuddakamahallake ekacitakasmiṃyeva jhāpenti,",
  "atk-s0401a:1069_7": "passa esā dhūmavaṭṭi paññāyatīti.",
  "atk-s0401a:1069_8": "Sā taṃ kathaṃ sutvāva kiṃ tumhe vadathā”ti attano nivatthasāṭakaṃ sandhāretuṃ asakkontī jātaniyāmeneva",
  "atk-s0401a:1069_9": "bāhā paggayha kandamānā ñātīnaṃ citakaṭṭhānaṃ gantvā taṃ vilāpagītaṃ paripuṇṇaṃ katvā paridevamānā –",
  "atk-s0401a:1070_0": "“Ubho puttā kālaṅkatā, panthe mayhaṃ patī mato;",
  "atk-s0401a:1071_0": "Mātā pitā ca bhātā ca, ekacitakasmiṃ ḍayhare”ti. –",
  "atk-s0401a:1072_0": "Āha.",
  "atk-s0401a:1072_1": "Aññena janena sāṭakaṃ dinnampi phāletvā phāletvā chaḍḍeti.",
  "atk-s0401a:1072_2": "Atha naṃ diṭṭhadiṭṭhaṭṭhāne mahājano parivāretvā carati.",
  "atk-s0401a:1072_3": "Athassā “ayaṃ paṭācāraṃ paṭapariharaṇaṃ vinā caratī”ti paṭācārāteva nāmaṃ akaṃsu.",
  "atk-s0401a:1072_4": "Yasmā cassā so naggabhāvena alajjīācāro pākaṭo ahosi,",
  "atk-s0401a:1072_5": "tasmā patito ācāro assāti paṭācārātveva nāmaṃ akaṃsu.",
  "atk-s0401a:1073_0": "Sā ekadivasaṃ satthari mahājanassa dhammaṃ desente vihāraṃ pavisitvā parisapariyante aṭṭhāsi.",
  "atk-s0401a:1073_1": "Satthā mettāpharaṇena pharitvā “satiṃ paṭilabha, bhagini,",
  "atk-s0401a:1073_2": "satiṃ paṭilabha,",
  "atk-s0401a:1073_3": "bhaginī”ti āha.",
  "atk-s0401a:1073_4": "Tassā satthu vacanaṃ sutvā balavahirottappaṃ āgataṃ,",
  "atk-s0401a:1073_5": "sā tattheva bhūmiyaṃ nisīdi.",
  "atk-s0401a:1073_6": "Avidūre ṭhito puriso uttarisāṭakaṃ khipitvā adāsi.",
  "atk-s0401a:1073_7": "Sā taṃ nivāsetvā dhammaṃ assosi.",
  "atk-s0401a:1073_8": "Satthā tassā cariyavasena imā dhammapade gāthā āha –",
  "atk-s0401a:1074_0": "“Na santi puttā tāṇāya, na pitā nāpi bandhavā;",
  "atk-s0401a:1075_0": "Antakenādhipannassa, natthi ñātīsu tāṇatā.",
  "atk-s0401a:1076_0": "“Etamatthavasaṃ ñatvā, paṇḍito sīlasaṃvuto;",
  "atk-s0401a:1077_0": "Nibbānagamanaṃ maggaṃ, khippameva visodhaye”ti. ;",
  "atk-s0401a:1078_0": "Sā gāthāpariyosāne yathāṭhitāva sotāpattiphale patiṭṭhāya satthāraṃ upasaṅkamitvā vanditvā pabbajjaṃ yāci.",
  "atk-s0401a:1078_1": "Satthā “tassā bhikkhuniupassayaṃ gantvā pabbajā”ti pabbajjaṃ sampaṭicchi.",
  "atk-s0401a:1078_2": "Sā pabbajitvā nacirasseva arahattaṃ patvā buddhavacanaṃ gaṇhantī vinayapiṭake ciṇṇavasī ahosi.",
  "atk-s0401a:1078_3": "Aparabhāge satthā jetavane nisinno bhikkhuniyo paṭipāṭiyā ṭhānantare ṭhapento paṭācāraṃ vinayadharānaṃ aggaṭṭhāne ṭhapesīti.",
  "atk-s0401a:1079_0": "Dhammadinnātherīvatthu",
  "atk-s0401a:1080_0": "239.",
  "atk-s0401a:1080_1": "Pañcame dhammakathikānanti dhammakathikānaṃ bhikkhunīnaṃ dhammadinnā aggāti dasseti.",
  "atk-s0401a:1080_2": "Sā kira padumuttarabuddhakāle haṃsavatiyaṃ parāyattaṭṭhāne nibbattitvā padumuttarassa bhagavato aggasāvakassa",
  "atk-s0401a:1080_3": "sujātattherassa adhikārakammaṃ katvā taṃ ṭhānantaraṃ patthesi.",
  "atk-s0401a:1080_4": "Sā yāvajīvaṃ kusalaṃ katvā sagge nibbatti.",
  "atk-s0401a:1080_5": "Sabbaṃ heṭṭhā khemātheriyā abhinīhāravaseneva veditabbaṃ.",
  "atk-s0401a:1080_6": "Phussabuddhakāle panesā satthu vemātikānaṃ tiṇṇaṃ bhātikānaṃ dānādhikāre ṭhapitakammikassa gehe vasamānā “ekaṃ dehī”ti vuttā dve adāsi.",
  "atk-s0401a:1080_7": "Evaṃ sabbaṃ aparihāpentī datvā dvenavutikappe atikkamma kassapabuddhakāle kikissa kāsirañño gehe paṭisandhiṃ",
  "atk-s0401a:1080_8": "gaṇhitvā sattannaṃ bhaginīnaṃ abbhantarā hutvā vīsati vassasahassāni brahmacariyaṃ caritvā bhikkhusaṅghassa",
  "atk-s0401a:1080_9": "vasanapariveṇaṃ kāretvā ekaṃ buddhantaraṃ devamanussesu saṃsarantī imasmiṃ buddhuppāde kulagehe paṭisandhiṃ",
  "atk-s0401a:1080_10": "gaṇhitvā aparabhāge visākhaseṭṭhino gehaṃ gatā.",
  "atk-s0401a:1080_11": "Visākhaseṭṭhi nāma bimbisārassa sahāyako raññā saddhiṃ dasabalassa paṭhamadassanaṃ gantvā dhammaṃ sutvā sotāpattiphale patiṭṭhito,",
  "atk-s0401a:1080_12": "aparabhāge anāgāmiphalaṃ sacchākāsi.",
  "atk-s0401a:1081_0": "So taṃdivasaṃ gharaṃ gantvā sopānamatthake ṭhitāya dhammadinnāya hatthe pasārite hatthaṃ anālambitvāva pāsādaṃ abhiruhi.",
  "atk-s0401a:1081_1": "Bhuñjamānopi “imaṃ detha,",
  "atk-s0401a:1081_2": "imaṃ harathā”ti na byāhari.",
  "atk-s0401a:1081_3": "Dhammadinnā kaṭacchuṃ gahetvā parivisamānā cintesi –",
  "atk-s0401a:1081_4": "“ayaṃ me hatthālambakaṃ dentiyāpi hatthaṃ na ālambi,",
  "atk-s0401a:1081_5": "bhuñjamānopi kiñci na katheti,",
  "atk-s0401a:1081_6": "ko nu kho mayhaṃ doso”ti?",
  "atk-s0401a:1081_7": "Atha naṃ bhuttāviṃ “ko nu kho me, ayya,",
  "atk-s0401a:1081_8": "doso”ti pucchi.",
  "atk-s0401a:1081_9": "Dhammadinne tuyhaṃ doso natthi,",
  "atk-s0401a:1081_10": "ahaṃ pana ajja paṭṭhāya santhavavasena tumhākaṃ santike nisīdituṃ vā ṭhātuṃ vā āharāpetvā khādituṃ vā bhuñjituṃ vā abhabbo.",
  "atk-s0401a:1081_11": "Tvaṃ sace icchasi,",
  "atk-s0401a:1081_12": "imasmiṃ gehe vasa.",
  "atk-s0401a:1081_13": "No ce icchasi,",
  "atk-s0401a:1081_14": "yattakena te dhanena attho,",
  "atk-s0401a:1081_15": "taṃ gaṇhitvā kulagharaṃ gacchāhīti.",
  "atk-s0401a:1081_16": "Ayyaputta,",
  "atk-s0401a:1081_17": "evaṃ sante ahaṃ tumhehi chaḍḍitakheḷaṃ vamitavamanaṃ sīsena ukkhipitvā na carissāmi,",
  "atk-s0401a:1081_18": "mayhaṃ pabbajjaṃ anujānāthāti.",
  "atk-s0401a:1081_19": "Visākho “sādhu,",
  "atk-s0401a:1081_20": "dhammadinne”ti rañño ārocetvā dhammadinnaṃ suvaṇṇasivikāya bhikkhuniupassayaṃ pabbajjatthāya pesesi.",
  "atk-s0401a:1082_0": "Sā pabbajitvā cintesi –",
  "atk-s0401a:1082_1": "“ayaṃ tāva seṭṭhi gharamajjhe ṭhitova dukkhassantaṃ akāsi,",
  "atk-s0401a:1082_2": "pabbajjaṃ laddhakālato paṭṭhāya pana mayāpi dukkhassantaṃ kātuṃ vaṭṭatī”ti ācariyupajjhāyānaṃ santikaṃ gantvā, “ayye,",
  "atk-s0401a:1082_3": "mayhaṃ ākiṇṇaṭṭhāne cittaṃ na ramati,",
  "atk-s0401a:1082_4": "gāmakāvāsaṃ gacchāmī”ti āha.",
  "atk-s0401a:1082_5": "Theriyo tassā mahākulā nikkhamma pabbajitabhāvena cittaṃ vāretuṃ asakkontiyo taṃ gahetvā gāmakāvāsaṃ agamaṃsu.",
  "atk-s0401a:1082_6": "Sā atīte madditasaṅkhāratāya nacirasseva saha paṭisambhidāhi arahattaṃ pāpuṇi.",
  "atk-s0401a:1082_7": "Athassā etadahosi –",
  "atk-s0401a:1082_8": "“mayhaṃ kiccaṃ matthakaṃ pattaṃ,",
  "atk-s0401a:1082_9": "idha vasitvā kiṃ karissāmi,",
  "atk-s0401a:1082_10": "rājagahameva gacchāmi,",
  "atk-s0401a:1082_11": "tatra maṃ nissāya bahu ñātisaṅgho puññāni karissatī”ti theriyo gahetvā nagarameva paccāgatā.",
  "atk-s0401a:1083_0": "Visākho tassā āgatabhāvaṃ ñatvā “sīghaṃ āgatā ukkaṇṭhitā nu kho bhavissatī”ti sāyanhasamaye tassā santikaṃ",
  "atk-s0401a:1083_1": "gantvā abhivādetvā ekamantaṃ nisinno “ukkaṇṭhitabhāvaṃ pucchituṃ ayutta”nti pañcakkhandhādivasena pañhe pucchi,",
  "atk-s0401a:1083_2": "dhammadinnā khaggena uppalanālaṃ chindantī viya pucchitaṃ pucchitaṃ vissajjesi.",
  "atk-s0401a:1083_3": "Upāsako dhammadinnātheriyā ñāṇassa sūrabhāvaṃ ñatvā attano adhigataṭṭhāne paṭipāṭiyā tīsu maggesu sabbākārena",
  "atk-s0401a:1083_4": "pañhe pucchitvā uggahavasena arahattamaggepi pucchi.",
  "atk-s0401a:1083_5": "Dhammadinnātherīpi upāsakassa yāva anāgāmiphalāva visayabhāvaṃ ñatvā “idāni attano visayaṃ atikkamitvā dhāvatī”ti taṃ nivattentī “accasarā,",
  "atk-s0401a:1083_6": "āvuso visākha, pañhe,",
  "atk-s0401a:1083_7": "nāsakkhi pañhānaṃ pariyantaṃ gahetuṃ,",
  "atk-s0401a:1083_8": "nibbānogadhañhi,",
  "atk-s0401a:1083_9": "āvuso visākha,",
  "atk-s0401a:1083_10": "brahmacariyaṃ nibbānaparāyaṇaṃ nibbānapariyosānaṃ.",
  "atk-s0401a:1083_11": "Ākaṅkhamāno ca tvaṃ,",
  "atk-s0401a:1083_12": "āvuso visākha,",
  "atk-s0401a:1083_13": "bhagavantaṃ upasaṅkamitvā etamatthaṃ puccheyyāsi.",
  "atk-s0401a:1083_14": "Yathā ca te bhagavā byākaroti,",
  "atk-s0401a:1083_15": "tathā naṃ dhāreyyāsī”ti āha.",
  "atk-s0401a:1084_0": "Visākho satthu santikaṃ gantvā sabbaṃ pucchāvissajjananayaṃ kathesi.",
  "atk-s0401a:1084_1": "Satthā tassa vacanaṃ sutvā “mama dhītāya atītānāgatapaccuppannesu khandhesu taṇhā natthī”ti vatvā dhammapade imaṃ gāthamāha –",
  "atk-s0401a:1085_0": "“Yassa pure ca pacchā ca, majjhe ca natthi kiñcanaṃ;",
  "atk-s0401a:1086_0": "Akiñcanaṃ anādānaṃ, tamahaṃ brūmi brāhmaṇa”nti. ;",
  "atk-s0401a:1087_0": "Tato dhammadinnāya sādhukāraṃ datvā visākhaṃ upāsakaṃ etadavoca – “paṇḍitā, visākha,",
  "atk-s0401a:1087_1": "dhammadinnā bhikkhunī,",
  "atk-s0401a:1087_2": "mahāpaññā visākha,",
  "atk-s0401a:1087_3": "dhammadinnā bhikkhunī.",
  "atk-s0401a:1087_4": "Maṃ cepi tvaṃ, visākha,",
  "atk-s0401a:1087_5": "etamatthaṃ puccheyyāsi,",
  "atk-s0401a:1087_6": "ahampi taṃ evameva byākareyyaṃ,",
  "atk-s0401a:1087_7": "yathā taṃ dhammadinnāya bhikkhuniyā byākataṃ,",
  "atk-s0401a:1087_8": "eso cevetassa attho,",
  "atk-s0401a:1087_9": "evañca naṃ dhārehī”ti.",
  "atk-s0401a:1087_10": "Evametaṃ vatthu samuṭṭhitaṃ.",
  "atk-s0401a:1087_11": "Aparabhāge satthā jetavane nisinno paṭipāṭiyā bhikkhuniyo ṭhānantare ṭhapento idameva cūḷavedallaṃ aṭṭhuppattiṃ",
  "atk-s0401a:1087_12": "katvā theriṃ imasmiṃ sāsane dhammakathikānaṃ aggaṭṭhāne ṭhapesīti.",
  "atk-s0401a:1088_0": "Nandātherīvatthu",
  "atk-s0401a:1089_0": "240.",
  "atk-s0401a:1089_1": "Chaṭṭhe jhāyīnaṃ yadidaṃ nandāti jhānābhiratānaṃ,",
  "atk-s0401a:1089_2": "nandā therī,",
  "atk-s0401a:1089_3": "aggāti dasseti.",
  "atk-s0401a:1089_4": "Sā kira padumuttarabuddhakāle haṃsavatiyaṃ kulagehe paṭisandhiṃ gahetvā aparabhāge satthu dhammaṃ suṇantī",
  "atk-s0401a:1089_5": "satthāraṃ ekaṃ bhikkhuniṃ jhānābhiratānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1089_6": "Sā tato kappasatasahassaṃ devamanussesu saṃsaritvā amhākaṃ satthu nibbattito puretarameva mahāpajāpatigotamiyā kucchimhi paṭisandhiṃ gaṇhi,",
  "atk-s0401a:1089_7": "nandātissā nāmaṃ akaṃsu.",
  "atk-s0401a:1089_8": "Rūpanandātipi vuccati.",
  "atk-s0401a:1089_9": "Sā aparabhāge uttamarūpabhāvena janapadakalyāṇī nāma jātā.",
  "atk-s0401a:1090_0": "Sā amhākaṃ dasabale sabbaññutaṃ patvā anupubbena kapilavatthuṃ āgantvā nandañca rāhulañca pabbājetvā",
  "atk-s0401a:1090_1": "pakkante suddhodanamahārājassa parinibbutakāle “mahāpajāpatigotamī ca rāhulamātā ca nikkhamitvā satthu",
  "atk-s0401a:1090_2": "santike pabbajitā”ti ñatvā “imāsaṃ pabbajitakālato paṭṭhāya mayhaṃ idha kiṃ kamma”nti mahāpajāpatiyā",
  "atk-s0401a:1090_3": "santikaṃ gantvā pabbaji.",
  "atk-s0401a:1090_4": "Pabbajitadivasato paṭṭhāya “satthā rūpaṃ garahatī”ti satthu upaṭṭhānaṃ na gacchati,",
  "atk-s0401a:1090_5": "ovādavāre sampatte aññaṃ pesetvā ovādaṃ āharāpeti.",
  "atk-s0401a:1090_6": "Satthā tassā rūpamadamattabhāvaṃ ñatvā “attano ovādaṃ attanāva āgantvā gaṇhantu,",
  "atk-s0401a:1090_7": "na bhikkhunīhi aññā pesetabbā”ti āha.",
  "atk-s0401a:1090_8": "Tato rūpanandā aññaṃ maggaṃ apassantī akāmā ovādaṃ agamāsi.",
  "atk-s0401a:1091_0": "Satthā tassā caritavasena iddhiyā ekaṃ itthirūpaṃ nimminitvā tālavaṇṭaṃ gahetvā bījamānaṃ viya akāsi.",
  "atk-s0401a:1091_1": "Rūpanandā taṃ disvā cintesi –",
  "atk-s0401a:1091_2": "“ahaṃ akāraṇeneva pamattā hutvā nāgacchāmi,",
  "atk-s0401a:1091_3": "evarūpāpi itthiyo satthu santike vissatthā caranti.",
  "atk-s0401a:1091_4": "Mama rūpaṃ etāsaṃ rūpassa kalaṃ nāgghati soḷasiṃ,",
  "atk-s0401a:1091_5": "ajānitvāva ettakaṃ kālaṃ na āgatamhī”ti tameva itthinimittaṃ gaṇhitvā olokentī aṭṭhāsi.",
  "atk-s0401a:1091_6": "Satthā tassā pubbahetusampannatāya “aṭṭhīnaṃ nagaraṃ kata”nti dhammapade gāthaṃ vatvā –",
  "atk-s0401a:1092_0": "“Caraṃ vā yadi vā tiṭṭhaṃ, nisinno uda vā saya”nti. –",
  "atk-s0401a:1093_0": "Suttaṃ abhāsi.",
  "atk-s0401a:1093_1": "Sā tasmiṃyeva rūpe khayavayaṃ paṭṭhapetvā arahattaṃ pāpuṇi.",
  "atk-s0401a:1093_2": "Imasmiṃ ṭhāne idaṃ vatthu heṭṭhā khemātheriyā vatthunā sadisamevāti na vitthāritaṃ.",
  "atk-s0401a:1093_3": "Tato paṭṭhāya,",
  "atk-s0401a:1093_4": "rūpanandā,",
  "atk-s0401a:1093_5": "jhānābhiratānaṃ antare dhurappattā ahosi.",
  "atk-s0401a:1093_6": "Satthā aparabhāge jetavane nisinno paṭipāṭiyā bhikkhuniyo ṭhānantare ṭhapento nandātheriṃ jhāyīnaṃ aggaṭṭhāne ṭhapesīti.",
  "atk-s0401a:1094_0": "Soṇātherīvatthu",
  "atk-s0401a:1095_0": "241.",
  "atk-s0401a:1095_1": "Sattame āraddhavīriyānanti paggahitaparipuṇṇavīriyānaṃ soṇā aggāti dasseti.",
  "atk-s0401a:1095_2": "Ayaṃ kira padumuttarabuddhakāle haṃsavatīnagare kulagehe paṭisandhiṃ gahetvā aparabhāge dhammaṃ suṇantī",
  "atk-s0401a:1095_3": "satthāraṃ ekaṃ bhikkhuniṃ āraddhavīriyānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1095_4": "Sā kappasatasahassaṃ devamanussesu saṃsaritvā imasmiṃ buddhuppāde sāvatthiyaṃ kulagehe paṭisandhiṃ gahetvā",
  "atk-s0401a:1095_5": "aparabhāge gharāvāse vutthā bahū puttadhītaro labhitvā sabbepi visuṃ visuṃ gharāvāse patiṭṭhāpesi.",
  "atk-s0401a:1095_6": "Te tato paṭṭhāya “ayaṃ amhākaṃ kiṃ karissatī”ti taṃ attano santikaṃ āgataṃ “mātā”ti saññampi na kariṃsu.",
  "atk-s0401a:1095_7": "Bahuputtikasoṇā tesaṃ attani agāravabhāvaṃ ñatvā “gharāvāsena kiṃ karissāmī”ti nikkhamitvā pabbaji.",
  "atk-s0401a:1095_8": "Atha naṃ bhikkhuniyo “ayaṃ vattaṃ na jānāti,",
  "atk-s0401a:1095_9": "ayuttaṃ karotī”ti daṇḍakammaṃ karonti.",
  "atk-s0401a:1095_10": "Puttadhītaro taṃ daṇḍakammaṃ āharantiṃ disvā “ayaṃ yāvajjadivasā sikkhāmattampi na jānātī”ti diṭṭhadiṭṭhaṭṭhāne uppaṇḍesuṃ.",
  "atk-s0401a:1095_11": "Sā tesaṃ vacanaṃ sutvā uppannasaṃvegā “attano gativisodhanaṃ kātuṃ vaṭṭatī”ti nisinnaṭṭhānepi ṭhitaṭṭhānepi dvattiṃsākāraṃ sajjhāyati.",
  "atk-s0401a:1095_12": "Sā yatheva pubbe bahuputtikasoṇattherīti paññāyittha,",
  "atk-s0401a:1095_13": "evaṃ pacchā āraddhavīriyasoṇattherīti pākaṭā jātā.",
  "atk-s0401a:1096_0": "Athekadivasaṃ bhikkhuniyo vihāraṃ gacchantiyo “bhikkhunisaṅghassa udakaṃ tāpeyyāsi,",
  "atk-s0401a:1096_1": "soṇe”ti vatvā agamaṃsu.",
  "atk-s0401a:1096_2": "Sāpi udakatāpanato puretarameva aggisālāya caṅkamitvā caṅkamitvā dvattiṃsākāraṃ sajjhāyantī vipassanaṃ vaḍḍhesi.",
  "atk-s0401a:1096_3": "Satthā gandhakuṭiyaṃ nisinnova imaṃ obhāsagāthaṃ abhāsi –",
  "atk-s0401a:1097_0": "“Yo ca vassasataṃ jīve, apassaṃ dhammamuttamaṃ;",
  "atk-s0401a:1098_0": "Ekāhaṃ jīvitaṃ seyyo, passato dhammamuttama”nti. ;",
  "atk-s0401a:1099_0": "Sā gāthāpariyosāne arahattaṃ patvā cintesi –",
  "atk-s0401a:1099_1": "“ahaṃ arahattaṃ pattā,",
  "atk-s0401a:1099_2": "āgantukajano ca anupadhāretvāva mayi avaññāya kiñci vatvā bahuṃ apuññampi pasaveyya,",
  "atk-s0401a:1099_3": "tasmā saṃlakkhaṇakāraṇaṃ kātuṃ vaṭṭatī”ti.",
  "atk-s0401a:1099_4": "Sā udakabhājanaṃ uddhanaṃ āropetvā heṭṭhā aggiṃ na akāsi.",
  "atk-s0401a:1099_5": "Bhikkhuniyo āgantvā uddhanaṃ olokentiyo aggiṃ adisvā “imaṃ mahallikaṃ ‘bhikkhunisaṅghassa udakaṃ tāpehī’ti avocumha,",
  "atk-s0401a:1099_6": "ajjāpi uddhane aggimpi na karotī”ti āhaṃsu. Ayye,",
  "atk-s0401a:1099_7": "kiṃ tumhākaṃ agginā,",
  "atk-s0401a:1099_8": "uṇhodakena nhāyitukāmā bhājanato udakaṃ gahetvā nhāyathāti?",
  "atk-s0401a:1099_9": "Tāpi “bhavissati ettha kāraṇa”nti gantvā udake hatthaṃ otāretvā uṇhabhāvaṃ ñatvā ekakuṭaṃ āharitvā udakaṃ gaṇhanti,",
  "atk-s0401a:1099_10": "gahitagahitaṭṭhānaṃ paripūrati.",
  "atk-s0401a:1099_11": "Tadā sabbāva tassā arahatte ṭhitabhāvaṃ ñatvā daharatarā tāva pañcapatiṭṭhitena pādesu patitvā “mayaṃ, ayye,",
  "atk-s0401a:1099_12": "ettakaṃ kālaṃ tumhe anupadhāretvā viheṭhetvā viheṭhetvā kathayimha,",
  "atk-s0401a:1099_13": "khamatha no”ti khamāpesuṃ.",
  "atk-s0401a:1099_14": "Vuddhatarāpi ukkuṭikaṃ nisīditvā “khama,",
  "atk-s0401a:1099_15": "ayye”ti khamāpesuṃ.",
  "atk-s0401a:1099_16": "Tato paṭṭhāya “mahallakakāle pabbajitvāpi āraddhavīriyabhāvena nacirasseva aggaphale patiṭṭhitā”ti theriyā guṇo pākaṭo ahosi.",
  "atk-s0401a:1099_17": "Aparabhāge satthā jetavane nisīditvā bhikkhuniyo paṭipāṭiyā ṭhānantare ṭhapento soṇattheriṃ āraddhavīriyānaṃ aggaṭṭhāne ṭhapesīti.",
  "atk-s0401a:1100_0": "Bakulātherīvatthu",
  "atk-s0401a:1101_0": "242.",
  "atk-s0401a:1101_1": "Aṭṭhame dibbacakkhukānaṃ yadidaṃ bakulāti dibbacakkhukānaṃ,",
  "atk-s0401a:1101_2": "bakulā therī,",
  "atk-s0401a:1101_3": "aggāti dasseti.",
  "atk-s0401a:1101_4": "Ayaṃ kira padumuttarabuddhakāle haṃsavatiyaṃ kulagehe nibbattitvā satthu dhammakathaṃ suṇantī satthāraṃ",
  "atk-s0401a:1101_5": "ekaṃ bhikkhuniṃ dibbacakkhukānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1101_6": "Sā kappasatasahassaṃ devesu ca manussesu ca saṃsaritvā imasmiṃ buddhuppāde sāvatthiyaṃ kulagehe nibbattitvā",
  "atk-s0401a:1101_7": "aparabhāge satthu dhammadesanaṃ sutvā paṭiladdhasaddhā pabbajitvā nacirasseva arahattaṃ pāpuṇi.",
  "atk-s0401a:1101_8": "Sā tato paṭṭhāya dibbacakkhumhi ciṇṇavasī ahosi.",
  "atk-s0401a:1101_9": "Aparabhāge satthā jetavane nisinno bhikkhuniyo paṭipāṭiyā ṭhānantare ṭhapento imaṃ theriṃ dibbacakkhukānaṃ aggaṭṭhāne ṭhapesīti.",
  "atk-s0401a:1102_0": "Kuṇḍalakesātherīvatthu",
  "atk-s0401a:1103_0": "243.",
  "atk-s0401a:1103_1": "Navame khippābhiññānanti khippābhiññānaṃ bhikkhunīnaṃ,",
  "atk-s0401a:1103_2": "bhaddā kuṇḍalakesā,",
  "atk-s0401a:1103_3": "aggāti dasseti.",
  "atk-s0401a:1103_4": "Ayampi hi padumuttarabuddhakāle haṃsavatiyaṃ kulagehe nibbattā satthu dhammakathaṃ sutvā satthāraṃ ekaṃ",
  "atk-s0401a:1103_5": "bhikkhuniṃ khippābhiññānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1103_6": "Sā kappasatasahassaṃ devamanussesu saṃsaritvā kassapabuddhakāle kikissa kāsirañño gehe sattannaṃ bhaginīnaṃ",
  "atk-s0401a:1103_7": "abbhantarā hutvā vīsati vassasahassāni dasa sīlāni samādāya komārikabrahmacariyaṃ carantī saṅghassa vasanapariveṇaṃ",
  "atk-s0401a:1103_8": "kāretvā ekaṃ buddhantaraṃ devamanussesu saṃsaritvā imasmiṃ buddhuppāde rājagahanagare seṭṭhikule paṭisandhiṃ gaṇhi,",
  "atk-s0401a:1103_9": "bhaddātissā nāmaṃ akaṃsu.",
  "atk-s0401a:1104_0": "Taṃdivasaṃyeva ca tasmiṃ nagare purohitaputto jāto.",
  "atk-s0401a:1104_1": "Tassa jātavelāya rājanivesanaṃ ādiṃ katvā sakalanagare āvudhāni pajjaliṃsu.",
  "atk-s0401a:1104_2": "Purohito pātova rājakulaṃ gantvā rājānaṃ sukhaseyyaṃ pucchi.",
  "atk-s0401a:1104_3": "Rājā “kuto me, ācariya,",
  "atk-s0401a:1104_4": "sukhaseyyā,",
  "atk-s0401a:1104_5": "ajja sabbarattiṃ rājanivesane āvudhāni pajjalitāni disvā bhayappattā ahumhā”ti āha. Mahārāja,",
  "atk-s0401a:1104_6": "tappaccayā mā cintayittha,",
  "atk-s0401a:1104_7": "na tumhākaṃyeva gehe āvudhāni pajjaliṃsu,",
  "atk-s0401a:1104_8": "sakalanagare evaṃ ahosīti.",
  "atk-s0401a:1104_9": "Kiṃ kāraṇā,",
  "atk-s0401a:1104_10": "ācariyāti?",
  "atk-s0401a:1104_11": "Amhākaṃ gehe coranakkhattena dārako jāto,",
  "atk-s0401a:1104_12": "so sakalanagarassa sattu hutvā uppanno,",
  "atk-s0401a:1104_13": "tassetaṃ pubbanimittaṃ.",
  "atk-s0401a:1104_14": "Tumhākaṃ upaddavo natthi,",
  "atk-s0401a:1104_15": "sace pana icchatha,",
  "atk-s0401a:1104_16": "hārema nanti.",
  "atk-s0401a:1104_17": "Amhākaṃ pīḷāya asatiyā hāraṇakammaṃ natthīti.",
  "atk-s0401a:1104_18": "Purohito “mama putto attano nāmaṃ gahetvāva āgato”ti sattukotevassa nāmaṃ akāsi.",
  "atk-s0401a:1104_19": "Seṭṭhigehepi bhaddā vaḍḍhati,",
  "atk-s0401a:1104_20": "purohitagehepi sattuko vaḍḍhati.",
  "atk-s0401a:1104_21": "So attano ādhāvanavidhāvanena kīḷituṃ samatthakālato paṭṭhāya attano vicaraṇaṭṭhāne yaṃ yaṃ passati,",
  "atk-s0401a:1104_22": "taṃ taṃ sabbaṃ āharitvā mātāpitūnaṃ gehaṃ pūreti.",
  "atk-s0401a:1104_23": "Pitā naṃ kāraṇasahassampi vatvā vāretuṃ nāsakkhi.",
  "atk-s0401a:1105_0": "Aparabhāge panassa vayappattassa sabbākārenāpi vāretuṃ asakkuṇeyyabhāvaṃ ñatvā dve nīlasāṭake datvā sandhicchedanaupakaraṇañca",
  "atk-s0401a:1105_1": "siṅghāṭakayantañca hatthe datvā “tvaṃ imināva kammena jīvāhī”ti naṃ vissajjesi.",
  "atk-s0401a:1105_2": "So taṃdivasato paṭṭhāya siṅghāṭakayantaṃ khipitvā kulānaṃ pāsāde āruyha sandhiṃ chinditvā parakulesu",
  "atk-s0401a:1105_3": "nikkhittabhaṇḍaṃ attanā ṭhapitaṃ viya gahetvā gacchati.",
  "atk-s0401a:1105_4": "Sakalanagare tena aviluttagehaṃ nāma nāhosi.",
  "atk-s0401a:1105_5": "Ekadivasaṃ rājā rathena nagare vicaranto sārathiṃ pucchi –",
  "atk-s0401a:1105_6": "“kiṃ nu kho imasmiṃ nagare tasmiṃ tasmiṃ ghare chiddameva paññāyatī”ti.",
  "atk-s0401a:1105_7": "Deva imasmiṃ nagare sattuko nāma coro bhittiṃ chinditvā kulānaṃ santakaṃ haratīti.",
  "atk-s0401a:1105_8": "Rājā nagaraguttikaṃ pakkosāpetvā “imasmiṃ kira nagare evarūpo nāma coro atthi,",
  "atk-s0401a:1105_9": "kasmā naṃ na gaṇhasī”ti āha. Mayaṃ, deva,",
  "atk-s0401a:1105_10": "taṃ coraṃ sahoḍḍhaṃ passituṃ na sakkomāti.",
  "atk-s0401a:1105_11": "Sace ajja naṃ coraṃ gaṇhasi, jīvasi.",
  "atk-s0401a:1105_12": "Sace na gaṇhasi,",
  "atk-s0401a:1105_13": "rājāṇaṃ te karissāmīti.",
  "atk-s0401a:1105_14": "Evaṃ devāti nagaraguttiko sakalanagare manusse cāretvā taṃ bhittiṃ chinditvā parabhaṇḍaṃ avaharantaṃ sahoḍḍhameva gahetvā rañño dassesi.",
  "atk-s0401a:1105_15": "Rājā “imaṃ coraṃ dakkhiṇadvārena nīharitvā ghātethā”ti āha.",
  "atk-s0401a:1105_16": "Nagaraguttiko rañño paṭissuṇitvā taṃ coraṃ catukke catukke pahārasahassena tāḷento gāhāpetvā dakkhiṇadvāraṃ gacchati.",
  "atk-s0401a:1106_0": "Tasmiṃ samaye ayaṃ bhaddā nāma seṭṭhidhītā mahājanassa kolāhalasaddena sīhapañjaraṃ ugghāṭetvā olokentī",
  "atk-s0401a:1106_1": "taṃ sattukaṃ coraṃ tathā nīyamānaṃ disvā ubhohi hatthehi hadayaṃ sandhārentī gantvā sirisayane adhomukhā nipajji.",
  "atk-s0401a:1106_2": "Sā ca tassa kulassa ekadhītā,",
  "atk-s0401a:1106_3": "tenassā ñātakā appamattakampi mukhavikāraṃ sahituṃ na sakkonti.",
  "atk-s0401a:1106_4": "Atha naṃ mātā sayane nipannaṃ disvā “kiṃ karosi,",
  "atk-s0401a:1106_5": "ammā”ti pucchi.",
  "atk-s0401a:1106_6": "Etaṃ vajjhaṃ katvā nīyamānaṃ coraṃ addasa, ammāti? Āma, ammāti.",
  "atk-s0401a:1106_7": "Etaṃ labhamānā jīvissāmi,",
  "atk-s0401a:1106_8": "alabhamānāya me maraṇamevāti.",
  "atk-s0401a:1106_9": "Te taṃ nānappakārenapi saññāpetuṃ asakkontā “maraṇā jīvitaṃ seyyo”ti sallakkhesuṃ.",
  "atk-s0401a:1106_10": "Athassā pitā nagaraguttikassa santikaṃ gantvā sahassaṃ lañjaṃ datvā “mayhaṃ dhītā core paṭibaddhacittā,",
  "atk-s0401a:1106_11": "yena kenaci upāyena imaṃ muñcā”ti āha.",
  "atk-s0401a:1106_12": "So “sādhū”ti seṭṭhissa paṭissuṇitvā coraṃ gahetvā yāva sūriyassa atthaṅgamanā ito cito ca papañcāpetvā",
  "atk-s0401a:1106_13": "sūriye atthaṅgate cārakato ekaṃ manussaṃ nīharāpetvā sattukassa bandhanaṃ mocetvā sattukaṃ seṭṭhigehaṃ",
  "atk-s0401a:1106_14": "pesetvā tena bandhanena itaraṃ bandhitvā dakkhiṇadvārena nīharitvā ghātesi.",
  "atk-s0401a:1106_15": "Seṭṭhidāsāpi sattukaṃ gahetvā seṭṭhino nivesanaṃ āgamaṃsu.",
  "atk-s0401a:1106_16": "Taṃ disvā seṭṭhi “dhītu manaṃ pūressāmī”ti sattukaṃ gandhodakena nhāpetvā sabbālaṅkārapaṭimaṇḍitaṃ kāretvā pāsādaṃ pesesi.",
  "atk-s0401a:1106_17": "Bhaddāpi “paripuṇṇo me saṅkappo”ti anekālaṅkārena alaṅkaritvā taṃ paricarati.",
  "atk-s0401a:1107_0": "Sattuko katipāhaṃ vītināmetvā cintesi –",
  "atk-s0401a:1107_1": "“imissā pasādhanabhaṇḍakaṃ mayhaṃ bhavissati,",
  "atk-s0401a:1107_2": "kenaci upāyena imaṃ ābharaṇaṃ gahetuṃ vaṭṭatī”ti samīpe sukhena nisinnakāle bhaddaṃ āha –",
  "atk-s0401a:1107_3": "“mayhaṃ ekaṃ vacanaṃ vattabbaṃ atthī”ti.",
  "atk-s0401a:1107_4": "Seṭṭhidhītā sahassalābhaṃ labhitvā viya tuṭṭhamānasā “vissatthaṃ vadehi,",
  "atk-s0401a:1107_5": "ayyā”ti āha.",
  "atk-s0401a:1107_6": "Tvaṃ cintesi –",
  "atk-s0401a:1107_7": "“maṃ nissāya iminā jīvitaṃ laddha”nti,",
  "atk-s0401a:1107_8": "ahaṃ pana gahitamattova corapapātapabbate adhivatthāya devatāya “sacāhaṃ jīvitaṃ labhissāmi,",
  "atk-s0401a:1107_9": "balikammaṃ te dassāmī”ti āyāciṃ.",
  "atk-s0401a:1107_10": "Taṃ nissāya mayā jīvitaṃ laddhaṃ,",
  "atk-s0401a:1107_11": "sīghaṃ balikammaṃ sajjāpehīti. Bhaddā,",
  "atk-s0401a:1107_12": "“ahaṃ tassa manaṃ pūressāmī”ti balikammaṃ sajjāpetvā sabbaṃ pasādhanaṃ pasādhetvā ekayāne āruyha sāmikena",
  "atk-s0401a:1107_13": "saddhiṃ corapapātapabbataṃ gantvā “pabbatadevatāya balikammaṃ karissāmī”ti abhiruhituṃ āraddhā.",
  "atk-s0401a:1107_14": "Sattuko cintesi –",
  "atk-s0401a:1107_15": "“sabbesu abhiruhantesu mama imissā ābharaṇaṃ gahetuṃ na okāso bhavissatī”ti tameva balibhājanaṃ gāhāpetvā pabbataṃ abhiruhi.",
  "atk-s0401a:1108_0": "So bhaddāya saddhiṃ kathento piyakathaṃ na katheti.",
  "atk-s0401a:1108_1": "Sā iṅgiteneva tassa adhippāyaṃ aññāsi.",
  "atk-s0401a:1108_2": "Atha naṃ so āha – “bhadde,",
  "atk-s0401a:1108_3": "tava uttarisāṭakaṃ omuñcitvā kāyāruḷhaṃ te pasādhanaṃ ettha bhaṇḍikaṃ karohī”ti.",
  "atk-s0401a:1108_4": "Sāmi mayhaṃ ko aparādhoti?",
  "atk-s0401a:1108_5": "Kiṃ panāhaṃ, bāle,",
  "atk-s0401a:1108_6": "balikammatthaṃ āgatoti saññaṃ karosi?",
  "atk-s0401a:1108_7": "Ahañhi imissā devatāya yakanaṃ ubbaṭṭhetvā dadeyyaṃ,",
  "atk-s0401a:1108_8": "balikammāpadesena pana tava ābharaṇaṃ gaṇhitukāmo hutvā āgatomhīti.",
  "atk-s0401a:1108_9": "Kassa pana, ayya,",
  "atk-s0401a:1108_10": "pasādhanaṃ,",
  "atk-s0401a:1108_11": "kassa ahanti?",
  "atk-s0401a:1108_12": "Mayaṃ evarūpaṃ na jānāma,",
  "atk-s0401a:1108_13": "aññaṃ tava santakaṃ,",
  "atk-s0401a:1108_14": "aññaṃ mama santakanti. Sādhu, ayya,",
  "atk-s0401a:1108_15": "ekaṃ pana me adhippāyaṃ pūretha,",
  "atk-s0401a:1108_16": "alaṅkataniyāmeneva me purato ca pacchato ca āliṅgituṃ dethāti.",
  "atk-s0401a:1108_17": "So “sādhū”ti sampaṭicchi.",
  "atk-s0401a:1108_18": "Sā tena sampaṭicchitabhāvaṃ ñatvā purato āliṅgitvā pacchato āliṅgantī viya hutvā pabbatapapāte pātesi.",
  "atk-s0401a:1108_19": "So patanto ākāseyeva cuṇṇavicuṇṇo ahosi.",
  "atk-s0401a:1108_20": "Tāya kataṃ vicitrabhāvaṃ disvā pabbate adhivatthā devatā guṇakittanavasena imā gāthā āha –",
  "atk-s0401a:1109_0": "“Na so sabbesu ṭhānesu, puriso hoti paṇḍito;",
  "atk-s0401a:1110_0": "Itthīpi paṇḍitā hoti, tattha tattha vicakkhaṇā.",
  "atk-s0401a:1111_0": "“Na so sabbesu ṭhānesu, puriso hoti paṇḍito;",
  "atk-s0401a:1112_0": "Itthīpi paṇḍitā hoti, muhuttamapi cintaye”ti. ;",
  "atk-s0401a:1113_0": "Tato bhaddā cintesi –",
  "atk-s0401a:1113_1": "“na sakkā mayā iminā niyāmena puna gehaṃ gantuṃ,",
  "atk-s0401a:1113_2": "itova gantvā ekaṃ pabbajjaṃ pabbajissāmī”ti,",
  "atk-s0401a:1113_3": "nigaṇṭhārāmaṃ gantvā nigaṇṭhe pabbajjaṃ yāci.",
  "atk-s0401a:1113_4": "Atha naṃ te āhaṃsu –",
  "atk-s0401a:1113_5": "“kena niyāmena pabbajjā hotū”ti?",
  "atk-s0401a:1113_6": "Yaṃ tumhākaṃ pabbajjāya uttamaṃ,",
  "atk-s0401a:1113_7": "tadeva karothāti.",
  "atk-s0401a:1113_8": "Te “sādhū”ti tassā tālaṭṭhinā kese luñcitvā pabbājesuṃ.",
  "atk-s0401a:1113_9": "Kesā puna vaḍḍhantā rāsirāsivasena kuṇḍalāvattā hutvā vaḍḍhiṃsu.",
  "atk-s0401a:1113_10": "Sā teneva kāraṇena kuṇḍalakesā nāma jātā.",
  "atk-s0401a:1113_11": "Sā attano pabbajitaṭṭhāne sabbasippaṃ uggaṇhitvā “etesaṃ ito uttari viseso natthī”ti ñatvā gāmanigamarājadhāniyo",
  "atk-s0401a:1113_12": "vicarantī yattha yattha paṇḍitā atthi,",
  "atk-s0401a:1113_13": "tattha tattha gantvā tesaṃ jānanasippaṃ sabbameva uggaṇhāti.",
  "atk-s0401a:1113_14": "Athassā bahūsu ṭhānesu sikkhitabhāvena paṭivādaṃ dātuṃ samatthā na honti.",
  "atk-s0401a:1113_15": "Sā attanā saddhiṃ kathetuṃ samatthaṃ adisvā yaṃ gāmaṃ vā nigamaṃ vā pavisati,",
  "atk-s0401a:1113_16": "tassa dvāre vālukarāsiṃ katvā tattha jambusākhaṃ ṭhapeti.",
  "atk-s0401a:1113_17": "“Yo mama vādaṃ āropetuṃ sakkoti,",
  "atk-s0401a:1113_18": "so imaṃ sākhaṃ maddatū”ti samīpe ṭhitānaṃ dārakānaṃ saññaṃ deti.",
  "atk-s0401a:1113_19": "Taṃ sattāhampi maddantā na honti.",
  "atk-s0401a:1113_20": "Atha naṃ gahetvā pakkamati.",
  "atk-s0401a:1114_0": "Tasmiṃ samaye amhākaṃ bhagavā loke nibbattitvā sāvatthiṃ upanissāya jetavane viharati.",
  "atk-s0401a:1114_1": "Kuṇḍalakesāpi kho anupubbena sāvatthiṃ patvā antonagaraṃ pavisamānā porāṇakaniyāmeneva vālukārāsimhi sākhaṃ ṭhapetvā dārakānaṃ saññaṃ datvā pāvisi.",
  "atk-s0401a:1114_2": "Tasmiṃ samaye dhammasenāpati bhikkhusaṅghe paviṭṭhe ekakova nagaraṃ pavisanto vālukāthūpe jambusākhaṃ disvā “kasmā ayaṃ ṭhapitā”ti pucchi.",
  "atk-s0401a:1114_3": "Dārakā taṃ kāraṇaṃ aparihāpetvā kathesuṃ.",
  "atk-s0401a:1114_4": "Evaṃ sante imaṃ gahetvā maddatha, dārakāti.",
  "atk-s0401a:1114_5": "Tesu therassa vacanaṃ sutvā ekacce maddituṃ na visahiṃsu,",
  "atk-s0401a:1114_6": "ekacce taṃkhaṇeyeva madditvā cuṇṇavicuṇṇaṃ akaṃsu.",
  "atk-s0401a:1114_7": "Kuṇḍalakesā bhattakiccaṃ katvā nikkhamantī taṃ sākhaṃ madditaṃ disvā “kassetaṃ kamma”nti pucchi.",
  "atk-s0401a:1114_8": "Athassā dhammasenāpatinā kārāpitabhāvaṃ kathayiṃsu.",
  "atk-s0401a:1114_9": "Sā “attano thāmaṃ ajānanto imaṃ sākhaṃ maddāpetuṃ no visahissati,",
  "atk-s0401a:1114_10": "addhā mahanto eso bhavissati.",
  "atk-s0401a:1114_11": "Ahampi pana khuddikā bhavantī na sobhissāmi,",
  "atk-s0401a:1114_12": "antogāmameva pavisitvā parisāya saññaṃ dātuṃ vaṭṭatī”ti cintetvā tathā akāsi.",
  "atk-s0401a:1114_13": "Asītikulasahassanivāse nagare sabhāgasabhāgavasena sabbeva sañjāniṃsūti veditabbaṃ.",
  "atk-s0401a:1115_0": "Theropi bhattakiccaṃ katvā aññatarasmiṃ rukkhamūle nisīdi.",
  "atk-s0401a:1115_1": "Athāyaṃ kuṇḍalakesā mahājanaparivutā therassa santikaṃ gantvā paṭisanthāraṃ katvā ekamantaṃ ṭhatvā, “bhante,",
  "atk-s0401a:1115_2": "tumhehi sākhā maddāpitā”ti pucchi. Āma,",
  "atk-s0401a:1115_3": "mayā maddāpitāti.",
  "atk-s0401a:1115_4": "Evaṃ sante tumhehi saddhiṃ amhākaṃ vādo hotu, bhanteti. Hotu, bhaddeti.",
  "atk-s0401a:1115_5": "Kassa pucchā hotu,",
  "atk-s0401a:1115_6": "kassa vissajjananti?",
  "atk-s0401a:1115_7": "Pucchā nāma amhākaṃ pattā,",
  "atk-s0401a:1115_8": "tvaṃ pana tuyhaṃ jānanakaṃ pucchāti.",
  "atk-s0401a:1115_9": "Sā therena dinnaanumatiyā sabbameva attano jānanakaṃ vādaṃ pucchi,",
  "atk-s0401a:1115_10": "thero sabbaṃ vissajjesi.",
  "atk-s0401a:1115_11": "Sā sabbaṃ pucchitvā tuṇhī ahosi.",
  "atk-s0401a:1115_12": "Atha naṃ thero āha –",
  "atk-s0401a:1115_13": "“tayā bahuṃ pucchitaṃ,",
  "atk-s0401a:1115_14": "mayampi ekaṃ pañhaṃ pucchāmā”ti.",
  "atk-s0401a:1115_15": "Pucchatha, bhanteti.",
  "atk-s0401a:1115_16": "Ekaṃ nāma kinti?",
  "atk-s0401a:1115_17": "Kuṇḍalakesā “na jānāmi,",
  "atk-s0401a:1115_18": "bhante”ti āha.",
  "atk-s0401a:1115_19": "Tvaṃ ettakampi na jānāsi,",
  "atk-s0401a:1115_20": "aññaṃ kiṃ jānissasīti?",
  "atk-s0401a:1115_21": "Sā therassa pādesu patitvā “tumhākaṃ saraṇaṃ gacchāmi,",
  "atk-s0401a:1115_22": "bhante”ti āha.",
  "atk-s0401a:1115_23": "Mama saraṇagamanakammaṃ natthi,",
  "atk-s0401a:1115_24": "sadevake loke aggapuggalo dhuravihāre vasati,",
  "atk-s0401a:1115_25": "taṃ saraṇaṃ gacchāhīti.",
  "atk-s0401a:1115_26": "Sā “evaṃ karissāmi,",
  "atk-s0401a:1115_27": "bhante”ti sāyanhasamaye satthu dhammadesanāvelāya satthu santikaṃ gantvā pañcapatiṭṭhitena vanditvā ekamantaṃ aṭṭhāsi.",
  "atk-s0401a:1115_28": "Satthā tassā madditasaṅkhārāya cariyāvasena dhammapade imaṃ gāthamāha –",
  "atk-s0401a:1116_0": "“Sahassamapi ce gāthā, anatthapadasaṃhitā;",
  "atk-s0401a:1117_0": "Ekaṃ gāthāpadaṃ seyyo, yaṃ sutvā upasammatī”ti. ;",
  "atk-s0401a:1118_0": "Sā gāthāpariyosāne yathāṭhitāva saha paṭisambhidāhi arahattaṃ patvā pabbajjaṃ yāci.",
  "atk-s0401a:1118_1": "Satthā tassā pabbajjaṃ sampaṭicchi.",
  "atk-s0401a:1118_2": "Sā bhikkhunupassayaṃ gantvā pabbaji.",
  "atk-s0401a:1118_3": "Aparabhāge catuparisamajjhe kathā udapādi –",
  "atk-s0401a:1118_4": "“mahantā vatāyaṃ bhaddā kuṇḍalakesā,",
  "atk-s0401a:1118_5": "yā catuppadikagāthāvasāne arahattaṃ pattā”ti.",
  "atk-s0401a:1118_6": "Satthā taṃ kāraṇaṃ aṭṭhuppattiṃ katvā theriṃ khippābhiññānaṃ aggaṭṭhāne ṭhapesīti.",
  "atk-s0401a:1119_0": "Bhaddākāpilānītherīvatthu",
  "atk-s0401a:1120_0": "244.",
  "atk-s0401a:1120_1": "Dasame pubbenivāsanti pubbe nivutthakkhandhasantānaṃ anussarantīnaṃ bhaddā kāpilānī aggāti dasseti.",
  "atk-s0401a:1120_2": "Sā kira padumuttarabuddhakāle haṃsavatiyaṃ kulagehe nibbattitvā satthu dhammadesanaṃ suṇantī satthāraṃ",
  "atk-s0401a:1120_3": "ekaṃ bhikkhuniṃ pubbenivāsaṃ anussarantīnaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1120_4": "Sā kappasatasahassaṃ devamanussesu saṃsaritvā anuppanne buddhe bārāṇasiyaṃ kulagehe paṭisandhiṃ gaṇhitvā",
  "atk-s0401a:1120_5": "attano sāmibhaginiyā saddhiṃ kalahaṃ karontī tāya paccekabuddhassa piṇḍapāte dinne,",
  "atk-s0401a:1120_6": "“ayaṃ imassa piṇḍapātaṃ datvā attano vasaṃ vattetī”ti paccekabuddhassa hatthato pattaṃ gaṇhitvā bhattaṃ chaḍḍetvā kalalassa pūretvā adāsi.",
  "atk-s0401a:1120_7": "Mahājano “bālā aya”nti garahitvā,",
  "atk-s0401a:1120_8": "“yāya te saddhiṃ kalaho kato,",
  "atk-s0401a:1120_9": "tassā kiñci na karosi,",
  "atk-s0401a:1120_10": "paccekabuddho te kiṃ aparajjhatī”ti āha.",
  "atk-s0401a:1120_11": "Sā tesaṃ vacanena lajjāyamānā puna pattaṃ gahetvā kalalaṃ hāretvā dhovitvā gandhacuṇṇena ubbaṭṭetvā catumadhurassa",
  "atk-s0401a:1120_12": "pūretvā upari āsittena padumagabbhavaṇṇena sappinā vijjotamānaṃ paccekabuddhassa hatthe ṭhapetvā “yathā",
  "atk-s0401a:1120_13": "ayaṃ piṇḍapāto obhāsajāto,",
  "atk-s0401a:1120_14": "evaṃ obhāsajātaṃ me sarīraṃ hotū”ti patthanaṃ paṭṭhapesīti sabbaṃ mahākassapattherassa vatthumhi vuttanayeneva veditabbaṃ.",
  "atk-s0401a:1121_0": "Mahākassapatthero pana dakkhiṇamaggaṃ gahetvā dasabalassa santikaṃ bahuputtakanigrodhamūlaṃ gato,",
  "atk-s0401a:1121_1": "ayaṃ bhaddā kāpilānī vāmamaggaṃ gaṇhitvā mātugāmassa pabbajjāya ananuññātabhāvena paribbājikārāmaṃ agamāsi.",
  "atk-s0401a:1121_2": "Yadā pana mahāpajāpatigotamī pabbajjañca upasampadañca labhi,",
  "atk-s0401a:1121_3": "tadā sā therī theriyā santike pabbajjañca upasampadañca labhitvā aparabhāge vipassanāya kammaṃ karontī",
  "atk-s0401a:1121_4": "arahattaṃ patvā pubbenivāsañāṇe ciṇṇavasī ahosi.",
  "atk-s0401a:1121_5": "Atha satthā jetavane nisīditvā bhikkhuniyo paṭipāṭiyā ṭhānantaresu ṭhapento imaṃ theriṃ pubbenivāsaṃ anussarantīnaṃ aggaṭṭhāne ṭhapesīti.",
  "atk-s0401a:1122_0": "Bhaddākaccānātherīvatthu",
  "atk-s0401a:1123_0": "245.",
  "atk-s0401a:1123_1": "Ekādasame mahābhiññāppattānanti mahatiyo abhiññāyo pattānaṃ,",
  "atk-s0401a:1123_2": "bhaddā kaccānā,",
  "atk-s0401a:1123_3": "nāma aggāti dasseti.",
  "atk-s0401a:1123_4": "Ekassa hi buddhassa cattārova janā mahābhiññā honti,",
  "atk-s0401a:1123_5": "na avasesasāvakā.",
  "atk-s0401a:1123_6": "Avasesasāvakā hi kappasatasahassameva anussarituṃ sakkonti,",
  "atk-s0401a:1123_7": "na tato paraṃ.",
  "atk-s0401a:1123_8": "Mahābhiññāppattā pana kappasatasahassādhikaṃ asaṅkhyeyyaṃ anussaranti.",
  "atk-s0401a:1123_9": "Amhākampi satthu sāsane dve aggasāvakā bākulatthero bhaddā kaccānāti ime cattāro ettakaṃ anussarituṃ sakkhiṃsu.",
  "atk-s0401a:1123_10": "Tasmā ayaṃ therī mahābhiññāppattānaṃ aggā nāma jātā.",
  "atk-s0401a:1123_11": "Bhaddā kaccānāti tassā nāmaṃ.",
  "atk-s0401a:1123_12": "Bhaddakañcanassa hi uttamasuvaṇṇassa viya tassā sarīravaṇṇo ahosi,",
  "atk-s0401a:1123_13": "sā tasmā bhaddakañcanāti nāmaṃ labhi,",
  "atk-s0401a:1123_14": "sā pacchā kaccānātveva saṅkhaṃ gatā.",
  "atk-s0401a:1123_15": "Rāhulamātāyetaṃ adhivacanaṃ.",
  "atk-s0401a:1124_0": "Sā hi padumuttarabuddhakāle haṃsavatiyaṃ kulagehe paṭisandhiṃ gahetvā aparabhāge satthu dhammakathaṃ",
  "atk-s0401a:1124_1": "suṇantī satthāraṃ ekaṃ bhikkhuniṃ mahābhiññāppattānaṃ aggaṭṭhāne ṭhapentaṃ disvā adhikārakammaṃ katvā",
  "atk-s0401a:1124_2": "taṃ ṭhānantaraṃ patthesi.",
  "atk-s0401a:1124_3": "Sā kappasatasahassaṃ devamanussesu saṃsaritvā imasmiṃ buddhuppāde suppabuddhasakkassa gehe paṭisandhiṃ gaṇhi,",
  "atk-s0401a:1124_4": "bhaddā kaccānātissā nāmaṃ akaṃsu.",
  "atk-s0401a:1125_0": "Sā vayappattā bodhisattassa gehaṃ agamāsi.",
  "atk-s0401a:1125_1": "Sā aparabhāge rāhulakumāraṃ nāma puttaṃ vijāyi.",
  "atk-s0401a:1125_2": "Tassa jātadivaseva bodhisatto nikkhamitvā bodhimaṇḍe sabbaññutaṃ patvā lokānuggahaṃ karonto anupubbena kapilavatthuṃ āgamma ñātīnaṃ saṅgahaṃ akāsi.",
  "atk-s0401a:1125_3": "Aparabhāge parinibbute suddhodanamahārāje mahāpajāpatigotamī pañcahi mātugāmasatehi saddhiṃ satthu santike pabbaji.",
  "atk-s0401a:1125_4": "Rāhulamātāpi janapadakalyāṇīpi theriyā santikaṃ gantvā pabbaji.",
  "atk-s0401a:1125_5": "Sā pabbajitakālato paṭṭhāya bhaddakaccānattherītveva pākaṭā ahosi.",
  "atk-s0401a:1125_6": "Sā aparabhāge vipassanaṃ vaḍḍhetvā arahattaṃ patvā abhiññāsu ciṇṇavasī ahosi,",
  "atk-s0401a:1125_7": "ekapallaṅkena nisinnā ekāvajjanena kappasatasahassādhikaṃ asaṅkhyeyyaṃ anussarati.",
  "atk-s0401a:1125_8": "Tassā tasmiṃ guṇe pākaṭe jāte satthā jetavane nisinno bhikkhuniyo paṭipāṭiyā ṭhānantare ṭhapento imaṃ theriṃ mahābhiññāppattānaṃ aggaṭṭhāne ṭhapesīti.",
  "atk-s0401a:1126_0": "Kisāgotamītherīvatthu",
  "atk-s0401a:1127_0": "246.",
  "atk-s0401a:1127_1": "Dvādasame lūkhacīvaradharānanti tīhi lūkhehi samannāgataṃ paṃsukūlaṃ dhārentīnaṃ,",
  "atk-s0401a:1127_2": "kisāgotamī,",
  "atk-s0401a:1127_3": "aggāti dasseti.",
  "atk-s0401a:1127_4": "Gotamīti tassā nāmaṃ,",
  "atk-s0401a:1127_5": "thokaṃ kisadhātukattā pana kisāgotamīti vuccati.",
  "atk-s0401a:1127_6": "Ayampi padumuttarabuddhakāle haṃsavatiyaṃ kulagehe nibbattitvā satthu dhammadesanaṃ suṇantī satthāraṃ",
  "atk-s0401a:1127_7": "ekaṃ bhikkhuniṃ lūkhacīvaradharānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1127_8": "Sā kappasatasahassaṃ devamanussesu saṃsaritvā imasmiṃ buddhuppāde sāvatthiyaṃ duggatakule nibbattitvā vayappattakāle ekaṃ kulaṃ agamāsi.",
  "atk-s0401a:1127_9": "Tattha naṃ “duggatakulassa dhītā”ti paribhaviṃsu.",
  "atk-s0401a:1128_0": "Sā aparabhāge puttaṃ vijāyi,",
  "atk-s0401a:1128_1": "athassā sammānamakaṃsu.",
  "atk-s0401a:1128_2": "So panassā dārako ādhāvitvā paridhāvitvā kīḷanavaye ṭhito kālamakāsi,",
  "atk-s0401a:1128_3": "tassā soko udapādi.",
  "atk-s0401a:1128_4": "Sā “ahaṃ imasmiṃyeva gehe hatalābhasakkārā hutvā puttassa jātakālato paṭṭhāya sakkāraṃ pāpuṇiṃ,",
  "atk-s0401a:1128_5": "ime mayhaṃ puttaṃ bahi chaḍḍetumpi vāyameyyu”nti puttaṃ aṅkenādāya “puttassa me bhesajjaṃ dethā”ti gehadvārapaṭipāṭiyā vicarati.",
  "atk-s0401a:1128_6": "Diṭṭhadiṭṭhaṭṭhāne manussā “kattha te matakassa bhesajjaṃ diṭṭhapubba”nti pāṇiṃ paharitvā parihāsaṃ karonti.",
  "atk-s0401a:1128_7": "Sā tesaṃ kathāya neva saññattiṃ gacchati.",
  "atk-s0401a:1128_8": "Atha naṃ eko paṇḍitapuriso disvā,",
  "atk-s0401a:1128_9": "“ayaṃ puttasokena cittavikkhepaṃ pattā bhavissati,",
  "atk-s0401a:1128_10": "etissā pana bhesajjaṃ na añño jānissati,",
  "atk-s0401a:1128_11": "dasabalova jānissatī”ti cintetvā evamāha – “amma,",
  "atk-s0401a:1128_12": "tava puttassa bhesajjaṃ añño jānanto nāma natthi,",
  "atk-s0401a:1128_13": "sadevake pana loke aggapuggalo dasabalo dhuravihāre vasati,",
  "atk-s0401a:1128_14": "tassa santikaṃ gantvā pucchāhī”ti.",
  "atk-s0401a:1128_15": "Sā “saccaṃ puriso kathetī”ti puttamādāya tathāgatassa buddhāsane nisinnavelāya parisapariyante ṭhatvā “puttassa me bhesajjaṃ detha bhagavā”ti āha.",
  "atk-s0401a:1129_0": "Satthā tassā upanissayaṃ disvā “bhaddakaṃ te gotami kataṃ bhesajjatthāya idhāgacchantiyā,",
  "atk-s0401a:1129_1": "gaccha nagaraṃ pavisitvā koṭito paṭṭhāya sakalanagaraṃ caritvā yasmiṃ gehe koci matapubbo natthi,",
  "atk-s0401a:1129_2": "tato siddhatthakaṃ āharā”ti āha.",
  "atk-s0401a:1129_3": "Sā “sādhu,",
  "atk-s0401a:1129_4": "bhante”ti tuṭṭhamānasā antonagaraṃ pavisitvā paṭhamageheyeva “dasabalo mama puttassa bhesajjatthāya siddhatthakaṃ āharāpeti,",
  "atk-s0401a:1129_5": "siddhatthakaṃ me dethā”ti āha.",
  "atk-s0401a:1129_6": "“Handa gotamī”ti nīharitvā adaṃsu.",
  "atk-s0401a:1129_7": "Ahaṃ evaṃ gahetuṃ na sakkomi,",
  "atk-s0401a:1129_8": "imasmiṃ gehe koci matapubbo nāma natthīti?",
  "atk-s0401a:1129_9": "Kiṃ vadesi gotami,",
  "atk-s0401a:1129_10": "ko idha matake gaṇetuṃ sakkotīti?",
  "atk-s0401a:1129_11": "“Tena hi alaṃ nāhaṃ gaṇhissāmi,",
  "atk-s0401a:1129_12": "dasabalo maṃ yattha matapubbo natthi,",
  "atk-s0401a:1129_13": "tato naṃ gaṇhāpetī”ti āha.",
  "atk-s0401a:1129_14": "Sā imināva niyāmena tatiyagharaṃ gantvā cintesi –",
  "atk-s0401a:1129_15": "“sakalanagare ayameva niyāmo bhavissati,",
  "atk-s0401a:1129_16": "idaṃ hitānukampakena buddhena diṭṭhaṃ bhavissatī”ti saṃvegaṃ labhitvā tatova bahi nikkhamitvā āmakasusānaṃ gantvā puttaṃ hatthena gahetvā, “puttaka,",
  "atk-s0401a:1129_17": "ahaṃ imaṃ maraṇaṃ taveva uppannanti cintesiṃ,",
  "atk-s0401a:1129_18": "na panetaṃ taveva,",
  "atk-s0401a:1129_19": "mahājanasādhāraṇo esa dhammo”ti vatvā puttaṃ āmakasusāne chaḍḍetvā imaṃ gāthamāha –",
  "atk-s0401a:1130_0": "“Na gāmadhammo no nigamassa dhammo,",
  "atk-s0401a:1131_0": "Na cāpiyaṃ ekakulassa dhammo;",
  "atk-s0401a:1132_0": "Sabbassa lokassa sadevakassa,",
  "atk-s0401a:1133_0": "Eseva dhammo yadidaṃ aniccatā”ti. ;",
  "atk-s0401a:1134_0": "Evañca pana vatvā satthu santikaṃ agamāsi.",
  "atk-s0401a:1134_1": "Atha naṃ satthā “laddho te, gotami,",
  "atk-s0401a:1134_2": "siddhatthako”ti āha.",
  "atk-s0401a:1134_3": "Niṭṭhitaṃ, bhante,",
  "atk-s0401a:1134_4": "siddhatthakena kammaṃ,",
  "atk-s0401a:1134_5": "patiṭṭhaṃ pana me dethāti āha.",
  "atk-s0401a:1134_6": "Athassā satthā dhammapade imaṃ gāthamāha –",
  "atk-s0401a:1135_0": "“Taṃ puttapasusammattaṃ, byāsattamanasaṃ naraṃ;",
  "atk-s0401a:1136_0": "Suttaṃ gāmaṃ mahoghova, maccu ādāya gacchatī”ti. ;",
  "atk-s0401a:1137_0": "Sā gāthāpariyosāne yathāṭhitāva sotāpattiphale patiṭṭhāya pabbajjaṃ yāci,",
  "atk-s0401a:1137_1": "satthā pabbajjaṃ anujāni.",
  "atk-s0401a:1137_2": "Sā tikkhattuṃ satthāraṃ padakkhiṇaṃ katvā vanditvā bhikkhuniupassayaṃ gantvā pabbajjañca upasampadañca",
  "atk-s0401a:1137_3": "labhitvā nacirasseva yonisomanasikāre kammaṃ karontī vipassanaṃ vaḍḍhesi.",
  "atk-s0401a:1137_4": "Athassā satthā imaṃ obhāsagāthamāha –",
  "atk-s0401a:1138_0": "“Yo ca vassasataṃ jīve, apassaṃ amataṃ padaṃ;",
  "atk-s0401a:1139_0": "Ekāhaṃ jīvitaṃ seyyo, passato amataṃ pada”nti. ;",
  "atk-s0401a:1140_0": "Sā gāthāpariyosāne arahattaṃ pattā parikkhāravalañje paramukkaṭṭhā hutvā tīhi lūkhehi samannāgataṃ cīvaraṃ pārupitvā vicari.",
  "atk-s0401a:1140_1": "Aparabhāge satthā jetavane nisinno bhikkhuniyo paṭipāṭiyā ṭhānantare ṭhapento imaṃ theriṃ lūkhacīvaradharānaṃ aggaṭṭhāne ṭhapesīti.",
  "atk-s0401a:1141_0": "Siṅgālakamātātherīvatthu",
  "atk-s0401a:1142_0": "247.",
  "atk-s0401a:1142_1": "Terasame saddhādhimuttānanti saddhālakkhaṇe abhiniviṭṭhānaṃ,",
  "atk-s0401a:1142_2": "siṅgālakamātā,",
  "atk-s0401a:1142_3": "aggāti dasseti.",
  "atk-s0401a:1142_4": "Ayaṃ kira padumuttarabuddhakāle haṃsavatiyaṃ kulaghare nibbattā satthu dhammakathaṃ suṇantī satthāraṃ",
  "atk-s0401a:1142_5": "ekaṃ bhikkhuniṃ saddhādhimuttānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1142_6": "Sā kappasatasahassaṃ devamanussesu saṃsaritvā imasmiṃ buddhuppāde rājagahanagare seṭṭhikule nibbattā samānajātikaṃ kulaṃ gantvā ekaṃ puttaṃ vijāyi,",
  "atk-s0401a:1142_7": "tassa siṅgālakakumāroti nāmaṃ akaṃsu.",
  "atk-s0401a:1142_8": "Sāpi teneva kāraṇena siṅgālakamātā nāma jātā.",
  "atk-s0401a:1142_9": "Sā ekadivasaṃ satthu dhammakathaṃ sutvā paṭiladdhasaddhā satthu santikaṃ gantvā pabbaji.",
  "atk-s0401a:1142_10": "Pabbajitakālato paṭṭhāya saddhindriyaṃ adhimattaṃ paṭilabhi.",
  "atk-s0401a:1142_11": "Sā dhammassavanatthāya vihāraṃ gantvā dasabalassa sarīrasampattiṃ olokayamānāva tiṭṭhati.",
  "atk-s0401a:1142_12": "Satthā tassā saddhālakkhaṇe abhiniviṭṭhabhāvaṃ ñatvā sappāyaṃ katvā pasādanīyameva dhammaṃ desesi.",
  "atk-s0401a:1142_13": "Sāpi therī saddhālakkhaṇameva dhuraṃ katvā arahattaṃ pāpuṇi.",
  "atk-s0401a:1142_14": "Atha naṃ satthā aparabhāge jetavane nisīditvā bhikkhuniyo paṭipāṭiyā ṭhānantare ṭhapento imaṃ theriṃ saddhādhimuttānaṃ aggaṭṭhāne ṭhapesīti.",
  "atk-s0401a:1143_0": "Pañcamavaggavaṇṇanā.",
  "atk-s0401a:1144_0": "Terasasuttapaṭimaṇḍitāya theripāḷiyā vaṇṇanā niṭṭhitā.",
  "atk-s0401a:1145_0": "14. Etadaggavaggo",
  "atk-s0401a:1146_0": "(14) 6. Chaṭṭhaetadaggavaggo",
  "atk-s0401a:1147_0": "Tapussabhallikavatthu",
  "atk-s0401a:1148_0": "248.",
  "atk-s0401a:1148_1": "Upāsakapāḷiyā paṭhame paṭhamaṃ saraṇaṃ gacchantānanti sabbapaṭhamaṃ saraṇaṃ gacchantānaṃ tapusso ca bhalliko cāti ime dve vāṇijā aggāti dasseti.",
  "atk-s0401a:1148_2": "Ime kira padumuttarabuddhakāle haṃsavatiyaṃ kulagehe paṭisandhiṃ gahetvā aparabhāge satthu dhammadesanaṃ",
  "atk-s0401a:1148_3": "suṇantā satthāraṃ dve upāsake paṭhamaṃ saraṇaṃ gacchantānaṃ aggaṭṭhāne ṭhapentaṃ disvā adhikārakammaṃ",
  "atk-s0401a:1148_4": "katvā taṃ ṭhānantaraṃ patthayiṃsu.",
  "atk-s0401a:1148_5": "Te kappasatasahassaṃ devamanussesu saṃsaritvā amhākaṃ bodhisattassa sabbaññutaññāṇapattito puretarameva asitañjananagare kuṭumbiyagehe nibbattiṃsu.",
  "atk-s0401a:1148_6": "Jeṭṭhabhātiko tapusso nāma ahosi,",
  "atk-s0401a:1148_7": "kaniṭṭho bhalliko nāma.",
  "atk-s0401a:1149_0": "Te aparena samayena gharāvāsaṃ vasantā kālena kālaṃ pañca sakaṭasatāni yojāpetvā vāṇijakammaṃ karontā caranti.",
  "atk-s0401a:1149_1": "Tasmiṃ samaye amhākaṃ bodhisatto sabbaññutaṃ patvā sattasattāhaṃ bodhimaṇḍe viharitvā aṭṭhame sattāhe rājāyatanamūle nisīdi.",
  "atk-s0401a:1149_2": "Tasmiṃ samaye te vāṇijā pañcamattehi sakaṭasatehi taṃ ṭhānaṃ anuppattā ahesuṃ.",
  "atk-s0401a:1149_3": "Tesaṃ anantare attabhāve mātā tasmiṃ padese devatā hutvā nibbatti.",
  "atk-s0401a:1149_4": "Sā cintesi –",
  "atk-s0401a:1149_5": "“idāni buddhānaṃ āhāro laddhuṃ vaṭṭati.",
  "atk-s0401a:1149_6": "Na hi sakkā ito paraṃ nirāhārehi yāpetuṃ.",
  "atk-s0401a:1149_7": "Ime ca me puttā iminā maggena gacchanti,",
  "atk-s0401a:1149_8": "tehi ajja buddhānaṃ piṇḍapātaṃ dāpetuṃ vaṭṭatī”ti pañcasu sakaṭasatesu yuttagoṇānaṃ gamanupacchedaṃ akāsi.",
  "atk-s0401a:1149_9": "Te “kiṃ nāmeta”nti nānāvidhāni nimittāni olokenti.",
  "atk-s0401a:1149_10": "Atha tesaṃ kilamanabhāvaṃ ñatvā ekassa purisassa sarīre adhimuccitvā “kiṃ kāraṇā kilamatha?",
  "atk-s0401a:1149_11": "Tumhākaṃ añño yakkhāvaṭṭo vā bhūtāvaṭṭo vā nāgāvaṭṭo vā natthi,",
  "atk-s0401a:1149_12": "ahaṃ pana vo atītattabhāve mātā imasmiṃ ṭhāne bhummadevatā hutvā nibbattā.",
  "atk-s0401a:1149_13": "Esa dasabalo rājāyatanamūle nisinno,",
  "atk-s0401a:1149_14": "tassa paṭhamaṃ piṇḍapātaṃ dethā”ti.",
  "atk-s0401a:1150_0": "Te tassā kathaṃ sutvā tuṭṭhamānasā hutvā manthañca madhupiṇḍikañca suvaṇṇathālakena ādāya satthu santikaṃ gantvā “imaṃ bhojanaṃ paṭiggaṇhatha,",
  "atk-s0401a:1150_1": "bhante”ti āhaṃsu.",
  "atk-s0401a:1150_2": "Satthā atītabuddhānaṃ āciṇṇaṃ olokesi,",
  "atk-s0401a:1150_3": "athassa cattāro mahārājāno selamaye patte upanāmesuṃ.",
  "atk-s0401a:1150_4": "Satthā “tesaṃ mahapphalaṃ hotū”ti cattāropi patte “ekova patto hotū”ti adhiṭṭhāsi.",
  "atk-s0401a:1150_5": "Tasmiṃ khaṇe te vāṇijā tathāgatassa patte manthañca madhupiṇḍikañca patiṭṭhapetvā paribhuttakāle udakaṃ",
  "atk-s0401a:1150_6": "datvā bhattakiccapariyosāne satthāraṃ abhivādetvā ekamantaṃ nisīdiṃsu.",
  "atk-s0401a:1150_7": "Atha nesaṃ satthā dhammaṃ desesi,",
  "atk-s0401a:1150_8": "desanāpariyosāne dvepi janā dvevācike saraṇe patiṭṭhāya satthāraṃ abhivādetvā attano nagaraṃ gantukāmā, “bhante,",
  "atk-s0401a:1150_9": "amhākaṃ paricaraṇacetiyaṃ dethā”ti vadiṃsu.",
  "atk-s0401a:1150_10": "Satthā dakkhiṇena hatthena sīsaṃ parāmasitvā dvinnampi janānaṃ aṭṭha kesadhātuyo adāsi.",
  "atk-s0401a:1150_11": "Te ubhopi janā kesadhātuyo suvaṇṇasamuggesu ṭhapetvā attano nagaraṃ netvā asitañjananagaradvāre jīvakesadhātuyā cetiyaṃ patiṭṭhāpesuṃ.",
  "atk-s0401a:1150_12": "Uposathadivase cetiyato nīlasmiyo niggacchanti.",
  "atk-s0401a:1150_13": "Evametaṃ vatthu samuṭṭhitaṃ.",
  "atk-s0401a:1150_14": "Satthā pana aparabhāge jetavane nisīditvā upāsake paṭipāṭiyā ṭhānantaresu ṭhapento ime dve jane paṭhamaṃ saraṇaṃ gacchantānaṃ aggaṭṭhāne ṭhapesīti.",
  "atk-s0401a:1151_0": "Anāthapiṇḍikaseṭṭhivatthu",
  "atk-s0401a:1152_0": "249.",
  "atk-s0401a:1152_1": "Dutiye dāyakānanti dānābhiratānaṃ sudatto, gahapati,",
  "atk-s0401a:1152_2": "anāthapiṇḍiko aggoti dasseti.",
  "atk-s0401a:1152_3": "So kira padumuttarabuddhakāle haṃsavatiyaṃ kulagehe nibbatto satthu dhammakathaṃ suṇanto satthāraṃ ekaṃ",
  "atk-s0401a:1152_4": "upāsakaṃ dāyakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1152_5": "So kappasatasahassaṃ devamanussesu saṃsaritvā imasmiṃ buddhuppāde sāvatthiyaṃ sumanaseṭṭhissa gehe nibbatti,",
  "atk-s0401a:1152_6": "sudattotissa nāmaṃ akaṃsu.",
  "atk-s0401a:1153_0": "So aparabhāge gharāvāse patiṭṭhito dāyako dānapati hutvā teneva guṇena patthaṭanāmadheyyo anāthapiṇḍiko nāma ahosi.",
  "atk-s0401a:1153_1": "So pañcahi sakaṭasatehi bhaṇḍaṃ ādāya rājagahe attano piyasahāyakassa seṭṭhino gehaṃ gantvā tattha buddhassa",
  "atk-s0401a:1153_2": "bhagavato uppannabhāvaṃ sutvā balavapaccūsakāle devatānubhāvena vivaṭena dvārena satthāraṃ upasaṅkamitvā",
  "atk-s0401a:1153_3": "dhammaṃ sutvā sotāpattiphale patiṭṭhāya dutiyadivase ca buddhappamukhassa bhikkhusaṅghassa mahādānaṃ",
  "atk-s0401a:1153_4": "datvā sāvatthiṃ āgamanatthāya satthu paṭiññaṃ gahetvā antarāmagge pañcacattālīsayojanamagge satasahassaṃ",
  "atk-s0401a:1153_5": "satasahassaṃ datvā yojanikavihāre kāretvā jetavanaṃ koṭisanthārena santharitvā aṭṭhārasahi koṭīhi kiṇitvā",
  "atk-s0401a:1153_6": "aṭṭhārasahi koṭīhi vihāraṃ kāretvā vihāre niṭṭhite catunnaṃ parisānaṃ purebhattapacchābhattesu yadicchakaṃ",
  "atk-s0401a:1153_7": "dānaṃ dadanto aṭṭhārasahi koṭīhi vihāramahaṃ niṭṭhāpesi.",
  "atk-s0401a:1153_8": "Vihāramaho navahi māsehi niṭṭhānaṃ agamāsi,",
  "atk-s0401a:1153_9": "“pañcahī”ti apare.",
  "atk-s0401a:1153_10": "Temāse pana sabbācariyānaṃ vivādo natthi.",
  "atk-s0401a:1154_0": "Evaṃ catupaṇṇāsakoṭidhanaṃ vissajjetvā niccakālaṃ gehe evarūpaṃ dānaṃ pavattesi.",
  "atk-s0401a:1154_1": "Devasikaṃ pañca salākabhattasatāni honti,",
  "atk-s0401a:1154_2": "pañca pakkhikabhattasatāni,",
  "atk-s0401a:1154_3": "pañca salākayāgusatāni,",
  "atk-s0401a:1154_4": "pañca pakkhikayāgusatāni,",
  "atk-s0401a:1154_5": "pañca dhurabhattasatāni,",
  "atk-s0401a:1154_6": "pañca āgantukabhattasatāni,",
  "atk-s0401a:1154_7": "pañca gamikabhattasatāni,",
  "atk-s0401a:1154_8": "pañca gilānabhattasatāni,",
  "atk-s0401a:1154_9": "pañca gilānupaṭṭhākabhattasatāni,",
  "atk-s0401a:1154_10": "pañca āsanasatāni gehe niccapaññattāneva hontīti.",
  "atk-s0401a:1154_11": "Atha naṃ aparabhāge satthā jetavane nisinno upāsake paṭipāṭiyā ṭhānantaresu ṭhapento dāyakānaṃ aggaṭṭhāne ṭhapesīti.",
  "atk-s0401a:1155_0": "Cittagahapativatthu",
  "atk-s0401a:1156_0": "250.",
  "atk-s0401a:1156_1": "Tatiye dhammakathikānanti dhammakathikānaṃ upāsakānaṃ citto, gahapati,",
  "atk-s0401a:1156_2": "aggoti dasseti.",
  "atk-s0401a:1156_3": "So kira padumuttarabuddhakāle haṃsavatiyaṃ kulagehe nibbatto aparabhāge dhammakathaṃ suṇanto satthāraṃ",
  "atk-s0401a:1156_4": "ekaṃ upāsakaṃ dhammakathikānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1156_5": "So kappasatasahassaṃ devamanussesu saṃsaritvā kassapabuddhakāle migaluddakagehe nibbatto aparabhāge araññe",
  "atk-s0401a:1156_6": "kammaṃ kātuṃ samatthakāle ekadivasaṃ deve vassante migamāraṇatthāya sattiṃ ādāya araññaṃ gantvā migarūpāni",
  "atk-s0401a:1156_7": "olokento ekasmiṃ akatapabbhāre sasīsaṃ paṃsukūlaṃ pārupitvā pāsāṇaphalake nisinnaṃ ekaṃ bhikkhuṃ disvā",
  "atk-s0401a:1156_8": "“eko ayyo samaṇadhammaṃ karonto nisinno bhavissatī”ti saññaṃ uppādetvā vegena gharaṃ gantvā ekasmiṃ uddhane",
  "atk-s0401a:1156_9": "hiyyo ābhatamaṃsaṃ,",
  "atk-s0401a:1156_10": "ekasmiṃ bhattaṃ pacāpetvā piṇḍācārike dve bhikkhū disvā tesaṃ pattaṃ ādāya paññattāsane nisīdāpetvā bhikkhaṃ samādāpetvā, “ayye,",
  "atk-s0401a:1156_11": "parivisathā”ti aññe āṇāpetvā taṃ bhattaṃ kuṭe pakkhipitvā paṇṇena mukhaṃ bandhitvā kuṭaṃ ādāya gacchanto",
  "atk-s0401a:1156_12": "antarāmagge nānāvidhāni pupphāni ocinitvā pattapuṭakena gahetvā therassa nisinnaṭṭhānaṃ gantvā kuṭaṃ",
  "atk-s0401a:1156_13": "otāretvā ekamante ṭhapetvā “mayhaṃ, bhante,",
  "atk-s0401a:1156_14": "saṅgahaṃ karothā”ti vatvā therassa pattaṃ ādāya bhattassa pūretvā therassa hatthe patiṭṭhapetvā tehi",
  "atk-s0401a:1156_15": "missakapupphehi theraṃ pūjetvā ekamante ṭhito “yathāyaṃ rasapiṇḍapātena saddhiṃ pupphapūjā cittaṃ paritoseti,",
  "atk-s0401a:1156_16": "evaṃ nibbattanibbattaṭṭhāne me paṇṇākārasahassāni ceva āgacchantu pañcavaṇṇakusumavassañca vassatū”ti āha.",
  "atk-s0401a:1157_0": "Thero tassa upanissayaṃ disvā dvattiṃsākārakammaṭṭhānaṃ ācikkhitvā adāsi.",
  "atk-s0401a:1157_1": "So yāvajīvaṃ kusalaṃ katvā devaloke nibbatti,",
  "atk-s0401a:1157_2": "nibbattaṭṭhāne jaṇṇumattena odhinā dibbapupphavassaṃ vassi,",
  "atk-s0401a:1157_3": "sayañca aññāhi devatāhi adhikatarena rūpena samannāgato ahosi.",
  "atk-s0401a:1157_4": "So ekaṃ buddhantaraṃ devamanussesu saṃsaritvā imasmiṃ buddhuppāde magadharaṭṭhe macchikāsaṇḍanagare seṭṭhikule nibbatti,",
  "atk-s0401a:1157_5": "jātakālevassa sakalanagare jaṇṇumattena odhinā pañcavaṇṇakusumavassaṃ vassi.",
  "atk-s0401a:1157_6": "Athassa mātāpitaro “amhākaṃ putto attanāva attano nāmaṃ gahetvā āgato,",
  "atk-s0401a:1157_7": "jātadivasevassa sakalanagaraṃ pañcavaṇṇehi pupphehi vicittaṃ jāta”nti cittakumāroti nāmaṃ akaṃsu.",
  "atk-s0401a:1158_0": "So aparabhāge gharāvāse patiṭṭhito pitu accayena tasmiṃ nagare seṭṭhiṭṭhānaṃ pāpuṇi.",
  "atk-s0401a:1158_1": "Tasmiṃ samaye pañcavaggiyattherānaṃ abbhantaro mahānāmatthero nāma macchikāsaṇḍanagaraṃ agamāsi.",
  "atk-s0401a:1158_2": "Citto gahapati tassa iriyāpathe pasīditvā pattaṃ ādāya gehaṃ ānetvā piṇḍapātena patimānetvā katabhattakiccaṃ",
  "atk-s0401a:1158_3": "ambāṭakārāmaṃ nāma uyyānaṃ netvā tatthassa vasanaṭṭhānaṃ kāretvā nibaddhaṃ attano gehe piṇḍapātaṃ gahetvā",
  "atk-s0401a:1158_4": "vasanatthāya paṭiññaṃ gaṇhi.",
  "atk-s0401a:1158_5": "Theropi tassa upanissayaṃ disvā dhammaṃ desento saḷāyatanavibhattimeva desesi.",
  "atk-s0401a:1158_6": "Citto gahapati purimabhave madditasaṅkhāratāya nacirasseva anāgāmiphalaṃ sampāpuṇi.",
  "atk-s0401a:1158_7": "Athekadivasaṃ isidattatthero tattha gantvā viharanto seṭṭhissa nivesane bhattakiccapariyosāne āyasmatā",
  "atk-s0401a:1158_8": "therena pañhaṃ vissajjetuṃ asakkontena ajjhiṭṭho upāsakassa pañhaṃ vissajjetvā tena pubbe gihisahāyakabhāve",
  "atk-s0401a:1158_9": "ñāte “na idāni idha vatthabba”nti yathāsukhaṃ pakkāmi.",
  "atk-s0401a:1158_10": "Punekadivasaṃ,",
  "atk-s0401a:1158_11": "seṭṭhi gahapati,",
  "atk-s0401a:1158_12": "mahānāmattheraṃ iddhipāṭihāriyakaraṇatthaṃ yāci.",
  "atk-s0401a:1158_13": "Sopi tassa tejosamāpattipāṭihāriyaṃ dassetvā “idāni idha vasituṃ na yutta”nti yathāsukhaṃ pakkāmi.",
  "atk-s0401a:1159_0": "Athekadivasaṃ dve aggasāvakā bhikkhusahassaparivārā ambāṭakārāmaṃ agamaṃsu.",
  "atk-s0401a:1159_1": "Seṭṭhi gahapati,",
  "atk-s0401a:1159_2": "tesaṃ mahāsakkāraṃ sajjesi.",
  "atk-s0401a:1159_3": "Sudhammatthero taṃ asahamāno seṭṭhiṃ tilasaṅgulikāvādena khuṃsetvā tena paṇāmito satthu santikaṃ gantvā",
  "atk-s0401a:1159_4": "ovādaṃ labhitvā dasabalassa ovāde ṭhito cittaṃ gahapatiṃ khamāpetvā tattheva ambāṭakārāme viharanto vipassanaṃ",
  "atk-s0401a:1159_5": "vaḍḍhetvā arahattaṃ pāpuṇi.",
  "atk-s0401a:1159_6": "Tadā upāsako cintesi –",
  "atk-s0401a:1159_7": "“ahaṃ dasabalaṃ adisvāva ciraṃ vītināmesiṃ,",
  "atk-s0401a:1159_8": "satthu santikaṃ gacchantena pana ayuttaṃ tucchahatthena gantu”nti pañcahi sakaṭasatehi telamadhuphāṇitādīni ādāya “ye dasabalaṃ passitukāmā,",
  "atk-s0401a:1159_9": "te mayā saddhiṃ āgacchantū”ti nagare bheriṃ carāpetvā dvīhi purisasahassehi parivuto satthāraṃ passituṃ pakkāmi.",
  "atk-s0401a:1159_10": "Tiṃsayojane magge devatā paṇṇākāraṃ upaṭṭhapesuṃ.",
  "atk-s0401a:1159_11": "So satthu santikaṃ gantvā pañcapatiṭṭhitena satthāraṃ vandi,",
  "atk-s0401a:1159_12": "tasmiṃ khaṇe ākāsā pañcavaṇṇānaṃ pupphānaṃ vassaṃ vassi.",
  "atk-s0401a:1160_0": "Satthā tassa ajjhāsayavasena saḷāyatanavibhattimeva kathesi.",
  "atk-s0401a:1160_1": "Tassa aḍḍhamāsamattaṃ dasabalassa dānaṃ dentassāpi sakanivesanato nītāni taṇḍulatelamadhuphāṇitādīni na khīyiṃsu.",
  "atk-s0401a:1160_2": "Rājagahavāsikehi pahitapaṇṇākārova alaṃ ahosi.",
  "atk-s0401a:1160_3": "So satthāraṃ passitvā attano nagaraṃ gacchanto sakaṭehi ābhataṃ sabbaṃ bhikkhusaṅghassa adāsi.",
  "atk-s0401a:1160_4": "Sakaṭesu tucchesu jātamattesveva devatā satta ratanāni pūrayiṃsu.",
  "atk-s0401a:1160_5": "Mahājanantare kathā udapādi “yāva sakkārasammānappatto vatāyaṃ citto gahapatī”ti.",
  "atk-s0401a:1160_6": "Taṃ sutvā satthā dhammapade imaṃ gāthamāha –",
  "atk-s0401a:1161_0": "“Saddho sīlena sampanno, yaso bhogasamappito;",
  "atk-s0401a:1162_0": "Yaṃ yaṃ padesaṃ bhajati, tattha tattheva pūjito”ti. ;",
  "atk-s0401a:1163_0": "So tato paṭṭhāya ariyasāvakānaṃyeva upāsakānaṃ pañcahi satehi parivuto vicarati.",
  "atk-s0401a:1163_1": "Atha naṃ satthā aparabhāge upāsake paṭipāṭiyā ṭhānantare ṭhapento cittasaṃyuttaṃ aṭṭhuppattiṃ katvā dhammakathikānaṃ aggaṭṭhāne ṭhapesīti.",
  "atk-s0401a:1164_0": "Hatthakaāḷavakavatthu",
  "atk-s0401a:1165_0": "251.",
  "atk-s0401a:1165_1": "Catutthe catūhi saṅgahavatthūhīti catubbidhena saṅgahavatthunā parisaṃ saṅgaṇhantānaṃ hatthako āḷavako aggoti dasseti.",
  "atk-s0401a:1165_2": "Ayaṃ kira padumuttarabuddhakāle haṃsavatiyaṃ kulaghare nibbatto aparabhāge satthu dhammakathaṃ suṇanto",
  "atk-s0401a:1165_3": "satthāraṃ catūhi saṅgahavatthūhi samannāgataṃ ekaṃ upāsakaṃ ṭhānantare ṭhapentaṃ disvā adhikārakammaṃ",
  "atk-s0401a:1165_4": "katvā taṃ ṭhānantaraṃ patthesi.",
  "atk-s0401a:1165_5": "So kappasatasahassaṃ devamanussesu saṃsaritvā imasmiṃ buddhuppāde āḷaviraṭṭhe āḷavinagare āḷavakassa rañño gehe paṭisandhiṃ gaṇhi,",
  "atk-s0401a:1165_6": "sve bhattacāṭiyā saddhiṃ āḷavakassa pesetabbo ahosi.",
  "atk-s0401a:1166_0": "Tatrāyaṃ anupubbikathā –",
  "atk-s0401a:1166_1": "ekadivasaṃ kira āḷavako rājā migavatthāya araññaṃ gantvā ekaṃ migaṃ anubandhitvā ghātetvā chinditvā dhanukoṭiyaṃ",
  "atk-s0401a:1166_2": "lagetvā nivattetvā āgacchanto vātātapena kilantakāyo ekaṃ sandacchāyaṃ nigrodharukkhamūlaṃ pavisitvā nisīdi.",
  "atk-s0401a:1166_3": "Atha naṃ muhuttaṃ darathaṃ vinodetvā nikkhamantaṃ rukkhe adhivatthā devatā “tiṭṭha tiṭṭha,",
  "atk-s0401a:1166_4": "bhakkhosi me”ti hatthe gaṇhi.",
  "atk-s0401a:1166_5": "So daḷhaṃ gahitattā aññaṃ upāyaṃ apassanto “devasikaṃ te ekekapurisena saddhiṃ cāṭibhattaṃ pesessāmī”ti vatvā nagaraṃ gato.",
  "atk-s0401a:1166_6": "Tato paṭṭhāya bandhanāgārato ekekamanussena saddhiṃ cāṭibhattaṃ pesesi.",
  "atk-s0401a:1166_7": "Eteneva niyāmena bandhanāgāre manussesu khīṇesu “mahallakamanussesu gayhamānesu raṭṭhakhobho hotī”ti te aggahetvā daharakumāre gaṇhituṃ ārabhiṃsu.",
  "atk-s0401a:1166_8": "Tato paṭṭhāya nagare dārakamātaro ca gabbhiniyo ca aññaṃ raṭṭhaṃ gacchanti.",
  "atk-s0401a:1167_0": "Tasmiṃ samaye satthā paccūsasamayante lokaṃ volokento āḷavakakumārassa tiṇṇaṃ maggaphalānaṃ upanissayaṃ",
  "atk-s0401a:1167_1": "disvā “ayaṃ kumāro kappasatasahassaṃ patthitapatthano devalokā cavitvā āḷavakarañño gehe nibbatto,",
  "atk-s0401a:1167_2": "aññaṃ kumāraṃ alabhantā sve kumāraṃ cāṭibhattena saddhiṃ gahetvā gacchissantī”ti cintetvā sāyanhasamaye",
  "atk-s0401a:1167_3": "aññātakavesena āḷavakassa yakkhassa bhavanadvāraṃ gantvā tassa dovārikaṃ gadrabhaṃ nāma yakkhaṃ bhavanaṃ",
  "atk-s0401a:1167_4": "pavisanatthāya yāci. So āha –",
  "atk-s0401a:1167_5": "“bhagavā tumhe pavisatha,",
  "atk-s0401a:1167_6": "mayhaṃ pana āḷavakassa anārocanaṃ nāma ayutta”nti.",
  "atk-s0401a:1167_7": "So himavante yakkhasamāgamaṃ gatassa āḷavakassa santikaṃ agamāsi.",
  "atk-s0401a:1167_8": "Satthāpi taṃ bhavanaṃ pavisitvā āḷavakassa nisīdanapallaṅke nisīdi.",
  "atk-s0401a:1168_0": "Tasmiṃ samaye sātāgirahemavatā āḷavakassa bhavanamatthakena yakkhasamāgamaṃ gacchantā attano gamane asampajjamāne",
  "atk-s0401a:1168_1": "“kiṃ nu kho kāraṇa”nti āvajjentā satthāraṃ āḷavakassa bhavane nisinnaṃ disvā satthu santikaṃ gantvā vanditvā",
  "atk-s0401a:1168_2": "yakkhasamāgamaṃ gantvā āḷavakassa tuṭṭhiṃ pavedayiṃsu –",
  "atk-s0401a:1168_3": "“lābhā te,",
  "atk-s0401a:1168_4": "āvuso āḷavaka,",
  "atk-s0401a:1168_5": "yassa te sadevake loke aggapuggalo bhavane nisinno,",
  "atk-s0401a:1168_6": "gantvā satthu santike dhammaṃ suṇāhī”ti.",
  "atk-s0401a:1168_7": "So tesaṃ kathaṃ sutvā cintesi –",
  "atk-s0401a:1168_8": "“ime ekassa muṇḍakasamaṇassa mama pallaṅke nisinnabhāvaṃ kathentī”ti anattamano kodhābhibhūto hutvā “ajja",
  "atk-s0401a:1168_9": "mayhaṃ etena samaṇena saddhiṃ saṅgāmo bhavissati,",
  "atk-s0401a:1168_10": "tattha me sahāyā nāma hothā”ti dakkhiṇapādaṃ ukkhipitvā saṭṭhiyojanamattaṃ pabbatakūṭaṃ akkami,",
  "atk-s0401a:1168_11": "taṃ bhijjitvā dvidhā ahosi.",
  "atk-s0401a:1168_12": "Ito paṭṭhāya āḷavakayuddhaṃ vitthāretabbaṃ.",
  "atk-s0401a:1168_13": "Āḷavako pana sabbarattiṃ tathāgatena saddhiṃ nānappakārena yujjhantopi kiñci kātuṃ asakkonto satthāraṃ upasaṅkamitvā aṭṭha pañhe pucchi,",
  "atk-s0401a:1168_14": "satthā vissajjesi.",
  "atk-s0401a:1168_15": "Desanāpariyosāne sotāpattiphale patiṭṭhāsi.",
  "atk-s0401a:1168_16": "Vitthāretvā kathetukāmena āḷavakasuttavaṇṇanā oloketabbā.",
  "atk-s0401a:1169_0": "Punadivase uṭṭhite aruṇe cāṭibhattāharaṇavelāya sakalanagare gahetabbayuttaṃ dārakaṃ adisvā rañño ārocesuṃ.",
  "atk-s0401a:1169_1": "Rājā āha –",
  "atk-s0401a:1169_2": "“gaṇhituṃ ayuttaṭṭhāne pana atthi, tātā”ti. Āma, deva,",
  "atk-s0401a:1169_3": "ajja rājakule putto jātoti.",
  "atk-s0401a:1169_4": "Gacchatha, tātā,",
  "atk-s0401a:1169_5": "mayaṃ jīvantā puttaṃ labhissāma,",
  "atk-s0401a:1169_6": "cāṭibhattena naṃ pesethāti.",
  "atk-s0401a:1169_7": "Te deviyā vikkandamānāya dārakaṃ gahetvā cāṭibhattena saddhiṃ āḷavakassa bhavanadvāraṃ gantvā “handa, ayya,",
  "atk-s0401a:1169_8": "tava bhāgaṃ paṭicchāhī”ti āhaṃsu.",
  "atk-s0401a:1169_9": "Āḷavako tesaṃ kathaṃ sutvā ariyasāvakattā lajjamāno adhomukho nisīdi.",
  "atk-s0401a:1169_10": "Atha naṃ satthā āha –",
  "atk-s0401a:1169_11": "“idāni te, āḷavaka,",
  "atk-s0401a:1169_12": "lajjanakiccaṃ natthi,",
  "atk-s0401a:1169_13": "dārakaṃ gahetvā mama hatthe ṭhapehī”ti.",
  "atk-s0401a:1169_14": "Te rājapurisā āḷavakakumāraṃ āḷavakassa hatthe ṭhapesuṃ,",
  "atk-s0401a:1169_15": "āḷavako taṃ ādāya dasabalassa hatthe ṭhapesi,",
  "atk-s0401a:1169_16": "satthā paṭiggaṇhitvā puna āḷavakassa hatthe ṭhapesi,",
  "atk-s0401a:1169_17": "āḷavako taṃ gahetvā rājapurisānaṃ hatthe ṭhapesi.",
  "atk-s0401a:1169_18": "Itissa hatthato hatthaṃ gatattā “hatthako āḷavako”tveva nāmaṃ akaṃsu.",
  "atk-s0401a:1170_0": "Atha naṃ te rājapurisā tuṭṭhamānasā ādāya rañño santikaṃ agamaṃsu.",
  "atk-s0401a:1170_1": "Rājā taṃ disvā “ajja cāṭibhattaṃ na sampaṭicchatī”ti saññaṃ katvā “kasmā, tātā,",
  "atk-s0401a:1170_2": "evameva āgatatthā”ti āha. Deva,",
  "atk-s0401a:1170_3": "rājakulassa tuṭṭhi ca vaḍḍhi ca,",
  "atk-s0401a:1170_4": "satthā āḷavakassa bhavane nisīditvā āḷavakaṃ dametvā upāsakatte patiṭṭhāpetvā kumāraṃ amhākaṃ dāpesīti.",
  "atk-s0401a:1170_5": "Satthāpi āḷavakaṃ pattacīvaraṃ gāhāpetvā āḷavinagarābhimukho pāyāsi.",
  "atk-s0401a:1170_6": "So nagaraṃ upasaṅkamanto lajjitvāva osakkati.",
  "atk-s0401a:1170_7": "Satthā naṃ oloketvā “lajjasi,",
  "atk-s0401a:1170_8": "āḷavakā”ti pucchi. Āma, bhante,",
  "atk-s0401a:1170_9": "nagaravāsino maṃ nissāya mātimaraṇaṃ pitimaraṇaṃ puttadāramaraṇañca pāpuṇiṃsu.",
  "atk-s0401a:1170_10": "Te maṃ passitvā daṇḍehipi leḍḍūhipi paharissanti.",
  "atk-s0401a:1170_11": "Tasmā osakkāmi, bhanteti. “Āḷavaka,",
  "atk-s0401a:1170_12": "natthi te mayā saddhiṃ gacchantassa bhayaṃ,",
  "atk-s0401a:1170_13": "vissattho ehī”ti vatvā nagarassa avidūre ṭhāne vanasaṇḍe aṭṭhāsi.",
  "atk-s0401a:1170_14": "Āḷavakarājāpi nāgare gahetvā satthu paccuggamanaṃ gato.",
  "atk-s0401a:1170_15": "Satthā sampattaparisāya dhammaṃ desesi,",
  "atk-s0401a:1170_16": "desanāvasāne caturāsīti pāṇasahassāni amatapānaṃ piviṃsu.",
  "atk-s0401a:1170_17": "Te āḷavakassa tattheva vasanaṭṭhānaṃ katvā anusaṃvaccharaṃ balikammaṃ paṭṭhapesuṃ.",
  "atk-s0401a:1171_0": "Āḷavakopi nāgare dhammikāya rakkhāya saṅgaṇhi.",
  "atk-s0401a:1171_1": "Sopi āḷavakakumāro vuḍḍhippatto satthu dhammadesanaṃ sutvā tīṇi maggaphalāni paṭivijjhi.",
  "atk-s0401a:1171_2": "So sabbakālaṃ ariyasāvakaupāsakānaṃ pañcahi satehi parivuto carati.",
  "atk-s0401a:1171_3": "Athekadivasaṃ tehi upāsakehi saddhiṃ satthu santikaṃ gantvā vanditvā ekamantaṃ nisīdi.",
  "atk-s0401a:1171_4": "Satthā suvinītaṃ parisaṃ disvā “mahatī te, āḷavaka, parisā,",
  "atk-s0401a:1171_5": "kathaṃ taṃ saṅgaṇhāsī”ti āha.",
  "atk-s0401a:1171_6": "Bhagavā dānena tussantaṃ dānena saṅgaṇhāmi,",
  "atk-s0401a:1171_7": "piyavacanena tussantaṃ piyavacanena saṅgaṇhāmi,",
  "atk-s0401a:1171_8": "uppannesu kiccesu tesaṃ nittharaṇena tussantaṃ uppannakiccanittharaṇena saṅgaṇhāmi,",
  "atk-s0401a:1171_9": "samānattaṭṭhānena tussantaṃ samānattatāya saṅgaṇhāmīti.",
  "atk-s0401a:1171_10": "Evametaṃ vatthu samuṭṭhitaṃ.",
  "atk-s0401a:1171_11": "Atha satthā aparabhāge jetavane nisīditvā upāsake ṭhānantaresu ṭhapento hatthakaṃ āḷavakaṃ catūhi saṅgahavatthūhi",
  "atk-s0401a:1171_12": "parisaṃ saṅgaṇhantānaṃ aggaṭṭhāne ṭhapesīti.",
  "atk-s0401a:1172_0": "Mahānāmasakkavatthu",
  "atk-s0401a:1173_0": "252.",
  "atk-s0401a:1173_1": "Pañcame paṇītadāyakānanti paṇītarasadāyakānaṃ mahānāmo sakko aggoti dasseti.",
  "atk-s0401a:1173_2": "So kira padumuttarabuddhakāle haṃsavatiyaṃ kulagehe nibbatto satthu dhammakathaṃ suṇanto satthāraṃ ekaṃ",
  "atk-s0401a:1173_3": "upāsakaṃ paṇītarasadāyakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1173_4": "So kappasatasahassaṃ devamanussesu saṃsaritvā imasmiṃ buddhuppāde kapilavatthupure sakyarājakule nibbattitvā",
  "atk-s0401a:1173_5": "vayappatto dasabalassa paṭhamadassaneyeva sotāpattiphale patiṭṭhāsi.",
  "atk-s0401a:1174_0": "Athekasmiṃ samaye satthā verañjāyaṃ vassāvāsaṃ vasitvā anupubbena kapilavatthupuraṃ gantvā nigrodhārāme paṭivasati.",
  "atk-s0401a:1174_1": "Mahānāmo “satthā āgato”ti sutvā satthu santikaṃ gantvā abhivādetvā ekamantaṃ nisinno satthāraṃ evamāha –",
  "atk-s0401a:1174_2": "“bhagavā sutametaṃ ‘bhikkhusaṅgho kira verañjāyaṃ bhikkhācārena kilamatī’ti,",
  "atk-s0401a:1174_3": "mama catumāsaṃ bhikkhusaṅghassa paṭijaggane paṭiññaṃ detha,",
  "atk-s0401a:1174_4": "ahaṃ bhikkhusaṅghassa sarīre ojaṃ pavesessāmī”ti.",
  "atk-s0401a:1174_5": "Satthā adhivāsesi.",
  "atk-s0401a:1174_6": "So satthu adhivāsanaṃ viditvā punadivasato paṭṭhāya buddhappamukhaṃ bhikkhusaṅghaṃ paṇītarasabhojanacatumadhurādīhi",
  "atk-s0401a:1174_7": "paṭijaggitvā puna catumāsaṃ paṭiññaṃ gahetvā aṭṭha māse pūretvā puna catumāsaṃ paṭiññaṃ gahetvā sakalasaṃvaccharaṃ",
  "atk-s0401a:1174_8": "paṭijaggi.",
  "atk-s0401a:1174_9": "Satthā tato paraṃ paṭiññaṃ nādāsi.",
  "atk-s0401a:1174_10": "Mahānāmo pana tato paṭṭhāya aparāparaṃ sampattabhikkhusaṅghassa teneva niyāmena sakkāraṃ karoti.",
  "atk-s0401a:1174_11": "Tassa so guṇo sakalajambudīpe pākaṭo jāto.",
  "atk-s0401a:1174_12": "Evametaṃ vatthu samuṭṭhitaṃ.",
  "atk-s0401a:1174_13": "Satthā pana aparabhāge jetavane nisīditvā mahānāmaṃ sakkaṃ paṇītadāyakānaṃ aggaṭṭhāne ṭhapesīti.",
  "atk-s0401a:1175_0": "Uggagahapativatthu",
  "atk-s0401a:1176_0": "253.",
  "atk-s0401a:1176_1": "Chaṭṭhe manāpadāyakānanti manāpaṃ cittarucitabhojanaṃ dāyakānaṃ uggo gahapati,",
  "atk-s0401a:1176_2": "vesāliko aggoti dasseti.",
  "atk-s0401a:1176_3": "So kira padumuttarabuddhakāle haṃsavatiyaṃ kulagehe nibbatto aparabhāge satthu dhammakathaṃ suṇanto satthāraṃ",
  "atk-s0401a:1176_4": "ekaṃ upāsakaṃ manāpadāyakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1176_5": "So kappasatasahassaṃ devamanussesu saṃsaritvā imasmiṃ buddhuppāde vesāliyaṃ seṭṭhikule nibbatti.",
  "atk-s0401a:1176_6": "Tassa jātakāle nāmaṃ aniyāmitaṃ.",
  "atk-s0401a:1176_7": "Aparabhāge panassa attabhāvopi uggato ahosi samiddho,",
  "atk-s0401a:1176_8": "alaṅkatatoraṇaṃ viya ussitacittapaṭo viya ca ativirocittha.",
  "atk-s0401a:1176_9": "Guṇāpissa uggatā ahesuṃ.",
  "atk-s0401a:1176_10": "So imesaṃ dvinnampi uggatattā uggaseṭṭhitveva saṅkhaṃ gato.",
  "atk-s0401a:1176_11": "So panāyaṃ dasabalassa paṭhamadassaneyeva sotāpattiphale patiṭṭhāya aparabhāge tīṇipi maggaphalāni sacchākāsi.",
  "atk-s0401a:1176_12": "So attano mahallakakāle rahogato nisīditvā cintesi –",
  "atk-s0401a:1176_13": "“yaṃ yaṃ mayhaṃ piyaṃ manāpaṃ,",
  "atk-s0401a:1176_14": "taṃ tadeva dasabalassa dassāmi,",
  "atk-s0401a:1176_15": "idaṃ me satthu sammukhāpi sutaṃ ‘manāpadāyī labhate manāpa”’nti.",
  "atk-s0401a:1176_16": "Athassa etadahosi –",
  "atk-s0401a:1176_17": "“api nu kho me cittaṃ jānitvā satthāpi nivesanadvāraṃ āgaccheyyā”ti.",
  "atk-s0401a:1177_0": "Satthāpi kho tassa cittaṃ ñatvā bhikkhusaṅghaparivuto nivesanadvāreyeva pāturahosi.",
  "atk-s0401a:1177_1": "So “satthā āgato”ti sutvā ativiya ussāhajāto dasabalassa santikaṃ gantvā pañcapatiṭṭhitena vanditvā satthu",
  "atk-s0401a:1177_2": "pattaṃ paṭiggahetvā gharaṃ pavesetvā paññattavarabuddhāsane satthāraṃ,",
  "atk-s0401a:1177_3": "avasesaāsanesu bhikkhusaṅghaṃ nisīdāpetvā buddhappamukhaṃ bhikkhusaṅghaṃ nānaggarasehi parivisitvā bhattakiccapariyosāne ekamantaṃ nisīditvā evamāha –",
  "atk-s0401a:1177_4": "“sammukhā metaṃ, bhante,",
  "atk-s0401a:1177_5": "bhagavato sutaṃ sammukhā paṭiggahitaṃ ‘manāpadāyī labhate manāpa”’nti. Yaṃ yaṃ, bhante,",
  "atk-s0401a:1177_6": "mayhaṃ manāpaṃ,",
  "atk-s0401a:1177_7": "taṃ taṃ mayā buddhappamukhassa bhikkhusaṅghassa dinnamevā”ti satthāraṃ jānāpetvā tato paṭṭhāya yaṃ yaṃ tassa manāpaṃ,",
  "atk-s0401a:1177_8": "taṃ taṃ buddhappamukhassa bhikkhusaṅghassa deti.",
  "atk-s0401a:1177_9": "Taṃ pana sabbaṃ pañcakanipāte uggasutte vitthārato āgamissati.",
  "atk-s0401a:1177_10": "Evametaṃ vatthu samuṭṭhitaṃ.",
  "atk-s0401a:1177_11": "Satthā aparabhāge jetavane viharanto taṃ upāsakaṃ manāpadāyakānaṃ aggaṭṭhāne ṭhapesīti.",
  "atk-s0401a:1178_0": "Uggatagahapativatthu",
  "atk-s0401a:1179_0": "254.",
  "atk-s0401a:1179_1": "Sattame saṅghupaṭṭhākānanti bhikkhusaṅghassa upaṭṭhākānaṃ hatthigāmako uggato gahapati,",
  "atk-s0401a:1179_2": "aggoti dasseti.",
  "atk-s0401a:1179_3": "Sopi padumuttarabuddhakāle haṃsavatiyaṃ kulagehe nibbatto aparabhāge satthu dhammadesanaṃ sutvā satthāraṃ",
  "atk-s0401a:1179_4": "ekaṃ upāsakaṃ saṅghupaṭṭhākānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1179_5": "So kappasatasahassaṃ devamanussesu saṃsaritvā imasmiṃ buddhuppāde hatthigāme seṭṭhikule nibbatti,",
  "atk-s0401a:1179_6": "tassa uggatakumāroti nāmaṃ akaṃsu.",
  "atk-s0401a:1180_0": "So aparabhāge gharāvāse patiṭṭhito pitu accayena seṭṭhiṭṭhānaṃ pāpuṇi.",
  "atk-s0401a:1180_1": "Tena samayena satthā bhikkhusaṅghaparivuto cārikaṃ caranto hatthigāmaṃ patvā nāgavanuyyāne viharati.",
  "atk-s0401a:1180_2": "Tadā ayaṃ uggataseṭṭhi sattāhaṃ pānamadamatto hutvā nāṭakehi parivuto nāgavanuyyānaṃ gantvā paricārayamāno",
  "atk-s0401a:1180_3": "dasabalaṃ disvā balavahirottappaṃ paccupaṭṭhāpesi.",
  "atk-s0401a:1180_4": "Athassa satthāraṃ upasaṅkamantassa sabbo surāmado abbhatthaṃ agamāsi.",
  "atk-s0401a:1180_5": "So satthāraṃ vanditvā ekamantaṃ nisīdi.",
  "atk-s0401a:1180_6": "Athassa satthā dhammaṃ desesi.",
  "atk-s0401a:1180_7": "Desanāpariyosāne tīṇi maggaphalāni paṭivijjhi.",
  "atk-s0401a:1180_8": "Tato paṭṭhāya nāṭakāni “tumhe yathāsukhaṃ gacchathā”ti vissajjetvā dānābhirato hutvā bhikkhusaṅghassa dānameva deti.",
  "atk-s0401a:1180_9": "Devatā rattibhāgasamanantare āgantvā seṭṭhissa ārocenti –",
  "atk-s0401a:1180_10": "“gahapati,",
  "atk-s0401a:1180_11": "asuko bhikkhu tevijjo,",
  "atk-s0401a:1180_12": "asuko bhikkhu chaḷabhiñño,",
  "atk-s0401a:1180_13": "asuko sīlavā,",
  "atk-s0401a:1180_14": "asuko dussīlo”ti.",
  "atk-s0401a:1180_15": "So tāsaṃ vacanaṃ sutvāpi guṇaṃ tāva yathābhūtato jānāti,",
  "atk-s0401a:1180_16": "deyyadhammaṃ pana samacitteneva deti.",
  "atk-s0401a:1180_17": "Satthu santike nisīditvāpi tameva guṇaṃ katheti.",
  "atk-s0401a:1180_18": "Aparabhāge satthā jetavane nisīditvā taṃ gahapatiṃ saṅghupaṭṭhākānaṃ aggaṭṭhāne ṭhapesīti.",
  "atk-s0401a:1181_0": "Sūrambaṭṭhavatthu",
  "atk-s0401a:1182_0": "255.",
  "atk-s0401a:1182_1": "Aṭṭhame aveccappasannānanti avigacchanasabhāvena acalena pasādena samannāgatānaṃ sūrambaṭṭho aggoti dasseti.",
  "atk-s0401a:1182_2": "Ayaṃ kira padumuttarabuddhakāle haṃsavatiyaṃ kulagehe nibbatto satthu dhammakathaṃ sutvā satthāraṃ ekaṃ",
  "atk-s0401a:1182_3": "upāsakaṃ aveccappasannānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1182_4": "So kappasatasahassaṃ devamanussesu saṃsaritvā imasmiṃ buddhuppāde sāvatthiyaṃ seṭṭhikule nibbatti,",
  "atk-s0401a:1182_5": "sūrambaṭṭhotissa nāmaṃ akaṃsu.",
  "atk-s0401a:1183_0": "So aparabhāge vayappatto gharāvāse patiṭṭhāya aññatitthiyānaṃ upaṭṭhāko hutvā carati.",
  "atk-s0401a:1183_1": "Atha satthā paccūsasamaye lokaṃ volokento tassa sotāpattimaggahetuṃ disvā bhikkhācāravelāya nivesanadvāraṃ agamāsi.",
  "atk-s0401a:1183_2": "So dasabalaṃ disvā cintesi –",
  "atk-s0401a:1183_3": "“samaṇo gotamo mahākule ceva jāto,",
  "atk-s0401a:1183_4": "loke ca abhiññāto,",
  "atk-s0401a:1183_5": "tenassa santikaṃ agamanaṃ nāma na yutta”nti satthu santikaṃ gantvā pādesu vanditvā pattaṃ gahetvā gharaṃ",
  "atk-s0401a:1183_6": "pavesetvā mahārahe pallaṅke nisīdāpetvā bhikkhaṃ datvā bhattakiccapariyosāne ekamantaṃ nisīdi.",
  "atk-s0401a:1183_7": "Satthā tassa caritavasena dhammaṃ desesi.",
  "atk-s0401a:1183_8": "Desanāpariyosāne sotāpattiphale patiṭṭhahi.",
  "atk-s0401a:1183_9": "Satthāpi taṃ dametvā vihārameva gato.",
  "atk-s0401a:1184_0": "Tato māro cintesi –",
  "atk-s0401a:1184_1": "“ayaṃ sūrambaṭṭho nāma amhākaṃ santako,",
  "atk-s0401a:1184_2": "satthā panassa ajja gehaṃ gato,",
  "atk-s0401a:1184_3": "kiṃ nu kho satthu dhammaṃ sutvā maggapātubhāvaṃ akaritthāti yāvassa mama visayā atikkantabhāvaṃ vā anatikkantabhāvaṃ",
  "atk-s0401a:1184_4": "vā jānāmī”ti attano kāmarūpitāya dasabalassa sarikkhakaṃ rūpaṃ māpetvā cīvaraggahaṇampi pattaggahaṇampi",
  "atk-s0401a:1184_5": "buddhākappeneva katvā dvattiṃsalakkhaṇadharo hutvā sūrambaṭṭhassa gehadvāre aṭṭhāsi.",
  "atk-s0401a:1184_6": "Sūrambaṭṭhopi “puna dasabalo āgato”ti sutvā “buddhānaṃ aniyyānikagamanaṃ nāma natthi,",
  "atk-s0401a:1184_7": "kena nu kho kāraṇena āgato”ti vegena “dasabalo”ti saññāya tassa santikaṃ gantvā abhivādetvā ekamantaṃ ṭhito, “bhante,",
  "atk-s0401a:1184_8": "tumhe idāneva imasmiṃ gehe bhattakiccaṃ katvā gatā,",
  "atk-s0401a:1184_9": "kiṃ nu kho kāraṇaṃ paṭicca puna āgatatthā”ti āha.",
  "atk-s0401a:1184_10": "“Sūrambaṭṭha mayā dhammaṃ kathentena ekaṃ anupadhāretvā kathitaṃ.",
  "atk-s0401a:1184_11": "Mayā hi pañcakkhandhā ‘sabbeva aniccā dukkhā anattā’ti kathitā,",
  "atk-s0401a:1184_12": "na panete sabbeva evarūpā.",
  "atk-s0401a:1184_13": "Ekacce hi khandhā niccā dhuvā sassatā atthī”ti āha.",
  "atk-s0401a:1185_0": "Tato sūrambaṭṭho cintesi –",
  "atk-s0401a:1185_1": "“ayaṃ kathā ativiya bhāriyā.",
  "atk-s0401a:1185_2": "Buddhānañhi anupadhāretvā kathanaṃ nāma natthi,",
  "atk-s0401a:1185_3": "dasabalassa māro kira paṭipakkho,",
  "atk-s0401a:1185_4": "addhā ayaṃ māro bhavissatī”ti cintetvā –",
  "atk-s0401a:1185_5": "“mārosi tva”nti āha.",
  "atk-s0401a:1185_6": "Ariyasāvakena kathitakathā tassa pharasuppahāro viya ahosi,",
  "atk-s0401a:1185_7": "tasmā sakabhāvena ṭhātuṃ asakkonto “āma,",
  "atk-s0401a:1185_8": "sūrambaṭṭha,",
  "atk-s0401a:1185_9": "ahaṃ māro”ti āha.",
  "atk-s0401a:1185_10": "“Tādisānaṃ mārānaṃ satampi sahassampi āgantvā mama saddhaṃ cāletuṃ na sakkoti,",
  "atk-s0401a:1185_11": "mahāgotamo dasabalo mayhaṃ dhammaṃ desento ‘sabbe saṅkhārā aniccā’ti bodhetvā desesi,",
  "atk-s0401a:1185_12": "mā me gharadvāre tiṭṭhā”ti accharaṃ pahari.",
  "atk-s0401a:1185_13": "Māro tassa vacanaṃ sutvā paṭippharitvā kathetuṃ asakkonto tattheva antaradhāyi.",
  "atk-s0401a:1185_14": "Sūrambaṭṭhopi sāyanhasamaye satthu santikaṃ gantvā mārena katakiriyaṃ kathetvā, “bhante,",
  "atk-s0401a:1185_15": "evaṃ māro mama saddhaṃ cāletuṃ vāyamitthā”ti āha.",
  "atk-s0401a:1185_16": "Satthā etadeva kāraṇaṃ aṭṭhupattiṃ katvā imasmiṃ sāsane sūrambaṭṭhaṃ aveccappasannānaṃ aggaṭṭhāne ṭhapesīti.",
  "atk-s0401a:1186_0": "Jīvakavatthu",
  "atk-s0401a:1187_0": "256.",
  "atk-s0401a:1187_1": "Navame puggalappasannānanti puggaliyappasādena samannāgatānaṃ upāsakānaṃ jīvako komārabhacco aggoti dasseti.",
  "atk-s0401a:1187_2": "So hi padumuttarabuddhakāle haṃsavatiyaṃ kulagehe nibbatto.",
  "atk-s0401a:1187_3": "Satthu dhammakathaṃ suṇanto satthāraṃ ekaṃ upāsakaṃ puggalappasannānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1187_4": "So kappasatasahassaṃ devamanussesu saṃsaritvā imasmiṃ buddhuppāde rājagahanagare abhayarājakumāraṃ paṭicca",
  "atk-s0401a:1187_5": "sālavatiyā nāma rūpūpajīviniyā kucchimhi nibbatto.",
  "atk-s0401a:1187_6": "Rūpūpajīviniyo ca nāma vijātakāle sace putto hoti,",
  "atk-s0401a:1187_7": "chaḍḍenti.",
  "atk-s0401a:1187_8": "Sace dhītā,",
  "atk-s0401a:1187_9": "paṭijagganti.",
  "atk-s0401a:1187_10": "Iti sā taṃ dārakaṃ kattarasuppakena saṅkārakūṭe chaḍḍāpesi.",
  "atk-s0401a:1187_11": "Atha naṃ abhayo rājakumāro rājupaṭṭhānaṃ gacchanto taṃ disvā “kiṃ, bhaṇe,",
  "atk-s0401a:1187_12": "etaṃ kākehi samparikiṇṇa”nti manusse pesetvā “dārako devā”ti. Jīvati, bhaṇeti, “jīvati,",
  "atk-s0401a:1187_13": "devā”ti sutvā attano antepure posāpesi.",
  "atk-s0401a:1187_14": "Tassa jīvatīti kathitattā jīvakoti nāmaṃ akaṃsu,",
  "atk-s0401a:1187_15": "kumārena posāpitoti komārabhaccoti nāmaṃ akaṃsu.",
  "atk-s0401a:1188_0": "So attano soḷasavassuddesikakāle takkasilaṃ gantvā vejjasippaṃ uggaṇhitvā bimbisārarañño santikā sakkāraṃ",
  "atk-s0401a:1188_1": "labhitvā caṇḍapajjotassa rañño rogaṃ phāsukaṃ akāsi.",
  "atk-s0401a:1188_2": "So tassa pañca taṇḍulasakaṭasatāni soḷasa kahāpaṇasahassāni dussasahassaparivāraṃ anagghaṃ siveyyakaṃ dussayugañca pesesi.",
  "atk-s0401a:1188_3": "Tasmiṃ samaye satthā rājagahaṃ upanissāya gijjhakūṭe pabbate viharati.",
  "atk-s0401a:1188_4": "Jīvako satthu ussannadhātuke kāye virecanaṃ datvā bhesajjaṃ karonto “cattāro paccayā mama santakāva hontū”ti",
  "atk-s0401a:1188_5": "satthāraṃ attano vihāre vasāpetvā satthu bhesajjaṃ katvā taṃ dussayugaṃ upanetvā “idaṃ, bhante,",
  "atk-s0401a:1188_6": "tumheyeva paribhogaṃ karothā”ti vatvā tena saddhiṃ laddhaṃ dussasahassaṃ bhikkhusaṅghassa adāsi.",
  "atk-s0401a:1188_7": "Ayamettha saṅkhepo,",
  "atk-s0401a:1188_8": "vitthārena pana jīvakavatthu khandhake āgatameva.",
  "atk-s0401a:1188_9": "Satthā aparabhāge jetavane viharanto jīvakaṃ komārabhaccaṃ puggalappasannānaṃ aggaṭṭhāne ṭhapesīti.",
  "atk-s0401a:1189_0": "Nakulapitugahapativatthu",
  "atk-s0401a:1190_0": "257.",
  "atk-s0401a:1190_1": "Dasame vissāsakānanti vissāsikakathaṃ kathentānaṃ upāsakānaṃ antare,",
  "atk-s0401a:1190_2": "nakulapitā gahapati,",
  "atk-s0401a:1190_3": "aggoti dasseti.",
  "atk-s0401a:1190_4": "So kira padumuttarabuddhakāle haṃsavatiyaṃ kulagehe nibbatto satthu dhammadesanaṃ suṇanto satthāraṃ ekaṃ",
  "atk-s0401a:1190_5": "upāsakaṃ vissāsakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1190_6": "So kappasatasahassaṃ devamanussesu saṃsaritvā imasmiṃ buddhuppāde bhaggaraṭṭhe susumāragirinagare seṭṭhikule nibbatti.",
  "atk-s0401a:1190_7": "Satthāpi bhikkhusaṅghaparivuto cārikaṃ caramāno taṃ nagaraṃ patvā bhesakaḷāvane viharati. Athāyaṃ,",
  "atk-s0401a:1190_8": "nakulapitā gahapati,",
  "atk-s0401a:1190_9": "susumāragirivāsīhi saddhiṃ satthu santikaṃ gantvā paṭhamadassaneneva so ca bhariyā cassa dasabalaṃ “ayaṃ",
  "atk-s0401a:1190_10": "amhākaṃ putto”ti saññaṃ paṭṭhapetvā ubhopi satthu pādesu nipatitvā, “tāta,",
  "atk-s0401a:1190_11": "tvaṃ ettakaṃ kālaṃ amhe chaḍḍetvā kahaṃ vicarasī”ti āhaṃsu.",
  "atk-s0401a:1190_12": "Ayaṃ kira,",
  "atk-s0401a:1190_13": "nakulapitā gahapati,",
  "atk-s0401a:1190_14": "pubbe pañca jātisatāni dasabalassa pitā ahosi,",
  "atk-s0401a:1190_15": "pañca jātisatāni cūḷapitā,",
  "atk-s0401a:1190_16": "pañca jātisatāni mahāpitā,",
  "atk-s0401a:1190_17": "pañca jātisatāni mātulo,",
  "atk-s0401a:1190_18": "nakulamātāpi pañca jātisatāni mātā ahosi,",
  "atk-s0401a:1190_19": "pañca jātisatāni cūḷamātā,",
  "atk-s0401a:1190_20": "pañca jātisatāni mahāmātā,",
  "atk-s0401a:1190_21": "pañca jātisatāni pitucchā.",
  "atk-s0401a:1190_22": "Iti dīgharattaṃ anugatasinehattā dasabalaṃ disvāva “putto”ti saññaṃ katvā saṇṭhātuṃ nāsakkhiṃsu.",
  "atk-s0401a:1190_23": "Satthā yāva tesaṃ cittaṃ saññattiṃ na gacchati,",
  "atk-s0401a:1190_24": "tāva “apethā”ti nāvoca.",
  "atk-s0401a:1190_25": "Atha nesaṃ yathāmaneneva satiṃ paṭilabhitvā majjhattabhūtānaṃ āsayaṃ ñatvā dhammaṃ desesi.",
  "atk-s0401a:1190_26": "Desanāpariyosāne ubhopi sotāpattiphale patiṭṭhahiṃsu.",
  "atk-s0401a:1191_0": "Satthā aparabhāge tesaṃ mahallakakāle puna taṃ nagaraṃ agamāsi.",
  "atk-s0401a:1191_1": "Te “satthā āgato”ti sutvā satthu santikaṃ gantvā pañcapatiṭṭhitena vanditvā svātanāya nimantetvā punadivase",
  "atk-s0401a:1191_2": "attano nivesane buddhappamukhaṃ bhikkhusaṅghaṃ nānaggarasehi parivisitvā satthāraṃ katabhattakiccaṃ upasaṅkamitvā",
  "atk-s0401a:1191_3": "ekamantaṃ nisīdiṃsu.",
  "atk-s0401a:1191_4": "Ekamantaṃ nisinno kho nakulapitā gahapati,",
  "atk-s0401a:1191_5": "bhagavantaṃ etadavoca – “yato me, bhante,",
  "atk-s0401a:1191_6": "nakulamātā gahapatānī,",
  "atk-s0401a:1191_7": "daharasseva daharā ānītā,",
  "atk-s0401a:1191_8": "nābhijānāmi nakulamātaraṃ gahapatāniṃ manasāpi aticaritā,",
  "atk-s0401a:1191_9": "kuto pana kāyena.",
  "atk-s0401a:1191_10": "Iccheyyāma mayaṃ, bhante,",
  "atk-s0401a:1191_11": "diṭṭhe ceva dhamme aññamaññaṃ passituṃ abhisamparāyañca aññamaññaṃ passitu”nti.",
  "atk-s0401a:1191_12": "Nakulamātāpi kho,",
  "atk-s0401a:1191_13": "gahapatānī,",
  "atk-s0401a:1191_14": "bhagavantaṃ etadavoca –",
  "atk-s0401a:1191_15": "“yato ahaṃ, bhante,",
  "atk-s0401a:1191_16": "nakulapituno gahapatissa daharasseva daharā ānītā,",
  "atk-s0401a:1191_17": "nābhijānāmi nakulapitaraṃ gahapatiṃ manasāpi aticaritā,",
  "atk-s0401a:1191_18": "kuto pana kāyena.",
  "atk-s0401a:1191_19": "Iccheyyāma mayaṃ, bhante,",
  "atk-s0401a:1191_20": "diṭṭhe ceva dhamme aññamaññaṃ passituṃ abhisamparāyañca aññamaññaṃ passitu”nti.",
  "atk-s0401a:1191_21": "Atha aparabhāge satthā jetavane nisīditvā upāsake paṭipāṭiyā ṭhānantaresu ṭhapento imaṃ imesaṃ dvinnampi",
  "atk-s0401a:1191_22": "kathaṃ aṭṭhuppattiṃ katvā nakulapitaraṃ gahapatiṃ vissāsakānaṃ aggaṭṭhāne ṭhapesīti.",
  "atk-s0401a:1192_0": "Chaṭṭhavaggavaṇṇanā.",
  "atk-s0401a:1193_0": "Dasasuttapaṭimaṇḍitāya upāsakapāḷiyā vaṇṇanā niṭṭhitā.",
  "atk-s0401a:1194_0": "14. Etadaggavaggo",
  "atk-s0401a:1195_0": "(14) 7. Sattamaetadaggavaggo",
  "atk-s0401a:1196_0": "Sujātāvatthu",
  "atk-s0401a:1197_0": "258.",
  "atk-s0401a:1197_1": "Upāsikāpāḷiyā paṭhame paṭhamaṃ saraṇaṃ gacchantīnanti sabbapaṭhamaṃ saraṇesu patiṭṭhitānaṃ upāsikānaṃ,",
  "atk-s0401a:1197_2": "sujātā nāma,",
  "atk-s0401a:1197_3": "seniyadhītā aggāti dasseti.",
  "atk-s0401a:1197_4": "Sāpi padumuttarabuddhakāle haṃsavatiyaṃ kulagehe nibbattā aparabhāge satthu dhammakathaṃ suṇantī satthāraṃ",
  "atk-s0401a:1197_5": "ekaṃ upāsikaṃ paṭhamaṃ saraṇaṃ gacchantīnaṃ aggaṭṭhāne ṭhapentaṃ disvā adhikāraṃ katvā taṃ ṭhānantaraṃ patthesi.",
  "atk-s0401a:1197_6": "Sā kappasatasahassaṃ devamanussesu saṃsaritvā amhākaṃ satthu nibbattito puretarameva uruvelāyaṃ senānigame",
  "atk-s0401a:1197_7": "seniyakuṭumbikassa gehe nibbattitvā vayappattā ekasmiṃ nigrodhamūle patthanaṃ akāsi –",
  "atk-s0401a:1197_8": "“sace samajātikaṃ kulagharaṃ gantvā paṭhamagabbhe puttaṃ labhissāmi,",
  "atk-s0401a:1197_9": "anusaṃvaccharaṃ balikammaṃ karissāmī”ti.",
  "atk-s0401a:1197_10": "Tassā sā patthanā samijjhi.",
  "atk-s0401a:1198_0": "Sā mahāsattassa dukkarakārikaṃ karontassa chaṭṭhe vasse paripuṇṇe visākhapuṇṇamadivase “pātova balikammaṃ",
  "atk-s0401a:1198_1": "karissāmī”ti rattiyā paccūsasamayaṃ paccuṭṭhāya dhenuyo duhāpesi.",
  "atk-s0401a:1198_2": "Vacchakā dhenūnaṃ thanamūlaṃ na āgamaṃsu,",
  "atk-s0401a:1198_3": "thanamūle navabhājanamhi upanītamatte attanova dhammatāya khīradhārā patiṃsu.",
  "atk-s0401a:1198_4": "Taṃ acchariyaṃ disvā, sujātā,",
  "atk-s0401a:1198_5": "sahattheneva khīraṃ gaṇhitvā navabhājane pakkhipitvā sahattheneva aggiṃ katvā pacituṃ ārabhi.",
  "atk-s0401a:1198_6": "Tasmiṃ pāyāse paccamāne mahantamahantā bubbuḷā uṭṭhahitvā dakkhiṇāvattā hutvā sañcaranti,",
  "atk-s0401a:1198_7": "ekaphusitampi bahi na niggacchati.",
  "atk-s0401a:1198_8": "Mahābrahmā chattaṃ dhāresi,",
  "atk-s0401a:1198_9": "cattāro lokapālā khaggahatthā ārakkhaṃ gaṇhiṃsu,",
  "atk-s0401a:1198_10": "sakko alātāni samānento aggiṃ jālesi.",
  "atk-s0401a:1198_11": "Devatā catūsu dīpesu ojaṃ saṃharitvā tattha pakkhipiṃsu. Sujātā,",
  "atk-s0401a:1198_12": "ekadivaseyeva imāni acchariyāni disvā puṇṇādāsiṃ āmantesi – “amma,",
  "atk-s0401a:1198_13": "puṇṇe ajja amhākaṃ devatā ativiya pasannā,",
  "atk-s0401a:1198_14": "mayā ettakaṃ kālaṃ evarūpaṃ acchariyaṃ nāma na diṭṭhapubbaṃ,",
  "atk-s0401a:1198_15": "vegena gantvā devaṭṭhānaṃ paṭijaggāhī”ti.",
  "atk-s0401a:1198_16": "Sā “sādhu,",
  "atk-s0401a:1198_17": "ayye”ti tassā vacanaṃ sampaṭicchitvā turitaturitā rukkhamūlaṃ agamāsi.",
  "atk-s0401a:1199_0": "Bodhisattopi kho bhikkhācārakālaṃ āgamayamāno pātova gantvā rukkhamūle nisīdi.",
  "atk-s0401a:1199_1": "Rukkhamūlaṃ sodhanatthāya gatā puṇṇā āgantvā sujātāya ārocesi –",
  "atk-s0401a:1199_2": "“devatā rukkhamūle nisinnā”ti. Sujātā,",
  "atk-s0401a:1199_3": "“sace je saccaṃ bhaṇasi,",
  "atk-s0401a:1199_4": "adāsiṃ karomī”ti vatvā sabbapasādhanaṃ pasādhetvā satasahassagghanake suvaṇṇathāle pāyāsaṃ vaḍḍhetvā",
  "atk-s0401a:1199_5": "aparāya suvaṇṇapātiyā pidahitvā setavatthena sampaliveṭhetvā samantā gandhadāmamālādāmāni osāretvā ukkhipitvā",
  "atk-s0401a:1199_6": "gantvā mahāpurisaṃ disvā balavapītiṃ uppādetvā diṭṭhaṭṭhānato paṭṭhāya oṇatoṇatā gantvā sīsato thālaṃ",
  "atk-s0401a:1199_7": "otāretvā vivaritvā saheva pātiyā pāyāsaṃ mahāpurisassa hatthe ṭhapetvā vanditvā “yathā mayhaṃ manoratho",
  "atk-s0401a:1199_8": "nipphanno,",
  "atk-s0401a:1199_9": "evaṃ tumhākampi nipphajjatū”ti vatvā pakkāmi.",
  "atk-s0401a:1199_10": "Bodhisatto nerañjarāya nadiyā tīraṃ gantvā suvaṇṇathālaṃ tīre ṭhapetvā nhatvā paccuttaritvā ekūnapaṇṇāsa",
  "atk-s0401a:1199_11": "piṇḍe karonto pāyāsaṃ paribhuñjitvā suvaṇṇapātiṃ nadiyā sampavāhetvā anukkamena bodhimaṇḍaṃ āruyha sabbaññutaṃ",
  "atk-s0401a:1199_12": "patvā sattasattāhaṃ bodhimaṇḍe atikkamitvā isipatane migadāye pavattitavaradhammacakko sujātāya puttassa",
  "atk-s0401a:1199_13": "yasadārakassa upanissayaṃ disvā gantvā aññatarasmiṃ rukkhamūle nisīdi.",
  "atk-s0401a:1200_0": "Yasopi kulaputto rattibhāgasamanantare vivaṭaṃ itthāgāraṃ disvā sañjātasaṃvego “upaddutaṃ vata, bho,",
  "atk-s0401a:1200_1": "upasaṭṭhaṃ vata,",
  "atk-s0401a:1200_2": "bho”ti vatvā nivesanato nikkhamitvāva bahinagare satthu santikaṃ gantvā dhammadesanaṃ sutvā tīṇi maggaphalāni paṭivijjhi.",
  "atk-s0401a:1200_3": "Athassa pitā padānupadikaṃ gantvā bhagavantaṃ upasaṅkamitvā yasassa pavattiṃ pucchi.",
  "atk-s0401a:1200_4": "Satthā yasaṃ kulaputtaṃ paṭicchādetvā dhammaṃ desesi.",
  "atk-s0401a:1200_5": "Desanāpariyosāne so seṭṭhigahapati sotāpattiphale patiṭṭhāsi,",
  "atk-s0401a:1200_6": "yaso arahattaphalaṃ pāpuṇi.",
  "atk-s0401a:1200_7": "Taṃ bhagavā “ehi bhikkhū”ti āha,",
  "atk-s0401a:1200_8": "tāvadevassa gihiliṅgaṃ antaradhāyi,",
  "atk-s0401a:1200_9": "iddhimayapattacīvaradharo ahosi.",
  "atk-s0401a:1200_10": "Pitāpissa satthāraṃ nimantesi.",
  "atk-s0401a:1200_11": "Satthā yasaṃ kulaputtaṃ pacchāsamaṇaṃ katvā tassa gharaṃ gantvā katabhattakicco dhammaṃ desesi,",
  "atk-s0401a:1200_12": "desanāpariyosāne yasassa mātā, sujātā,",
  "atk-s0401a:1200_13": "purāṇadutiyikā ca sotāpattiphale patiṭṭhahiṃsu.",
  "atk-s0401a:1200_14": "Taṃdivasaṃ ayaṃ, sujātā,",
  "atk-s0401a:1200_15": "tevācikasaraṇe patiṭṭhāsi saddhiṃ suṇisāya.",
  "atk-s0401a:1200_16": "Ayamettha saṅkhepo,",
  "atk-s0401a:1200_17": "vitthārato panetaṃ vatthu khandhake āgatameva.",
  "atk-s0401a:1200_18": "Satthā aparabhāge paṭipāṭiyā upāsikāyo ṭhānantaresu ṭhapento imaṃ upāsikaṃ paṭhamaṃ saraṇaṃ gacchantīnaṃ aggaṭṭhāne ṭhapesīti.",
  "atk-s0401a:1201_0": "Visākhāvatthu",
  "atk-s0401a:1202_0": "259.",
  "atk-s0401a:1202_1": "Dutiye dāyikānanti dānābhiratānaṃ upāsikānaṃ,",
  "atk-s0401a:1202_2": "visākhā migāramātā,",
  "atk-s0401a:1202_3": "aggāti dasseti.",
  "atk-s0401a:1202_4": "Sā kira padumuttarabuddhakāle haṃsavatiyaṃ kulagehe nibbattā aparabhāge satthu dhammadesanaṃ suṇantī",
  "atk-s0401a:1202_5": "satthāraṃ ekaṃ upāsikaṃ dāyikānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1202_6": "Sā kappasatasahassaṃ devamanussesu saṃsaritvā kassapabuddhakāle kikissa kāsirañño gehe sattannaṃ bhaginīnaṃ sabbakaniṭṭhā hutvā nibbatti.",
  "atk-s0401a:1202_7": "Tadā kira –",
  "atk-s0401a:1203_0": "“Samaṇī samaṇaguttā ca, bhikkhunī bhikkhudāyikā;",
  "atk-s0401a:1204_0": "Dhammā ceva sudhammā ca, saṅghadāsī ca sattamā”ti.",
  "atk-s0401a:1205_0": "Imā satta bhaginiyo ahesuṃ. Tā etarahi –",
  "atk-s0401a:1206_0": "“Khemā uppalavaṇṇā ca, paṭācārā ca gotamī;",
  "atk-s0401a:1207_0": "Dhammadinnā mahāmāyā, visākhā ceva sattamī”ti. –",
  "atk-s0401a:1208_0": "Evaṃnāmā hutvā nibbattā.",
  "atk-s0401a:1208_1": "Tatrāyaṃ saṅghadāsī ekaṃ buddhantaraṃ devamanussesu saṃsaritvā imasmiṃ buddhuppāde aṅgaraṭṭhe bhaddiyanagare",
  "atk-s0401a:1208_2": "meṇḍakaseṭṭhiputtassa dhanañcayaseṭṭhino aggamahesiyā sumanadeviyā nāma kucchismiṃ nibbatti,",
  "atk-s0401a:1208_3": "visākhātissā nāmaṃ akaṃsu.",
  "atk-s0401a:1208_4": "Tassā sattavassikakāle dasabalo selabrāhmaṇassa ca aññesañca bodhaneyyabandhavānaṃ upanissayasampattiṃ",
  "atk-s0401a:1208_5": "disvā mahābhikkhusaṅghaparivāro cārikaṃ caramāno tasmiṃ raṭṭhe taṃ nagaraṃ pāpuṇi.",
  "atk-s0401a:1209_0": "Tasmiñca samaye meṇḍako gahapati tasmiṃ nagare pañcannaṃ mahāpuññānaṃ jeṭṭhako hutvā seṭṭhiṭṭhānaṃ kāresi.",
  "atk-s0401a:1209_1": "Pañca mahāpuññā nāma meṇḍako seṭṭhi,",
  "atk-s0401a:1209_2": "candapadumā nāma tasseva aggamahesī,",
  "atk-s0401a:1209_3": "tassa ca putto dhanañcayo nāma,",
  "atk-s0401a:1209_4": "tassa bhariyā sumanadevī nāma,",
  "atk-s0401a:1209_5": "meṇḍakaseṭṭhissa dāso puṇṇo nāmāti.",
  "atk-s0401a:1209_6": "Na kevalañca meṇḍakaseṭṭhiyeva,",
  "atk-s0401a:1209_7": "bimbisāramahārājassa pana āṇāpavattiṭṭhāne pañca amitabhogā nāma ahesuṃ jotiko jaṭilo meṇḍako puṇṇo kākavaliyoti.",
  "atk-s0401a:1209_8": "Tesu ayaṃ meṇḍakaseṭṭhi dasabalassa attano nagaraṃ sampattabhāvaṃ sutvā puttassa dhanañcayaseṭṭhino dhītaraṃ visākhādārikaṃ pakkositvā evamāha – “amma,",
  "atk-s0401a:1209_9": "tuyhampi maṅgalaṃ amhākampi maṅgalaṃ,",
  "atk-s0401a:1209_10": "tava paricārikāhi pañcadārikāsatehi saddhiṃ pañca rathasatāni āruyha pañcahi dāsisatehi parivutā dasabalassa paccuggamanaṃ karohī”ti.",
  "atk-s0401a:1209_11": "Sā pitāmahassa vacanaṃ sutvā tathā akāsi.",
  "atk-s0401a:1209_12": "Kāraṇākāraṇesu pana kusalattā yāvatikā yānassa bhūmi,",
  "atk-s0401a:1209_13": "yānena gantvā yānā paccorohitvā pattikāva satthāraṃ upasaṅkamitvā vanditvā ekamantaṃ aṭṭhāsi.",
  "atk-s0401a:1209_14": "Athassā caritavasena satthā dhammaṃ desesi.",
  "atk-s0401a:1209_15": "Desanāpariyosāne pañcahi dārikāsatehi saddhiṃ sotāpattiphale patiṭṭhāsi.",
  "atk-s0401a:1209_16": "Meṇḍakaseṭṭhipi kho satthu santikaṃ gantvā satthāraṃ vanditvā ekamantaṃ aṭṭhāsi.",
  "atk-s0401a:1209_17": "Atha satthā tassapi caritavasena dhammaṃ desesi.",
  "atk-s0401a:1209_18": "So desanāpariyosāne sotāpattiphale patiṭṭhāya satthāraṃ svātanāya nimantetvā punadivase attano nivesane",
  "atk-s0401a:1209_19": "paṇītena khādanīyena bhojanīyena buddhappamukhaṃ bhikkhusaṅghaṃ parivisitvā etenupāyena aḍḍhamāsaṃ mahādānaṃ adāsi.",
  "atk-s0401a:1209_20": "Satthā bhaddiyanagare yathābhirantaṃ viharitvā pakkāmi.",
  "atk-s0401a:1210_0": "Ito paraṃ aññaṃ kathāmaggaṃ vissajjetvā visākhāya uppattikathāva kathetabbā.",
  "atk-s0401a:1210_1": "Sāvatthiyañhi kosalarājā bimbisārassa santikaṃ pesesi –",
  "atk-s0401a:1210_2": "“mama āṇāpavattiṭṭhāne amitabhogavindanakulaṃ nāma natthi,",
  "atk-s0401a:1210_3": "amhākaṃ amitabhogavindanakulaṃ pesetū”ti.",
  "atk-s0401a:1210_4": "Rājā amaccehi saddhiṃ mantesi.",
  "atk-s0401a:1210_5": "Amaccā “mahākulaṃ pesetuṃ na sakkā,",
  "atk-s0401a:1210_6": "ekaṃ pana seṭṭhiputtaṃ pesessāmā”ti meṇḍakaseṭṭhino puttaṃ dhanañcayaseṭṭhiṃ āyāciṃsu.",
  "atk-s0401a:1210_7": "Rājā tesaṃ vacanaṃ sutvā taṃ pesesi.",
  "atk-s0401a:1210_8": "Atha naṃ kosalarājā sāvatthito sattayojanamatthake sāketanagare seṭṭhiṭṭhānaṃ datvā vāsesi.",
  "atk-s0401a:1211_0": "Sāvatthiyañca migāraseṭṭhino putto puṇṇavaḍḍhanakumāro nāma vayappatto ahosi.",
  "atk-s0401a:1211_1": "Athassa pitā “putto me vayappatto,",
  "atk-s0401a:1211_2": "gharāvāsenassa ābandhanasamayo”ti ñatvā “amhākaṃ samānajātike kule dārikaṃ pariyesathā”ti kāraṇākāraṇakusale purise pesesi.",
  "atk-s0401a:1211_3": "Te sāvatthiyaṃ attano rucitaṃ dārikaṃ adisvā sāketaṃ agamaṃsu.",
  "atk-s0401a:1211_4": "Taṃdivasañca, visākhā,",
  "atk-s0401a:1211_5": "attano samānavayehi pañcahi kumārikāsatehi parivāritā nakkhattakīḷanatthāya ekaṃ mahāgāmaṃ agamāsi.",
  "atk-s0401a:1211_6": "Tepi purisā antonagare caritvā attano rucitaṃ dārikaṃ adisvā bahinagaradvāre aṭṭhaṃsu.",
  "atk-s0401a:1211_7": "Tasmiṃ samaye devo vassituṃ ārabhi.",
  "atk-s0401a:1211_8": "Atha tā visākhāya saddhiṃ nikkhantā dārikā temanabhayena vegena sālaṃ pavisiṃsu.",
  "atk-s0401a:1211_9": "Te purisā tāsampi antare yathārucitaṃ dārikaṃ na passiṃsu.",
  "atk-s0401a:1211_10": "Tāsaṃ pana sabbapacchato, visākhā,",
  "atk-s0401a:1211_11": "devaṃ vassantampi agaṇetvā aturitagamanena temayamānāva sālaṃ pāvisi.",
  "atk-s0401a:1211_12": "Te purisā taṃ disvā cintayiṃsu –",
  "atk-s0401a:1211_13": "“rūpavatī tāva kaññā etaparamā bhaveyya,",
  "atk-s0401a:1211_14": "rūpaṃ panetaṃ ekaccāya kāritapattaṃ viya hoti,",
  "atk-s0401a:1211_15": "kathaṃ samuṭṭhāpetvā kathentā jānissāma madhuravacanā vā no vā”ti.",
  "atk-s0401a:1211_16": "Tato naṃ āhaṃsu –",
  "atk-s0401a:1211_17": "“ativiya pariṇatavayā itthī viya yāsi, ammā”ti.",
  "atk-s0401a:1211_18": "Kiṃ disvā kathetha, tātāti?",
  "atk-s0401a:1211_19": "Aññā tayā saddhiṃ kīḷanakumāriyo temanabhayena vegena āgantvā sālaṃ paviṭṭhā,",
  "atk-s0401a:1211_20": "tvaṃ pana mahallikā viya padavāraṃ atikkamma nāgacchasi,",
  "atk-s0401a:1211_21": "sāṭakassa temanabhāvampi na gaṇesi.",
  "atk-s0401a:1211_22": "Sace taṃ hatthī vā asso vā anubandheyya,",
  "atk-s0401a:1211_23": "kiṃ evamevaṃ kareyyāsīti? Tātā,",
  "atk-s0401a:1211_24": "sāṭakā nāma na dullabhā,",
  "atk-s0401a:1211_25": "sulabhā mayhaṃ kule sāṭakā.",
  "atk-s0401a:1211_26": "Vayappattā mātugāmā pana paṇiyabhaṇḍasadisā,",
  "atk-s0401a:1211_27": "hatthe vā pāde vā bhagge aṅgavikalaṃ mātugāmaṃ jigucchantā niṭṭhubhitvā gacchanti,",
  "atk-s0401a:1211_28": "tasmā saṇikaṃ āgatāmhīti.",
  "atk-s0401a:1212_0": "Te cintayiṃsu –",
  "atk-s0401a:1212_1": "“imāya sadisā imasmiṃ jambudīpe itthī nāma natthi,",
  "atk-s0401a:1212_2": "yādisā rūpena,",
  "atk-s0401a:1212_3": "kathāyapi tādisāva.",
  "atk-s0401a:1212_4": "Kāraṇākāraṇaṃ ñatvā kathetī”ti tassā upari mālāguḷaṃ khipiṃsu. Atha, visākhā, cintesi –",
  "atk-s0401a:1212_5": "“ahaṃ pubbe apariggahitā,",
  "atk-s0401a:1212_6": "idāni pana pariggahitāmhī”ti vinītenākārena bhūmiyaṃ nisīdi.",
  "atk-s0401a:1212_7": "Atha naṃ tattheva sāṇiyā parikkhipiṃsu.",
  "atk-s0401a:1212_8": "Sā paṭicchannabhāvaṃ ñatvā dāsigaṇaparivutā gehaṃ agamāsi.",
  "atk-s0401a:1212_9": "Tepi migāraseṭṭhino purisā tāya saddhiṃyeva dhanañcayaseṭṭhissa santikaṃ agamaṃsu.",
  "atk-s0401a:1212_10": "“Kataragāmavāsino, tātā,",
  "atk-s0401a:1212_11": "tumhe”ti pucchitā “sāvatthinagare migāraseṭṭhino purisamhā”ti vatvā “mayaṃ amhākaṃ seṭṭhinā tumhākaṃ gehe vayappattā dārikā atthīti sutvā pesitā”ti. Sādhu, tātā,",
  "atk-s0401a:1212_12": "tumhākaṃ seṭṭhi kiñcāpi bhogena amhehi asadiso,",
  "atk-s0401a:1212_13": "jātiyā pana sadiso.",
  "atk-s0401a:1212_14": "Sabbākārasampanno nāma dullabho gacchatha tumhe seṭṭhissa amhehi sampaṭicchitabhāvaṃ ārocethāti.",
  "atk-s0401a:1213_0": "Te tassa vacanaṃ sutvā sāvatthiṃ gantvā migāraseṭṭhissa tuṭṭhiṃ vaḍḍhiṃ ca pavedetvā “laddhā no sāmi sākete dhanañcayaseṭṭhissa gehe dārikā”ti āhaṃsu.",
  "atk-s0401a:1213_1": "Taṃ sutvā migāraseṭṭhi “mahākulagehe kira no dārikā laddhā”ti tuṭṭhamānaso hutvā tāvadeva dhanañcayaseṭṭhissa",
  "atk-s0401a:1213_2": "sāsanaṃ pahiṇi “idāneva dārikaṃ ānayissāma,",
  "atk-s0401a:1213_3": "kattabbakiccaṃ karontū”ti.",
  "atk-s0401a:1213_4": "Sopissa paṭisāsanaṃ pesesi –",
  "atk-s0401a:1213_5": "“nayidaṃ amhākaṃ bhāriyaṃ,",
  "atk-s0401a:1213_6": "seṭṭhi pana attano kattabbakiccaṃ karotū”ti.",
  "atk-s0401a:1213_7": "So kosalarañño santikaṃ gantvā ārocesi – “deva,",
  "atk-s0401a:1213_8": "ekā me maṅgalakiriyā atthi,",
  "atk-s0401a:1213_9": "dāsassa te puṇṇavaḍḍhanassa dhanañcayaseṭṭhino dhītaraṃ visākhaṃ nāma dārikaṃ ānessāmi,",
  "atk-s0401a:1213_10": "sāketagamanaṃ me anujānāthā”ti. Sādhu,",
  "atk-s0401a:1213_11": "mahāseṭṭhi,",
  "atk-s0401a:1213_12": "kiṃ pana amhehipi āgantabbanti?",
  "atk-s0401a:1213_13": "Deva tumhādisānaṃ gamanaṃ laddhuṃ sakkāti?",
  "atk-s0401a:1213_14": "Rājā mahākulassa saṅgahaṃ kātukāmo “hotu seṭṭhi,",
  "atk-s0401a:1213_15": "āgamissāmī”ti sampaṭicchitvā migāraseṭṭhinā saddhiṃ sāketanagaraṃ agamāsi.",
  "atk-s0401a:1213_16": "Dhanañcayaseṭṭhi “migāraseṭṭhi kira kosalarājānaṃ gahetvā āgato”ti sutvā paccuggamanaṃ katvā rājānaṃ gahetvā attano nivesanaṃ agamāsi.",
  "atk-s0401a:1213_17": "Tāvadeva rañño ca rājabalassa ca migāraseṭṭhino ca vasanaṭṭhānaṃ ceva mālāgandhabhattādīni ca sabbāni paṭiyādesi.",
  "atk-s0401a:1213_18": "“Idaṃ imassa laddhuṃ vaṭṭati,",
  "atk-s0401a:1213_19": "idaṃ imassā”ti sabbaṃ attanāva jānāti.",
  "atk-s0401a:1213_20": "Te te janā cintayiṃsu –",
  "atk-s0401a:1213_21": "“seṭṭhi amhākameva sakkāraṃ karotī”ti.",
  "atk-s0401a:1214_0": "Athekadivasaṃ rājā dhanañcayaseṭṭhissa sāsanaṃ pahiṇi “na sakkā seṭṭhinā cirakālaṃ amhākaṃ bharaṇaposanaṃ kātuṃ,",
  "atk-s0401a:1214_1": "dārikāya gamanakālaṃ jānātū”ti.",
  "atk-s0401a:1214_2": "Sopi rañño sāsanaṃ pesesi –",
  "atk-s0401a:1214_3": "“idāni vassakālo āgato,",
  "atk-s0401a:1214_4": "na sakkā catumāsaṃ vicarituṃ,",
  "atk-s0401a:1214_5": "tumhākaṃ balakāyassa yaṃ yaṃ laddhuṃ vaṭṭati,",
  "atk-s0401a:1214_6": "sabbaṃ taṃ mama bhāro.",
  "atk-s0401a:1214_7": "Kevalaṃ devo mayā pesitakāle gacchatū”ti.",
  "atk-s0401a:1214_8": "Tato paṭṭhāya sāketanagaraṃ niccanakkhattagāmo viya ahosi.",
  "atk-s0401a:1214_9": "Evaṃ tayo māsā atikkantā.",
  "atk-s0401a:1214_10": "Dhanañcayaseṭṭhino pana dhītāya mahālatāpasādhanaṃ na tāva niṭṭhaṃ gacchati.",
  "atk-s0401a:1214_11": "Athassa kammantādhiṭṭhāyakā āgantvā ārocayiṃsu –",
  "atk-s0401a:1214_12": "“sesaṃ asantaṃ nāma natthi,",
  "atk-s0401a:1214_13": "balakāyassa pana bhattapacanadārūni nappahontī”ti.",
  "atk-s0401a:1214_14": "“Gacchatha, tātā,",
  "atk-s0401a:1214_15": "hatthisālā assasālā viyojetvā bhattaṃ pacathā”ti.",
  "atk-s0401a:1214_16": "Evaṃ pacantānampi aḍḍhamāso atikkanto.",
  "atk-s0401a:1214_17": "Tato puna ārocayiṃsu –",
  "atk-s0401a:1214_18": "“dārūni sāmi nappahontī”ti. “Tātā,",
  "atk-s0401a:1214_19": "imasmiṃ kāle dārūni laddhuṃ na sakkā,",
  "atk-s0401a:1214_20": "dussakoṭṭhāgāraṃ pana vivaritvā thūlasāṭake gahetvā vaṭṭiyo katvā telacāṭiyaṃ temetvā bhattaṃ pacathā”ti.",
  "atk-s0401a:1214_21": "Iminā niyāmena pacantānaṃ cattāro māsā pūrayiṃsu.",
  "atk-s0401a:1215_0": "Tato dhanañcayaseṭṭhi dhītuyā mahālatāpasādhanassa niṭṭhitabhāvaṃ ñatvā “sve dārikaṃ pesessāmī”ti dhītaraṃ",
  "atk-s0401a:1215_1": "samīpe nisīdāpetvā “amma patikule vasantiyā nāma imañcimañca ācāraṃ sikkhituṃ vaṭṭatī”ti ovādaṃ adāsi.",
  "atk-s0401a:1215_2": "Ayaṃ migāraseṭṭhi anantaragabbhe nisinno dhanañcayaseṭṭhino ovādaṃ assosi.",
  "atk-s0401a:1215_3": "Sopi seṭṭhi dhītaraṃ evaṃ ovadi –",
  "atk-s0401a:1216_0": "“Amma sasurakule vasantiyā nāma antoaggi bahi na nīharitabbo,",
  "atk-s0401a:1216_1": "bahiaggi anto na pavesetabbo,",
  "atk-s0401a:1216_2": "dadantasseva dātabbaṃ,",
  "atk-s0401a:1216_3": "adadantassa na dātabbaṃ,",
  "atk-s0401a:1216_4": "dadantassapi adadantassapi dātabbaṃ,",
  "atk-s0401a:1216_5": "sukhaṃ nisīditabbaṃ,",
  "atk-s0401a:1216_6": "sukhaṃ paribhuñjitabbaṃ,",
  "atk-s0401a:1216_7": "sukhaṃ nipajjitabbaṃ,",
  "atk-s0401a:1216_8": "aggi paricaritabbo,",
  "atk-s0401a:1216_9": "antodevatā namassitabbā”ti.",
  "atk-s0401a:1217_0": "Imaṃ dasavidhaṃ ovādaṃ datvā punadivase sabbā seniyo sannipātetvā rājasenāya majjhe aṭṭha kuṭumbike pāṭibhoge",
  "atk-s0401a:1217_1": "gahetvā “sace me dhītu gataṭṭhāne doso uppajjati,",
  "atk-s0401a:1217_2": "tumhehi sodhetabbo”ti vatvā navakoṭiagghanakena mahālatāpasādhanena dhītaraṃ pasādhetvā nhānacuṇṇamūlaṃ",
  "atk-s0401a:1217_3": "catupaṇṇāsasakaṭasataṃ dhanaṃ datvā dhītāya saddhiṃ nibaddhaṃ gamanacāriniyo pañcasatā dāsiyo pañca ājaññarathasatāni",
  "atk-s0401a:1217_4": "sabbūpakārañca sataṃ sataṃ datvā kosalarājānañca migāraseṭṭhiñca,",
  "atk-s0401a:1217_5": "vissajjetvā dhītu gamanavelāyaṃ vajādhiṭṭhāyake purise pakkosāpetvā, “tātā,",
  "atk-s0401a:1217_6": "mama dhītāya gataṭṭhāne khīrapānatthaṃ dhenūhi,",
  "atk-s0401a:1217_7": "yānayojanatthaṃ usabhehi ca attho hoti,",
  "atk-s0401a:1217_8": "tasmā mama dhītu gamanamagge vajadvāraṃ vivaritvā puthulato aṭṭha usabhāni gogaṇena pūretvā tigāvutamatthake asukā nāma kandarā atthi,",
  "atk-s0401a:1217_9": "aggagoyūthe taṃ ṭhānaṃ patte bherisaññāya vajadvāraṃ pidaheyyāthā”ti.",
  "atk-s0401a:1217_10": "Te “sādhū”ti seṭṭhissa vacanaṃ sampaṭicchitvā tathā akaṃsu.",
  "atk-s0401a:1217_11": "Vajadvāre vivaṭe uḷāruḷārāyeva gāviyo nikkhamiṃsu.",
  "atk-s0401a:1217_12": "Dvāre pidahite pana visākhāya puññabalena balavagāvo ca dammagāvo ca bahi laṅghitvā maggaṃ paṭipajjiṃsu. Atha, visākhā,",
  "atk-s0401a:1217_13": "sāvatthinagaradvāraṃ pattakāle cintesi –",
  "atk-s0401a:1217_14": "“paṭicchannayānasmiṃ nu kho nisīditvā pavisāmi,",
  "atk-s0401a:1217_15": "udāhu rathe ṭhatvā”ti.",
  "atk-s0401a:1217_16": "Athassā etadahosi –",
  "atk-s0401a:1217_17": "“paṭicchannayānena me pavisantiyā mahālatāpasādhanassa viseso na paññāyissatī”ti.",
  "atk-s0401a:1217_18": "Sā sakalanagarassa attānaṃ dassentī rathe ṭhatvā nagaraṃ pāvisi.",
  "atk-s0401a:1217_19": "Sāvatthivāsino visākhāya sampattiṃ disvā “esā kira, visākhā,",
  "atk-s0401a:1217_20": "nāma evarūpā,",
  "atk-s0401a:1217_21": "ayañca sampatti etissāva anucchavikā”ti āhaṃsu.",
  "atk-s0401a:1217_22": "Iti sā mahāsampattiyā migāraseṭṭhino gehaṃ pāvisi.",
  "atk-s0401a:1217_23": "Āgatadivase cassā sakalanagaravāsino “amhākaṃ,",
  "atk-s0401a:1217_24": "dhanañcayaseṭṭhi,",
  "atk-s0401a:1217_25": "attano nagaraṃ sampattānaṃ mahāsakkāraṃ akāsī”ti yathābalaṃ paṇṇākāraṃ pahiṇiṃsu. Visākhā,",
  "atk-s0401a:1217_26": "pahitapahitaṃ paṇṇākāraṃ tasmiṃyeva nagare aññamaññesu kulesu sabbatthakameva dāpesi.",
  "atk-s0401a:1217_27": "Athassā rattibhāgasamanantare ekissā ājaññavaḷavāya gabbhavuṭṭhānaṃ ahosi.",
  "atk-s0401a:1217_28": "Sā dāsīhi daṇḍadīpikā gāhāpetvā tattha gantvā vaḷavaṃ uṇhodakena nhāpetvā telena makkhāpetvā attano vasanaṭṭhānameva agamāsi.",
  "atk-s0401a:1218_0": "Migāraseṭṭhipi sattāhaṃ puttassa āvāhasakkāraṃ karonto dhuravihāre vasantampi tathāgataṃ amanasikatvā",
  "atk-s0401a:1218_1": "sattame divase sakalanivesanaṃ pūrento naggasamaṇake nisīdāpetvā “āgacchatu me dhītā,",
  "atk-s0401a:1218_2": "arahante vandatū”ti visākhāya sāsanaṃ pahiṇi.",
  "atk-s0401a:1218_3": "Sā “arahantā”ti vacanaṃ sutvā sotāpannā ariyasāvikā haṭṭhatuṭṭhā hutvā tesaṃ nisinnaṭṭhānaṃ gantvā te oloketvā “na evarūpā nāma arahantā honti,",
  "atk-s0401a:1218_4": "hirottappavivajjitānaṃ nāma santikaṃ kasmā maṃ sasuro pakkosāpetī”ti “dhī,",
  "atk-s0401a:1218_5": "dhī”ti garahitvā attano vasanaṭṭhānameva gatā.",
  "atk-s0401a:1218_6": "Naggasamaṇā taṃ disvā sabbe ekappahāreneva seṭṭhiṃ garahiṃsu –",
  "atk-s0401a:1218_7": "“kiṃ tvaṃ, gahapati,",
  "atk-s0401a:1218_8": "aññaṃ nālattha,",
  "atk-s0401a:1218_9": "samaṇassa gotamassa sāvikaṃ mahākāḷakaṇṇiṃ kasmā imaṃ gehaṃ pavesesi,",
  "atk-s0401a:1218_10": "vegena naṃ imasmā gehā nīharāhī”ti.",
  "atk-s0401a:1218_11": "Tato seṭṭhi “na sakkā mayā imesaṃ vacanena imaṃ gehā nīharituṃ,",
  "atk-s0401a:1218_12": "mahākulassa dhītā aya”nti cintetvā –",
  "atk-s0401a:1218_13": "“ācariyā daharā nāma jānitvā vā ajānitvā vā kareyyuṃ,",
  "atk-s0401a:1218_14": "tumhe tuṇhī hothā”ti nagge uyyojetvā mahāpallaṅke nisīdāpetvā suvaṇṇakaṭacchuṃ gahetvā visākhāya parivisiyamāno",
  "atk-s0401a:1218_15": "suvaṇṇapātiyaṃ appodakamadhupāyāsaṃ paribhuñji.",
  "atk-s0401a:1219_0": "Tasmiṃ samaye eko piṇḍacāriko thero piṇḍāya caranto seṭṭhissa gharadvāraṃ pāpuṇi. Visākhā,",
  "atk-s0401a:1219_1": "taṃ disvā “sasurassa ācikkhituṃ na yutta”nti yathā so theraṃ passati,",
  "atk-s0401a:1219_2": "evaṃ apagantvā aṭṭhāsi.",
  "atk-s0401a:1219_3": "So pana bālo theraṃ disvāpi apassanto viya hutvā adhomukho pāyāsameva bhuñjati. Visākhā,",
  "atk-s0401a:1219_4": "“theraṃ disvāpi me sasuro saññaṃ na karotī”ti ñatvā theraṃ upasaṅkamitvā “aticchatha, bhante,",
  "atk-s0401a:1219_5": "mayhaṃ sasuro purāṇaṃ khādatī”ti āha.",
  "atk-s0401a:1219_6": "So nigaṇṭhehi tāva kathitakāle adhivāsesi,",
  "atk-s0401a:1219_7": "“purāṇaṃ khādatī”ti vuttakkhaṇeyeva pana hatthaṃ apanetvā “imaṃ pāyāsaṃ ito haratha,",
  "atk-s0401a:1219_8": "etañca imasmā gehā nīharatha.",
  "atk-s0401a:1219_9": "Ayañhi maṃ evarūpe maṅgalagehe asucikhādakaṃ nāma karotī”ti āha.",
  "atk-s0401a:1219_10": "Tasmiṃ kho pana nivesane sabbepi dāsakammakarā visākhāya santakāva,",
  "atk-s0401a:1219_11": "ko naṃ hatthe vā pāde vā gaṇhissati,",
  "atk-s0401a:1219_12": "mukhena kathetuṃ samatthopi nāma natthi. Tato, visākhā,",
  "atk-s0401a:1219_13": "sasurassa kathaṃ sutvā āha – “tāta,",
  "atk-s0401a:1219_14": "na ettakena vacanena mayaṃ nikkhamāma,",
  "atk-s0401a:1219_15": "nāhaṃ tumhehi udakatitthato kumbhadāsikā viya ānītā.",
  "atk-s0401a:1219_16": "Dharamānakamātāpitūnaṃ dhītaro nāma na ettakeneva nikkhamanti,",
  "atk-s0401a:1219_17": "eteneva me kāraṇena pitā idhāgamanadivase aṭṭha kuṭumbike pakkosāpetvā ‘sace me dhītaraṃ upādāya doso uppajjati,",
  "atk-s0401a:1219_18": "sodheyyāthā’ti vatvā tesaṃ hatthe ṭhapesi.",
  "atk-s0401a:1219_19": "Te pakkosāpetvā mayhaṃ dosādosaṃ sodhāpethā”ti.",
  "atk-s0401a:1220_0": "Tato seṭṭhi “kalyāṇaṃ esā kathetī”ti aṭṭha kuṭumbike pakkosāpetvā “ayaṃ dārikā sattame divase aparipuṇṇeyeva",
  "atk-s0401a:1220_1": "maṅgalagehe nisinnaṃ maṃ ‘asucikhādako’ti vadatī”ti āha.",
  "atk-s0401a:1220_2": "Evaṃ kira, ammāti? “Tātā,",
  "atk-s0401a:1220_3": "mayhaṃ sasuro asuciṃ khāditukāmo bhavissati,",
  "atk-s0401a:1220_4": "ahaṃ pana evaṃ katvā na kathemi.",
  "atk-s0401a:1220_5": "Ekasmiṃ pana piṇḍapātikatthere gharadvāre ṭhite ayaṃ appodakamadhupāyāsaṃ bhuñjanto na taṃ manasi karoti,",
  "atk-s0401a:1220_6": "ahaṃ iminā kāraṇena ‘aticchatha, bhante,",
  "atk-s0401a:1220_7": "mayhaṃ sasuro imasmiṃ attabhāve puññaṃ na karoti,",
  "atk-s0401a:1220_8": "purāṇapuññaṃ khādatī’ti ettakaṃ kathayinti āha. Ayya,",
  "atk-s0401a:1220_9": "idha doso natthi,",
  "atk-s0401a:1220_10": "amhākaṃ dhītā kāraṇaṃ katheti,",
  "atk-s0401a:1220_11": "tvaṃ kasmā kujjhasīti? Ayyā,",
  "atk-s0401a:1220_12": "esa tāva doso mā hotu,",
  "atk-s0401a:1220_13": "ayaṃ pana dārikā āgatadivaseyeva mama putte saññaṃ akatvā attano icchitaṭṭhānaṃ agamāsīti.",
  "atk-s0401a:1220_14": "Evaṃ kira, ammāti? Tātā,",
  "atk-s0401a:1220_15": "nāhaṃ icchitaṭṭhānaṃ gacchāmi,",
  "atk-s0401a:1220_16": "imasmiṃ pana gehe ājānīyavaḷavāya vijātāya saññampi akatvā nisīdanaṃ nāma ayuttanti daṇḍadīpikā gāhāpetvā",
  "atk-s0401a:1220_17": "dāsīhi parivutā tattha gantvā vaḷavāya vijātaparihāraṃ kārāpesinti. Ayya,",
  "atk-s0401a:1220_18": "amhākaṃ dhītā tava gehe dāsīhipi akattabbakammaṃ akāsi,",
  "atk-s0401a:1220_19": "tvaṃ ettha kiṃ dosaṃ passasīti?",
  "atk-s0401a:1221_0": "Ayyā,",
  "atk-s0401a:1221_1": "esa tāva guṇo hotu,",
  "atk-s0401a:1221_2": "imissā pana pitā idhāgamanadivase ovādaṃ dento “antoaggi bahi na nīharitabbo”ti āha,",
  "atk-s0401a:1221_3": "kiṃ pana sakkā amhehi ubhato paṭivissakagehānaṃ aggiṃ adatvā vasitunti?",
  "atk-s0401a:1221_4": "Evaṃ kira, ammāti? Tātā,",
  "atk-s0401a:1221_5": "na mayhaṃ pitā etaṃ aggiṃ upādāya kathesi,",
  "atk-s0401a:1221_6": "yā pana antonivesane sassuādīnaṃ rahassakathā uppajjati,",
  "atk-s0401a:1221_7": "sā dāsidāsānaṃ na kathetabbā.",
  "atk-s0401a:1221_8": "Evarūpā hi kathā vaḍḍhamānā kalahāya saṃvattati,",
  "atk-s0401a:1221_9": "idaṃ sandhāya mayhaṃ pitā kathesi, tātāti.",
  "atk-s0401a:1222_0": "Ayyā,",
  "atk-s0401a:1222_1": "etaṃ tāva evaṃ hotu,",
  "atk-s0401a:1222_2": "imissā pitā “bāhirato aggi na anto pavesetabbo”ti āha,",
  "atk-s0401a:1222_3": "kiṃ sakkā amhehi antoaggimhi nibbute bāhirato aggiṃ anāharitunti?",
  "atk-s0401a:1222_4": "Evaṃ kira, ammāti? Tātā,",
  "atk-s0401a:1222_5": "mayhaṃ pitā etaṃ aggiṃ sandhāya na kathesi,",
  "atk-s0401a:1222_6": "yaṃ pana dosaṃ dāsakammakārehi kathitaṃ hoti,",
  "atk-s0401a:1222_7": "taṃ antomānusakānaṃ na kathetabbaṃ…pe….",
  "atk-s0401a:1223_0": "Yampi tena “ye dadanti,",
  "atk-s0401a:1223_1": "tesaṃyeva dātabba”nti vuttaṃ,",
  "atk-s0401a:1223_2": "taṃ “yācitakaṃ upakaraṇaṃ gahetvā ye paṭidadanti,",
  "atk-s0401a:1223_3": "tesaṃyeva dātabba”nti sandhāya vuttaṃ.",
  "atk-s0401a:1224_0": "“Ye na dadantī”ti idampi yācitakaṃ upakaraṇaṃ gahetvā ye na paṭidadanti,",
  "atk-s0401a:1224_1": "tesaṃ na dātabbanti sandhāya vuttaṃ.",
  "atk-s0401a:1225_0": "“Dadantassapi adadantassapi dātabba”nti,",
  "atk-s0401a:1225_1": "idaṃ pana duggatesu ñātimittesu sampattesu paṭidātuṃ sakkontu vā mā vā,",
  "atk-s0401a:1225_2": "dātumeva vaṭṭatīti sandhāya vuttaṃ.",
  "atk-s0401a:1226_0": "“Sukhaṃ nisīditabba”nti idampi sassusasure disvā uṭṭhātabbaṭṭhāne nisīdituṃ na vaṭṭatīti sandhāya vuttaṃ.",
  "atk-s0401a:1227_0": "“Sukhaṃ bhuñjitabba”nti idaṃ pana sassusasurasāmikehi puretaraṃ abhuñjitvā te parivisitvā sabbehi laddhāladdhaṃ",
  "atk-s0401a:1227_1": "ñatvā pacchā sayaṃ bhuñjituṃ vaṭṭatīti sandhāya vuttaṃ.",
  "atk-s0401a:1228_0": "“Sukhaṃ nipajjitabba”nti idampi sassusasurasāmikehi puretarameva sayanaṃ āruyha na nipajjitabbaṃ,",
  "atk-s0401a:1228_1": "tesaṃ kattabbayuttakaṃ vattapaṭivattaṃ katvā pacchā sayaṃ nipajjituṃ yuttanti idaṃ sandhāya vuttaṃ.",
  "atk-s0401a:1229_0": "“Aggi paricaritabbo”ti idaṃ pana sassumpi sasurampi sāmikampi aggikkhandhaṃ viya uragarājānaṃ viya ca katvā passituṃ vaṭṭatīti idaṃ sandhāya vuttanti.",
  "atk-s0401a:1230_0": "Ete tāva ettakā guṇā hontu,",
  "atk-s0401a:1230_1": "imissā pana pitā antodevatā namassāpeti,",
  "atk-s0401a:1230_2": "imassa ko atthoti?",
  "atk-s0401a:1230_3": "Evaṃ kira, ammāti? Āma, tātā,",
  "atk-s0401a:1230_4": "etampi hi me pitarā idaṃ sandhāya vuttaṃ –",
  "atk-s0401a:1230_5": "“āveṇikagharāvāsaṃ vasanakālato paṭṭhāya attano gharadvāraṃ sampattapabbajitaṃ disvā yaṃ ghare khādanīyaṃ bhojanīyaṃ atthi,",
  "atk-s0401a:1230_6": "tato pabbajitānaṃ datvāva khādituṃ vaṭṭatī”ti.",
  "atk-s0401a:1230_7": "Atha naṃ te āhaṃsu –",
  "atk-s0401a:1230_8": "“tuyhaṃ pana mahāseṭṭhi pabbajite disvā adānameva ruccati maññeti.",
  "atk-s0401a:1230_9": "So aññaṃ paṭivacanaṃ apassanto adhomukho nisīdi”.",
  "atk-s0401a:1231_0": "Atha naṃ kuṭumbikā “kiṃ seṭṭhi aññopi amhākaṃ dhītu doso atthī”ti pucchiṃsu. Natthi, ayyāti.",
  "atk-s0401a:1231_1": "Kasmā pana naṃ niddosaṃ akāraṇā gehato nīharāpesīti?",
  "atk-s0401a:1231_2": "Tasmiṃ khaṇe, visākhā, āha –",
  "atk-s0401a:1231_3": "“paṭhamaṃ tāva mayhaṃ mama sasurassa vacanena gamanaṃ na yuttaṃ,",
  "atk-s0401a:1231_4": "mayhaṃ pana āgamanadivase mama dosādosaṃ sodhanatthāya mama pitā tumhākaṃ hatthe ṭhapetvā adāsi,",
  "atk-s0401a:1231_5": "idāni mayhaṃ gantuṃ sukha”nti dāsidāse “yānādīni sajjāni karothā”ti āṇāpesi.",
  "atk-s0401a:1231_6": "Atha naṃ seṭṭhi te kuṭumbike gahetvā, “amma,",
  "atk-s0401a:1231_7": "mayā ajānitvā kathitaṃ,",
  "atk-s0401a:1231_8": "khamāhi mayha”nti āha. “Tātā,",
  "atk-s0401a:1231_9": "tumhākaṃ khamitabbaṃ tāva khamāmi,",
  "atk-s0401a:1231_10": "ahaṃ pana buddhasāsane aveccappasannassa kulassa dhītā,",
  "atk-s0401a:1231_11": "na mayaṃ vinā bhikkhusaṅghena vattāma.",
  "atk-s0401a:1231_12": "Sace mama ruciyā bhikkhusaṅghaṃ paṭijaggituṃ labhāmi,",
  "atk-s0401a:1231_13": "vasissāmī”ti. “Amma,",
  "atk-s0401a:1231_14": "tvaṃ yathāruciyā tava samaṇe paṭijaggāhī”ti.",
  "atk-s0401a:1232_0": "Tato, visākhā,",
  "atk-s0401a:1232_1": "dasabalaṃ nimantāpetvā punadivase nivesanaṃ pūrentī buddhappamukhaṃ bhikkhusaṅghaṃ nisīdāpesi.",
  "atk-s0401a:1232_2": "Naggaparisāpi satthu migāraseṭṭhino gehaṃ gatabhāvaṃ sutvā tattha gantvā gehaṃ parivāretvā nisīdiṃsu. Visākhā,",
  "atk-s0401a:1232_3": "dakkhiṇodakaṃ datvā “sabbo sakkāro paṭiyādito,",
  "atk-s0401a:1232_4": "sasuro me āgantvā dasabalaṃ parivisatū”ti sāsanaṃ pesesi.",
  "atk-s0401a:1232_5": "So nigaṇṭhānaṃ vacanaṃ sutvā “mama dhītā sammāsambuddhaṃ parivisatū”ti āha. Visākhā,",
  "atk-s0401a:1232_6": "nānaggarasehi dasabalaṃ parivisitvā niṭṭhite bhattakicce puna sāsanaṃ pahiṇi –",
  "atk-s0401a:1232_7": "“sasuro me āgantvā dasabalassa dhammakathaṃ suṇātū”ti.",
  "atk-s0401a:1232_8": "Atha naṃ “idāni agamanaṃ nāma ativiya akāraṇa”nti dhammakathaṃ sotukamyatāya gacchantaṃ naggasamaṇā āhaṃsu –",
  "atk-s0401a:1232_9": "“samaṇassa gotamassa dhammaṃ suṇanto bahisāṇiyaṃ nisīditvā suṇāhī”ti.",
  "atk-s0401a:1232_10": "Puretarameva ca gantvā sāṇiyā parikkhipiṃsu.",
  "atk-s0401a:1232_11": "Migāraseṭṭhi gantvā bahisāṇiyaṃ nisīdi.",
  "atk-s0401a:1232_12": "Tathāgato “tvaṃ bahisāṇiyaṃ vā nisīda,",
  "atk-s0401a:1232_13": "parakuṭṭe vā parasele vā paracakkavāḷe vā nisīda.",
  "atk-s0401a:1232_14": "Ahaṃ buddho nāma sakkomi taṃ mama saddaṃ sāvetu”nti suvaṇṇavaṇṇaphalaṃ ambarukkhaṃ khandhe gahetvā cālento viya dhammakathaṃ kathesi,",
  "atk-s0401a:1232_15": "desanāpariyosāne seṭṭhi sotāpattiphale patiṭṭhāya sāṇiṃ ukkhipitvā satthu pāde pañcapatiṭṭhitena vanditvā satthu santikeyeva ca “tvaṃ, amma,",
  "atk-s0401a:1232_16": "ajja ādiṃ katvā mama mātā”ti visākhaṃ attano mātuṭṭhāne ṭhapesi.",
  "atk-s0401a:1232_17": "Tato paṭṭhāya,",
  "atk-s0401a:1232_18": "visākhā migāramātā,",
  "atk-s0401a:1232_19": "nāma jātā.",
  "atk-s0401a:1233_0": "Sā ekadivasaṃ nakkhattasamaye vattante “antonagare guṇo natthī”ti dāsīhi parivutā satthu dhammakathaṃ",
  "atk-s0401a:1233_1": "sotuṃ gacchantī “buddhānaṃ santikaṃ uddhatavesena gantuṃ ayutta”nti mahālatāpasādhanaṃ omuñcitvā dāsiyā",
  "atk-s0401a:1233_2": "hatthe datvā satthāraṃ upasaṅkamitvā abhivādetvā ekamantaṃ nisīdi,",
  "atk-s0401a:1233_3": "satthā dhammakathaṃ kathesi.",
  "atk-s0401a:1233_4": "Sā dhammadesanāpariyosāne dasabalaṃ vanditvā nagarābhimukhā pāyāsi.",
  "atk-s0401a:1233_5": "Sāpi dāsī attanā gahitapasādhanassa ṭhapitaṭṭhānaṃ asallakkhetvā gacchantī pasādhanatthāya paṭinivatti. Atha naṃ, visākhā,",
  "atk-s0401a:1233_6": "“kahaṃ pana te taṃ ṭhapita”nti paṭipucchi.",
  "atk-s0401a:1233_7": "Gandhakuṭipariveṇe, ayyeti.",
  "atk-s0401a:1233_8": "Hotu je gantvā āhara,",
  "atk-s0401a:1233_9": "gandhakuṭipariveṇe ṭhapitakālato paṭṭhāya āharāpanaṃ nāma amhākaṃ ayuttaṃ.",
  "atk-s0401a:1233_10": "Tasmā taṃ vissajjetvā daṇḍakammaṃ karissāma.",
  "atk-s0401a:1233_11": "Tattha pana ṭhapite ayyānaṃ palibodho hotīti.",
  "atk-s0401a:1234_0": "Punadivase satthā bhikkhusaṅghaparivāro visākhāya nivesanadvāraṃ sampāpuṇi.",
  "atk-s0401a:1234_1": "Nivesane ca nibaddhapaññattāni āsanāni. Visākhā,",
  "atk-s0401a:1234_2": "satthu pattaṃ gaṇhitvā satthāraṃ gehaṃ pavesetvā paññattāsanesuyeva nisīdāpetvā katabhattakicce satthari",
  "atk-s0401a:1234_3": "taṃ pasādhanaṃ āharitvā satthu pādamūle nikkhipitvā “idaṃ, bhante,",
  "atk-s0401a:1234_4": "tumhākaṃ dammī”ti āha.",
  "atk-s0401a:1234_5": "Satthā “alaṅkāro nāma pabbajitānaṃ na vaṭṭatī”ti paṭikkhipi. Jānāmi, bhante,",
  "atk-s0401a:1234_6": "ahaṃ pana imaṃ agghāpetvā dhanaṃ gahetvā tumhākaṃ vasanagandhakuṭiṃ kāressāmīti.",
  "atk-s0401a:1234_7": "Tadā satthā adhivāsesi.",
  "atk-s0401a:1234_8": "Sāpi taṃ agghāpetvā navakoṭidhanaṃ gahetvā gabbhasahassapaṭimaṇḍite pubbārāmavihāre tathāgatassa vasanagandhakuṭiṃ kāresi.",
  "atk-s0401a:1234_9": "Visākhāya pana nivesanaṃ pubbaṇhasamaye kāsāvapajjotaṃ isivātapaṭivātameva hoti anāthapiṇḍikassa gehaṃ viya.",
  "atk-s0401a:1234_10": "Tassāpi gehe sabbabhattāni paṭiyattāneva ahesuṃ.",
  "atk-s0401a:1234_11": "Sā pubbaṇhasamaye bhikkhusaṅghassa āmisasaṅgahaṃ katvā pacchābhatte bhesajjāni ceva aṭṭhavidhapānāni",
  "atk-s0401a:1234_12": "ca gaṇhāpetvā vihāraṃ gantvā bhikkhusaṅghassa datvā pacchā satthu dhammadesanaṃ sutvā āgacchati.",
  "atk-s0401a:1234_13": "Satthā aparabhāge upāsikāyo paṭipāṭiyā ṭhānantaresu ṭhapento visākhaṃ migāramātaraṃ dāyikānaṃ aggaṭṭhāne ṭhapesīti.",
  "atk-s0401a:1235_0": "Khujjuttarā-sāmāvatīvatthu",
  "atk-s0401a:1236_0": "260- 261.",
  "atk-s0401a:1236_1": "Tatiyacatutthesu bahussutānaṃ yadidaṃ,",
  "atk-s0401a:1236_2": "khujjuttarā,",
  "atk-s0401a:1236_3": "mettāvihārīnaṃ yadidaṃ,",
  "atk-s0401a:1236_4": "sāmāvatīti bahussutānaṃ upāsikānaṃ khujjuttarā,",
  "atk-s0401a:1236_5": "mettāvihārīnaṃ sāmāvatī aggāti dasseti.",
  "atk-s0401a:1236_6": "Tā kira dvepi padumuttarabuddhakāle haṃsavatiyaṃ kulagehe paṭisandhiṃ gaṇhitvā aparabhāge “satthu dhammakathaṃ sossāmā”ti vihāraṃ agamaṃsu. Tattha,",
  "atk-s0401a:1236_7": "khujjuttarā,",
  "atk-s0401a:1236_8": "satthāraṃ ekaṃ upāsikaṃ bahussutānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1236_9": "Sāmāvatīpi ekaṃ upāsikaṃ mettāvihārīnaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1236_10": "Tāsaṃ dvinnampi yāvajīvaṃ kusalaṃ katvā devaloke nibbattitvā devamanussesu saṃsarantīnaṃyeva kappasatasahassaṃ atikkantaṃ.",
  "atk-s0401a:1237_0": "Atha amhākaṃ satthu nibbattito puretarameva allakapparaṭṭhe ahivātakarogo nāma udapādi.",
  "atk-s0401a:1237_1": "Ekekasmiṃ gehe ekappahāreneva dasapi vīsampi tiṃsampi janā maranti,",
  "atk-s0401a:1237_2": "tiroraṭṭhaṃ gatā pana jīvitaṃ labhanti.",
  "atk-s0401a:1237_3": "Taṃ ñatvā eko puriso attano puttadāraṃ ādāya “aññaṃ raṭṭhaṃ gamissāmī”ti tato nikkhami.",
  "atk-s0401a:1237_4": "Athassa ghare gahitapātheyyaṃ antarāmagge kantāre anuttiṇṇeyeva parikkhayaṃ agamāsi.",
  "atk-s0401a:1237_5": "Tesaṃ sarīrabalaṃ parihāyi,",
  "atk-s0401a:1237_6": "sakiṃ mātā puttaṃ ukkhipati,",
  "atk-s0401a:1237_7": "sakiṃ pitā.",
  "atk-s0401a:1237_8": "Athassa pitā cintesi –",
  "atk-s0401a:1237_9": "“amhākaṃ sarīrabalaṃ parihīnaṃ,",
  "atk-s0401a:1237_10": "puttaṃ ukkhipitvā gacchantā kantāraṃ nittharituṃ na sakkhissāmā”ti.",
  "atk-s0401a:1237_11": "So tassa mātaraṃ ajānāpetvāva udakakiccena ohīno viya puttaṃ magge nisīdāpetvā ekakova maggaṃ paṭipajji.",
  "atk-s0401a:1237_12": "“Athassa bhariyā āgamanaṃ olokayamānā ṭhitā hatthe puttaṃ adisvā viravamānā gantvā kahaṃ me sāmi putto”ti āha.",
  "atk-s0401a:1237_13": "Ko te puttena attho?",
  "atk-s0401a:1237_14": "Jīvamānā puttaṃ labhissāmāti.",
  "atk-s0401a:1237_15": "Sā “atisāhasiko vatāyaṃ puriso”ti vatvā “gaccha tvaṃ,",
  "atk-s0401a:1237_16": "nāhaṃ tādisena saddhiṃ gamissāmī”ti āha.",
  "atk-s0401a:1237_17": "So “anupadhāretvā me bhadde kataṃ,",
  "atk-s0401a:1237_18": "khametaṃ mayha”nti vatvā puttaṃ ādāyāgato.",
  "atk-s0401a:1238_0": "Te taṃ kantāraṃ samatikkamitvā sāyaṃ ekaṃ gopālakakulaṃ sampāpuṇiṃsu.",
  "atk-s0401a:1238_1": "Taṃ divasañca gopālakakulavāsino nirudakapāyāsaṃ paciṃsu.",
  "atk-s0401a:1238_2": "Te te disvā “ime ativiya chātakā”ti pāyāsassa mahābhājanaṃ pūretvā uḷuṅkapūraṃ sappiṃ āsiñcitvā adaṃsu.",
  "atk-s0401a:1238_3": "Tesu taṃ pāyāsaṃ bhuñjantesu sā itthī pamāṇeneva bhuñji,",
  "atk-s0401a:1238_4": "puriso pana pamāṇātikkantaṃ bhuñjitvā jīrāpetuṃ asakkonto rattibhāgasamanantare kālamakāsi.",
  "atk-s0401a:1238_5": "So kālaṃ karonto tesu sālayabhāvena gopālakānaṃ gehe sunakhiyā kucchismiṃ paṭisandhiṃ gaṇhi.",
  "atk-s0401a:1238_6": "Sunakhī nacirasseva vijātā.",
  "atk-s0401a:1238_7": "Gopālako taṃ kukkuraṃ sassirikaṃ disvā piṇḍena palobhetvā attani uppannasinehaṃ gahetvā saddhimeva carati.",
  "atk-s0401a:1239_0": "Athekadivasaṃ eko paccekabuddho bhikkhācāravelāya gopālakassa gharadvāraṃ sampatto.",
  "atk-s0401a:1239_1": "Sopi taṃ disvā bhikkhaṃ datvā attānaṃ nissāya vasanatthāya paṭiññaṃ gaṇhi.",
  "atk-s0401a:1239_2": "Paccekabuddho gopālakakulassa avidūre ṭhāne ekasmiṃ vanasaṇḍe vāsaṃ upagato.",
  "atk-s0401a:1239_3": "Gopālako tassa santikaṃ gacchanto taṃ kukkuraṃ gahetvāva gacchati,",
  "atk-s0401a:1239_4": "antarāmagge ca vāḷamigaṭṭhāne vāḷamigānaṃ palāyanatthaṃ rukkhe vā pāsāṇe vā pahāraṃ deti,",
  "atk-s0401a:1239_5": "sopi kukkuro tassa karaṇavidhānaṃ vavatthapeti.",
  "atk-s0401a:1239_6": "Athekadivasaṃ so gopālako paccekabuddhassa santike nisīditvā, “bhante,",
  "atk-s0401a:1239_7": "amhākaṃ sabbakālaṃ āgamanaṃ nāma na hoti.",
  "atk-s0401a:1239_8": "Ayaṃ pana kukkuro cheko,",
  "atk-s0401a:1239_9": "imassa āgatasaññāya amhākaṃ gehadvāraṃ āgaccheyyāthā”ti āha.",
  "atk-s0401a:1239_10": "So ekadivasaṃ “paccekabuddhaṃ gaṇhitvā ehī”ti kukkuraṃ pesesi.",
  "atk-s0401a:1239_11": "Kukkuro tassa vacanaṃ sutvā bhikkhācāravelāya gantvā paccekabuddhassa pādamūle urena nipajji.",
  "atk-s0401a:1239_12": "Paccekabuddho “ayaṃ mama santikaṃ āgato”ti ñatvā pattacīvaraṃ ādāya maggaṃ paṭipajji.",
  "atk-s0401a:1239_13": "So tassa vīmaṃsanatthāya ukkamitvā aññaṃ maggaṃ gaṇhi,",
  "atk-s0401a:1239_14": "kukkuro purato ṭhatvā gopālakamaggaṃ paṭipannakāle apasakki.",
  "atk-s0401a:1239_15": "Yasmiṃ ca yasmiṃ ca ṭhāne vāḷamigānaṃ palāyanatthaṃ gopālako rukkhaṃ vā pāsāṇaṃ vā pahari,",
  "atk-s0401a:1239_16": "taṃ taṃ ṭhānaṃ patvā kukkuro mahāviravaṃ viravi.",
  "atk-s0401a:1239_17": "Tassa saddena vāḷamigā palāyanti.",
  "atk-s0401a:1239_18": "Paccekabuddhopi bhattakiccavelāya mahantaṃ siniddhapiṇḍaṃ tassa deti.",
  "atk-s0401a:1239_19": "Sopi piṇḍalābhena paccekabuddhe uttaritaraṃ sinehaṃ karoti.",
  "atk-s0401a:1240_0": "Gopālako temāsaṃ vutthassa paccekabuddhassa ticīvarappahonakaṃ sāṭakaṃ datvā, “bhante,",
  "atk-s0401a:1240_1": "sace vo ruccati,",
  "atk-s0401a:1240_2": "idheva vasatha.",
  "atk-s0401a:1240_3": "No ce ruccati,",
  "atk-s0401a:1240_4": "yathāsukhaṃ gacchathā”ti āha.",
  "atk-s0401a:1240_5": "Paccekabuddho gamanākāraṃ dasseti.",
  "atk-s0401a:1240_6": "So gopālako paccekabuddhaṃ anugantvā nivattati.",
  "atk-s0401a:1240_7": "Kukkuro paccekabuddhassa aññattha gamanabhāvaṃ ñatvā atisinehena uppannabalavasoko hadayaphālanaṃ patvā kālaṃ katvā tāvatiṃsapure nibbatti.",
  "atk-s0401a:1240_8": "Athassa paccekabuddhena saddhiṃ gamanakāle uccāsaddaṃ katvā vāḷamigānaṃ palāpitabhāvena devatāhi saddhiṃ",
  "atk-s0401a:1240_9": "kathentassa saddo sakaladevapuraṃ chādetvā aṭṭhāsi.",
  "atk-s0401a:1240_10": "So teneva nāmadheyyaṃ labhitvā ghosakadevaputto nāma jāto.",
  "atk-s0401a:1240_11": "Athassa tasmiṃ sampattiṃ anubhavantassa manussapathe kosambinagare udeno nāma rājā rajjaṃ paṭipajji.",
  "atk-s0401a:1240_12": "Tassa vatthu majjhimapaṇṇāsake bodhirājakumārasuttavaṇṇanāyaṃ vuttanayeneva veditabbaṃ.",
  "atk-s0401a:1241_0": "Tasmiṃ pana rajjaṃ kārayamāne ghosakadevaputto cavitvā kosambiyaṃ ekissā rūpūpajīviniyā kucchimhi paṭisandhiṃ gaṇhi.",
  "atk-s0401a:1241_1": "Sā dasamāsaccayena vijāyitvā puttabhāvaṃ ñatvā saṅkārakūṭe chaḍḍāpesi.",
  "atk-s0401a:1241_2": "Tasmiṃ khaṇe kosambiseṭṭhino kammantiko pātova seṭṭhigharaṃ gacchanto “kiṃ nu kho imaṃ kākehi samparikiṇṇa”nti",
  "atk-s0401a:1241_3": "gantvā dārakaṃ disvā “mahāpuññavā esa dārako bhavissatī”ti ekassa purisassa hatthe gehaṃ pesetvā seṭṭhigharaṃ agamāsi.",
  "atk-s0401a:1241_4": "Seṭṭhipi rājūpaṭṭhānavelāya rājakulaṃ gacchanto antarāmagge purohitaṃ disvā “ajja kiṃ nakkhatta”nti pucchi.",
  "atk-s0401a:1241_5": "So tattheva ṭhito gaṇetvā “asukaṃ nāma nakkhattaṃ,",
  "atk-s0401a:1241_6": "ajja iminā nakkhattena jātadārako imasmiṃ nagare seṭṭhiṭṭhānaṃ labhissatī”ti āha.",
  "atk-s0401a:1241_7": "So tassa kathaṃ sutvā vegena gharaṃ pesesi –",
  "atk-s0401a:1241_8": "“imassa purohitassa dve kathā nāma natthi,",
  "atk-s0401a:1241_9": "gharaṇī ca me garugabbhā,",
  "atk-s0401a:1241_10": "jānātha tāva naṃ vijātā vā no vā”ti.",
  "atk-s0401a:1241_11": "Te gantvā jānitvā, “ayya,",
  "atk-s0401a:1241_12": "na tāva vijātā”ti āhaṃsu.",
  "atk-s0401a:1241_13": "Tena hi gacchatha,",
  "atk-s0401a:1241_14": "imasmiṃ nagare ajja jātadārakaṃ pariyesathāti.",
  "atk-s0401a:1241_15": "Te pariyesantā tassa seṭṭhino kammantikassa gehe taṃ dārakaṃ disvā seṭṭhino ārocayiṃsu.",
  "atk-s0401a:1241_16": "Tena hi gacchatha bhaṇe,",
  "atk-s0401a:1241_17": "taṃ kammantikaṃ pakkosathāti.",
  "atk-s0401a:1241_18": "Te taṃ pakkosiṃsu.",
  "atk-s0401a:1241_19": "Atha naṃ seṭṭhi “gehe kira te dārako atthī”ti pucchi. “Āma, ayyā”ti.",
  "atk-s0401a:1241_20": "“Taṃ dārakaṃ amhākaṃ dehī”ti. “Na demi, ayyā”ti.",
  "atk-s0401a:1241_21": "“Handa sahassaṃ gaṇhitvā dehī”ti.",
  "atk-s0401a:1241_22": "So “ayaṃ jīveyya vā mareyya vā,",
  "atk-s0401a:1241_23": "dujjānamida”nti sahassaṃ gaṇhitvā adāsi.",
  "atk-s0401a:1242_0": "Tato seṭṭhi cintesi –",
  "atk-s0401a:1242_1": "“sace me bhariyā dhītaraṃ vijāyissati,",
  "atk-s0401a:1242_2": "imameva puttaṃ karissāmi.",
  "atk-s0401a:1242_3": "Sace puttaṃ vijāyissati,",
  "atk-s0401a:1242_4": "māressāmī”ti.",
  "atk-s0401a:1242_5": "Cintetvā gehe posesi.",
  "atk-s0401a:1242_6": "Athassa bhariyā katipāhaccayena puttaṃ vijāyi.",
  "atk-s0401a:1242_7": "Tato seṭṭhi “evaṃ taṃ gāvo madditvā māressantī”ti cintetvā “imaṃ dārakaṃ vajadvāre nipajjāpethā”ti āha.",
  "atk-s0401a:1242_8": "Taṃ tattha nipajjāpesuṃ.",
  "atk-s0401a:1242_9": "Atha naṃ yūthapati usabho paṭhamaṃ nikkhamanto disvā “evaṃ taṃ aññe na maddissantī”ti catunnaṃ pādānaṃ antare katvā aṭṭhāsi.",
  "atk-s0401a:1242_10": "Atha naṃ gopālakā disvā “mahāpuñño esa dārako bhavissati,",
  "atk-s0401a:1242_11": "yassa tiracchānagatāpi guṇaṃ jānanti,",
  "atk-s0401a:1242_12": "paṭijaggissāma na”nti attano gehaṃ nayiṃsu.",
  "atk-s0401a:1243_0": "Sopi seṭṭhi tassa matabhāvaṃ anuvijjanto “gopālakehi nīto”ti sutvā puna sahassaṃ datvā āṇāpetvā āmakasusāne chaḍḍāpesi.",
  "atk-s0401a:1243_1": "Tasmiṃ ca kāle seṭṭhissa ghare ajapālako susānaṃ nissāya ajikā cāreti.",
  "atk-s0401a:1243_2": "Athekā dhenu ajikā dārakassa puññena maggā okkamma gantvā dārakassa khīraṃ datvā gatā.",
  "atk-s0401a:1243_3": "Tato nivattamānāpi tatheva gantvā khīramadāsi.",
  "atk-s0401a:1243_4": "Ajapālako cintesi –",
  "atk-s0401a:1243_5": "“ayaṃ ajikā pātopi imasmā ṭhānā okkamitvā gatā,",
  "atk-s0401a:1243_6": "kiṃ nu kho eta”nti gantvā olokento taṃ dārakaṃ disvā “mahāpuñño esa dārako,",
  "atk-s0401a:1243_7": "tiracchānagatāpissa guṇaṃ jānanti,",
  "atk-s0401a:1243_8": "paṭijaggissāmi na”nti gahetvā gehaṃ gato.",
  "atk-s0401a:1244_0": "Punadivase seṭṭhi “mato nu kho dārako,",
  "atk-s0401a:1244_1": "na mato”ti olokāpento ajapālakena gahitabhāvaṃ ñatvā sahassaṃ datvā āṇāpetvā “sve imaṃ nagaraṃ eko satthavāhaputto pavisissati,",
  "atk-s0401a:1244_2": "imaṃ dārakaṃ netvā cakkamagge ṭhapetha,",
  "atk-s0401a:1244_3": "evaṃ taṃ sakaṭacakkaṃ chindantaṃ gamissatī”ti āha.",
  "atk-s0401a:1244_4": "Taṃ tattha nikkhittaṃ satthavāhaputtassa purimasakaṭe goṇā disvā cattāro pāde thambhe viya otāretvā aṭṭhaṃsu.",
  "atk-s0401a:1244_5": "Satthavāho “kiṃ nu kho eta”nti tesaṃ ṭhitakāraṇaṃ olokento dārakaṃ disvā “mahāpuñño dārako,",
  "atk-s0401a:1244_6": "patijaggituṃ vaṭṭatī”ti gaṇhitvā agamāsi.",
  "atk-s0401a:1245_0": "Seṭṭhipi tassa cakkapathe matabhāvaṃ vā amatabhāvaṃ vā olokāpento satthavāhena gahitabhāvaṃ ñatvā tassapi",
  "atk-s0401a:1245_1": "sahassaṃ datvā āṇāpetvā nagarato avidūre ṭhāne papāte pātāpesi.",
  "atk-s0401a:1245_2": "So tattha papatanto naḷakārānaṃ kammakaraṇaṭṭhāne ekasālāya patito.",
  "atk-s0401a:1245_3": "Sā tassa puññānubhāvena satavihatakappāsapicusamphassasadisā ahosi.",
  "atk-s0401a:1245_4": "Atha naṃ naḷakārajeṭṭhako “puññavā esa dārako,",
  "atk-s0401a:1245_5": "paṭijaggituṃ vaṭṭatī”ti gaṇhitvā gehaṃ gato.",
  "atk-s0401a:1245_6": "Seṭṭhi dārakassa papātato patitaṭṭhāne matabhāvaṃ vā amatabhāvaṃ vā pariyesāpento naḷakārajeṭṭhakena",
  "atk-s0401a:1245_7": "gahitabhāvaṃ ñatvā tassapi sahassaṃ datvā āṇāpesi.",
  "atk-s0401a:1246_0": "Aparabhāge seṭṭhissa sakaputtopi sopi ubho vayappattā ahesuṃ.",
  "atk-s0401a:1246_1": "Seṭṭhi puna ghosakadārakassa māraṇupāyaṃ cintento attano kumbhakārassa gehaṃ gantvā “ambho mayhaṃ gehe evarūpo eko avajātadārako atthi,",
  "atk-s0401a:1246_2": "taṃ dārakaṃ yaṃkiñci katvā māretuṃ vaṭṭati rahassenā”ti āha.",
  "atk-s0401a:1246_3": "So ubhopi kaṇṇe pidahitvā “evarūpaṃ nāma bhāriyaṃ kathaṃ kathetuṃ na vaṭṭatī”ti āha.",
  "atk-s0401a:1246_4": "Tato seṭṭhi “ayaṃ mudhā na karissatī”ti cintetvā – “handa, bho,",
  "atk-s0401a:1246_5": "sahassaṃ gaṇhitvā etaṃ kammaṃ nipphādehī”ti āha.",
  "atk-s0401a:1246_6": "Lañjaṃ nāma abhinnaṃ bhindati,",
  "atk-s0401a:1246_7": "tasmā so sahassaṃ labhitvā sampaṭicchitvā “ahaṃ, ayya,",
  "atk-s0401a:1246_8": "asukadivase nāma āvāpaṃ ālimpessāmi,",
  "atk-s0401a:1246_9": "tadā taṃ dārakaṃ asukavelāya nāma pesehī”ti āha.",
  "atk-s0401a:1246_10": "Seṭṭhipi kho tassa vacanaṃ sampaṭicchitvā tato paṭṭhāya divase gaṇento kumbhakārena vuttadivasassa sampattabhāvaṃ",
  "atk-s0401a:1246_11": "ñatvā ghosakakumāraṃ pakkosāpetvā “amhākaṃ, tāta,",
  "atk-s0401a:1246_12": "asukadivase nāma bahūhi bhājanehi attho,",
  "atk-s0401a:1246_13": "tvaṃ amhākaṃ kumbhakārassa santikaṃ gantvā ‘pitarā kira me tumhākaṃ ekaṃ kathitaṃ atthi,",
  "atk-s0401a:1246_14": "taṃ ajja nipphādehī’ti vadehī”ti āha.",
  "atk-s0401a:1246_15": "So “sādhū”ti tassa vacanaṃ sampaṭicchitvā nikkhami.",
  "atk-s0401a:1247_0": "Atha naṃ antarāmagge seṭṭhissa sakaputto guḷakīḷaṃ kīḷanto disvā vegena gantvā “ahaṃ bhātika dārakehi saddhiṃ kīḷanto ettakaṃ nāma jito,",
  "atk-s0401a:1247_1": "taṃ me paṭijinitvā dehī”ti āha.",
  "atk-s0401a:1247_2": "So “mayhaṃ idāni okāso natthi,",
  "atk-s0401a:1247_3": "pitā maṃ accāyikakammena kumbhakārassa santikaṃ pahiṇī”ti āha.",
  "atk-s0401a:1247_4": "Itaro “ahaṃ bhātika tattha gamissāmi,",
  "atk-s0401a:1247_5": "tvaṃ imehi saddhiṃ kīḷitvā mayhaṃ lakkhaṃ paccāharitvā dehī”ti āha.",
  "atk-s0401a:1247_6": "“Tena hi gacchā”ti attano kathitasāsanaṃ tassa kathetvā dārakehi saddhiṃ kīḷi.",
  "atk-s0401a:1247_7": "Sopi kumāro kumbhakārassa santikaṃ gantvā taṃ sāsanaṃ ārocesi.",
  "atk-s0401a:1247_8": "So “sādhu, tāta,",
  "atk-s0401a:1247_9": "nipphādessāmī”ti taṃ kumāraṃ gabbhaṃ pavesetvā tikhiṇāya vāsiyā khaṇḍākhaṇḍikaṃ chinditvā cāṭiyaṃ pakkhipitvā",
  "atk-s0401a:1247_10": "cāṭimukhaṃ pidahitvā bhājanantare ṭhapetvā āvāpaṃ ālimpesi.",
  "atk-s0401a:1247_11": "Ghosakakumāro bahū jinitvā kaniṭṭhassa āgamanaṃ olokento nisīdi.",
  "atk-s0401a:1247_12": "So taṃ cirāyamānaṃ ñatvā “kiṃ nu kho cirāyatī”ti kumbhakāragehasabhāgaṃ gantvā katthaci adisvā “gehaṃ gato bhavissatī”ti nivattitvā gehaṃ agamāsi.",
  "atk-s0401a:1248_0": "Seṭṭhi naṃ dūratova āgacchantaṃ disvā “kiṃ nu kho kāraṇaṃ bhavissati,",
  "atk-s0401a:1248_1": "mayā esa māraṇatthāya kumbhakārassa santikaṃ pahito,",
  "atk-s0401a:1248_2": "so dāni puna idhevāgacchatī”ti āgacchantaṃyeva naṃ “kiṃ, tāta,",
  "atk-s0401a:1248_3": "kumbhakārassa santikaṃ na gatosī”ti āha. “Āma, tāta,",
  "atk-s0401a:1248_4": "na gatomhī”ti. “Kasmā, tātā”ti?",
  "atk-s0401a:1248_5": "So attano nivattakāraṇañca kaniṭṭhabhātikassa tattha gatakāraṇañca ārocesi.",
  "atk-s0401a:1248_6": "Seṭṭhi tassa vacanassa sutakālato paṭṭhāya mahāpathaviyā ajjhotthaṭo viya hutvā “kiṃ nāmetaṃ tvaṃ vadasī”ti",
  "atk-s0401a:1248_7": "vipphandacitto vegena kumbhakārassa santikaṃ gantvā aññesaṃ santike akathanīyabhāvena “pekkha, bho, pekkha,",
  "atk-s0401a:1248_8": "bho”ti āha.",
  "atk-s0401a:1248_9": "“Kiṃ pekkhāpesi tvaṃ”?",
  "atk-s0401a:1248_10": "Niṭṭhitaṃ etaṃ kammanti.",
  "atk-s0401a:1248_11": "So tatova nivattitvā gehaṃ agamāsi.",
  "atk-s0401a:1248_12": "Tato paṭṭhāya cassa cetasikarogo uppajji.",
  "atk-s0401a:1249_0": "So tasmiṃ kāle tena saddhiṃ abhuñjitvā āsaṃ bhinditvā “yena kenaci upāyena mama puttassa sattuno antarameva",
  "atk-s0401a:1249_1": "passituṃ vaṭṭatī”ti ekaṃ paṇṇaṃ likhitvā ghosakakumāraṃ pakkositvā “tvaṃ imaṃ paṇṇaṃ ādāya asukagāme",
  "atk-s0401a:1249_2": "nāma amhākaṃ kammantiko atthi,",
  "atk-s0401a:1249_3": "tassa santikaṃ gantvā imaṃ paṇṇaṃ datvā ‘imasmiṃ kira paṇṇe sāsanaṃ sīghaṃ karohī’ti vada.",
  "atk-s0401a:1249_4": "Antarāmagge amhākaṃ sahāyako gāmakaseṭṭhi nāma eko seṭṭhi atthi,",
  "atk-s0401a:1249_5": "tassa gharaṃ gantvā bhattaṃ bhuñjitvā gaccheyyāsī”ti ca mukhasāsanaṃ adāsi.",
  "atk-s0401a:1249_6": "So seṭṭhiṃ vanditvā paṇṇaṃ gahetvā nikkhanto antarāmagge gāmakaseṭṭhissa vasanaṭṭhānaṃ gantvā tassa gehaṃ",
  "atk-s0401a:1249_7": "pucchitvā taṃ bahidvārakoṭṭhake nisīditvā massuparikammaṃ karontaṃ vanditvā aṭṭhāsi.",
  "atk-s0401a:1249_8": "“Kuto āgacchasi,",
  "atk-s0401a:1249_9": "tātā”ti ca vutte “kosambiseṭṭhino puttomhi,",
  "atk-s0401a:1249_10": "tātā”ti āha.",
  "atk-s0401a:1249_11": "So “amhākaṃ sahāyaseṭṭhino putto”ti haṭṭhatuṭṭho ahosi.",
  "atk-s0401a:1250_0": "Tasmiṃ ca khaṇe tassa seṭṭhino dhītāya ekā dāsī seṭṭhidhītu pupphāni āharituṃ gacchati.",
  "atk-s0401a:1250_1": "Atha naṃ seṭṭhi āha – “tvaṃ, amma,",
  "atk-s0401a:1250_2": "etaṃ kammaṃ ṭhapetvā ghosakakumārassa pāde dhovitvā sayanaṃ attharitvā dehī”ti.",
  "atk-s0401a:1250_3": "Sā tathā katvā āpaṇaṃ gantvā seṭṭhidhītu pupphāni āhari.",
  "atk-s0401a:1250_4": "Seṭṭhidhītā taṃ disvā “tvaṃ ajja ciraṃ bahi papañcesī”ti tassā kujjhitvā “kiṃ te ettakaṃ kālaṃ ettha kata”nti āha.",
  "atk-s0401a:1250_5": "“Mā kathesi, ayye,",
  "atk-s0401a:1250_6": "mayā evarūpo nadiṭṭhapubbo,",
  "atk-s0401a:1250_7": "tuyhaṃ kira pitu sahāyakaseṭṭhino putto eko,",
  "atk-s0401a:1250_8": "na sakkā tassa rūpasampattiṃ kathetuṃ.",
  "atk-s0401a:1250_9": "Seṭṭhi maṃ pupphānaṃ atthāya gacchantiṃ ‘tassa kumārassa pāde dhovitvā sayanaṃ attharitvā dehī’ti āha,",
  "atk-s0401a:1250_10": "tenāhaṃ bahi ciraṃ papañcesi”nti.",
  "atk-s0401a:1250_11": "Sāpi kho seṭṭhidhītā tassa kumārassa catutthe attabhāve gharasāminī ahosi,",
  "atk-s0401a:1250_12": "tasmā tassā vacanassa sutakālato paṭṭhāya neva attano ṭhitabhāvaṃ,",
  "atk-s0401a:1250_13": "na nisinnabhāvaṃ aññāsi.",
  "atk-s0401a:1250_14": "Sā tameva dāsiṃ gahetvā tassa nipannaṭṭhānaṃ gantvā taṃ niddāyamānaṃ oloketvā dussante paṇṇaṃ disvā “kiṃ",
  "atk-s0401a:1250_15": "nu kho etaṃ paṇṇa”nti kumāraṃ anuṭṭhāpetvāva paṇṇaṃ gahetvā vācetvā “ayaṃ attano maraṇapaṇṇaṃ sayameva",
  "atk-s0401a:1250_16": "gahetvā āgacchatī”ti taṃ paṇṇaṃ phāletvā tasmiṃ appabuddheyeva “mayā tava santikaṃ putto pesito,",
  "atk-s0401a:1250_17": "sahāyakassa me gāmakaseṭṭhissa vayappattā dārikā atthi,",
  "atk-s0401a:1250_18": "tvaṃ sīghaṃ amhākaṃ āṇāpavattiṭṭhāne uppādaṃ dhanaṃ gaṇhitvā sabbasatena mama puttassa gāmakaseṭṭhino dhītaraṃ gahetvā maṅgalaṃ karohi.",
  "atk-s0401a:1250_19": "Maṅgale ca niṭṭhite ‘iminā me vidhānena kata’nti mayhaṃ sāsanaṃ pesehi.",
  "atk-s0401a:1250_20": "Ahaṃ tava idha kattabbaṃ jānissāmī”ti paṇṇaṃ likhitvā tameva lañchanaṃ datvā paṭhamaṃ baddhaniyāmeneva dussante bandhi.",
  "atk-s0401a:1251_0": "Sopi kho kumāro taṃdivasaṃ tattha vasitvā punadivase seṭṭhiṃ āpucchitvā kammantikassa gāmaṃ gantvā paṇṇaṃ adāsi.",
  "atk-s0401a:1251_1": "Kammantiko paṇṇaṃ vācetvā gāmike sannipātetvā “tumheva maṃ na gaṇetha,",
  "atk-s0401a:1251_2": "mama sāmī attano jeṭṭhaputtassa sabbasatena dārikaṃ ānetuṃ mayhaṃ santikaṃ pesesi,",
  "atk-s0401a:1251_3": "vegena imasmiṃ ṭhāne uppādaṃ sampiṇḍethā”ti sabbaṃ maṅgalasakkāraṃ sajjetvā gāmakaseṭṭhissa sāsanaṃ pesetvā",
  "atk-s0401a:1251_4": "sampaṭicchāpetvā sabbasatena maṅgalakiriyaṃ niṭṭhāpetvā kosambiseṭṭhissa paṇṇaṃ pahiṇi “mayā tumhehi",
  "atk-s0401a:1251_5": "pahitapaṇṇe sāsanaṃ sutvā idañcidañca kata”nti.",
  "atk-s0401a:1252_0": "Seṭṭhi taṃ sāsanaṃ sutvā aggidaḍḍho viya “idāni naṭṭhomhī”ti cintanavasena lohitapakkhandikarogaṃ patvā",
  "atk-s0401a:1252_1": "“yena kenaci taṃ upāyena pakkositvā mama santakassa assāmikaṃ karissāmī”ti “maṅgalassa niṭṭhitakālato",
  "atk-s0401a:1252_2": "paṭṭhāya kasmā mayhaṃ putto bahi hoti,",
  "atk-s0401a:1252_3": "sīghaṃ āgacchatū”ti sāsanaṃ pesesi.",
  "atk-s0401a:1252_4": "Sāsanaṃ sutvā kumāre gantuṃ āraddhe seṭṭhidhītā cintesi –",
  "atk-s0401a:1252_5": "“ayaṃ bālo maṃ nissāya imaṃ sampattiṃ alatthanti na jānāti,",
  "atk-s0401a:1252_6": "yaṃkiñci katvā imassa gamanapaṭibāhanupāyo kātuṃ vaṭṭatī”ti.",
  "atk-s0401a:1252_7": "Tato naṃ āha – “kumāra,",
  "atk-s0401a:1252_8": "mā ativegena gacchāhi,",
  "atk-s0401a:1252_9": "kulagāmaṃ gacchantena nāma attano parivacchaṃ katvā gantuṃ vaṭṭatī”ti.",
  "atk-s0401a:1253_0": "Kosambakaseṭṭhipi tassa cirāyanabhāvaṃ ñatvā puna sāsanaṃ pahiṇi “kasmā me putto cirāyati,",
  "atk-s0401a:1253_1": "ahaṃ lohitapakkhandikarogaṃ patto,",
  "atk-s0401a:1253_2": "jīvantameva maṃ āgantvā daṭṭhuṃ vaṭṭatī”ti.",
  "atk-s0401a:1253_3": "Tasmiṃ kāle seṭṭhidhītā tassa ārocesi –",
  "atk-s0401a:1253_4": "“na eso tava pitā,",
  "atk-s0401a:1253_5": "tvaṃ pana ‘pitā’ti saññaṃ karosi.",
  "atk-s0401a:1253_6": "Esa tava māraṇatthāya kammantikassa paṇṇaṃ pahiṇi,",
  "atk-s0401a:1253_7": "ahaṃ taṃ paṇṇaṃ apanetvā aññaṃ sāsanaṃ likhitvā tava etaṃ sampattiṃ uppādayiṃ.",
  "atk-s0401a:1253_8": "Esa taṃ ‘aputtaṃ karissāmī’ti pakkosati,",
  "atk-s0401a:1253_9": "etassa kālakiriyaṃ āgamehī”ti.",
  "atk-s0401a:1253_10": "Athassa dharamānakasseva kālakatabhāvaṃ sutvā kosambinagaraṃ agamāsi.",
  "atk-s0401a:1253_11": "Seṭṭhidhītāpi tassa bahiyeva saññaṃ adāsi “tvaṃ pavisanto sakalagehe tava ārakkhaṃ ṭhapentova pavisāhī”ti.",
  "atk-s0401a:1253_12": "Sayampi seṭṭhiputtena saddhimeva pavisitvā ubho hatthe ukkhipitvā rodantī viya hutvā andhakāraṭṭhāne",
  "atk-s0401a:1253_13": "nipannakassa seṭṭhissa santikaṃ gantvā sīseneva hadayaṃ pahari.",
  "atk-s0401a:1253_14": "So dubbalatāya teneva pahārena kālamakāsi.",
  "atk-s0401a:1254_0": "Kumāropi pitu sarīrakiccaṃ katvā “tumhe mahāseṭṭhissa maṃ sakaputtoti vadathā”ti pādamūlikānaṃ lañjaṃ adāsi.",
  "atk-s0401a:1254_1": "Tato sattame divase rājā “seṭṭhiṭṭhānārahaṃ ekaṃ laddhuṃ vaṭṭatī”ti “seṭṭhissa saputtakaniputtakabhāvaṃ jānāthā”ti pesesi.",
  "atk-s0401a:1254_2": "Seṭṭhipādamūlikā rañño seṭṭhissa saputtabhāvaṃ kathayiṃsu.",
  "atk-s0401a:1254_3": "Rājā “sādhū”ti sampaṭicchitvā tassa seṭṭhiṭṭhānaṃ adāsi.",
  "atk-s0401a:1254_4": "So ghosakaseṭṭhi nāma jāto.",
  "atk-s0401a:1254_5": "Atha naṃ bhariyā āha –",
  "atk-s0401a:1254_6": "“ayyaputta,",
  "atk-s0401a:1254_7": "tvampi avajāto,",
  "atk-s0401a:1254_8": "ahampi duggatakule nibbattā.",
  "atk-s0401a:1254_9": "Pubbe katakusalavasena pana evarūpaṃ sampattiṃ alabhimha,",
  "atk-s0401a:1254_10": "adhunāpi kusalaṃ karissāmā”ti.",
  "atk-s0401a:1254_11": "So “sādhu bhadde”ti sampaṭicchitvā devasikaṃ sahassaṃ vissajjetvā dānaṃ paṭṭhapesi.",
  "atk-s0401a:1255_0": "Tasmiṃ samaye tāsaṃ dvinnaṃ janānaṃ khujjuttarā devalokato cavitvā ghosakaseṭṭhissa gehe dhātiyā kucchismiṃ paṭisandhiṃ gaṇhi.",
  "atk-s0401a:1255_1": "Sā jātakāle khujjā ahosīti khujjuttarātevassā nāmaṃ akaṃsu.",
  "atk-s0401a:1255_2": "Sāmāvatīpi devalokato cavitvā bhaddavatiyaraṭṭhe bhaddiyanagare bhaddavatiyaseṭṭhissa gehe paṭisandhiṃ gaṇhi,",
  "atk-s0401a:1255_3": "sāmātissā nāmaṃ akaṃsu.",
  "atk-s0401a:1255_4": "Aparabhāge tasmiṃ nagare chātakabhayaṃ uppajji,",
  "atk-s0401a:1255_5": "manussā chātakabhayabhītā yena vā tena vā gacchanti.",
  "atk-s0401a:1255_6": "Tadā ayaṃ bhaddavatiyaseṭṭhi bhariyāya saddhiṃ mantesi –",
  "atk-s0401a:1255_7": "“bhadde imasmiṃ chātakabhayassa anto na paññāyati,",
  "atk-s0401a:1255_8": "kosambinagare amhākaṃ sahāyakassa ghosakaseṭṭhissa santikaṃ gacchāma,",
  "atk-s0401a:1255_9": "na so amhe disvā pamajjissatī”ti.",
  "atk-s0401a:1255_10": "Tassa kira so seṭṭhi adiṭṭhasahāyako ahosi,",
  "atk-s0401a:1255_11": "tasmā evamāha.",
  "atk-s0401a:1255_12": "So sesajanaṃ nivattāpetvā bhariyañca dhītarañca gaṇhitvā kosambinagarassa maggaṃ paṭipajji.",
  "atk-s0401a:1255_13": "Te tayopi antarāmagge mahādukkhaṃ anubhavantā anupubbena kosambiṃ patvā ekāya sālāya nivāsaṃ akaṃsu.",
  "atk-s0401a:1256_0": "Ghosakaseṭṭhipi kho attano gharadvāre kapaṇaddhikavanibbakayācakānaṃ mahādānaṃ dāpesi.",
  "atk-s0401a:1256_1": "Athāyaṃ bhaddavatiyaseṭṭhi cintesi –",
  "atk-s0401a:1256_2": "“na sakkā amhehi imināva kapaṇavesena sahāyakassa attānaṃ dassetuṃ,",
  "atk-s0401a:1256_3": "sarīre pākatike jāte sunivatthā supārutā seṭṭhiṃ passissāmā”ti.",
  "atk-s0401a:1256_4": "Te ubhopi dhītaraṃ ghosakaseṭṭhissa dānaggaṃ pahiṇiṃsu.",
  "atk-s0401a:1256_5": "Sā attano bhattaṃ āharaṇatthāya bhājanaṃ gahetvā dānaggaṃ gantvā ekasmiṃ okāse lajjamānarūpā aṭṭhāsi.",
  "atk-s0401a:1256_6": "Taṃ disvā dānakammiko cintesi –",
  "atk-s0401a:1256_7": "“sesajanā sammukhasammukhaṭṭhāne kevaṭṭā macchavilope viya mahāsaddaṃ katvā gaṇhitvā gacchanti,",
  "atk-s0401a:1256_8": "ayaṃ pana dārikā kuladhītā bhavissati,",
  "atk-s0401a:1256_9": "upadhisampadāpissā atthī”ti.",
  "atk-s0401a:1257_0": "Tato naṃ āha – “tvaṃ, amma,",
  "atk-s0401a:1257_1": "kasmā sesajano viya gaṇhitvā na gacchasī”ti? Tāta,",
  "atk-s0401a:1257_2": "evarūpaṃ sambādhaṭṭhānaṃ kinti katvā pavisāmīti. Amma,",
  "atk-s0401a:1257_3": "kati pana janā tumheti?",
  "atk-s0401a:1257_4": "Tayo janā, tātāti.",
  "atk-s0401a:1257_5": "So tayo bhattapiṇḍe adāsi.",
  "atk-s0401a:1257_6": "Sā taṃ bhattaṃ mātāpitūnaṃ adāsi,",
  "atk-s0401a:1257_7": "pitā dīgharattaṃ chātakattā atirekaṃ bhuñjitvā kālamakāsi.",
  "atk-s0401a:1257_8": "Sā punadivase gantvā dveyeva bhattapiṇḍe gaṇhi.",
  "atk-s0401a:1257_9": "Taṃdivasaṃ seṭṭhibhariyā bhattena ca kilantatāya seṭṭhino ca maraṇasokena rattibhāgasamanantare kālamakāsi.",
  "atk-s0401a:1257_10": "Sā punadivase seṭṭhidhītā ekameva bhattapiṇḍaṃ gaṇhi.",
  "atk-s0401a:1257_11": "Dānakammiko tassā kiriyaṃ upadhāretvā, “amma,",
  "atk-s0401a:1257_12": "tayā paṭhamadivase tayo piṇḍā gahitā,",
  "atk-s0401a:1257_13": "punadivase dve,",
  "atk-s0401a:1257_14": "ajja ekameva gaṇhasi.",
  "atk-s0401a:1257_15": "Kiṃ nu kho kāraṇa”nti pucchi.",
  "atk-s0401a:1257_16": "Sā taṃ kāraṇaṃ kathesi.",
  "atk-s0401a:1257_17": "Kataragāmavāsino pana, amma, tumheti.",
  "atk-s0401a:1257_18": "Sā tampi kāraṇaṃ nippadesato kathesi. “Amma,",
  "atk-s0401a:1257_19": "evaṃ sante tvaṃ amhākaṃ seṭṭhidhītā nāma ahosi,",
  "atk-s0401a:1257_20": "mayhañca aññā dārikā natthi,",
  "atk-s0401a:1257_21": "tvaṃ ito paṭṭhāya mama dhītā,",
  "atk-s0401a:1257_22": "ammā”ti taṃ dhītaraṃ katvā gaṇhi.",
  "atk-s0401a:1258_0": "Sā uṭṭhāya samuṭṭhāya dānagge mahāsaddaṃ sutvā “kasmā ayaṃ, tāta,",
  "atk-s0401a:1258_1": "uccāsaddamahāsaddo”ti āha. Amma,",
  "atk-s0401a:1258_2": "mahājanassa antare nāma appasaddaṃ kātuṃ na sakkāti.",
  "atk-s0401a:1258_3": "Ahamettha upāyaṃ jānāmi, tātāti.",
  "atk-s0401a:1258_4": "Kiṃ kātuṃ vaṭṭati, ammāti?",
  "atk-s0401a:1258_5": "Samantā vatiṃ katvā dve dvārāni yojetvā anto bhājanāni ṭhapāpetvā ekena dvārena pavisitvā bhattaṃ gaṇhitvā ekena dvārena nikkhamanaṃ karotha, tātāti. Sādhu,",
  "atk-s0401a:1258_6": "ammāti punadivasato paṭṭhāya tathā kāresi.",
  "atk-s0401a:1258_7": "Tato paṭṭhāya dānaggaṃ padumassaraṃ viya sannisinnasaddaṃ ahosi.",
  "atk-s0401a:1259_0": "Tato ghosakaseṭṭhi pubbe dānaggasmiṃ uccāsaddamahāsaddaṃ sutvā tadā taṃ asuṇanto dānakammikaṃ pakkosāpetvā pucchi –",
  "atk-s0401a:1259_1": "“tvaṃ ajja dānaṃ na dāpesī”ti. Dinnaṃ, ayyāti.",
  "atk-s0401a:1259_2": "Atha kasmā pubbe viya dānagge saddo na suyyatīti? Āma, ayya,",
  "atk-s0401a:1259_3": "ekā me dhītā atthi,",
  "atk-s0401a:1259_4": "ahaṃ tāya kathitaupāye ṭhatvā dānaggaṃ nissaddamakāsinti.",
  "atk-s0401a:1259_5": "Tava dhītā nāma natthi,",
  "atk-s0401a:1259_6": "kuto te dhītā laddhāti?",
  "atk-s0401a:1259_7": "So vañcetuṃ asakkuṇeyyabhāvena seṭṭhissa sabbaṃ dhītu āgamanavidhānaṃ kathesi.",
  "atk-s0401a:1259_8": "Kasmā pana bho tvaṃ evarūpaṃ bhāriyaṃ kammamakāsi?",
  "atk-s0401a:1259_9": "Tvaṃ ettakaṃ addhānaṃ mama dhītaraṃ attano santike vasamānaṃ nārocesi,",
  "atk-s0401a:1259_10": "vegena taṃ amhākaṃ gehaṃ āṇāpehīti.",
  "atk-s0401a:1259_11": "So tassa vacanaṃ sutvā akāmako āṇāpesi.",
  "atk-s0401a:1259_12": "Tato paṭṭhāya seṭṭhi taṃ dhītuṭṭhāne ṭhapetvā “dhītu sakkāraṃ karomī”ti attano samānajātikehi kulehi",
  "atk-s0401a:1259_13": "dhītu samānavayāni pañca kumārikasatāni tassā parivāramakāsi.",
  "atk-s0401a:1260_0": "Athekadivasaṃ udeno rājā nagare anusañcaranto taṃ sāmāvatiṃ tāhi kumārīhi parivāritaṃ kīḷamānaṃ disvā",
  "atk-s0401a:1260_1": "“kassāyaṃ dārikā”ti pucchitvā “ghosakaseṭṭhissa dhītā”ti sutvā sassāmikaassāmikabhāvaṃ pucchi.",
  "atk-s0401a:1260_2": "Tato assāmikabhāve kathite “gacchatha seṭṭhino kathetha ‘tumhākaṃ dhītaraṃ rājā icchatī”’ti.",
  "atk-s0401a:1260_3": "Taṃ sutvā seṭṭhi “amhākaṃ aññā dārikā natthi,",
  "atk-s0401a:1260_4": "ekadhītikaṃ sapattivāse dātuṃ na sakkomā”ti.",
  "atk-s0401a:1260_5": "Rājā taṃ kathaṃ sutvā seṭṭhiṃ ca seṭṭhibhariyañca bahi katvā sakalagehaṃ lañchāpesi.",
  "atk-s0401a:1260_6": "Sāmāvatī bahi kīḷitvā āgacchantī mātāpitaro bahi nisinnake disvā “ammatātā,",
  "atk-s0401a:1260_7": "kasmā idha nisinnatthā”ti?",
  "atk-s0401a:1260_8": "Te taṃ kāraṇaṃ kathayiṃsu. Ammatātā,",
  "atk-s0401a:1260_9": "kasmā tumhe imaṃ paṭivacanaṃ na jānātha “mama dhītā sapattivāse vasantī ekikā vasituṃ na sakkhissati,",
  "atk-s0401a:1260_10": "sacassā parivārā pañcasatā kumāriyo vasāpetha,",
  "atk-s0401a:1260_11": "evaṃ vasissatī”ti.",
  "atk-s0401a:1260_12": "Idāni evaṃ kathāpetha, tātāti. “Sādhu, amma,",
  "atk-s0401a:1260_13": "mayaṃ tava cittaṃ na jānimhā”ti vatvā te tathā kathayiṃsu.",
  "atk-s0401a:1260_14": "Rājā uttaritaraṃ pasīditvā “sahassampi hotu,",
  "atk-s0401a:1260_15": "sabbā ānethā”ti āha.",
  "atk-s0401a:1260_16": "Atha naṃ bhaddakena nakkhattamuhuttakena pañcamātugāmasataparivāraṃ rājagehaṃ nayiṃsu.",
  "atk-s0401a:1260_17": "Rājā tā pañcasatāpi tassāyeva parivāraṃ katvā abhisekaṃ katvā visuṃ ekasmiṃ pāsāde vasāpesi.",
  "atk-s0401a:1261_0": "Tena ca samayena kosambiyaṃ ghosakaseṭṭhi kukkuṭaseṭṭhi pavārikaseṭṭhīti tayo janā aññamaññaṃ sahāyakā honti.",
  "atk-s0401a:1261_1": "Te tayopi janā pañcasate tāpase paṭijagganti.",
  "atk-s0401a:1261_2": "Tāpasāpi cattāro māse tesaṃ santike vasitvā aṭṭha māse himavante vasanti.",
  "atk-s0401a:1261_3": "Athekadivasaṃ te tāpasā himavantato āgacchantā mahākantāre tasitā kilantā ekaṃ mahantaṃ vaṭarukkhaṃ patvā",
  "atk-s0401a:1261_4": "tattha adhivatthāya devatāya santikā saṅgahaṃ paccāsīsantā nisīdiṃsu.",
  "atk-s0401a:1261_5": "Devatā sabbālaṅkāravibhūsitaṃ hatthaṃ pasāretvā tesaṃ pānīyapānakādīni datvā kilamathaṃ paṭivinodesi.",
  "atk-s0401a:1261_6": "Te devatāya ānubhāvena vimhitā pucchiṃsu –",
  "atk-s0401a:1261_7": "“kiṃ nu kho devate kammaṃ katvā tayā ayaṃ sampatti laddhā”ti?",
  "atk-s0401a:1261_8": "Devatā āha –",
  "atk-s0401a:1261_9": "loke buddho nāma bhagavā uppanno,",
  "atk-s0401a:1261_10": "so etarahi sāvatthiyaṃ viharati.",
  "atk-s0401a:1261_11": "Anāthapiṇḍiko gahapati taṃ upaṭṭhāti.",
  "atk-s0401a:1261_12": "So uposathadivasesu attano bhatakānaṃ pakatibhattavetanameva datvā uposathaṃ kārāpesi.",
  "atk-s0401a:1261_13": "Athāhaṃ ekadivasaṃ majjhanhike pātarāsatthāya āgato kañci bhatakaṃ kammaṃ karontaṃ adisvā “ajja manussā kasmā kammaṃ na karontī”ti pucchiṃ.",
  "atk-s0401a:1261_14": "Tassa me etamatthaṃ ārocesuṃ.",
  "atk-s0401a:1261_15": "Athāhaṃ etadavocaṃ –",
  "atk-s0401a:1261_16": "“idāni upaḍḍhadivaso gato,",
  "atk-s0401a:1261_17": "sakkā nu kho upaḍḍhauposathaṃ kātu”nti.",
  "atk-s0401a:1261_18": "Tato seṭṭhissa paṭivedetvā “sakkā kātu”nti āha.",
  "atk-s0401a:1261_19": "Svāhaṃ upaḍḍhadivasaṃ uposathaṃ samādiyitvā tadaheva kālaṃ katvā imaṃ sampattiṃ paṭilabhinti.",
  "atk-s0401a:1262_0": "Atha te tāpasā “buddho kira uppanno”ti sañjātapītipāmojjā tato sāvatthiṃ gantukāmā hutvāpi “bahūpakārā no upaṭṭhākaseṭṭhino,",
  "atk-s0401a:1262_1": "tesampi imamatthaṃ ārocessāmā”ti kosambiṃ gantvā seṭṭhīhi katasakkārabahumānā “tadaheva mayaṃ gacchāmā”ti āhaṃsu. “Kiṃ, bhante,",
  "atk-s0401a:1262_2": "turitattha,",
  "atk-s0401a:1262_3": "nanu tumhe pubbe cattāro pañca māse vasitvā gacchathā”ti vuttā taṃ pavattiṃ ārocesuṃ. “Tena hi, bhante,",
  "atk-s0401a:1262_4": "saheva gacchāmā”ti ca vutte –",
  "atk-s0401a:1262_5": "“gacchāma mayaṃ,",
  "atk-s0401a:1262_6": "tumhe saṇikaṃ āgacchathā”ti sāvatthiṃ gantvā bhagavato santike pabbajitvā arahattaṃ pāpuṇiṃsu.",
  "atk-s0401a:1263_0": "Tepi seṭṭhino pacchā pañcasatapañcasatasakaṭaparivārā sāvatthiṃ gantvā jetavanato avidūre ṭhāne khandhāvāraṃ",
  "atk-s0401a:1263_1": "bandhitvā satthu santikaṃ gantvā pañcapatiṭṭhitena vanditvā ekamantaṃ nisīdiṃsu.",
  "atk-s0401a:1263_2": "Satthā tesaṃ cariyāvasena dhammaṃ desesi.",
  "atk-s0401a:1263_3": "Desanāpariyosāne tayopi sotāpattiphale patiṭṭhāya svātanāya nimantetvā punadivase buddhappamukhassa bhikkhusaṅghassa",
  "atk-s0401a:1263_4": "mahādānaṃ datvā teneva niyāmena ajjatanāya svātanāyāti nimantetvā addhamāsaṃ khandhāvārabhattaṃ nāma",
  "atk-s0401a:1263_5": "datvā satthāraṃ attano nagaraṃ āgamanatthāya yāciṃsu.",
  "atk-s0401a:1263_6": "Satthā “suññāgāre tathāgatā abhiramantī”ti kathesi.",
  "atk-s0401a:1263_7": "Te “aññātaṃ,",
  "atk-s0401a:1263_8": "bhante”ti vatvā “tumhe amhehi pahitasāsanena āgaccheyyāthā”ti vatvā satthāraṃ vanditvā tikkhattuṃ padakkhiṇaṃ",
  "atk-s0401a:1263_9": "katvā attano nagarameva āgantvā tayopi janā sake sake uyyāne vihāre kārāpesuṃ.",
  "atk-s0401a:1263_10": "Ghosakaseṭṭhinā kārito ghositārāmo nāma jāto,",
  "atk-s0401a:1263_11": "kukkuṭaseṭṭhinā kārito kukkuṭārāmo nāma jāto,",
  "atk-s0401a:1263_12": "pāvārikaseṭṭhinā kāritaṃ pāvārikambavanaṃ nāma jātaṃ.",
  "atk-s0401a:1263_13": "Te vihāre kārāpetvā satthu dūtaṃ pahiṇiṃsu –",
  "atk-s0401a:1263_14": "“satthā amhākaṃ saṅgahaṃ kātuṃ imaṃ nagaraṃ āgacchatū”ti.",
  "atk-s0401a:1263_15": "Satthā “kosambiṃ gamissāmī”ti mahābhikkhusaṅghaparivāro cārikaṃ nikkhamanto antarāmagge māgaṇḍiyabrāhmaṇassa",
  "atk-s0401a:1263_16": "arahattūpanissayaṃ disvā gamanaṃ vicchinditvā kururaṭṭhe kammāsadammaṃ nāma nigamaṃ agamāsi.",
  "atk-s0401a:1264_0": "Tasmiṃ samaye māgaṇḍiyo sabbarattiṃ bahigāme aggiṃ juhitvā pātova antogāmaṃ pavisati.",
  "atk-s0401a:1264_1": "Satthāpi punadivase antogāmaṃ piṇḍāya pavisanto paṭipathe māgaṇḍiyabrāhmaṇassa attānaṃ dassesi.",
  "atk-s0401a:1264_2": "So dasabalaṃ disvā cintesi –",
  "atk-s0401a:1264_3": "“ahaṃ ettakaṃ kālaṃ mama dhītu rūpasampattiyā sadisaṃ dārakaṃ pariyesanto carāmi,",
  "atk-s0401a:1264_4": "rūpasampattiyā ca satipi evarūpaṃ gahitapabbajjameva patthesiṃ.",
  "atk-s0401a:1264_5": "Ayaṃ kho pana pabbajito abhirūpo dassanīyo mama dhītuyeva anucchaviko”ti vegena gehaṃ agamāsi.",
  "atk-s0401a:1264_6": "Tassa kira brāhmaṇassa pubbe eko pabbajitavaṃso atthi,",
  "atk-s0401a:1264_7": "tenassa pabbajitameva disvā cittaṃ namati.",
  "atk-s0401a:1264_8": "So brāhmaṇiṃ āmantesi –",
  "atk-s0401a:1264_9": "“bhadde mayā evarūpo pabbajito nāma nadiṭṭhapubbo suvaṇṇavaṇṇo brahmavaṇṇo mama dhītuyeva anucchaviko,",
  "atk-s0401a:1264_10": "sīghaṃ me dhītaraṃ alaṅkarohī”ti.",
  "atk-s0401a:1264_11": "Brāhmaṇiyā dhītaraṃ alaṅkarontiyāva satthā attano ṭhitaṭṭhāne padacetiyāni dassetvā antonagaraṃ pāvisi.",
  "atk-s0401a:1265_0": "Atha brāhmaṇo brāhmaṇiyā saddhiṃ dhītaraṃ gahetvā taṃ ṭhānaṃ āgacchanto antogāmaṃ paviṭṭhakāle āgatattā",
  "atk-s0401a:1265_1": "ito cito ca olokento dasabalaṃ adisvā brāhmaṇiṃ paribhāsati –",
  "atk-s0401a:1265_2": "“tava kāraṇaṃ bhaddakaṃ nāma natthi,",
  "atk-s0401a:1265_3": "tayi papañcaṃ karontiyāva so pabbajito nikkhamitvā gato”ti. Brāhmaṇa,",
  "atk-s0401a:1265_4": "gato tāva hotu,",
  "atk-s0401a:1265_5": "kataradisābhāgena gatoti?",
  "atk-s0401a:1265_6": "Iminā disābhāgenāti satthu gataṭṭhānaṃ olokentova padacetiyāni disvā “bhadde imāni tassa purisassa padāni,",
  "atk-s0401a:1265_7": "ito gato bhavissatī”ti āha. Atha, brāhmaṇī,",
  "atk-s0401a:1265_8": "satthu padacetiyaṃ disvā cintesi –",
  "atk-s0401a:1265_9": "“bālo vatāyaṃ brāhmaṇo attano ganthamattassāpi atthaṃ na jānātī”ti tena saddhiṃ parihāsaṃ karontī āha –",
  "atk-s0401a:1265_10": "“yāva bālo cāsi, brāhmaṇa,",
  "atk-s0401a:1265_11": "evarūpassa nāma purisassa dhītaraṃ dassāmīti vadasi.",
  "atk-s0401a:1265_12": "Rāgena hi rattassa dosena duṭṭhassa mohena mūḷhassa purisassa padaṃ nāma evarūpaṃ na hoti.",
  "atk-s0401a:1265_13": "Loke pana vivaṭacchadassa sabbaññubuddhassa etaṃ padaṃ” passa,",
  "atk-s0401a:1265_14": "brāhmaṇa –",
  "atk-s0401a:1266_0": "“Rattassa hi ukkuṭikaṃ padaṃ bhave,",
  "atk-s0401a:1267_0": "Duṭṭhassa hoti avakaḍḍhitaṃ padaṃ;",
  "atk-s0401a:1268_0": "Mūḷhassa hoti sahasānupīḷitaṃ,",
  "atk-s0401a:1269_0": "Vivaṭacchadassa idamīdisaṃ pada”nti.",
  "atk-s0401a:1270_0": "So brāhmaṇiyā ettakaṃ kathentiyāpi asutvā “tvaṃ nāma caṇḍā mukharā”ti āha.",
  "atk-s0401a:1270_1": "Tesaṃ dvinnampi aññamaññaṃ vivādaṃ karontānaṃyeva satthā piṇḍāya caritvā saddhiṃ bhikkhusaṅghena katabhattakicco",
  "atk-s0401a:1270_2": "brāhmaṇassa dassanūpacāreneva nikkhami.",
  "atk-s0401a:1270_3": "Brāhmaṇo satthāraṃ dūratova āgacchantaṃ disvā brāhmaṇiṃ apasādetvā “ayaṃ so puriso”ti haṭṭhapahaṭṭho dasabalassa purato ṭhatvā “bho pabbajita,",
  "atk-s0401a:1270_4": "ahaṃ pātova paṭṭhāya taṃ pariyesanto carāmi,",
  "atk-s0401a:1270_5": "imasmiṃ jambudīpe mama dhītāya samānarūpā itthī nāma natthi,",
  "atk-s0401a:1270_6": "purisopi tayā saddhiṃ samānarūpo nāma natthi,",
  "atk-s0401a:1270_7": "mama dhītaraṃ tuyhaṃ posanatthāya dammi,",
  "atk-s0401a:1270_8": "gaṇhāhi na”nti āha.",
  "atk-s0401a:1270_9": "Atha naṃ satthā “ahaṃ, brāhmaṇa,",
  "atk-s0401a:1270_10": "kāmaggavāsiniyo uttamarūpadharā nānāvaṇṇaṃ kathaṃ kathentiyo mama palobhanatthameva āgantvā santike ṭhitā devadhītāpi na icchiṃ,",
  "atk-s0401a:1270_11": "kimaṅgaṃ pana imaṃ gaṇhissāmī”ti vatvā imaṃ gāthamāha –",
  "atk-s0401a:1271_0": "“Disvāna taṇhaṃ aratiṃ ragañca,",
  "atk-s0401a:1272_0": "Nāhosi chando api methunasmiṃ;",
  "atk-s0401a:1273_0": "Kiṃmevidaṃ muttakarīsapuṇṇaṃ,",
  "atk-s0401a:1274_0": "Pādāpi naṃ samphusituṃ na icche”ti. ;",
  "atk-s0401a:1275_0": "Māgaṇḍiyā cintesi –",
  "atk-s0401a:1275_1": "“anatthikena nāma ‘ala’nti vattumeva vaṭṭati.",
  "atk-s0401a:1275_2": "Ayaṃ pana mama sarīraṃ muttakarīsapuṇṇaṃ nāma katvā ‘pādāpi naṃ samphusituṃ na icche’ti avoca,",
  "atk-s0401a:1275_3": "ekaṃ issariyaṭṭhānaṃ labhantī antaramevassa passissāmī”ti āghātaṃ bandhi.",
  "atk-s0401a:1275_4": "Satthā taṃ amanasikatvā cariyavasena brāhmaṇassa dhammadesanaṃ ārabhi.",
  "atk-s0401a:1275_5": "Desanāpariyosāne ubhopi jāyampatikā anāgāmiphale patiṭṭhāya “idāni amhākaṃ gharāvāsena attho natthī”ti",
  "atk-s0401a:1275_6": "dhītaraṃ māgaṇḍiyaṃ cūḷapitaraṃ sampaṭicchāpetvā ubhopi pabbajitvā arahattaṃ pāpuṇiṃsu.",
  "atk-s0401a:1275_7": "Atha rājā udeno cūḷamāgaṇḍiyena saddhiṃ vohāraṃ katvā māgaṇḍiyadārikaṃ rājānubhāvena gehaṃ ānetvā abhisekaṃ",
  "atk-s0401a:1275_8": "katvā tassā pañcamātugāmasataparivārāya vasanaṭṭhānaṃ visuṃ pāsādaṃ adāsi.",
  "atk-s0401a:1276_0": "Satthāpi kho anupubbena cārikaṃ caramāno kosambinagaraṃ sampāpuṇi.",
  "atk-s0401a:1276_1": "Seṭṭhino satthu āgamanaṃ sutvā paccuggamanaṃ katvā pañcapatiṭṭhitena vanditvā ekamantaṃ nisinnā bhagavantaṃ etadavocuṃ – “ime, bhante,",
  "atk-s0401a:1276_2": "tayo vihārā tumhe uddissa katā,",
  "atk-s0401a:1276_3": "paṭiggaṇhatha, bhante,",
  "atk-s0401a:1276_4": "vihāre cātuddisassa saṅghassa saṅgahatthāyā”ti.",
  "atk-s0401a:1276_5": "Paṭiggahesi bhagavā vihāre.",
  "atk-s0401a:1276_6": "Tepi seṭṭhino satthāraṃ svātanāya nimantetvā abhivādetvā gharaṃ agamaṃsu.",
  "atk-s0401a:1277_0": "Māgaṇḍiyāpi kho satthu āgatabhāvaṃ sutvā chinnabhinnake dhutte pakkosāpetvā tesaṃ lañjaṃ datvā “tumhe",
  "atk-s0401a:1277_1": "samaṇaṃ gotamaṃ iminā iminā ca niyāmena akkosathā”ti vatvā uyyojesi.",
  "atk-s0401a:1277_2": "Te satthu antogāmaṃ pavisanavelāya saparivāraṃ satthāraṃ nānāvidhehi akkosehi akkosiṃsu.",
  "atk-s0401a:1277_3": "Āyasmā ānando satthāraṃ āha – “bhante,",
  "atk-s0401a:1277_4": "evarūpe akkosanaṭṭhāne na vasissāma,",
  "atk-s0401a:1277_5": "aññaṃ nagaraṃ gacchāmā”ti. Satthā, “ānanda,",
  "atk-s0401a:1277_6": "tathāgatā nāma aṭṭhahi lokadhammehi na kampanti,",
  "atk-s0401a:1277_7": "ayampi saddo sattāhaṃ nātikkamissati,",
  "atk-s0401a:1277_8": "akkosakānaṃyeva upari patissati,",
  "atk-s0401a:1277_9": "tvaṃ mā vitakkayitthā”ti.",
  "atk-s0401a:1277_10": "Tepi tayo nagaraseṭṭhino mahāsakkārena bhagavantaṃ pavesetvā mahādānaṃ adaṃsu.",
  "atk-s0401a:1277_11": "Tesaṃ aparāparaṃ dānaṃ dadantānaṃyeva māso atikkami,",
  "atk-s0401a:1277_12": "atha nesaṃ etadahosi –",
  "atk-s0401a:1277_13": "“buddhā nāma sabbalokaṃ anukampamānā uppajjanti,",
  "atk-s0401a:1277_14": "aññesampi okāsaṃ dassāmā”ti.",
  "atk-s0401a:1277_15": "Tato te kosambinagaravāsinopi janassa okāsaṃ akaṃsu.",
  "atk-s0401a:1277_16": "Tato paṭṭhāya nāgarāpi vīthisabhāgena gaṇasabhāgena mahādānaṃ denti.",
  "atk-s0401a:1278_0": "Athekadivasaṃ satthā bhikkhusaṅghaparivuto mālākārakajeṭṭhakassa gehe nisīdi.",
  "atk-s0401a:1278_1": "Tasmiṃ khaṇe sāmāvatiyā upaṭṭhāyikā khujjuttarā aṭṭha kahāpaṇe ādāya mālatthāya taṃ gehaṃ agamāsi.",
  "atk-s0401a:1278_2": "Mālākārajeṭṭhako taṃ disvā,",
  "atk-s0401a:1278_3": "“amma uttare,",
  "atk-s0401a:1278_4": "ajja tuyhaṃ pupphāni dātuṃ khaṇo natthi,",
  "atk-s0401a:1278_5": "ahaṃ buddhappamukhaṃ bhikkhusaṅghaṃ parivisāmi.",
  "atk-s0401a:1278_6": "Tvampi parivesanāya sahāyikā hohi,",
  "atk-s0401a:1278_7": "evaṃ ito paresaṃ veyyāvaccakaraṇato muccissatī”ti āha.",
  "atk-s0401a:1278_8": "Tato khujjuttarā attanā laddhaṃ bhojanaṃ bhuñjitvā buddhānaṃ bhattagge veyyāvaccaṃ akāsi.",
  "atk-s0401a:1278_9": "Sā satthārā upanisinnakathāvasena kathitaṃ dhammaṃ sabbameva uggaṇhi.",
  "atk-s0401a:1278_10": "Anumodanaṃ pana sutvā sotāpattiphale patiṭṭhāsi.",
  "atk-s0401a:1279_0": "Sā aññesu divasesu cattārova kahāpaṇe datvā pupphāni gahetvā gacchati,",
  "atk-s0401a:1279_1": "tasmiṃ pana divase diṭṭhasaccabhāvena parasantake cittaṃ anuppādetvā sabbeva aṭṭha kahāpaṇe datvā pacchiṃ",
  "atk-s0401a:1279_2": "pūretvā pupphāni ādāya sāmāvatiyā santikaṃ agamāsi.",
  "atk-s0401a:1279_3": "Atha naṃ sā pucchi –",
  "atk-s0401a:1279_4": "“amma uttare,",
  "atk-s0401a:1279_5": "tvaṃ aññesu divasesu na bahūni pupphāni āharasi,",
  "atk-s0401a:1279_6": "ajja pana bahukāni,",
  "atk-s0401a:1279_7": "kiṃ no rājā uttaritaraṃ pasanno”ti?",
  "atk-s0401a:1279_8": "Sā musāvāde abhabbatāya atīte attanā kataṃ aniguhitvā sabbaṃ kathesi.",
  "atk-s0401a:1279_9": "“Atha kasmā ajja bahūni pupphāni āharasī”ti vuttā ca evamāha –",
  "atk-s0401a:1279_10": "“ahaṃ ajja dasabalassa dhammaṃ sutvā amataṃ sacchākāsiṃ,",
  "atk-s0401a:1279_11": "tasmā tumhe na vañcemī”ti.",
  "atk-s0401a:1279_12": "Taṃ sutvā,",
  "atk-s0401a:1279_13": "“amma uttare,",
  "atk-s0401a:1279_14": "tayā laddhaṃ amatadhammaṃ amhākampi dehī”ti sabbāva hatthaṃ pasārayiṃsu. Ayye,",
  "atk-s0401a:1279_15": "evaṃ dātuṃ na sakkā,",
  "atk-s0401a:1279_16": "ahaṃ pana satthārā kathitaniyāmena tumhākaṃ dhammaṃ desessāmi,",
  "atk-s0401a:1279_17": "tumhe attano hetumhi sati taṃ dhammaṃ labhissathāti. Tena hi,",
  "atk-s0401a:1279_18": "amma uttare,",
  "atk-s0401a:1279_19": "kathehīti.",
  "atk-s0401a:1279_20": "“Evaṃ kathetuṃ na sakkā,",
  "atk-s0401a:1279_21": "mayhaṃ uccaṃ āsanaṃ paññāpetvā tumhe nīcāsanesu nisīdathā”ti āha.",
  "atk-s0401a:1279_22": "Tā pañcasatāpi itthiyo khujjuttarāya uccāsanaṃ datvā sayaṃ nīcāsanāni gahetvā nisīdiṃsu.",
  "atk-s0401a:1279_23": "Khujjuttarāpi sekkhapaṭisambhidāsu ṭhatvā tāsaṃ dhammaṃ desesi.",
  "atk-s0401a:1279_24": "Desanāpariyosāne sāmāvatiṃ jeṭṭhikaṃ katvā sabbāva sotāpattiphale patiṭṭhahiṃsu.",
  "atk-s0401a:1279_25": "Tato paṭṭhāya khujjuttaraṃ veyyāvaccakaraṇato apanetvā “tvaṃ satthu dhammakathaṃ sutvā āharitvā amhe sāvehī”ti āhaṃsu.",
  "atk-s0401a:1279_26": "Khujjuttarāpi tato paṭṭhāya tathā akāsi.",
  "atk-s0401a:1280_0": "Kasmā panesā dāsī hutvā nibbattāti?",
  "atk-s0401a:1280_1": "Sā kira kassapadasabalassa sāsane ekāya sāmaṇeriyā attano veyyāvaccaṃ kāresi.",
  "atk-s0401a:1280_2": "Tena kammena pañca jātisatāni paresaṃ dāsīyeva hutvā nibbatti.",
  "atk-s0401a:1280_3": "Kasmā pana khujjā ahosīti?",
  "atk-s0401a:1280_4": "Anuppanne kira buddhe ayaṃ bārāṇasirañño gehe vasantī ekaṃ rājakulūpakaṃ paccekabuddhaṃ khujjadhātukaṃ",
  "atk-s0401a:1280_5": "disvā attanā sahavāsīnaṃ mātugāmānaṃ purato parihāsaṃ karontī khujjākārena vicari.",
  "atk-s0401a:1280_6": "Tasmā khujjā hutvā nibbatti.",
  "atk-s0401a:1280_7": "Kiṃ pana katvā sā paññavantī jātāti?",
  "atk-s0401a:1280_8": "Anuppanne buddhe ayaṃ bārāṇasirañño gehe vasantī aṭṭha paccekabuddhe rājagehato uṇhapāyāsassa pūrite",
  "atk-s0401a:1280_9": "patte gahetvā gacchante disvā “ettha ṭhapetvā gacchatha,",
  "atk-s0401a:1280_10": "bhante”ti aṭṭha suvaṇṇakaṭake omuñcitvā adāsi.",
  "atk-s0401a:1280_11": "Tassa kammassa nissandena paññavantī hutvā nibbatti.",
  "atk-s0401a:1281_0": "Atha kho tā sāmāvatiyā parivārā pañcasatā itthiyo paṭividdhasaccāpi samānā rañño assaddhabhāvena kālena",
  "atk-s0401a:1281_1": "kālaṃ satthu santikaṃ gantvā buddhadassanaṃ na labhanti.",
  "atk-s0401a:1281_2": "Tasmā dasabale antaravīthiṃ paṭipanne vātapānesu nappahontesu attano attano gabbhesu chiddaṃ katvā tehi olokenti.",
  "atk-s0401a:1281_3": "Athekadivasaṃ māgaṇḍiyā attano pāsādatalato nikkhamitvā caṅkamamānā tāsaṃ vasanaṭṭhānaṃ gantvā gabbhacchiddaṃ disvā “kimida”nti pucchi.",
  "atk-s0401a:1281_4": "Tāhi tassā satthari baddhāghātataṃ ajānantīhi –",
  "atk-s0401a:1281_5": "“satthā imaṃ nagaraṃ āgato,",
  "atk-s0401a:1281_6": "mayaṃ ettha ṭhatvā satthāraṃ passāma ceva pūjema cā”ti vutte “idānissa kattabbaṃ jānissāmi,",
  "atk-s0401a:1281_7": "imāpi tassa upaṭṭhāyikā,",
  "atk-s0401a:1281_8": "imāsampi kattabbaṃ jānissāmī”ti cintetvā gantvā raññā saddhiṃ rahogatakāle,",
  "atk-s0401a:1281_9": "“mahārāja,",
  "atk-s0401a:1281_10": "sāmāvatimissakānaṃ bahiddhā patthanā atthi,",
  "atk-s0401a:1281_11": "katipāheneva te jīvitaṃ māressanti, sāmāvatī,",
  "atk-s0401a:1281_12": "saparivārā tumhesu sinehaṃ vā pemaṃ vā na karoti,",
  "atk-s0401a:1281_13": "samaṇaṃ pana gotamaṃ antaravīthiyā gacchantaṃ disvā vātapānesu appahontesu tāni khaṇḍitvāpi okāsaṃ katvā olokentī”ti āha.",
  "atk-s0401a:1281_14": "Rājā “na tā evarūpaṃ karissantī”ti na saddahati.",
  "atk-s0401a:1281_15": "Puna vuttepi na saddahatiyeva.",
  "atk-s0401a:1281_16": "Atha naṃ tikkhattuṃ vuttepi assaddahantaṃ “sace me vacanaṃ na saddahasi,",
  "atk-s0401a:1281_17": "tāsaṃ vasanaṭṭhānaṃ gantvā upadhārehi,",
  "atk-s0401a:1281_18": "mahārājā”ti āha.",
  "atk-s0401a:1281_19": "Rājā gantvā gabbhesu chiddaṃ disvā “idaṃ ki”nti pucchitvā tasmiṃ atthe ārocite tāsaṃ akkujjhitvā kiñci avatvā chiddāni pidahāpesi.",
  "atk-s0401a:1281_20": "Rājā tato paṭṭhāya tāsaṃ pāsāde uddhacchiddakajālavātapānāni kāresi.",
  "atk-s0401a:1282_0": "Sā tena kāraṇena rājānaṃ kopetuṃ asakkontī, “deva,",
  "atk-s0401a:1282_1": "etāsaṃ tumhesu pemaṃ atthi vā natthi vāti jānissāma,",
  "atk-s0401a:1282_2": "aṭṭha kukkuṭe pesetvā tumhākaṃ atthāya pacāpethā”ti āha.",
  "atk-s0401a:1282_3": "Rājā tassā vacanaṃ sutvā “ime pacitvā pesetū”ti sāmāvatiyā aṭṭha kukkuṭe pahiṇi.",
  "atk-s0401a:1282_4": "Sotāpannā ariyasāvikā jīvamāne kukkuṭe kiṃ pacissati,",
  "atk-s0401a:1282_5": "alanti vatvā pana hatthenapi phusituṃ na icchi.",
  "atk-s0401a:1282_6": "Māgaṇḍiyā “hotu, mahārāja,",
  "atk-s0401a:1282_7": "eteyeva ca kukkuṭe samaṇassa gotamassa pacanatthāya pesehī”ti.",
  "atk-s0401a:1282_8": "Rājā tathā akāsi.",
  "atk-s0401a:1282_9": "Māgaṇḍiyā antarāmaggeyeva kukkuṭe mārāpetvā “ime kukkuṭe pacāpetvā samaṇassa gotamassa detū”ti pahiṇi.",
  "atk-s0401a:1282_10": "Sā tesaṃ matabhāvena dasabalañca uddissa pahitabhāvena pacitvā dasabalassa pesesi.",
  "atk-s0401a:1282_11": "Māgaṇḍiyā “passa,",
  "atk-s0401a:1282_12": "mahārājā”ti vatvā ettakenapi rājānaṃ kopetuṃ nāsakkhi.",
  "atk-s0401a:1283_0": "Ayaṃ pana udeno tāsu ekekissā vasanaṭṭhāne satta satta divasāni vasi.",
  "atk-s0401a:1283_1": "Athāyaṃ māgaṇḍiyā ekaṃ kaṇhasappapotakaṃ veḷupabbe pakkhipāpetvā attano vasanaṭṭhāne ṭhapesi.",
  "atk-s0401a:1283_2": "Rañño ca yattha katthaci gacchantassa hatthikantavīṇaṃ ādāyayeva gamanaṃ āciṇṇaṃ,",
  "atk-s0401a:1283_3": "māgaṇḍiyā rañño attano santikaṃ āgamanakāle taṃ sappapotakaṃ antovīṇāya pakkhipitvā chiddaṃ pidahāpesi.",
  "atk-s0401a:1283_4": "Atha naṃ sāmāvatiyā santikaṃ gamanakāle,",
  "atk-s0401a:1283_5": "“mahārāja,",
  "atk-s0401a:1283_6": "sāmāvatī nāma samaṇassa gotamassa pakkhā,",
  "atk-s0401a:1283_7": "tumhe na gaṇeti.",
  "atk-s0401a:1283_8": "Yaṃ kiñci katvā tumhākaṃ dosameva cinteti,",
  "atk-s0401a:1283_9": "appamattā hothā”ti āha.",
  "atk-s0401a:1283_10": "Rājā sāmāvatiyā vasanaṭṭhāne sattāhaṃ vītināmetvā puna sattāhe māgaṇḍiyāya nivesanaṃ agamāsi.",
  "atk-s0401a:1283_11": "Sā tasmiṃ āgacchanteyeva “kacci te, mahārāja,",
  "atk-s0401a:1283_12": "sāmāvatī otāraṃ na gavesatī”ti kathentī viya rañño hatthato vīṇaṃ gahetvā cāletvā “kiṃ nu kho, mahārāja,",
  "atk-s0401a:1283_13": "ettha abbhantare vicaratī”ti vatvā sappassa nikkhamanokāsaṃ katvā “abbhumme anto sappo”ti vīṇaṃ chaḍḍetvā palāyi.",
  "atk-s0401a:1283_14": "Tasmiṃ kāle rājā padittaṃ veṇuvanaṃ viya pakkhittaloṇaṃ uddhanaṃ viya ca dosena taṭataṭāyanto “vegena saparivāraṃ sāmāvatiṃ pakkosathā”ti āha.",
  "atk-s0401a:1283_15": "Rājapurisā gantvā pakkosiṃsu.",
  "atk-s0401a:1284_0": "Sā rañño kuddhabhāvaṃ ñatvā sesamātugāmānaṃ saññamadāsi.",
  "atk-s0401a:1284_1": "“Rājā tumhe ghātetukāmo pakkosati,",
  "atk-s0401a:1284_2": "ajja divasaṃ odissakena mettāpharaṇena rājānaṃ pharathā”ti āha.",
  "atk-s0401a:1284_3": "Rājā tā itthiyo pakkosāpetvā sabbāva paṭipāṭiyā ṭhapetvā mahādhanuṃ ādāya visapītakaṇḍaṃ sannayhitvā dhanuṃ pūretvā aṭṭhāsi.",
  "atk-s0401a:1284_4": "Tasmiṃ khaṇe sabbāva tā sāmāvatippamukhā itthiyo odhiso mettaṃ phariṃsu.",
  "atk-s0401a:1284_5": "Rājā kaṇḍaṃ neva khipituṃ na apanetuṃ sakkoti,",
  "atk-s0401a:1284_6": "gattehi sedā muccanti,",
  "atk-s0401a:1284_7": "sarīraṃ vedhati,",
  "atk-s0401a:1284_8": "mukhato kheḷo patati,",
  "atk-s0401a:1284_9": "gahetabbagahaṇaṃ na passati.",
  "atk-s0401a:1284_10": "Atha naṃ sāmāvatī “kiṃ, mahārāja,",
  "atk-s0401a:1284_11": "kilamasī”ti āha. Āma, devi, kilamāmi,",
  "atk-s0401a:1284_12": "avassayo me hohīti. Sādhu, mahārāja,",
  "atk-s0401a:1284_13": "kaṇḍaṃ mahāpathavimukhaṃ karohīti.",
  "atk-s0401a:1284_14": "Rājā tathā akāsi.",
  "atk-s0401a:1284_15": "Sā “rañño hatthato kaṇḍaṃ muccatū”ti adhiṭṭhāsi.",
  "atk-s0401a:1284_16": "Tasmiṃ khaṇe kaṇḍaṃ mucci.",
  "atk-s0401a:1284_17": "Rājā taṃkhaṇaṃyeva udake nimujjitvā āgamma allakeso allavattho sāmāvatiyā pādesu patitvā “khama, devi, mayhaṃ,",
  "atk-s0401a:1284_18": "bhedakānaṃ me vacanena anupadhāretvā etaṃ kata”nti āha. Khamāmi, devāti. “Sādhu, devi,",
  "atk-s0401a:1284_19": "evaṃ tayā mayhaṃ khamitaṃ nāma hoti.",
  "atk-s0401a:1284_20": "Ito paṭṭhāya tumhākaṃ yathāruciyā dasabalassa dānaṃ detha,",
  "atk-s0401a:1284_21": "pacchābhattaṃ vihāraṃ gantvā dhammakathaṃ suṇātha,",
  "atk-s0401a:1284_22": "ajja vo paṭṭhāya parihāraṃ dammīti. Tena hi, deva,",
  "atk-s0401a:1284_23": "ajja paṭṭhāya ekaṃ bhikkhuṃ yācitvā ānetha,",
  "atk-s0401a:1284_24": "yo no dhammaṃ vācessatīti.",
  "atk-s0401a:1284_25": "Rājā satthu santikaṃ gantvā yācanto ānandattheraṃ labhi.",
  "atk-s0401a:1284_26": "Tato paṭṭhāya tā pañcasatā itthiyo theraṃ pakkosāpetvā sakkārasammānaṃ katvā katabhattakiccassa therassa santike dhammaṃ pariyāpuṇanti.",
  "atk-s0401a:1285_0": "Tā ekadivasaṃ therassa anumodanāya pasannā therassa pañca uttarāsaṅgasatāni adaṃsu.",
  "atk-s0401a:1285_1": "Thero kira pubbe tunnavāyakāle ekassa paccekabuddhassa ekāya sūciyā saddhiṃ hatthatalamattaṃ coḷakhaṇḍaṃ adāsi.",
  "atk-s0401a:1285_2": "So sūciyā phalena imasmiṃ attabhāve mahāpañño ahosi,",
  "atk-s0401a:1285_3": "coḷakhaṇḍassa phalena imināva niyāmena pañcasatakkhattuṃ dussāni paṭilabhi.",
  "atk-s0401a:1286_0": "Tato māgaṇḍiyā aññaṃ kātabbaṃ apassantī “uyyānaṃ gacchāma,",
  "atk-s0401a:1286_1": "mahārājā”ti āha. Sādhu, devīti.",
  "atk-s0401a:1286_2": "Sā rañño sampaṭicchitabhāvaṃ ñatvā cūḷapitaraṃ pakkosāpetvā āha –",
  "atk-s0401a:1286_3": "“amhākaṃ uyyānaṃ gatakāle sāmāvatiyā vasanaṭṭhānaṃ gantvā sāmāvatiṃ saparivāraṃ antokaritvā ‘rañño āṇā’ti",
  "atk-s0401a:1286_4": "vatvā dvāraṃ pidahitvā palālena paliveṭhetvā gehe aggiṃ dethā”ti.",
  "atk-s0401a:1286_5": "Māgaṇḍiyo tassā vacanaṃ sutvā tathā akāsi.",
  "atk-s0401a:1286_6": "Tasmiṃ divase sabbāpi tā itthiyo pubbe katassa upapīḷakakammassānubhāvena samāpattiṃ appetuṃ nāsakkhiṃsu,",
  "atk-s0401a:1286_7": "ekappahāreneva bhusamuṭṭhi viya jhāyiṃsu.",
  "atk-s0401a:1286_8": "Tāsaṃ ārakkhapurisā rañño santikaṃ gantvā, “deva,",
  "atk-s0401a:1286_9": "idaṃ nāma kariṃsū”ti ācikkhiṃsu.",
  "atk-s0401a:1287_0": "Rājā “kena kata”nti pariyesanto māgaṇḍiyāya kāritabhāvaṃ ñatvā taṃ pakkosāpetvā “bhadde,",
  "atk-s0401a:1287_1": "bhaddakaṃ tayā kammaṃ kataṃ mayā kātabbaṃ karontiyā,",
  "atk-s0401a:1287_2": "“uṭṭhāya samuṭṭhāya mayhaṃ vadhāya parisakkamānā ghātitā,",
  "atk-s0401a:1287_3": "pasannosmi,",
  "atk-s0401a:1287_4": "tuyhaṃ sampattiṃ dassāmīti tava ñātake pakkosāpehī”ti āha.",
  "atk-s0401a:1287_5": "Sā rañño kathaṃ sutvā aññātakepi ñātake katvā pakkosāpesi.",
  "atk-s0401a:1287_6": "Rājā sabbesaṃ sannipatitabhāvaṃ ñatvā rājaṅgaṇe galappamāṇesu āvāṭesu nikhanitvā upari ṭhitāni sīsāni bhindāpento mahantehi ayanaṅgalehi kasāpesi.",
  "atk-s0401a:1287_7": "Māgaṇḍiyampi khaṇḍākhaṇḍikaṃ chindāpetvā pūvapacanakaṭāhe pacāpesi.",
  "atk-s0401a:1288_0": "Kiṃ pana sāmāvatiyā saparivārāya agginā jhāpanakammanti?",
  "atk-s0401a:1288_1": "Sā kira anuppanne buddhe teheva pañcahi mātugāmasatehi saddhiṃ gaṅgāyaṃ kīḷitvā bahititthe ṭhitā sīte",
  "atk-s0401a:1288_2": "jāte avidūraṭṭhāne paccekabuddhassa paṇṇasālaṃ disvā anto asodhetvāva bahi aggiṃ datvā visibbesuṃ.",
  "atk-s0401a:1288_3": "Antopaṇṇasālāya paccekabuddho nirodhasamāpattiṃ samāpajjitvā nisinno.",
  "atk-s0401a:1288_4": "Tā jālāsu pacchinnāsu paccekabuddhaṃ disvā “kiṃ amhehi kataṃ,",
  "atk-s0401a:1288_5": "ayaṃ paccekabuddho rañño kulūpako,",
  "atk-s0401a:1288_6": "imaṃ disvā rājā amhākaṃ kujjhissati,",
  "atk-s0401a:1288_7": "idāni naṃ sujjhāpitaṃ kātuṃ vaṭṭatī”ti aññānipi dārūni pakkhipitvā aggiṃ adaṃsu.",
  "atk-s0401a:1288_8": "Puna jālāya pacchinnāya paccekabuddho samāpattito vuṭṭhāya tāsaṃ passantīnaṃyeva cīvarāni papphoṭetvā vehāsaṃ uppatitvā gato.",
  "atk-s0401a:1288_9": "Tena kammena niraye paccitvā pakkāvasesena imaṃ byasanaṃ pāpuṇiṃsu.",
  "atk-s0401a:1288_10": "Catuparisamajjhe pana kathā udapādi –",
  "atk-s0401a:1288_11": "“bahussutā vata khujjuttarā,",
  "atk-s0401a:1288_12": "mātugāmaattabhāve ṭhatvā pañcannaṃ mātugāmasatānaṃ dhammaṃ kathetvā sotāpattiphale patiṭṭhāpesi.",
  "atk-s0401a:1288_13": "Sāmāvatīpi raññā attano appitaṃ kaṇḍaṃ mettāpharaṇena pharitvā paṭibāhī”ti tassāpi mahājano guṇaṃ kathesi.",
  "atk-s0401a:1288_14": "Evametaṃ vatthu samuṭṭhitaṃ.",
  "atk-s0401a:1288_15": "Atha satthā aparabhāge jetavane nisinno tadeva kāraṇaṃ aṭṭhuppattiṃ katvā khujjuttaraṃ bahussutānaṃ,",
  "atk-s0401a:1288_16": "sāmāvatiṃ mettāvihārīnaṃ aggaṭṭhāne ṭhapesīti.",
  "atk-s0401a:1289_0": "Uttarānandamātāvatthu",
  "atk-s0401a:1290_0": "262.",
  "atk-s0401a:1290_1": "Pañcame jhāyīnanti jhānābhiratānaṃ upāsikānaṃ,",
  "atk-s0401a:1290_2": "uttarā nandamātā,",
  "atk-s0401a:1290_3": "aggāti dasseti.",
  "atk-s0401a:1290_4": "Sā kira padumuttarabuddhakāle haṃsavatiyaṃ kulagehe nibbattā satthu dhammakathaṃ suṇantī satthāraṃ ekaṃ",
  "atk-s0401a:1290_5": "upāsikaṃ jhānābhiratānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1290_6": "Sā kappasatasahassaṃ devamanussesu saṃsaritvā imasmiṃ buddhuppāde rājagahanagare sumanaseṭṭhiṃ nissāya",
  "atk-s0401a:1290_7": "vasantassa puṇṇasīhassa nāma bhariyāya kucchismiṃ paṭisandhiṃ gaṇhi,",
  "atk-s0401a:1290_8": "uttarātissā nāmaṃ akaṃsu.",
  "atk-s0401a:1291_0": "Athekasmiṃ nakkhattamahadivase rājagahaseṭṭhi puṇṇaṃ pakkosāpetvā āha –",
  "atk-s0401a:1291_1": "“tāta puṇṇa,",
  "atk-s0401a:1291_2": "nakkhattaṃ vā uposatho vā duggatassa kiṃ karissati,",
  "atk-s0401a:1291_3": "evaṃ santepi vadehi ‘kiṃ nakkhattaparibbayaṃ gahetvā nakkhattaṃ kīḷissasi,",
  "atk-s0401a:1291_4": "balavagoṇe ca phālañca naṅgalañca gahetvā kasissasī”’ti.",
  "atk-s0401a:1291_5": "“Mama bhariyāya saddhiṃ mantetvā jānissāmi,",
  "atk-s0401a:1291_6": "ayyā”ti taṃ kathaṃ bhariyāya ārocesi.",
  "atk-s0401a:1291_7": "“Seṭṭhi nāma ayyo issaro,",
  "atk-s0401a:1291_8": "tassa tayā saddhiṃ kathentassa kathā sobhati,",
  "atk-s0401a:1291_9": "tvaṃ pana attano kasikammaṃ mā vissajjesī”ti āha.",
  "atk-s0401a:1291_10": "So tassā vacanaṃ sutvā kasibhaṇḍaṃ ādāya kasituṃ gato.",
  "atk-s0401a:1292_0": "Taṃdivasañca sāriputtatthero nirodhasamāpattito vuṭṭhāya “kassa ajja mayā saṅgahaṃ kātuṃ vaṭṭatī”ti āvajjento",
  "atk-s0401a:1292_1": "imassa puṇṇassa upanissayaṃ disvā bhikkhācāravelāya pattacīvaramādāya puṇṇassa kasanaṭṭhānaṃ gacchanto",
  "atk-s0401a:1292_2": "avidūre attānaṃ dassesi.",
  "atk-s0401a:1292_3": "Puṇṇo theraṃ disvā kasiṃ ṭhapetvā therassa santikaṃ gantvā pañcapatiṭṭhitena vandi.",
  "atk-s0401a:1292_4": "Thero taṃ oloketvā udakasabhāgaṃ pucchi.",
  "atk-s0401a:1292_5": "Tassa etadahosi –",
  "atk-s0401a:1292_6": "“ayyo mukhaṃ dhovitukāmo bhavissatī”ti.",
  "atk-s0401a:1292_7": "Tato vegena gantvā dantakaṭṭhaṃ āharitvā kappiyaṃ katvā therassa adāsi.",
  "atk-s0401a:1292_8": "There dantakaṭṭhaṃ khādante pattena saddhiṃ dhammakaraṇaṃ nīharitvā udakassa pūretvā āhari.",
  "atk-s0401a:1292_9": "Thero mukhaṃ dhovitvā bhikkhācāramaggaṃ paṭipajji.",
  "atk-s0401a:1292_10": "Puṇṇo cintesi –",
  "atk-s0401a:1292_11": "“thero aññesu divasesu imaṃ maggaṃ na paṭipajjati,",
  "atk-s0401a:1292_12": "ajja pana mayhaṃ saṅgahatthāya paṭipanno bhavissati.",
  "atk-s0401a:1292_13": "Aho vata me bhariyā mamatthāya āharaṇakaṃ āhāraṃ therassa patte patiṭṭhapeyyā”ti.",
  "atk-s0401a:1293_0": "Athassa bhariyā “ajja nakkhattadivaso”ti pātova attano labhanakaniyāmena khādanīyabhojanīyaṃ saṃvidhāya",
  "atk-s0401a:1293_1": "gahetvā sāmikassa kasanaṭṭhānaṃ āgacchantī antarāmagge theraṃ disvā cintesi –",
  "atk-s0401a:1293_2": "“aññesu divasesu mayhaṃ theraṃ disvā deyyadhammo na hoti,",
  "atk-s0401a:1293_3": "deyyadhamme santepi mama ayyaṃ na passāmi,",
  "atk-s0401a:1293_4": "ajja pana dvinnampi sammukhībhāvo jāto.",
  "atk-s0401a:1293_5": "Mama sāmikassa puna sampādetvā āharissāmi,",
  "atk-s0401a:1293_6": "imaṃ tāva āhāraṃ therassa dassāmī”ti tīhi cetanāhi sampayuttaṃ katvā taṃ bhojanaṃ sāriputtattherassa",
  "atk-s0401a:1293_7": "patte patiṭṭhapetvā “evaṃvidhā duggatajīvitā muccāmī”ti āha.",
  "atk-s0401a:1293_8": "Theropi “tava ajjhāsayo pūratū”ti tassānumodanaṃ katvā tato nivattitvā vihāraṃ agamāsi.",
  "atk-s0401a:1294_0": "Sāpi puna attano gehaṃ gantvā sāmikassa āhāraṃ sampādetvā ādāya kasanaṭṭhānaṃ gantvā sāmikassa kujjhanabhāvato bhītā “sāmi,",
  "atk-s0401a:1294_1": "ajja ekadivasaṃ tava manaṃ sandhārehī”ti āha.",
  "atk-s0401a:1294_2": "Kiṃ kāraṇāti?",
  "atk-s0401a:1294_3": "Ahaṃ ajja tāva āhāraṃ āharantī antarāmagge theraṃ disvā tava bhāgabhattaṃ therassa patte patiṭṭhapetvā",
  "atk-s0401a:1294_4": "puna gehaṃ gantvā āhāraṃ pacitvā ādāya āgatāmhīti.",
  "atk-s0401a:1294_5": "Manāpaṃ te, bhadde, kataṃ,",
  "atk-s0401a:1294_6": "mayāpi pātova therassa dantakaṭṭhañca mukhodakañca dinnaṃ.",
  "atk-s0401a:1294_7": "Ajja amhākaṃ suppabhātaṃ,",
  "atk-s0401a:1294_8": "sabbampi therassa amhākaṃ santakameva jātanti dvinnampi janānaṃ ekasadisameva cittaṃ ahosi.",
  "atk-s0401a:1294_9": "Atha puṇṇo āhārakiccaṃ katvā bhariyāya ūrumhi sīsaṃ katvā muhuttaṃ nipajji.",
  "atk-s0401a:1294_10": "Athassa niddā okkami.",
  "atk-s0401a:1294_11": "So thokaṃ niddāyitvā pabuddho kasitaṭṭhānaṃ olokesi,",
  "atk-s0401a:1294_12": "olokitolokitaṭṭhānaṃ mahākosātakipupphehi samparikiṇṇaṃ viya ahosi.",
  "atk-s0401a:1294_13": "So bhariyaṃ āha – “bhadde,",
  "atk-s0401a:1294_14": "kinnāmetaṃ ajja idaṃ kasitaṭṭhānaṃ suvaṇṇavaṇṇaṃ hutvā khāyatī”ti. Ayya,",
  "atk-s0401a:1294_15": "ajja te sakaladivasaṃ kilantatāya akkhīni maññe bhamantīti. Bhadde,",
  "atk-s0401a:1294_16": "mayhaṃ assaddahantī sayaṃ olokehīti.",
  "atk-s0401a:1294_17": "Tasmiṃ kāle sā oloketvā sabhāvaṃ ayya, kathesi,",
  "atk-s0401a:1294_18": "evametaṃ bhavissatīti.",
  "atk-s0401a:1295_0": "Puṇṇo uṭṭhāya ekaṃ kaṭṭhiṃ gahetvā naṅgalasīse pahari,",
  "atk-s0401a:1295_1": "guḷapiṇḍo viya naṅgalasīse allīyitvā aṭṭhāsi.",
  "atk-s0401a:1295_2": "So bhariyaṃ pakkositvā āha – “bhadde,",
  "atk-s0401a:1295_3": "aññesaṃ vapitabījaṃ nāma tīhi vā catūhi vā māsehi phalaṃ deti,",
  "atk-s0401a:1295_4": "amhākaṃ pana ayyassa sāriputtattherassa antare ropitena saddhābījena ajjeva avassaṃ phalaṃ dinnaṃ.",
  "atk-s0401a:1295_5": "Imasmiṃ karīsamatte padese āmalakamattopi paṃsupiṇḍo asuvaṇṇo nāma natthī”ti.",
  "atk-s0401a:1295_6": "Idāni kiṃ karissāma, ayyāti? “Bhadde,",
  "atk-s0401a:1295_7": "imaṃ ettakaṃ suvaṇṇaṃ thenetvā khādituṃ nāma na sakkā”ti bhariyaṃ tasmiṃ ṭhāne ṭhapetvā bhattassa pūretvā",
  "atk-s0401a:1295_8": "ābhataṃ pātiṃ suvaṇṇassa pūretvā gantvā rañño ārocāpesi –",
  "atk-s0401a:1295_9": "“eko manusso suvaṇṇapātiṃ gahetvā ṭhito”ti.",
  "atk-s0401a:1295_10": "Rājā taṃ pakkosāpetvā “kahaṃ te, tāta,",
  "atk-s0401a:1295_11": "laddha”nti pucchi. “Deva,",
  "atk-s0401a:1295_12": "mayhaṃ ekaṃ kasitaṭṭhānaṃ sabbaṃ suvaṇṇameva jātaṃ,",
  "atk-s0401a:1295_13": "pahiṇitvā āharāpethā”ti āha.",
  "atk-s0401a:1295_14": "Tvaṃ kinnāmosīti?",
  "atk-s0401a:1295_15": "Puṇṇo nāma ahaṃ, devāti.",
  "atk-s0401a:1295_16": "Gacchatha, bhaṇe,",
  "atk-s0401a:1295_17": "sakaṭāni yojetvā puṇṇassa kasitaṭṭhānato suvaṇṇamāharathāti.",
  "atk-s0401a:1296_0": "Sakaṭehi saddhiṃ gatarājapurisā “rañño puñña”nti vatvā suvaṇṇapiṇḍe gaṇhanti,",
  "atk-s0401a:1296_1": "gahitagahitampi kasitaleḍḍuyeva hoti.",
  "atk-s0401a:1296_2": "Te gantvā rañño ārocesuṃ.",
  "atk-s0401a:1296_3": "Tena hi bhaṇe gantvā “puṇṇassa puñña”nti vatvā gaṇhathāti.",
  "atk-s0401a:1296_4": "Gahitagahitaṃ suvaṇṇameva hoti.",
  "atk-s0401a:1296_5": "Te sabbampi taṃ suvaṇṇaṃ āharitvā rājaṅgaṇe rāsiṃ akaṃsu.",
  "atk-s0401a:1296_6": "Rāsi ubbedhena tālappamāṇo ahosi.",
  "atk-s0401a:1296_7": "Rājā vāṇije pakkosāpetvā “kassa gehe ettakaṃ suvaṇṇaṃ atthī”ti pucchi. Natthi, deva,",
  "atk-s0401a:1296_8": "kassacīti.",
  "atk-s0401a:1296_9": "Ettakassa pana dhanassa sāmino kiṃ kātuṃ vaṭṭatīti?",
  "atk-s0401a:1296_10": "Dhanaseṭṭhiṃ nāma naṃ kātuṃ vaṭṭati, devāti?",
  "atk-s0401a:1296_11": "Tena hi puṇṇaṃ imasmiṃ nagare dhanaseṭṭhiṃ nāma karothāti sabbaṃ taṃ suvaṇṇaṃ tasseva datvā taṃdivasaṃyevassa seṭṭhiṭṭhānaṃ adāsi.",
  "atk-s0401a:1296_12": "So seṭṭhi maṅgalaṃ karonto sattāhaṃ buddhappamukhassa bhikkhusaṅghassa mahādānaṃ adāsi.",
  "atk-s0401a:1296_13": "Sattame divase dasabalassa bhattānumodanāya puṇṇaseṭṭhipi bhariyāpi dhītāpi sabbe sotāpattiphale patiṭṭhahiṃsu.",
  "atk-s0401a:1297_0": "Aparabhāge rājagahaseṭṭhi “puṇṇaseṭṭhino vayappattā dārikā atthī”ti sutvā attano puttassa kāraṇā tassa gehaṃ pesesi.",
  "atk-s0401a:1297_1": "So tassa sāsanaṃ sutvā “nāhaṃ dhītaraṃ dassāmī”ti paṭisāsanaṃ pesesi.",
  "atk-s0401a:1297_2": "Sumanaseṭṭhipi puna pesesi –",
  "atk-s0401a:1297_3": "“tvaṃ mama gehaṃ nissāya vasitvā idāni ekappahāreneva issaro hutvā mayhaṃ dārikaṃ na desī”ti.",
  "atk-s0401a:1297_4": "Tato puṇṇaseṭṭhi āha –",
  "atk-s0401a:1297_5": "“imaṃ tāva tumhākaṃ seṭṭhi sabhāvameva kathesi,",
  "atk-s0401a:1297_6": "puriso nāma sabbakāle evaṃvidhoyevāti na sallakkhetabbo.",
  "atk-s0401a:1297_7": "Ahañhi idāni tādise purise dāse katvā gahetuṃ sakkomi,",
  "atk-s0401a:1297_8": "tuyhaṃ pana jātiṃ vā gottaṃ vā na kopemi.",
  "atk-s0401a:1297_9": "Apica kho mama dhītā sotāpannā ariyasāvikā devasikaṃ kahāpaṇagghanakehi pupphehi pūjaṃ karoti,",
  "atk-s0401a:1297_10": "tamahaṃ tumhādisassa micchādiṭṭhikassa gehaṃ na pesessāmī”ti.",
  "atk-s0401a:1297_11": "Evaṃ puṇṇaseṭṭhissa paṭibāhakabhāvaṃ ñatvā rājagahaseṭṭhi puna sāsanaṃ pesesi –",
  "atk-s0401a:1297_12": "“porāṇakaṃ vissāsaṃ mā bhindatu,",
  "atk-s0401a:1297_13": "ahaṃ mayhaṃ suṇisāya devasikaṃ dvinnaṃ kahāpaṇānaṃ andhanakāni pupphāni sajjāpessāmī”ti.",
  "atk-s0401a:1297_14": "So “sādhū”ti sampaṭicchitvā dhītaraṃ tassa gharaṃ pesesi.",
  "atk-s0401a:1298_0": "Athekadivasaṃ sā puṇṇaseṭṭhino dhītā uttarā attano sāmikaṃ evamāha –",
  "atk-s0401a:1298_1": "“ahaṃ attano kulagehe māsassa aṭṭha divasāni nibaddhaṃ uposathakammaṃ karomi,",
  "atk-s0401a:1298_2": "idānipi tumhesu sampaṭicchantesu uposathaṅgāni adhiṭṭhaheyya”nti.",
  "atk-s0401a:1298_3": "So “na sakkā”ti taṃ na sampaṭicchi.",
  "atk-s0401a:1298_4": "Sā taṃ saññāpetuṃ asakkontī tuṇhī ahosi.",
  "atk-s0401a:1298_5": "Puna antovasse “uposathikā bhavissāmī”ti tadāpi okāsaṃ kārentī neva alattha.",
  "atk-s0401a:1298_6": "Sā antovasse aḍḍhatiyesu māsesu atikkantesu aḍḍhamāse avasiṭṭhe mātāpitūnaṃ sāsanaṃ pesesi –",
  "atk-s0401a:1298_7": "“ahaṃ tumhehi cārake pakkhittā ettake addhāne ekadivasampi uposathaṅgāni adhiṭṭhātuṃ na labhāmi,",
  "atk-s0401a:1298_8": "pañcadasa me kahāpaṇasahassāni pesethā”ti.",
  "atk-s0401a:1298_9": "Te dhītu sāsanaṃ sutvā “kiṃkāraṇā”ti apucchitvāva pahiṇiṃsu.",
  "atk-s0401a:1298_10": "Uttarā te kahāpaṇe gaṇhitvā tasmiṃ nagare sirimā nāma gaṇikā atthi,",
  "atk-s0401a:1298_11": "taṃ pakkosāpetvā “amma sirime,",
  "atk-s0401a:1298_12": "ahaṃ imaṃ aḍḍhamāsaṃ uposathaṅgāni adhiṭṭhahissāmi,",
  "atk-s0401a:1298_13": "tvaṃ imāni pañcadasa kahāpaṇasahassāni gahetvā imaṃ aḍḍhamāsaṃ seṭṭhiputtaṃ paricarāhī”ti.",
  "atk-s0401a:1298_14": "Sā “sādhu,",
  "atk-s0401a:1298_15": "ayye”ti sampaṭicchi.",
  "atk-s0401a:1298_16": "Tato paṭṭhāya seṭṭhiputto “ahaṃ sirimāya saddhiṃ modissāmī”ti uttarāya aḍḍhamāsaṃ uposathakammaṃ sampaṭicchi.",
  "atk-s0401a:1299_0": "Sā tena sampaṭicchitabhāvaṃ ñatvā divase divase pātova dāsigaṇaparivutā satthu sahatthā khādanīyabhojanīyaṃ",
  "atk-s0401a:1299_1": "saṃvidahitvā satthari bhattakiccaṃ katvā vihāraṃ gate uposathaṅgāni adhiṭṭhāya pāsādavaraṃ āruyha attano",
  "atk-s0401a:1299_2": "sīlāni āvajjamānā nisīdati.",
  "atk-s0401a:1299_3": "Evaṃ aḍḍhamāsaṃ vītināmetvā uposathaṃ vissajjanadivase pātova yāgukhajjakādīni saṃvidahantī vicarati.",
  "atk-s0401a:1299_4": "Tasmiṃ samaye seṭṭhiputto sirimāya saddhiṃ uparipāsādavaragato jālavātapānaṃ vivaritvā antaravatthuṃ olokento aṭṭhāsi. Uttarā,",
  "atk-s0401a:1299_5": "vātapānacchiddena uddhaṃ olokesi.",
  "atk-s0401a:1299_6": "Seṭṭhiputto uttaraṃ oloketvā “nerayikajātikā vatāyaṃ evaṃvidhaṃ nāma sampattiṃ pahāya ukkhalikamasimakkhitā",
  "atk-s0401a:1299_7": "hutvā nikkāraṇā dāsīnaṃ antare vicaratī”ti sitaṃ akāsi. Uttarā,",
  "atk-s0401a:1299_8": "tassa pamādabhāvaṃ ñatvā “ayaṃ bālo nāma attano sampatti sabbakālaṃ thāvarāti saññī bhavissatī”ti sayampi sitaṃ akāsi.",
  "atk-s0401a:1299_9": "Tato sirimā “ayaṃ ceṭikā mayi ṭhitāya evaṃ mama sāmikena saddhiṃ sitaṃ karotī”ti kupitā vegena otari. Uttarā,",
  "atk-s0401a:1299_10": "tassā āgamanākappeneva “ayaṃ bālā aḍḍhamāsamattaṃ imasmiṃ gehe vasitvā mayhamevetaṃ gehantisaññī jātā”ti",
  "atk-s0401a:1299_11": "ñatvā taṅkhaṇaññeva mettājhānaṃ samāpajjitvā aṭṭhāsi.",
  "atk-s0401a:1299_12": "Sirimāpi dāsīnaṃ antarena āgantvā uḷuṅkaṃ gahetvā pūvapacanaṭṭhāne pakkuthitatelassa pūretvā uttarāya matthake āsiñci,",
  "atk-s0401a:1299_13": "mettājhānassa vipphārena uttarāya matthake āsittaṃ pakkuthitatelaṃ padumapatte āsittaudakaṃ viya vinivattitvā gataṃ.",
  "atk-s0401a:1300_0": "Tasmiṃ khaṇe sirimāya samīpe ṭhitā dāsiyo taṃ oloketvā, “bho je,",
  "atk-s0401a:1300_1": "tvaṃ amhākaṃ ayyāya hatthato mūlaṃ gahetvā āgatā imasmiṃ gehe vasamānā amhākaṃ ayyāya sadisā bhavituṃ vāyamasī”ti sammukhaṭṭhāne taṃ paribhāsiṃsu.",
  "atk-s0401a:1300_2": "Tasmiṃ khaṇe sirimā attano āgantukabhāvaṃ aññāsi.",
  "atk-s0401a:1300_3": "Sā tatova gantvā uttarāya pādesu patitvā, “ayye,",
  "atk-s0401a:1300_4": "anupadhāretvā me kataṃ,",
  "atk-s0401a:1300_5": "khamatha mayha”nti āha.",
  "atk-s0401a:1300_6": "Amma sirime,",
  "atk-s0401a:1300_7": "nāhaṃ tava imasmiṃ ṭhāne khamissāmi,",
  "atk-s0401a:1300_8": "ahaṃ sapitikā dhītā,",
  "atk-s0401a:1300_9": "dasabale khamanteyeva khamissāmīti.",
  "atk-s0401a:1301_0": "Satthāpi kho bhikkhusaṅghaparivāro āgantvā uttarāya nivesane paññattāsane nisīdi.",
  "atk-s0401a:1301_1": "Sirimā gantvā satthu pādesu patitvā, “bhante,",
  "atk-s0401a:1301_2": "mayā ayyāya uttarāya antare eko doso kato,",
  "atk-s0401a:1301_3": "tumhesu khamantesu khamissāmīti vadati,",
  "atk-s0401a:1301_4": "khamatha mayhaṃ bhagavā”ti.",
  "atk-s0401a:1301_5": "Khamāmi te sirimeti.",
  "atk-s0401a:1301_6": "Sā tasmiṃ kāle gantvā uttaraṃ khamāpesi.",
  "atk-s0401a:1301_7": "Taṃdivasañca sirimā dasabalassa bhattānumodanaṃ sutvā –",
  "atk-s0401a:1302_0": "“Akkodhena jine kodhaṃ, asādhuṃ sādhunā jine;",
  "atk-s0401a:1303_0": "Jine kadariyaṃ dānena, saccenālikavādina”nti. –",
  "atk-s0401a:1304_0": "Gāthāpariyosāne sotāpattiphale patiṭṭhitā dasabalaṃ nimantetvā punadivase mahādānaṃ adāsi.",
  "atk-s0401a:1304_1": "Evametaṃ vatthu samuṭṭhitaṃ.",
  "atk-s0401a:1304_2": "Aparabhāge pana satthā jetavane nisīditvā upāsikāyo ṭhānantaresu ṭhapento uttaraṃ nandamātaraṃ jhāyīnaṃ aggaṭṭhāne ṭhapesīti.",
  "atk-s0401a:1305_0": "Suppavāsāvatthu",
  "atk-s0401a:1306_0": "263.",
  "atk-s0401a:1306_1": "Chaṭṭhe paṇītadāyikānanti paṇītarasadāyikānaṃ upāsikānaṃ,",
  "atk-s0401a:1306_2": "suppavāsā koliyadhītā,",
  "atk-s0401a:1306_3": "aggāti dasseti.",
  "atk-s0401a:1306_4": "Sā kira padumuttarabuddhakāle haṃsavatiyaṃ kulagehe nibbattā satthu dhammadesanaṃ suṇantī satthāraṃ ekaṃ",
  "atk-s0401a:1306_5": "upāsikaṃ paṇītadāyikānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1306_6": "Sā kappasatasahassaṃ devamanussesu saṃsaritvā imasmiṃ buddhuppāde koliyanagare khattiyakule nibbatti,",
  "atk-s0401a:1306_7": "suppavāsātissā nāmaṃ akaṃsu.",
  "atk-s0401a:1306_8": "Sā vayappattā ekassa sakyakumārassa gehaṃ gatā,",
  "atk-s0401a:1306_9": "paṭhamadassaneyeva satthu dhammakathaṃ sutvā sotāpattiphale patiṭṭhāsi.",
  "atk-s0401a:1306_10": "Sā aparabhāge sīvaliṃ nāma dārakaṃ vijāyi.",
  "atk-s0401a:1306_11": "Tassa vatthu heṭṭhā vitthāritameva.",
  "atk-s0401a:1307_0": "Sā ekasmiṃ samaye buddhappamukhassa bhikkhusaṅghassa nānaggarasapaṇītabhojanaṃ adāsi.",
  "atk-s0401a:1307_1": "Satthā katabhattakicco anumodanaṃ karonto suppavāsāya imaṃ dhammaṃ desesi “bhojanaṃ suppavāse dentī ariyasāvikā paṭiggāhakānaṃ pañca ṭhānāni deti.",
  "atk-s0401a:1307_2": "Āyuṃ deti,",
  "atk-s0401a:1307_3": "vaṇṇaṃ deti,",
  "atk-s0401a:1307_4": "sukhaṃ deti,",
  "atk-s0401a:1307_5": "balaṃ deti,",
  "atk-s0401a:1307_6": "paṭibhānaṃ deti.",
  "atk-s0401a:1307_7": "Āyuṃ kho pana datvā āyussa bhāginī hoti dibbassa vā mānusassa vā…pe…",
  "atk-s0401a:1307_8": "paṭibhānaṃ datvā paṭibhānassa bhāginī hoti dibbassa vā mānusassa vā”ti.",
  "atk-s0401a:1307_9": "Evametaṃ vatthu samuṭṭhitaṃ.",
  "atk-s0401a:1307_10": "Atha aparabhāge satthā jetavane nisīditvā upāsikāyo ṭhānantaresu ṭhapento suppavāsaṃ koliyadhītaraṃ paṇītadāyikānaṃ aggaṭṭhāne ṭhapesīti.",
  "atk-s0401a:1308_0": "Suppiyāvatthu",
  "atk-s0401a:1309_0": "264.",
  "atk-s0401a:1309_1": "Sattame gilānupaṭṭhākīnanti gilānupaṭṭhākīnaṃ upāsikānaṃ,",
  "atk-s0401a:1309_2": "suppiyā upāsikā,",
  "atk-s0401a:1309_3": "aggāti dasseti.",
  "atk-s0401a:1309_4": "Ayaṃ kira padumuttarabuddhakāle haṃsavatiyaṃ kulagehe nibbattā aparabhāge satthu dhammadesanaṃ suṇantī",
  "atk-s0401a:1309_5": "satthāraṃ ekaṃ upāsikaṃ gilānupaṭṭhākīnaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1309_6": "Sā kappasatasahassaṃ devamanussesu saṃsaritvā imasmiṃ buddhuppāde bārāṇasiyaṃ kulagehe nibbatti,",
  "atk-s0401a:1309_7": "suppiyātissā nāmaṃ akaṃsu.",
  "atk-s0401a:1309_8": "Aparabhāge satthā bhikkhusaṅghaparivāro bārāṇasiṃ agamāsi.",
  "atk-s0401a:1309_9": "Sā tathāgatassa paṭhamadassaneyeva dhammaṃ sutvā sotāpattiphale patiṭṭhāsi.",
  "atk-s0401a:1310_0": "Athekadivasaṃ dhammassavanatthāya vihāraṃ gatā.",
  "atk-s0401a:1310_1": "Vihāracārikaṃ caramānā ekaṃ bhikkhuṃ gilānaṃ disvā abhivādetvā paṭisanthāraṃ katvā “ayyassa kiṃ laddhuṃ vaṭṭatī”ti pucchi.",
  "atk-s0401a:1310_2": "Rasaṃ laddhuṃ vaṭṭati,",
  "atk-s0401a:1310_3": "upāsiketi. “Hotu, bhante,",
  "atk-s0401a:1310_4": "ahaṃ pahiṇissāmī”ti theraṃ abhivādetvā antonagaraṃ gantvā punadivase pavattamaṃsatthāya dāsiṃ antarāpaṇaṃ pesesi.",
  "atk-s0401a:1310_5": "Sā sakalanagare pavattamaṃsaṃ alabhitvā aladdhabhāvaṃ kathesi.",
  "atk-s0401a:1310_6": "Upāsikā cintesi –",
  "atk-s0401a:1310_7": "“ahaṃ ayyassa rasaṃ pahiṇissāmīti vatvā sace na pesessāmi,",
  "atk-s0401a:1310_8": "ayyo aññatopi alabhanto kilamissati,",
  "atk-s0401a:1310_9": "yaṃkiñci katvā pesetuṃ vaṭṭatī”ti gabbhaṃ pavisitvā ūrumaṃsaṃ chinditvā dāsiyā adāsi “idaṃ maṃsaṃ gahetvā",
  "atk-s0401a:1310_10": "sambhārehi yojetvā rasaṃ katvā vihāraṃ netvā ayyassa dehi.",
  "atk-s0401a:1310_11": "So ce maṃ pucchati,",
  "atk-s0401a:1310_12": "gilānāti vadehī”ti.",
  "atk-s0401a:1310_13": "Sā tathā akāsi.",
  "atk-s0401a:1311_0": "Satthā taṃ kāraṇaṃ ñatvā punadivase bhikkhācāravelāya bhikkhusaṅghaparivuto upāsikāya gehaṃ agamāsi.",
  "atk-s0401a:1311_1": "Sā tathāgatassa āgatabhāvaṃ sutvā sāmikaṃ āmantesi –",
  "atk-s0401a:1311_2": "“ayyaputta,",
  "atk-s0401a:1311_3": "ahaṃ satthu santikaṃ gantuṃ na sakkomi,",
  "atk-s0401a:1311_4": "gaccha tvaṃ satthāraṃ antogehaṃ pavesetvā nisīdāpehī”ti.",
  "atk-s0401a:1311_5": "So tathā akāsi.",
  "atk-s0401a:1311_6": "Satthā “kahaṃ suppiyā”ti pucchi. Gilānā, bhanteti.",
  "atk-s0401a:1311_7": "Pakkosatha, nanti.",
  "atk-s0401a:1311_8": "Atha te gantvā “satthā taṃ pakkosatī”ti āhaṃsu.",
  "atk-s0401a:1311_9": "Sā cintesi –",
  "atk-s0401a:1311_10": "“sabbalokassa hitānukampako satthā na imaṃ kāraṇaṃ adisvā pakkosāpessatī”ti sahasā mañcamhā vuṭṭhāsi.",
  "atk-s0401a:1311_11": "Athassā buddhānubhāvena taṃkhaṇaṃyeva vaṇo ruhitvā succhavi ahosi sesaṭṭhānato atirekataraṃ vippasannavaṇṇo.",
  "atk-s0401a:1311_12": "Tasmiṃ khaṇe upāsikā sitaṃ katvā dasabalaṃ pañcapatiṭṭhitena vanditvā ekamantaṃ nisīdi.",
  "atk-s0401a:1311_13": "Satthā “imissā upāsikāya kiṃ aphāsuka”nti pucchi.",
  "atk-s0401a:1311_14": "Sā attanā katakāraṇaṃ sabbaṃ kathesi.",
  "atk-s0401a:1311_15": "Satthā katabhattakicco vihāraṃ gantvā bhikkhusaṅghaṃ sannipātāpetvā taṃ bhikkhuṃ anekapariyāyena vigarahitvā sikkhāpadaṃ paññapesi.",
  "atk-s0401a:1311_16": "Evametaṃ vatthu samuṭṭhitaṃ.",
  "atk-s0401a:1311_17": "Aparabhāge satthā jetavane nisinno upāsikāyo ṭhānantaresu ṭhapento suppiyaṃ upāsikaṃ gilānupaṭṭhākīnaṃ aggaṭṭhāne ṭhapesīti.",
  "atk-s0401a:1312_0": "Kātiyānīvatthu",
  "atk-s0401a:1313_0": "265.",
  "atk-s0401a:1313_1": "Aṭṭhame aveccappasannānanti adhigatena acalappasādena samannāgatānaṃ upāsikānaṃ, kātiyānī,",
  "atk-s0401a:1313_2": "aggāti dasseti.",
  "atk-s0401a:1313_3": "Sā kira padumuttarabuddhakāle haṃsavatiyaṃ kulagehe nibbattā satthāraṃ ekaṃ upāsikaṃ aveccappasannānaṃ",
  "atk-s0401a:1313_4": "aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1313_5": "Sā kappasatasahassaṃ devamanussesu saṃsaritvā imasmiṃ buddhuppāde kuraragharanagare nibbatti,",
  "atk-s0401a:1313_6": "kātiyānītissā nāmaṃ akaṃsu.",
  "atk-s0401a:1314_0": "Sā aparabhāge vayappattā kuraragharikāya,",
  "atk-s0401a:1314_1": "kāḷiyā sahāyikā,",
  "atk-s0401a:1314_2": "daḷhamittā ahosi.",
  "atk-s0401a:1314_3": "Yadā pana kuṭikaṇṇasoṇatthero “dasabalassa kathitaniyāmena mayhampi dhammaṃ kathehī”ti mātarā yācito",
  "atk-s0401a:1314_4": "rattibhāge antonagare alaṅkatadhammāsane nisīditvā mātaraṃ kāyasakkhiṃ katvā dhammadesanaṃ ārabhi,",
  "atk-s0401a:1314_5": "tadā ayaṃ kātiyānī upāsikā kāḷiyā saddhiṃ gantvā parisapariyante dhammaṃ suṇantī aṭṭhāsi.",
  "atk-s0401a:1314_6": "Tasmiṃ samaye pañcamattāni corasatāni antonagare divā katasaññāya koṭito paṭṭhāya ummaṅgaṃ khanitvā imissā kātiyāniyā gharaṃ sampāpuṇiṃsu.",
  "atk-s0401a:1314_7": "Tesaṃ corajeṭṭhako tehi saddhiṃ apavisitvā “kiṃ nu kho ayaṃ parisā sannipatitā”ti vīmaṃsanatthāya soṇattherassa",
  "atk-s0401a:1314_8": "dhammakathanaṭṭhānaṃ gantvā parisapariyante tiṭṭhamāno imissā kātiyāniyā piṭṭhipasse aṭṭhāsi.",
  "atk-s0401a:1315_0": "Tasmiṃ samaye, kātiyānī,",
  "atk-s0401a:1315_1": "dāsiṃ āmantesi –",
  "atk-s0401a:1315_2": "“gaccha je,",
  "atk-s0401a:1315_3": "gehaṃ pavisitvā dīpatelaṃ āhara,",
  "atk-s0401a:1315_4": "mayaṃ dīpe jāletvā dhammaṃ sossāmā”ti.",
  "atk-s0401a:1315_5": "Sā gharaṃ gantvā ummaṅge core disvā dīpatelaṃ agaṇhitvāva āgantvā attano ayyāya ārocesi – “ayye,",
  "atk-s0401a:1315_6": "gehe corā ummaṅgaṃ khanantī”ti.",
  "atk-s0401a:1315_7": "Taṃ sutvā corajeṭṭhako cintesi –",
  "atk-s0401a:1315_8": "“sacāyaṃ imissā kathaṃ gaṇhitvā gehaṃ gamissati,",
  "atk-s0401a:1315_9": "ettheva naṃ asinā dvedhā chindissāmi.",
  "atk-s0401a:1315_10": "Sace pana gahitanimitteneva dhammaṃ suṇissati,",
  "atk-s0401a:1315_11": "corehi gahitabhaṇḍakampi puna dāpessāmī”ti.",
  "atk-s0401a:1315_12": "Kātiyānīpi kho dāsiyā kathaṃ sutvā, “amma,",
  "atk-s0401a:1315_13": "mā saddaṃ kari,",
  "atk-s0401a:1315_14": "corā nāma harantā attanā diṭṭhameva harissanti,",
  "atk-s0401a:1315_15": "ahaṃ pana ajja dullabhassavanaṃ suṇāmi,",
  "atk-s0401a:1315_16": "mā dhammassa antarāyaṃ karohī”ti āha.",
  "atk-s0401a:1315_17": "Corajeṭṭhako tassā vacanaṃ sutvā cintesi –",
  "atk-s0401a:1315_18": "“iminā ajjhāsayena ṭhitāya nāma gehe bhaṇḍaṃ harantehi amhehi mahāpathavī pavisitabbā bhaveyyā”ti.",
  "atk-s0401a:1315_19": "So tāvadeva gantvā corehi gahitabhaṇḍaṃ chaḍḍāpetvā corehi saddhiṃ āgantvā dhammaṃ suṇanto parisapariyante aṭṭhāsi.",
  "atk-s0401a:1315_20": "Kātiyānīpi upāsikā therassa desanāpariyosāne sotāpattiphale patiṭṭhāsi.",
  "atk-s0401a:1316_0": "Atha aruṇe uggate corajeṭṭhako gantvā upāsikāya pādesu patitvā, “ayye,",
  "atk-s0401a:1316_1": "sabbesaṃyeva no khamāhī”ti āha.",
  "atk-s0401a:1316_2": "Kiṃ pana tumhehi mayhaṃ katanti?",
  "atk-s0401a:1316_3": "So sabbaṃ attanā katadosaṃ ārocesi. Tena hi, tātā,",
  "atk-s0401a:1316_4": "khamāmi tumhākanti. Ayye,",
  "atk-s0401a:1316_5": "amhākaṃ evaṃ khamitaṃ nāma na hoti,",
  "atk-s0401a:1316_6": "tumhākaṃ pana puttattherassa santike sabbesaṃyeva no pabbajjaṃ dāpehīti.",
  "atk-s0401a:1316_7": "Sā sabbepi te gahetvā kuṭikaṇṇasoṇattherassa santike pabbājesi.",
  "atk-s0401a:1316_8": "Tepi kho corā therassa santike pabbajitā sabbeva arahattaṃ pāpuṇiṃsu.",
  "atk-s0401a:1316_9": "Evametaṃ vatthu samuṭṭhitaṃ.",
  "atk-s0401a:1316_10": "Aparabhāge satthā jetavane viharanto upāsikāyo ṭhānantaresu ṭhapento kātiyāniṃ upāsikaṃ aveccappasannānaṃ aggaṭṭhāne ṭhapesīti.",
  "atk-s0401a:1317_0": "Nakulamātāvatthu",
  "atk-s0401a:1318_0": "266.",
  "atk-s0401a:1318_1": "Navame vissāsikānanti vissāsakathaṃ kathentīnaṃ upāsikānaṃ,",
  "atk-s0401a:1318_2": "nakulamātā gahapatānī,",
  "atk-s0401a:1318_3": "aggāti dasseti.",
  "atk-s0401a:1318_4": "Yaṃ panettha vattabbaṃ,",
  "atk-s0401a:1318_5": "taṃ sabbaṃ heṭṭhā upāsakapāḷiyaṃ vuttameva.",
  "atk-s0401a:1318_6": "Kevalaṃ idha nakulamātaraṃ dhuraṃ katvā veditabbanti.",
  "atk-s0401a:1319_0": "Kāḷīkuraragharikāvatthu",
  "atk-s0401a:1320_0": "267.",
  "atk-s0401a:1320_1": "Dasame anussavappasannānanti anussaveneva uppannena pasādena samannāgatānaṃ upāsikānaṃ antare,",
  "atk-s0401a:1320_2": "kāḷī upāsikā,",
  "atk-s0401a:1320_3": "kuraragharikā aggāti dasseti.",
  "atk-s0401a:1320_4": "Sā kira padumuttarabuddhakāle haṃsavatiyaṃ kuraragharanagare nibbattā satthu dhammakathaṃ suṇantī satthāraṃ",
  "atk-s0401a:1320_5": "ekaṃ upāsikaṃ anussavappasannānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi.",
  "atk-s0401a:1320_6": "Sā kappasatasahassaṃ devamanussesu saṃsaritvā imasmiṃ buddhuppāde rājagahanagare kulagehe nibbatti,",
  "atk-s0401a:1320_7": "kāḷītissā nāmaṃ akaṃsu.",
  "atk-s0401a:1321_0": "Sā vayappattā kuraragharanagare kulagehaṃ gatā.",
  "atk-s0401a:1321_1": "Athassā saṃvāsena gabbho patiṭṭhahi.",
  "atk-s0401a:1321_2": "Sā paripuṇṇagabbhā “paresaṃ gehe gabbhavuṭṭhānaṃ nāma appatirūpa”nti attano kulanagarameva āgantvā rattibhāgasamanantare",
  "atk-s0401a:1321_3": "attano pāsādassa upari ākāse ṭhitānaṃ sātāgirahemavatānaṃ ratanattayassa vaṇṇaṃ kathentānaṃ kathaṃ sutvā",
  "atk-s0401a:1321_4": "anussavikappasādaṃ uppādetvā satthu adassaneneva sotāpattiphale patiṭṭhāsi,",
  "atk-s0401a:1321_5": "aparabhāge panassā gabbhavuṭṭhānaṃ ahosīti sabbaṃ vatthu heṭṭhā vitthāritameva.",
  "atk-s0401a:1321_6": "Aparabhāge pana satthā jetavane bhikkhusaṅghamajjhe nisīditvā upāsikāyo ṭhānantaresu ṭhapento imaṃ upāsikaṃ anussavappasannānaṃ aggaṭṭhāne ṭhapesīti.",
  "atk-s0401a:1322_0": "Dasasuttaparimāṇāya upāsikāpāḷiyā vaṇṇanā niṭṭhitā.",
  "atk-s0401a:1323_0": "Ettāvatā ca manorathapūraṇiyā",
  "atk-s0401a:1324_0": "Aṅguttaranikāya-aṭṭhakathāya",
  "atk-s0401a:1325_0": "(15) 1. Aṭṭhānapāḷi-paṭhamavaggavaṇṇanā",
  "atk-s0401a:1326_0": "268.",
  "atk-s0401a:1326_1": "Aṭṭhānapāḷiyā aṭṭhānanti hetupaṭikkhepo.",
  "atk-s0401a:1326_2": "Anavakāsoti paccayapaṭikkhepo.",
  "atk-s0401a:1326_3": "Ubhayenāpi kāraṇameva paṭikkhipati.",
  "atk-s0401a:1326_4": "Kāraṇañhi tadāyattavuttitāya attano phalassa ṭhānanti ca avakāsoti ca vuccati.",
  "atk-s0401a:1326_5": "Yanti yena kāraṇena.",
  "atk-s0401a:1326_6": "Diṭṭhisampannoti maggadiṭṭhiyā sampanno sotāpanno ariyasāvako.",
  "atk-s0401a:1326_7": "Tassa hi diṭṭhisampanno itipi,",
  "atk-s0401a:1326_8": "dassanasampanno itipi,",
  "atk-s0401a:1326_9": "āgato imaṃ saddhammaṃ itipi,",
  "atk-s0401a:1326_10": "passati imaṃ saddhammaṃ itipi,",
  "atk-s0401a:1326_11": "sekkhena ñāṇena samannāgato itipi,",
  "atk-s0401a:1326_12": "sekkhāya vijjāya samannāgato itipi,",
  "atk-s0401a:1326_13": "dhammasotasamāpanno itipi,",
  "atk-s0401a:1326_14": "ariyo nibbedhikapañño itipi,",
  "atk-s0401a:1326_15": "amatadvāraṃ āhacca tiṭṭhati itipiti bahūni nāmāni honti.",
  "atk-s0401a:1326_16": "Kañci saṅkhāranti catubhūmakesu saṅkhatasaṅkhāresu kañci ekaṃ saṅkhārampi.",
  "atk-s0401a:1326_17": "Niccato upagaccheyyāti niccoti gaṇheyya.",
  "atk-s0401a:1326_18": "Netaṃ ṭhānaṃ vijjatīti etaṃ kāraṇaṃ natthi na upalabbhati.",
  "atk-s0401a:1326_19": "Yaṃ puthujjanoti yena kāraṇena puthujjano.",
  "atk-s0401a:1326_20": "Ṭhānametaṃ vijjatīti etaṃ kāraṇaṃ atthi.",
  "atk-s0401a:1326_21": "Sassatadiṭṭhiyā hi so tebhūmakesu saṅkhatasaṅkhāresu kañci saṅkhāraṃ niccato gaṇheyyāti attho.",
  "atk-s0401a:1326_22": "Catutthabhūmakasaṅkhārā pana tejussadattā divasaṃsantatto ayoguḷo viya makkhikānaṃ,",
  "atk-s0401a:1326_23": "diṭṭhiyā vā aññesaṃ vā akusalānaṃ ārammaṇaṃ na honti.",
  "atk-s0401a:1326_24": "Iminā nayena kañci saṅkhāraṃ sukhatotiādīsupi attho veditabbo.",
  "atk-s0401a:1327_0": "269.",
  "atk-s0401a:1327_1": "Sukhato upagaccheyyāti “ekantasukhī attā hoti ārogo parammaraṇā”ti evaṃ attadiṭṭhivasena sukhato gāhaṃ sandhāyetaṃ vuttaṃ.",
  "atk-s0401a:1327_2": "Diṭṭhivippayuttacittena pana ariyasāvako pariḷāhādhibhūto pariḷāhavūpasamatthaṃ mattahatthiparittāsito",
  "atk-s0401a:1327_3": "viya cokkhabrāhmaṇo gūthaṃ kañci saṅkhāraṃ sukhato upagacchati.",
  "atk-s0401a:1328_0": "270.",
  "atk-s0401a:1328_1": "Attavāre kasiṇādipaṇṇattisaṅgahatthaṃ “saṅkhāra”nti avatvā kañci dhammanti vuttaṃ.",
  "atk-s0401a:1328_2": "Idhāpi ariyasāvakassa catubhūmakavasena paricchedo veditabbo,",
  "atk-s0401a:1328_3": "puthujjanassa tebhūmakavasena.",
  "atk-s0401a:1328_4": "Sabbavāresu vā ariyasāvakassāpi tebhūmakavaseneva paricchedo vaṭṭati.",
  "atk-s0401a:1328_5": "Yaṃ yaṃ hi puthujjano gaṇhāti,",
  "atk-s0401a:1328_6": "tato tato ariyasāvako gāhaṃ viniveṭheti.",
  "atk-s0401a:1328_7": "Puthujjano hi yaṃ yaṃ niccaṃ sukhaṃ attāti gaṇhāti,",
  "atk-s0401a:1328_8": "taṃ taṃ ariyasāvako aniccaṃ dukkhaṃ anattāti gaṇhanto taṃ gāhaṃ viniveṭheti.",
  "atk-s0401a:1328_9": "Iti imasmiṃ suttattaye puthujjanattaggāhaviniveṭhanaṃ nāma kathitaṃ.",
  "atk-s0401a:1329_0": "271.",
  "atk-s0401a:1329_1": "Mātarantiādīsu janikāva mātā,",
  "atk-s0401a:1329_2": "janakova pitā,",
  "atk-s0401a:1329_3": "manussabhūtova khīṇāsavo arahāti adhippeto.",
  "atk-s0401a:1329_4": "Kiṃ pana ariyasāvako aññaṃ jīvitā voropeyyāti?",
  "atk-s0401a:1329_5": "Etampi aṭṭhānaṃ.",
  "atk-s0401a:1329_6": "Sacepi bhavantaragataṃ ariyasāvakaṃ attano ariyasāvakabhāvaṃ ajānantampi koci evaṃ vadeyya “imaṃ kunthakipillikaṃ",
  "atk-s0401a:1329_7": "jīvitā voropetvā sakalacakkavāḷagabbhe cakkavattirajjaṃ paṭipajjāhī”ti,",
  "atk-s0401a:1329_8": "neva so taṃ jīvitā voropeyya.",
  "atk-s0401a:1329_9": "Athāpi naṃ evaṃ vadeyyuṃ “sace imaṃ na ghātessasi,",
  "atk-s0401a:1329_10": "sīsaṃ te chindissāmā”ti.",
  "atk-s0401a:1329_11": "Sīsamevassa chindeyyuṃ,",
  "atk-s0401a:1329_12": "na ca so taṃ ghāteyya.",
  "atk-s0401a:1329_13": "Puthujjanabhāvassa pana mahāsāvajjabhāvadassanatthaṃ ariyasāvakassa ca balavadīpanatthametaṃ vuttaṃ.",
  "atk-s0401a:1329_14": "Ayañhettha adhippāyo –",
  "atk-s0401a:1329_15": "sāvajjo puthujjanabhāvo,",
  "atk-s0401a:1329_16": "yatra hi nāma puthujjano mātughātādīnipi ānantariyāni karissati.",
  "atk-s0401a:1329_17": "Mahābalo ca ariyasāvako,",
  "atk-s0401a:1329_18": "yo etāni kammāni na karotīti.",
  "atk-s0401a:1330_0": "274.",
  "atk-s0401a:1330_1": "Paduṭṭhacittoti vadhakacittena paduṭṭhacitto.",
  "atk-s0401a:1330_2": "Lohitaṃ uppādeyyāti jīvamānakasarīre khuddakamakkhikāya pivanamattampi lohitaṃ uppādeyya.",
  "atk-s0401a:1331_0": "275.",
  "atk-s0401a:1331_1": "Saṅghaṃ bhindeyyāti samānasaṃvāsakaṃ samānasīmāya ṭhitaṃ pañcahi kāraṇehi saṅghaṃ bhindeyya.",
  "atk-s0401a:1331_2": "Vuttampi cetaṃ “pañcahupāli,",
  "atk-s0401a:1331_3": "ākārehi saṅgho bhijjati – kammena, uddesena,",
  "atk-s0401a:1331_4": "voharanto,",
  "atk-s0401a:1331_5": "anussāvanena,",
  "atk-s0401a:1331_6": "salākaggāhenā”ti.",
  "atk-s0401a:1332_0": "Tattha kammenāti apalokanādīsu catūsu kammesu aññatarena kammena.",
  "atk-s0401a:1332_1": "Uddesenāti pañcasu pātimokkhuddesesu aññatarena uddesena.",
  "atk-s0401a:1332_2": "Voharantoti kathayanto,",
  "atk-s0401a:1332_3": "tāhi tāhi uppattīhi adhammaṃ dhammotiādīni aṭṭhārasa bhedakaravatthūni dīpento.",
  "atk-s0401a:1332_4": "Anussāvanenāti “nanu tumhe jānātha mayhaṃ uccākulā pabbajitabhāvaṃ bahussutabhāvañca,",
  "atk-s0401a:1332_5": "mādiso nāma uddhammaṃ ubbinayaṃ satthu sāsanaṃ gāheyyāti cittampi uppādetuṃ na tumhākaṃ yuttaṃ,",
  "atk-s0401a:1332_6": "kiṃ mayhaṃ avīci nīluppalavanaṃ viya sītalā,",
  "atk-s0401a:1332_7": "kiṃ ahaṃ apāyato na bhāyāmī”tiādinā nayena kaṇṇamūle vacībhedaṃ katvā anussāvanena.",
  "atk-s0401a:1332_8": "Salākaggāhenāti evaṃ anussāvetvā tesaṃ cittaṃ upatthambhetvā anivattidhamme katvā “gaṇhatha imaṃ salāka”nti salākaggāhena.",
  "atk-s0401a:1333_0": "Ettha ca kammeva uddeso vā pamāṇaṃ,",
  "atk-s0401a:1333_1": "vohārānussāvanasalākaggāhā pana pubbabhāgā.",
  "atk-s0401a:1333_2": "Aṭṭhārasavatthudīpanavasena hi voharantena tattha rucijananatthaṃ anussāvetvā salākāya gahitāyapi abhinnova hoti saṅgho.",
  "atk-s0401a:1333_3": "Yadā pana evaṃ cattāro vā atirekā vā salākaṃ gahetvā āveṇikaṃ kammaṃ vā uddesaṃ vā karonti,",
  "atk-s0401a:1333_4": "tadā saṅgho bhinno nāma hoti.",
  "atk-s0401a:1333_5": "Evaṃ diṭṭhisampanno puggalo saṅghaṃ bhindeyyāti netaṃ ṭhānaṃ vijjati.",
  "atk-s0401a:1333_6": "Ettāvatā mātughātādīni pañca ānantariyakammāni dassitāni honti,",
  "atk-s0401a:1333_7": "yāni puthujjano karoti,",
  "atk-s0401a:1333_8": "na ariyasāvako.",
  "atk-s0401a:1333_9": "Tesaṃ āvibhāvatthaṃ –",
  "atk-s0401a:1334_0": "“Kammato dvārato ceva, kappaṭṭhitiyato tathā;",
  "atk-s0401a:1335_0": "Pākasādhāraṇādīhi, viññātabbo vinicchayo”.",
  "atk-s0401a:1336_0": "Tattha kammato tāva –",
  "atk-s0401a:1336_1": "ettha hi manussabhūtasseva manussabhūtaṃ mātaraṃ vā pitaraṃ vā api parivattaliṅgaṃ jīvitā voropentassa kammaṃ ānantariyaṃ hoti,",
  "atk-s0401a:1336_2": "tassa vipākaṃ paṭibāhissāmīti sakalacakkavāḷaṃ mahācetiyappamāṇehipi kañcanathūpehi pūretvāpi sakalacakkavāḷaṃ",
  "atk-s0401a:1336_3": "pūretvā nisinnassa bhikkhusaṅghassa mahādānaṃ datvāpi buddhassa bhagavato saṅghāṭikaṇṇaṃ amuñcanto vicaritvāpi",
  "atk-s0401a:1336_4": "kāyassa bhedā nirayameva upapajjati.",
  "atk-s0401a:1336_5": "Yo pana sayaṃ manusso tiracchānabhūtaṃ mātaraṃ vā pitaraṃ vā,",
  "atk-s0401a:1336_6": "sayaṃ vā tiracchānabhūto manussabhūtaṃ,",
  "atk-s0401a:1336_7": "tiracchānabhūtoyeva vā tiracchānabhūtaṃ jīvitā voropeti,",
  "atk-s0401a:1336_8": "tassa kammaṃ ānantariyaṃ na hoti,",
  "atk-s0401a:1336_9": "bhāriyaṃ pana hoti,",
  "atk-s0401a:1336_10": "ānantariyaṃ āhacceva tiṭṭhati.",
  "atk-s0401a:1336_11": "Manussajātikānaṃva pana vasena ayaṃ pañho kathito.",
  "atk-s0401a:1337_0": "Tattha eḷakacatukkaṃ,",
  "atk-s0401a:1337_1": "saṅgāmacatukkaṃ,",
  "atk-s0401a:1337_2": "coracatukkañca kathetabbaṃ.",
  "atk-s0401a:1337_3": "Eḷakaṃ māressāmīti abhisandhināpi hi eḷakaṭṭhāne ṭhitaṃ manusso manussabhūtaṃ mātaraṃ vā pitaraṃ vā mārento ānantariyaṃ phusati.",
  "atk-s0401a:1337_4": "Eḷakābhisandhinā mātāpitiabhisandhinā vā eḷakaṃ mārento ānantariyaṃ na phusati,",
  "atk-s0401a:1337_5": "mātāpitiabhisandhinā mātāpitaro mārento phusateva.",
  "atk-s0401a:1337_6": "Esa nayo itarasmimpi catukkadvaye.",
  "atk-s0401a:1337_7": "Yathā ca mātāpitūsu,",
  "atk-s0401a:1337_8": "evaṃ arahantepi etāni catukkāni veditabbāni.",
  "atk-s0401a:1337_9": "Manussaarahantameva ca māretvā ānantariyaṃ phusati,",
  "atk-s0401a:1337_10": "na yakkhabhūtaṃ.",
  "atk-s0401a:1337_11": "Kammaṃ pana bhāriyaṃ,",
  "atk-s0401a:1337_12": "ānantariyasadisameva.",
  "atk-s0401a:1337_13": "Manussaarahantassa ca puthujjanakāleyeva satthappahāre vā vise vā dinnepi yadi so arahattaṃ patvā teneva marati,",
  "atk-s0401a:1337_14": "arahantaghātako hotiyeva.",
  "atk-s0401a:1337_15": "Yaṃ pana puthujjanakāle dinnaṃ dānaṃ arahattaṃ patvā paribhuñjati,",
  "atk-s0401a:1337_16": "puthujjanasseva taṃ dinnaṃ hoti.",
  "atk-s0401a:1337_17": "Sesaariyapuggale mārentassa ānantariyaṃ natthi,",
  "atk-s0401a:1337_18": "kammaṃ pana bhāriyaṃ,",
  "atk-s0401a:1337_19": "ānantariyasadisameva.",
  "atk-s0401a:1338_0": "Lohituppāde tathāgatassa abhejjakāyatāya parūpakkamena cammacchedaṃ katvā lohitapaggharaṇaṃ nāma natthi,",
  "atk-s0401a:1338_1": "sarīrassa pana antoyeva ekasmiṃ ṭhāne lohitaṃ samosarati.",
  "atk-s0401a:1338_2": "Devadattena paviddhasilato bhijjitvā gatā sakalikāpi tathāgatassa pādantaṃ pahari,",
  "atk-s0401a:1338_3": "pharasunā pahaṭo viya pādo antolohitoyeva ahosi.",
  "atk-s0401a:1338_4": "Tathā karontassa ānantariyaṃ hoti.",
  "atk-s0401a:1338_5": "Jīvako pana tathāgatassa ruciyā satthakena cammaṃ chinditvā tamhā ṭhānā duṭṭhalohitaṃ nīharitvā phāsukamakāsi.",
  "atk-s0401a:1338_6": "Tathā karontassa puññakammameva hoti.",
  "atk-s0401a:1339_0": "Atha ye parinibbute tathāgate cetiyaṃ bhindanti,",
  "atk-s0401a:1339_1": "bodhiṃ chindanti,",
  "atk-s0401a:1339_2": "dhātumhi upakkamanti,",
  "atk-s0401a:1339_3": "tesaṃ kiṃ hotīti?",
  "atk-s0401a:1339_4": "Bhāriyaṃ kammaṃ hoti,",
  "atk-s0401a:1339_5": "ānantariyasadisaṃ.",
  "atk-s0401a:1339_6": "Sadhātukaṃ pana thūpaṃ vā paṭimaṃ vā bādhayamānaṃ bodhisākhaṃ chindituṃ vaṭṭati.",
  "atk-s0401a:1339_7": "Sacepi tattha nilīnā sakuṇā cetiye vaccaṃ pātenti,",
  "atk-s0401a:1339_8": "chindituṃ vaṭṭatiyeva.",
  "atk-s0401a:1339_9": "Paribhogacetiyato hi sarīracetiyaṃ mahantataraṃ.",
  "atk-s0401a:1339_10": "Cetiyavatthuṃ bhinditvā gacchantaṃ bodhimūlampi chinditvā harituṃ vaṭṭati.",
  "atk-s0401a:1339_11": "Yā pana bodhisākhā bodhigharaṃ bādhati,",
  "atk-s0401a:1339_12": "taṃ geharakkhaṇatthaṃ chindituṃ na labhati.",
  "atk-s0401a:1339_13": "Bodhiatthañhi gehaṃ,",
  "atk-s0401a:1339_14": "na gehatthāya bodhi.",
  "atk-s0401a:1339_15": "Āsanagharepi eseva nayo.",
  "atk-s0401a:1339_16": "Yasmiṃ pana āsanaghare dhātu nihitā hoti,",
  "atk-s0401a:1339_17": "tassa rakkhaṇatthāya bodhisākhaṃ chindituṃ vaṭṭati.",
  "atk-s0401a:1339_18": "Bodhijagganatthaṃ ojāharaṇasākhaṃ vā pūtisākhaṃ vā chindituṃ vaṭṭatiyeva,",
  "atk-s0401a:1339_19": "sarīrapaṭijaggane viya puññampi hoti.",
  "atk-s0401a:1340_0": "Saṅghabhedepi sīmaṭṭhakasaṅghe asannipatite visuṃ parisaṃ gahetvā katavohārānussāvanasalākaggāhassa kammaṃ",
  "atk-s0401a:1340_1": "vā karontassa uddesaṃ vā uddisantassa bhedo ca hoti ānantariyakammañca.",
  "atk-s0401a:1340_2": "Samaggasaññāya pana vaṭṭatīti saññāya vā karontassa bhedova hoti,",
  "atk-s0401a:1340_3": "na ānantariyakammaṃ.",
  "atk-s0401a:1340_4": "Tathā navato ūnaparisāya.",
  "atk-s0401a:1340_5": "Sabbantimena paricchedena navannaṃ janānaṃ yo saṅghaṃ bhindati,",
  "atk-s0401a:1340_6": "tassa ānantariyakammaṃ hoti.",
  "atk-s0401a:1340_7": "Tassa anuvattakānaṃ adhammavādīnaṃ mahāsāvajjakammaṃ,",
  "atk-s0401a:1340_8": "dhammavādino pana anavajjā.",
  "atk-s0401a:1340_9": "Tattha navannameva saṅghabhede idaṃ suttaṃ – “ekato, upāli,",
  "atk-s0401a:1340_10": "cattāro honti,",
  "atk-s0401a:1340_11": "ekato cattāro,",
  "atk-s0401a:1340_12": "navamo anussāveti,",
  "atk-s0401a:1340_13": "salākaṃ gāheti ‘ayaṃ dhammo ayaṃ vinayo idaṃ satthu sāsanaṃ,",
  "atk-s0401a:1340_14": "imaṃ gaṇhatha,",
  "atk-s0401a:1340_15": "imaṃ rocethā’ti. Evaṃ kho, upāli,",
  "atk-s0401a:1340_16": "saṅgharāji ceva hoti saṅghabhedo ca.",
  "atk-s0401a:1340_17": "Navannaṃ vā, upāli,",
  "atk-s0401a:1340_18": "atirekanavannaṃ vā saṅgharāji ceva hoti saṅghabhedo cā”ti.",
  "atk-s0401a:1340_19": "Etesu ca pana pañcasu saṅghabhedo vacīkammaṃ,",
  "atk-s0401a:1340_20": "sesāni kāyakammānīti evaṃ kammato viññātabbo vinicchayo.",
  "atk-s0401a:1341_0": "Dvāratoti sabbāneva cetāni kāyadvāratopi vacīdvāratopi samuṭṭhahanti.",
  "atk-s0401a:1341_1": "Purimāni panettha cattāri āṇattikavijjāmayappayogavasena vacīdvārato samuṭṭhahitvāpi kāyadvārameva pūrenti,",
  "atk-s0401a:1341_2": "saṅghabhedo hatthamuddhāya bhedaṃ karontassa kāyadvārato samuṭṭhahitvāpi vacīdvārameva pūretīti evamettha dvāratopi viññātabbo vinicchayo.",
  "atk-s0401a:1342_0": "Kappaṭṭhitiyatoti saṅghabhedoyeva cettha kappaṭṭhitiyo.",
  "atk-s0401a:1342_1": "Saṇṭhahante hi kappe vā kappavemajjhe vā saṅghabhedaṃ katvā kappavināseyeva muccati.",
  "atk-s0401a:1342_2": "Sacepi hi ‘sve kappo vinassissatī”ti ajja saṅghabhedaṃ karoti,",
  "atk-s0401a:1342_3": "sveva muccati,",
  "atk-s0401a:1342_4": "ekadivasameva niraye paccati.",
  "atk-s0401a:1342_5": "Evaṃ karaṇaṃ pana natthi.",
  "atk-s0401a:1342_6": "Sesāni cattāri kammāni ānantariyāneva honti,",
  "atk-s0401a:1342_7": "na kappaṭṭhitiyānīti evamettha kappaṭṭhitiyatopi viññātabbo vinicchayo.",
  "atk-s0401a:1343_0": "Pākatoti yena ca pañcapetāni kammāni katāni honti,",
  "atk-s0401a:1343_1": "tassa saṅghabhedoyeva paṭisandhivasena vipaccati,",
  "atk-s0401a:1343_2": "sesāni “ahosikammaṃ nāhosi kammavipāko”ti evamādīsu saṅkhaṃ gacchanti.",
  "atk-s0401a:1343_3": "Saṅghabhedābhāve lohituppādo,",
  "atk-s0401a:1343_4": "tadabhāve arahantaghāto,",
  "atk-s0401a:1343_5": "tadabhāve sace pitā sīlavā hoti,",
  "atk-s0401a:1343_6": "mātā dussīlā,",
  "atk-s0401a:1343_7": "no vā tathā sīlavatī,",
  "atk-s0401a:1343_8": "pitughāto paṭisandhivasena vipaccati.",
  "atk-s0401a:1343_9": "Sace mātā sīlavatī,",
  "atk-s0401a:1343_10": "mātughāto.",
  "atk-s0401a:1343_11": "Dvīsupi sīlena vā dussīlena vā samānesu mātughātova paṭisandhivasena vipaccati.",
  "atk-s0401a:1343_12": "Mātā hi dukkarakārinī bahūpakārā ca puttānanti.",
  "atk-s0401a:1343_13": "Evamettha pākatopi viññātabbo vinicchayo.",
  "atk-s0401a:1344_0": "Sādhāraṇādīhīti purimāni cattāri sabbesampi gahaṭṭhapabbajitānaṃ sādhāraṇāni.",
  "atk-s0401a:1344_1": "Saṅghabhedo pana “na kho,",
  "atk-s0401a:1344_2": "upāli bhikkhunī,",
  "atk-s0401a:1344_3": "saṅghaṃ bhindati,",
  "atk-s0401a:1344_4": "na sikkhamānā,",
  "atk-s0401a:1344_5": "na sāmaṇero,",
  "atk-s0401a:1344_6": "na sāmaṇerī,",
  "atk-s0401a:1344_7": "na upāsako,",
  "atk-s0401a:1344_8": "na upāsikā saṅghaṃ bhindati.",
  "atk-s0401a:1344_9": "Bhikkhu kho, upāli,",
  "atk-s0401a:1344_10": "pakatatto samānasaṃvāsako samānasīmāyaṃ ṭhito saṅghaṃ bhindatī”ti vacanato vuttappakārassa bhikkhunova hoti,",
  "atk-s0401a:1344_11": "na aññassa,",
  "atk-s0401a:1344_12": "tasmā asādhāraṇo.",
  "atk-s0401a:1344_13": "Ādisaddena sabbepete dukkhavedanāya sahagatā dosamohasampayuttā cāti evamettha sādhāraṇādīhipi viññātabbo vinicchayo.",
  "atk-s0401a:1345_0": "276.",
  "atk-s0401a:1345_1": "Aññaṃ satthāranti “ayaṃ me satthā satthu kiccaṃ kātuṃ asamattho”ti bhavantarepi aññaṃ titthakaraṃ ‘ayaṃ me satthā”ti evaṃ gaṇheyya,",
  "atk-s0401a:1345_2": "netaṃ ṭhānaṃ vijjatīti attho.",
  "atk-s0401a:1346_0": "277.",
  "atk-s0401a:1346_1": "Ekissā lokadhātuyāti dasasahassilokadhātuyā.",
  "atk-s0401a:1346_2": "Tīṇi hi khettāni jātikhettaṃ,",
  "atk-s0401a:1346_3": "āṇākhettaṃ visayakhettanti.",
  "atk-s0401a:1346_4": "Tattha jātikhettaṃ nāma dasasahassī lokadhātu.",
  "atk-s0401a:1346_5": "Sā hi tathāgatassa mātukucchismiṃ okkamanakāle nikkhamanakāle sambodhikāle dhammacakkappavattane āyusaṅkhāravossajjane parinibbāne ca kampati.",
  "atk-s0401a:1346_6": "Koṭisatasahassacakkavāḷaṃ pana āṇākhettaṃ nāma.",
  "atk-s0401a:1346_7": "Āṭānāṭiyaparittamoraparittadhajaggaparittaratanaparittādīnañhi ettha āṇā pavattati.",
  "atk-s0401a:1346_8": "Visayakhettassa pana parimāṇaṃ natthi.",
  "atk-s0401a:1346_9": "Buddhānañhi “yāvatakaṃ ñāṇaṃ tāvatakaṃ ñeyyaṃ,",
  "atk-s0401a:1346_10": "yāvatakaṃ ñeyyaṃ tāvatakaṃ ñāṇaṃ,",
  "atk-s0401a:1346_11": "ñāṇapariyantikaṃ ñeyyaṃ,",
  "atk-s0401a:1346_12": "ñeyyapariyantikaṃ ñāṇa”nti vacanato avisayo nāma natthi.",
  "atk-s0401a:1347_0": "Imesu pana tīsu khettesu ṭhapetvā imaṃ cakkavāḷaṃ aññasmiṃ cakkavāḷe buddhā uppajjantīti suttaṃ natthi,",
  "atk-s0401a:1347_1": "na uppajjantīti pana atthi.",
  "atk-s0401a:1347_2": "Tīṇi hi piṭakāni –",
  "atk-s0401a:1347_3": "vinayapiṭakaṃ,",
  "atk-s0401a:1347_4": "suttantapiṭakaṃ,",
  "atk-s0401a:1347_5": "abhidhammapiṭakaṃ.",
  "atk-s0401a:1347_6": "Tisso saṅgītiyo –",
  "atk-s0401a:1347_7": "mahākassapattherassa saṅgīti,",
  "atk-s0401a:1347_8": "yasattherassa saṅgīti,",
  "atk-s0401a:1347_9": "moggaliputtattherassa saṅgīti.",
  "atk-s0401a:1347_10": "Imā tisso saṅgītiyo āruḷhe tepiṭake buddhavacane imaṃ cakkavāḷaṃ muñcitvā aññattha buddhā uppajjantīti suttaṃ natthi,",
  "atk-s0401a:1347_11": "na uppajjantīti pana atthi.",
  "atk-s0401a:1348_0": "Apubbaṃ acarimanti apure apacchā,",
  "atk-s0401a:1348_1": "ekato na uppajjanti.",
  "atk-s0401a:1348_2": "Pure vā pacchā vā uppajjantīti vuttaṃ hoti.",
  "atk-s0401a:1348_3": "Tattha bodhipallaṅke “bodhiṃ appatvā na uṭṭhahissāmī”ti nisinnakālato paṭṭhāya yāva mātukucchismiṃ paṭisandhiggahaṇaṃ,",
  "atk-s0401a:1348_4": "tāva pubbeti na veditabbaṃ.",
  "atk-s0401a:1348_5": "Bodhisattassa hi paṭisandhikkhaṇe dasasahassacakkavāḷakampaneneva khettapariggaho kato,",
  "atk-s0401a:1348_6": "etthantare aññassa buddhassa uppatti nivāritāva hoti.",
  "atk-s0401a:1348_7": "Parinibbānato paṭṭhāya yāva sāsapamattāpi dhātu tiṭṭhati,",
  "atk-s0401a:1348_8": "tāva pacchāti na veditabbaṃ.",
  "atk-s0401a:1348_9": "Dhātūsu hi ṭhitāsu buddhā ṭhitāva honti.",
  "atk-s0401a:1348_10": "Tasmā etthantare aññassa buddhassa uppatti nivāritāva hoti.",
  "atk-s0401a:1348_11": "Dhātuparinibbāne pana jāte aññassa buddhassa uppatti na nivāritā.",
  "atk-s0401a:1349_0": "Kasmā pana apubbaṃ acarimaṃ na uppajjantīti?",
  "atk-s0401a:1349_1": "Anacchariyattā.",
  "atk-s0401a:1349_2": "Buddhā hi acchariyamanussā. Yathāha –",
  "atk-s0401a:1349_3": "“ekapuggalo,",
  "atk-s0401a:1349_4": "bhikkhave,",
  "atk-s0401a:1349_5": "loke uppajjamāno uppajjati acchariyamanusso.",
  "atk-s0401a:1349_6": "Katamo ekapuggalo?",
  "atk-s0401a:1349_7": "Tathāgato arahaṃ sammāsambuddho”ti.",
  "atk-s0401a:1349_8": "Yadi ca dve vā cattāro vā aṭṭha vā soḷasa vā ekato uppajjeyyuṃ,",
  "atk-s0401a:1349_9": "anacchariyā bhaveyyuṃ.",
  "atk-s0401a:1349_10": "Ekasmiñhi vihāre dvinnaṃ cetiyānampi lābhasakkāro uḷārā na honti,",
  "atk-s0401a:1349_11": "bhikkhūpi bahutāya anacchariyā jātā,",
  "atk-s0401a:1349_12": "evaṃ buddhāpi bhaveyyuṃ.",
  "atk-s0401a:1349_13": "Tasmā na uppajjanti.",
  "atk-s0401a:1350_0": "Desanāya ca visesābhāvato.",
  "atk-s0401a:1350_1": "Yañhi satipaṭṭhānādikaṃ dhammaṃ eko deseti,",
  "atk-s0401a:1350_2": "aññena uppajjitvāpi sova dhammo desetabbo siyā.",
  "atk-s0401a:1350_3": "Tato anacchariyo siyā.",
  "atk-s0401a:1350_4": "Ekasmiṃ pana dhammaṃ desente desanāpi acchariyāva hoti.",
  "atk-s0401a:1351_0": "Vivādabhāvato ca.",
  "atk-s0401a:1351_1": "Bahūsu ca buddhesu uppannesu bahūnaṃ ācariyānaṃ antevāsikā viya “amhākaṃ buddho pāsādiko,",
  "atk-s0401a:1351_2": "amhākaṃ buddho madhurassaro lābhī puññavā”ti vivadeyyuṃ,",
  "atk-s0401a:1351_3": "tasmāpi evaṃ na uppajjanti.",
  "atk-s0401a:1352_0": "Apicetaṃ kāraṇaṃ milindaraññā puṭṭhena nāgasenattherena vitthāritameva. Vuttañhi tattha –",
  "atk-s0401a:1353_0": "“Bhante, nāgasena,",
  "atk-s0401a:1353_1": "bhāsitampi hetaṃ bhagavatā –",
  "atk-s0401a:1353_2": "‘aṭṭhānametaṃ,",
  "atk-s0401a:1353_3": "bhikkhave,",
  "atk-s0401a:1353_4": "anavakāso,",
  "atk-s0401a:1353_5": "yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ,",
  "atk-s0401a:1353_6": "netaṃ ṭhānaṃ vijjatī’ti.",
  "atk-s0401a:1353_7": "Desentā ca,",
  "atk-s0401a:1353_8": "bhante nāgasena,",
  "atk-s0401a:1353_9": "sabbepi tathāgatā sattatiṃsa bodhipakkhiyadhamme desenti,",
  "atk-s0401a:1353_10": "kathayamānā ca cattāri ariyasaccāni kathenti,",
  "atk-s0401a:1353_11": "sikkhāpentā ca tīsu sikkhāsu sikkhāpenti,",
  "atk-s0401a:1353_12": "anusāsamānā ca appamādapaṭipattiyaṃ anusāsanti. Yadi,",
  "atk-s0401a:1353_13": "bhante nāgasena,",
  "atk-s0401a:1353_14": "sabbesampi tathāgatānaṃ eko uddeso ekā kathā ekā sikkhā ekā anusiṭṭhi,",
  "atk-s0401a:1353_15": "kena kāraṇena dve tathāgatā ekakkhaṇe na uppajjanti.",
  "atk-s0401a:1353_16": "Ekenapi tāva buddhuppādena ayaṃ loko obhāsajāto,",
  "atk-s0401a:1353_17": "yadi dutiyopi buddho bhaveyya,",
  "atk-s0401a:1353_18": "dvinnaṃ pabhāya ayaṃ loko bhiyyosomattāya obhāsajāto bhaveyya.",
  "atk-s0401a:1353_19": "Ovadamānā ca dve tathāgatā sukhaṃ ovadeyyuṃ,",
  "atk-s0401a:1353_20": "anusāsamānā ca sukhaṃ anusāseyyuṃ.",
  "atk-s0401a:1353_21": "Tattha me kāraṇaṃ desehi,",
  "atk-s0401a:1353_22": "yathāhaṃ nissaṃsayo bhaveyyanti”.",
  "atk-s0401a:1354_0": "“Ayaṃ, mahārāja,",
  "atk-s0401a:1354_1": "dasasahassī lokadhātu ekabuddhadhāraṇī,",
  "atk-s0401a:1354_2": "ekasseva tathāgatassa guṇaṃ dhāreti.",
  "atk-s0401a:1354_3": "Yadi dutiyo buddho uppajjeyya,",
  "atk-s0401a:1354_4": "nāyaṃ dasasahassī lokadhātu dhāreyya,",
  "atk-s0401a:1354_5": "caleyya kampeyya nameyya onameyya vinameyya vikireyya vidhameyya viddhaṃseyya,",
  "atk-s0401a:1354_6": "na ṭhānamupagaccheyya.",
  "atk-s0401a:1355_0": "“Yathā, mahārāja,",
  "atk-s0401a:1355_1": "nāvā ekapurisasandhāraṇī bhaveyya.",
  "atk-s0401a:1355_2": "Ekasmiṃ purise abhirūḷhe sā nāvā samupādikā bhaveyya.",
  "atk-s0401a:1355_3": "Atha dutiyo puriso āgaccheyya tādiso āyunā vaṇṇena vayena pamāṇena kisathūlena sabbaṅgapaccaṅgena,",
  "atk-s0401a:1355_4": "so taṃ nāvaṃ abhiruheyya.",
  "atk-s0401a:1355_5": "Api nu sā, mahārāja,",
  "atk-s0401a:1355_6": "nāvā dvinnampi dhāreyyāti? Na hi, bhante,",
  "atk-s0401a:1355_7": "caleyya kampeyya nameyya onameyya vinameyya vikireyya vidhameyya viddhaṃseyya,",
  "atk-s0401a:1355_8": "na ṭhānamupagaccheyya,",
  "atk-s0401a:1355_9": "osīdeyya udaketi.",
  "atk-s0401a:1355_10": "Evameva kho, mahārāja,",
  "atk-s0401a:1355_11": "ayaṃ dasasahassī lokadhātu ekabuddhadhāraṇī,",
  "atk-s0401a:1355_12": "ekasseva tathāgatassa guṇaṃ dhāreti,",
  "atk-s0401a:1355_13": "yadi dutiyo buddho uppajjeyya,",
  "atk-s0401a:1355_14": "nāyaṃ dasasahassī lokadhātu dhāreyya,",
  "atk-s0401a:1355_15": "caleyya…pe…",
  "atk-s0401a:1355_16": "na ṭhānamupagaccheyya.",
  "atk-s0401a:1356_0": "“Yathā vā pana, mahārāja,",
  "atk-s0401a:1356_1": "puriso yāvadatthaṃ bhojanaṃ bhuñjeyya chādentaṃ yāva kaṇṭhamabhipūrayitvā.",
  "atk-s0401a:1356_2": "So dhāto pīṇito paripuṇṇo nirantaro tandikato anonamitadaṇḍajāto punadeva tattakaṃ bhojanaṃ bhuñjeyya.",
  "atk-s0401a:1356_3": "Api nu kho so, mahārāja,",
  "atk-s0401a:1356_4": "puriso sukhito bhaveyyāti? Na hi, bhante,",
  "atk-s0401a:1356_5": "sakiṃbhuttova mareyyāti.",
  "atk-s0401a:1356_6": "Evameva kho, mahārāja,",
  "atk-s0401a:1356_7": "ayaṃ dasasahassī lokadhātu ekabuddhadhāraṇī…pe…",
  "atk-s0401a:1356_8": "na ṭhānamupagaccheyyāti.",
  "atk-s0401a:1357_0": "“Kiṃ nu kho,",
  "atk-s0401a:1357_1": "bhante nāgasena,",
  "atk-s0401a:1357_2": "atidhammabhārena pathavi calatīti? Idha, mahārāja,",
  "atk-s0401a:1357_3": "dve sakaṭā ratanaparipūritā bhaveyyuṃ yāva mukhasamā.",
  "atk-s0401a:1357_4": "Ekasmā sakaṭato ratanaṃ gahetvā ekasmiṃ sakaṭe ākireyyuṃ,",
  "atk-s0401a:1357_5": "api nu taṃ, mahārāja,",
  "atk-s0401a:1357_6": "sakaṭaṃ dvinnampi sakaṭānaṃ ratanaṃ dhāreyyāti? Na hi, bhante,",
  "atk-s0401a:1357_7": "nābhipi tassa phaleyya,",
  "atk-s0401a:1357_8": "arāpi tassa bhijjeyyuṃ,",
  "atk-s0401a:1357_9": "nemīpi tassa opateyyuṃ,",
  "atk-s0401a:1357_10": "akkhopi tassa bhijjeyyāti.",
  "atk-s0401a:1357_11": "Kiṃ nu kho, mahārāja,",
  "atk-s0401a:1357_12": "atiratanabhārena sakaṭaṃ bhijjatīti? Āma, bhanteti.",
  "atk-s0401a:1357_13": "Evameva kho, mahārāja,",
  "atk-s0401a:1357_14": "atidhammabhārena pathavī calatīti.",
  "atk-s0401a:1358_0": "“Api ca, mahārāja,",
  "atk-s0401a:1358_1": "imaṃ kāraṇaṃ buddhabalaparidīpanāya osāritaṃ.",
  "atk-s0401a:1358_2": "Aññampi tattha abhirūpaṃ kāraṇaṃ suṇohi,",
  "atk-s0401a:1358_3": "yena kāraṇena dve sammāsambuddhā ekakkhaṇe na uppajjanti. Yadi, mahārāja,",
  "atk-s0401a:1358_4": "dve sammāsambuddhā ekakkhaṇe uppajjeyyuṃ,",
  "atk-s0401a:1358_5": "parisāya vivādo uppajjeyya,",
  "atk-s0401a:1358_6": "‘tumhākaṃ buddho,",
  "atk-s0401a:1358_7": "amhākaṃ buddho’ti ubhatopakkhajātā bhaveyyuṃ. Yathā, mahārāja,",
  "atk-s0401a:1358_8": "dvinnaṃ balavāmaccānaṃ parisāya vivādo uppajjati,",
  "atk-s0401a:1358_9": "‘tumhākaṃ amacco amhākaṃ amacco’ti ubhatopakkhajātā honti.",
  "atk-s0401a:1358_10": "Evameva kho, mahārāja,",
  "atk-s0401a:1358_11": "yadi dve sammāsambuddhā ekakkhaṇe uppajjeyyuṃ,",
  "atk-s0401a:1358_12": "parisāya vivādo uppajjeyya,",
  "atk-s0401a:1358_13": "‘tumhākaṃ buddho,",
  "atk-s0401a:1358_14": "amhākaṃ buddho’ti ubhatopakkhajātā bhaveyyuṃ.",
  "atk-s0401a:1358_15": "Idaṃ paṭhamaṃ kāraṇaṃ suṇohi,",
  "atk-s0401a:1358_16": "yena kāraṇena dve sammāsambuddhā ekakkhaṇe na uppajjanti.",
  "atk-s0401a:1359_0": "“Aparampi, mahārāja,",
  "atk-s0401a:1359_1": "uttariṃ kāraṇaṃ suṇohi,",
  "atk-s0401a:1359_2": "yena kāraṇena dve sammāsambuddhā ekakkhaṇe na uppajjanti. Yadi, mahārāja,",
  "atk-s0401a:1359_3": "dve sammāsambuddhā ekakkhaṇe uppajjeyyuṃ,",
  "atk-s0401a:1359_4": "aggo buddhoti yaṃ vacanaṃ,",
  "atk-s0401a:1359_5": "taṃ micchā bhaveyya.",
  "atk-s0401a:1359_6": "Jeṭṭho buddhoti…pe…",
  "atk-s0401a:1359_7": "seṭṭho buddhoti.",
  "atk-s0401a:1359_8": "Visiṭṭho buddhoti,",
  "atk-s0401a:1359_9": "uttamo buddhoti,",
  "atk-s0401a:1359_10": "pavaro buddhoti,",
  "atk-s0401a:1359_11": "asamo buddhoti,",
  "atk-s0401a:1359_12": "asamasamo buddhoti,",
  "atk-s0401a:1359_13": "appaṭisamo buddhoti,",
  "atk-s0401a:1359_14": "appaṭibhāgo buddhoti,",
  "atk-s0401a:1359_15": "appaṭipuggalo buddhoti yaṃ vacanaṃ,",
  "atk-s0401a:1359_16": "taṃ micchā bhaveyya.",
  "atk-s0401a:1359_17": "Imampi kho tvaṃ, mahārāja,",
  "atk-s0401a:1359_18": "kāraṇaṃ atthato sampaṭiccha,",
  "atk-s0401a:1359_19": "yena kāraṇena dve sammāsambuddhā ekakkhaṇe na uppajjanti.",
  "atk-s0401a:1360_0": "“Apica, mahārāja,",
  "atk-s0401a:1360_1": "buddhānaṃ bhagavantānaṃ sabhāvapakatikā esā,",
  "atk-s0401a:1360_2": "yaṃ ekoyeva buddho loke uppajjati. Kasmā?",
  "atk-s0401a:1360_3": "Kāraṇamahantattā sabbaññubuddhaguṇānaṃ. Aññampi, mahārāja,",
  "atk-s0401a:1360_4": "yaṃ mahantaṃ hoti,",
  "atk-s0401a:1360_5": "taṃ ekaṃyeva hoti. Pathavī, mahārāja, mahantī,",
  "atk-s0401a:1360_6": "sā ekāyeva.",
  "atk-s0401a:1360_7": "Sāgaro mahanto,",
  "atk-s0401a:1360_8": "so ekoyeva.",
  "atk-s0401a:1360_9": "Sineru girirāja mahanto,",
  "atk-s0401a:1360_10": "so ekoyeva.",
  "atk-s0401a:1360_11": "Ākāso mahanto,",
  "atk-s0401a:1360_12": "so ekoyeva.",
  "atk-s0401a:1360_13": "Sakko mahanto,",
  "atk-s0401a:1360_14": "so ekoyeva.",
  "atk-s0401a:1360_15": "Brahmā mahanto,",
  "atk-s0401a:1360_16": "so ekoyeva.",
  "atk-s0401a:1360_17": "Tathāgato arahaṃ sammāsambuddho mahanto,",
  "atk-s0401a:1360_18": "so ekoyeva.",
  "atk-s0401a:1360_19": "Yattha te uppajjanti,",
  "atk-s0401a:1360_20": "tattha aññesaṃ okāso na hoti.",
  "atk-s0401a:1360_21": "Tasmā tathāgato arahaṃ sammāsambuddho ekoyeva loke uppajjatīti.",
  "atk-s0401a:1360_22": "Sukathito,",
  "atk-s0401a:1360_23": "bhante nāgasena,",
  "atk-s0401a:1360_24": "pañho opammehi kāraṇehī”ti.",
  "atk-s0401a:1361_0": "Ekissā lokadhātuyāti ekasmiṃ cakkavāḷe.",
  "atk-s0401a:1361_1": "Heṭṭhā imināva padena dasa cakkavāḷasahassāni gahitāni,",
  "atk-s0401a:1361_2": "tānipi ekacakkavāḷeneva paricchindituṃ vaṭṭanti.",
  "atk-s0401a:1361_3": "Buddhā hi uppajjamānā imasmiṃyeva cakkavāḷe uppajjanti,",
  "atk-s0401a:1361_4": "uppajjanaṭṭhāne pana vārite ito aññesu cakkavāḷesu na uppajjantīti vāritameva hoti.",
  "atk-s0401a:1362_0": "Paṭhamavaggavaṇṇanā.",
  "atk-s0401a:1363_0": "15. Aṭṭhānapāḷi",
  "atk-s0401a:1364_0": "(15) 2. Aṭṭhānapāḷi-dutiyavaggavaṇṇanā",
  "atk-s0401a:1365_0": "278.",
  "atk-s0401a:1365_1": "Apubbaṃ acarimanti ettha cakkaratanapātubhāvato pubbe pubbaṃ,",
  "atk-s0401a:1365_2": "tasseva antaradhānato pacchā carimaṃ.",
  "atk-s0401a:1365_3": "Tattha dvidhā cakkaratanassa antaradhānaṃ hoti cakkavattino kālakiriyāya vā pabbajjāya vā.",
  "atk-s0401a:1365_4": "Antaradhāyamānañca pana taṃ kālakiriyato vā pabbajjato vā sattame divase antaradhāyati,",
  "atk-s0401a:1365_5": "tato paraṃ cakkavattino pātubhāvo avārito.",
  "atk-s0401a:1366_0": "Kasmā pana ekacakkavāḷe dve cakkavattino na uppajjantīti?",
  "atk-s0401a:1366_1": "Vivādupacchedato,",
  "atk-s0401a:1366_2": "acchariyabhāvato,",
  "atk-s0401a:1366_3": "cakkaratanassa mahānubhāvato ca.",
  "atk-s0401a:1366_4": "Dvīsu hi uppajjantesu “amhākaṃ rājā mahanto,",
  "atk-s0401a:1366_5": "amhākaṃ rājā mahanto”ti vivādo uppajjeyya,",
  "atk-s0401a:1366_6": "“ekasmiṃ dīpe cakkavattī,",
  "atk-s0401a:1366_7": "ekasmiṃ dīpe cakkavattī”ti ca anacchariyo bhaveyya.",
  "atk-s0401a:1366_8": "Yo cāyaṃ cakkaratanassa dvisahassadīpaparivāresu catūsu mahādīpesu issariyānuppadānasamattho mahānubhāvo,",
  "atk-s0401a:1366_9": "sopi parihāyetha.",
  "atk-s0401a:1366_10": "Iti vivādupacchedato acchariyabhāvato cakkaratanassa mahānubhāvato ca na ekacakkavāḷe dve uppajjanti.",
  "atk-s0401a:1367_0": "279.",
  "atk-s0401a:1367_1": "Yaṃ itthī arahaṃ assa sammāsambuddhoti ettha tiṭṭhatu tāva sabbaññuguṇe nibbattetvā lokanittharaṇasamattho buddhabhāvo,",
  "atk-s0401a:1367_2": "paṇidhānamattampi itthiyā na sampajjati.",
  "atk-s0401a:1368_0": "“Manussattaṃ liṅgasampatti, hetu satthāradassanaṃ;",
  "atk-s0401a:1369_0": "Pabbajjā guṇasampatti, adhikāro ca chandatā;",
  "atk-s0401a:1370_0": "Aṭṭha dhammasamodhānā, abhinīhāro samijjhatī”ti. –",
  "atk-s0401a:1371_0": "Imāni hi paṇidhānasampattikāraṇāni.",
  "atk-s0401a:1371_1": "Iti paṇidhānampi sampādetuṃ asamatthāya itthiyā kuto buddhabhāvoti.",
  "atk-s0401a:1371_2": "“Aṭṭhānametaṃ,",
  "atk-s0401a:1371_3": "bhikkhave,",
  "atk-s0401a:1371_4": "anavakāso,",
  "atk-s0401a:1371_5": "yaṃ itthī arahaṃ assa sammāsambuddho”ti vuttaṃ.",
  "atk-s0401a:1371_6": "Sabbākāraparipūrova puññussayo sabbākāraparipūrameva attabhāvaṃ nibbattetīti purisova arahaṃ hoti sammāsambuddho, na itthī.",
  "atk-s0401a:1372_0": "280.",
  "atk-s0401a:1372_1": "Rājā assa cakkavattītiādīsupi yasmā itthiyā kosohitavatthaguyhatādīnaṃ abhāvena lakkhaṇāni na paripūranti,",
  "atk-s0401a:1372_2": "itthiratanābhāvena sattaratanasamaṅgitā na sampajjati,",
  "atk-s0401a:1372_3": "sabbamanussehi ca adhiko attabhāvo na hoti.",
  "atk-s0401a:1372_4": "Tasmā “aṭṭhānametaṃ,",
  "atk-s0401a:1372_5": "bhikkhave,",
  "atk-s0401a:1372_6": "anavakāso yaṃ itthī rājā assa cakkavattī”ti vuttaṃ.",
  "atk-s0401a:1373_0": "281.",
  "atk-s0401a:1373_1": "Yasmā ca sakkattādīni tīṇi ṭhānāni uttamāni,",
  "atk-s0401a:1373_2": "itthiliṅgañca hīnaṃ,",
  "atk-s0401a:1373_3": "tasmā cassā sakkattādīnipi paṭisiddhāni.",
  "atk-s0401a:1374_0": "Nanu ca yathā itthiliṅgaṃ,",
  "atk-s0401a:1374_1": "evaṃ purisaliṅgampi brahmaloke natthi.",
  "atk-s0401a:1374_2": "Tasmā “yaṃ puriso brahmattaṃ kāreyya,",
  "atk-s0401a:1374_3": "ṭhānametaṃ vijjatī”tipi na vattabbaṃ siyāti.",
  "atk-s0401a:1374_4": "No na vattabbaṃ. Kasmā?",
  "atk-s0401a:1374_5": "Idha purisassa tattha nibbattanato.",
  "atk-s0401a:1374_6": "Brahmattanti hi mahābrahmattaṃ adhippetaṃ.",
  "atk-s0401a:1374_7": "Itthī ca idha jhānaṃ bhāvetvā kālaṃ katvā brahmapārisajjānaṃ sahabyataṃ upapajjati,",
  "atk-s0401a:1374_8": "na mahābrahmānaṃ.",
  "atk-s0401a:1374_9": "Puriso pana tattha nuppajjatīti na vattabbo.",
  "atk-s0401a:1374_10": "Samānepi cettha ubhayaliṅgābhāve purisasaṇṭhānāva brahmāno,",
  "atk-s0401a:1374_11": "na itthisaṇṭhānā.",
  "atk-s0401a:1374_12": "Tasmā suvuttamevetaṃ.",
  "atk-s0401a:1375_0": "284.",
  "atk-s0401a:1375_1": "Kāyaduccaritassātiādīsu yathā nimbabījakosātakibījādīni madhuraṃ phalaṃ na nibbattenti,",
  "atk-s0401a:1375_2": "asātaṃ amadhurameva nibbattenti,",
  "atk-s0401a:1375_3": "evaṃ kāyaduccaritādīni madhuraṃ vipākaṃ na nibbattenti,",
  "atk-s0401a:1375_4": "amadhurameva nibbattenti.",
  "atk-s0401a:1375_5": "Yathā ca ucchubījasālibījādīni madhuraṃ sādurasameva phalaṃ nibbattenti,",
  "atk-s0401a:1375_6": "na asātaṃ kaṭukaṃ.",
  "atk-s0401a:1375_7": "Evaṃ kāyasucaritādīni madhurameva vipākaṃ nibbattenti,",
  "atk-s0401a:1375_8": "na amadhuraṃ.",
  "atk-s0401a:1375_9": "Vuttampi cetaṃ –",
  "atk-s0401a:1376_0": "“Yādisaṃ vapate bījaṃ, tādisaṃ harate phalaṃ;",
  "atk-s0401a:1377_0": "Kalyāṇakārī kalyāṇaṃ, pāpakārī ca pāpaka”nti. ;",
  "atk-s0401a:1378_0": "Tasmā “aṭṭhānametaṃ, bhikkhave, anavakāso, yaṃ kāyaduccaritassā”tiādi vuttaṃ.",
  "atk-s0401a:1379_0": "290- 295.",
  "atk-s0401a:1379_1": "Kāyaduccaritasamaṅgītiādīsu samaṅgīti pañcavidhā samaṅgitā –",
  "atk-s0401a:1379_2": "āyūhanasamaṅgitā,",
  "atk-s0401a:1379_3": "cetanāsamaṅgitā,",
  "atk-s0401a:1379_4": "kammasamaṅgitā,",
  "atk-s0401a:1379_5": "vipākasamaṅgitā,",
  "atk-s0401a:1379_6": "upaṭṭhānasamaṅgitāti.",
  "atk-s0401a:1379_7": "Tattha kusalākusalakammāyūhanakkhaṇe āyūhanasamaṅgitāti vuccati.",
  "atk-s0401a:1379_8": "Tathā cetanāsamaṅgitā.",
  "atk-s0401a:1379_9": "Yāva pana sattā arahattaṃ na pāpuṇanti,",
  "atk-s0401a:1379_10": "tāva sabbepi sattā pubbe upacitacetanāya samaṅgitāya cetanāsamaṅginoti vuccanti.",
  "atk-s0401a:1379_11": "Esā cetanāsamaṅgitā.",
  "atk-s0401a:1379_12": "Yāva arahattaṃ na pāpuṇanti,",
  "atk-s0401a:1379_13": "tāva sabbepi sattā pubbe upacitaṃ vipākārahaṃ kammaṃ sandhāya “kammasamaṅgino”ti vuccanti.",
  "atk-s0401a:1379_14": "Esā kammasamaṅgitā.",
  "atk-s0401a:1379_15": "Vipākasamaṅgitā vipākakkhaṇeyeva veditabbā.",
  "atk-s0401a:1379_16": "Yāva pana sattā arahattaṃ na pāpuṇanti,",
  "atk-s0401a:1379_17": "tāva tesaṃ tato tato cavitvā niraye uppajjamānānaṃ aggijālālohakumbhiādīhi upaṭṭhānākārehi nirayo,",
  "atk-s0401a:1379_18": "gabbhaseyyakattaṃ āpajjamānānaṃ mātukucchi,",
  "atk-s0401a:1379_19": "devesu uppajjamānānaṃ kapparukkhavimānādīhi upaṭṭhānākārehi devalokoti evaṃ upapattinimittaṃ upaṭṭhāti.",
  "atk-s0401a:1379_20": "Iti nesaṃ iminā upapattinimittaupaṭṭhānena aparimuttatā upaṭṭhānasamaṅgitā nāma.",
  "atk-s0401a:1379_21": "Sā calati,",
  "atk-s0401a:1379_22": "sesā niccalā.",
  "atk-s0401a:1379_23": "Niraye hi upaṭṭhitepi devaloko upaṭṭhāti,",
  "atk-s0401a:1379_24": "devaloke upaṭṭhitepi nirayo upaṭṭhāti,",
  "atk-s0401a:1379_25": "manussaloke upaṭṭhitepi tiracchānayoni upaṭṭhāti,",
  "atk-s0401a:1379_26": "tiracchānayoniyā ca upaṭṭhitāyapi manussaloko upaṭṭhātiyeva.",
  "atk-s0401a:1380_0": "Tatridaṃ vatthu –",
  "atk-s0401a:1380_1": "soṇagiripāde kira acelavihāre soṇatthero nāma eko dhammakathiko.",
  "atk-s0401a:1380_2": "Tassa pitā sunakhavājiko nāma ahosi,",
  "atk-s0401a:1380_3": "thero taṃ paṭibāhantopi saṃvare ṭhapetuṃ asakkonto “mā nassi varāko”ti mahallakakāle akāmakaṃ naṃ pabbājesi.",
  "atk-s0401a:1380_4": "Tassa gilānaseyyāya nipannassa nirayo upaṭṭhāsi.",
  "atk-s0401a:1380_5": "Soṇagiripādato mahantā sunakhā āgantvā khāditukāmā viya samparivāresuṃ.",
  "atk-s0401a:1380_6": "So mahābhayabhīto “vārehi,",
  "atk-s0401a:1380_7": "tāta soṇa, vārehi,",
  "atk-s0401a:1380_8": "tāta soṇā”ti āha.",
  "atk-s0401a:1380_9": "Kiṃ mahātherāti?",
  "atk-s0401a:1380_10": "Na passasi,",
  "atk-s0401a:1380_11": "tātāti taṃ pavattiṃ ācikkhi.",
  "atk-s0401a:1380_12": "Soṇatthero “kathañhi nāma mādisassa pitā niraye nibbattissati,",
  "atk-s0401a:1380_13": "patiṭṭhāssa bhavissāmī”ti sāmaṇerehi nānāpupphāni āharāpetvā cetiyaṅgaṇabodhiyaṅgaṇesu talasantharaṇapūjaṃ",
  "atk-s0401a:1380_14": "āsanapūjañca kāretvā pitaraṃ mañcakena cetiyaṅgaṇaṃ haritvā mañce nisīdāpetvā “ayaṃ,",
  "atk-s0401a:1380_15": "mahāthera,",
  "atk-s0401a:1380_16": "pūjā tumhākaṃ atthāya katā,",
  "atk-s0401a:1380_17": "‘ayaṃ me bhagavā duggatapaṇṇākāro’ti vatvā bhagavantaṃ vanditvā cittaṃ pasādehī”ti āha.",
  "atk-s0401a:1380_18": "Sā mahāthero pūjaṃ disvā tathā karonto cittaṃ pasādesi.",
  "atk-s0401a:1380_19": "Tāvadevassa devaloko upaṭṭhāsi.",
  "atk-s0401a:1380_20": "Nandanavana-",
  "atk-s0401a:1380_21": "cittalatāvana-",
  "atk-s0401a:1380_22": "missakavana-",
  "atk-s0401a:1380_23": "phārusakavana-",
  "atk-s0401a:1380_24": "vimānāni ceva devanāṭakāni ca parivāretvā ṭhitāni viya ahesuṃ.",
  "atk-s0401a:1380_25": "So “apetha, soṇa, apetha,",
  "atk-s0401a:1380_26": "soṇā”ti theraṃ āha. Kimidaṃ,",
  "atk-s0401a:1380_27": "mahātherāti?",
  "atk-s0401a:1380_28": "Etā te mātaro āgacchantīti.",
  "atk-s0401a:1380_29": "Thero “saggo upaṭṭhito mahātherassā”ti cintesi.",
  "atk-s0401a:1380_30": "Evaṃ upaṭṭhānasamaṅgitā calatīti veditabbā.",
  "atk-s0401a:1380_31": "Etāsu samaṅgitāsu idha āyūhanacetanākamma-",
  "atk-s0401a:1380_32": "samaṅgitāvasena “kāyaduccaritasamaṅgī”tiādi vuttaṃ.",
  "atk-s0401a:1381_0": "Tattha eke ācariyā “yasmiṃ khaṇe kammaṃ āyūhati,",
  "atk-s0401a:1381_1": "tasmiṃyeva khaṇe tassa saggo vārito”ti vadanti.",
  "atk-s0401a:1381_2": "Apare pana “āyūhitakammaṃ nāma vipākavāraṃ labhantampi atthi alabhantampi.",
  "atk-s0401a:1381_3": "Tattha yadā kammaṃ vipākavāraṃ labhati,",
  "atk-s0401a:1381_4": "tasmiṃyeva kāle tassa saggo vārito”ti vadanti.",
  "atk-s0401a:1381_5": "Sesaṃ sabbattha uttānatthamevāti.",
  "atk-s0401a:1382_0": "(16) 1. Ekadhammapāḷi-paṭhamavaggavaṇṇanā",
  "atk-s0401a:1383_0": "296.",
  "atk-s0401a:1383_1": "Ekadhammapāḷiyaṃ ekadhammoti ekasabhāvo.",
  "atk-s0401a:1383_2": "Ekantanibbidāyāti ekantena vaṭṭe nibbindanatthāya ukkaṇṭhanatthāya.",
  "atk-s0401a:1383_3": "Virāgāyāti vaṭṭe virajjanatthāya,",
  "atk-s0401a:1383_4": "rāgādīnaṃ vā kilesānaṃ virajjanāya vigamāya.",
  "atk-s0401a:1383_5": "Nirodhāyāti rāgādīnaṃ nirodhāya appavattikaraṇatthāya,",
  "atk-s0401a:1383_6": "vaṭṭasseva vā nirujjhanatthāya.",
  "atk-s0401a:1383_7": "Upasamāyāti kilesavūpasamanatthāya,",
  "atk-s0401a:1383_8": "abhiññāyāti aniccādivasena lakkhaṇattayaṃ āropetvā abhijānanatthāya.",
  "atk-s0401a:1383_9": "Sambodhāyāti catunnaṃ saccānaṃ bujjhanatthāya,",
  "atk-s0401a:1383_10": "“bodhi vuccati catūsu maggesu ñāṇa”nti evaṃ vuttassa vā catumaggañāṇassa paṭivijjhanatthāya.",
  "atk-s0401a:1383_11": "Nibbānāyāti appaccayanibbānassa sacchikaraṇatthāya.",
  "atk-s0401a:1384_0": "Iti bhagavā imehi sattahi padehi buddhānussatikammaṭṭhānassa vaṇṇaṃ kathesi. Kasmā?",
  "atk-s0401a:1384_1": "Mahājanassa ussāhajananatthaṃ visakaṇṭakavāṇijo viya attano paṇiyassa.",
  "atk-s0401a:1384_2": "Visakaṇṭakavāṇijo nāma guḷavāṇijo vuccati.",
  "atk-s0401a:1384_3": "So kira guḷaphāṇitakhaṇḍasakkarādīni sakaṭenādāya paccantagāmaṃ gantvā “visakaṇṭakaṃ gaṇhatha,",
  "atk-s0401a:1384_4": "visakaṇṭakaṃ gaṇhathā”ti ugghosesi.",
  "atk-s0401a:1384_5": "Taṃ sutvā gāmikā “visaṃ nāma kakkhaḷaṃ ghoraṃ.",
  "atk-s0401a:1384_6": "Yo naṃ khādati,",
  "atk-s0401a:1384_7": "so marati.",
  "atk-s0401a:1384_8": "Kaṇṭakampi vijjhitvā māreti,",
  "atk-s0401a:1384_9": "ubhopete kakkhaḷā.",
  "atk-s0401a:1384_10": "Ko ettha ānisaṃso”ti gehadvārāni thakesuṃ,",
  "atk-s0401a:1384_11": "dārake ca palāpesuṃ.",
  "atk-s0401a:1384_12": "Taṃ disvā vāṇijo ‘avohārakusalā ime gāmikā,",
  "atk-s0401a:1384_13": "handa ne upāyena gāhāpemī”ti “atimadhuraṃ gaṇhatha,",
  "atk-s0401a:1384_14": "atisāduṃ gaṇhatha,",
  "atk-s0401a:1384_15": "guḷaṃ phāṇitaṃ sakkaraṃ samagghaṃ labbhati,",
  "atk-s0401a:1384_16": "kūṭamāsakakūṭakahāpaṇādīhi vāpi labbhatī”ti ugghosesi.",
  "atk-s0401a:1384_17": "Taṃ sutvā gāmikā tuṭṭhapahaṭṭhā vaggavaggā gantvā bahumpi mūlaṃ datvā aggahesuṃ.",
  "atk-s0401a:1385_0": "Tattha visakaṇṭakavāṇijassa “visakaṇṭakaṃ gaṇhathā”ti ugghosanaṃ viya bhagavato buddhānussatikammaṭṭhānakathanaṃ,",
  "atk-s0401a:1385_1": "visakaṇṭake vaṇṇaṃ kathetvā tassa gahaṇatthāya mahājanassa ussāhakaraṇaṃ viya imehi sattahi padehi buddhānussatikammaṭṭhānassa",
  "atk-s0401a:1385_2": "vaṇṇabhaṇanena tassa mahājanassa ussāhakaraṇaṃ.",
  "atk-s0401a:1386_0": "Katamo ekadhammoti kathetukamyatāpucchā.",
  "atk-s0401a:1386_1": "Buddhānussatīti buddhaṃ ārabbha uppannā anussati,",
  "atk-s0401a:1386_2": "buddhaguṇārammaṇāya satiyā etaṃ adhivacanaṃ.",
  "atk-s0401a:1386_3": "Taṃ panetaṃ buddhānussatikammaṭṭhānaṃ duvidhaṃ hoti cittasampahaṃsanatthañceva vipassanatthañca. Kathaṃ?",
  "atk-s0401a:1386_4": "Yadā hi asubhārammaṇesu aññataraṃ bhāventassa bhikkhuno cittuppādo upahaññati ukkaṇṭhati nirassādo hoti,",
  "atk-s0401a:1386_5": "vīthiṃ nappaṭipajjati,",
  "atk-s0401a:1386_6": "kūṭagoṇo viya ito cito ca vidhāvati.",
  "atk-s0401a:1386_7": "Tasmiṃ khaṇe esa mūlakammaṭṭhānaṃ pahāya “itipi so bhagavā”tiādinā nayena tathāgatassa lokiyalokuttaraguṇe anussarati.",
  "atk-s0401a:1386_8": "Tassevaṃ buddhaṃ anussarantassa cittuppādo pasīdati,",
  "atk-s0401a:1386_9": "vinīvaraṇo hoti.",
  "atk-s0401a:1386_10": "So taṃ cittaṃ evaṃ dametvā puna mūlakammaṭṭhānaṃyeva manasi karoti. Kathaṃ?",
  "atk-s0401a:1386_11": "Yathā nāma balavā puriso kūṭāgārakaṇṇikatthāya mahārukkhaṃ chindanto sākhāpalāsacchedanamatteneva pharasudhārāya",
  "atk-s0401a:1386_12": "vipannāya mahārukkhaṃ chindituṃ asakkontopi dhuranikkhepaṃ akatvāva kammārasālaṃ gantvā tikhiṇaṃ pharasuṃ",
  "atk-s0401a:1386_13": "kārāpetvā puna taṃ chindeyya.",
  "atk-s0401a:1386_14": "Evaṃsampadamidaṃ daṭṭhabbaṃ.",
  "atk-s0401a:1386_15": "So evaṃ buddhānussativasena cittaṃ paridametvā puna mūlakammaṭṭhānaṃ manasikaronto asubhārammaṇaṃ paṭhamajjhānaṃ",
  "atk-s0401a:1386_16": "nibbattetvā jhānaṅgāni sammasitvā ariyabhūmiṃ okkamati.",
  "atk-s0401a:1386_17": "Evaṃ tāva cittasampahaṃsanatthaṃ hoti.",
  "atk-s0401a:1387_0": "Yadā panesa buddhānussatiṃ anussaritvā “ko ayaṃ itipi so bhagavātiādinā nayena anussari,",
  "atk-s0401a:1387_1": "itthi nu kho puriso nu kho devamanussamārabrahmānaṃ aññataro nu kho”ti pariggaṇhanto “na añño koci,",
  "atk-s0401a:1387_2": "satisampayuttaṃ pana cittameva anussarī”ti disvā “taṃ kho panetaṃ cittaṃ khandhato viññāṇakkhandho hoti,",
  "atk-s0401a:1387_3": "tena sampayuttā vedanā vedanākkhandho,",
  "atk-s0401a:1387_4": "tena sampayuttā saññā saññākkhandho,",
  "atk-s0401a:1387_5": "sahajātā phassādayo saṅkhārakkhandhoti ime cattāro arūpakkhandhā hontī”ti arūpañca vavatthapetvā tassa",
  "atk-s0401a:1387_6": "nissayaṃ pariyesanto hadayavatthuṃ disvā tassa nissayāni cattāri mahābhūtāni,",
  "atk-s0401a:1387_7": "tāni upādāya pavattāni sesaupādārūpāni ca pariggahetvā “sabbampetaṃ rūpaṃ rūpakkhandho”ti vavatthapetvā",
  "atk-s0401a:1387_8": "“idañca rūpaṃ purimañca arūpa”nti saṅkhepato rūpārūpaṃ,",
  "atk-s0401a:1387_9": "pabhedato pañcakkhandhe puna “saṅkhepato pañcapete khandhā dukkhasacca”nti dukkhasaccaṃ vavatthapetvā “tassa pabhāvikā taṇhā samudayasaccaṃ,",
  "atk-s0401a:1387_10": "tassā nirodho nirodhasaccaṃ,",
  "atk-s0401a:1387_11": "nirodhapajānanā paṭipadā maggasacca”nti evaṃ pubbabhāge cattāri ca saccāni vavatthapetvā paṭipāṭiyā ariyabhūmiṃ okkamati.",
  "atk-s0401a:1387_12": "Tadāssa imaṃ kammaṭṭhānaṃ vipassanatthaṃ nāma hoti.",
  "atk-s0401a:1387_13": "Ayaṃ khotiādi appanāvāro vuttanayeneva veditabbo.",
  "atk-s0401a:1388_0": "297.",
  "atk-s0401a:1388_1": "Dhammānussatiādīsupi eseva nayo.",
  "atk-s0401a:1388_2": "Ayaṃ panettha vacanattho –",
  "atk-s0401a:1388_3": "dhammaṃ ārabbha uppannā anussati dhammānussati,",
  "atk-s0401a:1388_4": "svākkhātatādidhammaguṇārammaṇāya satiyā etaṃ adhivacanaṃ.",
  "atk-s0401a:1388_5": "Saṅghaṃ ārabbha uppannā anussati saṅghānussati,",
  "atk-s0401a:1388_6": "suppaṭipannatādisaṅghaguṇārammaṇāya satiyā etaṃ adhivacanaṃ.",
  "atk-s0401a:1388_7": "Sīlaṃ ārabbha uppannā anussati sīlānussati,",
  "atk-s0401a:1388_8": "akhaṇḍatādisīlaguṇārammaṇāya satiyā etaṃ adhivacanaṃ.",
  "atk-s0401a:1388_9": "Cāgaṃ ārabbha uppannā anussati cāgānussati,",
  "atk-s0401a:1388_10": "muttacāgatādicāgaguṇārammaṇāya satiyā etaṃ adhivacanaṃ.",
  "atk-s0401a:1388_11": "Devatā ārabbha uppannā anussati devatānussati,",
  "atk-s0401a:1388_12": "devatā sakkhiṭṭhāne ṭhapetvā attano saddhādiguṇārammaṇāya satiyā etaṃ adhivacanaṃ.",
  "atk-s0401a:1388_13": "Ānāpāne ārabbha uppannā sati ānāpānassati,",
  "atk-s0401a:1388_14": "assāsapassāsanimittārammaṇāya satiyā etaṃ adhivacanaṃ.",
  "atk-s0401a:1388_15": "Maraṇaṃ ārabbha uppannā sati maraṇassati,",
  "atk-s0401a:1388_16": "jīvitindriyupacchedārammaṇāya satiyā etaṃ adhivacanaṃ.",
  "atk-s0401a:1388_17": "Kesādibhedaṃ rūpakāyaṃ gatā,",
  "atk-s0401a:1388_18": "kāye vā gatāti kāyagatā,",
  "atk-s0401a:1388_19": "kāyagatā ca sā sati cāti kāyagatāsatīti vattabbe rassaṃ akatvā kāyagatāsatīti vuttā.",
  "atk-s0401a:1388_20": "Kesādikāyakoṭṭhāsanimittārammaṇāya satiyā etaṃ adhivacanaṃ.",
  "atk-s0401a:1388_21": "Upasamaṃ ārabbha uppannā anussati upasamānussati,",
  "atk-s0401a:1388_22": "sabbadukkhūpasamārammaṇāya satiyā etaṃ adhivacanaṃ.",
  "atk-s0401a:1388_23": "Duvidho vā upasamo accantūpasamo ca khayūpasamo ca.",
  "atk-s0401a:1388_24": "Tattha accantūpasamo nāma nibbānaṃ,",
  "atk-s0401a:1388_25": "khayūpasamo nāma maggo.",
  "atk-s0401a:1388_26": "Evametaṃ duvidhampi upasamaṃ anussarantassa uppannā sati upasamānussatīti ayamettha attho.",
  "atk-s0401a:1388_27": "Iti imesu dasasu kammaṭṭhānesu ānāpānassati maraṇassati kāyagatāsatīti imāni tīṇi vipassanatthāneva honti,",
  "atk-s0401a:1388_28": "sesāni satta cittasampahaṃsanatthānipi hontīti.",
  "atk-s0401a:1389_0": "Paṭhamavaggavaṇṇanā.",
  "atk-s0401a:1390_0": "16. Ekadhammapāḷi",
  "atk-s0401a:1391_0": "(16) 2. Ekadhammapāḷi-dutiyavaggavaṇṇanā",
  "atk-s0401a:1392_0": "298.",
  "atk-s0401a:1392_1": "Dutiye micchādiṭṭhīti dvāsaṭṭhividhāyapi micchādiṭṭhiyā etaṃ adhivacanaṃ.",
  "atk-s0401a:1392_2": "Micchādiṭṭhikassāti tāya diṭṭhiyā samannāgatassa.",
  "atk-s0401a:1393_0": "299.",
  "atk-s0401a:1393_1": "Sammādiṭṭhīti pañcavidhāyapi sammādiṭṭhiyā etaṃ adhivacanaṃ.",
  "atk-s0401a:1393_2": "Sammādiṭṭhikassāti tāya diṭṭhiyā samannāgatassa.",
  "atk-s0401a:1394_0": "302. Ayoniso manasikāroti anupāyamanasikāro.",
  "atk-s0401a:1395_0": "303.",
  "atk-s0401a:1395_1": "Yoniso manasikāroti upāyamanasikāro.",
  "atk-s0401a:1395_2": "Tattha ayoniso manasikaroto pubbe anuppannā micchādiṭṭhi uppajjati,",
  "atk-s0401a:1395_3": "uppannā pana yāva niyāmokkamanā pavaḍḍhati.",
  "atk-s0401a:1395_4": "Niyāme okkante vaḍḍhitā nāma hoti.",
  "atk-s0401a:1395_5": "Yoniso manasikaroto pubbe anuppannā sammādiṭṭhi uppajjati,",
  "atk-s0401a:1395_6": "uppannā pana yāva arahattamaggā pavaḍḍhati.",
  "atk-s0401a:1395_7": "Arahattaphale patte vaḍḍhitā nāma hoti.",
  "atk-s0401a:1396_0": "304.",
  "atk-s0401a:1396_1": "Micchādiṭṭhiyā,",
  "atk-s0401a:1396_2": "bhikkhave,",
  "atk-s0401a:1396_3": "samannāgatā sattāti ettha ekaccā micchādiṭṭhi saggāvaraṇā ceva hoti maggāvaraṇā ca,",
  "atk-s0401a:1396_4": "ekaccā maggāvaraṇāva,",
  "atk-s0401a:1396_5": "na saggāvaraṇā,",
  "atk-s0401a:1396_6": "ekaccā neva saggāvaraṇā na maggāvaraṇā.",
  "atk-s0401a:1396_7": "Tattha ahetukadiṭṭhi,",
  "atk-s0401a:1396_8": "akiriyadiṭṭhi,",
  "atk-s0401a:1396_9": "natthikadiṭṭhīti ayaṃ tividhā saggāvaraṇā ceva hoti maggāvaraṇā ca.",
  "atk-s0401a:1396_10": "Dasavatthukā antaggāhikā micchādiṭṭhi maggāvaraṇāva hoti na saggāvaraṇā.",
  "atk-s0401a:1396_11": "Vīsativatthukā sakkāyadiṭṭhi neva saggāvaraṇā na maggāvaraṇā.",
  "atk-s0401a:1396_12": "Idaṃ pana vidhānaṃ paṭikkhipitvā imasmiṃ sutte “micchādiṭṭhiyā,",
  "atk-s0401a:1396_13": "bhikkhave,",
  "atk-s0401a:1396_14": "samannāgatā”ti vacanato antamaso vīsativatthukaṃ sakkāyadiṭṭhiṃ upādāya diṭṭhi nāma saggaṃ upanetuṃ samatthā nāma natthi,",
  "atk-s0401a:1396_15": "ekantaṃ nirayasmiṃyeva nimujjāpetīti vuttaṃ.",
  "atk-s0401a:1396_16": "Yathā hi muggamāsappamāṇāpi pāsāṇasakkharā udake pakkhittā uppilavamānā nāma natthi,",
  "atk-s0401a:1396_17": "ekantaṃ heṭṭhāva pavisati,",
  "atk-s0401a:1396_18": "evamevaṃ antamaso sakkāyadiṭṭhipi saggaṃ upanetuṃ samatthā nāma natthi,",
  "atk-s0401a:1396_19": "ekantaṃ apāyesuyeva nimujjāpetīti.",
  "atk-s0401a:1397_0": "305.",
  "atk-s0401a:1397_1": "Sammādiṭṭhiyā samannāgatāti ettha kammassakatasammādiṭṭhi,",
  "atk-s0401a:1397_2": "jhānasammādiṭṭhi,",
  "atk-s0401a:1397_3": "vipassanāsammādiṭṭhi,",
  "atk-s0401a:1397_4": "maggasammādiṭṭhi,",
  "atk-s0401a:1397_5": "phalasammādiṭṭhīti pañcavidhā sammādiṭṭhi.",
  "atk-s0401a:1397_6": "Tattha kammassakatasammādiṭṭhi sampattibhavaṃ ākaḍḍhati,",
  "atk-s0401a:1397_7": "jhānasammādiṭṭhi rūpārūpabhave paṭisandhiṃ deti,",
  "atk-s0401a:1397_8": "maggasammādiṭṭhi vaṭṭaṃ viddhaṃseti,",
  "atk-s0401a:1397_9": "phalasammādiṭṭhi bhavaṃ paṭibāhati.",
  "atk-s0401a:1397_10": "Vipassanāsammādiṭṭhi kiṃ karotīti?",
  "atk-s0401a:1397_11": "Sāpi paṭisandhiṃ nākaḍḍhati.",
  "atk-s0401a:1397_12": "Tipiṭakacūḷābhayatthero panāha “sace vipassanāsammādiṭṭhi bhāvitā diṭṭheva dhamme arahattaṃ pāpetuṃ sakkoti,",
  "atk-s0401a:1397_13": "iccetaṃ kusalaṃ.",
  "atk-s0401a:1397_14": "Sace na sakkoti,",
  "atk-s0401a:1397_15": "satta bhave deti, āvuso”ti.",
  "atk-s0401a:1397_16": "Evamayaṃ lokiyalokuttarā sammādiṭṭhi kathitā.",
  "atk-s0401a:1397_17": "Imasmiṃ panatthe lokikā bhavanipphādikāva veditabbā.",
  "atk-s0401a:1398_0": "306.",
  "atk-s0401a:1398_1": "Yañceva kāyakammaṃ yathādiṭṭhi samattaṃ samādinnanti ettha yathādiṭṭhīti yā yā diṭṭhi,",
  "atk-s0401a:1398_2": "tassā tassā anurūpaṃ.",
  "atk-s0401a:1398_3": "Samattanti paripuṇṇaṃ.",
  "atk-s0401a:1398_4": "Samādinnanti gahitaṃ.",
  "atk-s0401a:1398_5": "Tadetaṃ yathādiṭṭhiyaṃ ṭhitakāyakammaṃ,",
  "atk-s0401a:1398_6": "diṭṭhisahajātaṃ kāyakammaṃ,",
  "atk-s0401a:1398_7": "diṭṭhānulomikaṃ kāyakammanti tividhaṃ hoti.",
  "atk-s0401a:1398_8": "Tattha “pāṇaṃ hanato adinnaṃ ādiyato micchācāraṃ carato natthi tatonidānaṃ pāpaṃ,",
  "atk-s0401a:1398_9": "natthi pāpassa āgamo”ti yaṃ evaṃladdhikassa sato pāṇātipāta-",
  "atk-s0401a:1398_10": "adinnādāna-",
  "atk-s0401a:1398_11": "micchācārasaṅkhātaṃ kāyakammaṃ,",
  "atk-s0401a:1398_12": "idaṃ yathādiṭṭhiyaṃ ṭhitakāyakammaṃ nāma.",
  "atk-s0401a:1398_13": "“Pāṇaṃ hanato adinnaṃ ādiyato micchācāraṃ carato natthi tatonidānaṃ pāpaṃ,",
  "atk-s0401a:1398_14": "natthi pāpassa āgamo”ti imāya pana laddhiyā iminā dassanena sahajātaṃ kāyakammaṃ diṭṭhisahajātaṃ kāyakammaṃ nāma.",
  "atk-s0401a:1398_15": "Tadeva pana samattaṃ samādinnaṃ gahitaṃ parāmaṭṭhaṃ diṭṭhānulomikaṃ kāyakammaṃ nāma.",
  "atk-s0401a:1398_16": "Vacīkammādīsupi eseva nayo.",
  "atk-s0401a:1398_17": "Yathā panettha “pāṇaṃ hanato adinnaṃ ādiyato micchācāraṃ carato natthi tatonidānaṃ pāpa”nti yojanā katā,",
  "atk-s0401a:1398_18": "evaṃ vacīkammamanokammesu “musā bhaṇato,",
  "atk-s0401a:1398_19": "pisuṇaṃ kathentassa,",
  "atk-s0401a:1398_20": "pharusaṃ kathentassa,",
  "atk-s0401a:1398_21": "samphaṃ palapantassa,",
  "atk-s0401a:1398_22": "abhijjhāluno,",
  "atk-s0401a:1398_23": "byāpannacittassa,",
  "atk-s0401a:1398_24": "micchādiṭṭhikassa ca sato natthi tatonidānaṃ pāpa”nti yojanā kātabbā.",
  "atk-s0401a:1399_0": "Yā ca cetanātiādīsu diṭṭhisahajātāva cetanā cetanā nāma,",
  "atk-s0401a:1399_1": "diṭṭhisahajātāva patthanā patthanā nāma,",
  "atk-s0401a:1399_2": "cetanāpatthanānaṃ vasena cittaṭṭhapanā paṇidhi nāma,",
  "atk-s0401a:1399_3": "tehi pana cetanādīhi sampayuttā phassādayo saṅkhārā nāma.",
  "atk-s0401a:1399_4": "Diṭṭhi hissa,",
  "atk-s0401a:1399_5": "bhikkhave,",
  "atk-s0401a:1399_6": "pāpikāti yasmā tassa puggalassa diṭṭhi pāpikā lāmikā.",
  "atk-s0401a:1399_7": "Nikkhittanti ropitaṃ.",
  "atk-s0401a:1399_8": "Upādiyatīti gaṇhāti.",
  "atk-s0401a:1399_9": "Kaṭukattāyāti idaṃ purimasseva vevacanaṃ.",
  "atk-s0401a:1400_0": "“Vaṇṇagandharasūpeto, amboyaṃ ahuvā pure;",
  "atk-s0401a:1401_0": "Tameva pūjaṃ labhamāno, kenambo kaṭukapphalo.",
  "atk-s0401a:1402_0": "“Pucimandaparivāro, ambo te dadhivāhana;",
  "atk-s0401a:1403_0": "Mūlaṃ mūlena saṃsaṭṭhaṃ, sākhā sākhā nisevare;",
  "atk-s0401a:1404_0": "Asātasannivāsena, tenambo kaṭukapphalo”ti. –",
  "atk-s0401a:1405_0": "Āgataṭṭhāne viya hi idhāpi kaṭukanti tittakaṃ veditabbaṃ. Asātattāyāti amadhurattāya.",
  "atk-s0401a:1406_0": "Imasmi pana bījūpamasutte “diṭṭhīti niyatamicchādiṭṭhi gahitā”ti porāṇakattherā āhaṃsu.",
  "atk-s0401a:1406_1": "Taṃ pana paṭikkhipitvā “sabbānipi dvāsaṭṭhi diṭṭhigatāni gahitānī”ti vuttaṃ.",
  "atk-s0401a:1406_2": "Anantarasutte “pāṇātipātā viramantassa,",
  "atk-s0401a:1406_3": "adinnādānā viramantassa,",
  "atk-s0401a:1406_4": "micchācārā viramantassa natthi tatonidānaṃ puñña”ntiādinā nayena yathādiṭṭhiyaṃ ṭhitakāyakammādīni yojetvā veditabbāni.",
  "atk-s0401a:1406_5": "Idha pana sammādiṭṭhisahajātā cittaṭṭhapanāva patthanāti veditabbā.",
  "atk-s0401a:1406_6": "Sammādiṭṭhi panettha lokiyalokuttarā kathitā.",
  "atk-s0401a:1406_7": "Sesaṃ sabbattha uttānatthamevāti.",
  "atk-s0401a:1407_0": "Dutiyavaggavaṇṇanā.",
  "atk-s0401a:1408_0": "16. Ekadhammapāḷi",
  "atk-s0401a:1409_0": "(16) 3. Ekadhammapāḷi-tatiyavaggavaṇṇanā",
  "atk-s0401a:1410_0": "308.",
  "atk-s0401a:1410_1": "Tatiyassa paṭhame micchādiṭṭhikoti ayāthāvadiṭṭhiko.",
  "atk-s0401a:1410_2": "Viparītadassanoti tāyeva micchādiṭṭhiyā viparītadassano.",
  "atk-s0401a:1410_3": "Saddhammā vuṭṭhāpetvāti dasakusalakammapathadhammato vuṭṭhāpetvā.",
  "atk-s0401a:1410_4": "Asaddhamme patiṭṭhāpetīti dasaakusalakammapathasaṅkhāte asaddhamme patiṭṭhāpeti.",
  "atk-s0401a:1410_5": "Ekapuggaloti cettha chahi satthārehi saddhiṃ devadatto ca aññe ca evarūpā veditabbā.",
  "atk-s0401a:1411_0": "309.",
  "atk-s0401a:1411_1": "Dutiye sammādiṭṭhikoti yāthāvadiṭṭhiko.",
  "atk-s0401a:1411_2": "Aviparītadassanoti tāyeva sammādiṭṭhiyā aviparītadassano.",
  "atk-s0401a:1411_3": "Asaddhammāti dasaakusalakammapathato.",
  "atk-s0401a:1411_4": "Saddhammeti dasakusalakammapathasaṅkhāte saddhamme.",
  "atk-s0401a:1411_5": "Ekapuggaloti cettha anuppanne buddhe cakkavattī rājā sabbaññubodhisattoti evamādayo labbhanti,",
  "atk-s0401a:1411_6": "uppanne buddhe buddho ceva buddhasāvakā ca.",
  "atk-s0401a:1412_0": "310.",
  "atk-s0401a:1412_1": "Tatiye micchādiṭṭhiparamānīti micchādiṭṭhi paramā etesanti micchādiṭṭhiparamāni.",
  "atk-s0401a:1412_2": "Pañca hi ānantariyakammāni mahāsāvajjāni nāma,",
  "atk-s0401a:1412_3": "tehipi micchādiṭṭhiyeva mahāsāvajjatarāti adhippāyo. Kasmā?",
  "atk-s0401a:1412_4": "Tesañhi paricchedo atthi.",
  "atk-s0401a:1412_5": "Cattāri hi ānantariyakammāni niraye nibbattāpentīti vuttāni.",
  "atk-s0401a:1412_6": "Saṅghabhedakammampi niraye kappaṭṭhitikameva hoti.",
  "atk-s0401a:1412_7": "Evametesaṃ paricchedo atthi,",
  "atk-s0401a:1412_8": "koṭi paññāyati.",
  "atk-s0401a:1412_9": "Niyatamicchādiṭṭhiyā pana paricchedo natthi.",
  "atk-s0401a:1412_10": "Sā hi vaṭṭassa mūlaṃ,",
  "atk-s0401a:1412_11": "tāya samannāgatassa bhavato vuṭṭhānaṃ natthi.",
  "atk-s0401a:1412_12": "Ye tassa sotabbaṃ maññanti,",
  "atk-s0401a:1412_13": "tepi vippaṭipādeti.",
  "atk-s0401a:1412_14": "Tāya ca samannāgatassa neva saggo atthi na maggo.",
  "atk-s0401a:1412_15": "Kappavināse mahājane brahmaloke nibbattepi niyatamicchādiṭṭhiko tattha anibbattitvā piṭṭhicakkavāḷe nibbattati.",
  "atk-s0401a:1412_16": "Kiṃ pana piṭṭhicakkavāḷaṃ na jhāyatīti? Jhāyati,",
  "atk-s0401a:1412_17": "tasmiṃ jhāyamānepi esa ākāse ekasmiṃ okāse paccatiyevāti vadanti.",
  "atk-s0401a:1413_0": "311.",
  "atk-s0401a:1413_1": "Catutthe makkhalīti “mā khalī”ti vacanaṃ upādāya evaṃladdhanāmo titthakaro.",
  "atk-s0401a:1413_2": "Nadīmukheti dvinnaṃ nadīnaṃ samāgataṭṭhāne.",
  "atk-s0401a:1413_3": "Desanāmattamevetaṃ,",
  "atk-s0401a:1413_4": "dvinnaṃ kandarānaṃ,",
  "atk-s0401a:1413_5": "dvinnaṃ udakānaṃ,",
  "atk-s0401a:1413_6": "samuddassa ca,",
  "atk-s0401a:1413_7": "loṇiyā ca,",
  "atk-s0401a:1413_8": "samuddassa ca nadiyā cāti etesampi yassa kassaci samāgataṭṭhānaṃ,",
  "atk-s0401a:1413_9": "aññampi tathārūpaṃ udakaṃ.",
  "atk-s0401a:1413_10": "Khipanti kuminaṃ.",
  "atk-s0401a:1413_11": "Uḍḍeyyāti oḍḍeyya.",
  "atk-s0401a:1413_12": "Manussā hi naḷehi vā ucchūhi vā veḷūhi vā palāsantisalākāya vā ekaṃ dve tayo vā kumbhe gaṇhanappamāṇakuminaṃ",
  "atk-s0401a:1413_13": "katvā mukhavaṭṭiyā yottena bandhitvā nadīmukhaṃ netvā dvīsu passesu khāṇuke koṭṭetvā yottehi tattha bandhanti,",
  "atk-s0401a:1413_14": "taṃ sandhāyetaṃ vuttaṃ.",
  "atk-s0401a:1413_15": "Tasmiñhi paviṭṭhassa khuddakassa macchassāpi mokkho natthi.",
  "atk-s0401a:1413_16": "Anayāyāti avaḍḍhiyā.",
  "atk-s0401a:1413_17": "Byāsanāyāti vināsāya.",
  "atk-s0401a:1413_18": "Makkhali moghapurisoti ayaṃ makkhali gosālo tucchapuriso.",
  "atk-s0401a:1413_19": "Manussakhippaṃ maññe loke uppannoti mahājanassa saggamokkhagamanamagge tattha gamananivāraṇatthaṃ manussakuminaṃ viya loke uppanno.",
  "atk-s0401a:1414_0": "312.",
  "atk-s0401a:1414_1": "Pañcamādīsu durakkhāte,",
  "atk-s0401a:1414_2": "bhikkhave,",
  "atk-s0401a:1414_3": "dhammavinayeti durakkhātadhammavinayo nāma bāhirakasāsanaṃ.",
  "atk-s0401a:1414_4": "Tattha hi satthāpi asabbaññū hoti,",
  "atk-s0401a:1414_5": "dhammopi durakkhāto,",
  "atk-s0401a:1414_6": "gaṇopi duppaṭipanno.",
  "atk-s0401a:1414_7": "Yo ca samādapetīti yo ācariyapuggalo samādapeti.",
  "atk-s0401a:1414_8": "Yañca samādapetīti yaṃ antevāsikaṃ samādapeti.",
  "atk-s0401a:1414_9": "Yo ca samādapito tathattāya paṭipajjatīti yo antevāsiko ācariyena samādapito tassa vacanaṃ karonto tathābhāvāya paṭipajjati.",
  "atk-s0401a:1414_10": "Bahuṃ apuññaṃ pasavantīti samādapako hi pāṇātipātādīsu jaṅghasataṃ samādapento tesaṃ sabbesampi akusalena samakameva akusalaṃ pāpuṇāti. Tenāha –",
  "atk-s0401a:1414_11": "“sabbe te bahuṃ apuññaṃ pasavantī”ti.",
  "atk-s0401a:1415_0": "313.",
  "atk-s0401a:1415_1": "Svākkhāteti suṭṭhu akkhāte sudesite.",
  "atk-s0401a:1415_2": "Evarūpe hi dhammavinaye satthā ca sabbaññū hoti,",
  "atk-s0401a:1415_3": "dhammo ca svākkhāto,",
  "atk-s0401a:1415_4": "gaṇo ca suppaṭipanno.",
  "atk-s0401a:1415_5": "Sabbe te bahuṃ puññaṃ pasavantīti samādapako hi bhikkhū piṇḍāya paviṭṭhe disvā yāgubhattādīni samādapento",
  "atk-s0401a:1415_6": "sabbesampi dāyakānaṃ kusalena samakaṃ kusalaṃ pāpuṇāti.",
  "atk-s0401a:1415_7": "Tena vuttaṃ –",
  "atk-s0401a:1415_8": "“bahuṃ puññaṃ pasavantī”ti.",
  "atk-s0401a:1416_0": "314.",
  "atk-s0401a:1416_1": "Dāyakena mattā jānitabbāti dāyakapuggalena pamāṇaṃ jānitabbaṃ,",
  "atk-s0401a:1416_2": "pamāṇena dātabbaṃ,",
  "atk-s0401a:1416_3": "pūretvā atirekaṃ na dātabbaṃ.",
  "atk-s0401a:1416_4": "Na dātabbanti hi avatvā pamāṇavasena thokaṃ dātabbanti vuttaṃ. Kasmā?",
  "atk-s0401a:1416_5": "Pūretvā atireke dinnepi hi atirekā manussasampatti vā dibbasampatti vā nibbānasampatti vā natthi.",
  "atk-s0401a:1416_6": "No paṭiggāhakenāti paṭiggāhakassa pana mattaṃ jānitvā paṭiggahaṇakiccaṃ nāma natthi. Kasmā?",
  "atk-s0401a:1416_7": "Tassa hi mattaṃ ñatvā pūretabbā mattapaṭiggahaṇamūlikā appicchapaṭipadā nāma natthi.",
  "atk-s0401a:1416_8": "Yattakaṃ pana labhati,",
  "atk-s0401a:1416_9": "tattakaṃ gahetabbaṃ.",
  "atk-s0401a:1416_10": "Atirekaggahaṇamūlaṃ hissa puttadārabharaṇaṃ bhavissati.",
  "atk-s0401a:1417_0": "315.",
  "atk-s0401a:1417_1": "Paṭiggāhakena mattā jānitabbāti paṭiggāhakapuggalena pamāṇaṃ jānitabbaṃ. Kathaṃ?",
  "atk-s0401a:1417_2": "Tena hi dāyakassa vaso veditabbo,",
  "atk-s0401a:1417_3": "deyyadhammassa vaso veditabbo,",
  "atk-s0401a:1417_4": "attano thāmo veditabbo.",
  "atk-s0401a:1417_5": "Yadi hi deyyadhammo bahu hoti,",
  "atk-s0401a:1417_6": "dāyako appaṃ dātukāmo,",
  "atk-s0401a:1417_7": "dāyakassa vasena appaṃ gaṇhitabbaṃ.",
  "atk-s0401a:1417_8": "Deyyadhammo appo,",
  "atk-s0401a:1417_9": "dāyako bahuṃ dātukāmo,",
  "atk-s0401a:1417_10": "deyyadhammassa vasena appaṃ gaṇhitabbaṃ.",
  "atk-s0401a:1417_11": "Deyyadhammopi bahu,",
  "atk-s0401a:1417_12": "dāyakopi bahuṃ dātukāmo,",
  "atk-s0401a:1417_13": "attano thāmaṃ ñatvā pamāṇeneva gaṇhitabbaṃ.",
  "atk-s0401a:1417_14": "Evaṃ mattaṃ ñatvā paṭiggaṇhanto hi appicchapaṭipadaṃ pūreti.",
  "atk-s0401a:1417_15": "Anuppannassa lābho uppajjati,",
  "atk-s0401a:1417_16": "uppanno lābho thāvarova hoti.",
  "atk-s0401a:1417_17": "Appasannā pasīdanti,",
  "atk-s0401a:1417_18": "pasannāpi bhiyyo pasādamāpajjanti,",
  "atk-s0401a:1417_19": "mahājanassa cakkhubhūto hoti,",
  "atk-s0401a:1417_20": "sāsanaṃ ciraṭṭhitikaṃ karoti.",
  "atk-s0401a:1418_0": "Tatrimāni vatthūni –",
  "atk-s0401a:1418_1": "rohaṇajanapade kira kuṭimbiyavihāre eko daharo dubbhikkhasamaye tasmiṃ gāme ekassa kammakārassa gehe",
  "atk-s0401a:1418_2": "bhuñjanatthāya kaṭacchubhattaṃ gahetvā gamanatthāya ca kaṭacchubhattameva labhati.",
  "atk-s0401a:1418_3": "So ekadivasaṃ tasmiṃ gehe ekaṃ āgantukaṃ disvā ekameva kaṭacchubhattaṃ gaṇhi.",
  "atk-s0401a:1418_4": "Athassa “kena kāraṇenā”ti vutte tamatthaṃ vatvā so kulaputto pasīditvā “amhākaṃ kulūpakabhadanto evarūpo nāmā”ti rājadvāre mittāmaccānaṃ kathesi.",
  "atk-s0401a:1418_5": "Te sabbepi tassa appicchaguṇe pasannā ekadivaseneva saṭṭhi dhurabhattāni ṭhapesuṃ.",
  "atk-s0401a:1418_6": "Evaṃ appiccho anuppannalābhaṃ uppādeti.",
  "atk-s0401a:1419_0": "Saddhātissamahārājāpi cūḷupaṭṭhākaṃ tissāmaccaṃ vīmaṃsitvā tena ekaṃ tittiraṃ pacāpetvā āharāpesi.",
  "atk-s0401a:1419_1": "Atha paribhogasamaye “aggaṃ datvā paribhuñjissāmī”ti aṭṭhakasālapariveṇe mahātherassa bhaṇḍaggāhasāmaṇerassa",
  "atk-s0401a:1419_2": "tittiramaṃsaṃ dento tasmiṃ thokaṃyeva paṭiggaṇhante tassa appicchaguṇe pasīditvā “pasannosmi, tāta,",
  "atk-s0401a:1419_3": "aṭṭha te dhurabhattāni demī”ti āha. Mahārāja,",
  "atk-s0401a:1419_4": "upajjhāyassa demīti.",
  "atk-s0401a:1419_5": "Aparānipi aṭṭha demīti.",
  "atk-s0401a:1419_6": "Tāni amhākaṃ ācariyassa demīti.",
  "atk-s0401a:1419_7": "Aparānipi aṭṭha dammīti.",
  "atk-s0401a:1419_8": "Tāni samānupajjhāyānaṃ dammīti.",
  "atk-s0401a:1419_9": "Aparānipi aṭṭha dammīti.",
  "atk-s0401a:1419_10": "Tāni bhikkhusaṅghassa dammīti.",
  "atk-s0401a:1419_11": "Aparānipi aṭṭha dammīti.",
  "atk-s0401a:1419_12": "Sāmaṇero adhivāsesi.",
  "atk-s0401a:1419_13": "Evamassa uppanno lābho thāvaro hoti.",
  "atk-s0401a:1420_0": "Appasannā pasīdantīti etthapi –",
  "atk-s0401a:1420_1": "dīghabrāhmaṇo kira brāhmaṇe bhojento pañca pañca bhattasarakāni datvā santappetuṃ nāsakkhi.",
  "atk-s0401a:1420_2": "Athekadivasaṃ “samaṇā kira nāma appicchā”ti kathaṃ sutvā vīmaṃsanatthāya bhattaṃ gāhāpetvā bhikkhusaṅghassa",
  "atk-s0401a:1420_3": "bhattakiccakaraṇavelāya vihāraṃ gantvā tiṃsamatte bhikkhū bhojanasālāyaṃ bhuñjante disvā ekaṃ bhattasarakaṃ",
  "atk-s0401a:1420_4": "gahetvā saṅghattherassa santikaṃ agamāsi.",
  "atk-s0401a:1420_5": "Thero aṅguliṃ cāletvā thokameva aggahesi.",
  "atk-s0401a:1420_6": "Eteneva niyāmena ekaṃ bhattasarakaṃ sabbesaṃ sampāpuṇi.",
  "atk-s0401a:1420_7": "Tato brāhmaṇo “saccoyeva etesaṃ samaṇānaṃ guṇo”ti appicchatāya pasanno sahassaṃ vissajjetvā tasmiṃyeva vihāre cetiyaṃ kāresi.",
  "atk-s0401a:1420_8": "Evaṃ appasannā pasīdanti.",
  "atk-s0401a:1421_0": "Pasannā bhiyyo pasīdantīti ettha vatthunā kiccaṃ natthi.",
  "atk-s0401a:1421_1": "Pasannānañhi appicchaṃ disvā pasādo bhiyyo vaḍḍhatiyeva.",
  "atk-s0401a:1422_0": "Majjhantikatissattherasadise pana appicche disvā mahājano appiccho bhavituṃ maññatīti appiccho mahājanassa cakkhubhūto nāma hoti.",
  "atk-s0401a:1423_0": "“Appicchatā,",
  "atk-s0401a:1423_1": "bhikkhave,",
  "atk-s0401a:1423_2": "saddhammassa ṭhitiyā asammosāya anantaradhānāya saṃvattatī”ti vacanato pana appiccho sāsanaṃ ciraṭṭhitikaṃ karoti nāma.",
  "atk-s0401a:1424_0": "No dāyakenāti svākkhāte dhammavinaye pana dāyakassa pamāṇaṃ ñatvā dātabbakiccaṃ nāma natthi.",
  "atk-s0401a:1424_1": "Yattako deyyadhammo atthi,",
  "atk-s0401a:1424_2": "tattakaṃ avattharitvā dātuṃ vaṭṭati.",
  "atk-s0401a:1424_3": "Avattharitvā dinnakāraṇā hi esa manussasampattiṃ,",
  "atk-s0401a:1424_4": "dibbasampattiṃ,",
  "atk-s0401a:1424_5": "nibbānasampattiñca avattharitvā uttaruttari paṇītapaṇītameva labhati.",
  "atk-s0401a:1425_0": "316.",
  "atk-s0401a:1425_1": "Yo āraddhavīriyo,",
  "atk-s0401a:1425_2": "so dukkhaṃ viharatīti pañcātapatappanamaruppapātapatanādiccānuparivattana-",
  "atk-s0401a:1425_3": "ukkuṭikappadhānādīni anuyuñjanto diṭṭhe ceva dhamme dukkhaṃ viharati,",
  "atk-s0401a:1425_4": "tasseva bāhirasamaye samādinnassa tapacaraṇassa vipākena niraye uppajjitvā samparāyepi dukkhaṃ viharati.",
  "atk-s0401a:1426_0": "317.",
  "atk-s0401a:1426_1": "Yo kusīto,",
  "atk-s0401a:1426_2": "so dukkhaṃ viharatīti ayampi diṭṭhe dhamme ceva samparāye ca dukkhaṃ viharati. Kathaṃ?",
  "atk-s0401a:1426_3": "Yassa hi pabbajitakālato paṭṭhāya yoniso manasikāro natthi,",
  "atk-s0401a:1426_4": "buddhavacanaṃ na uggaṇhāti,",
  "atk-s0401a:1426_5": "ācariyupajjhāyavattaṃ na karoti,",
  "atk-s0401a:1426_6": "cetiyaṅgaṇabodhiyaṅgaṇavattaṃ na karoti.",
  "atk-s0401a:1426_7": "Janassa pana saddhādeyyaṃ apaccavekkhitaparibhogena paribhuñjitvā divasaṃ seyyasukhaṃ passasukhaṃ anuyuñjitvā pabuddhakāle tayo vitakke vitakketi.",
  "atk-s0401a:1426_8": "So katipāheneva bhikkhubhāvā cavati?",
  "atk-s0401a:1426_9": "Evaṃ diṭṭhadhamme ca dukkhaṃ viharati.",
  "atk-s0401a:1426_10": "Pabbajitvā pana samaṇadhammassa sammā akatattā ca –",
  "atk-s0401a:1427_0": "“Kuso yathā duggahito, hatthamevānukantati;",
  "atk-s0401a:1428_0": "Sāmaññaṃ dupparāmaṭṭhaṃ, nirayāyupakaḍḍhatī”ti. –",
  "atk-s0401a:1429_0": "Apāyasmiṃyeva paṭisandhiṃ gaṇhati. Evaṃ samparāyepi dukkhaṃ viharati.",
  "atk-s0401a:1430_0": "318.",
  "atk-s0401a:1430_1": "Yo kusīto,",
  "atk-s0401a:1430_2": "so sukhaṃ viharatīti kālena kālaṃ vuttappakāre tapacaraṇe kiñci kiñci tapacaraṇaṃ katvā kālena kālaṃ",
  "atk-s0401a:1430_3": "odātavatthavasano mālāgandhavilepanadharo madhurabhojanaṃ bhuñjanto mudukāsu seyyāsu sayanto diṭṭhe dhamme",
  "atk-s0401a:1430_4": "ceva sukhaṃ viharati samparāye ca.",
  "atk-s0401a:1430_5": "So hi tassa tapacaraṇassa gāḷhaṃ aggahitattā nātibahuṃ niraye dukkhaṃ anubhavati.",
  "atk-s0401a:1430_6": "Tasmā samparāye sukhaṃ viharati nāma.",
  "atk-s0401a:1431_0": "319.",
  "atk-s0401a:1431_1": "Yo āraddhavīriyo,",
  "atk-s0401a:1431_2": "so sukhaṃ viharatīti āraddhavīriyo hi pabbajitakālato paṭṭhāya vattesu paripūrakārī hoti,",
  "atk-s0401a:1431_3": "buddhavacanaṃ uggaṇhāti,",
  "atk-s0401a:1431_4": "yoniso manasikāre kammaṃ karoti.",
  "atk-s0401a:1431_5": "Athassa vattapūraṇañceva uggahitabuddhavacanañca samaṇadhammakiriyañca āvajjentassa cittaṃ pasīdati.",
  "atk-s0401a:1431_6": "Evaṃ diṭṭheva dhamme sukhaṃ viharati.",
  "atk-s0401a:1431_7": "Diṭṭhadhamme pana arahattaṃ pāpuṇituṃ asakkonto nibbattabhave khippābhiñño hotīti samparāyepi sukhaṃ viharati nāma.",
  "atk-s0401a:1432_0": "320.",
  "atk-s0401a:1432_1": "Seyyathāpi,",
  "atk-s0401a:1432_2": "bhikkhave,",
  "atk-s0401a:1432_3": "appamattakopi gūtho duggandho hotīti idaṃ suttaṃ aṭṭhuppattiyaṃ vuttaṃ.",
  "atk-s0401a:1432_4": "Kataraaṭṭhuppattiyanti?",
  "atk-s0401a:1432_5": "Navakanipāte sattuppādasutta aṭṭhuppattiyaṃ.",
  "atk-s0401a:1432_6": "Tathāgato hi taṃ atthaṃ kathento –",
  "atk-s0401a:1432_7": "“nava puggalā nirayato muttā,",
  "atk-s0401a:1432_8": "tiracchānayonito muttā,",
  "atk-s0401a:1432_9": "pettivisayato muttā”ti kathesi.",
  "atk-s0401a:1432_10": "Athassa etadahosi –",
  "atk-s0401a:1432_11": "“sace kho pana me puttā imaṃ dhammadesanaṃ sutvā khīṇanirayamhā khīṇatiracchānayonikā khīṇapettivisayā",
  "atk-s0401a:1432_12": "khīṇāpāyaduggativinipātāti maññamānā uparimaggaphalatthāya vāyamituṃ na maññeyyuṃ,",
  "atk-s0401a:1432_13": "tesaṃ saṃvegaṃ janessāmī”ti saṃvegajananatthaṃ “seyyathāpi,",
  "atk-s0401a:1432_14": "bhikkhave”ti imaṃ suttamārabhi.",
  "atk-s0401a:1432_15": "Tattha appamattakoti thokamattako parittappamāṇo,",
  "atk-s0401a:1432_16": "antamaso kusaggenapi gahetvā upasiṅghiyamāno duggandhova hoti.",
  "atk-s0401a:1432_17": "Appamattakampi bhavaṃ na vaṇṇemīti appamattakampi kālaṃ bhave paṭisandhiṃ na vaṇṇayāmi.",
  "atk-s0401a:1432_18": "Idānissa upamaṃ dassento āha –",
  "atk-s0401a:1432_19": "antamaso accharāsaṅghātamattampīti.",
  "atk-s0401a:1432_20": "Sabbantimena paricchedena dve aṅguliyo ekato katvā paharaṇamattampi kālanti vuttaṃ hoti.",
  "atk-s0401a:1432_21": "Sesaṃ sabbattha uttānatthamevāti.",
  "atk-s0401a:1433_0": "Tatiyavaggavaṇṇanā.",
  "atk-s0401a:1434_0": "16. Ekadhammapāḷi",
  "atk-s0401a:1435_0": "(16) 4. Ekadhammapāḷi-catutthavaggavaṇṇanā",
  "atk-s0401a:1436_0": "322.",
  "atk-s0401a:1436_1": "Catutthavaggassa paṭhame jambudīpeti jambuyā paññāto pākaṭo dīpoti jambudīpo.",
  "atk-s0401a:1436_2": "Imassa kira dīpassa saññāṇabhūtā yojanasatubbedhā paṇṇāsayojanasākhā pañcadasayojanāvaṭṭakkhandhā himavantapabbate",
  "atk-s0401a:1436_3": "jātā kappaṭṭhāyinī mahājambū nāma atthi,",
  "atk-s0401a:1436_4": "tāya ayaṃ dīpo jambudīpoti vuccati.",
  "atk-s0401a:1436_5": "Yathā ca imasmiṃ dīpe jamburukkho kappaṭṭhāyī,",
  "atk-s0401a:1436_6": "tathā aparagoyāne kadambarukkho,",
  "atk-s0401a:1436_7": "uttarakurūsu kapparukkho,",
  "atk-s0401a:1436_8": "pubbavidehe sirīsarukkho,",
  "atk-s0401a:1436_9": "asurānaṃ cittapāṭalirukkho,",
  "atk-s0401a:1436_10": "supaṇṇānaṃ simbalirukkho,",
  "atk-s0401a:1436_11": "devānaṃ pāricchattakoti imepi kappaṭṭhāyinova.",
  "atk-s0401a:1437_0": "“Pāṭalī simbalī jambū, devānaṃ pāricchattako;",
  "atk-s0401a:1438_0": "Kadambo kapparukkho ca, sirīso bhavati sattamo”ti.",
  "atk-s0401a:1439_0": "Ārāmarāmaṇeyyakanti pupphārāmaphalārāmānaṃ rāmaṇeyyakaṃ veḷuvana-",
  "atk-s0401a:1439_1": "jīvakambavana-",
  "atk-s0401a:1439_2": "jetavanapubbārāmasadisaṃ.",
  "atk-s0401a:1439_3": "Taṃ imasmiṃ jambudīpe appamattakaṃ parittakaṃ,",
  "atk-s0401a:1439_4": "na bahukanti attho.",
  "atk-s0401a:1439_5": "Sesapadesupi eseva nayo.",
  "atk-s0401a:1439_6": "Ettha vanarāmaṇeyyakanti nāgavanasālavanacampakavanādisadisaṃ vaṅkapabbatahimavantapabbatapadesādīsu araññavanaṃ veditabbaṃ.",
  "atk-s0401a:1439_7": "Bhūmirāmaṇeyyakanti jetavanavihāramagadhakkhettādisadisaṃ samaṃ bhūmiṭṭhānaṃ.",
  "atk-s0401a:1439_8": "Pokkharaṇirāmaṇeyyakanti jetavanapokkharaṇigaggarāpokkharaṇisadisānaṃ vaṭṭacaturassadīghavaṅkādisaṇṭhānānaṃ pokkharaṇīnaṃ sannivesanaṭṭhānaṃ.",
  "atk-s0401a:1439_9": "Ukkūlavikūlanti ukkūlañca vikūlañca.",
  "atk-s0401a:1439_10": "Tattha ukkūlaṃ unnataṭṭhānaṃ,",
  "atk-s0401a:1439_11": "vikūlaṃ ninnaṭṭhānaṃ.",
  "atk-s0401a:1439_12": "Nadīvidugganti nadīnaṃ bhinnaṭṭhānaṃ taṃ duggamattā nadīvidugganti vuccati.",
  "atk-s0401a:1439_13": "Khāṇukaṇṭakaṭṭhānanti tatthajātakānañceva āhariyamānānañca khāṇukaṇṭakādīnaṃ patiṭṭhānaṭṭhānaṃ.",
  "atk-s0401a:1439_14": "Pabbatavisamanti girivisamaṃ.",
  "atk-s0401a:1439_15": "Ye odakāti ye ca udake jāyanti,",
  "atk-s0401a:1439_16": "teyeva bahutarā.",
  "atk-s0401a:1439_17": "Ito kira suvaṇṇabhūmi sattamattāni yojanasatāni hoti,",
  "atk-s0401a:1439_18": "ekena vātena gacchantī nāvā sattahi ahorattehi gacchati.",
  "atk-s0401a:1439_19": "Athekasmiṃ samaye evaṃ gacchantī nāvā sattāhampi nandiyāvaṭṭamacchapiṭṭheneva gatā.",
  "atk-s0401a:1439_20": "Evaṃ odakānaṃ sattānaṃ bahubhāvo veditabbo.",
  "atk-s0401a:1440_0": "Apica thalaṭṭhānassa parittabhāvena udakassa ca bahubhāvenāpi ayamattho veditabbo.",
  "atk-s0401a:1440_1": "Yathā hi mahātaḷāke ekova uppalagaccho assa,",
  "atk-s0401a:1440_2": "tassa cattāri ca paṇṇāni,",
  "atk-s0401a:1440_3": "majjhe ca ekaṃ uppalamakulaṃ assa.",
  "atk-s0401a:1440_4": "Evamevaṃ cattāri paṇṇāni viya cattāro dīpā,",
  "atk-s0401a:1440_5": "majjhe uppalamakulaṃ viya sinerupabbato,",
  "atk-s0401a:1440_6": "sesaṃ udakaṃ viya udakaparikkhitto okāso.",
  "atk-s0401a:1440_7": "Tassa mahantabhāvo iddhimantānaṃ pākaṭo hoti.",
  "atk-s0401a:1440_8": "Tesañhi ākāsena gacchantānaṃ cattāro mahādīpā cattāri paṇṇāni viya upaṭṭhahanti,",
  "atk-s0401a:1440_9": "sinerupabbato majjhe uppalamakulaṃ viya,",
  "atk-s0401a:1440_10": "sesaṃ udakaṃ viya udakaparikkhitto okāso.",
  "atk-s0401a:1440_11": "Evaṃ mahante udake jātattā odakāva bahutarā veditabbā.",
  "atk-s0401a:1441_0": "323. Dutiyādīsu aññatra manussehīti idha cattāro apāyā aññatra manussehīti adhippetā.",
  "atk-s0401a:1442_0": "Majjhimesu janapadesūti “puratthimāya disāya gajaṅgalaṃ nāma nigamo,",
  "atk-s0401a:1442_1": "tassa parena mahāsālā,",
  "atk-s0401a:1442_2": "tato parā paccantimā janapadā,",
  "atk-s0401a:1442_3": "orato majjhe.",
  "atk-s0401a:1442_4": "Puratthimadakkhiṇāya disāya sallavatī nāma nadī,",
  "atk-s0401a:1442_5": "tato parā paccantimā janapadā,",
  "atk-s0401a:1442_6": "orato majjhe.",
  "atk-s0401a:1442_7": "Dakkhiṇāya disāya setakaṇṇikaṃ nāma nigamo,",
  "atk-s0401a:1442_8": "tato parā paccantimā janapadā,",
  "atk-s0401a:1442_9": "orato majjhe.",
  "atk-s0401a:1442_10": "Pacchimāya disāya thūṇaṃ nāma brāhmaṇagāmo,",
  "atk-s0401a:1442_11": "tato parā paccantimā janapadā,",
  "atk-s0401a:1442_12": "orato majjhe.",
  "atk-s0401a:1442_13": "Uttarāya disāya usīraddhajo nāma pabbato,",
  "atk-s0401a:1442_14": "tato parā paccantimā janapadā,",
  "atk-s0401a:1442_15": "orato majjhe”ti evaṃ paricchinne janapadeti attho.",
  "atk-s0401a:1442_16": "Ayañhi janapado mudiṅgasaṇṭhāno ujukena katthaci asītiyojano hoti,",
  "atk-s0401a:1442_17": "katthaci yojanasatiko,",
  "atk-s0401a:1442_18": "katthaci dviyojanasatiko,",
  "atk-s0401a:1442_19": "majjhena pana tiyojanasatiko,",
  "atk-s0401a:1442_20": "pariyantaparikkhepena navamattayojanasatiko hoti.",
  "atk-s0401a:1442_21": "Ettake ṭhāne buddhapaccekabuddhā mahāsāvakā buddhupaṭṭhākā buddhasāvakā buddhamātā buddhapitā cakkavattī rājāti ime sattā nibbattanti.",
  "atk-s0401a:1442_22": "Apica upādāyupādāyāpi majjhimapadeso labbhati.",
  "atk-s0401a:1442_23": "Sakalopi hi jambudīpo majjhimapadeso nāma,",
  "atk-s0401a:1442_24": "sesadīpā paccantimā janapadā.",
  "atk-s0401a:1442_25": "Tambapaṇṇidīpe anurādhapuraṃ majjhimapadeso nāma,",
  "atk-s0401a:1442_26": "seso paccantoti evaṃ nayo veditabbo.",
  "atk-s0401a:1443_0": "324.",
  "atk-s0401a:1443_1": "Paññavanto ajaḷā aneḷamūgāti ettha kammassakatapaññā,",
  "atk-s0401a:1443_2": "jhānapaññā vipassanāpaññā,",
  "atk-s0401a:1443_3": "maggapaññā,",
  "atk-s0401a:1443_4": "phalapaññāti etāhi samannāgatā paññavanto nāma,",
  "atk-s0401a:1443_5": "amūḷhā ajaḷā nāma.",
  "atk-s0401a:1443_6": "Yesaṃ eḷā mukhato na galati,",
  "atk-s0401a:1443_7": "te aneḷamūgā nāma,",
  "atk-s0401a:1443_8": "aneḷamukhā niddosamukhāti attho.",
  "atk-s0401a:1443_9": "Paṭibalāti samatthā,",
  "atk-s0401a:1443_10": "kāyabalena ceva ñāṇabalena ca samannāgatā.",
  "atk-s0401a:1443_11": "Atthamaññātunti atthānatthaṃ kāraṇākāraṇaṃ jānituṃ.",
  "atk-s0401a:1443_12": "Duppaññāti appaññā nippaññā.",
  "atk-s0401a:1443_13": "Jaḷāti mandā momūhā.",
  "atk-s0401a:1444_0": "325. Ariyena paññācakkhunāti sahavipassanena maggena. Avijjāgatāti avijjandhakārena samannāgatā.",
  "atk-s0401a:1445_0": "326.",
  "atk-s0401a:1445_1": "Ye labhanti tathāgataṃ dassanāyāti ye tathāgatassa guṇe jānitvā tathāgataṃ cakkhuviññāṇena passituṃ labhanti.",
  "atk-s0401a:1446_0": "327. Tathāgatappaveditanti tathāgatena paveditaṃ pakāsetvā kathitaṃ. Savanāyāti sotaviññāṇena sotuṃ.",
  "atk-s0401a:1447_0": "328. Dhārentīti na pammussanti.",
  "atk-s0401a:1448_0": "329. Dhātānaṃ dhammānaṃ atthaṃ upaparikkhantīti paguṇāya pāḷiyā atthānatthaṃ upaparikkhanti.",
  "atk-s0401a:1449_0": "330.",
  "atk-s0401a:1449_1": "Atthamaññāya dhammamaññāyāti aṭṭhakathañca pāḷiñca jānitvā.",
  "atk-s0401a:1449_2": "Dhammānudhammaṃ paṭipajjantīti anulomapaṭipadaṃ pūrenti.",
  "atk-s0401a:1450_0": "331. Saṃvejanīyesu ṭhānesūti saṃvegajanakesu kāraṇesu. Saṃvijjantīti saṃvegaṃ āpajjanti.",
  "atk-s0401a:1451_0": "332. Yoniso padahantīti upāyena padhānavīriyaṃ karonti.",
  "atk-s0401a:1452_0": "333.",
  "atk-s0401a:1452_1": "Vavassaggārammaṇanti vavassaggo vuccati nibbānaṃ,",
  "atk-s0401a:1452_2": "taṃ ārammaṇaṃ karitvāti attho.",
  "atk-s0401a:1452_3": "Labhanti samādhinti maggasamādhiñca phalasamādhiñca pāpuṇanti.",
  "atk-s0401a:1453_0": "334.",
  "atk-s0401a:1453_1": "Annaggarasaggānanti uttamannānañca uttamarasānañca.",
  "atk-s0401a:1453_2": "Uñchena kapālābhatena yāpentīti uñchācārena vanamūlaphalāphalena vā kapālena ābhatabhattena vā yāpenti.",
  "atk-s0401a:1453_3": "Ettha ca yo kassacideva khādanīyassa bhojanīyassa atthāya citte uppanne taṃkhaṇaṃyeva na taṃ labhati,",
  "atk-s0401a:1453_4": "ayaṃ annaggarasaggānaṃ na lābhī nāma.",
  "atk-s0401a:1453_5": "Yassapi taṃkhaṇaṃyeva labhitvā olokentassa vaṇṇagandharasā amanāpā honti,",
  "atk-s0401a:1453_6": "ayampi annaggarasaggānaṃ na lābhī nāma.",
  "atk-s0401a:1453_7": "Yassa pana vaṇṇagandharasā paṭilabhanti,",
  "atk-s0401a:1453_8": "manāpā honti,",
  "atk-s0401a:1453_9": "ayaṃ annaggarasaggānaṃ lābhī nāma.",
  "atk-s0401a:1453_10": "So uttamakoṭiyā cakkavattī rājā,",
  "atk-s0401a:1453_11": "heṭṭhimakoṭiyā dhammāsoko veditabbo.",
  "atk-s0401a:1453_12": "Saṅkhepato hi yassa bhattassa ekapāti satasahassaṃ agghati,",
  "atk-s0401a:1453_13": "idaṃ annaggarasaggaṃ nāma.",
  "atk-s0401a:1453_14": "Yaṃ pana bhikkhusaṅghaṃ piṇḍāya carantaṃ disvā manussā uttamapaṇītaṃ bhattaṃ denti,",
  "atk-s0401a:1453_15": "idaṃ kiṃ nāmāti?",
  "atk-s0401a:1453_16": "Idaṃ uñchena kapālābhatena yāpente upādāya annaggarasaggaṃ nāma vuccatīti.",
  "atk-s0401a:1454_0": "335.",
  "atk-s0401a:1454_1": "Attharasassātiādīsu attharaso nāma cattāri sāmaññaphalāni,",
  "atk-s0401a:1454_2": "dhammaraso nāma cattāro maggā,",
  "atk-s0401a:1454_3": "vimuttiraso nāma amatanibbānaṃ.",
  "atk-s0401a:1454_4": "Sesaṃ sabbattha uttānatthamevāti.",
  "atk-s0401a:1455_0": "Catutthavaggavaṇṇanā.",
  "atk-s0401a:1456_0": "366.",
  "atk-s0401a:1456_1": "Addhamidantiādīsu addhanti ekaṃsādhivacanametaṃ,",
  "atk-s0401a:1456_2": "addhā idaṃ lābhānaṃ,",
  "atk-s0401a:1456_3": "ekaṃso esa lābhānanti vuttaṃ hoti.",
  "atk-s0401a:1456_4": "Yadidaṃ āraññikattanti yo esa āraññikabhāvo.",
  "atk-s0401a:1456_5": "Idaṃ vuttaṃ hoti –",
  "atk-s0401a:1456_6": "āraññikabhāvo nāma lābhānaṃ ekaṃso avassabhāvitā na sakkā āraññikena lābhaṃ na labhitunti.",
  "atk-s0401a:1456_7": "Āraññiko hi bhikkhu “attano araññavāsassa anucchavikaṃ karissāmī”ti pāpakaṃ nāma na karoti,",
  "atk-s0401a:1456_8": "athassa “āraññiko ayaṃ bhikkhū”ti sañjātagāravo mahājano catupaccayena pūjaṃ karoti.",
  "atk-s0401a:1456_9": "Tena vuttaṃ –",
  "atk-s0401a:1456_10": "“addhamidaṃ,",
  "atk-s0401a:1456_11": "bhikkhave,",
  "atk-s0401a:1456_12": "lābhānaṃ yadidaṃ āraññikatta”nti.",
  "atk-s0401a:1456_13": "Sesapadesupi eseva nayo.",
  "atk-s0401a:1456_14": "Ettha pana bāhusaccanti bahussutabhāvo.",
  "atk-s0401a:1456_15": "Thāvareyyanti cirapabbajitattā thāvarappattabhāvo.",
  "atk-s0401a:1456_16": "Ākappasampadāti cīvaraggahaṇādino ākappassa sampatti.",
  "atk-s0401a:1456_17": "Parivārasampadāti suciparivāratā.",
  "atk-s0401a:1456_18": "Kolaputtīti kulaputtabhāvo.",
  "atk-s0401a:1456_19": "Vaṇṇapokkharatāti sampannarūpatā.",
  "atk-s0401a:1456_20": "Kalyāṇavākkaraṇatāti vacanakiriyāya madhurabhāvo.",
  "atk-s0401a:1456_21": "Appābādhatāti ārogyasampatti.",
  "atk-s0401a:1456_22": "Arogo hi bhikkhu attano sarīrakalyāṇatāya vipassanādhure ca ganthadhure ca paripūrakārī hoti,",
  "atk-s0401a:1456_23": "tenassa lābho uppajjatīti.",
  "atk-s0401a:1457_0": "382.",
  "atk-s0401a:1457_1": "Accharāsaṅghātamattampīti idampi suttaṃ aggikkhandhūpamaaṭṭhuppattiyaṃyeva vuttaṃ.",
  "atk-s0401a:1457_2": "Appanāppattāya hi mettāya vipāke kathāyeva natthi.",
  "atk-s0401a:1457_3": "Tassāyeva aṭṭhuppattiyā ayaṃ desanā āraddhāti veditabbā.",
  "atk-s0401a:1457_4": "Tattha paṭhamanti “gaṇanānupubbatā paṭhamaṃ,",
  "atk-s0401a:1457_5": "idaṃ paṭhamaṃ samāpajjatīti paṭhama”nti vibhaṅge vuttatthameva.",
  "atk-s0401a:1457_6": "Jhānanti jhānaṃ nāma duvidhaṃ ārammaṇūpanijjhānañca lakkhaṇūpanijjhānañcāti.",
  "atk-s0401a:1457_7": "Tattha ārammaṇūpanijjhānaṃ nāma aṭṭha samāpattiyo.",
  "atk-s0401a:1457_8": "Tā hi pathavīkasiṇādino ārammaṇassa upanijjhānato ārammaṇūpanijjhānanti vuccanti.",
  "atk-s0401a:1457_9": "Lakkhaṇūpanijjhānanti vipassanāmaggaphalāni.",
  "atk-s0401a:1457_10": "Vipassanā hi aniccādivasena saṅkhāralakkhaṇassa upanijjhānato lakkhaṇūpanijjhānaṃ nāma,",
  "atk-s0401a:1457_11": "vipassanāya pana lakkhaṇūpanijjhānakiccaṃ maggena sijjhatīti maggo lakkhaṇūpanijjhānaṃ,",
  "atk-s0401a:1457_12": "phalaṃ suññataanimittaappaṇihita-",
  "atk-s0401a:1457_13": "lakkhaṇassa nibbānasseva upanijjhānato lakkhaṇūpanijjhānanti vuccati.",
  "atk-s0401a:1457_14": "Tattha imasmiṃ pana atthe ārammaṇūpanijjhānaṃ adhippetaṃ.",
  "atk-s0401a:1457_15": "Ko pana vādo ye naṃ bahulīkarontīti ye naṃ paṭhamajjhānaṃ bahulī karonti,",
  "atk-s0401a:1457_16": "punappunaṃ karonti,",
  "atk-s0401a:1457_17": "tesu vattabbameva natthi.",
  "atk-s0401a:1457_18": "Sesamettha heṭṭhā vuttanayeneva veditabbaṃ.",
  "atk-s0401a:1458_0": "383. Dutiyantiādīsupi “gaṇanānupubbatā dutiya”ntiādinā nayena attho veditabbo.",
  "atk-s0401a:1459_0": "386- 387.",
  "atk-s0401a:1459_1": "Mettanti sabbasattesu hitapharaṇaṃ.",
  "atk-s0401a:1459_2": "Cetovimuttinti cittavimuttiṃ.",
  "atk-s0401a:1459_3": "Idha appanāppattāva mettā adhippetā.",
  "atk-s0401a:1459_4": "Karuṇādīsupi eseva nayo.",
  "atk-s0401a:1459_5": "Ime pana cattāro brahmavihārā vaṭṭaṃ honti,",
  "atk-s0401a:1459_6": "vaṭṭapādā honti,",
  "atk-s0401a:1459_7": "vipassanāpādā honti,",
  "atk-s0401a:1459_8": "diṭṭhadhammasukhavihārā honti,",
  "atk-s0401a:1459_9": "abhiññāpādā vā nirodhapādā vā honti.",
  "atk-s0401a:1459_10": "Lokuttarā pana na honti. Kasmā?",
  "atk-s0401a:1459_11": "Sattārammaṇattāti.",
  "atk-s0401a:1460_0": "390.",
  "atk-s0401a:1460_1": "Kāye kāyānupassīti ānāpānapabbaṃ,",
  "atk-s0401a:1460_2": "iriyāpathapabbaṃ,",
  "atk-s0401a:1460_3": "catusampajaññapabbaṃ,",
  "atk-s0401a:1460_4": "paṭikūlamanasikārapabbaṃ,",
  "atk-s0401a:1460_5": "dhātumanasikārapabbaṃ,",
  "atk-s0401a:1460_6": "navasivathikāpabbāni,",
  "atk-s0401a:1460_7": "ajjhattaparikammavasena cattāri nīlādikasiṇānīti imasmiṃ aṭṭhārasavidhe kāye tameva kāyaṃ paññāya anupassanto.",
  "atk-s0401a:1460_8": "Viharatīti iriyati vattati.",
  "atk-s0401a:1460_9": "Iminā imassa aṭṭhārasavidhena kāyānupassanāsatipaṭṭhānabhāvakassa bhikkhuno iriyāpatho kathito hoti.",
  "atk-s0401a:1460_10": "Ātāpīti tasseva vuttappakārassa satipaṭṭhānassa bhāvanakavīriyena vīriyavā.",
  "atk-s0401a:1460_11": "Sampajānoti aṭṭhārasavidhena kāyānupassanāsatipaṭṭhānassa pariggāhikapaññāya sammā pajānanto.",
  "atk-s0401a:1460_12": "Satimāti aṭṭhārasavidhena kāyānupassanāpariggāhikāya satiyā samannāgato.",
  "atk-s0401a:1460_13": "Vineyya loke abhijjhādomanassanti tasmiṃyeva kāyasaṅkhāte loke pañcakāmaguṇikataṇhañca paṭighasampayuttadomanassañca",
  "atk-s0401a:1460_14": "vinetvā vikkhambhetvā kāye kāyānupassī viharatīti vuttaṃ hoti.",
  "atk-s0401a:1460_15": "Ettāvatā kāyānupassanāsatipaṭṭhānavasena suddharūpasammasanameva kathitanti veditabbaṃ.",
  "atk-s0401a:1461_0": "Vedanāsu vedanānupassīti sukhādibhedāsu vedanāsu “sukhaṃ vedanaṃ vediyamāno sukhaṃ vedanaṃ vediyāmīti pajānāti. Dukkhaṃ,",
  "atk-s0401a:1461_1": "adukkhamasukhaṃ,",
  "atk-s0401a:1461_2": "sāmisaṃ vā sukhaṃ,",
  "atk-s0401a:1461_3": "nirāmisaṃ vā sukhaṃ,",
  "atk-s0401a:1461_4": "sāmisaṃ vā dukkhaṃ,",
  "atk-s0401a:1461_5": "nirāmisaṃ vā dukkhaṃ,",
  "atk-s0401a:1461_6": "sāmisaṃ vā adukkhamasukhaṃ,",
  "atk-s0401a:1461_7": "nirāmisaṃ vā adukkhamasukhaṃ vedanaṃ vediyamāno nirāmisaṃ adukkhamasukhaṃ vedanaṃ vediyāmīti pajānātī”ti evaṃ vuttaṃ navavidhaṃ vedanaṃ anupassanto.",
  "atk-s0401a:1461_8": "Ātāpītiādinā panettha navavidhena vedanānupassanāsatipaṭṭhānassa bhāvanāpariggāhikānaṃ vīriyapaññāsatīnaṃ vasena attho veditabbo.",
  "atk-s0401a:1461_9": "Lokoti cettha vedanā veditabbā.",
  "atk-s0401a:1462_0": "Cittadhammesupi eseva nayo.",
  "atk-s0401a:1462_1": "Ettha pana citte cittānupassīti “sarāgaṃ vā cittaṃ sarāgaṃ cittanti pajānātī”ti evaṃ vitthārite soḷasappabhede",
  "atk-s0401a:1462_2": "citte tameva cittaṃ pariggāhikāya anupassanāya anupassantoti attho.",
  "atk-s0401a:1462_3": "Dhammesu dhammānupassīti “pañca nīvaraṇāni,",
  "atk-s0401a:1462_4": "pañcupādānakkhandhā,",
  "atk-s0401a:1462_5": "cha ajjhattikabāhirāyatanāni,",
  "atk-s0401a:1462_6": "satta bojjhaṅgā,",
  "atk-s0401a:1462_7": "cattāri ariyasaccānī”ti evaṃ koṭṭhāsavasena pañcadhā vuttesu dhammesu dhammapariggāhikāya anupassanāya te dhamme anupassantoti attho.",
  "atk-s0401a:1462_8": "Ettha pana vedanānupassanāsatipaṭṭhāne ca cittānupassanāsatipaṭṭhāne ca suddhaarūpasammasanameva kathitaṃ,",
  "atk-s0401a:1462_9": "dhammānupassanāsatipaṭṭhāne rūpārūpasammasanaṃ.",
  "atk-s0401a:1462_10": "Iti imāni cattāripi satipaṭṭhānāni lokiyalokuttaramissakāneva kathitānīti veditabbāni.",
  "atk-s0401a:1463_0": "394.",
  "atk-s0401a:1463_1": "Anuppannānanti anibbattānaṃ.",
  "atk-s0401a:1463_2": "Pāpakānanti lāmakānaṃ.",
  "atk-s0401a:1463_3": "Akusalānaṃ dhammānanti akosallasambhūtānaṃ lobhādidhammānaṃ.",
  "atk-s0401a:1463_4": "Anuppādāyāti anibbattanatthāya.",
  "atk-s0401a:1463_5": "Chandaṃ janetīti kattukamyatākusalacchandaṃ uppādeti.",
  "atk-s0401a:1463_6": "Vāyamatīti payogaṃ parakkamaṃ karoti.",
  "atk-s0401a:1463_7": "Vīriyaṃ ārabhatīti kāyikacetasikavīriyaṃ karoti.",
  "atk-s0401a:1463_8": "Cittaṃ paggaṇhātīti teneva sahajātavīriyena cittaṃ ukkhipati.",
  "atk-s0401a:1463_9": "Padahatīti padhānavīriyaṃ karoti.",
  "atk-s0401a:1464_0": "Uppannānanti jātānaṃ nibbattānaṃ.",
  "atk-s0401a:1464_1": "Kusalānaṃ dhammānanti kosallasambhūtānaṃ alobhādidhammānaṃ.",
  "atk-s0401a:1464_2": "Ṭhitiyāti ṭhitatthaṃ.",
  "atk-s0401a:1464_3": "Asammosāyāti anassanatthaṃ.",
  "atk-s0401a:1464_4": "Bhiyyobhāvāyāti punappunabhāvāya.",
  "atk-s0401a:1464_5": "Vepullāyāti vipulabhāvāya.",
  "atk-s0401a:1464_6": "Bhāvanāyāti vaḍḍhiyā.",
  "atk-s0401a:1464_7": "Paripūriyāti paripūraṇatthāya.",
  "atk-s0401a:1464_8": "Ayaṃ tāva catunnaṃ sammappadhānānaṃ ekapadiko atthuddhāro.",
  "atk-s0401a:1465_0": "Ayaṃ pana sammappadhānakathā nāma duvidhā lokiyā lokuttarā ca.",
  "atk-s0401a:1465_1": "Tattha lokiyā sabbapubbabhāge hoti,",
  "atk-s0401a:1465_2": "sā kassapasaṃyuttapariyāyena lokiyamaggakkhaṇeyeva veditabbā.",
  "atk-s0401a:1465_3": "Vuttañhi tattha –",
  "atk-s0401a:1466_0": "“Cattārome, āvuso,",
  "atk-s0401a:1466_1": "sammappadhānā.",
  "atk-s0401a:1466_2": "Katame cattāro? Idhāvuso,",
  "atk-s0401a:1466_3": "bhikkhu ‘anuppannā me pāpakā akusalā dhammā uppajjamānā anatthāya saṃvatteyyu’nti ātappaṃ karoti,",
  "atk-s0401a:1466_4": "‘uppannā me pāpakā akusalā dhammā appahīyamānā anatthāya saṃvatteyyu’nti ātappaṃ karoti,",
  "atk-s0401a:1466_5": "‘anuppannā me kusalā dhammā anuppajjamānā anatthāya saṃvatteyyu’nti ātappaṃ karoti,",
  "atk-s0401a:1466_6": "‘uppannā me kusalā dhammā nirujjhamānā anatthāya saṃvatteyyu’nti ātappaṃ karotī”ti.",
  "atk-s0401a:1467_0": "Ettha ca pāpakā akusalāti lobhādayo veditabbā.",
  "atk-s0401a:1467_1": "Anuppannā kusalā dhammāti samathavipassanā ceva maggo ca.",
  "atk-s0401a:1467_2": "Uppannā kusalā nāma samathavipassanāva.",
  "atk-s0401a:1467_3": "Maggo pana sakiṃ uppajjitvā nirujjhamāno anatthāya saṃvattanako nāma natthi.",
  "atk-s0401a:1467_4": "So hi phalassa paccayaṃ datvāva nirujjhati.",
  "atk-s0401a:1467_5": "Purimasmimpi vā samathavipassanāva gahetabbāti vuttaṃ,",
  "atk-s0401a:1467_6": "taṃ pana na yuttaṃ.",
  "atk-s0401a:1467_7": "Evaṃ lokiyā sammappadhānakathā sabbapubbabhāge kassapasaṃyuttapariyāyena veditabbā.",
  "atk-s0401a:1467_8": "Lokuttaramaggakkhaṇe panetaṃ ekameva vīriyaṃ catukiccasādhanavasena cattāri nāmāni labhati.",
  "atk-s0401a:1468_0": "Tattha anuppannānaṃ pāpakānanti ettha “anuppanno ceva kāmacchando”tiādīsu vuttanayena attho veditabbo.",
  "atk-s0401a:1468_1": "Uppannānaṃ pāpakānanti ettha catubbidhaṃ uppannaṃ vattamānuppannaṃ,",
  "atk-s0401a:1468_2": "bhutvāvigatuppannaṃ,",
  "atk-s0401a:1468_3": "okāsakatuppannaṃ,",
  "atk-s0401a:1468_4": "bhūmiladdhuppannanti.",
  "atk-s0401a:1468_5": "Tattha ye kilesā vijjamānā uppādādisamaṅgino,",
  "atk-s0401a:1468_6": "idaṃ vattamānuppannaṃ nāma.",
  "atk-s0401a:1468_7": "Kamme pana javite ārammaṇarasaṃ anubhavitvā niruddhavipāko bhutvā vigataṃ nāma,",
  "atk-s0401a:1468_8": "kammaṃ uppajjitvā niruddhaṃ bhutvā vigataṃ nāma.",
  "atk-s0401a:1468_9": "Tadubhayampi bhutvāvigatuppannanti saṅkhaṃ gacchati.",
  "atk-s0401a:1468_10": "Kusalākusalakammaṃ aññakammassa vipākaṃ paṭibāhitvā attano vipākassa okāsaṃ karoti,",
  "atk-s0401a:1468_11": "evaṃ kate okāse vipāko uppajjamāno okāsakaraṇato paṭṭhāya uppannoti vuccati,",
  "atk-s0401a:1468_12": "idaṃ okāsakatuppannaṃ nāma.",
  "atk-s0401a:1468_13": "Pañcakkhandhā pana vipassanāya bhūmi nāma,",
  "atk-s0401a:1468_14": "te atītādibhedā honti.",
  "atk-s0401a:1468_15": "Tesu anusayitakilesā pana atītā vā anāgatā vā paccuppannā vāti na vattabbā.",
  "atk-s0401a:1468_16": "Atītakkhandhesu anusayitāpi hi appahīnāva honti,",
  "atk-s0401a:1468_17": "anāgatakkhandhesu anusayitāpi appahīnāva honti,",
  "atk-s0401a:1468_18": "paccuppannakkhandhesu anusayitāpi appahīnāva honti,",
  "atk-s0401a:1468_19": "idaṃ bhūmiladdhuppannaṃ nāma.",
  "atk-s0401a:1468_20": "Tenāhu porāṇā –",
  "atk-s0401a:1468_21": "“tāsu tāsu bhūmisu asamugghātagatā kilesā bhūmiladdhuppannāti saṅkhaṃ gacchantī”ti.",
  "atk-s0401a:1469_0": "Aparampi catubbidhaṃ uppannaṃ samudācāruppannaṃ,",
  "atk-s0401a:1469_1": "ārammaṇādhiggahituppannaṃ,",
  "atk-s0401a:1469_2": "avikkhambhituppannaṃ,",
  "atk-s0401a:1469_3": "asamugghātituppannanti.",
  "atk-s0401a:1469_4": "Tattha sampati vattamānaṃyeva samudācāruppannaṃ nāma.",
  "atk-s0401a:1469_5": "Sakiṃ cakkhūni ummīletvā ārammaṇe nimitte gahite anussaritānussaritakkhaṇe kilesā nuppajjissantīti na vattabbā. Kasmā?",
  "atk-s0401a:1469_6": "Ārammaṇassa adhiggahitattā.",
  "atk-s0401a:1469_7": "Yathā kiṃ?",
  "atk-s0401a:1469_8": "Yathā khīrukkhassa kuṭhāriyā āhatāhataṭṭhāne khīraṃ na nikkhamissatīti na vattabbā, evaṃ.",
  "atk-s0401a:1469_9": "Idaṃ ārammaṇādhiggahituppannaṃ nāma.",
  "atk-s0401a:1469_10": "Samāpattiyā avikkhambhitakilesā pana imasmiṃ nāma ṭhānena uppajjissantīti na vattabbā. Kasmā?",
  "atk-s0401a:1469_11": "Avikkhambhitattā.",
  "atk-s0401a:1469_12": "Yathā kiṃ?",
  "atk-s0401a:1469_13": "Yathā khīrarukkhaṃ kuṭhāriyā āhaneyyuṃ,",
  "atk-s0401a:1469_14": "imasmiṃ nāma ṭhāne khīraṃ na nikkhameyyāti na vattabbaṃ, evaṃ.",
  "atk-s0401a:1469_15": "Idaṃ avikkhambhituppannaṃ nāma.",
  "atk-s0401a:1469_16": "Maggena asamugghātitakilesā pana bhavagge nibbattassāpi uppajjantīti purimanayeneva vitthāretabbaṃ.",
  "atk-s0401a:1469_17": "Idaṃ asamugghātituppannaṃ nāma.",
  "atk-s0401a:1470_0": "Imesu uppannesu vattamānuppannaṃ,",
  "atk-s0401a:1470_1": "bhutvāvigatuppannaṃ,",
  "atk-s0401a:1470_2": "okāsakatuppannaṃ,",
  "atk-s0401a:1470_3": "samudācāruppannanti catubbidhaṃ uppannaṃ na maggavajjhaṃ,",
  "atk-s0401a:1470_4": "bhūmiladdhuppannaṃ,",
  "atk-s0401a:1470_5": "ārammaṇādhiggahituppannaṃ,",
  "atk-s0401a:1470_6": "avikkhambhituppannaṃ,",
  "atk-s0401a:1470_7": "asamugghātituppannanti catubbidhaṃ maggavajjhaṃ.",
  "atk-s0401a:1470_8": "Maggo hi uppajjamāno ete kilese pajahati.",
  "atk-s0401a:1470_9": "So ye kilese pajahati,",
  "atk-s0401a:1470_10": "te atītā vā anāgatā vā paccuppannā vāti na vattabbā.",
  "atk-s0401a:1470_11": "Vuttampi cetaṃ –",
  "atk-s0401a:1471_0": "“Hañci atīte kilese pajahati?",
  "atk-s0401a:1471_1": "Tena hi khīṇaṃyeva khepeti,",
  "atk-s0401a:1471_2": "niruddhaṃ nirodheti,",
  "atk-s0401a:1471_3": "atthaṅgataṃ atthaṅgameti,",
  "atk-s0401a:1471_4": "atītaṃ yaṃ natthi,",
  "atk-s0401a:1471_5": "taṃ pajahati.",
  "atk-s0401a:1471_6": "Hañci anāgate kilese pajahati?",
  "atk-s0401a:1471_7": "Tena hi ajātaṃ pajahati,",
  "atk-s0401a:1471_8": "anibbattaṃ anuppannaṃ apātubhūtaṃ pajahati,",
  "atk-s0401a:1471_9": "anāgataṃ yaṃ natthi,",
  "atk-s0401a:1471_10": "taṃ pajahati.",
  "atk-s0401a:1471_11": "Hañci paccuppanne kilese pajahati?",
  "atk-s0401a:1471_12": "Tena hi ratto rāgaṃ pajahati,",
  "atk-s0401a:1471_13": "duṭṭho dosaṃ,",
  "atk-s0401a:1471_14": "mūḷho mohaṃ,",
  "atk-s0401a:1471_15": "vinibaddho mānaṃ,",
  "atk-s0401a:1471_16": "parāmaṭṭho diṭṭhiṃ,",
  "atk-s0401a:1471_17": "aniṭṭhaṅgato vicikicchaṃ,",
  "atk-s0401a:1471_18": "thāmagato anusayaṃ pajahati,",
  "atk-s0401a:1471_19": "kaṇhasukkā dhammā yuganaddhā vattanti,",
  "atk-s0401a:1471_20": "saṃkilesiyā maggabhāvanā hotīti…pe…",
  "atk-s0401a:1471_21": "tena hi natthi maggabhāvanā,",
  "atk-s0401a:1471_22": "natthi phalasacchikiriyā,",
  "atk-s0401a:1471_23": "natthi kilesappahānaṃ,",
  "atk-s0401a:1471_24": "natthi dhammābhisamayoti.",
  "atk-s0401a:1471_25": "Atthi maggabhāvanā…pe…",
  "atk-s0401a:1471_26": "atthi dhammābhisamayoti.",
  "atk-s0401a:1471_27": "Yathā kathaṃ viya?",
  "atk-s0401a:1471_28": "Seyyathāpi taruṇo rukkho…pe…",
  "atk-s0401a:1471_29": "apātubhūtāyeva na pātubhavantī”ti.",
  "atk-s0401a:1472_0": "Iti pāḷiyaṃ ajātaphalarukkho āgato,",
  "atk-s0401a:1472_1": "jātaphalarukkho pana dīpetabbo.",
  "atk-s0401a:1472_2": "Yathā hi saphalo taruṇambarukkho,",
  "atk-s0401a:1472_3": "tassa phalāni manussā paribhuñjeyyuṃ,",
  "atk-s0401a:1472_4": "sesāni pātetvā pacchiyo pūreyyuṃ,",
  "atk-s0401a:1472_5": "athañño puriso taṃ pharasunā chindeyya.",
  "atk-s0401a:1472_6": "Tenassa neva atītāni phalāni nāsitāni honti,",
  "atk-s0401a:1472_7": "na anāgatapaccuppannāni ca nāsitāni.",
  "atk-s0401a:1472_8": "Atītāni hi manussehi paribhuttāni,",
  "atk-s0401a:1472_9": "anāgatāni anibbattāni,",
  "atk-s0401a:1472_10": "na sakkā nāsetuṃ.",
  "atk-s0401a:1472_11": "Yasmiṃ pana samaye so chinno,",
  "atk-s0401a:1472_12": "tadā phalāniyeva natthīti paccuppannānipi anāsitāni.",
  "atk-s0401a:1472_13": "Sace pana rukkho acchinno assa,",
  "atk-s0401a:1472_14": "athassa pathavīrasañca āporasañca āgamma yāni phalāni nibbatteyyuṃ,",
  "atk-s0401a:1472_15": "tāni nāsitāni honti.",
  "atk-s0401a:1472_16": "Tāni hi ajātāneva na jāyanti,",
  "atk-s0401a:1472_17": "anibbattāneva na nibbattanti,",
  "atk-s0401a:1472_18": "apātubhūtāneva na pātubhavanti.",
  "atk-s0401a:1472_19": "Evameva maggo nāpi atītādibhede kilese pajahati,",
  "atk-s0401a:1472_20": "nāpi na pajahati.",
  "atk-s0401a:1472_21": "Yesañhi kilesānaṃ maggena khandhesu apariññātesu uppatti siyā,",
  "atk-s0401a:1472_22": "maggena uppajjitvā khandhānaṃ pariññātattā te kilesā ajātāva na jāyanti,",
  "atk-s0401a:1472_23": "anibbattāva na nibbattanti,",
  "atk-s0401a:1472_24": "apātubhūtāva na pātubhavanti.",
  "atk-s0401a:1472_25": "Taruṇaputtāya itthiyā puna avijāyanatthaṃ byādhitānaṃ rogavūpasamanatthaṃ pītabhesajjehi vāpi ayamattho vibhāvetabbo.",
  "atk-s0401a:1472_26": "Evaṃ maggo ye kilese pajahati,",
  "atk-s0401a:1472_27": "te atītā vā anāgatā vā paccuppannā vāti na vattabbā.",
  "atk-s0401a:1472_28": "Na ca maggo kilese na pajahati.",
  "atk-s0401a:1472_29": "Ye pana maggo kilese pajahati,",
  "atk-s0401a:1472_30": "te sandhāya “uppannānaṃ pāpakāna”ntiādi vuttaṃ.",
  "atk-s0401a:1473_0": "Na kevalañca maggo kileseyeva pajahati,",
  "atk-s0401a:1473_1": "kilesānaṃ pana appahīnattā ye uppajjeyyuṃ upādinnakkhandhā,",
  "atk-s0401a:1473_2": "tepi pajahatiyeva.",
  "atk-s0401a:1473_3": "Vuttampi cetaṃ –",
  "atk-s0401a:1473_4": "“sotāpattimaggañāṇena abhisaṅkhāraviññāṇassa nirodhena satta bhave ṭhapetvā anamatagge saṃsāre ye uppajjeyyuṃ nāmañca rūpañca,",
  "atk-s0401a:1473_5": "etthete nirujjhantī”ti vitthāro.",
  "atk-s0401a:1473_6": "Iti maggo upādinnato anupādinnato ca vuṭṭhāti.",
  "atk-s0401a:1473_7": "Bhavavasena pana sotāpattimaggo apāyabhavato vuṭṭhāti,",
  "atk-s0401a:1473_8": "sakadāgāmimaggo sugatibhavekadesato,",
  "atk-s0401a:1473_9": "anāgāmimaggo sugatikāmabhavato,",
  "atk-s0401a:1473_10": "arahattamaggo rūpārūpabhavato vuṭṭhāti.",
  "atk-s0401a:1473_11": "Sabbabhavehi vuṭṭhātiyevātipi vadanti.",
  "atk-s0401a:1474_0": "Atha maggakkhaṇe kathaṃ anuppannānaṃ uppādāya bhāvanā hoti,",
  "atk-s0401a:1474_1": "kathaṃ vā uppannānaṃ ṭhitiyāti?",
  "atk-s0401a:1474_2": "Maggappavattiyā eva.",
  "atk-s0401a:1474_3": "Maggo hi pavattamāno pubbe anuppannapubbattā anuppanno nāma vuccati.",
  "atk-s0401a:1474_4": "Anāgatapubbañhi ṭhānaṃ gantvā ananubhūtapubbaṃ vā ārammaṇaṃ anubhavitvā vattāro bhavanti;",
  "atk-s0401a:1474_5": "“anāgataṭṭhānaṃ āgatamha,",
  "atk-s0401a:1474_6": "ananubhūtaṃ ārammaṇaṃ anubhavāmā”ti.",
  "atk-s0401a:1474_7": "Yā cassa pavatti,",
  "atk-s0401a:1474_8": "ayameva ṭhiti nāmāti “ṭhitiyā bhāvetī”ti vattuṃ vaṭṭati.",
  "atk-s0401a:1474_9": "Evametassa bhikkhuno idaṃ lokuttaramaggakkhaṇe vīriyaṃ “anuppannānaṃ pāpakānaṃ akusalānaṃ dhammānaṃ anuppādāyā”tiādīni cattāri nāmāni labhati.",
  "atk-s0401a:1474_10": "Ayaṃ lokuttaramaggakkhaṇe sammappadhānakathā.",
  "atk-s0401a:1474_11": "Imasmiṃ pana sutte lokiyalokuttaramissakāneva sammappadhānāni kathitāni.",
  "atk-s0401a:1475_0": "398- 401.",
  "atk-s0401a:1475_1": "Iddhipādesu chandaṃ nissāya pavatto samādhi chandasamādhi,",
  "atk-s0401a:1475_2": "padhānabhūtā saṅkhārā padhānasaṅkhārā.",
  "atk-s0401a:1475_3": "Samannāgatanti tehi dhammehi upetaṃ.",
  "atk-s0401a:1475_4": "Iddhiyā pādaṃ,",
  "atk-s0401a:1475_5": "iddhibhūtaṃ vā pādanti iddhipādaṃ.",
  "atk-s0401a:1475_6": "Sesesupi eseva nayo.",
  "atk-s0401a:1475_7": "Ayamettha saṅkhepo,",
  "atk-s0401a:1475_8": "vitthāro pana iddhipādavibhaṅge āgato eva.",
  "atk-s0401a:1475_9": "Visuddhimagge panassa attho dīpito.",
  "atk-s0401a:1475_10": "Tatrāyaṃ bhikkhu yadā chandādīsu ekaṃ dhuraṃ nissāya vipassanaṃ vaḍḍhetvā arahattaṃ pāpuṇāti,",
  "atk-s0401a:1475_11": "tadāssa paṭhamiddhipādo pubbabhāge lokiyo,",
  "atk-s0401a:1475_12": "aparabhāge lokuttaro.",
  "atk-s0401a:1475_13": "Evaṃ sesāpīti.",
  "atk-s0401a:1475_14": "Imasmimpi sutte lokiyalokuttarāva iddhipādā kathitā.",
  "atk-s0401a:1476_0": "402- 406.",
  "atk-s0401a:1476_1": "Saddhindriyaṃ bhāvetītiādīsu saddhāva attano saddhādhure indaṭṭhaṃ karotīti saddhindriyaṃ.",
  "atk-s0401a:1476_2": "Vīriyindriyādīsupi eseva nayo.",
  "atk-s0401a:1476_3": "Bhāvetīti ettha pana ādikammiko yogāvacaro tīhi kāraṇehi saddhindriyaṃ visodhento saddhindriyaṃ bhāveti nāma.",
  "atk-s0401a:1476_4": "Vīriyindriyādīsupi eseva nayo.",
  "atk-s0401a:1476_5": "Vuttañhetaṃ –",
  "atk-s0401a:1477_0": "“Assaddhe puggale parivajjayato,",
  "atk-s0401a:1477_1": "saddhe puggale sevato bhajato payirupāsato,",
  "atk-s0401a:1477_2": "pasādanīye suttante paccavekkhato imehi tīhākārehi saddhindriyaṃ visujjhati.",
  "atk-s0401a:1478_0": "“Kusīte puggale parivajjayato,",
  "atk-s0401a:1478_1": "āraddhavīriye puggale sevato bhajato payirupāsato,",
  "atk-s0401a:1478_2": "sammappadhāne paccavekkhato imehi tīhākārehi vīriyindriyaṃ visujjhati.",
  "atk-s0401a:1479_0": "“Muṭṭhassatī puggale parivajjayato,",
  "atk-s0401a:1479_1": "upaṭṭhitassatī puggale sevato bhajato payirupāsato,",
  "atk-s0401a:1479_2": "satipaṭṭhāne paccavekkhato imehi tīhākārehi satindriyaṃ visujjhati.",
  "atk-s0401a:1480_0": "“Asamāhite puggale parivajjayato,",
  "atk-s0401a:1480_1": "samāhite puggale sevato bhajato payirupāsato,",
  "atk-s0401a:1480_2": "jhānavimokkhe paccavekkhato imehi tīhākārehi samādhindriyaṃ visujjhati.",
  "atk-s0401a:1481_0": "“Duppaññe puggale parivajjayato,",
  "atk-s0401a:1481_1": "paññavante puggale sevato bhajato payirupāsato,",
  "atk-s0401a:1481_2": "gambhīrañāṇacariyaṃ paccavekkhato imehi tīhākārehi paññindriyaṃ visujjhatī”ti.",
  "atk-s0401a:1482_0": "Ettha ca gambhīrañāṇacariyaṃ paccavekkhatoti saṇhasukhumaṃ khandhantaraṃ,",
  "atk-s0401a:1482_1": "āyatanantaraṃ,",
  "atk-s0401a:1482_2": "dhātantaraṃ,",
  "atk-s0401a:1482_3": "indriyabalabojjhaṅgantaraṃ,",
  "atk-s0401a:1482_4": "maggantaraṃ,",
  "atk-s0401a:1482_5": "phalantarañca paccavekkhantassāti attho.",
  "atk-s0401a:1482_6": "Imesañhi tiṇṇaṃ tiṇṇaṃ kāraṇānaṃ vasena akatābhiniveso ādikammiko yogāvacaro saddhādhurādīsu abhinivesaṃ",
  "atk-s0401a:1482_7": "paṭṭhapetvā bhāvento avasāne vivaṭṭetvā arahattaṃ gaṇhati.",
  "atk-s0401a:1482_8": "So yāva arahattamaggā imāni indriyāni bhāveti nāma,",
  "atk-s0401a:1482_9": "arahattaphale patte bhāvitindriyo nāma hotīti.",
  "atk-s0401a:1482_10": "Evaṃ imānipi pañcindriyāni lokiyalokuttarāneva kathitānīti.",
  "atk-s0401a:1483_0": "Saddhābalādīsu saddhāyeva akampiyaṭṭhena balanti saddhābalaṃ.",
  "atk-s0401a:1483_1": "Vīriyabalādīsupi eseva nayo.",
  "atk-s0401a:1483_2": "Ettha hi saddhā assaddhiye na kampati,",
  "atk-s0401a:1483_3": "vīriyaṃ kosajjena na kampati,",
  "atk-s0401a:1483_4": "sati muṭṭhassaccena na kampati,",
  "atk-s0401a:1483_5": "samādhi uddhacce na kampati,",
  "atk-s0401a:1483_6": "paññā avijjāya na kampatīti sabbānipi akampiyaṭṭhena balānīti vuccanti.",
  "atk-s0401a:1483_7": "Bhāvanānayo panettha indriyabhāvanāyaṃ vuttanayeneva veditabboti.",
  "atk-s0401a:1483_8": "Imāni lokiyalokuttarāneva kathitānīti.",
  "atk-s0401a:1484_0": "418.",
  "atk-s0401a:1484_1": "Satisambojjhaṅgaṃ bhāvetīti ettha ayaṃ ādikammikānaṃ kulaputtānaṃ vasena saddhiṃ atthavaṇṇanāya bhāvanānayo.",
  "atk-s0401a:1484_2": "Tattha satisambojjhaṅgantiādinā nayena vuttānaṃ sattannaṃ ādipadānaṃ tāva ayamatthavaṇṇanā –",
  "atk-s0401a:1484_3": "satisambojjhaṅge tāva saraṇaṭṭhena sati,",
  "atk-s0401a:1484_4": "sā panesā upaṭṭhānalakkhaṇā,",
  "atk-s0401a:1484_5": "apilāpanalakkhaṇā vā.",
  "atk-s0401a:1484_6": "Vuttampi cetaṃ – “yathā, mahārāja,",
  "atk-s0401a:1484_7": "rañño bhaṇḍāgāriko rañño sāpateyyaṃ apilāpeti ‘ettakaṃ, mahārāja, hiraññaṃ,",
  "atk-s0401a:1484_8": "ettakaṃ suvaṇṇaṃ,",
  "atk-s0401a:1484_9": "ettakaṃ sāpateyya’nti.",
  "atk-s0401a:1484_10": "Evameva kho, mahārāja,",
  "atk-s0401a:1484_11": "sati uppajjamānā kusalākusalasāvajjānavajjahīnappaṇītakaṇhasukkasappaṭibhāge dhamme apilāpeti ime cattāro satipaṭṭhānā”ti vitthāro.",
  "atk-s0401a:1484_12": "Apilāpanarasā,",
  "atk-s0401a:1484_13": "kiccavaseneva hissā etaṃ lakkhaṇaṃ therena vuttaṃ.",
  "atk-s0401a:1484_14": "Asammosarasā vā,",
  "atk-s0401a:1484_15": "gocarābhimukhībhāvapaccupaṭṭhānā.",
  "atk-s0401a:1484_16": "Sati eva sambojjhaṅgoti satisambojjhaṅgo.",
  "atk-s0401a:1485_0": "Tattha bodhiyā,",
  "atk-s0401a:1485_1": "bodhissa vā aṅgoti bojjhaṅgo.",
  "atk-s0401a:1485_2": "Kiṃ vuttaṃ hoti?",
  "atk-s0401a:1485_3": "Yā hi ayaṃ dhammasāmaggīyāya lokiyalokuttaramaggakkhaṇe uppajjamānāya līnuddhaccapatiṭṭhānāyūhanakāmasukhaattakilamathānuyogaucchedasassatābhinivesādīnaṃ",
  "atk-s0401a:1485_4": "anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya dhammasāmaggiyā",
  "atk-s0401a:1485_5": "ariyasāvako bujjhatīti katvā bodhīti vuccati,",
  "atk-s0401a:1485_6": "bujjhatīti kilesasantānaniddāya uṭṭhahati,",
  "atk-s0401a:1485_7": "cattāri vā ariyasaccāni paṭivijjhati,",
  "atk-s0401a:1485_8": "nibbānameva vā sacchikarotīti vuttaṃ hoti. Yathāha –",
  "atk-s0401a:1485_9": "“satta bojjhaṅge bhāvetvā anuttaraṃ sammāsambodhiṃ abhisambuddho”ti.",
  "atk-s0401a:1485_10": "Tassā dhammasāmaggisaṅkhātāya bodhiyā aṅgotipi bojjhaṅgo jhānaṅgamaggaṅgādayo viya.",
  "atk-s0401a:1485_11": "Yopesa yathāvuttappakārāya etāya dhammasāmaggiyā bujjhatīti katvā ariyasāvako bodhīti vuccati,",
  "atk-s0401a:1485_12": "tassa aṅgotipi bojjhaṅgo senaṅgarathaṅgādayo viya.",
  "atk-s0401a:1485_13": "Tenāhu aṭṭhakathācariyā –",
  "atk-s0401a:1485_14": "“bujjhanakassa puggalassa aṅgāti vā bojjhaṅgā”ti.",
  "atk-s0401a:1486_0": "Apica “bojjhaṅgāti kenaṭṭhena bojjhaṅgā?",
  "atk-s0401a:1486_1": "Bodhāya saṃvattantīti bojjhaṅgā,",
  "atk-s0401a:1486_2": "bujjhantīti bojjhaṅgā,",
  "atk-s0401a:1486_3": "anubujjhantīti bojjhaṅgā,",
  "atk-s0401a:1486_4": "paṭibujjhantīti bojjhaṅgā,",
  "atk-s0401a:1486_5": "sambujjhantīti bojjhaṅgā”ti iminā paṭisambhidānayenāpi bojjhaṅgattho veditabbo.",
  "atk-s0401a:1486_6": "Pasattho sundaro ca bojjhaṅgo sambojjhaṅgo,",
  "atk-s0401a:1486_7": "sati eva sambojjhaṅgo satisambojjhaṅgo,",
  "atk-s0401a:1486_8": "taṃ satisambojjhaṅgaṃ.",
  "atk-s0401a:1487_0": "Dhammavicayasambojjhaṅgantiādīsupi catusaccadhamme vicinatīti dhammavicayo.",
  "atk-s0401a:1487_1": "So pavicayalakkhaṇo,",
  "atk-s0401a:1487_2": "obhāsanaraso,",
  "atk-s0401a:1487_3": "asammohapaccupaṭṭhāno.",
  "atk-s0401a:1487_4": "Vīrabhāvato,",
  "atk-s0401a:1487_5": "vidhinā īrayitabbato ca vīriyaṃ.",
  "atk-s0401a:1487_6": "Taṃ paggahalakkhaṇaṃ,",
  "atk-s0401a:1487_7": "upathambhanarasaṃ,",
  "atk-s0401a:1487_8": "anosīdanapaccupaṭṭhānaṃ.",
  "atk-s0401a:1487_9": "Pīṇayatīti pīti.",
  "atk-s0401a:1487_10": "Sā pharaṇalakkhaṇā,",
  "atk-s0401a:1487_11": "tuṭṭhilakkhaṇā vā,",
  "atk-s0401a:1487_12": "kāyacittānaṃ pīṇanarasā,",
  "atk-s0401a:1487_13": "nesaṃyeva odagyapaccupaṭṭhānā.",
  "atk-s0401a:1487_14": "Kāyacittadarathappassambhanato passaddhi.",
  "atk-s0401a:1487_15": "Sā upasamalakkhaṇā,",
  "atk-s0401a:1487_16": "kāyacittadarathamaddanarasā,",
  "atk-s0401a:1487_17": "kāyacittānaṃ aparipphandasītibhāvapaccupaṭṭhānā.",
  "atk-s0401a:1487_18": "Samādhānato samādhi.",
  "atk-s0401a:1487_19": "So avikkhepalakkhaṇo,",
  "atk-s0401a:1487_20": "avisāralakkhaṇo vā,",
  "atk-s0401a:1487_21": "cittacetasikānaṃ sampiṇḍanaraso,",
  "atk-s0401a:1487_22": "cittaṭṭhitipaccupaṭṭhāno.",
  "atk-s0401a:1487_23": "Ajjhupekkhanato upekkhā.",
  "atk-s0401a:1487_24": "Sā paṭisaṅkhānalakkhaṇā,",
  "atk-s0401a:1487_25": "samavāhitalakkhaṇā vā,",
  "atk-s0401a:1487_26": "ūnādhikanivāraṇarasā,",
  "atk-s0401a:1487_27": "pakkhapātupacchedanarasā vā,",
  "atk-s0401a:1487_28": "majjhattabhāvapaccupaṭṭhānā.",
  "atk-s0401a:1487_29": "Sesaṃ vuttanayameva.",
  "atk-s0401a:1487_30": "Bhāvetīti brūheti vaḍḍheti,",
  "atk-s0401a:1487_31": "uppādetīti attho.",
  "atk-s0401a:1488_0": "Tattha cattāro dhammā satisambojjhaṅgassa uppādāya saṃvattantīti veditabbā satisampajaññaṃ muṭṭhassatipuggalaparivajjanatā",
  "atk-s0401a:1488_1": "upaṭṭhitassatipuggalasevanatā tadadhimuttatāti.",
  "atk-s0401a:1488_2": "Abhikkantādīsu hi sattasu ṭhānesu satisampajaññena,",
  "atk-s0401a:1488_3": "bhattanikkhittakākasadise muṭṭhassatipuggale parivajjanena,",
  "atk-s0401a:1488_4": "tissadattattheraabhayattherādisadise upaṭṭhitassatipuggale sevanena,",
  "atk-s0401a:1488_5": "ṭhānanisajjādīsu satisamuṭṭhāpanatthaṃ ninnapoṇapabbhāracittatāya ca satisambojjhaṅgo uppajjati.",
  "atk-s0401a:1488_6": "Tasmā ādikammiko kulaputto imehi catūhi kāraṇehi satisambojjhaṅgaṃ samuṭṭhāpetvā tadeva dhuraṃ katvā",
  "atk-s0401a:1488_7": "abhinivesaṃ paṭṭhapetvā anukkamena arahattaṃ gaṇhāti.",
  "atk-s0401a:1488_8": "So yāva arahattamaggā satisambojjhaṅgaṃ bhāveti nāma,",
  "atk-s0401a:1488_9": "phale patte bhāvito nāma hoti.",
  "atk-s0401a:1489_0": "Satta dhammā dhammavicayasambojjhaṅgassa uppādāya saṃvattanti paripucchakatā,",
  "atk-s0401a:1489_1": "vatthuvisadakiriyā,",
  "atk-s0401a:1489_2": "indriyasamattapaṭipādanā,",
  "atk-s0401a:1489_3": "duppaññapuggalaparivajjanā,",
  "atk-s0401a:1489_4": "paññavantapuggalasevanā,",
  "atk-s0401a:1489_5": "gambhīrañāṇacariyapaccavekkhaṇā,",
  "atk-s0401a:1489_6": "tadadhimuttatāti.",
  "atk-s0401a:1489_7": "Tattha paripucchakatāti khandhadhātuāyatanaindriyabalabojjhaṅgamaggaṅgajhānasamathavipassanānaṃ atthasannissitaparipucchābahulatā.",
  "atk-s0401a:1490_0": "Vatthuvisadakiriyāti ajjhattikabāhirānaṃ vatthūnaṃ visadabhāvakaraṇaṃ.",
  "atk-s0401a:1490_1": "Yadā hissa kesanakhalomā dīghā honti,",
  "atk-s0401a:1490_2": "sarīraṃ vā uppannadosañceva sedamalamakkhitañca,",
  "atk-s0401a:1490_3": "tadā ajjhattikaṃ vatthu avisadaṃ hoti aparisuddhaṃ.",
  "atk-s0401a:1490_4": "Yadā pana cīvaraṃ jiṇṇaṃ kiliṭṭhaṃ duggandhaṃ vā hoti,",
  "atk-s0401a:1490_5": "senāsanaṃ vā uklāpaṃ,",
  "atk-s0401a:1490_6": "tadā bāhiraṃ vatthu avisadaṃ hoti aparisuddhaṃ.",
  "atk-s0401a:1490_7": "Tasmā kesādicchedanena uddhaṃvirecanaadhovirecanādīhi sarīrasallahukabhāvakaraṇena ucchādananahāpanena ca ajjhattikavatthu visadaṃ kātabbaṃ.",
  "atk-s0401a:1490_8": "Sūcikammadhovanarajanaparibhaṇḍakaraṇādīhi bāhiravatthu visadaṃ kātabbaṃ.",
  "atk-s0401a:1490_9": "Etasmiñhi ajjhattikabāhire vatthumhi avisade uppannesu cittacetasikesu ñāṇampi avisadaṃ hoti aparisuddhaṃ",
  "atk-s0401a:1490_10": "aparisuddhāni dīpakapallavaṭṭitelādīni nissāya uppannadīpasikhāya obhāso viya.",
  "atk-s0401a:1490_11": "Visade pana ajjhattikabāhire vatthumhi uppannesu cittacetasikesu ñāṇampi visadaṃ hoti parisuddhāni dīpakapallavaṭṭitelādīni",
  "atk-s0401a:1490_12": "nissāya uppannadīpasikhāya obhāso viya.",
  "atk-s0401a:1490_13": "Tena vuttaṃ –",
  "atk-s0401a:1490_14": "“vatthuvisadakiriyā dhammavicayasambojjhaṅgassa uppādāya saṃvattatī”ti.",
  "atk-s0401a:1491_0": "Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ.",
  "atk-s0401a:1491_1": "Sace hissa saddhindriyaṃ balavaṃ hoti,",
  "atk-s0401a:1491_2": "itarāni mandāni,",
  "atk-s0401a:1491_3": "tato vīriyindriyaṃ paggahakiccaṃ,",
  "atk-s0401a:1491_4": "satindriyaṃ upaṭṭhānakiccaṃ,",
  "atk-s0401a:1491_5": "samādhindriyaṃ avikkhepakiccaṃ,",
  "atk-s0401a:1491_6": "paññindriyaṃ dassanakiccaṃ kātuṃ na sakkoti.",
  "atk-s0401a:1491_7": "Tasmā taṃ dhammasabhāvapaccavekkhaṇena vā,",
  "atk-s0401a:1491_8": "yathā vā manasikaroto balavaṃ jātaṃ,",
  "atk-s0401a:1491_9": "tathā amanasikārena hāpetabbaṃ.",
  "atk-s0401a:1491_10": "Vakkalittheravatthu cettha nidassanaṃ.",
  "atk-s0401a:1491_11": "Sace pana vīriyindriyaṃ balavaṃ hoti,",
  "atk-s0401a:1491_12": "atha neva saddhindriyaṃ adhimokkhakiccaṃ kātuṃ sakkoti,",
  "atk-s0401a:1491_13": "na itarāni itarakiccabhedaṃ.",
  "atk-s0401a:1491_14": "Tasmā taṃ passaddhādibhāvanāya hāpetabbaṃ.",
  "atk-s0401a:1491_15": "Tatrāpi soṇattherassa vatthu dassetabbaṃ.",
  "atk-s0401a:1491_16": "Evaṃ sesesupi ekassa balavabhāve sati itaresaṃ attano kiccesu asamatthatā veditabbā.",
  "atk-s0401a:1492_0": "Visesato panettha saddhāpaññānaṃ samādhivīriyānañca samataṃ pasaṃsanti.",
  "atk-s0401a:1492_1": "Balavasaddho hi mandapañño mudhappasanno hoti,",
  "atk-s0401a:1492_2": "avatthumhi pasīdati.",
  "atk-s0401a:1492_3": "Balavapañño mandasaddho kerāṭikapakkhaṃ bhajati,",
  "atk-s0401a:1492_4": "bhesajjasamuṭṭhito viya rogo atekiccho hoti.",
  "atk-s0401a:1492_5": "Cittuppādamatteneva kusalaṃ hotīti atidhāvitvā dānādīni akaronto niraye uppajjati.",
  "atk-s0401a:1492_6": "Ubhinnaṃ samatāya vatthusmiṃyeva pasīdati.",
  "atk-s0401a:1492_7": "Balavasamādhiṃ pana mandavīriyaṃ samādhissa kosajjapakkhattā kosajjaṃ abhibhavati.",
  "atk-s0401a:1492_8": "Balavavīriyaṃ mandasamādhiṃ vīriyassa uddhaccapakkhattā uddhaccaṃ abhibhavati.",
  "atk-s0401a:1492_9": "Samādhi pana vīriyena saṃyojito kosajje patituṃ na labhati,",
  "atk-s0401a:1492_10": "vīriyaṃ samādhinā saṃyojitaṃ uddhacce patituṃ na labhati.",
  "atk-s0401a:1492_11": "Tasmā taṃ ubhayaṃ samaṃ kattabbaṃ.",
  "atk-s0401a:1492_12": "Ubhayasamatāya hi appanā hoti.",
  "atk-s0401a:1493_0": "Apica samādhikammikassa balavatīpi saddhā vaṭṭati.",
  "atk-s0401a:1493_1": "Evañhi saddahanto okappento appanaṃ pāpuṇissati.",
  "atk-s0401a:1493_2": "Samādhipaññāsu pana samādhikammikassa ekaggatā balavatī vaṭṭati.",
  "atk-s0401a:1493_3": "Evañhi so appanaṃ pāpuṇāti.",
  "atk-s0401a:1493_4": "Vipassanākammikassa paññā balavatī vaṭṭati.",
  "atk-s0401a:1493_5": "Evañhi so lakkhaṇapaṭivedhaṃ pāpuṇāti.",
  "atk-s0401a:1493_6": "Ubhinnaṃ pana samatāyapi appanā hotiyeva.",
  "atk-s0401a:1493_7": "Sati pana sabbattha balavatī vaṭṭati.",
  "atk-s0401a:1493_8": "Sati hi cittaṃ uddhaccapakkhikānaṃ saddhāvīriyapaññānaṃ vasena uddhaccapātato kosajjapakkhikena ca samādhinā kosajjapātato rakkhati.",
  "atk-s0401a:1493_9": "Tasmā sā loṇadhūpanaṃ viya sabbabyañjanesu,",
  "atk-s0401a:1493_10": "sabbakammiko amacco viya ca sabbarājakiccesu,",
  "atk-s0401a:1493_11": "sabbattha icchitabbā. Tenāha –",
  "atk-s0401a:1493_12": "“sati ca pana sabbatthikā vuttā bhagavatā.",
  "atk-s0401a:1493_13": "Kiṃ kāraṇā?",
  "atk-s0401a:1493_14": "Cittañhi satipaṭisaraṇaṃ,",
  "atk-s0401a:1493_15": "ārakkhapaccupaṭṭhānā ca sati,",
  "atk-s0401a:1493_16": "na vinā satiyā cittassa paggahaniggaho hotī”ti.",
  "atk-s0401a:1494_0": "Duppaññapuggalaparivajjanā nāma khandhādibhedesu anogāḷhapaññānaṃ dummedhapuggalānaṃ ārakā parivajjanaṃ.",
  "atk-s0401a:1494_1": "Paññavantapuggalasevanā nāma samapaññāsalakkhaṇapariggāhikāya udayabbayapaññāya samannāgatapuggalasevanā.",
  "atk-s0401a:1494_2": "Gambhīrañāṇacariyapaccavekkhaṇā nāma gambhīresu khandhādīsu pavattāya gambhīrapaññāya pabhedapaccavekkhaṇā.",
  "atk-s0401a:1494_3": "Tadadhimuttatā nāma ṭhānanisajjādīsu dhammavicayasambojjhaṅgasamuṭṭhāpanatthaṃ ninnapoṇapabbhāracittatā.",
  "atk-s0401a:1494_4": "Tasmā ādikammiko kulaputto imehi sattahi kāraṇehi dhammavicayasambojjhaṅgaṃ samuṭṭhāpetvā tadeva dhuraṃ",
  "atk-s0401a:1494_5": "katvā abhinivesaṃ paṭṭhapetvā anukkamena arahattaṃ gaṇhāti.",
  "atk-s0401a:1494_6": "So yāva arahattamaggā dhammavicayasambojjhaṅgaṃ bhāveti nāma,",
  "atk-s0401a:1494_7": "phale patte bhāvito nāma hoti.",
  "atk-s0401a:1495_0": "Ekādasa dhammā vīriyasambojjhaṅgassa uppādāya saṃvattanti –",
  "atk-s0401a:1495_1": "apāyabhayapaccavekkhaṇatā,",
  "atk-s0401a:1495_2": "ānisaṃsadassāvitā,",
  "atk-s0401a:1495_3": "gamanavīthipaccavekkhaṇatā,",
  "atk-s0401a:1495_4": "piṇḍapātāpacāyanatā,",
  "atk-s0401a:1495_5": "dāyajjamahattapaccavekkhaṇatā,",
  "atk-s0401a:1495_6": "satthumahattapaccavekkhaṇatā,",
  "atk-s0401a:1495_7": "jātimahattapaccavekkhaṇatā,",
  "atk-s0401a:1495_8": "sabrahmacārimahattapaccavekkhaṇatā,",
  "atk-s0401a:1495_9": "kusītapuggalaparivajjanatā,",
  "atk-s0401a:1495_10": "āraddhavīriyapuggalasevanatā,",
  "atk-s0401a:1495_11": "tadadhimuttatāti.",
  "atk-s0401a:1496_0": "Tattha “nirayesu pañcavidhabandhanakammakaraṇato paṭṭhāya mahādukkhaṃ anubhavanakālepi,",
  "atk-s0401a:1496_1": "tiracchānayoniyaṃ jālakkhipakuminādīhi gahitakālepi,",
  "atk-s0401a:1496_2": "pājanakaṇṭakādippahāratunnassa pana sakaṭavahanādikālepi,",
  "atk-s0401a:1496_3": "pettivisaye anekānipi vassasahassāni ekaṃ buddhantarampi khuppipāsāhi āturībhūtakālepi,",
  "atk-s0401a:1496_4": "kālakañjikaasuresu saṭṭhihatthaasītihatthappamāṇena aṭṭhicammamatteneva attabhāvena vātātapādidukkhānubhavanakālepi",
  "atk-s0401a:1496_5": "na sakkā vīriyasambojjhaṅgaṃ uppādetuṃ.",
  "atk-s0401a:1496_6": "Ayameva te bhikkhu kālo”ti evaṃ apāyabhayaṃ paccavekkhantassāpi vīriyasambojjhaṅgo uppajjati.",
  "atk-s0401a:1497_0": "“Na sakkā kusītena nava lokuttaradhammā laddhuṃ,",
  "atk-s0401a:1497_1": "āraddhavīriyeneva sakkā,",
  "atk-s0401a:1497_2": "ayamānisaṃso vīriyassā”ti evaṃ ānisaṃsadassāvinopi uppajjati.",
  "atk-s0401a:1497_3": "“Sabbabuddhapaccekabuddhamahāsāvakehi gatamaggova gantabbo,",
  "atk-s0401a:1497_4": "so ca na sakkā kusītena gantu”nti evaṃ gamanavīthiṃ paccavekkhantassāpi uppajjati.",
  "atk-s0401a:1498_0": "“Ye taṃ piṇḍapātādīhi upaṭṭhahanti,",
  "atk-s0401a:1498_1": "ime te manussā neva ñātakā,",
  "atk-s0401a:1498_2": "na dāsakammakarā,",
  "atk-s0401a:1498_3": "nāpi taṃ nissāya jīvissāmāti te paṇītāni piṇḍapātādīni denti.",
  "atk-s0401a:1498_4": "Atha kho attano kārānaṃ mahapphalataṃ paccāsīsamānā denti.",
  "atk-s0401a:1498_5": "Satthārāpi ‘ayaṃ ime paccaye paribhuñjitvā kāyadaḷhībahulo sukhaṃ viharissatī’ti na evaṃ sampassatā tuyhaṃ paccayā anuññātā,",
  "atk-s0401a:1498_6": "atha kho ‘ayaṃ ime paribhuñjamāno samaṇadhammaṃ katvā vaṭṭadukkhato muccissatī’ti te paccayā anuññātā.",
  "atk-s0401a:1498_7": "So dāni tvaṃ kusīto viharanto na taṃ piṇḍapātaṃ apacāyissasi.",
  "atk-s0401a:1498_8": "Āraddhavīriyasseva hi piṇḍāpacāyanaṃ nāma hotī”ti evaṃ piṇḍapātāpacāyanaṃ paccavekkhantassāpi uppajjati",
  "atk-s0401a:1498_9": "mahāmittattherassa viya piṇḍapātiyatissattherassa viya ca.",
  "atk-s0401a:1499_0": "Mahāmittatthero kira kassakaleṇe nāma paṭivasati.",
  "atk-s0401a:1499_1": "Tassa ca gocaragāme ekā mahāupāsikā theraṃ puttaṃ katvā paṭijaggati.",
  "atk-s0401a:1499_2": "Sā ekadivasaṃ araññaṃ gacchantī dhītaraṃ āha – “amma,",
  "atk-s0401a:1499_3": "asukasmiṃ ṭhāne purāṇataṇḍulā,",
  "atk-s0401a:1499_4": "asukasmiṃ khīraṃ,",
  "atk-s0401a:1499_5": "asukasmiṃ sappi,",
  "atk-s0401a:1499_6": "asukasmiṃ phāṇitaṃ,",
  "atk-s0401a:1499_7": "tava bhātikassa ayyamittassa āgatakāle bhattaṃ pacitvā khīrasappiphāṇitehi saddhiṃ dehi,",
  "atk-s0401a:1499_8": "datvā tvañca bhuñjeyyāsi.",
  "atk-s0401a:1499_9": "Ahaṃ pana hiyyo pakkaṃ pārivāsikabhattaṃ kañjiyena bhuttamhī”ti.",
  "atk-s0401a:1499_10": "Divā kiṃ bhuñjissasi, ammāti?",
  "atk-s0401a:1499_11": "Sākapaṇṇaṃ pakkhipitvā kaṇataṇḍulehi ambilayāguṃ pacitvā ṭhapehi, ammāti.",
  "atk-s0401a:1500_0": "Thero cīvaraṃ pārupitvā pattaṃ nīharantova taṃ saddaṃ sutvā attānaṃ ovadi –",
  "atk-s0401a:1500_1": "“mahāupāsikā kira kañjiyena pārivāsikabhattaṃ bhuñji,",
  "atk-s0401a:1500_2": "divāpi kaṇapaṇṇambilayāguṃ bhuñjissati,",
  "atk-s0401a:1500_3": "tuyhaṃ atthāya pana purāṇataṇḍulādīni ācikkhati.",
  "atk-s0401a:1500_4": "Taṃ nissāya kho panesā neva khettaṃ na vatthuṃ na bhattaṃ na vatthaṃ paccāsīsati,",
  "atk-s0401a:1500_5": "tisso pana sampattiyo patthayamānā deti.",
  "atk-s0401a:1500_6": "Tvaṃ etissā tā sampattiyo dātuṃ sakkhissasi,",
  "atk-s0401a:1500_7": "na sakkhissasīti,",
  "atk-s0401a:1500_8": "ayaṃ kho pana piṇḍapāto tayā sarāgena sadosena samohena na sakkā gaṇhitu”nti pattaṃ thavikāya pakkhipitvā",
  "atk-s0401a:1500_9": "gaṇṭhikaṃ muñcitvā nivattitvā kassakaleṇameva gantvā pattaṃ heṭṭhāmañce,",
  "atk-s0401a:1500_10": "cīvarañca cīvaravaṃse ṭhapetvā,",
  "atk-s0401a:1500_11": "“arahattaṃ apāpuṇitvā na nikkhamissāmī”ti vīriyaṃ adhiṭṭhahitvā nisīdi.",
  "atk-s0401a:1500_12": "Dīgharattaṃ appamatto hutvā nivutthabhikkhu vipassanaṃ vaḍḍhetvā purebhattameva arahattaṃ patvā vikasamānamiva",
  "atk-s0401a:1500_13": "padumaṃ mahākhīṇāsavo sitaṃ karontova nikkhami.",
  "atk-s0401a:1500_14": "Leṇadvāre rukkhamhi adhivatthā devatā –",
  "atk-s0401a:1501_0": "“Namo te purisājañña, namo te purisuttama;",
  "atk-s0401a:1502_0": "Yassa te āsavā khīṇā, dakkhiṇeyyosi mārisā”ti. –",
  "atk-s0401a:1503_0": "Udānaṃ udānetvā, “bhante,",
  "atk-s0401a:1503_1": "piṇḍāya paviṭṭhānaṃ tumhādisānaṃ arahantānaṃ bhikkhaṃ datvā mahallakitthiyo dukkhā muccissantī”ti āha.",
  "atk-s0401a:1503_2": "Thero uṭṭhahitvā dvāraṃ vivaritvā kālaṃ olokento “pātoyevā”ti ñatvā pattacīvaraṃ ādāya gāmaṃ pāvisi.",
  "atk-s0401a:1504_0": "Dārikāpi bhattaṃ sampādetvā “idāni me bhātā āgamissati,",
  "atk-s0401a:1504_1": "idāni me bhātā āgamissatī”ti dvāraṃ olokayamānā nisīdi.",
  "atk-s0401a:1504_2": "Sā there gharadvāraṃ sampatte pattaṃ gahetvā sappiphāṇitayojitassa khīrapiṇḍapātassa pūretvā hatthe ṭhapesi.",
  "atk-s0401a:1504_3": "Thero “sukhaṃ hotū”ti anumodanaṃ katvā pakkāmi.",
  "atk-s0401a:1504_4": "Sāpi taṃ olokayamānāva aṭṭhāsi.",
  "atk-s0401a:1504_5": "Therassa hi tadā ativiya parisuddho chavivaṇṇo ahosi,",
  "atk-s0401a:1504_6": "vippasannāni indriyāni,",
  "atk-s0401a:1504_7": "mukhaṃ bandhanā pavuttatālapakkaṃ viya ativiya virocittha.",
  "atk-s0401a:1505_0": "Mahāupāsikā araññato āgantvā “kiṃ, amma,",
  "atk-s0401a:1505_1": "bhātiko te āgato”ti pucchi.",
  "atk-s0401a:1505_2": "Sā sabbaṃ taṃ pavattiṃ ārocesi.",
  "atk-s0401a:1505_3": "Upāsikā “ajja me puttassa pabbajitakiccaṃ matthakaṃ patta”nti ñatvā “abhiramati te, amma,",
  "atk-s0401a:1505_4": "bhātā buddhasāsane,",
  "atk-s0401a:1505_5": "na ukkaṇṭhatī”ti āha.",
  "atk-s0401a:1506_0": "Piṇḍapātikatissattheravatthu pana evaṃ veditabbaṃ –",
  "atk-s0401a:1506_1": "mahāgāme kira eko daliddapuriso dāruvikkayena jīvikaṃ kappeti.",
  "atk-s0401a:1506_2": "So teneva kāraṇena nāmaṃ labhitvā dārubhaṇḍakamahātisso nāma jāto.",
  "atk-s0401a:1506_3": "So ekadivasaṃ attano bhariyaṃ āha –",
  "atk-s0401a:1506_4": "“kiṃ amhākaṃ jīvitaṃ nāma,",
  "atk-s0401a:1506_5": "satthārā daḷiddadānassa mahapphalabhāvo kathito,",
  "atk-s0401a:1506_6": "mayañca nibaddhaṃ dātuṃ na sakkoma,",
  "atk-s0401a:1506_7": "pakkhikabhattamattaṃ datvā puna uppannaṃ salākabhattampi dassāmā”ti.",
  "atk-s0401a:1506_8": "Sā “sādhu sāmī”ti sampaṭicchitvā punadivase yathālābhena pakkhikabhattaṃ adāsi.",
  "atk-s0401a:1506_9": "Bhikkhusaṅghassa ca paccayehi nipparissayakālo hoti,",
  "atk-s0401a:1506_10": "daharasāmaṇerā paṇītabhojanāni bhuñjitvā “ayaṃ lūkhāhāro”ti tesaṃ pakkhikabhattaṃ gahitamattakameva katvā tesaṃ passantānaṃyeva chaḍḍetvā gacchanti.",
  "atk-s0401a:1507_0": "Sā itthī taṃ disvā sāmikassa kathesi,",
  "atk-s0401a:1507_1": "“mayā dinnaṃ chaḍḍentī”ti na pana vippaṭisārinī ahosi.",
  "atk-s0401a:1507_2": "Tassā sāmiko āha –",
  "atk-s0401a:1507_3": "“mayaṃ duggatabhāvena ayyānaṃ sukhena paribhuñjāpetuṃ nāsakkhimha.",
  "atk-s0401a:1507_4": "Kiṃ nu kho katvā ayyānaṃ manaṃ gahetuṃ sakkhissāmā”ti?",
  "atk-s0401a:1507_5": "Athassa bhariyā āha –",
  "atk-s0401a:1507_6": "“kiṃ vadesi, sāmi,",
  "atk-s0401a:1507_7": "saputtakā duggatā nāma natthīti ayaṃ te dhītā,",
  "atk-s0401a:1507_8": "imaṃ ekasmiṃ kule ṭhapetvā dvādasa kahāpaṇe gaṇhitvā ekaṃ khīradhenuṃ āhara,",
  "atk-s0401a:1507_9": "ayyānaṃ khīrasalākabhattaṃ dassāma,",
  "atk-s0401a:1507_10": "evaṃ tesaṃ cittaṃ gaṇhituṃ sakkhissāmā”ti.",
  "atk-s0401a:1507_11": "So sādhūti sampaṭicchitvā tathā akāsi.",
  "atk-s0401a:1507_12": "Tesaṃ puññena sā dhenu sāyaṃ tīṇi māṇikāni,",
  "atk-s0401a:1507_13": "pāto tīṇi māṇikāni khīraṃ deti.",
  "atk-s0401a:1507_14": "Sāyaṃ laddhaṃ dadhiṃ katvā punadivase tato gahitanavanītena sappiṃ katvā sasappiparisekaṃ khīrasalākabhattaṃ denti.",
  "atk-s0401a:1507_15": "Tato paṭṭhāya tassa gehe salākabhattaṃ puññavantāva labhanti.",
  "atk-s0401a:1508_0": "So ekadivasaṃ bhariyaṃ āha –",
  "atk-s0401a:1508_1": "“mayaṃ dhītu atthitāya lajjitabbato ca muttā,",
  "atk-s0401a:1508_2": "gehe ca no bhattaṃ ayyānaṃ paribhogārahaṃ jātaṃ.",
  "atk-s0401a:1508_3": "Tvaṃ yāva ahaṃ āgacchāmi,",
  "atk-s0401a:1508_4": "tāva imasmiṃ kalyāṇavatte mā pamajji.",
  "atk-s0401a:1508_5": "Ahaṃ kiñcideva katvā dhītaraṃ mocessāmī”ti.",
  "atk-s0401a:1508_6": "So ekaṃ padesaṃ gantvā ucchuyantakammaṃ katvā chahi māsehi dvādasa kahāpaṇe labhitvā “alaṃ ettakaṃ mama",
  "atk-s0401a:1508_7": "dhītu mocanatthāyā”ti te kahāpaṇe dussante bandhitvā “gehaṃ gamissāmī”ti maggaṃ paṭipajji.",
  "atk-s0401a:1509_0": "Tasmiṃ samaye ambariyamahāvihāravāsī piṇḍapātiyatissatthero “tissamahāvihāraṃ gantvā cetiyaṃ vandissāmī”ti",
  "atk-s0401a:1509_1": "attano vasanaṭṭhānato mahāgāmaṃ gacchanto tameva maggaṃ paṭipajji.",
  "atk-s0401a:1509_2": "So upāsako theraṃ dūratova disvā “ekakova agantvā iminā ayyena saddhiṃ ekaṃ dhammakathaṃ suṇanto gamissāmi.",
  "atk-s0401a:1509_3": "Sīlavanto hi sabbakālaṃ dullabhā”ti vegena theraṃ sampāpuṇitvā abhivādetvā saddhiṃ gacchanto velāya upakaṭṭhāya cintesi –",
  "atk-s0401a:1509_4": "“mayhaṃ hatthe puṭakabhattaṃ natthi,",
  "atk-s0401a:1509_5": "ayyassa ca bhikkhākālo sampatto,",
  "atk-s0401a:1509_6": "ayañca me paribbayo hatthe atthi,",
  "atk-s0401a:1509_7": "ekaṃ gāmadvāraṃ pattakāle ayyassa piṇḍapātaṃ dassāmī”ti.",
  "atk-s0401a:1510_0": "Tassevaṃ citte uppannamatteyeva eko puṭakabhattaṃ gahetvā taṃ ṭhānaṃ sampatto.",
  "atk-s0401a:1510_1": "Upāsako taṃ disvā, “bhante,",
  "atk-s0401a:1510_2": "thokaṃ āgamethā”ti vatvā taṃ upasaṅkamitvā āha –",
  "atk-s0401a:1510_3": "“kahāpaṇaṃ te,",
  "atk-s0401a:1510_4": "bho purisa, dammi,",
  "atk-s0401a:1510_5": "taṃ me puṭakabhattaṃ dehī”ti.",
  "atk-s0401a:1510_6": "So cintesi –",
  "atk-s0401a:1510_7": "“imaṃ bhattaṃ imasmiṃ kāle māsakampi na agghati,",
  "atk-s0401a:1510_8": "ayañca mayhaṃ ekavāreneva kahāpaṇaṃ deti,",
  "atk-s0401a:1510_9": "bhavissatettha kāraṇa”nti cintetvā “nāhaṃ kahāpaṇena demī”ti āha.",
  "atk-s0401a:1510_10": "Evaṃ sante dve gaṇha,",
  "atk-s0401a:1510_11": "tīṇi gaṇhāti iminā niyāmena sabbepi te kahāpaṇe dātukāmo jāto.",
  "atk-s0401a:1510_12": "Itaro “aññepissa atthī”ti saññāya “na demi”cceva āha.",
  "atk-s0401a:1510_13": "Atha naṃ so āha – “sace me, bho,",
  "atk-s0401a:1510_14": "aññepi assu,",
  "atk-s0401a:1510_15": "tepi dadeyyaṃ.",
  "atk-s0401a:1510_16": "Na kho panāhaṃ attano atthāya gaṇhāmi,",
  "atk-s0401a:1510_17": "etasmiṃ me rukkhamūle eko ayyo nisīdāpito,",
  "atk-s0401a:1510_18": "tuyhampi kusalaṃ bhavissati,",
  "atk-s0401a:1510_19": "dehi me bhatta”nti. Tena hi, bho, gaṇha,",
  "atk-s0401a:1510_20": "āhara te kahāpaṇeti kahāpaṇe gahetvā puṭakabhattaṃ adāsi.",
  "atk-s0401a:1510_21": "Upāsako bhattaṃ gahetvā hatthe dhovitvā theraṃ upasaṅkamitvā “pattaṃ nīharatha,",
  "atk-s0401a:1510_22": "bhante”ti āha.",
  "atk-s0401a:1510_23": "Thero pattaṃ nīharitvā upaḍḍhabhatte dinne pattaṃ pidahi.",
  "atk-s0401a:1510_24": "Upāsako āha – “ayaṃ, bhante,",
  "atk-s0401a:1510_25": "ekasseva paṭiviso,",
  "atk-s0401a:1510_26": "na sakkā mayā ito bhuñjituṃ.",
  "atk-s0401a:1510_27": "Tumhākaṃyeva me atthāya imaṃ pariyesitvā laddhaṃ,",
  "atk-s0401a:1510_28": "gaṇhatha naṃ maṃ anukampaṃ upādāyā”ti.",
  "atk-s0401a:1510_29": "Thero “atthi ettha kāraṇa”nti gahetvā sabbaṃ paribhuñji.",
  "atk-s0401a:1510_30": "Upāsako dhamakaraṇena pānīyaṃ parissāvetvā adāsi.",
  "atk-s0401a:1510_31": "Tato niṭṭhitabhattakicce there ubhopi maggaṃ paṭipajjiṃsu.",
  "atk-s0401a:1511_0": "Thero upāsakaṃ pucchi –",
  "atk-s0401a:1511_1": "“kena kāraṇena tvaṃ na bhuñjasī”ti.",
  "atk-s0401a:1511_2": "So attano gamanāgamanavidhānaṃ sabbaṃ kathesi.",
  "atk-s0401a:1511_3": "Thero taṃ sutvā saṃvegappatto cintesi –",
  "atk-s0401a:1511_4": "“dukkaraṃ upāsakena kataṃ,",
  "atk-s0401a:1511_5": "mayā pana evarūpaṃ piṇḍapātaṃ paribhuñjitvā etassa kataññunā bhavitabbaṃ.",
  "atk-s0401a:1511_6": "Sappāyasenāsanaṃ labhitvā tattheva chavimaṃsalohitesu sukkhantesupi nisinnapallaṅkeneva arahattaṃ appatvā na uṭṭhahissāmī”ti.",
  "atk-s0401a:1511_7": "So tissamahāvihāraṃ gantvā āgantukavattaṃ katvā attano pattasenāsanaṃ pavisitvā paccattharaṇaṃ attharitvā",
  "atk-s0401a:1511_8": "tattha nisinno attano mūlakammaṭṭhānameva gaṇhi.",
  "atk-s0401a:1511_9": "So tāya rattiyā obhāsamattampi nibbattetuṃ nāsakkhi.",
  "atk-s0401a:1511_10": "Punadivasato paṭṭhāya bhikkhācārapalibodhaṃ chinditvā tadeva kammaṭṭhānaṃ anulomapaṭilomaṃ vipassi.",
  "atk-s0401a:1511_11": "Etenupāyena vipassanto sattame aruṇe saha paṭisambhidāhi arahattaṃ patvā cintesi –",
  "atk-s0401a:1511_12": "“ativiya me kilantaṃ sarīraṃ,",
  "atk-s0401a:1511_13": "kiṃ nu kho me jīvitaṃ ciraṃ pavattissati,",
  "atk-s0401a:1511_14": "na pavattissatī”ti.",
  "atk-s0401a:1511_15": "Athassa appavattanabhāvaṃ disvā senāsanaṃ paṭisāmetvā pattacīvaramādāya vihāramajjhaṃ gantvā bheriṃ paharāpetvā bhikkhusaṅghaṃ sannipātesi.",
  "atk-s0401a:1512_0": "Saṅghatthero “kena bhikkhunāsaṅgho sannipātito”ti pucchi. Mayā, bhanteti.",
  "atk-s0401a:1512_1": "Kimatthaṃ sappurisāti. Bhante,",
  "atk-s0401a:1512_2": "aññaṃ kammaṃ natthi,",
  "atk-s0401a:1512_3": "yesaṃ pana magge vā phale vā kaṅkhā atthi,",
  "atk-s0401a:1512_4": "te maṃ pucchantūti.",
  "atk-s0401a:1512_5": "Sappurisa tādisā nāma bhikkhū asantaṃ guṇaṃ na kathenti,",
  "atk-s0401a:1512_6": "amhākaṃ ettha kaṅkhā natthi.",
  "atk-s0401a:1512_7": "Kiṃ pana te saṃvegakāraṇaṃ ahosi,",
  "atk-s0401a:1512_8": "kiṃ paccayaṃ katvā arahattaṃ nibbattanti. Bhante,",
  "atk-s0401a:1512_9": "imasmiṃ mahāgāme valliyavīthiyaṃ dārubhaṇḍakamahātisso nāma upāsako attano dhītaraṃ bahi ṭhapetvā dvādasa",
  "atk-s0401a:1512_10": "kahāpaṇe gaṇhitvā tehi ekaṃ khīradhenuṃ gahetvā saṅghassa khīrabhattasalākaṃ paṭṭhapesi,",
  "atk-s0401a:1512_11": "so “dhītaraṃ mocessāmī”ti cha māse yantasālāya bhatiṃ katvā dvādasa kahāpaṇe labhitvā “dhītaraṃ mocessāmī”ti",
  "atk-s0401a:1512_12": "attano gehaṃ gacchanto antarāmagge maṃ disvā bhikkhācāravelāya sabbepi te kahāpaṇe datvā puṭakabhattaṃ",
  "atk-s0401a:1512_13": "gaṇhitvā sabbaṃ mayhaṃ adāsi.",
  "atk-s0401a:1512_14": "Ahaṃ taṃ piṇḍapātaṃ paribhuñjitvā idhāgantvā sappāyasenāsanaṃ labhitvā “piṇḍāpacāyanakammaṃ karissāmī”ti visesaṃ nibbattesiṃ, bhanteti.",
  "atk-s0401a:1512_15": "Taṃ ṭhānaṃ sampattā catassopi parisā therassa sādhukāraṃ adaṃsu.",
  "atk-s0401a:1512_16": "Sakabhāvena saṇṭhātuṃ samattho nāma nāhosi.",
  "atk-s0401a:1512_17": "Thero saṅghamajjhe nisīditvā kathento kathentova “mayhaṃ kūṭāgāraṃ dārubhaṇḍakamahātissassa hatthena",
  "atk-s0401a:1512_18": "phuṭṭhakāleyeva calatū”ti adhiṭṭhāya anupādisesāya nibbānadhātuyā parinibbāyi.",
  "atk-s0401a:1513_0": "Kākavaṇṇatissamahārājā “eko kira thero parinibbuto”ti sutvā vihāraṃ gantvā sakkārasammānaṃ katvā kūṭāgāraṃ",
  "atk-s0401a:1513_1": "sajjetvā theraṃ tattha āropetvā “idāni citakaṭṭhānaṃ gamissāmā”ti ukkhipanto cāletuṃ nāsakkhi.",
  "atk-s0401a:1513_2": "Rājā bhikkhusaṅghaṃ pucchi – “atthi, bhante,",
  "atk-s0401a:1513_3": "therena kiñci kathita”nti.",
  "atk-s0401a:1513_4": "Bhikkhū therena kathitavidhānaṃ ācikkhiṃsu.",
  "atk-s0401a:1513_5": "Rājā taṃ upāsakaṃ pakkosāpetvā “tayā ito sattadivasamatthake kassaci maggapaṭipannassa bhikkhuno puṭakabhattaṃ dinna”nti pucchi. Āma, devāti.",
  "atk-s0401a:1513_6": "Kena te niyāmena dinnanti?",
  "atk-s0401a:1513_7": "So taṃ kāraṇaṃ sabbaṃ ārocesi.",
  "atk-s0401a:1513_8": "Atha naṃ rājā therassa kūṭāgāraṭṭhānaṃ pesesi –",
  "atk-s0401a:1513_9": "“gaccha taṃ theraṃ sañjāna,",
  "atk-s0401a:1513_10": "so vā añño vā”ti.",
  "atk-s0401a:1513_11": "So gantvā sāṇiṃ ukkhipitvā therassa mukhaṃ disvā sañjānitvā dvīhi hatthehi hadayaṃ sandhārento rañño santikaṃ gantvā, “deva,",
  "atk-s0401a:1513_12": "mayhaṃ ayyo”ti āha.",
  "atk-s0401a:1513_13": "Athassa rājā mahāpasādhanaṃ dāpesi.",
  "atk-s0401a:1513_14": "Taṃ pasādhetvā āgataṃ “gaccha bhātika mahātissa mayhaṃ,",
  "atk-s0401a:1513_15": "ayyāti vatvā kūṭāgāraṃ ukkhipā”ti āha.",
  "atk-s0401a:1513_16": "Upāsako “sādhu,",
  "atk-s0401a:1513_17": "devā”ti gantvā therassa pāde vanditvā ubhohi hatthehi ukkhipitvā attano matthake akāsi.",
  "atk-s0401a:1513_18": "Tasmiṃyeva khaṇe kūṭāgāraṃ ākāse uppatitvā citakamatthake patiṭṭhāsi.",
  "atk-s0401a:1513_19": "Tasmiṃ kāle citakassa catūhipi kaṇṇehi sayameva aggijālā uṭṭhahiṃsūti.",
  "atk-s0401a:1514_0": "“Mahantaṃ kho panetaṃ satthu dāyajjaṃ,",
  "atk-s0401a:1514_1": "yadidaṃ satta ariyadhanāni nāma,",
  "atk-s0401a:1514_2": "taṃ na sakkā kusītena gahetuṃ.",
  "atk-s0401a:1514_3": "Yathā hi vippaṭipannaṃ puttaṃ mātāpitaro ‘ayaṃ amhākaṃ aputto’ti paribāhiraṃ karonti,",
  "atk-s0401a:1514_4": "so tesaṃ accayena dāyajjaṃ na labhati,",
  "atk-s0401a:1514_5": "evaṃ kusītopi idaṃ ariyadhanadāyajjaṃ na labhati,",
  "atk-s0401a:1514_6": "āraddhavīriyova labhatī”ti dāyajjamahattaṃ paccavekkhatopi uppajjati.",
  "atk-s0401a:1515_0": "“Mahā kho pana te satthā.",
  "atk-s0401a:1515_1": "Satthuno hi te mātukucchimhi paṭisandhiṃ gahaṇakālepi,",
  "atk-s0401a:1515_2": "abhinikkhamanepi,",
  "atk-s0401a:1515_3": "abhisambodhiyampi,",
  "atk-s0401a:1515_4": "dhammacakkappavattanayamakapāṭihāriyadevorohanaāyusaṅkhāravossajjanesupi,",
  "atk-s0401a:1515_5": "parinibbānakālepi dasasahassilokadhātu kampittha.",
  "atk-s0401a:1515_6": "Yuttaṃ nu te evarūpassa satthuno sāsane pabbajitvā kusītena bhavitu”nti evaṃ satthumahattaṃ paccavekkhatopi uppajjati.",
  "atk-s0401a:1516_0": "“Jātiyāpi tvaṃ idāni na lāmakajātiko,",
  "atk-s0401a:1516_1": "asambhinnāya mahāsammatapaveṇiyā āgataokkākarājavaṃse jātosi,",
  "atk-s0401a:1516_2": "suddhodanamahārājassa ca mahāmāyādeviyā ca nattā,",
  "atk-s0401a:1516_3": "rāhulabhaddassa kaniṭṭho,",
  "atk-s0401a:1516_4": "tayā nāma evarūpena jinaputtena hutvā na yuttaṃ kusītena viharitu”nti evaṃ jātimahattaṃ paccavekkhatopi uppajjati.",
  "atk-s0401a:1517_0": "“Sāriputtamoggallānā ceva asīti mahāsāvakā ca vīriyeneva lokuttaradhammaṃ paṭivijjhiṃsu,",
  "atk-s0401a:1517_1": "tvaṃ etesaṃ sabrahmacārīnaṃ maggaṃ paṭipajjasi,",
  "atk-s0401a:1517_2": "na paṭipajjasī”ti evaṃ sabrahmacārimahattaṃ paccavekkhatopi uppajjati.",
  "atk-s0401a:1518_0": "Kucchiṃ pūretvā ṭhitaajagarasadise vissaṭṭhakāyikacetasikavīriye kusītapuggale parivajjentassāpi,",
  "atk-s0401a:1518_1": "āraddhavīriye pahitatte puggale sevantassāpi,",
  "atk-s0401a:1518_2": "ṭhānanisajjādīsu viriyuppādanatthaṃ ninnapoṇapabbhāracittassāpi uppajjati.",
  "atk-s0401a:1518_3": "Tasmā ādikammiko kulaputto imehi ekādasahi kāraṇehi vīriyasambojjhaṅgaṃ samuṭṭhāpetvā tadeva dhuraṃ katvā",
  "atk-s0401a:1518_4": "abhinivesaṃ paṭṭhapetvā anukkamena arahattaṃ gaṇhāti.",
  "atk-s0401a:1518_5": "So yāva arahattamaggā vīriyasambojjhaṅgaṃ bhāveti nāma,",
  "atk-s0401a:1518_6": "phale patte bhāvito nāma hoti.",
  "atk-s0401a:1519_0": "Ekādasa dhammā pītisambojjhaṅgassa uppādāya saṃvattanti –",
  "atk-s0401a:1519_1": "buddhānussati,",
  "atk-s0401a:1519_2": "dhammasaṅghasīla^ cāgadevatānussati upasamānussati,",
  "atk-s0401a:1519_3": "lūkhapuggalaparivajjanatā,",
  "atk-s0401a:1519_4": "siniddhapuggalasevanatā,",
  "atk-s0401a:1519_5": "pasādanīyasuttantapaccavekkhaṇatā,",
  "atk-s0401a:1519_6": "tadadhimuttatāti.",
  "atk-s0401a:1520_0": "Buddhaguṇe anussarantassāpi hi yāva upacārā sakalasarīraṃ pharamāno pītisambojjhaṅgo uppajjati,",
  "atk-s0401a:1520_1": "dhammasaṅghaguṇe anussarantassāpi,",
  "atk-s0401a:1520_2": "dīgharattaṃ akhaṇḍaṃ katvā rakkhitaṃ catupārisuddhisīlaṃ paccavekkhantassāpi,",
  "atk-s0401a:1520_3": "gihino dasasīlaṃ pañcasīlaṃ paccavekkhantassāpi,",
  "atk-s0401a:1520_4": "dubbhikkhabhayādīsu paṇītabhojanaṃ sabrahmacārīnaṃ datvā “evaṃnāma adamhā”ti cāgaṃ paccavekkhantassāpi,",
  "atk-s0401a:1520_5": "gihinopi evarūpe kāle sīlavantānaṃ dinnadānaṃ paccavekkhantassāpi,",
  "atk-s0401a:1520_6": "yehi guṇehi samannāgatā devattaṃ pattā,",
  "atk-s0401a:1520_7": "tathārūpānaṃ guṇānaṃ attani atthitaṃ paccavekkhantassāpi,",
  "atk-s0401a:1520_8": "samāpattiyā vikkhambhite kilesā saṭṭhipi sattatipi vassāni na samudācarantīti paccavekkhantassāpi,",
  "atk-s0401a:1520_9": "cetiyadassanabodhidassanatheradassanesu asakkaccakiriyāya saṃsūcitalūkhabhāve buddhādīsu pasādasinehābhāvena",
  "atk-s0401a:1520_10": "gadrabhapiṭṭhe rajasadise lūkhapuggale parivajjentassāpi,",
  "atk-s0401a:1520_11": "buddhādīsu pasādabahule muducitte siniddhapuggale sevantassāpi,",
  "atk-s0401a:1520_12": "ratanattayaguṇaparidīpake pasādanīyasuttante paccavekkhantassāpi,",
  "atk-s0401a:1520_13": "ṭhānanisajjādīsu pītiuppādanatthaṃ ninnapoṇapabbhāracittassāpi uppajjati.",
  "atk-s0401a:1520_14": "Tasmā ādikammiko kulaputto imehi ekādasahi kāraṇehi pītisambojjhaṅgaṃ samuṭṭhāpetvā tadeva dhuraṃ katvā",
  "atk-s0401a:1520_15": "abhinivesaṃ paṭṭhapetvā anukkamena arahattaṃ gaṇhāti.",
  "atk-s0401a:1520_16": "So yāva arahattamaggā pītisambojjhaṅgaṃ bhāveti nāma,",
  "atk-s0401a:1520_17": "phale patte bhāvito nāma hoti.",
  "atk-s0401a:1521_0": "Satta dhammā passaddhisambojjhaṅgassa uppādāya saṃvattanti –",
  "atk-s0401a:1521_1": "paṇītabhojanasevanatā,",
  "atk-s0401a:1521_2": "utusukhasevanatā,",
  "atk-s0401a:1521_3": "iriyāpathasukhasevanatā,",
  "atk-s0401a:1521_4": "majjhattapayogatā,",
  "atk-s0401a:1521_5": "sāraddhakāyapuggalaparivajjanatā,",
  "atk-s0401a:1521_6": "passaddhakāyapuggalasevanatā,",
  "atk-s0401a:1521_7": "tadadhimuttatāti.",
  "atk-s0401a:1522_0": "Paṇītañhi siniddhaṃ sappāyabhojanaṃ bhuñjantassāpi,",
  "atk-s0401a:1522_1": "sītuṇhesu ca utūsu ṭhānādīsu ca iriyāpathesu sappāyautuñca iriyāpathañca sevantassāpi passaddhi uppajjati.",
  "atk-s0401a:1522_2": "Yo pana mahāpurisajātiko sabbautuiriyāpathakkhamo hoti,",
  "atk-s0401a:1522_3": "na taṃ sandhāyetaṃ vuttaṃ.",
  "atk-s0401a:1522_4": "Yassa sabhāgavisabhāgatā atthi,",
  "atk-s0401a:1522_5": "tasseva visabhāge utuiriyāpathe vajjetvā sabhāge sevantassa uppajjati.",
  "atk-s0401a:1522_6": "Majjhattapayogo vuccati attano ca parassa ca kammassakatapaccavekkhaṇā.",
  "atk-s0401a:1522_7": "Iminā majjhattapayogena uppajjati.",
  "atk-s0401a:1522_8": "Yo leḍḍudaṇḍādīhi paraṃ viheṭhayamāno vicarati,",
  "atk-s0401a:1522_9": "evarūpaṃ sāraddhakāyaṃ puggalaṃ parivajjentassāpi,",
  "atk-s0401a:1522_10": "saṃyatapādapāṇiṃ passaddhakāyaṃ puggalaṃ sevantassāpi,",
  "atk-s0401a:1522_11": "ṭhānanisajjādīsu passaddhiuppādanatthāya ninnapoṇapabbhāracittassāpi uppajjati.",
  "atk-s0401a:1522_12": "Tasmā ādikammiko kulaputto imehi sattahi kāraṇehi passaddhisambojjhaṅgaṃ samuṭṭhāpetvā tadeva dhuraṃ",
  "atk-s0401a:1522_13": "katvā abhinivesaṃ paṭṭhapetvā anukkamena arahattaṃ gaṇhāti.",
  "atk-s0401a:1522_14": "So yāva arahattamaggā passaddhisambojjhaṅgaṃ bhāveti nāma,",
  "atk-s0401a:1522_15": "phale patte bhāvito nāma hoti.",
  "atk-s0401a:1523_0": "Ekādasa dhammā samādhisambojjhaṅgassa uppādāya saṃvattanti –",
  "atk-s0401a:1523_1": "vatthuvisadakiriyatā,",
  "atk-s0401a:1523_2": "indriyasamattapaṭipādanatā,",
  "atk-s0401a:1523_3": "nimittakusalatā,",
  "atk-s0401a:1523_4": "samaye cittassa paggaṇhanatā,",
  "atk-s0401a:1523_5": "samaye cittassa niggaṇhanatā,",
  "atk-s0401a:1523_6": "samaye sampahaṃsanatā,",
  "atk-s0401a:1523_7": "samaye ajjhupekkhanatā,",
  "atk-s0401a:1523_8": "asamāhitapuggalaparivajjanatā,",
  "atk-s0401a:1523_9": "samāhitapuggalasevanatā,",
  "atk-s0401a:1523_10": "jhānavimokkhapaccavekkhaṇatā,",
  "atk-s0401a:1523_11": "tadadhimuttatāti.",
  "atk-s0401a:1523_12": "Tattha vatthuvisadakiriyatā ca indriyasamattapaṭipādanatā ca vuttanayeneva veditabbā.",
  "atk-s0401a:1524_0": "Nimittakusalatā nāma kasiṇanimittassa uggahakusalatā.",
  "atk-s0401a:1524_1": "Samaye cittassa paggaṇhanatāti yasmiṃ samaye atisithilavīriyatādīhi līnaṃ cittaṃ hoti,",
  "atk-s0401a:1524_2": "tasmiṃ samaye dhammavicayavīriyapītisambojjhaṅgasamuṭṭhāpanena tassa paggaṇhanaṃ.",
  "atk-s0401a:1524_3": "Samaye cittassa niggaṇhanatāti yasmiṃ samaye accāraddhavīriyatādīhi uddhataṃ cittaṃ hoti,",
  "atk-s0401a:1524_4": "tasmiṃ samaye passaddhisamādhiupekkhāsambojjhaṅgasamuṭṭhāpanena tassa niggaṇhanaṃ.",
  "atk-s0401a:1524_5": "Samaye sampahaṃsanatāti yasmiṃ samaye cittaṃ paññāpayogamandatāya vā upasamasukhānadhigamena vā nirassādaṃ hoti,",
  "atk-s0401a:1524_6": "tasmiṃ samaye aṭṭhasaṃvegavatthupaccavekkhaṇena saṃvejeti.",
  "atk-s0401a:1524_7": "Aṭṭha saṃvegavatthūni nāma –",
  "atk-s0401a:1524_8": "jātijarābyādhimaraṇāni cattāri,",
  "atk-s0401a:1524_9": "apāyadukkhaṃ pañcamaṃ,",
  "atk-s0401a:1524_10": "atīte vaṭṭamūlakaṃ dukkhaṃ,",
  "atk-s0401a:1524_11": "anāgate vaṭṭamūlakaṃ dukkhaṃ,",
  "atk-s0401a:1524_12": "paccuppanne āhārapariyeṭṭhimūlakaṃ dukkhanti.",
  "atk-s0401a:1524_13": "Ratanattayaguṇānussaraṇena ca pasādaṃ janeti.",
  "atk-s0401a:1524_14": "Ayaṃ vuccati “samaye sampahaṃsanatā”ti.",
  "atk-s0401a:1525_0": "Samaye ajjhupekkhanatā nāma yasmiṃ samaye sammāpaṭipattiṃ āgamma alīnaṃ anuddhataṃ anirassādaṃ ārammaṇe",
  "atk-s0401a:1525_1": "samappavattaṃ samathavīthipaṭipannaṃ cittaṃ hoti,",
  "atk-s0401a:1525_2": "tadāssa paggahaniggahasampahaṃsanesu na byāpāraṃ āpajjati sārathi viya samappavattesu assesu.",
  "atk-s0401a:1525_3": "Ayaṃ vuccati “samaye ajjhupekkhanatā”ti.",
  "atk-s0401a:1525_4": "Asamāhitapuggalaparivajjanatā nāma upacāraṃ vā appanaṃ vā appattānaṃ vikkhittacittānaṃ puggalānaṃ ārakā parivajjanaṃ.",
  "atk-s0401a:1525_5": "Samāhitapuggalasevanatā nāma upacārena vā appanāya vā samāhitacittānaṃ sevanā bhajanā payirupāsanā.",
  "atk-s0401a:1525_6": "Tadadhimuttatā nāma ṭhānanisajjādīsu samādhiuppādanatthaṃyeva ninnapoṇapabbhāracittatā.",
  "atk-s0401a:1525_7": "Evañhi paṭipajjato esa uppajjati.",
  "atk-s0401a:1525_8": "Tasmā ādikammiko kulaputto imehi ekādasahi kāraṇehi samādhisambojjhaṅgaṃ samuṭṭhāpetvā tadeva dhuraṃ",
  "atk-s0401a:1525_9": "katvā abhinivesaṃ paṭṭhapetvā anukkamena arahattaṃ gaṇhāti.",
  "atk-s0401a:1525_10": "So yāva arahattamaggā samādhisambojjhaṅgaṃ bhāveti nāma,",
  "atk-s0401a:1525_11": "phale patte bhāvito nāma hoti.",
  "atk-s0401a:1526_0": "Pañca dhammā upekhāsambojjhaṅgassa uppādāya saṃvattanti –",
  "atk-s0401a:1526_1": "sattamajjhattatā,",
  "atk-s0401a:1526_2": "saṅkhāramajjhattatā,",
  "atk-s0401a:1526_3": "sattasaṅkhārakelāyanapuggalaparivajjanatā,",
  "atk-s0401a:1526_4": "sattasaṅkhāramajjhattapuggalasevanatā tadadhimuttatāti.",
  "atk-s0401a:1526_5": "Tattha dvīhākārehi sattamajjhattataṃ samuṭṭhāpeti “tvaṃ attano kammena āgantvā attanova kammena gamissasi,",
  "atk-s0401a:1526_6": "esopi attano kammena āgantvā attanova kammena gamissati,",
  "atk-s0401a:1526_7": "tvaṃ kaṃ kelāyasī”ti evaṃ kammassakatapaccavekkhaṇena ca,",
  "atk-s0401a:1526_8": "“paramatthato sattoyeva natthi,",
  "atk-s0401a:1526_9": "so tvaṃ kaṃ kelāyasī”ti evaṃ nissattapaccavekkhaṇena cāti.",
  "atk-s0401a:1526_10": "Dvīhevākārehi saṅkhāramajjhattataṃ samuṭṭhāpeti “idaṃ cīvaraṃ anupubbena vaṇṇavikārañceva jiṇṇabhāvañca",
  "atk-s0401a:1526_11": "upagantvā pādapuñchanacoḷakaṃ hutvā yaṭṭhikoṭiyā chaḍḍanīyaṃ bhavissati,",
  "atk-s0401a:1526_12": "sace panassa sāmiko bhaveyya,",
  "atk-s0401a:1526_13": "nāssa evaṃ vinassituṃ dadeyyā”ti evaṃ assāmikabhāvapaccavekkhaṇena ca,",
  "atk-s0401a:1526_14": "“anaddhaniyaṃ idaṃ tāvakālika”nti evaṃ tāvakālikabhāvapaccavekkhaṇena cāti.",
  "atk-s0401a:1526_15": "Yathā ca cīvare,",
  "atk-s0401a:1526_16": "evaṃ pattādīsupi yojanā kātabbā.",
  "atk-s0401a:1527_0": "Sattasaṅkhārakelāyanapuggalaparivajjanatāti ettha yo puggalo gihī vā attano puttadhītādike,",
  "atk-s0401a:1527_1": "pabbajito vā attano antevāsikasamānupajjhāyakādike mamāyati,",
  "atk-s0401a:1527_2": "sahattheneva nesaṃ kesacchedanasūcikammacīvaradhovanarajanapattapacanādīni karoti,",
  "atk-s0401a:1527_3": "muhuttampi apassanto “asuko sāmaṇero kuhiṃ,",
  "atk-s0401a:1527_4": "asuko daharo kuhi”nti bhantamigo viya ito cito ca oloketi,",
  "atk-s0401a:1527_5": "aññena kesacchedanādīnaṃ atthāya “muhuttaṃ tāva asukaṃ pesethā”ti yāciyamānopi “amhepi taṃ attano kammaṃ na kārema,",
  "atk-s0401a:1527_6": "tumhe naṃ gahetvā kilamissathā”ti na deti,",
  "atk-s0401a:1527_7": "ayaṃ sattakelāyano nāma.",
  "atk-s0401a:1527_8": "Yo pana cīvarapattathālakakattarayaṭṭhiādīni mamāyati,",
  "atk-s0401a:1527_9": "aññassa hatthena parāmasitumpi na deti,",
  "atk-s0401a:1527_10": "tāvakālikaṃ yācito “mayampi imaṃ dhanāyantā na paribhuñjāma,",
  "atk-s0401a:1527_11": "tumhākaṃ kiṃ dassāmā”ti vadati,",
  "atk-s0401a:1527_12": "ayaṃ saṅkhārakelāyano nāma.",
  "atk-s0401a:1528_0": "Yo pana tesu dvīsupi vatthūsu majjhatto udāsino,",
  "atk-s0401a:1528_1": "ayaṃ sattasaṅkhāramajjhatto nāma.",
  "atk-s0401a:1528_2": "Iti ayaṃ upekkhāsambojjhaṅgo evarūpaṃ sattasaṅkhārakelāyanapuggalaṃ ārakā parivajjentassāpi,",
  "atk-s0401a:1528_3": "sattasaṅkhāramajjhattapuggalaṃ sevantassāpi,",
  "atk-s0401a:1528_4": "ṭhānanisajjādīsu taduppādanatthaṃ ninnapoṇapabbhāracittassāpi uppajjati.",
  "atk-s0401a:1528_5": "Tasmā ādikammiko kulaputto imehi pañcahi kāraṇehi upekkhāsambojjhaṅgaṃ samuṭṭhāpetvā tadeva dhuraṃ katvā",
  "atk-s0401a:1528_6": "abhinivesaṃ paṭṭhapetvā anukkamena arahattaṃ gaṇhāti.",
  "atk-s0401a:1528_7": "So yāva arahattamaggā upekkhāsambojjhaṅgaṃ bhāveti nāma,",
  "atk-s0401a:1528_8": "phale patte bhāvito nāma hoti.",
  "atk-s0401a:1528_9": "Iti imepi satta bojjhaṅgā lokiyalokuttaramissakāva kathitā.",
  "atk-s0401a:1529_0": "419.",
  "atk-s0401a:1529_1": "Sammādiṭṭhiṃ bhāvetīti aṭṭhaṅgikassa maggassa ādibhūtaṃ sammādiṭṭhiṃ brūheti vaḍḍheti.",
  "atk-s0401a:1529_2": "Sesapadesupi eseva nayo.",
  "atk-s0401a:1529_3": "Ettha pana sammādassanalakkhaṇā sammādiṭṭhi.",
  "atk-s0401a:1529_4": "Sammāabhiniropanalakkhaṇo sammāsaṅkappo.",
  "atk-s0401a:1529_5": "Sammāpariggāhalakkhaṇā sammāvācā.",
  "atk-s0401a:1529_6": "Sammāsamuṭṭhāpanalakkhaṇo sammākammanto.",
  "atk-s0401a:1529_7": "Sammāvodāpanalakkhaṇo sammāājīvo.",
  "atk-s0401a:1529_8": "Sammāpaggahalakkhaṇo sammāvāyāmo.",
  "atk-s0401a:1529_9": "Sammāupaṭṭhānalakkhaṇā sammāsati.",
  "atk-s0401a:1529_10": "Sammāsamādhānalakkhaṇo sammāsamādhi.",
  "atk-s0401a:1530_0": "Tesu ekekassa tīṇi tīṇi kiccāni honti.",
  "atk-s0401a:1530_1": "Seyyathidaṃ,",
  "atk-s0401a:1530_2": "sammādiṭṭhi tāva aññehipi attano paccanīkakilesehi saddhiṃ micchādiṭṭhiṃ pajahati,",
  "atk-s0401a:1530_3": "nirodhaṃ ārammaṇaṃ karoti,",
  "atk-s0401a:1530_4": "sampayuttadhamme ca passati tappaṭicchādakamohavidhamanavasena asammohato.",
  "atk-s0401a:1530_5": "Sammāsaṅkappādayopi tatheva micchāsaṅkappādīni ca pajahanti,",
  "atk-s0401a:1530_6": "nirodhañca ārammaṇaṃ karonti.",
  "atk-s0401a:1530_7": "Visesato panettha sammāsaṅkappo sahajātadhamme sammā abhiniropeti,",
  "atk-s0401a:1530_8": "sammāvācā sammā pariggaṇhāti,",
  "atk-s0401a:1530_9": "sammākammanto sammā samuṭṭhāpeti,",
  "atk-s0401a:1530_10": "sammāājīvo sammā vodāpeti,",
  "atk-s0401a:1530_11": "sammāvāyāmo sammā paggaṇhāti,",
  "atk-s0401a:1530_12": "sammāsati sammā upaṭṭhāti,",
  "atk-s0401a:1530_13": "sammāsamādhi sammā padahati.",
  "atk-s0401a:1531_0": "Api cesā sammādiṭṭhi nāma pubbabhāge nānākkhaṇā nānārammaṇā hoti,",
  "atk-s0401a:1531_1": "maggakāle ekakkhaṇā ekārammaṇā.",
  "atk-s0401a:1531_2": "Kiccato pana dukkhe ñāṇantiādīni cattāri nāmāni labhati.",
  "atk-s0401a:1531_3": "Sammāsaṅkappādayopi pubbabhāge nānakkhaṇā nānārammaṇā honti,",
  "atk-s0401a:1531_4": "maggakāle ekakkhaṇā ekārammaṇā.",
  "atk-s0401a:1531_5": "Tesu sammāsaṅkappo kiccato nekkhammasaṅkappo avihiṃsāsaṅkappo abyāpādasaṅkappoti tīṇi nāmāni labhati.",
  "atk-s0401a:1531_6": "Sammāvācādayo tayo pubbabhāge viratiyopi honti cetanāyopi,",
  "atk-s0401a:1531_7": "maggakkhaṇe pana viratiyova.",
  "atk-s0401a:1531_8": "Sammāvāyāmo sammāsatīti idampi dvayaṃ kiccato sammappadhānasatipaṭṭhānavasena cattāri nāmāni labhati.",
  "atk-s0401a:1531_9": "Sammāsamādhi pana pubbabhāgepi maggakkhaṇepi sammāsamādhiyeva.",
  "atk-s0401a:1532_0": "Iti imesu aṭṭhasu dhammesu bhagavatā nibbānādhigamāya paṭipannassa yogino bahukārattā paṭhamaṃ sammādiṭṭhi desitā.",
  "atk-s0401a:1532_1": "Ayañhi “paññāpajjoto paññāsattha”nti ca vuttā.",
  "atk-s0401a:1532_2": "Tasmā etāya pubbabhāge vipassanāñāṇasaṅkhātāya sammādiṭṭhiyā avijjandhakāraṃ vidhamitvā kilesacore ghātento khemena yogāvacaro nibbānaṃ pāpuṇāti.",
  "atk-s0401a:1532_3": "Tena vuttaṃ –",
  "atk-s0401a:1532_4": "“nibbānādhigamāya paṭipannassa yogino bahukārattā paṭhamaṃ sammādiṭṭhi desitā”ti.",
  "atk-s0401a:1533_0": "Sammāsaṅkappo pana tassā bahukāro,",
  "atk-s0401a:1533_1": "tasmā tadanantaraṃ vutto.",
  "atk-s0401a:1533_2": "Yathā hi heraññiko hatthena parivattetvā parivattetvā cakkhunā kahāpaṇaṃ olokento ‘ayaṃ kūṭo,",
  "atk-s0401a:1533_3": "ayaṃ cheko”ti jānāti,",
  "atk-s0401a:1533_4": "evaṃ yogāvacaropi pubbabhāge vitakkena vitakketvā vitakketvā vipassanāpaññāya olokayamāno “ime dhammā kāmāvacarā,",
  "atk-s0401a:1533_5": "ime dhammā rūpāvacarādayo”ti jānāti.",
  "atk-s0401a:1533_6": "Yathā vā pana purisena koṭiyaṃ gahetvā parivattetvā parivattetvā dinnaṃ mahārukkhaṃ tacchako vāsiyā tacchetvā kamme upaneti,",
  "atk-s0401a:1533_7": "evaṃ vitakkena vitakketvā vitakketvā dinnadhamme yogāvacaro paññāya “ime dhammā kāmāvacarā,",
  "atk-s0401a:1533_8": "ime dhammā rūpāvacarā”tiādinā nayena paricchinditvā kamme upaneti.",
  "atk-s0401a:1533_9": "Tena vuttaṃ –",
  "atk-s0401a:1533_10": "“sammāsaṅkappo pana tassā bahukāro,",
  "atk-s0401a:1533_11": "tasmā tadanantaraṃ vutto”ti.",
  "atk-s0401a:1534_0": "Svāyaṃ yathā sammādiṭṭhiyā,",
  "atk-s0401a:1534_1": "evaṃ sammāvācāyapi upakārako. Yathāha –",
  "atk-s0401a:1534_2": "“pubbe kho, gahapati,",
  "atk-s0401a:1534_3": "vitakketvā vicāretvā pacchā vācaṃ bhindatī”ti.",
  "atk-s0401a:1534_4": "Tasmā tadanantaraṃ sammāvācā vuttā.",
  "atk-s0401a:1535_0": "Yasmā pana idañcidañca karissāmāti paṭhamaṃ vācāya saṃvidahitvā loke kammante payojenti,",
  "atk-s0401a:1535_1": "tasmā vācā kāyakammassa upakārikāti sammāvācāya anantaraṃ sammākammanto vutto.",
  "atk-s0401a:1536_0": "Catubbidhaṃ pana vacīduccaritaṃ,",
  "atk-s0401a:1536_1": "tividhaṃ kāyaduccaritaṃ pahāya ubhayasucaritaṃ pūrentasseva yasmā ājīvaṭṭhamakasīlaṃ pūreti,",
  "atk-s0401a:1536_2": "na itarassa.",
  "atk-s0401a:1536_3": "Tasmā tadubhayānantaraṃ sammāājīvo vutto.",
  "atk-s0401a:1537_0": "Evaṃ suddhājīvena “parisuddho me ājīvo”ti ettāvatā paritosaṃ katvā suttappamattena viharituṃ na yuttaṃ,",
  "atk-s0401a:1537_1": "atha kho sabbairiyāpathesu idaṃ vīriyamārabhitabbanti dassetuṃ tadanantaraṃ sammāvāyāmo vutto.",
  "atk-s0401a:1538_0": "Tato āraddhavīriyenāpi kāyādīsu catūsu vatthūsu sati sūpaṭṭhitā kātabbāti dassanatthaṃ tadanantaraṃ sammāsati desitā.",
  "atk-s0401a:1539_0": "Yasmā pana evaṃ sūpaṭṭhitā sati samādhissa upakārānupakārānaṃ dhammānaṃ gatiyo samanvesitvā pahoti ekattārammaṇe cittaṃ samādhetuṃ,",
  "atk-s0401a:1539_1": "tasmā sammāsatiyā anantaraṃ sammāsamādhi desitoti veditabbo.",
  "atk-s0401a:1539_2": "Iti ayampi aṭṭhaṅgiko maggo lokiyalokuttaramissakova kathito.",
  "atk-s0401a:1540_0": "427.",
  "atk-s0401a:1540_1": "Ajjhattaṃ rūpasaññītiādīsu ajjhattarūpe parikammavasena ajjhattaṃ rūpasaññī nāma hoti.",
  "atk-s0401a:1540_2": "Ajjhattañhi nīlaparikammaṃ karonto kese vā pitte vā akkhitārakāya vā karoti,",
  "atk-s0401a:1540_3": "pītaparikammaṃ karonto mede vā chaviyā vā hatthapādatalesu vā akkhīnaṃ pītakaṭṭhāne vā karoti,",
  "atk-s0401a:1540_4": "lohitaparikammaṃ karonto maṃse vā lohite vā jivhāya vā akkhīnaṃ rattaṭṭhāne vā karoti,",
  "atk-s0401a:1540_5": "odātaparikammaṃ karonto aṭṭhimhi vā dante vā nakhe vā akkhīnaṃ setaṭṭhāne vā karoti.",
  "atk-s0401a:1540_6": "Taṃ pana sunīlaṃ supītaṃ sulohitakaṃ suodātakaṃ na hoti,",
  "atk-s0401a:1540_7": "avisuddhameva hoti.",
  "atk-s0401a:1541_0": "Eko bahiddhā rūpāni passatīti yassevaṃ parikammaṃ ajjhattaṃ uppannaṃ hoti,",
  "atk-s0401a:1541_1": "nimittaṃ pana bahiddhā.",
  "atk-s0401a:1541_2": "So evaṃ ajjhattaṃ parikammassa bahiddhā ca appanāya vasena “ajjhattaṃ rūpasaññī eko bahiddhā rūpāni passatī”ti vuccati.",
  "atk-s0401a:1541_3": "Parittānīti avaḍḍhitāni.",
  "atk-s0401a:1541_4": "Suvaṇṇadubbaṇṇānīti suvaṇṇāni vā honti dubbaṇṇāni vā,",
  "atk-s0401a:1541_5": "parittavaseneva idaṃ abhibhāyatanaṃ vuttanti veditabbaṃ.",
  "atk-s0401a:1541_6": "Tāni abhibhuyyāti yathā nāma sampannagahaṇiko kaṭacchumattaṃ bhattaṃ labhitvā “kiṃ ettha bhuñjitabbaṃ atthī”ti saṅkaḍḍhitvā ekakabalameva karoti,",
  "atk-s0401a:1541_7": "evameva ñāṇuttariko puggalo visadañāṇo “kiṃ ettha parittake ārammaṇe samāpajjitabbaṃ atthi,",
  "atk-s0401a:1541_8": "nāyaṃ mama bhāro”ti tāni rūpāni abhibhavitvā samāpajjati,",
  "atk-s0401a:1541_9": "saha nimittuppādenevettha appanaṃ pāpetīti attho.",
  "atk-s0401a:1541_10": "Jānāmi passāmīti iminā panassa ābhogo kathito.",
  "atk-s0401a:1541_11": "So ca kho samāpattito vuṭṭhitassa,",
  "atk-s0401a:1541_12": "na antosamāpattiyaṃ.",
  "atk-s0401a:1541_13": "Evaṃsaññī hotīti ābhogasaññāyapi jhānasaññāyapi evaṃsaññī hoti.",
  "atk-s0401a:1541_14": "Abhibhavasaññā hissa antosamāpattiyampi atthi,",
  "atk-s0401a:1541_15": "ābhogasaññā pana samāpattito vuṭṭhitasseva.",
  "atk-s0401a:1542_0": "Appamāṇānīti vaḍḍhitappamāṇāni,",
  "atk-s0401a:1542_1": "mahantānīti attho.",
  "atk-s0401a:1542_2": "Abhibhuyyāti ettha pana yathā mahagghaso puriso ekaṃ bhattavaḍḍhitakaṃ labhitvā “aññampi hotu,",
  "atk-s0401a:1542_3": "kiṃ etaṃ mayhaṃ karissatī”ti taṃ na mahantato passati,",
  "atk-s0401a:1542_4": "evameva ñāṇuttaro puggalo visadañāṇo “kiṃ ettha samāpajjitabbaṃ,",
  "atk-s0401a:1542_5": "nayidaṃ appamāṇaṃ,",
  "atk-s0401a:1542_6": "na mayhaṃ cittekaggatākaraṇe bhāro atthī”ti tāni abhibhavitvā samāpajjati,",
  "atk-s0401a:1542_7": "saha nimittuppādenevettha appanaṃ pāpetīti attho.",
  "atk-s0401a:1543_0": "Ajjhattaṃ arūpasaññīti alābhitāya vā anatthikatāya vā ajjhattarūpe parikammasaññāvirahito.",
  "atk-s0401a:1544_0": "Bahiddhā rūpāni passatīti yassa parikammampi nimittampi bahiddhāva uppannaṃ,",
  "atk-s0401a:1544_1": "so evaṃ bahiddhā parikammassa ceva appanāya ca vasena “ajjhattaṃ arūpasaññī ekova bahiddhā rūpāni passatī”ti vuccati.",
  "atk-s0401a:1544_2": "Sesamettha catutthaabhibhāyatane vuttanayameva.",
  "atk-s0401a:1544_3": "Imesu pana catūsu parittaṃ vitakkacaritavasena āgataṃ,",
  "atk-s0401a:1544_4": "appamāṇaṃ mohacaritavasena,",
  "atk-s0401a:1544_5": "suvaṇṇaṃ dosacaritavasena,",
  "atk-s0401a:1544_6": "dubbaṇṇaṃ rāgacaritavasena.",
  "atk-s0401a:1544_7": "Etesañhi etāni sappāyāni,",
  "atk-s0401a:1544_8": "sā ca nesaṃ sappāyatā vitthārato visuddhimagge cariyaniddese vuttā.",
  "atk-s0401a:1545_0": "Pañcamaabhibhāyatanādīsu nīlānīti sabbasaṅgāhakavasena vuttaṃ.",
  "atk-s0401a:1545_1": "Nīlavaṇṇānīti vaṇṇavasena.",
  "atk-s0401a:1545_2": "Nīlanidassanānīti nidassanavasena,",
  "atk-s0401a:1545_3": "apaññāyamānavivarāni asambhinnavaṇṇāni ekanīlāneva hutvā dissantīti vuttaṃ hoti.",
  "atk-s0401a:1545_4": "Nīlanibhāsānīti idaṃ pana obhāsavasena vuttaṃ,",
  "atk-s0401a:1545_5": "nīlobhāsāni nīlappabhāyuttānīti attho.",
  "atk-s0401a:1545_6": "Etena nesaṃ suvisuddhataṃ dasseti.",
  "atk-s0401a:1545_7": "Visuddhavaṇṇavaseneva hi imāni cattāri abhibhāyatanāni vuttāni.",
  "atk-s0401a:1545_8": "“Nīlakasiṇaṃ gaṇhanto nīlasmiṃ nimittaṃ gaṇhāti pupphasmiṃ vā vatthasmiṃ vā vaṇṇadhātuyā vā”tiādikaṃ",
  "atk-s0401a:1545_9": "panettha kasiṇakaraṇañca parikammañca appanāvidhānañca sabbaṃ visuddhimagge vitthārato vuttameva.",
  "atk-s0401a:1545_10": "Imāni pana aṭṭha abhibhāyatanajjhānāni vaṭṭānipi honti vaṭṭapādakānipi vipassanāpādakānipi diṭṭhadhammasukhavihārānipi",
  "atk-s0401a:1545_11": "abhiññāpādakānipi nirodhapādakānipi,",
  "atk-s0401a:1545_12": "lokiyāneva pana na lokuttarānīti veditabbāni.",
  "atk-s0401a:1546_0": "435.",
  "atk-s0401a:1546_1": "Rūpī rūpāni passatīti ettha ajjhattaṃ kesādīsu nīlakasiṇādīsu nīlakasiṇādivasena uppāditaṃ rūpajjhānaṃ rūpaṃ,",
  "atk-s0401a:1546_2": "taṃ assa atthīti rūpī.",
  "atk-s0401a:1546_3": "Bahiddhā rūpāni passatīti bahiddhāpi nīlakasiṇādīni rūpāni jhānacakkhunā passati.",
  "atk-s0401a:1546_4": "Iminā ajjhattabahiddhāvatthukesu kasiṇesu uppāditajjhānassa puggalassa cattāripi rūpāvacarajjhānāni dassitāni.",
  "atk-s0401a:1546_5": "Ajjhattaṃ arūpasaññīti ajjhattaṃ na rūpasaññī,",
  "atk-s0401a:1546_6": "attano kesādīsu anuppāditarūpāvacarajjhānoti attho.",
  "atk-s0401a:1546_7": "Iminā bahiddhāparikammaṃ katvā bahiddhāva uppāditajjhānassa puggalassa rūpāvacarajjhānāni dassitāni.",
  "atk-s0401a:1547_0": "Subhantveva adhimutto hotīti iminā suvisuddhesu nīlādīsu vaṇṇakasiṇesu jhānāni dassitāni.",
  "atk-s0401a:1547_1": "Tattha kiñcāpi antoappanāyaṃ subhanti ābhogo natthi,",
  "atk-s0401a:1547_2": "yo pana visuddhaṃ subhaṃ kasiṇārammaṇaṃ katvā viharati,",
  "atk-s0401a:1547_3": "so yasmā “subhanti adhimutto hotī”ti vattabbataṃ āpajjati,",
  "atk-s0401a:1547_4": "tasmā evaṃ desanā katā.",
  "atk-s0401a:1547_5": "Paṭisambhidāmagge pana “kathaṃ subhantveva adhimutto hotīti vimokkho –",
  "atk-s0401a:1547_6": "idha bhikkhu mettāsahagatena cetasā ekaṃ disaṃ pharitvā viharati…pe…",
  "atk-s0401a:1547_7": "mettāya bhāvitattā sattā appaṭikkūlā honti.",
  "atk-s0401a:1547_8": "Karuṇāsahagatena…pe…",
  "atk-s0401a:1547_9": "muditāsahagatena…pe…",
  "atk-s0401a:1547_10": "upekkhāsahagatena cetasā ekaṃ disaṃ pharitvā viharati…pe…",
  "atk-s0401a:1547_11": "upekkhāya bhāvitattā sattā appaṭikkūlā honti.",
  "atk-s0401a:1547_12": "Evaṃ subhantveva adhimutto hotīti vimokkho”ti vuttaṃ.",
  "atk-s0401a:1547_13": "Sabbaso rūpasaññānantiādīsu yaṃ vattabbaṃ,",
  "atk-s0401a:1547_14": "taṃ sabbaṃ visuddhimagge vuttameva.",
  "atk-s0401a:1548_0": "443.",
  "atk-s0401a:1548_1": "Pathavikasiṇaṃ bhāvetīti ettha pana sakalaṭṭhena kasiṇaṃ,",
  "atk-s0401a:1548_2": "pathavi eva kasiṇaṃ pathavikasiṇaṃ.",
  "atk-s0401a:1548_3": "Parikammapathaviyāpi uggahanimittassāpi paṭibhāganimittassāpi taṃ nimittaṃ ārammaṇaṃ katvā uppannajjhānassāpi etaṃ adhivacanaṃ.",
  "atk-s0401a:1548_4": "Idha pana pathavikasiṇārammaṇaṃ jhānaṃ adhippetaṃ.",
  "atk-s0401a:1548_5": "Taṃ hesa bhāveti.",
  "atk-s0401a:1548_6": "Āpokasiṇādīsupi eseva nayo.",
  "atk-s0401a:1549_0": "Imāni pana kasiṇāni bhāventena sīlāni sodhetvā parisuddhasīle patiṭṭhitena yvāssa dasasu palibodhesu palibodho atthi,",
  "atk-s0401a:1549_1": "taṃ upacchinditvā kammaṭṭhānadāyakaṃ kalyāṇamittaṃ upasaṅkamitvā attano cariyānukūlavasena yaṃ yassa sappāyaṃ,",
  "atk-s0401a:1549_2": "taṃ tena gahetvā kasiṇabhāvanāya ananurūpaṃ vihāraṃ pahāya anurūpe viharantena khuddakapalibodhupacchedaṃ",
  "atk-s0401a:1549_3": "katvā sabbaṃ bhāvanāvidhānaṃ aparihāpentena bhāvetabbāni.",
  "atk-s0401a:1549_4": "Ayamettha saṅkhepo,",
  "atk-s0401a:1549_5": "vitthāro pana visuddhimagge vutto.",
  "atk-s0401a:1549_6": "Kevalañhi tattha viññāṇakasiṇaṃ nāgataṃ,",
  "atk-s0401a:1549_7": "taṃ atthato ākāsakasiṇe pavattaviññāṇaṃ.",
  "atk-s0401a:1549_8": "Tañca kho ārammaṇavasena vuttaṃ,",
  "atk-s0401a:1549_9": "na samāpattivasena.",
  "atk-s0401a:1549_10": "Tañhi anantaṃ viññāṇanti ārammaṇaṃ katvā esa viññāṇañcāyatanasamāpattiṃ bhāvento viññāṇakasiṇaṃ bhāvetīti vuccati.",
  "atk-s0401a:1549_11": "Imānipi dasa kasiṇāni vaṭṭānipi honti vaṭṭapādakānipi vipassanāpādakānipi diṭṭhadhammasukhavihāratthānipi abhiññāpādakānipi nirodhapādakānipi,",
  "atk-s0401a:1549_12": "lokiyāneva pana na lokuttarānīti.",
  "atk-s0401a:1550_0": "453.",
  "atk-s0401a:1550_1": "Asubhasaññaṃ bhāvetīti asubhasaññā vuccati uddhumātakādīsu dasasu ārammaṇesu uppannā paṭhamajjhānasahagatā saññā,",
  "atk-s0401a:1550_2": "taṃ bhāveti brūheti vaḍḍheti,",
  "atk-s0401a:1550_3": "anuppannaṃ uppādeti,",
  "atk-s0401a:1550_4": "uppannaṃ anurakkhatīti attho.",
  "atk-s0401a:1550_5": "Dasannaṃ pana asubhānaṃ bhāvanānayo sabbo visuddhimagge vitthāritoyeva.",
  "atk-s0401a:1550_6": "Maraṇasaññaṃ bhāvetīti sammutimaraṇaṃ,",
  "atk-s0401a:1550_7": "khaṇikamaraṇaṃ,",
  "atk-s0401a:1550_8": "samucchedamaraṇanti tividhampi maraṇaṃ ārammaṇaṃ katvā uppajjanakasaññaṃ bhāveti,",
  "atk-s0401a:1550_9": "anuppannaṃ uppādeti,",
  "atk-s0401a:1550_10": "uppannaṃ anurakkhatīti attho.",
  "atk-s0401a:1550_11": "Heṭṭhā vuttalakkhaṇā vā maraṇassatiyeva idha maraṇasaññāti vuttā,",
  "atk-s0401a:1550_12": "taṃ bhāveti uppādeti vaḍḍhetīti attho.",
  "atk-s0401a:1550_13": "Bhāvanānayo panassā visuddhimagge vitthāritoyeva.",
  "atk-s0401a:1550_14": "Āhāre paṭikūlasaññaṃ bhāvetīti asitapītādibhede kabaḷīkāre āhāre gamanapaṭikūlādīni nava paṭikūlāni paccavekkhantassa uppajjanakasaññaṃ bhāveti,",
  "atk-s0401a:1550_15": "uppādeti vaḍḍhetīti attho.",
  "atk-s0401a:1550_16": "Tassāpi bhāvanānayo visuddhimagge vitthāritoyeva.",
  "atk-s0401a:1550_17": "Sabbaloke anabhiratisaññaṃ bhāvetīti sabbasmimpi tedhātuke loke anabhiratisaññaṃ ukkaṇṭhitasaññaṃ bhāvetīti attho.",
  "atk-s0401a:1550_18": "Aniccasaññaṃ bhāvetīti pañcannaṃ upādānakkhandhānaṃ udayabbayaññathattapariggāhikaṃ pañcasu khandhesu aniccanti uppajjanakasaññaṃ bhāveti.",
  "atk-s0401a:1550_19": "Anicce dukkhasaññaṃ bhāvetīti anicce khandhapañcake paṭipīḷanasaṅkhātadukkhalakkhaṇapariggāhikaṃ dukkhanti uppajjanakasaññaṃ bhāveti.",
  "atk-s0401a:1550_20": "Dukkhe anattasaññaṃ bhāvetīti paṭipīḷanaṭṭhena dukkhe khandhapañcake avasavattanākārasaṅkhātaanattalakkhaṇapariggāhikaṃ",
  "atk-s0401a:1550_21": "anattāti uppajjanakasaññaṃ bhāveti.",
  "atk-s0401a:1550_22": "Pahānasaññaṃ bhāvetīti pañcavidhaṃ pahānaṃ ārammaṇaṃ katvā uppajjanakasaññaṃ bhāveti.",
  "atk-s0401a:1550_23": "Virāgasaññaṃ bhāvetīti pañcavidhameva virāgaṃ ārammaṇaṃ katvā uppajjanakasaññaṃ bhāveti.",
  "atk-s0401a:1550_24": "Nirodhasaññaṃ bhāvetīti saṅkhāranirodhaṃ ārammaṇaṃ katvā uppajjanakasaññaṃ bhāveti.",
  "atk-s0401a:1550_25": "Nibbānaṃ ārammaṇaṃ katvā uppajjanakasaññantipi vadanti.",
  "atk-s0401a:1550_26": "Ettha ca sabbaloke anabhiratasaññā,",
  "atk-s0401a:1550_27": "aniccasaññā,",
  "atk-s0401a:1550_28": "anicce dukkhasaññāti imāhi tīhi saññāhi balavavipassanā kathitā.",
  "atk-s0401a:1550_29": "Puna aniccasaññaṃ bhāvetītiādikāhi dasahi saññāhi vipassanāsamārambhova kathito.",
  "atk-s0401a:1551_0": "473. Buddhānussatintiādīni vuttatthāneva.",
  "atk-s0401a:1552_0": "483.",
  "atk-s0401a:1552_1": "Paṭhamajjhānasahagatanti paṭhamajjhānena saddhiṃ gataṃ pavattaṃ,",
  "atk-s0401a:1552_2": "paṭhamajjhānasampayuttanti attho.",
  "atk-s0401a:1552_3": "Saddhindriyaṃ bhāvetīti paṭhamajjhānasahagataṃ katvā saddhindriyaṃ bhāveti brūheti vaḍḍheti.",
  "atk-s0401a:1552_4": "Esa nayo sabbattha.",
  "atk-s0401a:1553_0": "563.",
  "atk-s0401a:1553_1": "Cetasā phuṭoti ettha duvidhaṃ pharaṇaṃ āpopharaṇañca dibbacakkhupharaṇañca.",
  "atk-s0401a:1553_2": "Tattha āpokasiṇaṃ samāpajjitvā āpena pharaṇaṃ āpopharaṇaṃ nāma.",
  "atk-s0401a:1553_3": "Evaṃ phuṭepi mahāsamudde sabbā samuddaṅgamā kunnadiyo antogadhāva honti.",
  "atk-s0401a:1553_4": "Ālokaṃ pana vaḍḍhetvā dibbacakkhunā sakalasamuddadassanaṃ dibbacakkhupharaṇaṃ nāma.",
  "atk-s0401a:1553_5": "Evaṃ phuṭepi mahāsamudde sabbā mahāsamuddaṅgamā kunnadiyo antogadhāva honti.",
  "atk-s0401a:1553_6": "Antogadhā tassāti tassa bhikkhuno bhāvanāya abbhantaragatāva honti.",
  "atk-s0401a:1553_7": "Vijjābhāgiyāti ettha sampayogavasena vijjaṃ bhajantīti vijjābhāgiyā,",
  "atk-s0401a:1553_8": "vijjābhāge vijjākoṭṭhāse vattantītipi vijjābhāgiyā.",
  "atk-s0401a:1553_9": "Tattha vipassanāñāṇaṃ manomayiddhi cha abhiññāti aṭṭha vijjā,",
  "atk-s0401a:1553_10": "purimena atthena tāhi sampayuttadhammāpi vijjābhāgiyā.",
  "atk-s0401a:1553_11": "Pacchimena atthena tāsu yā kāci ekā vijjā vijjā,",
  "atk-s0401a:1553_12": "sesā vijjābhāgiyāti evaṃ vijjāpi vijjāsampayuttadhammāpi vijjābhāgiyāteva veditabbā.",
  "atk-s0401a:1554_0": "564.",
  "atk-s0401a:1554_1": "Mahato saṃvegāyāti mahantassa saṃvegassa atthāya.",
  "atk-s0401a:1554_2": "Uparipadadvayepi eseva nayo.",
  "atk-s0401a:1554_3": "Ettha ca mahāsaṃvego nāma vipassanā,",
  "atk-s0401a:1554_4": "mahāattho nāma cattāro maggā,",
  "atk-s0401a:1554_5": "mahāyogakkhemo nāma cattāri sāmaññaphalāni.",
  "atk-s0401a:1554_6": "Atha vā mahāsaṃvego nāma saha vipassanāya maggo,",
  "atk-s0401a:1554_7": "mahāattho nāma cattāri sāmaññaphalāni,",
  "atk-s0401a:1554_8": "mahāyogakkhemo nāma nibbānaṃ.",
  "atk-s0401a:1554_9": "Satisampajaññāyāti satiyā ca ñāṇassa ca atthāya.",
  "atk-s0401a:1554_10": "Ñāṇadassanapaṭilābhāyāti dibbacakkhuñāṇāya.",
  "atk-s0401a:1554_11": "Diṭṭhadhammasukhavihārāyāti imasmiṃyeva paccakkhe attabhāve sukhavihāratthāya.",
  "atk-s0401a:1554_12": "Vijjāvimuttiphalasacchikiriyāyāti vijjāvimuttīnaṃ phalassa paccavekkhakaraṇatthāya.",
  "atk-s0401a:1554_13": "Ettha ca vijjāti maggapaññā,",
  "atk-s0401a:1554_14": "vimuttīti taṃsampayuttā sesadhammā.",
  "atk-s0401a:1554_15": "Tesaṃ phalaṃ nāma arahattaphalaṃ,",
  "atk-s0401a:1554_16": "tassa sacchikiriyāyāti attho.",
  "atk-s0401a:1555_0": "571.",
  "atk-s0401a:1555_1": "Kāyopi passambhatīti nāmakāyopi karajakāyopi passambhati,",
  "atk-s0401a:1555_2": "vūpasantadaratho hoti.",
  "atk-s0401a:1555_3": "Vitakkavicārāpīti ete dhammā dutiyajjhānena vūpasammanti nāma,",
  "atk-s0401a:1555_4": "idha pana oḷārikavūpasamaṃ sandhāya vuttaṃ.",
  "atk-s0401a:1555_5": "Kevalāti sakalā,",
  "atk-s0401a:1555_6": "sabbe niravasesāti attho.",
  "atk-s0401a:1555_7": "Vijjābhāgiyāti vijjākoṭṭhāsiyā,",
  "atk-s0401a:1555_8": "te heṭṭhā vibhajitvā dassitāva.",
  "atk-s0401a:1556_0": "574.",
  "atk-s0401a:1556_1": "Avijjā pahīyatīti aṭṭhasu ṭhānesu vaṭṭamūlakaṃ bahalandhakāraṃ mahātamaṃ aññāṇaṃ pahīyati.",
  "atk-s0401a:1556_2": "Vijjā uppajjatīti arahattamaggavijjā uppajjati.",
  "atk-s0401a:1556_3": "Asmimāno pahīyatīti asmīti navavidho māno pahīyati.",
  "atk-s0401a:1556_4": "Anusayāti satta anusayā.",
  "atk-s0401a:1556_5": "Saṃyojanānīti dasa saṃyojanāni.",
  "atk-s0401a:1557_0": "575.",
  "atk-s0401a:1557_1": "Paññāpabhedāyāti paññāya pabhedagamanatthaṃ.",
  "atk-s0401a:1557_2": "Anupādāparinibbānāyāti apaccayaparinibbānassa sacchikiriyatthāya.",
  "atk-s0401a:1558_0": "576.",
  "atk-s0401a:1558_1": "Anekadhātupaṭivedho hotīti aṭṭhārasannaṃ dhātūnaṃ lakkhaṇapaṭivedho hoti.",
  "atk-s0401a:1558_2": "Nānādhātupaṭivedho hotīti tāsaṃyeva aṭṭhārasannaṃ dhātūnaṃ nānābhāvena lakkhaṇapaṭivedho hoti.",
  "atk-s0401a:1558_3": "Anekadhātupaṭisambhidā hotīti iminā dhātubhedañāṇaṃ kathitaṃ.",
  "atk-s0401a:1558_4": "Dhātupabhedañāṇaṃ nāma “imāya dhātuyā ussannāya idaṃ nāma hotī”ti jānanapaññā.",
  "atk-s0401a:1558_5": "Taṃ panetaṃ dhātubhedañāṇaṃ na sabbesaṃ hoti,",
  "atk-s0401a:1558_6": "buddhānameva nippadesaṃ hoti.",
  "atk-s0401a:1558_7": "Taṃ sammāsambuddhena sabbaso na kathitaṃ. Kasmā?",
  "atk-s0401a:1558_8": "Tasmiṃ kathite attho natthīti.",
  "atk-s0401a:1559_0": "584.",
  "atk-s0401a:1559_1": "Paññāpaṭilābhāyātiādīni soḷasa padāni paṭisambhidāmagge “sappurisasaṃsevo,",
  "atk-s0401a:1559_2": "saddhammasavanaṃ,",
  "atk-s0401a:1559_3": "yonisomanasikāro,",
  "atk-s0401a:1559_4": "dhammānudhammapaṭipatti. Ime kho,",
  "atk-s0401a:1559_5": "bhikkhave,",
  "atk-s0401a:1559_6": "cattāro dhammā bhāvitā bahulīkatā paññāpaṭilābhāya saṃvattanti …pe…",
  "atk-s0401a:1559_7": "nibbedhikapaññatāya saṃvattantī”ti evaṃ mātikaṃ ṭhapetvā vitthāritāneva.",
  "atk-s0401a:1559_8": "Vuttañhetaṃ –",
  "atk-s0401a:1560_0": "Paññāpaṭilābhāya saṃvattantīti.",
  "atk-s0401a:1560_1": "“Katamo paññāpaṭilābho?",
  "atk-s0401a:1560_2": "Catunnaṃ maggañāṇānaṃ,",
  "atk-s0401a:1560_3": "catunnaṃ phalañāṇānaṃ,",
  "atk-s0401a:1560_4": "catunnaṃ paṭisambhidāñāṇānaṃ,",
  "atk-s0401a:1560_5": "channaṃ abhiññāñāṇānaṃ,",
  "atk-s0401a:1560_6": "tesattatīnaṃ ñāṇānaṃ,",
  "atk-s0401a:1560_7": "sattasattatīnaṃ ñāṇānaṃ lābho paṭilābho pattisampatti phassanā sacchikiriyā upasampadā,",
  "atk-s0401a:1560_8": "paññāpaṭilābhāya saṃvattantīti ayaṃ paññāpaṭilābho.",
  "atk-s0401a:1561_0": "Paññāvuddhiyā saṃvattantīti.",
  "atk-s0401a:1561_1": "“Katamā paññāvuddhi?",
  "atk-s0401a:1561_2": "Sattannañca sekkhānaṃ puthujjanakalyāṇakassa ca paññā vaḍḍhati,",
  "atk-s0401a:1561_3": "arahato paññā vaḍḍhitavaḍḍhanā,",
  "atk-s0401a:1561_4": "paññāvuddhiyā saṃvattantīti ayaṃ paññāvuddhi.",
  "atk-s0401a:1562_0": "Paññāvepullāya saṃvattantīti.",
  "atk-s0401a:1562_1": "“Katamaṃ paññāvepullaṃ?",
  "atk-s0401a:1562_2": "Sattannañca sekkhānaṃ puthujjanakalyāṇakassa ca paññā vepullaṃ gacchati,",
  "atk-s0401a:1562_3": "arahato paññā vepullaṃ gatā,",
  "atk-s0401a:1562_4": "paññāvepullāya saṃvattantīti idaṃ paññāvepullaṃ.",
  "atk-s0401a:1563_0": "Mahāpaññatāya saṃvattantīti.",
  "atk-s0401a:1563_1": "“Katamā mahāpaññā?",
  "atk-s0401a:1563_2": "Mahante atthe pariggaṇhātīti mahāpaññā,",
  "atk-s0401a:1563_3": "mahante dhamme…pe…",
  "atk-s0401a:1563_4": "mahantā niruttiyo,",
  "atk-s0401a:1563_5": "mahantāni paṭibhānāni,",
  "atk-s0401a:1563_6": "mahante sīlakkhandhe,",
  "atk-s0401a:1563_7": "mahante samādhipaññāvimuttivimuttiñāṇadassanakkhandhe,",
  "atk-s0401a:1563_8": "mahantāni ṭhānāṭṭhānāni,",
  "atk-s0401a:1563_9": "mahantā vihārasamāpattiyo,",
  "atk-s0401a:1563_10": "mahantāni ariyasaccāni,",
  "atk-s0401a:1563_11": "mahante satipaṭṭhāne,",
  "atk-s0401a:1563_12": "sammappadhāne,",
  "atk-s0401a:1563_13": "iddhipāde,",
  "atk-s0401a:1563_14": "mahantāni indriyāni,",
  "atk-s0401a:1563_15": "mahantāni balāni,",
  "atk-s0401a:1563_16": "mahante bojjhaṅge,",
  "atk-s0401a:1563_17": "mahante ariyamagge,",
  "atk-s0401a:1563_18": "mahantāni sāmaññaphalāni,",
  "atk-s0401a:1563_19": "mahābhiññāyo,",
  "atk-s0401a:1563_20": "mahantaṃ paramatthaṃ nibbānaṃ pariggaṇhātīti mahāpaññā,",
  "atk-s0401a:1563_21": "mahāpaññatāya saṃvattantīti ayaṃ mahāpaññā.",
  "atk-s0401a:1564_0": "Puthupaññatāya saṃvattantīti.",
  "atk-s0401a:1564_1": "“Katamā puthupaññā?",
  "atk-s0401a:1564_2": "Puthu nānākkhandhesu ñāṇaṃ pavattatīti puthupaññā.",
  "atk-s0401a:1564_3": "Puthu nānādhātūsu,",
  "atk-s0401a:1564_4": "puthu nānāāyatanesu,",
  "atk-s0401a:1564_5": "puthu nānāpaṭiccasamuppādesu,",
  "atk-s0401a:1564_6": "puthu nānāsuññatamanupalabbhesu,",
  "atk-s0401a:1564_7": "puthu nānāatthesu, dhammesu,",
  "atk-s0401a:1564_8": "niruttīsu,",
  "atk-s0401a:1564_9": "paṭibhānesu,",
  "atk-s0401a:1564_10": "puthu nānāsīlakkhandhesu,",
  "atk-s0401a:1564_11": "samādhipaññāvimuttivimuttiñāṇadassanakkhandhesu,",
  "atk-s0401a:1564_12": "puthu nānāṭhānāṭṭhānesu,",
  "atk-s0401a:1564_13": "puthu nānāvihārasamāpattīsu,",
  "atk-s0401a:1564_14": "puthu nānāariyasaccesu,",
  "atk-s0401a:1564_15": "puthu nānāsatipaṭṭhānesu,",
  "atk-s0401a:1564_16": "sammappadhānesu,",
  "atk-s0401a:1564_17": "iddhipādesu,",
  "atk-s0401a:1564_18": "indriyesu, balesu,",
  "atk-s0401a:1564_19": "bojjhaṅgesu,",
  "atk-s0401a:1564_20": "puthu nānāariyamaggesu,",
  "atk-s0401a:1564_21": "puthu nānāsāmaññaphalesu,",
  "atk-s0401a:1564_22": "puthu nānāabhiññāsu ñāṇaṃ pavattatīti puthupaññā.",
  "atk-s0401a:1564_23": "Puthu nānājanasādhāraṇe dhamme samatikkamma paramatthe nibbāne ñāṇaṃ pavattatīti puthupaññā.",
  "atk-s0401a:1564_24": "Puthupaññatāya saṃvattantīti ayaṃ puthupaññā.",
  "atk-s0401a:1565_0": "Vipulapaññatāya saṃvattantīti.",
  "atk-s0401a:1565_1": "“Katamā vipulapaññā?",
  "atk-s0401a:1565_2": "Vipule atthe parigaṇhātīti vipulapaññā…pe…",
  "atk-s0401a:1565_3": "vipulaṃ paramatthaṃ nibbānaṃ parigaṇhātīti vipulapaññā,",
  "atk-s0401a:1565_4": "vipulapaññatāya saṃvattantīti ayaṃ vipulapaññā.",
  "atk-s0401a:1566_0": "Gambhīrapaññatāya saṃvattantīti.",
  "atk-s0401a:1566_1": "“Katamā gambhīrapaññā?",
  "atk-s0401a:1566_2": "Gambhīresu khandhesu ñāṇaṃ pavattatīti gambhīrapaññā.",
  "atk-s0401a:1566_3": "Puthupaññāsadiso vitthāro.",
  "atk-s0401a:1566_4": "Gambhīre paramatthe nibbāne ñāṇaṃ pavattatīti gambhīrapaññā,",
  "atk-s0401a:1566_5": "gambhīrapaññatāya saṃvattantīti ayaṃ gambhīrapaññā.",
  "atk-s0401a:1567_0": "Asāmantapaññatāya saṃvattantīti.",
  "atk-s0401a:1567_1": "“Katamā asāmantapaññā?",
  "atk-s0401a:1567_2": "Yassa puggalassa atthavavatthānato atthapaṭisambhidā adhigatā hoti sacchikatā phassitā paññāya.",
  "atk-s0401a:1567_3": "Dhammaniruttipaṭibhānavavatthānato paṭibhānapaṭisambhidā adhigatā hoti sacchikatā phassitā paññāya,",
  "atk-s0401a:1567_4": "tassa atthe ca dhamme ca niruttiyā ca paṭibhāne ca na añño koci sakkoti abhisambhavituṃ,",
  "atk-s0401a:1567_5": "anabhisambhavanīyo ca so aññehīti asāmantapañño.",
  "atk-s0401a:1568_0": "Puthujjanakalyāṇakassa paññā aṭṭhamakassa paññāya dūre vidūre suvidūre na santike na sāmantā,",
  "atk-s0401a:1568_1": "puthujjanakalyāṇakaṃ upādāya aṭṭhamako asāmantapañño.",
  "atk-s0401a:1568_2": "Aṭṭhamakassa paññā sotāpannassa paññāya dūre…pe…",
  "atk-s0401a:1568_3": "aṭṭhamakaṃ upādāya sotāpanno asāmantapañño.",
  "atk-s0401a:1568_4": "Sotāpannassa paññā sakadāgāmissa paññāya.",
  "atk-s0401a:1568_5": "Sakadāgāmissa paññā anāgāmissa paññāya.",
  "atk-s0401a:1568_6": "Anāgāmissa paññā arahato paññāya.",
  "atk-s0401a:1568_7": "Arahato paññā paccekabuddhassa paññāya dūre vidūre suvidūre na santike na sāmantā,",
  "atk-s0401a:1568_8": "arahantaṃ upādāya paccekabuddho asāmantapañño.",
  "atk-s0401a:1568_9": "Paccekabuddhañca sadevakañca lokaṃ upādāya tathāgato arahaṃ sammāsambuddho aggo asāmantapañño.",
  "atk-s0401a:1569_0": "Paññāpabhedakusalo pabhinnañāṇo…pe…",
  "atk-s0401a:1569_1": "te pañhaṃ abhisaṅkharitvā abhisaṅkharitvā tathāgataṃ upasaṅkamitvā pucchanti gūḷhāni ca paṭicchannāni ca,",
  "atk-s0401a:1569_2": "kathitā visajjitā ca te pañhā bhagavatā honti niddiṭṭhakāraṇā,",
  "atk-s0401a:1569_3": "upakkhittakā ca te bhagavatā sampajjanti.",
  "atk-s0401a:1569_4": "Atha kho bhagavā tattha atirocati yadidaṃ paññāyāti aggo asāmantapañño,",
  "atk-s0401a:1569_5": "asāmantapaññatāya saṃvattantīti ayaṃ asāmantapaññā.",
  "atk-s0401a:1570_0": "Bhūripaññatāya saṃvattantīti.",
  "atk-s0401a:1570_1": "“Katamā bhūripaññā?",
  "atk-s0401a:1570_2": "Rāgaṃ abhibhuyyatīti bhūripaññā,",
  "atk-s0401a:1570_3": "abhibhavitāti bhūripaññā. Dosaṃ, mohaṃ, kodhaṃ, upanāhaṃ, makkhaṃ, palāsaṃ, issaṃ,",
  "atk-s0401a:1570_4": "macchariyaṃ, māyaṃ,",
  "atk-s0401a:1570_5": "sāṭheyyaṃ, thambhaṃ,",
  "atk-s0401a:1570_6": "sārambhaṃ, mānaṃ, atimānaṃ, madaṃ, pamādaṃ,",
  "atk-s0401a:1570_7": "sabbe kilese,",
  "atk-s0401a:1570_8": "sabbe duccarite,",
  "atk-s0401a:1570_9": "sabbe abhisaṅkhāre,",
  "atk-s0401a:1570_10": "sabbe bhavagāmikamme abhibhuyyatīti bhūripaññā,",
  "atk-s0401a:1570_11": "abhibhavitāti bhūripaññā. Rāgo ari,",
  "atk-s0401a:1570_12": "taṃ ariṃ maddanipaññāti bhūripaññā, doso, moho…pe…",
  "atk-s0401a:1570_13": "sabbe bhavagāmikammā ari,",
  "atk-s0401a:1570_14": "taṃ ariṃ maddanipaññāti bhūripaññā.",
  "atk-s0401a:1570_15": "Bhūri vuccati pathavī,",
  "atk-s0401a:1570_16": "tāya pathavisamāya vitthatāya vipulāya paññāya samannāgatoti bhūripañño.",
  "atk-s0401a:1570_17": "Apica paññāya etaṃ adhivacanaṃ bhūri medhā pariṇāyikāti,",
  "atk-s0401a:1570_18": "bhūripaññatāya saṃvattantīti ayaṃ bhūripaññā.",
  "atk-s0401a:1571_0": "Paññābāhullāya saṃvattantīti.",
  "atk-s0401a:1571_1": "“Katamaṃ paññābāhullaṃ?",
  "atk-s0401a:1571_2": "Idhekacco paññāgaruko hoti paññācarito paññāsayo paññādhimutto paññādhajo paññāketu paññādhipateyyo vicayabahulo",
  "atk-s0401a:1571_3": "pavicayabahulo okkhāyanabahulo samokkhāyanabahulo sampekkhāyanadhammo vibhūtavihārī taccarito taggaruko",
  "atk-s0401a:1571_4": "tabbahulo tanninno tappoṇo tappabbhāro tadadhimutto tadādhipateyyo,",
  "atk-s0401a:1571_5": "yathā gaṇagaruko vuccati gaṇabāhulikoti,",
  "atk-s0401a:1571_6": "cīvaragaruko pattagaruko senāsanagaruko vuccati senāsanabāhulikoti,",
  "atk-s0401a:1571_7": "evamevaṃ idhekacco paññāgaruko hoti paññācarito…pe…",
  "atk-s0401a:1571_8": "tadādhipateyyo,",
  "atk-s0401a:1571_9": "paññābāhullāya saṃvattantīti idaṃ paññābāhullaṃ.",
  "atk-s0401a:1572_0": "Sīghapaññatāya saṃvattantīti.",
  "atk-s0401a:1572_1": "“Katamā sīghapaññā?",
  "atk-s0401a:1572_2": "Sīghaṃ sīghaṃ sīlāni paripūretīti sīghapaññā.",
  "atk-s0401a:1572_3": "Sīghaṃ sīghaṃ indriyasaṃvaraṃ,",
  "atk-s0401a:1572_4": "bhojane mattaññutaṃ,",
  "atk-s0401a:1572_5": "jāgariyānuyogaṃ,",
  "atk-s0401a:1572_6": "sīlakkhandhaṃ, samādhi- paññā- vimutti-",
  "atk-s0401a:1572_7": "vimuttiñāṇadassanakkhandhaṃ paripūretīti sīghapaññā.",
  "atk-s0401a:1572_8": "Sīghaṃ sīghaṃ ṭhānāṭṭhānāni paṭivijjhati.",
  "atk-s0401a:1572_9": "Vihārasamāpattiyo paripūreti.",
  "atk-s0401a:1572_10": "Ariyasaccāni paṭivijjhati.",
  "atk-s0401a:1572_11": "Satipaṭṭhāne bhāveti.",
  "atk-s0401a:1572_12": "Sammappadhāne iddhipāde indriyāni balāni bojjhaṅge ariyamaggaṃ bhāvetīti sīghapaññā.",
  "atk-s0401a:1572_13": "Sīghaṃ sīghaṃ sāmaññaphalāni sacchikarotīti sīghapaññā.",
  "atk-s0401a:1572_14": "Sīghaṃ sīghaṃ abhiññāyo paṭivijjhatīti sīghapaññā.",
  "atk-s0401a:1572_15": "Sīghaṃ sīghaṃ paramatthaṃ nibbānaṃ sacchikarotīti sīghapaññā,",
  "atk-s0401a:1572_16": "sīghapaññatāya saṃvattantīti ayaṃ sīghapaññā.",
  "atk-s0401a:1573_0": "Lahupaññatāya saṃvattantīti.",
  "atk-s0401a:1573_1": "“Katamā lahupaññā?",
  "atk-s0401a:1573_2": "Lahuṃ lahuṃ sīlāni paripūretīti lahupaññā…pe…",
  "atk-s0401a:1573_3": "lahupaññatāya saṃvattantīti ayaṃ lahupaññā.",
  "atk-s0401a:1574_0": "Hāsapaññatāya saṃvattantīti.",
  "atk-s0401a:1574_1": "“Katamā hāsapaññā?",
  "atk-s0401a:1574_2": "Idhekacco vedabahulo tuṭṭhibahulo hāsabahulo pāmojjabahulo sīlāni paripūretīti hāsapaññā…pe…",
  "atk-s0401a:1574_3": "paramatthaṃ nibbānaṃ sacchikarotīti hāsapaññā,",
  "atk-s0401a:1574_4": "hāsapaññatāya saṃvattantīti ayaṃ hāsapaññā.",
  "atk-s0401a:1575_0": "Javanapaññatāya saṃvattantīti.",
  "atk-s0401a:1575_1": "“Katamā javanapaññā?",
  "atk-s0401a:1575_2": "Yaṃ kiñci rūpaṃ atītānāgatapaccuppannaṃ,",
  "atk-s0401a:1575_3": "yā kāci vedanā,",
  "atk-s0401a:1575_4": "yā kāci saññā,",
  "atk-s0401a:1575_5": "ye keci saṅkhārā,",
  "atk-s0401a:1575_6": "yaṃkiñci viññāṇaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā,",
  "atk-s0401a:1575_7": "sabbaṃ viññāṇaṃ aniccato khippaṃ javatīti javanapaññā, dukkhato,",
  "atk-s0401a:1575_8": "anattato khippaṃ javatīti javanapaññā.",
  "atk-s0401a:1575_9": "Cakkhuṃ…pe…",
  "atk-s0401a:1575_10": "jarāmaraṇaṃ atītānāgatapaccuppannaṃ aniccato, dukkhato,",
  "atk-s0401a:1575_11": "anattato khippaṃ javatīti javanapaññā.",
  "atk-s0401a:1575_12": "Rūpaṃ atītānāgatapaccuppannaṃ aniccaṃ khayaṭṭhena,",
  "atk-s0401a:1575_13": "dukkhaṃ bhayaṭṭhena,",
  "atk-s0401a:1575_14": "anattā asārakaṭṭhenāti tulayitvā tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti javanapaññā…pe…",
  "atk-s0401a:1575_15": "jarāmaraṇanirodhe nibbāne khippaṃ javatīti javanapaññā. Rūpaṃ…pe…",
  "atk-s0401a:1575_16": "jarāmaraṇaṃ atītānāgatapaccuppannaṃ khayadhammaṃ vayadhammaṃ virāgadhammaṃ nirodhadhammanti tulayitvā",
  "atk-s0401a:1575_17": "tīrayitvā vibhāvayitvā vibhūtaṃ katvā jarāmaraṇanirodhe nibbāne khippaṃ javatīti javanapaññā,",
  "atk-s0401a:1575_18": "javanapaññatāya saṃvattantīti ayaṃ javanapaññā.",
  "atk-s0401a:1576_0": "Tikkhapaññatāya saṃvattantīti.",
  "atk-s0401a:1576_1": "“Katamā tikkhapaññā?",
  "atk-s0401a:1576_2": "Khippaṃ kilese chindatīti tikkhapaññā.",
  "atk-s0401a:1576_3": "Uppannaṃ kāmavitakkaṃ,",
  "atk-s0401a:1576_4": "vyāpādavitakkaṃ,",
  "atk-s0401a:1576_5": "vihiṃsāvitakkaṃ uppannuppanne pāpake akusale dhamme nādhivāseti pajahati vinodeti byantīkaroti anabhāvaṃ gametīti tikkhapaññā.",
  "atk-s0401a:1576_6": "Uppannaṃ rāgaṃ, dosaṃ, mohaṃ…pe…",
  "atk-s0401a:1576_7": "sabbe bhavagāmikamme nādhivāseti pajahati vinodeti byantīkaroti anabhāvaṃ gametīti tikkhapaññā.",
  "atk-s0401a:1576_8": "Ekasmiṃ āsane cattāro ariyamaggā cattāri sāmaññaphalāni catasso paṭisambhidāyo cha abhiññāyo adhigatā",
  "atk-s0401a:1576_9": "honti sacchikatā phassitā paññāyāti tikkhapaññā,",
  "atk-s0401a:1576_10": "tikkhapaññatāya saṃvattantīti ayaṃ tikkhapaññā.",
  "atk-s0401a:1577_0": "Nibbedhikapaññatāya saṃvattantīti.",
  "atk-s0401a:1577_1": "“Katamā nibbedhikapaññā?",
  "atk-s0401a:1577_2": "Idhekacco sabbasaṅkhāresu ubbegabahulo hoti uttāsabahulo ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,",
  "atk-s0401a:1577_3": "anibbiddhapubbaṃ appadālitapubbaṃ lobhakkhandhaṃ nibbijjhati padāletīti nibbedhikapaññā,",
  "atk-s0401a:1577_4": "anibbiddhapubbaṃ appadālitapubbaṃ dosakkhandhaṃ,",
  "atk-s0401a:1577_5": "mohakkhandhaṃ, kodhaṃ,",
  "atk-s0401a:1577_6": "upanāhaṃ…pe…",
  "atk-s0401a:1577_7": "sabbe bhavagāmikamme nibbijjhati padāletīti nibbedhikapaññā,",
  "atk-s0401a:1577_8": "nibbedhikapaññatāya saṃvattantīti ayaṃ nibbedhikapaññā”.",
  "atk-s0401a:1578_0": "Evaṃ paṭisambhidāmagge vuttanayenevettha attho veditabbo.",
  "atk-s0401a:1578_1": "Kevalañhi tattha bahuvacanaṃ,",
  "atk-s0401a:1578_2": "idha ekavacananti ayameva viseso.",
  "atk-s0401a:1578_3": "Sesaṃ tādisamevāti.",
  "atk-s0401a:1578_4": "Imā ca pana soḷasa mahāpaññā lokiyalokuttaramissakāva kathitā.",
  "atk-s0401a:1579_0": "600- 611.",
  "atk-s0401a:1579_1": "Amataṃ te,",
  "atk-s0401a:1579_2": "bhikkhave,",
  "atk-s0401a:1579_3": "na paribhuñjantīti maraṇavirahitaṃ nibbānaṃ na paribhuñjantīti attho.",
  "atk-s0401a:1579_4": "Nanu ca nibbānaṃ lokuttaraṃ,",
  "atk-s0401a:1579_5": "kāyagatāsati lokiyā,",
  "atk-s0401a:1579_6": "kathaṃ taṃ paribhuñjantā amataṃ paribhuñjantīti?",
  "atk-s0401a:1579_7": "Taṃ bhāvetvā adhigantabbato.",
  "atk-s0401a:1579_8": "Kāyagatañhi satiṃ bhāvento amatamadhigacchati,",
  "atk-s0401a:1579_9": "abhāvento nādhigacchati.",
  "atk-s0401a:1579_10": "Tasmā evaṃ vuttaṃ.",
  "atk-s0401a:1579_11": "Etenupāyena sabbattha attho veditabbo.",
  "atk-s0401a:1579_12": "Api cettha viraddhanti virādhitaṃ nādhigataṃ.",
  "atk-s0401a:1579_13": "Āraddhanti paripuṇṇaṃ.",
  "atk-s0401a:1579_14": "Pamādiṃsūti pamajjanti.",
  "atk-s0401a:1579_15": "Pamuṭṭhanti sammuṭṭhaṃ vissaritaṃ naṭṭhaṃ vā.",
  "atk-s0401a:1579_16": "Āsevitanti ādito sevitaṃ.",
  "atk-s0401a:1579_17": "Bhāvitanti vaḍḍhitaṃ.",
  "atk-s0401a:1579_18": "Bahulīkatanti punappunaṃ kataṃ.",
  "atk-s0401a:1579_19": "Anabhiññātanti ñātaabhiññāya ajānitaṃ.",
  "atk-s0401a:1579_20": "Apariññātanti ñātapariññāvaseneva apariññātaṃ.",
  "atk-s0401a:1579_21": "Asacchikatanti apaccakkhakataṃ.",
  "atk-s0401a:1579_22": "Sesaṃ sabbattha uttānatthamevāti.",
  "atk-s0401a:1580_0": "Manorathapūraṇiyā aṅguttaranikāya-aṭṭhakathāya sahassasuttantaparimāṇassa"
}